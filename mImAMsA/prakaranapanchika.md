ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
शास्त्रमुखं नाम  
प्रथमं प्रकरणम्  
प्रकरणार्थप्रतिज्ञा  
स्वाध्यायविधिवाक्यार्थविचारे प्रयतामहे ।  
प्रभाकरगुरोर्दृष्ट्या मीमांसारम्भसिद्धये  ॥ १ ॥  
भाट्टमतेन मीमांसाशास्त्रानारम्भपूर्वपक्षः अत्र केचिदाचक्षते  
न मीमांसाशास्त्रमारम्भणीयमिति ।  
तद्धि वेदवाक्यार्थविचारोपायभूतन्यायनिबन्धनम् ।  
न च वेदवाक्यार्थो विचार्योऽस्ति, यो विचारस्य विषयभूतः ।  
नाप्यसौ विचार्य निर्णीतः प्रयोजनमवकल्पते, अपुरुषार्थत्वात् ।  
पुरुषार्थत्वे हि तस्य चोदनैव प्रमाणं स्यात् ।  
न चाविवक्षितार्था सा प्रमाणं भवितुमर्हति ।  
ननु शब्दानामौत्पत्तिकत्वादर्थपरत्वस्य नाविवक्षितार्थता युक्ता ।  
सत्यमेवम् ।  
वेदेनैव त्वन्यपरतामवगमयताविवक्षितार्थताऽपद्यमाना न शक्या वारयितुम् ।  
तथाहि  
स्वाध्यायोऽध्येतव्य इत्यत्र परप्रेरणात्मकविध्यवरुद्धाभावना तव्यप्रत्ययवाच्या प्रतीयते ।  
सा च स्वभावतो भाव्यं करणमितिकर्तव्यताञ्चापेक्षते ।  
तत्र१ न तावदध्ययनमेव समानपदोपात्तं भाव्यतया सम्बन्धमर्हति, अपुरुषार्थत्वात् ।  
तस्मिन् हि भाव्यतया स्वीक्रियमाणे पुरुषप्रवृत्त्यनुपपत्तेः परप्रेरणात्मकविधिव्यापारभङ्गप्रसङ्गात् ।  
नाप्येकवाक्यतया समभिव्याह्वियमाणस्य स्वाध्यायस्य भाव्यतया सम्बन्धोऽवकल्पते, विध्यानर्थक्यप्रसङ्गात् ।  
अन्तरेणापि हि विधिं प्रतीयत एवाध्ययनेन स्वाध्यायोऽवाप्यत इति ।  
न च व्रीहीनवहन्तीतिवन्नियमार्थो विधिरिति शक्यते वक्तुम्, अक्रत्वर्थत्वादध्ययनस्य ।  
न खल्वध्ययनस्य हि क्रतावेव नियम्यन्ते, न तण्डुलादिस्वरूपे ।  
अवधातेनैव सम्पादितैस्तण्डुलैः क्रतुफलसिद्धिरिति प्रमाणान्तरस्याविषयत्वात्तेनैव सिद्धिरिति न किञ्चिद्विरुद्धम् ।  
स्वाध्यायस्वरूपग्रहणं त्वध्ययनेनैव सिध्यतीति नियम्यमानं मानान्तरविरुद्धम्, स्वयमनधीयानस्यापि परपुरुषाधीयमानस्वाध्यायग्रहणदर्शनात् ।  
न चाध्ययनस्वीकृतेनैव स्वाध्यायेन क्रतुफलभावनासिद्धिरिति अक्रत्वर्थतया क्रतुसंस्पर्शाभावेन नियमानुपपत्तेरिति ।  
एतेनैवार्थावबोधस्यापि भाव्यतया सम्बन्धो निरस्तो वेदितव्यः ।  
तथा हि  
यद्यप्यधीतात्स्वाध्यायात्फलवत्कर्मावबोधो दृश्यत इति तस्यैव भाव्यतावसीयते, तथापि विनापि   
विधिनान्वयव्यतिरेकाभ्यामध्ययनस्यार्थावबोधसाधनत्वावमाद्विधिरनर्थक एव ।  
न चाध्ययनेनैवार्थावबोधो भावयितव्य इति नियमविधेरर्थवत्ता, प्रकारान्तरेणापि तत्सम्भवान्नियमानुपपत्तेः ।  
न चाध्ययनेनैवार्थमवबुध्यानुतिष्ठतां क्रतुफलभावनासिद्धिरिति नियमः सम्भवति, अक्रत्वर्थत्वादध्ययनस्य ।  
२ अस्माद्विश्वजिन्न्यायेन स्वर्गे एव भाव्यतया कल्पयितव्ये प्राप्ते फलमात्रेयो३   
निर्द्देशादित्यर्थवादिकमधुघृतकुल्यादितृप्तपित्रादिप्रसादलभ्यसव्रकामफपलावाप्तिरेव भाव्यतयावसीयते ।  
नन्वाद्याध्ययने न किञ्चिदार्थवादिकं फलं श्रूयते, तत्रैषामर्थवादानामश्रवणात् ।  
धारणजपयज्ञविध्यर्थवादा ह्येते ।  
तदाहुर्वार्तिककारमिश्राः  
'४आद्ये त्वध्ययने नैव काचिदस्ति फलश्रुतिः ।  
धारणे जपयज्ञे च या साप्येवं निवारिता' ॥  
इति ॥  
सत्यमेवम्, तथापि तेषामतिदेशतोऽपि लब्धेर्युक्तैव तदीयफलस्य भाव्यता ।  
तथा हि५  
६ इङादियुक्तेषु वाक्येषु द्वे भावनेऽवगम्येते, शब्दभावनार्थभावना चेति ।  
तत्र शब्दभावना परप्रेरणात्मिका ।  
तस्याः पुरुषप्रवृत्तिर्भाव्यम्७ ।  
तया च प्रेरणया सह यो लिङादीनां वाच्यवाचकभावः सम्बन्धः, स तत्र योग्यतया करणम् ।  
तदाहुर्वार्तिककारमिश्राः  
'लिङादयो हि प्रेरणां कुर्वन्त्यभिदधति चेति' तन्त्रवा १. २. १.ट ।  
प्रवर्त्यरुच्युत्पादनयोग्यतया चार्थवादिकी स्तुतिरितिकर्तव्यता ।  
तदेवमध्ययनविधौ साक्षादश्रुतार्थवादके शब्दभावनायामितिकर्तव्यताभूतार्थवादाकाङ्क्षिण्यां जपयज्ञाध्ययनादतिदेशेनार्थवादाः स्वीक्रियन्ते ।  
तदाहुर्वार्तिककारमिश्राः  
'अनुषङ्गानुमानाद्यैर्लभ्यन्तेऽन्येऽतिदेशतः' इति ।  
ते चातिदिष्टा अर्थवादा अर्थभावनायां फलं समर्पयन्ति रात्रिसत्रवत् ।  
एवमार्थवादिके फले भाव्यतयावसितेऽध्ययनं समानपदोपात्तं करणाकाङ्क्षापरिपूरकत्वेन सम्बध्यते ।  
एवञ्च ८ अदैकस्मादपूर्वं तदेतरत्तदर्थमिति न्यायेन स्वाध्यायशब्दवाच्योऽक्षरराशिरप्यध्ययननिर्वृत्त्यर्थ एवावसीयते ।  
एवञ्चान्यपरत्वादक्षराणां तेभ्योऽर्थप्रतिपत्तिरेवानुपपन्ना, व्युत्पत्तिविरहात् ।  
वृद्धव्यवहारे ह्यनन्यपराण्येवाक्षराण्यर्थावबोधकतया व्युत्पन्नानि ।  
व्युत्पत्त्यपेक्षश्च शब्दोऽर्थावबोधकः ।  
यः पुनरन्यपरेभ्योऽप्यक्षरेभ्योऽर्थावगमः, स सामान्यतोदृष्टनिबन्धनानन्यपरत्वभ्रान्त्या भ्रान्तिरेवेति मन्तव्यम् ।  
अप्रतीयमानश्चार्थो न विचारस्य विषयः, नापि प्रयोजनमिति विचारस्तावन्नारब्धव्यः, तदनारम्भे च तदपायभूतन्यायपरिज्ञानमप्यनुपयोगि ।  
तदनुपयोगे च तन्निबन्धनं मीमांसाशात्रमनारम्भणीयमिति पूर्वः पक्षः ॥  
भाट्टमतेन मीमांसारम्भसमर्थनम्  
राद्धान्तस्तु स्वाध्यायोऽध्येतव्य इति स्वाध्यायस्य ९ अर्मत्वावगमात्स एव भाव्यतयावसीयते ।  
यद्यपि नित्यत्वान्निर्वर्त्त्यकर्मता नास्ति स्वाध्यायस्य, विकार्यकर्मता वा, अध्ययनेन तस्य विकारानुपपत्तेः, तथापि प्राप्यतया तस्य कर्मता नानुपपन्ना ।  
अत एव प्राप्यकर्मोदाहरणं वृत्तिकारस्य वेदाध्ययनम् ।  
यच्च कर्म, तदर्थैव क्रिया युक्ता ।  
सोऽयं श्रौतो विनयोगः ।  
न च स्वाध्यायस्य सक्तुवच्छेषित्वमनुपपन्नम्, फलवदर्थावबोधोपयोगित्वात् ।  
यद्यपि चार्थावबोधोपयोगित्वमध्ययनात्प्राङ्नावगम्यते, तथापि पश्चाद्भाव्यपि भवत्येव प्रयोजनम् ।  
भाविनापि चोपयोगेन शेषित्वं नानुपपन्नम्, अग्निवत् ।  
उत्पन्नानां ह्यग्नीनां विनियोगावगमः, नावगतविनियोगानामुत्पत्तिः ।  
आहवनीयादिशब्दानामलौकिकार्थतया प्राग्व्युत्पत्त्यवगमादर्थानवगतेः होमादिषु विनियोगासम्भवात् ।  
तथा चोक्तम्  
'भूतभाव्युपयोगं हि द्रव्यं संस्कारमर्हति ।  
' [तन्त्रावा २. १. ४.] ननु चार्थावबोधोपयोगितया संस्कारविधिरनर्थक एवेत्युक्तमिति ।  
नानर्थकः, नियमार्थतयार्थवत्त्वात् ।  
ननु च नियमो न सम्भवति, अप्रतुसंस्पर्शित्वादित्क्तम् ।  
तन्न सम्भवति स्वाभाविकार्थपरत्वानुसारेण क्रत्वनुप्रवेशे क्रतुसंस्पर्शिताया एवोचितत्वात् ।  
यदि खल्वध्ययनविधेः क्रत्वनुप्रवेशिता नाश्रीयते, तदा शब्दानां वृद्धव्यवहारव्युत्पन्नानां स्वाभाविकार्थपरता हीयेत ।  
जहत्स्वार्थत्वं च न न्याय्यमिति क्रतुफलभावनानुप्रवेश्येवाध्ययनसंस्कारो युक्तः ।  
तत्र कर्मविधिष्वेवं नियमवर्णना अध्ययनाविर्भावितैरेव कर्मविधिभिरर्थमवबुध्यानुतिष्ठतां क्रतुफलभावनासिद्धिरिति ।  
अर्थवादेषु त्वध्ययनाविर्भावितार्थवादप्ररोचिताः क्रियमाणाः क्रतवः फलभावनाय अलमिति ।  
मन्त्रेषु पुनरध्ययनपरिगृहीतैरेव मन्त्रैः क्रतुषु पदार्थस्मरणं फलभावनाङ्गमिति ।  
अध्ययननियमाश्रितश्च कालनियमो व्रतादिनियमश्च ।  
'श्रावण्यां प्रौष्ठपद्यां वा उपाकृत्य यथाविधि ।  
युक्तश्छन्दांस्यधीयीत मासान्विप्रोऽर्धपञ्चमान् ॥  
[मनु. अ. २, श्लो. २,४९,११]  
'भवत्पूर्व चरेद्भैक्षमुपनीतो द्विजोत्तमः ।  
भवन्मध्यं तु राजन्यो वैश्यस्तु भवदुत्तरम्' ॥  
[मनु. अ. २, श्लो. २,४९,११] इति ।  
एवञ्चानन्यपरत्वादक्षराणां फलवत्कर्मावबोधोत्पत्तेर्विचारस्य विषयप्रयोजनलाभाच्छास्त्रस्यारम्भणीयत्वम्, विषयप्रयोजनलाभे च   
विचारस्याध्ययनानन्तरमुपनिपतितत्वाद्गुरुकुलस्थितेरर्थवत्त्वात्तन्निवृत्तिमध्ययनानन्तरप्राप्तां स्मरद्ऽवेदमधीत्य स्नायाद्ऽइति   
स्मृतिवचनमपन्यायमूलं दर्शयन्नर्थावबोधपरतया स्वाध्यायस्य विवक्षितार्थतां मन्यमानः सूत्रकारो विचारस्य विषयं प्रयोजनं चाह'अथातो   
धर्मजिज्ञासा'  पूमी १.१.१ इति ।  
एतच्च व्याख्यातम्  
'अथातो धर्मजिज्ञासासूत्रमाद्यमिदं कृतम् ।  
धर्माख्यं विषयं वक्तुं मीमांसायाः प्रयोजनम्' ॥  
मीमांसाश्लोकवार्तिकम् १. १. ११. इति बहुरोपि १० अदयुक्तम् ।  
न हि लिङादियुक्तवाक्येषु भावना भाव्यान्तरमपेक्षते, अपूर्वस्य भाव्यस्य स्वशब्देनाभिहितत्वात् ।  
लिङादयो हि भाव्यकोटिनिविष्टप्रधानभूतापूर्वोपसर्जनतापन्नामेव भावनामभिदधतीति ११ इषयकरणीये निपुणतरमुपपादितम् ।  
अतो न पूर्वपक्षे भाव्याकाङ्क्षायामार्थवादिकफलसम्बन्धः ।  
नापि सिद्धान्ते स्वाध्यायस्य साध्यतयान्वयः ।  
कथं तर्हि विश्वजिदादिषु स्वर्गादिफलकल्पनम्? यथा तत्तथा निशम्यताम्  
यदपूर्व कार्यभूतं प्रतीयते तद्विषयत्वेन सम्बद्धकरणीभूतयागाद्यनुष्ठानाधीनात्मलाभम् ।  
१२ अ च विना कर्त्रा तदनुष्ठानोपपत्तिः ।  
नचाधिकारं विना कर्तृत्वलाभः ।  
नच नियोज्यमन्तरेणाधिकारसिद्धिः ।  
न वाविशिष्टो नियोज्योऽवकल्पत इति विशेषणभावेन स्वर्गकामना परिकल्प्यते ।  
स्वर्गकामना चेन्नियोज्यविशेषणं ततोऽग्निहोत्रादिवत्स्वर्गस्यापि नियोगतः सिद्धिरिति ।  
भवत्वेवम्, अत्रापि तर्हि नियोज्यविशेषणतयैवार्थवादिकं फलं रात्रिसत्रवत्सम्बध्यताम् ।  
न ।  
अन्यतोऽनुष्ठानसिद्धेः ।  
कुतोऽन्यतः? आचार्यकरणविधिप्रयुक्तेः ।  
कः पुनराचार्यकरणविधिः?'उपनीय तु यः शिष्यं वेदमध्यापयेत्द्विजः ।  
सकल्पं सरहस्य च तमाचार्यं प्रचक्षते' ॥  
[मनुः २. १४०] इति स्मरणानुमितः शिष्यमुपनीय वेदाध्यापनेनाचार्यकं भावेयदित्येवंरूपः अलौकिकञ्चाहवनीयादिवदाचार्यकमिति   
तन्निष्पत्त्युपायविधानं युक्तमेव ।  
तत्रार्थादाचार्यीबुभूषत एवाधिकारो धनार्जननियमवत् ।  
तत्र शिष्यं प्रति विहिततद्धिताचरणदक्षिणादानदर्शनात्तल्लिप्सोरेवाचार्यभवनेच्छा ।  
यथा दीक्षणीयया दीक्षितत्वसिद्धिः, तथा वेदाध्यापनेनाचार्यत्वसिद्धिः ।  
उपनयनं च क्त्वाप्रत्ययेनाध्यापनसमानकर्तृकमवगम्यमानमेकप्रयोगतया विना समानकर्तृकत्वासम्भवादङ्गाङ्गिभावेन च विना   
एकप्रयोगत्वानुपपत्तेराचार्यकभावनाकरणीभूतमध्यापनं प्रत्यङ्गत्वेनावतिष्ठते ।  
तदाश्रितऽश्चाष्टवर्षब्राह्मणमुपनयीतेऽत्यादिनियमः ।  
उपनयनं न स्वभावत उपनेयासत्तिप्रयोजनकमिति तद्द्वारेणैव तस्याङ्गम् ।  
न चाध्यापनं प्रत्यनुपयोगिन उपनेयस्यासत्तिरध्यापनोपयोगिनीत्युपनेयस्य कर्मापेक्षायामुपनयनं प्रक्रम्यऽस्वाध्यायोऽध्येतव्यऽ इत्यध्ययनं   
विधीयमानमुपनेयस्य कर्मेत्यवगम्यते ।  
अध्ययनं चाध्यापनोपयोगीति ।  
सद्धिमेतत् ।  
१३ एन स्वाध्यायमध्येष्यमाणस्य माणवकस्योपनयनम १४ ह्यापनाङ्गमित्यध्यापनविधिः स्वाङ्गभूतमुपनयनं   
प्रयुञ्जानस्तस्यान्यत्रानुपपत्त्याध्ययनमपि प्रयुङ्क्ते ।  
तत्प्रयुक्ताध्ययननिष्पत्त्या च लब्धसिद्धिस्स्वाध्यायाध्ययननियोगो नाधिकारान्तरमपेक्षते ।  
अतो नायं विश्वजिन्न्यायस्य विषयः, नापि रात्रिसत्रन्यायस्य, अनन्यप्रयुक्तविषयनियोगगोचरत्वात्तयोः ।  
अत एव प्रयाजादिनियोगेषु तयोरनवतारः ।  
अन्यथा सिद्धान्तेपि कामश्रुतिप्रयुक्तमध्ययनमिति विद्यासाध्येष्वपि कर्मसु शूद्रादीनामधिकारः स्यात् ।  
अतोऽध्यापनविधिप्रयुक्तत्वादध्ययनस्य येषामेवोपनयनं तेषामेव तत्प्रयुक्तमन्त्रलाभाच्छूद्रादीनामनधिकारः ।  
एवञ्च विध्यन्तरप्रयुक्तेऽध्ययने न रात्रिसत्रन्यायेन पूर्वपक्षाशङ्कोचिता ।  
न चातत्प्रयुक्त्या पूर्वः पक्षः, तत्प्रयुक्त्या च राद्धान्त इति युक्तम् ।  
अतत्प्रयुक्तत्वे कारणाभावात् ।  
यच्चोक्तं नियमार्थो विधिरिति ।  
तदयुक्तम् ।  
स्वाध्यायाध्ययनस्य नियोगनिष्पत्त्यर्थतया विधानेन वचनस्यार्थवत्त्वात् ।  
स्वाध्यायोऽध्येतव्य इति तव्यप्रत्ययेन विधिरभिधीयते ।  
न चावहन्त्यादिष्विव क्रतुविषयनियोगानुवादोऽयमवकल्पते, असन्निधानात्क्रतुनियोगानाम् ।  
सन्निधानवशेनैव हि क्रतुनियोगप्रत्यभिज्ञानात्तत्र क्रतुनियोगानुवादोपगमः ।  
न चेह सन्निधानमस्ति ।  
नापिऽपर्णमयी जुजूर्भवतीतिऽवत्पदार्थसम्बन्धमुखेन क्रतुनियोगप्रत्यभिज्ञानम्, स्वाध्यायस्य व्यभिचरितक्रतुसम्बन्धत्वात्,   
हुमित्येवमादीनामनर्थकानां स्वाध्यायान्तर्गतिदर्शनात् ।  
यत एवात्र नियोगः साध्यतयावगम्यते, अत एव स्वाध्यायस्य नेप्सितकर्मतया सम्बन्धोऽवकल्पते, एकस्मिन् वाक्ये साध्यद्वयविरोधात् ।  
न च स्वर्गादिवत्स्वाध्यायस्य नियोज्यविशेषणतयान्वयादविरोधः, अनियोगफलत्वात्स्वाध्यायग्रहणस्य ।  
यदेव हि नैयोगिकं फलम्, तदेव साध्यतया नियोज्यविशेषणं नान्यदिति तृतीये दर्शितम्  
१५'अनमिज्ञो भवान्विषयनियोज्यानाम्' इत्यत्र ।  
अतोऽध्ययनविषयनियोगप्रतिपादनेनैव तस्यार्थवत्त्वान्न क्रतुप्रवेशकल्पनया नियमार्थता विधेः ।  
जरत्प्रभाकरमतं तत्खण्डनं च ।  
अन्ये पुनरेवं पूर्वपक्षयन्ति  
अध्यापनविधिप्रयुक्तमध्ययनमध्यापनाङ्भूतं तन्निष्पत्त्यर्थतया च स्वाध्यायस्यान्यपरत्वादविवक्षितार्थताइति ।  
तदयुक्तम् ।  
प्रयुक्तिमात्रेण तादर्थ्यानुपपत्तेः ।  
स्यान्मतम्यथा १६ रजापतिव्रतेषु स्वतन्त्रकर्त्रवगमात्तद्धेतुभूताधिकारसिद्ध्यर्थं नियोज्यपरिकल्पनं, तथा प्रयुक्तिदर्शनात्तादर्थ्यमिति ।  
तन्न ।  
प्रयुक्तेस्तादर्थ्यव्यभिचारात् ।  
असत्यपि तादर्थ्ये केवलोपकारकतामात्रेणाध्ययनस्य क्रतुविधिभिः प्रयुज्यमानत्वात् ।  
कथं तर्हि १७ अश्वेकत्वादेरङ्गत्वम् ।  
न तावद्विभक्तिरेव क्रतुसम्बन्धितयैकत्वादिकमभिधत्ते येनारुण्यादिवद्वाक्येन विनियोगः स्यात् ।  
विभक्तयो हि प्रातिपदिकार्थगतमेव स्वार्थ श्रुत्याभिदधति ।  
नापि करणभूतस्यैकत्वमुच्यते, सङ्ख्यान्वितस्य वा करणत्वम्, करणत्वैकत्वयोर्युगपदभिधानात् ।  
अतो न वैनियोगिकं शेषत्वं विभक्त्यभिहितायाः सङ्ख्यायाः ।  
इष्यते च शेषत्वम्, तच्च प्रयुक्तिकृतमेव ।  
मैवम् ।  
न तत्रापि शेषत्वमौपादानिकं किन्तु लैङ्गिकमेव ।  
वस्तुसामर्थ्यमेव लिङ्गमुच्यते ।  
सङ्ख्या च स्वभावत एव सङ्ख्येयावच्छेदिकेति सङ्ख्येयार्थैव, किन्तु सङ्ख्येयभूतप्रातिपदिकार्थमात्रसम्बन्धे   
ग्राहकान्वयव्याघातापत्तेर्ग्राहकीयभूतपश्वादिसम्बन्ध औपादानिकः ।  
सन्निधिसमाम्नानमात्रेण हि विभक्त्यर्थस्यापि ग्राहकं प्रत्यैदमर्थ्येनान्वितस्यैवाभिधानम्, तदन्यथानुपपत्त्या च केवलाभिधाननिबन्धनं   
स्वरूपसम्बन्धमतिलङ्घ्य साधनीभूतसङ्ख्येयसम्बन्धाध्यवसानमिति नौपादानिकं तत्रापि शेषत्वम् ।  
भवतु तर्हि लिङ्गादेवाध्ययनस्यापि अध्यापने विनियोगः ।  
नैवं भवितुमर्हति, सामान्यसम्बन्धबोधकप्रमाणसापेक्षत्वाल्लिङ्गविनियोगस्य ।  
न चास्य सामान्यसम्बन्धबोधकं किञ्चिदस्ति प्रमाणम् ।  
ननु च णिच्छ्रुतिः प्रकृत्यर्थभूतस्याध्ययनस्य शेषतामापादयतीति ।  
तन्न ।  
प्रयोजकव्यापारस्य प्रयोज्यव्यापारोत्पत्तिहेतुत्वाद्विपरीतशेषत्वापत्तेः ।  
वाक्यप्रकरणस्थानसमाख्यानानि त्वध्ययनस्याध्यापनं प्रति विनियोजकतया नाशङ्कनीयान्येव ।  
१८ इञ्च टीकाग्रन्थविरोधश्चाङ्गत्ववादिनाम् ।  
यत एवमाह भगवान्१९  
'प्रयोज्यत्वादनङ्गत्वाच्च२० भवति संशयः' इति ॥  
तस्मादनङ्गतयैव पूर्वपक्षणीयम् ।  
कथं पुनरनङ्गतया पूर्वपक्षयितुं शक्यते ।  
उच्यते ।  
सर्वो हि विधिरधिकारपर्यवसायी ।  
नचाध्ययनविधौ कस्यचिदधिकारोऽस्तीत्युक्तमेव साक्षादश्रवणात्, अध्यापनविधिप्रयोज्यतया कल्पनानुपपत्तेः ।  
तत्र य एवासौ प्रयोजकविधावधिकारः स एव प्रयोजनमिति युक्तम्, प्रथमोपनिपातित्वात् ।  
यदपि च यस्यानङ्गं तदपि तस्य प्रयोजनं भवत्येव आधानस्येव होमादय इति ।  
ननु चानन्तरभाविकर्मावबोधफलकतया अध्ययनस्याध्येतुरेवाधिकारोऽध्ययने प्रतीयते इति तत्प्रयोजनतैव स्वाध्यायविधेर्युक्ता अन्तरङ्गत्वात् ।  
न ।  
तस्योत्तरकालभावित्वात् ।  
तुल्यायां हि प्राप्तावन्तरङ्गता बलीयसी ।  
न चानयोरधिकारयोस्तुल्या प्राप्तिः ।  
प्रथमोपनिपातित्वात्प्रयोकविध्याधिकारस्य उत्तरकालभावित्वाच्चार्थावबोधनिबन्धनस्याधिकारस्य ।  
यदा चाध्यापनविध्यधिकारसिद्धिरध्ययनस्य प्रयोजनमित्यध्ययनविधिना बोधितं   
तदाध्ययननिष्पत्त्यर्थत्वात्स्वाध्यायस्यान्यपरत्वादविवक्षितार्थत्वम् ।  
अविवक्षितश्चार्थो न विचारणीय इति वेदाध्ययनमात्रेणैव गुरुकुलस्थितेः कृतार्थत्वादध्ययनोत्तरकालं गुरुकुलनिवृत्तिरेव युक्तेति मत्वा स्मृतं   
'वेदमधीत्य स्नायाद्' ।  
[बौ. गृ. सू. ६. १] इति अत्र च न स्नानमदृष्टार्थं विधीयते,किन्तु यो'ब्रह्मचारी न स्नायात्'  बौ. गृ. सू. इति अस्नाननियमस्तस्य   
पर्यवसानमेतदध्ययनाङ्गतया नियमानां तन्निवृत्तौ प्राप्तमुच्यते ।  
अस्नाननियमतुल्यतया च गुरुकुलवासादीनामपि निवृत्तिः प्राप्तैवेति सकलब्रह्मचारिधर्मनिवृत्तिरेवाध्ययनानन्तरमुच्यते ।  
एवं चाध्ययनविधिना विचारस्यानाक्षिप्तत्वात्तुदुपायभूतन्यायनिबन्धनं मीमांसाशास्त्रं नारम्भणीयमिति पूर्वः पक्षः ।  
स्वमतेन सिद्धान्तः ।  
राद्धान्तस्तुयद्यपि प्रयोजकविध्यधिकारः प्रथमभावी, तथापि तन्निष्पत्तिः प्रयोजनमिति न युक्तम् ।  
किन्तु दृष्टार्थावबोधफलकतयाध्ययनोत्तरकालभाव्यप्यध्येतुरेवाधिकारः प्रयोजनतया युक्त आश्रयितुम्, कर्तृसमवायित्वात् ।  
यत्कर्तृकं हि यत्कर्म तस्यैव तत्रैश्वर्यमिति युक्तम्, अन्तरङ्गत्वात् ।  
न च सहसैव विधिदर्शनादत्राधिकारपर्यवसानकल्पनाकारणमस्ति, परप्रयुक्त्यैवानुष्ठानस्य सिद्धत्वात् ।  
यत्र खल्वधिकारपर्यवसानकल्पनामन्तरेण प्रागनुष्ठानं न लभ्यते, तत्रानुष्ठानात्प्रागनवगतोऽधिकारः तदनुप्रवेशात्साध्यः ।  
इह त्वध्यापनविधिप्रयुक्त्यैवाधिकारपर्यवसानकल्पनामन्तरेणानुष्ठानं लब्धमिति प्राथम्यमकिञ्चित्करम् ।  
अन्तरङ्गत्वादध्येतुरेवाधिकारो युक्त इति ।  
तदेवमध्ययनविधेरन्यप्रयुक्त्यैवानुष्ठानसिद्धेर्नियोज्यो नास्ति ।  
अधिकारी तु विद्यत एव ।  
यदथ हि यत्कर्म स तत्राधिकारी ।  
अर्थावबोधोपयोगेन चाध्येत्रर्थताध्ययनस्येति स तत्राधिकारी ।  
स चायमधिकारः प्रागध्ययनान्नावगम्यते, अध्ययनोत्तरकाले चावगम्यते ।  
स्वाध्यायाध्ययनं त्वेवमभिनिर्वर्त्यते'श्रावण्यां प्रौष्ठपद्या वाप्युपाकृत्य यथाविधि ।  
युक्तश्छन्दांस्यधीयीत मासान्विप्रोऽर्धपञ्चमान् ॥  
' म. ४ अ.९५ ततः२१ परं तु छन्दासि शुक्लेषु नियतः पठेत् ।  
वेदाङ्गानि रहस्यं च कृष्णपक्षेषु सम्पठेत् ॥  
' म. ४. अ. श्लो. ९८ इति ।  
इत्थं चाध्ययने क्रियमाणेऽङ्गाध्ययनसंस्कृतस्य वेदवाक्यादर्थावगमो जायते ।  
स चायमध्येता मन्यते मदुपयोगिकर्मावबोधकतया मदर्थमध्ययनमिति ।  
२२ ओऽयं वेदाध्ययनसीमांसाश्रवणयोर्मध्येऽधिकारः, सोऽयं २३ आन्मौलिकः शास्त्रार्थः ।  
इममेव तावदधिकारमालोच्य पित्रादयोऽर्थदानादिना कांश्चिदानमय्य पुत्रादीनुपनाययन्ति ।  
प्रबुद्धाश्च केचन स्वयमेवात्मानम् ।  
अन्यथाध्ययनासम्भवात् ।  
अनुपनीतस्याध्ययननिषेधात् ।  
'नाभिव्याहारयेद्ब्रह्म स्वधानिनयनादृते ।  
२४ अ शूद्रेण समस्तावद्यावद्वेदान्न जायते ॥  
'  म. अ. २. श्लो. १७२ इति ।  
एवं तावदध्यापनविधिं स्मृत्यनुमितमाश्रित्य राद्धान्तवर्णना कृता ।  
विवरणसिद्धान्तः ।  
२५ न्ये तु साक्षाच्छ्रुताध्यापनविध्यनुसारेणैवमाहुः ।  
यद्यध्यापनविध्यधिकारप्रयोजनता स्वाध्यायाध्ययनविधेः स्यात्, तदाध्यापनविधेरपिस्वाध्यायान्तर्गतत्वादविवक्षितार्थत्वेन तत्प्रयुक्ततापि न   
सम्भवति ।  
२६ वशाखा हि स्वाध्यायशब्देनोच्यते ।  
साक्षादधीतश्चाध्यापनविधिर्नूनं केषाञ्चिच्छाखिनां स्वशाखान्तर्गतो भवेदिति स्वाध्यायस्याविवक्षितार्थत्वेन तस्याप्यविवक्षितार्थत्वान्न   
प्रयोजकत्वमवकल्पते इति पश्चाद्भाव्यर्थावबोधोपयोगितयाध्येतुरेवाधिकारोऽध्ययनविधेः प्रयोजनमिति ।  
ननु स्वाध्यायोऽध्येतव्य इति नियोगसिद्धेरवगमात्तन्निष्पत्त्यर्थत्वादध्ययनस्यान्यपरत्वादर्थविवक्षा दुर्भणैव ।  
मैवम् ।  
यदि केवलं नियोगनिष्पत्त्यर्थतैवाध्ययनस्य स्यात्स्यादेतदेवम् ।  
यदा त्वर्थावबोधोऽपि प्रयोजनतया स्वीक्रियते, तदार्थऽपरताप्यस्तीति नाविवक्षितार्थता ।  
कथं पुनरेकस्मिन्वाक्ये प्रयोजनद्वयम् ।  
उच्यते ।  
नियोगनिष्पत्तिरेव शाब्दं प्रयोजनम्, आर्थं त्वर्थावबोधनमिति न विरोधः ।  
यच्च तदर्थावबोधाख्यं प्रयोजनं तन्न केवलाध्ययनसाध्यमिति अध्ययनविधिरेव स्वप्रयोजनसिद्धये विचारमाक्षिपति ।  
विचारस्य च २७ यायनिबन्धनत्वान्न्यायानां मीमांसाज्ञानगम्यत्वान्मीमांसाज्ञानस्य गुर्वायत्तत्वान्न वेदाध्ययनानन्तरं गुरुकुलान्निवर्तितव्यमिति   
मन्यमानो भगवान्सूत्रकारः पूर्वपक्षनयमूलतां स्मृतेर्दर्शयितुं धर्मजिज्ञासोपदेशमुखेनाध्ययनानन्तरभाविनीं गुरुकुलनिवृत्तिं प्रतिषेधन्निदमाह  
'अथातो धर्मजिज्ञासा' २८ ति ।  
वेदवाक्यार्थविचारविरोधिनी च गुरुकुलनिवृत्तिरेव केवला निवार्यते, न सकलेतरभिक्षाचरणब्रह्मचर्यादिधर्मनिवृत्तिः ।  
असमाप्तसकलब्रह्मचारिनियमश्च न स्नातक इति न दाराधिगमेनऽधिक्रियते स्नातकस्य दाराधिगमस्मरणात्,'स्नातकः२९ सदृशीं भार्यां विन्देद्'   
गौ. ध. सू. अ. ४१ इति ।  
तस्माद्गुरुकुले स्थित्वा सकलेतरब्रह्मचारिधर्मान्परित्यज्य वेदार्थो विचारयितव्यः, अविचारितस्यानिर्णीयमानत्वात् ।  
अनिर्णीतवेदार्थश्चेद्गुरुकुलान्निवर्तेत, ततः कृतदारसङ्ग्रहः श्रौताग्निहोत्रादिनित्यनैमित्तिकधर्माधिकारापातात्तदनुष्ठानं कर्तुमसमर्थः प्रत्यवेयात् ।  
तस्मादध्ययनस्यानन्तरमेव वेदार्थो विचारयितव्य इति विचारोपायभूतन्यायनिबन्धनं मीमांसाशास्त्रमारब्धव्यमिति सिद्धम् ।  
शास्त्रमुखं नाम गुरोराविष्कर्तुं गभीरमपि भावम् ।  
शालिकनाथेन कृतं प्रकरणमेतत्प्रसन्नतरम्  ॥ २ ॥  
इति महामहोपाध्याय श्रीशालिकनाथमिश्रप्रणीतायां  
प्रकरणपञ्चिकायां शास्त्रमुखं नाम प्रथमं  
प्रकरणं समाप्तम् ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
नीतिपथो नाम  
द्वितीयं प्रकरणम् ।  
प्रकरणार्थप्रतिज्ञा ।  
अर्थासंस्पर्शिताशङ्का यथा शब्दस्य वार्यते ।  
प्रभाकरगुरोः शिष्यैस्तथा यत्नो विधीयते  ॥ १ ॥  
पूर्वपक्षः ।  
अत्र लौकिकवाक्यानां व्यभिचाराभिमानतः ।  
अर्थासंस्पर्शितां केचिदाहुः शब्दस्य वादिनः  ॥ २ ॥  
निश्चयोऽर्थस्य संस्पर्शः स चार्थाव्यभिचारिणाः ।  
प्रत्यक्षादेरेव भवेच्छब्दस्तु व्यभिचारवान्  ॥ ३ ॥  
विनाप्यर्थं हि शब्देन प्रतीतिरुपजायते ।  
अङ्गुल्यग्रेऽस्ति करिणां यूथमित्येवमादिना  ॥ ४ ॥  
नचात्र शक्यते वक्तुं शुक्तौ रजतबोधवत् ।  
अग्रहाद्भ्रान्तिरेषेति कारणस्याविशेषतः  ॥ ५ ॥  
दुष्टा हि ३० एतवः कार्यं सम्पूर्णं कर्तुमक्षमाः ।  
तेन भेदाग्रहो युक्तः शुक्तिकारजतादिषु  ॥ ६ ॥  
इह तु ज्ञानहेतुर्यः शब्दः स न विशिष्यते ।  
विशिष्यते यस्तु वक्ता स ज्ञानस्य न कारणम्  ॥ ७ ॥  
वक्तापि यदि विज्ञानहेतुः स्यादिन्द्रिनयादिवत् ।  
ततस्तस्यापि दोषेण भवेदग्रहणां तदा  ॥ ८ ॥  
वक्ता तु केवलं शब्दव्यक्तवेवोपयुज्यते ।  
ज्ञानं तु शब्दमात्रेण निरपेक्षेण जन्यते  ॥ ९ ॥  
न च तस्येह दुष्टत्वं किञ्चिदप्युपलभ्यते ।  
दोषश्चाग्रहणे हेतुस्तदभावे स्फुटो ग्रहः  ॥ १० ॥  
तेन शब्दोपजनितं ज्ञानमेवेदमीदृशम् ।  
अर्थं व्यतिक्रामतीति कुतस्तेनार्थनिश्चयः?  ॥ ११ ॥  
येनापि हि विना यस्य सद्भाव३१ उपपद्यते ।  
निश्चयस्तत्र तेनेति सुभाषितमिदं वचः  ॥ १२ ॥  
नन्वेवमाप्तवाक्येभ्यः कथं व्यवहृतिर्भवेत्? ।  
व्यवहारो हि लोकस्य कथं स्यान्निश्चयं विना?  ॥ १३ ॥  
उच्यते व्यवहारो हि सन्देहादपि लौकिकः ।  
प्रायशो दृश्यते तेन च किञ्चिदिह दुष्यति  ॥ १४ ॥  
अपि चाप्तत्वमालोच्य वक्तुस्तत्रार्थनिश्चयः ।  
मानान्तरवशेनापि कथञ्चिदुपपद्यते  ॥ १५ ॥  
वेदस्त्वलौकिकार्थत्वादभावाद्वक्तुरेव च ।  
अहो बत दशां कष्टामुपनीतो हि पण्डितैः  ॥ १६ ॥  
सिद्धान्तः ।  
अत्र प्रतिविधानाय यतन्ते मतिशालिनः ।  
ज्ञानस्य व्यभिचारित्वं नयवीथ्यां निवारितम्  ॥ १७ ॥  
श्रूयतामवधानेन गतिर्नरगिरामपि ।  
अनुमानात्पृथग्भावं तासां नेच्छन्ति सूरयः  ॥ १८ ॥  
वाक्यं हि पुरुषाधीनरचनं लौकिकं सदा ।  
शङ्क्यमानायथार्थत्वं नार्थनिश्चायकं स्वतः  ॥ १९ ॥  
अन्योन्यानन्वितार्थानि पदान्यपि हि मानवाः ।  
रचयन्तो विलोक्यन्ते तेन नान्वयनिश्चयः  ॥ २० ॥  
केचित्तावद्भ्रमेणैव केचिदाशयदोषतः ।  
प्रमादात्केऽप्यशक्तेश्च केऽप्यनन्वितवादिनः  ॥ २१ ॥  
तदुक्तानां पदार्थानां यद्यप्यन्वययोग्यता ।  
तथाप्यनन्वितस्यापि दृष्टेर्नान्वयनिश्चयः  ॥ २२ ॥  
तत्र निश्चयशब्देन ज्ञानमेवाभिधीयते ।  
अन्वयानिश्चये तेन ज्ञानमेवास्ति नान्वये  ॥ २३ ॥  
शङ्क्यमानायथार्थत्वरचनं तेन पुंवचः ।  
श्रुतमात्रकमेवार्थे न तावन्निश्चयावहम्  ॥ २४ ॥  
यावद्वक्तुरविज्ञातं पूर्वभाविप्रमान्तरम् ।  
विवक्षितार्थविषयमिन्द्रिनयार्थनिबन्धनम्  ॥ २५ ॥  
तस्य ज्ञानं च वाक्येन लिङ्गभूतेन गम्यते ।  
ज्ञात्वैवार्थं ब्रवीतीति य एवमवधारितः  ॥ २६ ॥  
तस्य ज्ञानेन नियतं वाक्यं ज्ञानानुमापकम् ।  
ज्ञानं चार्थाविनाभावि तेनार्थे द्यपि विनिश्चयः  ॥ २७ ॥  
तत्रार्थे निश्चिते पश्चात्सोऽर्थो वाक्येन गम्यते ।  
तस्यां दशायां वाक्यस्य तस्य स्यादनुवादता  ॥ २८ ॥  
पूर्वं तु३२ लिङ्गभूतं तत्वक्तुर्ज्ञानावधारणे ।  
वक्तृज्ञानप्रसूतं हि वाक्यं तत्कार्यमिष्यते  ॥ २९ ॥  
कार्यात्कारणसिद्धिश्च सर्वेषामनुमानतः३३ ।  
पौरुषेयमतो वाक्यं न शास्त्रमभिधीयते  ॥ ३० ॥  
एवञ्च सति लिङ्गस्य व्यभिचारोऽयमीक्ष्यते ।  
न शास्त्रस्येति तस्य स्यादर्थासंस्पर्शिता कुतः?  ॥ ३१ ॥  
लिङ्गस्यापि न चैवायं व्यभिचारोऽस्ति किन्तु यः ।  
लिङ्गालिङ्गे न शक्नोति विवेक्तुं मूग्चेतनः  ॥ ३२ ॥  
तस्यालिङ्गे लिङ्गरूपसाधारण्यनिबन्धनः ।  
लिङ्गसंव्यवहारोऽयं विपरीतः प्रवर्तते  ॥ ३३ ॥  
श्रुतिलिङ्गाधिकरणे विस्तरेणैतदीरितम् ।  
तेन न व्यभिचारोऽस्ति द्वयोर्लैङ्गिकशास्त्रयोः  ॥ ३४ ॥  
नन्वर्थ एव प्रथमं पुंवाक्येम्योऽवगम्यते ।  
अन्यथा हि कथं वक्तुर्धीर्विशिष्टानुमीयते?  ॥ ३५ ॥  
अर्थेनैव विशेषो हि निराकारतया धियाम् ।  
नचाप्रतीतेनार्थेन विशेषश्चावकल्पते  ॥ ३६ ॥  
अत्र ब्रूमोऽयथार्थत्वशङ्कयार्थो न निश्चितः ।  
अनिश्चितश्च न ज्ञात इति तावद्व्यवस्थितम्  ॥ ३७ ॥  
किन्त्वज्ञातेऽपि ३४ आक्यार्थे पदजाते श्रुते सति ।  
विमर्शो३५ जायते श्रोतुरीदृशो मतिशालिनः  ॥ ३८ ॥  
अन्योन्यान्वययोग्यार्थं पदजातं ब्रवीत्ययम् ।  
आप्तस्तेनामुना नूनं ज्ञातस्तेषां समन्वयः  ॥ ३९ ॥  
न कदाचिदसम्बद्धानर्थानेष विवक्षति ।  
न वाप्रतीतसम्बन्धानिति दोषो न कश्चन  ॥ ४० ॥  
नन्वेवं तुरगारूढस्तुरङ्गं विस्मृतो भवान् ।  
वेदप्रामाण्यसिद्ध्यर्थमुत्थितस्तत्प्रहीणवान्  ॥ ४१ ॥  
लोकावगतशक्तिर्हि वेदे शब्दोऽवबोधकः ।  
लोके च लिङ्गभावेन प्रतीतिर्भवताऽश्रिता  ॥ ४२ ॥  
स्वयं त्विह समाधानमाचार्येण३६ प्रदर्शितम् ।  
शब्दस्यार्थेन सम्बन्ध इति दर्शयता सता  ॥ ४३ ॥  
अन्वितार्थाभिधायित्वे पदानां हि स्थिते सति ।  
विशिष्टा वक्तृधीर्ज्ञातु शक्यते नान्यथा यतः  ॥ ४४ ॥  
ज्ञातेषु हि पदार्थेषु श्रोता वक्तरि कल्पयेत् ।  
अन्योन्यान्वयविज्ञानं नान्यथेत्युपदर्शितम्  ॥ ४५ ॥  
पदानां तत्पदार्थेषु शक्तिः स्वाभाविकी स्थिता ।  
पुंवाक्येषु विसंवादशङ्कया सा तिरोहिता  ॥ ४६ ॥  
वेदेषु त्वस्मर्यमाणकर्तृकेषु स्वरूपतः ।  
प्रमाणान्तरसंस्पर्शरहितार्थावबोधिषु  ॥ ४७ ॥  
न कर्तुरनुमानं स्याद्वाक्यत्वादिति लिङ्गतः ।  
न कर्ता शक्नुयाद्वाक्यं कर्तुं कार्ये ह्यलौकिके  ॥ ४८ ॥  
तेन वेदे विसंवादशङ्का नास्ति कथञ्चन ।  
अर्थनिश्चयहेतुत्वादर्थसंस्पर्शिता स्थिता  ॥ ४९ ॥  
व्यपगतवाङ्मलपङ्कः प्रोद्धृतपरयुक्तिकण्टकप्रकरः ।  
सृष्टः प्रगुणतरोऽयं शालिकनाथेन नीतिपथः  ॥ ५० ॥  
इति श्रीमहामहोपाध्यायशालिकनाथमिश्रप्रणीतायां  
प्रकरणपञ्चिकायां नीतिपथो नाम द्वितीयं  
प्रकरणं समाप्तम्  ॥ २ ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
अथ नयवीथी  
नाम तृतीयं प्रकरणम् ।  
प्रकरणार्थप्रतिज्ञा  
यथार्थं३७ सर्वमेवेह विज्ञानमिति सिद्धये ।  
प्रभाकरगुरोर्भावः समीचीनः प्रकाश्यते  ॥ १ ॥  
तत्र पूर्वपक्षः  
तत्र तावदिदं केचिदूचिरे चारुचेतसः ।  
भ्रमसन्देहविज्ञाने अयथार्थे उभे इति  ॥ २ ॥  
इदं रजतमित्येषा य शुक्तिशकले मतिः ।  
सा चेद्यथार्था भ्रान्तित्वं तदा तस्यास्तु कीदृशम्  ॥ ३ ॥  
यथावस्थितवस्त्वाभमपि ज्ञानं यदा भ्रमः ।  
प्रमाणेषु तदाऽपन्ना सर्वेषुर्भमरूपता  ॥ ४ ॥  
विवेकाग्रहणं भ्रान्तिरिति चेन्नैतदीदृशम् ।  
सुषुप्तेऽपि भ्रमापत्तेः सर्वभेदापरिग्रहात् ॥ ५ ॥  
भूदाग्रहे गृहीते च यदि स्याद्भ्रमरूपता ।  
दूरात्सामान्यमात्रस्य दर्शनं स्यात्भ्रमस्तदा  ॥ ६ ॥  
यथार्थदर्शनत्वे च बाधकोऽपि न युज्यते ।  
अज्ञातभेदग्रहणैर्न बाधकमतिर्भवेत् ॥ ७ ॥  
यथार्थतापि चैतस्याः कथमित्यपि चिन्त्यताम् ।  
एषा हि रजतत्वेन शुक्तिकामध्यवस्यति  ॥ ८ ॥  
रजतत्वं न शुक्तेश्च रजतस्य न शुक्तिता ।  
तयोरन्योन्यभिन्नत्वं प्रत्यक्षेणावधारितम्  ॥ ९ ॥  
अथेयं रजतत्वेन न शुक्तिमवलम्बते ।  
सामानाधिकरण्येन प्रतिपत्तिर्विरुध्यते  ॥ १० ॥  
रूप्यार्थिनः प्रवृत्तिश्च शुक्तौ स्यान्निर्निबन्धना ।  
अग्रहोऽपि न भेदस्य प्रवृत्तौ कारणं यतः  ॥ ११ ॥  
रजतप्रतिपत्तिश्च नेयमन्धस्य जायते ।  
तेनेयमिन्द्रियाधीना संयुक्ते चेन्द्रियं धियम्  ॥ १२ ॥  
समर्थमुत्पादयितुं शुक्तिसंयोगि चेन्द्रियम् ।  
तेन सैवेन्द्रियेणेह रजतत्वेन गृह्यते  ॥ १३ ॥  
स्यान्मतं शुक्तिकामात्रमिन्र्दियेणावसीयते ।  
तदेव सदृशत्वेन रजतस्मृतिकारणम्  ॥ १४ ॥  
सदृशप्रत्ययेनेह संस्कारोद्बोधहेतुना ।  
तदित्युल्लेखरहिता रजते भवति स्मृतिः  ॥ १५ ॥  
स्मृतावस्यां मनोदोषात्तदित्यंशोऽवखण्डितः ।  
तेनेन्र्दियानुकारित्वमन्यथासिद्धमित्यसत् ॥ १६ ॥  
अनुभूतेऽपि विषये तत्परामर्शवर्जितम् ।  
न बोधं स्मृतिमिच्छन्ति धारावाहिकबोधवत् ॥ १७ ॥  
अपरोक्षपुरोवर्तिसामानाधिकरण्यतः ।  
नेयं स्मृतिः, किन्तु शुक्तौ भ्रान्तोऽयं रजतग्रहः  ॥ १८ ॥  
स्मृत्युद्बोधनिमित्तं च स्वप्ने किञ्चिन्न विद्यते ।  
पीतशङ्खावबोधे च द्विचन्द्रग्रहणे तथा  ॥ १९ ॥  
दिङ्मोहालातचक्रादिभ्रान्तयश्च कथं पुनः ।  
स्मृतित्वाश्रयणेनैता वर्णनीया यथार्थतः  ॥ २० ॥  
तेनेन्द्रियादिदोषेण जायन्ते भ्रान्तिबुद्धयः ।  
बुध्यमाना वस्तुरूपमन्यथास्थितमन्यथा  ॥ २१ ॥  
स्थाणुर्वा पुरुषो वेति सन्देहो योऽपि जायते ।  
अभावात्तदृशोऽर्थस्य स यथार्थः कथं भवेत्?  ॥ २२  ॥३८ ॥  
सिद्धान्तः  
अत्र ब्रूमोय एवार्थो यस्यां संविदि भासते ।  
वेद्यः स एव नान्यद्धि ३९ इद्याद्वेद्यस्य लक्षणम्  ॥ २३ ॥  
इदं रजतमित्यत्र रजतञ्चावभासते ।  
तदेव तेन वेद्यं स्यान्न तु शुक्तिरवेदनात् ॥ २४ ॥  
तेनान्यस्यान्यथाभानं प्रतीत्यैव पराहतम् ।  
परस्मिन् भासमाने हि न परं भासते यतः  ॥ २५ ॥  
नन्वेवं रजताभासः कथमेष ४० हटिष्यति ।  
उच्यते शुक्तिशकलं गृहीतं भेदवर्जितम्  ॥ २६ ॥  
शुक्तिकाया विशेषा ये रजताद्भेदहेतवः ।  
ते न ज्ञाता अभिभवाद्ज्ञाता सामान्यरूपता  ॥ २७ ॥  
अनन्तरञ्च रजते स्मृतिर्जाता तथापि च ।  
मनोदोषात्४१ अदित्यंशपरामर्शविवर्जितम्  ॥ २८ ॥  
रजतं विषयीकृत्य नैव शुक्तेर्विवेचितम् ।  
स्मृत्यातो रजताभास उपपन्नो भविष्यति  ॥ २९ ॥  
धारावाहिकवन्नेयं स्मृतिरित्युदितञ्च यत् ।  
उच्यतेऽनन्यगतितः स्मृतिरत्रावगम्तये  ॥ ३० ॥  
न ह्यसन्निहितं तावत्प्रत्यक्षं रजतं भवेत् ।  
लिङ्गाद्यभावाच्चान्यस्य प्रमाणस्य न गोचरः  ॥ ३१ ॥  
परिशेषात्स्मृतिरिति निश्चयो जायते ततः ।  
तस्याः कारणसद्भावात्, धारावाहिकधीषु तु  ॥ ३२ ॥  
प्रत्युत्पन्नेन्द्रियग्रामसामग्रीग्रहकारणम् ।  
ग्रहणस्मरणे चेमे विवेकानवभासिनी  ॥ ३३ ॥  
सम्यग्रजतबोधात्तु भिन्ने यद्यपि तत्त्वतः ।  
तथापि भिन्ने नाभातो भेदाग्रहसमत्वतः  ॥ ३४ ॥  
सम्यग्रजतबोधश्च समक्षैकार्थगोचरः ।  
ततो भिन्ने अबुध्वा तु स्मरणग्रहणे इमे  ॥ ३५ ॥  
समानेनैव रूपेण केवलं मन्यते जनः ।  
अपरोक्षार्थबोधेन समानार्थग्रहेण च  ॥ ३६ ॥  
अवैलक्षण्यसंवित्तिरिति तावत्समर्थितम् ।  
व्यवहारोऽपि तत्तुल्यस्तत एव प्रवर्तते  ॥ ३७ ॥  
समत्वेन च संवित्तेर्भेदस्याग्रहणेन च ।  
मिथ्याभावोऽपि तत्तुल्यव्यवहारप्रवर्तनात् ॥ ३८ ॥  
रजतव्यवहारांशे विसंवादयतो नरान् ।  
बाधकप्रत्ययस्यापि बान्धकत्वमतो मतम्  ॥ ३९  ॥ (४२)  
प्रसज्यमानरजतव्यवहारनिवारणात् ॥ ४० ॥  
सन्निहितरजतशकले रजतमतिर्भवति यादृशी सत्या ।  
भेदानध्यवसायादियमपि तादृक्परिस्फुरति  ॥ ४१ ॥  
साधारणं हि रूपं तस्या अस्याश्च विद्यते तेन ।  
तन्मात्रप्रतिभानात्समानतामेव मन्यन्ते  ॥ ४२ ॥  
तत्तुल्यव्यवहारः४३ प्रवृत्तिरपि युज्यते चातः ।  
तद्विनिवारणकरणाद्बाधकता बाधकस्यापि  ॥ ४३ ॥  
एवं स्वप्नेऽपि वस्तूनि स्मर्यमाणानि सन्त्यपि ।  
अनुभूतांशमोषेण भासन्ते गृह्यमाणवत् ॥ ४४ ॥  
ग्रहणस्य विशेषो हि गृहीतग्रहणं स्मृतिः ।  
सा गृहीतांशमोषेण गृहीतिरिव४४ तिष्ठति  ॥ ४५ ॥  
संस्कारोद्बोधहेतुश्च तत्रादृष्टं प्रकल्प्यते ।  
विपरीतख्यातिपक्षेऽप्येषा तुल्या हि कल्पना  ॥ ४६ ॥  
अदृष्टस्य च हेतुत्वाज्जाग्रतस्तादृशी न धीः ।  
अवस्थापि ह्यदृष्टस्य सामग्रीफलसम्भवे  ॥ ४७ ॥  
पीतशङ्खावबोधे च पित्तस्येन्र्दियवर्तिनः ।  
पीतिमा गृह्यते द्रव्यरहितोऽप्स्विव तिग्मता  ॥ ४८ ॥  
शङ्खस्येन्द्रियदोषेण शुक्लिमा च न गृह्यते ।  
केवलं द्रव्यमात्रन्तु प्रथते रूपवर्जितम्  ॥ ४९ ॥  
गुणे द्रव्यव्यपेक्ष४५ च द्रव्ये च गुणकाङ्क्षिणि ।  
भासमाने तयोर्बुद्धिरसम्बन्धं न बुध्यते  ॥ ५० ॥  
सत्यपीतावभासेन समे भातो मती इमे ।  
व्यवहारोऽपि तत्तुल्यः, एवमत्रापि युज्यते  ॥ ५१ ॥  
यत्तु नेत्रगतस्यापि कज्जलस्य न कालिमा ।  
गृह्यते कारणं तत्र तेनेन्द्रियनिरोधनम्  ॥ ५२ ॥  
अतसीपुष्पसङ्काशं यत्तावन्नेत्रमण्डलम् ।  
तत्रस्थमञ्जनं यत्तत्तेजोवृत्तिनिरोधकम्  ॥ ५३ ॥  
मण्डलान्तरसंस्थन्तु यन्नाम नयनेऽञ्जनम् ।  
तस्यानार्जवदोषेण नीलिमा नावगम्यते  ॥ ५४ ॥  
इन्द्रियोपरिभागेऽपि लिप्तेन स्वच्छभावतः ।  
पित्तेन नायनं तेजः काचेनेव न रुद्ध्यते  ॥ ५५ ॥  
प्रसरन्नायनं तेजो ग्राहकं ४६ आनिन्द्रियस्थितम् ।  
पित्तस्याग्रहणं सौक्ष्म्यात्प्रभायामिव तेजसः  ॥ ५६ ॥  
मधुरे तिक्तधीरेवं व्याख्याता पित्तवर्जिनः ।  
तैक्त्यस्य रसहीनस्य गुडस्य च परिग्रहात् ॥ ५७ ॥  
तथा द्विचन्द्रबोधेऽपि भिन्नं द्वेधैन्द्रियं महः ।  
भिन्ने जनयति प्रख्ये एकस्मिन्नेव शीतगौ  ॥ ५८ ॥  
सम्वित्ती ते न भिद्येते तद्द्वित्वे सति मन्यते ।  
भिन्नार्थबुद्धितुल्यत्वमत्रापि खलु पूर्ववत् ॥ ५९ ॥  
स्मरतोऽप्येकतां तेन भ्रमोऽयमुपपद्यते ।  
न हि स्मृतिप्रमोषेण सर्वत्रैव भ्रमो मतः  ॥ ६० ॥  
दिङ्मोहेऽदृष्टसामर्थ्याद्दिक्स्वरूपानवग्रहात् ।  
दिगन्तरस्वरूपस्य स्मरणाच्च भ्रमो मतः  ॥ ६१ ॥  
अलातचक्रेऽलातस्य भ्रमतः सर्वतो ४७ रुतम् ।  
निरन्तरं धियो जाताश्चक्रबुद्धिसमा मताः  ॥ ६२ ॥  
कालभेदस्तु शीघ्रत्वाद्धियां तासां न लक्ष्यते ।  
चक्रधीव्यवहारश्च तेनास्मिन्नपि युज्यते  ॥ ६३  ॥ ४८॥  
अनेनैव प्रकारेण सर्वभ्रान्तिषु पण्डितैः ।  
ऊहनीया हेतुभेदा यथार्थज्ञानसिद्धये  ॥ ६४ ॥  
स्थाणुर्वा पुरुषो वेति सन्देहेऽपि यदा द्वयम् ।  
स्मर्यतेऽन्योन्यनिर्मुक्तं तदार्थविरहः कुतः?  ॥ ६९ ॥  
यदि चार्थं परित्यज्य काचिद्बुद्धिः प्रवर्तते ।  
व्यभिचारवती स्वार्थे कथं विश्वासकारणम्?  ॥ ६६ ॥  
नन्वत्राप्यरजतधीतुल्यताशङ्कया समः ।  
अविश्वासस्तत्र दोषविरहाच्चेद्विनिर्णयः  ॥ ६७ ॥  
सममेतद्विपरीतख्यातिपक्षेऽपि दृश्यते ।  
अहो बत महानेष प्रमादो धीमतामपि  ॥ ६८ ॥  
ज्ञानस्य व्यभिचारे हि विश्वासः किन्निबन्धनः? ।  
ज्ञानस्य व्यभिचारेऽपि ज्ञातं यत्सत्यमेव तत् ॥ ६९ ॥  
अज्ञानमपि किन्त्वस्ति रूपभेदनिबन्धनम् ।  
जिज्ञासा जायते येयं साप्यन्येन निवर्तते  ॥ ७० ॥  
यत्नेनान्विष्यमाणेऽपि रूपं तच्चेन्न दृश्यते ।  
तदा पूर्वैव संवित्तिस्त४९ त्त्वेनाप्यपदिश्यते  ॥ ७१  ॥ ५०॥  
अयथार्थत्वपक्षे च ज्ञानं साकारमापतेत् ।  
आकारो भासते यो हि ज्ञान एवावतिष्ठते  ॥ ७२  ॥ ५१॥  
अयथार्थस्य बोधस्य नोत्पत्तावस्ति कारणम् ।  
दोषाश्चेन्न हि दोषाणां कार्यशक्तिविघातिता  ॥ ७३  ॥ ५२॥  
भस्मकादिषु कार्यस्य विघातादेव दोषता ।  
अग्नेर्हि रसनिष्पत्तिः कार्यं जठरवर्तिनः  ॥ ७४ ॥  
विद्यमानवस्तुरूपग्रहणे प्रतिबन्धृता ।  
दोषाणामुपपन्नेति भ्रान्तिरग्रहबन्धना५३  ॥ ७५ ॥  
विषयाव्यभिचारित्वं साधयितुं सर्वसंविदामेषा ।  
निरमीयत नीतिविदा शालिकनाथेन नयवीथी  ॥ ७६ ॥  
मिश्रशालिकनाथेन नयवीथीतिसञ्ज्ञितम् ।  
कृतं लोकहितार्थाय प्रभाकरमतं यथा  ॥ ७७ ॥  
इति श्रीमहामहोपाध्यायशालिकनाथमिश्रप्रणीतायां प्रकरणपञ्चिकायां नीतिपथो नाम तृतीयं प्रकरणं समाप्तम् ॥  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
जातिनिर्णयो नाम  
चतुर्थं प्रकरणम्  
प्रकरणार्थप्रतिज्ञा  
बहुधा  
जातिविषये विवदन्ते विपश्चितः ।  
प्रभाकरमतेनायं तेषां प्रत्यास उच्यते  ॥ १ ॥  
केचिदाचक्षते जातिरिति विकल्पविलासितमिति ।  
एके तु सत्तीमपि जातिमाश्रयेभ्योऽभिन्नामनुमन्यन्ते ।  
अन्ये तु भिन्नामप्यनुमेयामाहुः ।  
अपरे तु भिन्नाभिन्नामिच्छन्ति ।  
तथा अजातावपि जातिव्यवहारो बहुलमुपलभ्यते केषाञ्चिदिति तन्निराकरणायेदमारभ्यते ।  
५४ इद्धान्तः जातिराश्रयतो भिन्ना प्रत्यक्षज्ञानगो५५ अरः ।  
पूर्वाकारावमर्शेन प्रभाकरगुरोर्मता  ॥ २ ॥  
पूर्वपक्षः नन्वाश्रय एव द्रव्यं जातेरसदिति सौगताः ।  
तथाहि न परमाणुषु चतुर्विधेषु पार्थिवाप्यतैजसवायवीयेषु जातिराश्रिताभिमता, अनुवृत्ताकारप्रत्ययवियोगात् ।  
भिन्नेषु यदभिन्ना जातिरुपेयते, तत्रानुवृत्ताकारावभासिनी बुद्धिरेव निबन्धनम् ।  
न कस्यचिज्जन्तोः परमाणुषु करणपथविदूरवर्तिषु निपुणमपि निरूपयोऽनुवृत्ताकारावभासिनो मतिराविर्भवति ।  
यापि चेयं परमाणुरिति मतिः, सापि ५६ आरिमाण्डल्यलक्षणगुणकारणिका मीमांसकैरपि सङ्गीर्यते ।  
पृथिवीत्वादिकमपि न तत्तदसाधारणगन्धादिगुणसमवायमात्रलब्धात्मलाभायां पृथिव्यादिबुद्धौ निबन्धनम् ।  
न च स्थलेषु द्रव्येष जातिः समवेयात्, तेषामेव दुरुपगमत्वात् ।  
न खलु स्थूलद्रव्यारम्भो५७ घटते ।  
तथा हिद्व्यणुकादिक्रमेण स्थूलद्रव्यारम्भोऽभिधीयते, तत्र तावद्द्रव्यारम्भ एव न साधीयानिति मन्यामहे ।  
न खलु तथैवैकः परमाणुरारभते ।  
द्रव्यस्यैकाकिनः स्थूलद्रव्यान्तरारम्भकत्वानुपपत्तेः ।  
न चैकैकद्रव्यव्यतिरिक्तमपरमारम्भकमस्ति ।  
संयोगोऽपि च तयोरनुपपन्न एव ।  
स हि नैकैकद्रव्यसमवेतः, नाप्यनेकद्रव्यसमवेतः ।  
एकैकातिरेकेणानेकस्याभावात् ।  
एवञ्च प्रत्येकमेकद्रव्यसमवेतत्वाभावे, नानेकद्रव्यसमवेतत्वमपि सम्भवति ।  
अनेनैव मार्गेण त्र्यणुकस्य त्रिमिर्द्व्यणुकैरारम्भणीयस्य महिमगुणशालिनः सम्भवो निरस्तः ।  
तदेवं दूरभूता स्थवीयसामवयविनामारम्भसङ्कथा ।  
अपि चावयविनः किमवयवेषु प्रत्येकं कार्त्स्न्येन वृत्तिः ? व्यासङ्गेन वा ? इति चिन्तनीयम् ।  
न तावत्कार्त्स्न्येन वृत्तिमुपलभामहे, एकैकावयवगतस्य तस्याप्रतिपत्तेः ।  
एकैकावयवगते च कम्पे रागे वा सकलस्यावयविनः कम्परागप्रतीतिप्रसङ्गात् ।  
तथावयवान्तरे च कम्परागविरहे कम्परागविरहसमासक्तेः, अवयवी कम्पेत न कम्पेत, रज्येत न रज्येत चेति विषमां दशामाविशेत् ।  
नापि व्यासङ्गेनावयविनो वृत्तिरवयवान्तरविरहात् ।  
अवयवान्तरशालिनो हि केनचिदवयवेन क्वचन, केनचिदवयवेन क्वचनेति व्यासङ्गिनी वृत्तिरुपपत्तिमती ।  
किञ्चैकैकत्रावृत्तेरवृत्तिरेव, एकैकातिरिक्तानेकाभावात् ।  
किञ्च सकलावयवग्रहणे एव नियमेनावयवी ज्ञायेत, न च तथा सम्भवति, अवयवान्तरेणावयवान्तरतिरस्कारात् ।  
न च प्रकारान्तरेण वृत्तिरिति वदितुं शक्यम्॑ अनुपपत्तेः प्रकारान्तरस्य ।  
अवयवेभ्यश्चावयवी व्यतिरिच्यमानोऽव्यतिरिच्यमानो वा न प्रमाणेन सङ्गच्छते ।  
व्यतिरिक्तो हि दिग्रहेऽपि ग्रहणं कदाचिदनुभवेत् ।  
न खलु भिन्नयोः सहोपलम्भनियमो घटपटयोरिव ।  
तद्वदवयव्यपि भिद्यमानो नावयवैरेव सहोपलभ्येत ।  
कस्याञ्चिदपि दशायामननुभूयमानेष्वप्यवयवेष्वनुभूयेत ।  
न चावयविनमवयवानुभवमन्तरेण केचिदुपलभन्ते ।  
अव्यतिरिच्यमानस्तु नास्त्येवेति वचनभङ्गिमात्रेणोक्तं भवति ।  
तदेवमवयवि द्रव्यमुपपत्तिभिरनुसन्धीयमानमेकान्ततो लीयते ।  
कथं तर्हि स्थूलावभासिनी मनीषा समर्थनीया ? इत्थमुत्तराधरभावेन निरन्तरमुत्पन्नाः परमाणव एव समधिगतैन्द्रियकज्ञानजननयोग्यदशाविशेषाः   
प्रत्यक्षमीक्ष्यन्ते ।  
तांस्तथाभूताननुसन्दधतस्तद्बलभावी मानस एव स्थूलविकल्पो विजृम्भते, दूरादिव तरुषु निरन्तरेषु समनुभूयमानेषु वनमिति मतिः ।  
अतः स्थवीयसां द्रव्याणामाश्रयत्वेनाभिमतानामयोगाज्जातिरपि तदाश्रिता नाभ्युपगममर्हति ।  
अपि च जातिरपि नेन्द्रियज्ञानविषया प्रतीयते, तस्या नित्यत्वेनाभ्युपगमात् ।  
नहि नित्यं कस्मैचित्कार्याय पर्याप्तम्॑ तद्धि न शक्तस्वभावम्, नित्यं कार्योदयप्रसङ्गात् ।  
अशक्तस्वभावं तु नित्यत्वादविचिकित्सयाशक्तिकं नित्यं न किञ्चित्कुर्यात् ।  
न चाजनकमिन्दिरनयज्ञानविषयतामनुभवति ।  
यो हि विषयः स्वस्यान्वयव्यतिरेकज्ञानमनुकारयति, स प्रत्यक्षः ।  
किञ्च समुन्मिषितचक्षुषश्चिराय विषयान्तरानुसन्धानव्यावृत्तचित्तस्य पुरोवर्तिनीं स्वस्तिमतीं कालाक्षीं वा साक्षात्कुर्वाणस्येव न   
जातिरपरावभासते ।  
अन्यच्च न जातिरसौ पिण्डैः सहोत्पद्यते, विनश्यति वा ।  
तथोपगमे ५८ वरूपहानिप्रसङ्गात् ।  
एका५९ च जातिरनेकाधिष्ठाना प्रतिज्ञायते, उत्पत्तिमती विनाशिनी चान्यान्या स्यात्, विरुद्धधर्माध्यासस्य भेदापादकत्वात् ।  
सेयं नित्या जातिरुदितवत्यां व्यक्तौ प्रतीयमाना नान्यत आगता, निष्क्रियत्वात् ।  
न च तत्रैवासीत्, प्रागप्रतीतेः ।  
न च स्थितिरपि युक्तिमती, व्यक्तिरेव हि तस्या देशो नाकाशादिः, अनुत्पन्ना च व्यक्तिरिति क्वावतिष्ठतामाकृतिः ।  
नचोत्पाद्येऽप्यवतिष्ठते ।  
तदेषा जातिरवतिष्ठते, नावतिष्ठते च, इति सङ्कटमापतितम् ।  
किञ्च व्यक्तेरभिन्ना वा ?भिन्ना वा ? उभयरूपा वा जातिरास्थेया ? ।  
तत्र नाभिन्ना॑ तथाभावे व्यक्त्या सहोत्पादे विनाशे वा स्वरूपहानिप्रसङ्ग इति पुरस्तादुपन्यस्तम् ।  
व्यक्तिमात्राङ्गीकारे च कोऽस्मत्पक्षस्य अस्य च भेद इत्यपि चिन्तयान्तः सीदन्तु भवन्तः ।  
अतो व्यक्तिमात्रमेवव तत्त्वमिति वदतां साहाय्यकमेवाचरितमनतिरेकिणीं जातिमुररीकुर्वाणैः ।  
भिन्नत्वेऽपि पिण्डग्रहणमन्तरेण ग्रहणापत्तिः ।  
उभयप्रतीतौ च सम्बन्धप्रतीतिसमापत्तिः६० ।  
अस्त्येवेति चेत्॑ महदिदं वैयात्यम् ।  
कः खलु इह गवि गोत्वमिति मतिमभ्युपगच्छेत्, अन्यत्र निरस्तत्रपायन्त्रणात्भवतः ।  
भिन्नत्वे च वृत्तिप्रकारो दुर्निरूप एवकिं व्यासङ्गिनी वृत्तिः ? उत प्रत्येकपरिसमाप्तिमतीति ।  
एकत्र च परिसमाप्तावन्यत्र न वर्तेतेति पुनरपि स्वरूपहानिप्रसङ्गः ।  
व्यासङ्गोऽपि कालत्रयवर्तिनीषु व्यक्तिष्वनुपपन्न एव ।  
प्रत्येकञ्च गौः गौरिति प्रत्ययो विकल्पमात्रमित्यङ्गीकृतं स्यात् ।  
न चोभयरूपता, विरोधात् ।  
न चोपलम्भबलेन विरोध एव नास्तीति चतुरस्रम्, तथाविधस्योपलम्भस्यैवासम्भावनीयत्वात् ।  
अभिन्नाकारबुद्धिबोध्यं हि वस्त्वभिन्नमिति लौकिकाः मन्यन्ते, विलक्षणाकारबोधविषयश्च भिन्नमिति ।  
तत्र यदि विलक्षणाकारप्रतीतिसमये द्वे वस्तुनी विलक्षणेनाकारेणावभातस्तदाभेदप्रतीतिदशायामेक आकारोऽनुभवनीयःस जातिभागस्य ?   
तत्रैकस्य द्विरवभासोऽयं स्यान्न तु जातिजातिमतोरभेदावभासः ।  
अथविलक्षणावप्याकारौ तादात्म्येनावसीयेतेइति मतम् ।  
तत्रापि पर्यनुयोजनीयःकिमिदं तादात्म्यं नामेति ? यद्येकाकारतेति ब्रूयात्॑ तर्हि पूर्वोक्तमेव दूषणमात्मसात्कृतम् ।  
शब्दयोः सामानाधिकरण्यं तादात्म्यमिति चेत्? ६१ युक्तमिदं, गौर्वाहीक इत्यादावतादात्म्येऽपि सामानाधिकरण्यदर्शनात् ।  
उपचारस्तत्रेति चेत् ।  
अत्रापि भिन्नजातिवादिन उपचारमेव मन्यन्ते ।  
वयन्तु विवक्षामात्रपरतान्त्राः शब्दा न वस्तुव्यवस्थापनायेशत इति सर्वत्र मन्यामहे ।  
कथं तर्हि गौर्गौरिति नानाभूतासु व्यक्तिषु बुद्धिरनुवृत्तमाकारमुल्लिखन्ती समुपजायते ? तेनास्या एव बुद्धेर्द्रढिम्नः कारणमनुमास्यामहे ।  
अस्ति तद्विशेषणं यदुपरागवशेनेयं भिन्नेष्वभिन्नाकारानुसन्धायिनी धीरुदीयत इति ।  
तदपि न जातिसाधनसमर्थम् ।  
कार्यभूता हि बुद्धिरेषा कारणमाक्षिपन्ती यदनन्तरमेवोपजायते तदेव कारणं कल्पयति, न पुनरप्रतीतमपरमपि किञ्चिदुपस्थापयति ।  
सा चेयं स्वलक्षणविषयदर्शनसमनन्तरभाविनीति ता एव व्यक्तयः स्वनिर्भासा बुद्धीरुपजनय्य तन्मुखेन तामेकाकारानुभासिनीं   
धियमाविर्भावयन्ति ।  
नितान्तभेदवतीनां च व्यक्तीनां कासाञ्चिदेष महिमा न सर्वासामिति किमनुपपन्नम् ।  
यथा ह्यत्यन्तभिन्ना अपि चक्षुरालोकमनस्संयोगाः एकसामग्रीसमुपनिपतिता एकविज्ञानोदयलक्षणं कार्यमारभन्ते, तथा व्यक्तयोऽपि किं   
नारभन्त इति नेदं प्रतिपत्तिकठिनम् ।  
सा चेयं स्वाकारेणाभेदेनात्यन्तिकभेदयोगिनीनामपि व्यक्तीनां भेदं सम्वृणोतीति संवृतिरित्यनुगीयते ।  
एषा च मनीषा न स्वलक्षणं विषयीकरोति, तस्य विशदावभासित्वात्, अस्याश्चाभिलापसंसर्गयोग्यार्थप्रतिभासत्वात् ।  
अभिलापानाञ्च विशदाकारमवभासितुमशक्तेः, अभिलापमात्रेण तथाविधप्रतीत्यभावात्६२ ।  
तेनैषा न स्वच्छाकारावभासिनी ।  
नन्वेतत्प्रतीतिपराहतमुदितम्, गौरयमिति बुद्धौ विशदावभासात् ।  
उच्यतेन विशदावभासित्वमवजानीमहे ।  
तत्तु समानकालभाविनो निर्विकल्पप्रतययस्य स्वलक्षणावलम्बिनः प्रसादात्, तदभावे तथात्वानुपलम्भात् ।  
न चैतद्वाच्यं कथमेकमेव वस्त्विन्द्रियैर्विशदावभासमनुभूयते, शब्दैश्चा६३ इशदावभासमिति ।  
भिद्यमानेऽपि बोधोपाये बोध्याभेदेबोधवैलक्षण्यानुपपत्तेः ।  
नियताकारञ्च स्वलक्षणमनियताकारश्चास्यां बुद्धौ चकास्ति ।  
तदेवं विशदाविशदतया नियतानियततया च स्वलक्षणस्य विकल्पाकारस्य च भेदे सत्यपि विकल्पाः साक्षात्परम्परया वा   
स्वलक्षणविषयदर्शनप्रभवतया स्वलक्षणग्रहणाभिमानिनो जायन्ते ।  
तत एव तत्र प्रवर्तयन्तः पुरुषं व्यवहाराङ्गभावमनुभवन्ति ।  
पारम्पर्येण वस्तुनि प्रतिबन्धादवस्त्वपि प्रतिबद्धं भवति, मणिप्रभायां मणिबुद्धिवत् ।  
यथा हि खलु मणिप्रभायां मणिदीप्तायां मणिकिरणविषयिणी मणिबुद्धिरयथार्थतया भेदमजुषमाणापि मणिमनु प्रतिबद्धेति   
मणिसमधिगमनिमित्तं भेवत, तथेयमपि वस्तुतः स्वलक्षणमगृह्णत्यपि स्वलक्षणाद्दर्शनं, दर्शनतो विकल्प इति स्वलक्षणप्रतिबद्धा सती तत्प्राप्तये   
प्रभवति ।  
निर्विकल्पकप्रत्ययसमधिगतस्वलक्षणप्रापकतया च स्मृतिरियमुच्यते ।  
तत एव च गृहीतग्राहित्वादप्रमाणम्, अन्यथा वस्तुविषयतया वस्तुप्रापकतया चानुमानमिव प्रमाणमेव स्यात् ।  
स चायं तस्याकारः प्रथमानो न ज्ञानस्यैव, बहिष्ट्वेनावभासात् ।  
न चार्थगत एव॑ उक्तेन न्यायेन निरस्तत्वात् ।  
किन्त्वयमसन्नेव ज्ञानमनु भासते शब्दमिव प्रतिशब्दः ।  
एतच्च शास्त्रचिन्तका विवेचयन्ति, प्रतिपत्तारस्तु दृश्यविकल्प्यावर्थावेकीकृत्य बाह्यमेवानुन्यमाना व्यवहारेषु प्रवर्तन्ते,   
प्रवृत्ताश्चार्थप्रतिलम्भेनाविसंवादं मन्यन्ते ।  
कथं पुनरेकत्वाध्यवसायो दृश्यविकल्प्ययोः, अतद्व्यावृत्ततया तत्सदृशत्वात्, यथा दृश्यस्यातद्व्यावृत्तता, तथा विकल्प्यस्यापि ।  
तस्माज्जातिप्रत्ययो विकल्पमात्रम्, परमार्थतस्तु न जातिर्नाम किञ्चित् ।  
अपि च द्रव्यसमवायिनी जातिरभिमता ।  
न च गन्धादिव्यतिरिक्तं द्रव्यमुपलभामहे, चक्षुरादीनां प्रत्येकं रूपादिष्वेव व्यापारादिति पूर्वपक्षसङ्क्षेपः ।  
सिद्धान्तः अत्रोच्यतेसंविदेव हि भगवती विषयसत्त्वोपगमे शरणम् ।  
गवादिषु च स्थूलाकारावलम्बिनी संविदुदीयत इति निर्विवादम् ।  
नयवीथ्याञ्च निर्णीतं प्रमाणं स्मृतिश्च नः प्रत्यय इति ।  
ननु तदेवासदिति मन्यते, अवयव्यादीनामेकान्ततोऽनुपपन्नत्वात् ।  
उच्यते ।  
न दृष्टे काचिदनुपपत्तिः ।  
ननूक्तावयविनोऽनुपपत्तिः आरम्भकाभावात् ।  
अनुपपन्नेयमनुपपत्तिः॑ कार्यं प्रतीतं कारणकल्पनायां प्रमाणम् ।  
न पुनः स्फुटावभासिकार्यं कारणानिरूपणेऽपह्नवमर्हति, तेनावयवा एव समासादितसंयोगलक्षणसाधारणगुणा अवयविन उत्पादका   
भविश्यन्ति ।  
६४ अंयोगश्चैक एवानेकत्र वर्तते, एकैकत्र संयुक्तप्रत्ययानुदयात्, एकातिरिक्तानेकाभावेऽप्येकैव एव सद्वितीय आश्रयः संयोगस्येति न दोषः ।  
ननु द्रव्यमेव तथोत्पन्ने संयोगविकल्पमाविर्भावयतो न तदतिरेकी संयोगो नाम कश्चिद्गुणविशेषः ।  
तन्न, प्रत्यभिज्ञायेते हि द्रव्ये अनुवृत्ते ।  
कादाचित्की च तयोरपरेयं दशा दृश्यत इति भवत्येव भेदसिद्धिः ।  
स्थापिता च मीमांसाजीवरक्षायां प्रत्यभिज्ञा ।  
अतः संयोगलक्षणसाधारणगुणासमवायिकारणोपगृहीता अवयवा एव समवायिकारणमवयविन उपपद्यन्ते ।  
६५ अश्चायमवयविनो वृत्तिविकल्पेन दोष उक्तः, सोऽप्यवयविनः प्रतीतौ स्थितायामनुपपन्नः ।  
व्यासक्त एवावयवेष्ववयवी, नैकत्र जातिवत्परिसमाप्तः ।  
अवयवान्तरैरपि च विना स तस्य कोऽपि महिमा, य एक एवानेकावयवानुस्यूत इति किं न कल्प्यते ।  
यद्यपि चावयविन एकैकत्रावृत्तिस्तथापि नावृत्तिदोषः ।  
संयोगसचिवा एवावयवा जनका आश्रयभूता यतः जनकतयैवाश्रयत्वात्समवायिकारणानाम् ।  
अत एव संयोगः सद्वितीयाश्रय इति न दोषः ।  
न च सकलावयवोपलम्भसापेक्षा तदुपलब्धिः, अवयविनस्तेभ्यो भिन्नत्वात् ।  
न चैतावता एकावयवग्रहणेऽपि ग्रहणपर्यनुयोगो युक्तः, कार्यानुगुणत्वात्कारणकल्पनायाः ।  
कार्यसिद्ध्यर्थं हि कारणं परिकल्प्यते न कार्यविनाशाय ।  
तेन यावतामवयवानां ग्रहणे तदुपलम्भस्तावतामेवावगमस्तदवगमनिबन्धनमिति दर्शनबलेनाभ्युपेयते ।  
६६ हिन्नत्वेऽति तत एव सहोपलम्भनियमः, उपेयोपायभावात् ।  
उपेयभूतोऽवयवी उपायपदवर्तिनश्चावयवाः ।  
प्रत्येकं तु तेषां शक्यत एवासहोपलम्भोऽपि वक्तुम्, अवयवान्तरयोगिनोऽवयविनोऽपि परिग्रहे इतरावयवव्यतिरेकोऽपि सुदर्श एव ।  
इयञ्च भेदसाधने युक्तिःन्वयव्यतिरेकाभ्यां हि वस्त्वन्तरत्वमवसीयते, अवगम्यमानोऽपि चावयवी विलक्षणबुद्धिगोचरतामावहत्येव ।  
अवयवी हि स्थवीयानेको हृदयमागच्छति अवयवास्तु क्षोदीयांसो भूयांसश्च ।  
स चायमवयवी महत्त्वाद्रूपवत्त्वाच्च चाक्षुषः स्पार्शनो वा, पार्थिवो वाम्भसो वा तैजसो वा ।  
वायवीयस्तु महत्त्वात्स्पर्शवत्त्वाच्च स्पार्शन एव ।  
द्व्यणुकस्तु चातुर्भौतिकोऽप्यमहत्त्वादप्रत्यक्ष एव ।  
तस्य चामहत्त्वम्, ६७ वयवबहुत्वमहत्त्वप्रचयविशेषाणां महत्त्वगुणकारणानामभावात् ।  
गगनादीनां तु महतामपि रूपस्पर्शविधुरतया न प्रत्यक्षगोचरतेत्यलमतिविस्तरेण ।  
ननु सकलावयवसमाश्रितत्वादवयविनस्तिरोहितैरवयवैः सहेन्र्दियासन्निकर्षे कथमवयविना समागमः? न चासङ्गतमेव   
बहिरिन्द्रियमवबोधकमिति प्रतिज्ञा युज्यते, अवयवानामप्यसन्निकृष्टेन्द्रियबोध्यत्वापत्तेरिति ।  
उक्तोत्तरमेतत, भिन्नत्वादवयविनोऽवयवान्तरासंयोगेऽपि संयोगबुद्धेः पटादिषूपपन्न एवेन्द्रियसन्निकर्षोऽवयविनः ।  
तदनया दिशा तावदुपपन्नमाश्रयद्रव्यमाकृतेः पृथुलम् ।  
ननूक्तं रूपादिव्यतिरेकि द्रव्यं नोपलभ्यत इति, किमिदं पश्यतोहरत्वम्प्रतीयते हि महानवयवी रूपादिव्यतिरेकी ।  
अत एव जपाकुसुमसन्निधानाभिभूतरूपमपि स्फटिकद्रव्यं प्रत्यभिज्ञायते ।  
कथं नामागृहीतं प्रत्यभिज्ञायेत ।  
अपि च दर्शनस्पर्शनाभ्यामेकार्थग्रहणाद्रूपस्पर्शव्यतिरेकि द्रव्यं स्फुटतरप्रतीतं तत्नापन्होतुमुचितम् ।  
अत एव वनादिषु बाधकप्रत्ययबलेन तत्कल्पना न प्रसरतीति दूरतयान्तरालाग्रहणनिबन्धनोऽयमभेदव्यवहारः प्रवर्तत इति ।  
अवयविनि तु बाधकज्ञानं नास्तीति पुरस्तादावेदितम् ।  
तेनाश्रयद्रव्याभावाज्जातेरपलापः प्रलापमात्रमिति स्थितम् ।  
यच्चेदमुदितंऽनित्यतया जातेरात्मविज्ञानजननेऽपि न शक्ततेतिऽ तदपि ६८ षणभङ्गनिराकरणपर्वणि विस्तरेण   
नित्यानामथक्रियाकारित्वसमर्थनेन प्रत्युक्तम् ।  
मा वा स्वविज्ञानमपि जातिरजीजनत् ।  
तथापि कथङ्कारंरसावप्रत्यक्षा ।  
काममप्रत्यक्षा ।  
अथवा न खल्वियमाज्ञा राज्ञः कारणभूतस्यैव प्रत्यक्षेण भवितव्यमिति ।  
यस्तु यतः प्रतीतये स तस्य विषय इति सर्वालौकिकम् ।  
ननु प्रत्यक्षमप्यविसंवाद्येव प्रमाणम् ।  
असंविवादश्च तस्मादात्मलाभातन्यतस्तु भवतो६९ऽतथाभूतस्य वाभावेऽपि भावसम्भवान्नियमेन संवादायोगादिति बालादभ्युपेयं प्रत्यक्षस्य   
कारणमेव विषय इति ।  
अत एव च प्रत्यक्षमनुमानं च द्वे एव प्रमाणे॑ तयोरेवार्थाविसंवादकत्वात् ।  
प्रत्यक्षं साक्षादर्थेन प्रतिबद्धम्, अनुमानं त्वर्थप्रतिबद्धलिङ्गजन्यतया पारम्पर्येण प्रतिबद्धम् ।  
यस्य तु न साक्षात्, नापि परम्परयार्ऽथप्रतिबन्धः, न तस्य प्रमाण्यमुचितं, तस्य तदविसम्वादनियमाभावात् ।  
अर्थाविसम्वादि च प्रमाणं व्यवजिहीर्षमाणा लौकिका आद्रियन्ते इति ।  
सिद्ध्येदयं मनोरथो यदि ज्ञानान्तरनिबन्धनोऽविसंवादः प्रार्थनीयः ।  
यद्विषयमेव च यज्ज्ञानं, तेनैव तस्मिन् विषये पर्युपस्थापिते नास्ति प्रत्ययान्तरनिबन्धनाविसंवादप्रार्थना ।  
अर्थेनाप्रतिबद्धमपि च ज्ञानं स्वमहिमपर्युपस्थापितार्थमविसंवादकमेव सम्प्रवर्तते ।  
तेनोत्पत्तिमात्र एव विज्ञानस्य परापेक्षा, न प्रामाण्येर्ऽ७० हाव्यभिचारलक्षणे ।  
अतः सिद्धं शास्त्रादीनामपि अर्थप्रतिबन्धविरहिणां प्रामाण्यम् ।  
एतदर्थमेव नयवीथ्यां'सर्वं ज्ञानं विषयाव्यभिचारि' इति प्रतिपादितम् ।  
अतो नित्यायामपि जातौ भवत्येव प्रत्यक्षस्य प्रामाण्यम् ।  
यत्पुनरुक्तम्ऽएकभावेन मनसा समाकलयतः कालाक्षीं स्वस्तिमतीं वा नास्ति जातिप्रतीतिःऽ इति ।  
तदसिद्धम्, आकारो हि सा, प्रतीते चाकारे यदि परमर्थान्तरानुसन्धानविकलतया तस्यानुवृत्तिर्नावसीयते ।  
अनुवृत्ता च जातिर्नानुवृत्तिः ।  
अग्रहणेऽपि च धर्मस्य धर्मिणो ग्रहणं नानुपपन्नम् ।  
अत एव च पिण्डान्तरसमधिगमे पूर्वाकारपरामर्शिनी मनीषा प्रत्यभिज्ञासमाख्यातोदीयते ।  
यच्चोक्तम्ऽअनाश्रयतया तत्रैव प्रागनवस्थिता निष्क्रियतया चान्यस्मादनागच्छन्ती स्वरूपहानिप्रसङ्गेन व्यक्त्या सहानुपजायमाना कथं   
सम्बन्धमनुभवति जातिःऽ इति ।  
तदिदं मायामोहजननं यथाजातजनोद्वेजनमात्रम् ।  
संयोगो ह्युभयकर्मजो भवति मल्लयोरिव, अन्यतरकर्मजो वास्थाणुश्येनयोरिव, संयोगजो वा यथा तन्तुतुरीसंयोगादुत्पन्नस्य पटस्य तुरीसंयोगः ।  
स च कर्म, प्राक्सन्निधानं वापेक्षते ।  
समवायस्तु संयोगाद्विभिन्नो न कर्म, प्राक्सत्तां वापेक्षते ।  
यत एव तु पिण्डस्योदयः समवायिकारणात्, तत एव जातिसमवायोऽपि तस्य उत्पद्यते ।  
७१ अमवायञ्च न वयं काश्यपीया इव नित्यमुपेमः ।  
७२ इनष्टाथामपि व्यक्तौ न जातिरन्यत्र याति, न च तत्रावतिष्ठते, न विनश्यति, केवलं तद्व्यक्तिसमवायस्तस्या निवर्तते तेन तस्यानुपलम्भनम् ।  
तथाहिन याति निष्क्रियत्वात्, नावतिष्ठते व्यक्तिमात्राश्रयत्वात्, तदभावेऽवस्थानांसम्भवात्, न च विनश्यति, पिण्डान्तरेऽपि   
प्रत्यभिज्ञायमानत्वादिति ।  
विनाशो नामात्यन्तिकोऽनुपलम्भ ७३ त्यमृतकलायां वक्ष्यते ।  
अतो न सङ्कटं किञ्चित् ।  
यच्च पिण्डेभ्यो जातेरभिन्नत्वमुभयरूपत्वञ्च दूषितम्, तदस्माकं साहायकमेवाचरितम् ।  
को हि नाम सचेतनः पदार्थान्तरप्रत्यभिज्ञामभेदाश्रयेण साधयेत् ।  
को वा परस्परविरोधिनी एकस्य द्वे रूपे प्रतिजानीते ।  
भेदवादः पुनरस्माकमपि सम्मत एव ।  
न च तत्र इहप्रत्ययापत्तिर्देषः ।  
प्रतीत्य ह्याधारमाधेयञ्च सम्म्बधं प्रतीयात् ।  
सर्वञ्च रूपं रूपिग्रहणमन्तरेण न प्रतीयते ।  
अतः समानेन्द्रियग्राह्यतया जातिरपि व्यक्तिप्रत्ययानुप्रवेशिनीति, न इह प्रत्ययसम्भवः ।  
कर्मणि त्वनुमेये भवत्येव इहप्रत्ययः ।  
वृत्तिविकल्पे तु कृत्स्नसमाप्तिरेवाङ्गीकरणीया ।  
न चान्यत्रावृत्तिदोषः, प्रत्यक्षावगमाद्वृत्तेः ।  
प्रत्यभिज्ञायाः स्थापितत्वात् ।  
पृथग्ग्रहणं तु जातेरसिद्धमेव ।  
व्यक्त्यन्तरे हि जातिः प्रतीयमाना प्राच्यपिण्डपरिहारेण प्रकाशते ।  
उदीच्यपिण्डपरिहारस्तु प्राक्तनपिण्डसमधिगमसमये सिद्ध एवेति परिहृतनिखिलानुपपतितकमुपपादितं गवादिषु साधारणाकारानुभवसिद्धं   
जातितत्त्वम् ।  
उपपन्नञ्च प्रत्यक्षवेद्यत्वं जातेः, इन्द्रियव्यापारानुविधानेन प्रतीतेः ।  
संयुक्तसमवायलक्षणश्च सन्निकर्षोऽपि नानुपपन्नः ।  
गौरयमिति च मतिर्विशदतरार्थनिर्भासिनी प्रथत इति चेत् ।  
तन्न, तथाभावे प्रमाणाभावात् ।  
शब्दमात्रेण तु केवलाकारपरिगृहीताकारप्रतीतेः रूपान्तरानवभासाच्चाविशदावभास एव ।  
ऐन्द्रियके तु सम्वेदने प्रचुरतरावयवरूपावभासाद्विशदावगम इति नाबाह्यविषयत्वापत्तिः ।  
नन्वेषा जातिप्रतीतिर्भिन्नामेव व्यक्तिमभेदेनावगमयन्ती जायत इति भ्रान्तिरेषा न प्रत्यक्षं प्रमाणम् ।  
इयन्तु भ्रान्तिर्निर्बीजा न युज्यत इति बीजभावेन जातिरनुमीयते, तत्समवायश्च ।  
दृष्टा हि सन्तापसञ्चारितदहनपरमाणुसंवलितायोगोलके दहनाकारानुकारिणी प्रतीतिरिति ।  
तदिदमुक्तोत्तरमपि पुनः पर्यनुयोज्यामहे विस्मरणापराधादिति मन्यामहे ।  
भिन्ना हि जातिरवगम्यते ।  
न खल्वाकारमाकारिणञ्चैकमेव मन्यामहे ।  
केवलं शब्दप्रयोगे एव समाधिर्वक्तव्यः ।  
तत्र च लौकिकः प्रयोग एव शरणम् ।  
प्रयोगश्च श्रुत्या लक्षणया गौण्या वा वृत्त्या नानुपपन्नः ।  
समवायस्तु भवतु वस्त्वन्तरे सिद्धेऽनुमेयः, प्रत्यक्षेण तदनवगमात् ।  
आकृतिस्तु प्रत्यक्षप्रमाणसिद्धा नानुमेया ।  
नचानुमानमपि शक्यं शाक्येषु प्रतिबन्धुष्वित्यलमतिविस्तरेण ।  
सत्ताजातिनिराकरणम् ।  
अत्र केचिद्गवादितुल्यतया द्रव्यगुणकर्मस्वपि सत्ताजातिमङ्गीकुर्वन्ति, भवति हि सर्वेष्वेव सत्सदिति प्रत्ययानुवृत्तिरिति संवदन्तः ।  
तदिदमपरामृष्टजातितत्त्वानामुपर्युपरि जल्पितम्७४ ।  
पूर्वरूपानुकारिणी यदि धीरुदीयते, ततोऽभ्युपेयेतैव जातिः ।  
न च नानाजातीयेषु द्रव्येषु सर्षपमहीधरादिषु, गुणेषु गन्धरसादिषु वा समानाकारानुभवो भवति ।  
कवेलं तु तत्सदिति शब्दमात्रमेव प्रयुज्यते ।  
भवति च विनापि जात्या पाचकमीमांसकादिशब्दप्रवृत्तिः ।  
नन्वेवं शब्दप्रवृत्तिरपि नैकनिबन्धनमन्तरेणोपपद्यते ।  
सत्यं, अस्त्येवोपाधिरेकः प्रमाणसम्बन्धयोग्यता नाम ।  
७५ ७६ अत्रान्यः पण्डितम्मन्यो मन्यतेनन्विदमसमञ्जसमुच्यते सर्वत्र ह्युपाधिभेदमवगम्यौपाधिकशब्दानुविद्धः प्रत्ययो भवति, न पुनः   
प्रागेव, सह वा ।  
इह च प्रमाणमेव जायमानमस्तीत्येवमेव जायते ।  
प्रमाणोदयोत्तरकालं ह्यनया भवितव्यम् ।  
किञ्च सत्यपि प्रमाणयोगे किञ्चिदस्तीति गम्यते, किञ्चिच्चासीदिति, तथान्यद्भविष्यतीति ।  
तत्र प्रमाणसम्बन्धस्य वर्तमानत्वात्सर्वत्र वर्तमानसत्ताप्रतययेन भवितव्यम् ।  
तदतिरेकिणि तु सत्त्वे तस्य त्रेधा व्यवस्थानाद्युक्तस्त्रिधावभासः ।  
अपि च भूमितलनिखातेषु चिरतरकालवर्तिषु प्रलीनज्ञातृपुरुषेषुलिङ्गादिरहितेषु सकलप्रमाणप्रत्यस्तमयेऽपि वर्तमानसत्तासन्देहः ।  
स च प्रमाणसम्बन्धातिरेकिणीं सत्तामन्तरेणानुपपन्न इति ।  
तदिदमनाकलितपरवचनस्य केवलं गलगर्जितम् ।  
उक्तमस्माभिः प्रमाणसम्बन्धयोग्यतोपाधिरिति ।  
यदि हि प्रमाणसम्बन्ध उपाधिरिति वदेम, तत इत्थमुपालम्येमह्यपि ।  
योग्यता तु प्रमाणसम्बन्धातिरिक्ता प्रमाणेनावसीयत इति युक्त एवास्तीति प्रमाणोदयः ।  
तस्याश्च त्रैकाल्यात्त्रैकाल्यावगमोऽपि समर्थित एव ।  
तस्याश्च संशायिततापि युक्तैव ।  
का पुनरियं प्रमाणसम्बन्धयोग्यता नाम ।  
ननु नामान्तरेण महासामान्यमेवेदमुररीकृतम् ।  
नैतदेवम्॑ यो हि महासामान्यं सत्तां सङ्गिरते, सोऽपि स्वरूपसत्तां पदार्थानां मन्यत एव ।  
अन्यथा शशशृङ्गादीनामनुत्पन्नातिवृत्तानाञ्च किमिति महासामान्येन सम्बन्ध एव न स्यादिति पर्यनुयोगे, कः परिहारः ? तेन स्वरूपसत्तैव   
प्रमाणसम्बन्धयोग्यता ।  
यस्य हि स्वरूपमस्ति, तत्प्रमाणेन परिच्छिद्यते ।  
त्रैकाल्यमपि स्वरूपस्यैव युक्तम्, न च महासामान्यस्य, नित्यत्वात् ।  
तथा संशयिततापि तस्यैव, न पुनरसंशयिते स्वरूपेऽपरः सत्तासन्देहो भवति ।  
अथ नित्याया अपि सत्तायाः कः सम्बन्धो यः स त्रिकालः ।  
तस्यैव त्रैकाल्यं कुतः ? नान्यदत्रोत्तरं स्वरूपत्रैकाल्यादित्यतः ।  
तस्मात्स्वरूपसत्तोपाधिक एव सच्छब्दो न पुनरेक आकारः सत्ता नाम द्रव्यगुणकर्मणाम् ।  
७७ पि च काश्यपीयानां जातिसमवायविशेषेषु स्वरूपसत्तोपाधिक एव सच्छब्द इत्यभ्युपगमः ।  
तस्य च द्रव्यगुणकर्मस्वपि तथाभावोऽस्त्विति ।  
तदेवमपाकृते पदार्थस्वरूपातिरेकिणि महासामान्ये सत्ताख्ये यत्स्वमनीषानिर्मितकुतर्कबलेन सन्मात्रविषयं प्रत्यक्षमिति साधितं,   
तदतिदूरोत्सारितम् ।  
एतेनैव न्यायेन शब्दत्वमपि निरस्तं वेदितव्यम् ।  
नहि ककारगकारयोरेकमाकारमनुगतं परामृशन्ती मनीषा समुन्मिषति ।  
योऽपि चायं शब्दशब्दः, सोऽपि श्रोत्रग्रहणोपाधिलब्धप्रवृत्तिरिति न जातु जातिकल्पनायै विभवति ।  
तदिदमपहस्तितम्, यदाहुः ७८'शब्दत्वमेव तत्तदसाधारणाभिव्यञ्जकध्वनिनिबन्धनतया नानावर्णपेण विषयीभवत्तस्य तस्यार्थस्यावगमाय   
कल्पत' इति ।  
ब्राह्मणत्वादिजातिनिराकरणम् ।  
अनयैव च दिशा ब्राह्मणत्वादिजातिरपि निवारिता ।  
नहि नानास्त्रीपुरुषव्यक्तिषु पुरुषत्वादर्थान्तरभूतमेकमाकारमात्मसात्कुर्वान्ती मतिराविर्भवति ।  
नहि क्षत्रियादिभ्यो व्यावर्तमानं सकलब्राह्मणेष्वनुवर्तमानमेकमाकारमतिचिरमनुसन्दधतोऽपि बुध्यन्ते ।  
यदप्याहुः ७९ अद्यप्यापातसञ्जातया धिया ब्राह्मण्यं नावसीयते, तथापि ब्राह्मणभूतमातापितृसम्बन्धानुसन्धानप्रभवायां बन्द्धौ तच्चकास्तीति ।  
तदपि च स्वमानसविसंवादि ।  
अनुसन्दधानोऽपि मातापितृसम्बन्धं को जात्वेकमाकारमवबोद्धुं प्रभवति ।  
यच्चोपदर्शितम्यथा विलीनमाज्यं तैलादव्यतिरिच्यमानं गन्धग्रहणसहकारिणा चक्षुषैव भिन्नमवगम्तयैति ।  
तदपि न सुन्दरम् ।  
नहि तदानीं चाक्षुषस्य संवेदनस्य विषयातिरेकः, किन्त्वनुमानमेव तत्र सर्पिषः ।  
यस्तु निपुणदर्शो सूक्ष्ममपि रूपमीक्षितुं क्षमः, स चक्षुषैवाज्यजातिमपि प्रत्येति, न गन्धग्रहणमपेक्षते ।  
नन्वेवं बह्ववहीनम्, किन्निबन्धनो हि तदानीमाहवनीयादिसाध्यकर्मसु केषाञ्चिदधिकारो नान्येषाम्॑ किन्निबन्धना च ब्राह्मणशब्दस्य प्रवृत्तिव्यवस्था   
इति ।  
८० त्रोच्यते ।  
अनादौ संसारे जन्यजनकभावेन व्यवस्थितास्तावत्काश्चिदेव स्त्रीपुरुषसन्ततयः सन्ति, तासामन्योन्यव्यतिकरेण जाताः स्त्रीपुंसव्यक्तयो   
ब्राह्मणशब्दवाच्याः ।  
अनिदम्प्रथमतया च सन्ततेः सर्वेषां तत्सन्ततिपतितत्वात्सिद्धा ब्राह्मणशब्दवाच्यता ।  
तेन सन्ततिविशेषप्रभवत्वमेव ब्राह्मणशब्दप्रवृत्तावुपाधिः ।  
तत्प्रभवानामेव कर्मस्वधिकार इति न किञ्चिदवहीनम् ।  
के पुनस्ते सन्ततिविशेषाः ।  
न ते परिगणय्य निर्देष्टुं शक्यन्ते, किन्तु लोकत एव प्रसिद्धाः प्रत्येतव्याः ।  
तथा च तज्जन्यत्वेऽवगते ब्राह्मणशब्दं प्रयुञ्जते लोकाः ।  
कथं पुनस्तज्जन्यत्मेव शक्यमवगन्तुम्, स्त्रीणामपराधसम्भवात्? सम्भवन्ति हि पुंश्चल्यो स्त्रियः परिणेतारं व्यभिचरन्त्यः ।  
उच्यते ।  
उक्तमेतत्दृश्यादर्शनमेवाभाव इति ।  
यत्र यावत्युपलब्धिसामग्री, तावत्यां सत्यामपि यासां व्यभिचारो न दृश्यते, तासां नास्त्येव व्यभिचार इति लोकप्रमाणकमेतत् ।  
अपि च अप्रमत्तैः स्त्रियो रक्षणीयास्तासु नास्त्येव व्यभिचारसम्भावनावकाशः ।  
यासु त्वस्ति, माभूत्तदपत्येषु तत्सन्ततिप्रभवत्वनिश्चयः ।  
न चैतावता यत्रापि निश्चयः शक्यस्तत्राप्यनिश्चय इति वक्तुं युक्तमिति ।  
यच्च बह्वीषु ज्वालास्वेकवर्तिवर्तिनीषु ज्वालात्वं सामान्यं प्रत्यभिज्ञागोचरः कैश्चिदिप्यते ।  
तदपि गुरुरस्माकं न मृष्यति ।  
स खल्वेवं निरीक्षञ्चक्रे अनन्यथासिद्धा बुद्धिः सामान्यकल्पनाबीजम् ।  
इयं तु भेदाग्रहणेन शुक्तिकारजतप्रत्ययवदुपपद्यत इति नालं सामान्यमौपस्थापयितुम् ।  
तेन भेदग्रहणपुरस्सरमभेदज्ञानं भिन्नेषु जात्यभ्युपगमे शरणमिति निरवद्यम् ।  
शालिकनाथेन कृतं कृतमतिना जातिनिर्णयाख्यमिदम् ।  
बहुविधविवादहरणं प्रकरणमुरुणावधानेन ॥  
इति श्रीमहामहोपाध्यायशालिकनाथमिश्रप्रणीतायां प्रकरणपञ्चिकायां जातिनिर्णयो नाम चतुर्थं प्रकरणं समाप्तम् ।  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
अमृतकला नाम  
पञ्चमं प्रकरणम्८१ ।  
प्रमाणलक्षणम् ।  
८२ नुभूतिः प्रमाणं सा स्मृतेरन्या स्मृतिः पुनः ।  
पूर्वविज्ञानसंस्कारमात्रजं ज्ञानमुच्यते  ॥ १ ॥  
न प्रमाणं स्मृतिः पूर्वप्रतिपत्तेरपेक्षणात् ।  
अन्योन्यनिरपेक्षास्तु धारावाहिकबुद्धयः  ॥ २ ॥  
प्रभाकरसम्मतं प्रमाणजातम् ।  
तत्र पञ्चविधं मानं प्रत्यक्षमनुमा तथा ।  
शास्त्रं तथोपमानार्थापत्तीमिति गरोर्मतम्  ॥ ३ ॥  
प्रत्यक्षनिरूपणम् ।  
साक्षात्प्रतीतिः प्रत्यक्षं मेयमातृप्रमासु सा ।  
मेयेष्विन्द्रिययोगोत्था द्रव्यजातिगुणेषु सा  ॥ ४ ॥  
सविकल्पाविकल्पा च प्रत्यक्षा बुद्धिरिष्यते ।  
आद्या विशिष्टविषया स्वरूपविषयेतरा  ॥ ५ ॥  
सर्वविज्ञानहेतूत्था मितौ मातरि च प्रमा ।  
साक्षात्कर्तृत्वसामान्यात्८३ प्रत्यक्षत्वेन सम्मता  ॥ ६ ॥  
प्रमाणफलभावनिरूपणम् ।  
मानत्वं संविदां बाह्यं हानादानादिकं फलम् ।  
ज्ञानस्य तु फलं सैव व्यवहारोपयोगिनी  ॥ ७ ॥  
आपेक्षिकञ्च करणं मन इन्द्रियमेव वा ।  
तदर्थसन्निकर्षो वा मानञ्चेत्पूर्वकं फलम्  ॥ ८ ॥  
अनुमाननिरूपणम् ।  
ज्ञातसम्बन्धनियमस्यैकदेशस्य दर्शनात् ।  
एकदेशान्तरे बुद्धिरनुमानमबाधिते  ॥ ९ ॥  
यः कश्चिद्येन यस्येह सम्बन्धो निरुपाधिकः ।  
प्रत्यक्षादिप्रमासिद्धः स तस्य गमको मतः  ॥ १० ॥  
प्रमेयमनुमानस्य दृष्टादृष्टस्वलक्षणम् ।  
परप्रत्यायनेच्छूनामनुमोदयसाधनम्८४  ॥ ११ ॥  
वचनं दूषणैस्सार्धमर्थादेतेन वर्णितम् ।  
प्रत्यक्षवच्च ८५ अक्तव्या प्रमाणफलवर्णना  ॥ १२ ॥  
शास्त्रनिरूपणम् ।  
शास्त्रं तु शब्दविज्ञानात्यदसन्निकृष्टार्थविज्ञानम्  ॥ १३ ॥  
उपमाननिरूपणम् ।  
सादृश्यदर्शनोत्थं ज्ञानं सादृश्यविषयमुपमानम् ।  
८६ इषयोऽस्य वित्तिसिद्धो भिन्नो द्रव्यादिभावेभ्यः  ॥ १४ ॥  
सादृश्याद्दृश्यमानाद्यत्प्रतियोगिनि जायते ।  
सादृश्यविषयं ज्ञानमुपमानं तदुच्यते  ॥ १५ ॥  
अर्थापत्तिनिरूपणम् ।  
विना कल्पनयार्ऽथेन दृष्टेनानुपपन्नताम् ।  
नयता८७ दृष्टमर्थं या सार्ऽथापत्तिस्तु कल्पना  ॥ १६ ॥  
अभावेन गृहे भावो बहिष्कल्पनया विना ।  
नयतानुपपन्नत्वं कल्प्यमानो८८ बहिर्यथा  ॥ १७ ॥  
गम्यस्यानुपपन्नत्वमिह कल्पनया विना ।  
मानान्तरविरोधेन सन्देहापत्तिलक्षणम्  ॥ १८ ॥  
देशेन हि विनाभावो न कदाचन दृश्यते ।  
विनाभावेन सिद्धोऽपि तेन सन्देहमृच्छति  ॥ १९ ॥  
तत्सन्देहव्युदासाय कल्पना या प्रवर्त्तते ।  
सन्देहापादकादर्थादर्थापत्तिरसौ८९ स्मृता  ॥ २०  ॥ ९०॥  
यत्कल्पनां विना योर्ऽथः प्रतीतोऽप्येति संशयम् ।  
तेन तत्कल्पनामेके त्वर्थापत्तिं प्रचक्षते  ॥ २१ ॥  
गमकस्यानुमाने तु विपक्षासत्त्वलक्षणम् ।  
गम्यतेऽनुपपन्नत्वं विना गम्येन वस्तुना  ॥ २२ ॥  
तत्सामग्रीविभेदेन भिन्ने एते परस्परम् ।  
अर्थापत्त्यनुमानाख्ये प्रमाणे इति निश्चितम्  ॥ २३ ॥  
अनुपलब्धिप्रमाणनिराकरणम् ।  
अभावाख्यं९१ प्रमाणं ये षष्ठमाहुर्मनीषिणः ।  
तेषां प्राभाकरैरेवं प्रत्यादेशोऽयमुच्यते  ॥ २४ ॥  
प्रमाणं खलु कस्यापि प्रमेयस्यावबोधकम् ।  
९२ अत्राभावस्य किं तावत्प्रमेयमिति चिन्त्यताम्  ॥ २५ ॥  
ननु नास्तीति बुद्ध्या९३ तु बोध्यं यदुपकल्पितम् ।  
अभावस्य प्रमाणस्य प्रमेयं तत्भविष्यति  ॥ २६ ॥  
भूतेलऽत्र घटो नास्तीत्येषा या जायते मतिः ।  
सा न भूतलमात्रे स्यात्प्रसक्तेर्घटवत्यपि  ॥ २७ ॥  
केवले भूतले चेत्स्यात्कैवल्यं तत्र कीदृशतम् ।  
स्वरूपमात्रं नो तावद्धर्मान्तरमथोच्यते  ॥ २८ ॥  
प्रमेयान्तरमेवात्र तावताऽङ्गीकृतं भवेत् ।  
तच्च नेन्द्रियविज्ञेयं तद्व्यापारानपेक्षणात् ॥ २९ ॥  
स्वरूपमात्रे दृष्टेऽपि भावे दूरगतोऽपि सन् ।  
कथञ्चिज्जातजिज्ञासो नास्तित्वं प्रतिपद्यते  ॥ ३० ॥  
तेन यत्रापि नास्तित्वं बुध्यते व्यापृतेन्द्रियः ।  
भावांशमात्रे तत्रापि प्रत्यक्षस्य प्रमाणता  ॥ ३१ ॥  
नास्तित्वं च प्रमाणानामनुत्पत्त्यैव गम्यते ।  
नास्तित्वप्रतिपत्तिर्हि तां विना नास्ति कुत्रचित् ॥ ३२ ॥  
योग्यप्रमाणानुत्पत्तेः कारणत्वपरिग्रहात् ।  
अतिप्रसङ्गदोषोऽपि नावकाशमुपाश्नुते  ॥ ३३ ॥  
अनुत्पत्तिश्च न ज्ञाता सती कारणमक्षवत् ।  
तेन लिङ्गत्वशङ्काऽपि दूरादेव निराकृता  ॥ ३४ ॥  
अनुत्पत्तिश्च विज्ञाता हेतुश्चेल्लिङ्गवद्भवेत् ।  
अनवस्था प्रसज्येत नास्तित्वं न च सिद्ध्यति  ॥ ३५ ॥  
किञ्च पादविहारादिव्यवहारश्च भूतले ।  
न भूतलपरिच्छेदमात्रेणैव प्रवर्तते  ॥ ३६ ॥  
प्रसङ्गस्तत्र दुर्वारः कण्टकाद्यन्वितेऽपि हि ।  
अथ केवलभूभागपरिच्छेदात्प्रवर्तते  ॥ ३७ ॥  
विकल्प्यं तत्र कैवल्यं ग्राह्यस्य ग्रहणस्य वा ।  
ग्राह्यस्य चेत्पुरैवोक्तो दोषस्तर्हि प्रसज्यते  ॥ ३८ ॥  
ग्रहस्य चेत्तदा सूक्ष्मजिज्ञासा निष्फलां भवेत् ।  
जाता हि केवला ९४ अंविद्व्यवहारस्य कारणम्  ॥ ३९ ॥  
तेन भावं परिच्छिद्य व्यवहारे चिकीर्षति ।  
दृश्यादर्शनसिद्ध्यर्थं युक्तं सूक्ष्मनिरीक्षणम्९५  ॥ ४० ॥  
अत्रोच्यते द्वयी संविद्वस्तुनो भूतलादिनः ।  
एका संसृष्टविषया तन्मात्रविषया परा  ॥ ४१ ॥  
तन्मात्रविषया या च द्विधा साऽपि प्रसज्यते ।  
प्रतियोगिन्यदृश्ये च दृश्ये च प्रतियोगिनि  ॥ ४२ ॥  
तत्र तन्मात्रधीर्येयं दृश्ये च प्रतियोगिनि ।  
नास्तित्वं सैव भूभागे घटादिप्रतियोगिनः  ॥ ४३ ॥  
ननु संसृष्टबुद्ध्या यः पुरस्तादवधारितः ।  
कथं तन्मात्रधीस्तत्र जाता भावो९६ न तत्र चेत् ॥ ४४ ॥  
शक्यते तदभावेऽपि वक्तुं यो यत्र सन्नभूत् ।  
तस्याभावः कथं तत्र ब्रूयाच्चेत्तत्र कारणम्  ॥ ४५ ॥  
तन्मात्रधिय एवास्तु ९७ अरं तत्कारणं ततः ।  
तस्याः सम्प्रतिपन्नत्वाद्वादिनोरुभयोरपि  ॥ ४६ ॥  
चक्षुर्वदपरामृष्टं न कारणमदर्शनम् ।  
स्वापावस्थागतस्यापि ९८ रमाणत्वप्रसङ्गतः  ॥ ४७ ॥  
विशेषापादिका तस्य न निषेधस्य दृश्यता ।  
भावरूपो विशेषो हि नाभावस्योपपद्यते  ॥ ४८ ॥  
अदर्शने निवृत्तेऽपि पुनर्भावस्व्य कस्यचित् ।  
प्राङ्नास्तित्वं व्यपदिशन्त्यदृष्टस्य पुरा क्वचित् ॥ ४९ ॥  
दृश्यस्यादर्शनं तेन ज्ञातं सददबोधकम् ।  
दृश्यादर्शनतस्तस्य ज्ञानं चेदव्य९९ वस्थितिः  ॥ ५० ॥  
यदि तन्मात्रसंवित्तिरूपं स्यात्तददर्शनम् ।  
तदा तस्याः स्वसंवित्तेरनवस्था निवर्तते  ॥ ५१ ॥  
तेनावश्याभ्युपेतव्यो विमर्शो दृश्यगोचरः ।  
अदर्शनमभावो हि तन्मात्रानुभवात्मकम्  ॥ ५२ ॥  
तन्मात्रानुभवश्चायं यददर्शनरूपितः ।  
विमृश्यते भूतलादौ तदभावोऽ१०० अदिश्यते  ॥ ५३ ॥  
तन्मात्रानुभवश्चायं न मेयः फलभावतः ।  
किञ्च स्वयं प्रकाशोऽसाविति न्यायविदो विदुः  ॥ ५४ ॥  
नास्तीति शब्दस्तत्रैव स्वसंवेद्ये प्रवर्तते ।  
तेन नास्तीति विज्ञानन्यायेन न समागतम्  ॥ ५५ ॥  
मेयाभावे ततो मानमभावाख्यं कथं भवेत् ।  
घटसत्ता न लभ्या हि नासत्ता चोदितात्क्रमात् ॥ ५६ ॥  
अभावव्यवहारो हि निःशङ्कगमनादिकः ।  
तन्मात्रानुभवेनैव यथोक्तेन प्रवर्तते  ॥ ५७ ॥  
यदा यस्य च दृश्यत्वे सत्यप्यनुपलम्भनम् ।  
तदभावव्यवहृतिस्तदानीं सम्प्रवर्तते  ॥ ५८ ॥  
सूक्ष्मकण्टकजिज्ञासाप्यतः सार्थकतां गता ।  
तां विना न हि दृश्यत्वं सूक्ष्मसत्ताऽधिरोहति  ॥ ५९ ॥  
व्यवहारप्रवृत्तिश्च दृश्यादृष्टिनिबन्धना ।  
तेन दृश्यत्वसिद्ध्यर्थं १०१ उक्तं तस्मिन्निरीक्षणम्  ॥ ६० ॥  
नन्वेवं लक्षणग्रन्थस्यार्थस्तर्ह्यस्य कीदृशः ।  
मीमांसार्णवसम्भूतं पीयतां १०२ अमयामृतम्  ॥ ६१ ॥  
प्रत्यक्षाद्यपरिच्छेद्यमभावाख्यं १०३ अतुर्विधम् ।  
प्रमेयं साधयत्मानमभावाख्यं वदन्ति ये  ॥ ६२ ॥  
तन्निराकरणार्थोऽयं यत्नो भाष्यकृता कृतः ।  
अभावोऽसन्निकृष्टस्य नास्तीत्यस्यावबोधकः  ॥ ६३ ॥  
प्रमाणं न भवतीति प्रमाणाभाव १०४ उच्यते ।  
किं निराकरणस्येह फलमित्यथ चेन्मतम्  ॥ ६४ ॥  
उच्यते लक्षणग्रन्थः प्रत्यक्षादेः समर्थ्यते ।  
प्रमाणं कार्यगम्यं हि सर्वत्रेति विनिश्चितम्  ॥ ६५ ॥  
निश्चयश्च प्रमाणस्य कार्यमित्यपि सम्मतम् ।  
निश्चयश्चेयमेवेति संवित्तिः सर्ववस्तुषु  ॥ ६६ ॥  
सा च वस्त्वन्तराभावसंवित्त्यनुगमे सति ।  
प्रमाणानुदयस्तत्र यत्राभावोऽवसीयते  ॥ ६७ ॥  
तदा तेन सहैव स्यात्प्रत्यक्षादेः प्रमाणता ।  
लक्षणं क्रियमाणं च तथाभूतस्य युज्यते  ॥ ६८ ॥  
न कृतं च तथा तेन न कृतं साधुलक्षणम् ।  
इमां शङ्कां निराकर्तु निराकरणमुच्यते  ॥ ६९ ॥  
कथं पुनरियं शङ्का भवत्यत्र निराकृता ।  
अभावाख्यो न मेयोऽस्ति यदर्थं प्रार्त्यते पुनः  ॥ ७० ॥  
प्रमाणानामनुत्पादः साधु तल्लक्षणं कृतम् ।  
इति पूर्वप्रमाणानां लक्षणानि समादधत् ॥ ७१ ॥  
भाष्यकार इमं ग्रन्थं चक्रे नाऽभावलक्षणम् ।  
नन्वेवमपि १०५ पञ्चाह शब्दं हित्वा कथं पुनः  ॥ ७२ ॥  
भाष्यकारः प्रमाणानि चित्राक्षेपं समादधत् ।  
उच्यते व्यवहारस्य हेतुभूतप्रसिद्धये  ॥ ७३ ॥  
एवमाहोभयात्मापि व्यवहारः प्रतिष्ठितः ।  
तत्र भावव्यवहृतिः पञ्चस्वेवोपलभ्यते  ॥ ७४ ॥  
अभावव्यवहारस्तु दृश्यादृष्टिविमर्शजः ।  
सा हि भूभागसद्भावमात्रावच्छेदबन्धना  ॥ ७५ ॥  
तदभावव्यवहृतिरिति प्रागेव दर्शितम् ।  
मीमांसाजलराशेरशेषनयरत्ननिकषनिजधाम्नः  ॥ ७६ ॥  
इति शालिकनाथ इमाममृतस्य कलामुदादहद्धीरः१०६  ।  
इति महामहोपाध्यायश्रीशालिकनाथमिश्रप्रणीतायां प्रकरणपञ्चिकायाममृतकला नाम पञ्चमं प्रकरणं समाप्तम् ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
अमृतकला नाम  
पञ्चमं प्रकरणम्८१ ।  
प्रमाणलक्षणम् ।  
८२ नुभूतिः प्रमाणं सा स्मृतेरन्या स्मृतिः पुनः ।  
पूर्वविज्ञानसंस्कारमात्रजं ज्ञानमुच्यते  ॥ १ ॥  
न प्रमाणं स्मृतिः पूर्वप्रतिपत्तेरपेक्षणात् ।  
अन्योन्यनिरपेक्षास्तु धारावाहिकबुद्धयः  ॥ २ ॥  
प्रभाकरसम्मतं प्रमाणजातम् ।  
तत्र पञ्चविधं मानं प्रत्यक्षमनुमा तथा ।  
शास्त्रं तथोपमानार्थापत्तीमिति गरोर्मतम्  ॥ ३ ॥  
प्रत्यक्षनिरूपणम् ।  
साक्षात्प्रतीतिः प्रत्यक्षं मेयमातृप्रमासु सा ।  
मेयेष्विन्द्रिययोगोत्था द्रव्यजातिगुणेषु सा  ॥ ४ ॥  
सविकल्पाविकल्पा च प्रत्यक्षा बुद्धिरिष्यते ।  
आद्या विशिष्टविषया स्वरूपविषयेतरा  ॥ ५ ॥  
सर्वविज्ञानहेतूत्था मितौ मातरि च प्रमा ।  
साक्षात्कर्तृत्वसामान्यात्८३ प्रत्यक्षत्वेन सम्मता  ॥ ६ ॥  
प्रमाणफलभावनिरूपणम् ।  
मानत्वं संविदां बाह्यं हानादानादिकं फलम् ।  
ज्ञानस्य तु फलं सैव व्यवहारोपयोगिनी  ॥ ७ ॥  
आपेक्षिकञ्च करणं मन इन्द्रियमेव वा ।  
तदर्थसन्निकर्षो वा मानञ्चेत्पूर्वकं फलम्  ॥ ८ ॥  
अनुमाननिरूपणम् ।  
ज्ञातसम्बन्धनियमस्यैकदेशस्य दर्शनात् ।  
एकदेशान्तरे बुद्धिरनुमानमबाधिते  ॥ ९ ॥  
यः कश्चिद्येन यस्येह सम्बन्धो निरुपाधिकः ।  
प्रत्यक्षादिप्रमासिद्धः स तस्य गमको मतः  ॥ १० ॥  
प्रमेयमनुमानस्य दृष्टादृष्टस्वलक्षणम् ।  
परप्रत्यायनेच्छूनामनुमोदयसाधनम्८४  ॥ ११ ॥  
वचनं दूषणैस्सार्धमर्थादेतेन वर्णितम् ।  
प्रत्यक्षवच्च ८५ अक्तव्या प्रमाणफलवर्णना  ॥ १२ ॥  
शास्त्रनिरूपणम् ।  
शास्त्रं तु शब्दविज्ञानात्यदसन्निकृष्टार्थविज्ञानम्  ॥ १३ ॥  
उपमाननिरूपणम् ।  
सादृश्यदर्शनोत्थं ज्ञानं सादृश्यविषयमुपमानम् ।  
८६ इषयोऽस्य वित्तिसिद्धो भिन्नो द्रव्यादिभावेभ्यः  ॥ १४ ॥  
सादृश्याद्दृश्यमानाद्यत्प्रतियोगिनि जायते ।  
सादृश्यविषयं ज्ञानमुपमानं तदुच्यते  ॥ १५ ॥  
अर्थापत्तिनिरूपणम् ।  
विना कल्पनयार्ऽथेन दृष्टेनानुपपन्नताम् ।  
नयता८७ दृष्टमर्थं या सार्ऽथापत्तिस्तु कल्पना  ॥ १६ ॥  
अभावेन गृहे भावो बहिष्कल्पनया विना ।  
नयतानुपपन्नत्वं कल्प्यमानो८८ बहिर्यथा  ॥ १७ ॥  
गम्यस्यानुपपन्नत्वमिह कल्पनया विना ।  
मानान्तरविरोधेन सन्देहापत्तिलक्षणम्  ॥ १८ ॥  
देशेन हि विनाभावो न कदाचन दृश्यते ।  
विनाभावेन सिद्धोऽपि तेन सन्देहमृच्छति  ॥ १९ ॥  
तत्सन्देहव्युदासाय कल्पना या प्रवर्त्तते ।  
सन्देहापादकादर्थादर्थापत्तिरसौ८९ स्मृता  ॥ २०  ॥ ९०॥  
यत्कल्पनां विना योर्ऽथः प्रतीतोऽप्येति संशयम् ।  
तेन तत्कल्पनामेके त्वर्थापत्तिं प्रचक्षते  ॥ २१ ॥  
गमकस्यानुमाने तु विपक्षासत्त्वलक्षणम् ।  
गम्यतेऽनुपपन्नत्वं विना गम्येन वस्तुना  ॥ २२ ॥  
तत्सामग्रीविभेदेन भिन्ने एते परस्परम् ।  
अर्थापत्त्यनुमानाख्ये प्रमाणे इति निश्चितम्  ॥ २३ ॥  
अनुपलब्धिप्रमाणनिराकरणम् ।  
अभावाख्यं९१ प्रमाणं ये षष्ठमाहुर्मनीषिणः ।  
तेषां प्राभाकरैरेवं प्रत्यादेशोऽयमुच्यते  ॥ २४ ॥  
प्रमाणं खलु कस्यापि प्रमेयस्यावबोधकम् ।  
९२ अत्राभावस्य किं तावत्प्रमेयमिति चिन्त्यताम्  ॥ २५ ॥  
ननु नास्तीति बुद्ध्या९३ तु बोध्यं यदुपकल्पितम् ।  
अभावस्य प्रमाणस्य प्रमेयं तत्भविष्यति  ॥ २६ ॥  
भूतेलऽत्र घटो नास्तीत्येषा या जायते मतिः ।  
सा न भूतलमात्रे स्यात्प्रसक्तेर्घटवत्यपि  ॥ २७ ॥  
केवले भूतले चेत्स्यात्कैवल्यं तत्र कीदृशतम् ।  
स्वरूपमात्रं नो तावद्धर्मान्तरमथोच्यते  ॥ २८ ॥  
प्रमेयान्तरमेवात्र तावताऽङ्गीकृतं भवेत् ।  
तच्च नेन्द्रियविज्ञेयं तद्व्यापारानपेक्षणात् ॥ २९ ॥  
स्वरूपमात्रे दृष्टेऽपि भावे दूरगतोऽपि सन् ।  
कथञ्चिज्जातजिज्ञासो नास्तित्वं प्रतिपद्यते  ॥ ३० ॥  
तेन यत्रापि नास्तित्वं बुध्यते व्यापृतेन्द्रियः ।  
भावांशमात्रे तत्रापि प्रत्यक्षस्य प्रमाणता  ॥ ३१ ॥  
नास्तित्वं च प्रमाणानामनुत्पत्त्यैव गम्यते ।  
नास्तित्वप्रतिपत्तिर्हि तां विना नास्ति कुत्रचित् ॥ ३२ ॥  
योग्यप्रमाणानुत्पत्तेः कारणत्वपरिग्रहात् ।  
अतिप्रसङ्गदोषोऽपि नावकाशमुपाश्नुते  ॥ ३३ ॥  
अनुत्पत्तिश्च न ज्ञाता सती कारणमक्षवत् ।  
तेन लिङ्गत्वशङ्काऽपि दूरादेव निराकृता  ॥ ३४ ॥  
अनुत्पत्तिश्च विज्ञाता हेतुश्चेल्लिङ्गवद्भवेत् ।  
अनवस्था प्रसज्येत नास्तित्वं न च सिद्ध्यति  ॥ ३५ ॥  
किञ्च पादविहारादिव्यवहारश्च भूतले ।  
न भूतलपरिच्छेदमात्रेणैव प्रवर्तते  ॥ ३६ ॥  
प्रसङ्गस्तत्र दुर्वारः कण्टकाद्यन्वितेऽपि हि ।  
अथ केवलभूभागपरिच्छेदात्प्रवर्तते  ॥ ३७ ॥  
विकल्प्यं तत्र कैवल्यं ग्राह्यस्य ग्रहणस्य वा ।  
ग्राह्यस्य चेत्पुरैवोक्तो दोषस्तर्हि प्रसज्यते  ॥ ३८ ॥  
ग्रहस्य चेत्तदा सूक्ष्मजिज्ञासा निष्फलां भवेत् ।  
जाता हि केवला ९४ अंविद्व्यवहारस्य कारणम्  ॥ ३९ ॥  
तेन भावं परिच्छिद्य व्यवहारे चिकीर्षति ।  
दृश्यादर्शनसिद्ध्यर्थं युक्तं सूक्ष्मनिरीक्षणम्९५  ॥ ४० ॥  
अत्रोच्यते द्वयी संविद्वस्तुनो भूतलादिनः ।  
एका संसृष्टविषया तन्मात्रविषया परा  ॥ ४१ ॥  
तन्मात्रविषया या च द्विधा साऽपि प्रसज्यते ।  
प्रतियोगिन्यदृश्ये च दृश्ये च प्रतियोगिनि  ॥ ४२ ॥  
तत्र तन्मात्रधीर्येयं दृश्ये च प्रतियोगिनि ।  
नास्तित्वं सैव भूभागे घटादिप्रतियोगिनः  ॥ ४३ ॥  
ननु संसृष्टबुद्ध्या यः पुरस्तादवधारितः ।  
कथं तन्मात्रधीस्तत्र जाता भावो९६ न तत्र चेत् ॥ ४४ ॥  
शक्यते तदभावेऽपि वक्तुं यो यत्र सन्नभूत् ।  
तस्याभावः कथं तत्र ब्रूयाच्चेत्तत्र कारणम्  ॥ ४५ ॥  
तन्मात्रधिय एवास्तु ९७ अरं तत्कारणं ततः ।  
तस्याः सम्प्रतिपन्नत्वाद्वादिनोरुभयोरपि  ॥ ४६ ॥  
चक्षुर्वदपरामृष्टं न कारणमदर्शनम् ।  
स्वापावस्थागतस्यापि ९८ रमाणत्वप्रसङ्गतः  ॥ ४७ ॥  
विशेषापादिका तस्य न निषेधस्य दृश्यता ।  
भावरूपो विशेषो हि नाभावस्योपपद्यते  ॥ ४८ ॥  
अदर्शने निवृत्तेऽपि पुनर्भावस्व्य कस्यचित् ।  
प्राङ्नास्तित्वं व्यपदिशन्त्यदृष्टस्य पुरा क्वचित् ॥ ४९ ॥  
दृश्यस्यादर्शनं तेन ज्ञातं सददबोधकम् ।  
दृश्यादर्शनतस्तस्य ज्ञानं चेदव्य९९ वस्थितिः  ॥ ५० ॥  
यदि तन्मात्रसंवित्तिरूपं स्यात्तददर्शनम् ।  
तदा तस्याः स्वसंवित्तेरनवस्था निवर्तते  ॥ ५१ ॥  
तेनावश्याभ्युपेतव्यो विमर्शो दृश्यगोचरः ।  
अदर्शनमभावो हि तन्मात्रानुभवात्मकम्  ॥ ५२ ॥  
तन्मात्रानुभवश्चायं यददर्शनरूपितः ।  
विमृश्यते भूतलादौ तदभावोऽ१०० अदिश्यते  ॥ ५३ ॥  
तन्मात्रानुभवश्चायं न मेयः फलभावतः ।  
किञ्च स्वयं प्रकाशोऽसाविति न्यायविदो विदुः  ॥ ५४ ॥  
नास्तीति शब्दस्तत्रैव स्वसंवेद्ये प्रवर्तते ।  
तेन नास्तीति विज्ञानन्यायेन न समागतम्  ॥ ५५ ॥  
मेयाभावे ततो मानमभावाख्यं कथं भवेत् ।  
घटसत्ता न लभ्या हि नासत्ता चोदितात्क्रमात् ॥ ५६ ॥  
अभावव्यवहारो हि निःशङ्कगमनादिकः ।  
तन्मात्रानुभवेनैव यथोक्तेन प्रवर्तते  ॥ ५७ ॥  
यदा यस्य च दृश्यत्वे सत्यप्यनुपलम्भनम् ।  
तदभावव्यवहृतिस्तदानीं सम्प्रवर्तते  ॥ ५८ ॥  
सूक्ष्मकण्टकजिज्ञासाप्यतः सार्थकतां गता ।  
तां विना न हि दृश्यत्वं सूक्ष्मसत्ताऽधिरोहति  ॥ ५९ ॥  
व्यवहारप्रवृत्तिश्च दृश्यादृष्टिनिबन्धना ।  
तेन दृश्यत्वसिद्ध्यर्थं १०१ उक्तं तस्मिन्निरीक्षणम्  ॥ ६० ॥  
नन्वेवं लक्षणग्रन्थस्यार्थस्तर्ह्यस्य कीदृशः ।  
मीमांसार्णवसम्भूतं पीयतां १०२ अमयामृतम्  ॥ ६१ ॥  
प्रत्यक्षाद्यपरिच्छेद्यमभावाख्यं १०३ अतुर्विधम् ।  
प्रमेयं साधयत्मानमभावाख्यं वदन्ति ये  ॥ ६२ ॥  
तन्निराकरणार्थोऽयं यत्नो भाष्यकृता कृतः ।  
अभावोऽसन्निकृष्टस्य नास्तीत्यस्यावबोधकः  ॥ ६३ ॥  
प्रमाणं न भवतीति प्रमाणाभाव १०४ उच्यते ।  
किं निराकरणस्येह फलमित्यथ चेन्मतम्  ॥ ६४ ॥  
उच्यते लक्षणग्रन्थः प्रत्यक्षादेः समर्थ्यते ।  
प्रमाणं कार्यगम्यं हि सर्वत्रेति विनिश्चितम्  ॥ ६५ ॥  
निश्चयश्च प्रमाणस्य कार्यमित्यपि सम्मतम् ।  
निश्चयश्चेयमेवेति संवित्तिः सर्ववस्तुषु  ॥ ६६ ॥  
सा च वस्त्वन्तराभावसंवित्त्यनुगमे सति ।  
प्रमाणानुदयस्तत्र यत्राभावोऽवसीयते  ॥ ६७ ॥  
तदा तेन सहैव स्यात्प्रत्यक्षादेः प्रमाणता ।  
लक्षणं क्रियमाणं च तथाभूतस्य युज्यते  ॥ ६८ ॥  
न कृतं च तथा तेन न कृतं साधुलक्षणम् ।  
इमां शङ्कां निराकर्तु निराकरणमुच्यते  ॥ ६९ ॥  
कथं पुनरियं शङ्का भवत्यत्र निराकृता ।  
अभावाख्यो न मेयोऽस्ति यदर्थं प्रार्त्यते पुनः  ॥ ७० ॥  
प्रमाणानामनुत्पादः साधु तल्लक्षणं कृतम् ।  
इति पूर्वप्रमाणानां लक्षणानि समादधत् ॥ ७१ ॥  
भाष्यकार इमं ग्रन्थं चक्रे नाऽभावलक्षणम् ।  
नन्वेवमपि १०५ पञ्चाह शब्दं हित्वा कथं पुनः  ॥ ७२ ॥  
भाष्यकारः प्रमाणानि चित्राक्षेपं समादधत् ।  
उच्यते व्यवहारस्य हेतुभूतप्रसिद्धये  ॥ ७३ ॥  
एवमाहोभयात्मापि व्यवहारः प्रतिष्ठितः ।  
तत्र भावव्यवहृतिः पञ्चस्वेवोपलभ्यते  ॥ ७४ ॥  
अभावव्यवहारस्तु दृश्यादृष्टिविमर्शजः ।  
सा हि भूभागसद्भावमात्रावच्छेदबन्धना  ॥ ७५ ॥  
तदभावव्यवहृतिरिति प्रागेव दर्शितम् ।  
मीमांसाजलराशेरशेषनयरत्ननिकषनिजधाम्नः  ॥ ७६ ॥  
इति शालिकनाथ इमाममृतस्य कलामुदादहद्धीरः१०६  ।  
इति महामहोपाध्यायश्रीशालिकनाथमिश्रप्रणीतायां प्रकरणपञ्चिकायाममृतकला नाम पञ्चमं प्रकरणं समाप्तम् ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
अथ १०७ रमाणपारायणं नाम  
षष्ठं प्रकरणम् ।  
प्रथमः प्रत्यक्षपरिच्छेदः प्रकरणार्थप्रतिज्ञा ।  
स्वरूपसङ्ख्यार्थफलेषु वादिभिः यतो विवादा बहुधा वितेनिरे ।  
ततो वयं तत्प्रतिबोधसिद्धये प्रमाणपारायणमारभामहे  ॥ १ ॥  
किं पुनरिदं प्रमाणं नाम ? न तावदविसंवादि ज्ञानं प्रमाणम् ।  
स्मृतेरपि तथाभावप्रसक्तेः ।  
अथ स्मृतिर्विकल्परूपतया परमार्थसत्स्वलक्षणमगृह्णान्ती संवृतिसन्तमाकारमवस्तुभूतमुल्लिखन्ती द्विचन्द्रादिबोधवन्नाविसंवादिनीति मतम् ।  
एवमपि नानुमानं प्रमाणं स्यात् ।  
तस्यापि विकल्परूपत्वात् ।  
तर्हि विकल्परूपमनुमानमवस्तुविषयमपि वस्तुविषयमिवाध्यवसीयते, इत्यध्यवसीयमानवस्तुभूतस्वलक्षणाविसंवादितया तत्प्रमाणम् ।  
स्मृतिरपि तथा स्यात् ।  
सापि हि स्वलक्षणाध्यवसायिन्येव जायते ।  
अपि चावस्तुभूतं स्वविषयं वस्तुतयाध्यवस्यच्छुक्तिकारजतबेधवत्कथमनुमानमविसंवादि ।  
किञ्च यद्यनुमानं विकल्परूपतया स्वलक्षणं न गृह्णाति, कथं तर्ह्यध्यवस्यत्यपि ।  
नहि ग्रहणादन्योऽध्यवसायो नाम ।  
यो ह्याकारो न गृह्यते स कथमध्यवसीयेतापि ।  
प्रतीतिविरुद्धं चेदमुच्यते 'स्मृतिरनुमानवद्बाह्यं वस्तु न विषयीकुरुते' इति ।  
विकल्पभूतयोरपि तयोः प्रत्यक्षप्रतीतवस्तुग्राहकत्वप्रतीतेः ।  
अथोच्येतन वयं यथावस्थितार्थग्राहकमविसंवादकमभिदध्महे, किन्त्वर्थक्रियासमर्थवस्तुपरिप्रापकम् ।  
यथाभूतं हि येन वस्तूपदर्शितं, प्रवृत्तोऽपि यदि तथाभूतमेव प्रतिलभते॑ तदा तदविसंवादिज्ञानं प्रमाणमुच्यते ।  
तथा चोक्तम्'प्रमाणमविसंवादिज्ञानमर्थक्रियास्थितिः ।  
अविसंवादनं .......[प्र. वा. परि. १श्लो. ३.]' इति तथा'न१०८ ह्याभ्यामर्थं परिच्छिद्य प्रवर्त्तमानोर्ऽथक्रियायां विसंवाद्यत' इति च ।  
एवमपि स्मृतेः प्रामाण्यापत्तिः ।  
अथ मतं स्मृत्वार्ऽथ प्रवर्तमानो नियमेनार्ऽथ न प्रतिलभते इति ।  
एवमपि भूतार्थविषयमनुमानमप्रमाणं स्यात् ।  
नहि तदुपदर्शितार्थस्य प्रतिलम्भोऽस्ति ।  
अथ यद्यप्यनुमानप्रतीतस्य भूतस्य वस्तुनः प्राप्तिर्नास्ति, तथापि तत्प्रतिबद्धलिङ्गजन्मतया तस्य प्राप्तियोग्यता तावदस्त्येव, तावता च तस्य   
प्रामाण्यमिति ।  
एवमपि स्मृतिः प्रमाणमापद्यते ।  
स्मृतिरपि ह्यनुमानवदर्थे पारम्पर्येण प्रतिबद्धैव ।  
यथा वह्निस्वलक्षणाद्धूमस्वलक्षणम्, ततश्च धूमदर्शनम्, ततश्च धूमविकल्पः, तस्माच्चानुमानमित्यनुमानमर्थेन पारम्पर्येण   
प्रतिबद्धत्वादर्थाविसंवादि अर्थप्रापणसमर्थम्, तथा स्मृतिरपिअर्थादनुभवः, ततः संस्कारः, संस्काराच्च स्मृतिरित्यर्थप्रतिबद्धैवेति   
तत्प्राप्तियोग्यतया प्रमाणमापद्येत ।  
यदि मन्वीत सत्यामपि प्राप्तियोग्यतायां स्मृतेर्यत्तया प्रापयितव्यं स्वलक्षणं, तदनुभवेनैव प्रापितमिति न प्रमाणं स्मृतिः, अनुमानं   
त्वप्राप्तस्वलक्षणप्रापकतया प्रमाणमिति ।  
एवमप्यर्थक्रियासमर्थवस्तुपरिप्रापकतामात्रं न प्रमाणलक्षणम्, किन्तु विशेषणमुपादेयम्, १०९ प्राप्तप्रापकमविसंवादिज्ञानं प्रमाणमिति ।  
अथोच्यते प्राप्तं प्रति प्रापकत्वमेवापरस्य नास्तीति ।  
तदसत् ।  
अर्थप्रतिबद्धता हि प्रापकता, सा च ज्ञानान्तरस्यापि नानुपपन्ना ।  
यद्युच्येत न प्रापकतामत्रेण प्रामाण्यम्, अपि तु प्रवर्तकतयापि ।  
तथा सति यत्प्रापयतिप्रवर्तयति, च तत्प्रमाणमिति ।  
एतदपि न किञ्चित् ।  
प्रवर्तकतापि ज्ञानान्तरस्यापि घटत एव ।  
प्रवृत्ति योग्यार्थोपदर्शकत्वमेव प्रवर्तकत्वम् ॑ तच्च भूतार्थविषयानुमानस्येव स्मरणस्याप्यस्ति ।  
प्रवर्तकत्वे च प्रमाणलक्षणा नुप्रवेशिनि निर्विकल्पकज्ञानानामप्रमाणता स्यात्, स्वयं व्यवहारप्रवर्तकत्वाभावात् ।  
तदुत्थास्तु विकल्पा एव प्रापकतया प्रवर्तकतया च प्रमाणभूताः स्युः ।  
धारावाहिकज्ञानेषु च पूर्वज्ञानविषयार्थत्वादुत्तरेषां प्रमितित्वं न स्यात् ।  
अथोच्येत ।  
इष्यत एव तेषामप्रमाणतेति ।  
तदयुक्तम् ।  
लोके तेषु पूर्वस्मादविशिष्टत्वात्प्रमाणभावस्य ।  
लौकिकं च ११० रामाण्यं परीक्षकैरप्यनुसरणीयम् ।  
अथ भिन्नत्वादर्थक्षणानां सर्वेषामप्यप्राप्तप्रापकत्वमस्तीति ।  
तदसत् ।  
क्षणभेदस्यापरामर्शान्न तदपेक्षा प्रमाणतोचितेति ।  
क्षणिकता च १११ ईमांसाजीवरक्षायां प्रतिक्षिप्तैवेति कृतमतिविस्तरेण ।  
भाट्टाभिमतप्रमाणलक्षणखण्डनम् ।  
नापि ११२ ऋग्मविसंवाद्यगृहीतार्थग्राहकं प्रमाणमिति प्रमाणलक्षणमुपपद्यते ।  
धारावाहिकज्ञानानामुत्तरेषां पुरस्तात्तनप्रतीतार्थविषयतया प्रामाण्यापाकरणात् ।  
न च कालभेदावसायितया प्रामाण्योपपत्तिः ।  
सतोऽपि कालभेदस्यातिसौक्ष्म्यादनवग्रहात् ।  
अपि च दृग्मिति किं निवर्त्त्यम् ? संशयज्ञानमिति चेत्, कः पुनरयं संशयः ? साधारणधर्मदर्शनादेकत्र   
अनेकधर्मावगमाद्वादिनामध्यवसीयमानविशेषाणां विप्रतिपत्तेश्चानध्यवसितविशेषे वस्तुन्यनियतविशेषविषयं विज्ञानं ११३ अंशय इति तार्किकाः ।  
यथा सन्तमसतिरोहितविशेषे वस्तुन्यूर्ध्वतामात्रदर्शनेन किमयं स्थाणुरुत पुरुष इति ।  
तथाप्रत्यक्षो वायुः स्पर्शवत्त्वात्पृथिवीवत् ।  
तथाअप्रत्यक्षो वायुररूपवत्त्वात्गगनवदिति ।  
केचिन्नित्यं शब्दमाहुः, केचिदनित्यमिति वादिनां विवादात्जिज्ञासोस्तत्त्वे संशयो भवति इति ।  
तदसत् ।  
यौ हि धर्मौ संशय्येते, तयोरेकमिदं ज्ञानं नोदीयते, किन्तु द्बे एते विज्ञाने विशेषणस्मरणे ।  
तयोश्च विशेषणयोरेकस्यापि तस्मिन् धर्मिणि निश्चयो नास्तीत्येकान्ततो व्यवहारं प्रतिपत्ता प्रवर्तयितुमशक्नुवन् संशेत इव भवतीति, भवति   
संशयव्यवहारः ।  
ये च स्मरणे तयोर्गृहीतग्राहितयैव प्रामाण्यं निरस्तमिति किं दृग्ग्रहणेन ।  
११४ विसंवादिग्रहणमपि सर्वज्ञानानामर्थाव्यभिचारादविशेषकम् ।  
ननु शुक्तिकायां रजतमिदमिति ज्ञानं, प्रतिबिम्बज्ञानं च व्यभिचारि दृश्यते ।  
नैतदेवम् ।  
यदि रजतज्ञानं रजतविषयं न स्यात्, ततो व्यभिचरत्यर्थम् ।  
रजतविषयत्वे तु को व्यभिचारः? ननु नेदं ज्ञानं रजतविषयम्, किन्तु शुक्तिकाविषयमेव ।  
उच्यते ।  
शुक्तिकाविषयमित्यस्य कोऽर्थः ? किं यासौ शुक्तिकाव्यक्तिस्तामेव विषयीकरोति ? उत शुक्तिकात्वमेव ।  
न तावद्शुक्तिव्यक्तिरनेन विषयीकर्तु शक्या ।  
भिन्नत्वादाकारस्याकारिणश्च ।  
न च समीचीनरजव्यक्तिरपि न रजतत्वबुद्ध्या गोचरीभवति, किं पुनः शुक्तिका व्यक्तिः ? शुक्तिकात्वं पुनरभासमानमेव विषय इति नोपपद्यते ।  
अथोच्येत व्यवहारयोग्यतापत्तिर्विषयत्वमिति, तथापि शुक्तिकात्वमविषय एव ।  
न हि तद्व्यवहारयोग्यतामापद्यते ।  
अवभासमानतैव विषयत्वम् ।  
तेन रजतत्वमेव विषयः ।  
तच्च पुरोवर्तिनि न सम्भवतीति तद्विषयिणी स्मृतिरेवेयं कुतोऽस्या व्यभिचारः ।  
प्रतिबिम्बज्ञानं तु मुखाद्यवभावं मुखादिविषयमेव ।  
भास्वरे हि दर्पणादौ नयनरश्मिर्निपतितः प्रतिहतः परावृत्तो मुखादिना संयुक्तस्तदेव मुखादि गृह्णाति ।  
नन्वेवमपि सव्यदक्षिणविपर्यासो, देशविशेषान्यत्वपरिमाणाल्पत्वमहत्त्वप्रतिभासश्च निर्निबन्धनः ।  
अत्राभिधीयते ।  
मुखादेर्देशो न गृह्यते दर्पणादीनां त्वग्रहणमिति मुखादयस्तद्देशा इव भान्ति ।  
अभिमुखेन मुखादिना नयनरश्मिः संयुक्त इति तथैव तदवगमात्सव्यदक्षिणविपर्यासो युक्त एव ।  
अल्पत्वमहत्त्वे च दर्पणादे रश्मिप्रतिघातहेतोरल्पतया महत्तया च दोषभूतया मुखादिपरिमाणाग्रहणाद्दर्पणादिपरिमाणग्रहणाच्च   
मुखादिष्ववभासेते ।  
तेन नास्ति व्यभिचारः ।  
एवमादि च नयवीथ्यां निपुणतरमुपपादितमित्यनयैव दिशा सर्वत्र११५ व्यभिचारो वर्जनीय इति नेदमपि प्रमाणलक्षणम् ।  
प्राभाकरसम्मतं प्रमाणलक्षणम् ।  
इदानीं स्वाभिमतं प्रत्यक्षलक्षणमाह ।  
'प्रमाणमनुभूतिः'११६ ।  
न च स्मृतेः प्रामाण्यापत्तिरिति दर्शयति'सा स्मृतेरन्या' इति अथ का स्मृतिः ।  
'स्मृतिः पुनःपूर्वविज्ञानसंस्कारमात्रजं ज्ञानमुच्यते' ।  
नचैवं धारावहिकज्ञानानां स्मृतित्वम् ।  
इन्द्रियार्थसन्निकर्षजत्वात्पूर्ववत् ।  
मात्रग्रहणाच्च प्रत्यभिज्ञानस्य न स्मृतित्वम्, इन्द्रिय११७ अचिवसंस्कारजत्वात् ।  
अथ कथं स्मृतिर्न प्रमाणम् ।  
तत्राह 'न प्रमाणं स्मृतिः पूर्वप्रतिपत्तेरपेक्षणात्' ।  
स्मृतिर्हि तदित्युपजायमानां प्राचीं प्रतीतिमनुरुद्ध्यमानां न स्वातन्त्र्येणार्थं परिच्छिनत्तीति न प्रमाणम् ।  
स्मृतिप्रमोषस्तर्हि प्रमाणम् ।  
न ।  
सोऽपि पूर्वप्रतीतिसव्यपेक्ष एव ।  
तज्जन्यसंस्कारमात्राधीनजन्मत्वात् ।  
धारावाहिकविज्ञानेषु तर्ह्युत्तरविज्ञानानि स्मृतिप्रमोषादविशिष्टानि कथं प्रमाणानि इत्यत्राह'अन्योन्यनिरपेक्षास्तु धारावाहिकबुद्धयः' ।  
व्याप्रियमाणे हि पूर्वविज्ञानकारणकलापे उत्तरेषामप्युत्पत्तिरिति न उत्पत्तितः प्रतीतितो वा धारावाहिकविज्ञानानि परस्परस्यातिशेरत इति युक्ता   
सर्वेषामपि प्रमाणता ।  
यद्यनुभूतिमात्रं प्रमाणं, ततो रजतमिदमिति यद्भ्रान्तिविज्ञानं, तदपि प्रमाणं स्यात् ।  
अत्रोच्यते ।  
रजतमिदमिति नेदमेकं विज्ञानम्, किन्तु द्वे एते विज्ञाने ग्रहणस्मरणरूपे ।  
तत्र रजतमिति स्मरणं तस्यानुभवरूपत्वाभावान्न प्रामाण्यप्रसङ्गः ।  
इदमिति विज्ञानमनुभवरूपं प्रमाणमिष्यत एव ।  
भ्रान्तिरूपता रजतज्ञानस्यैव, ग्रहणव्यवहारप्रवर्तकतया ११८ यवहारे विसम्वादकत्वात् ।  
येऽपि चैकमिदं विज्ञानं मिथ्याभूतमित्यास्थिषत॑ तेऽपि बाधकप्रत्ययाधीनं मिथ्यात्वमभ्युपगच्छन्तो नेदमंशस्य मिथ्याभावं वदितुमीशते, तत्र   
बाधकप्रत्ययाभावात् ।  
बाधकप्रत्ययदशायामपीदमंशस्यानुवृत्तेः ।  
एकमपि विज्ञानमर्थावच्छेदसमाश्रितभेदं प्रमाणमप्रमाणं च युक्तमेव ।  
पीतशङ्खादिज्ञानं तर्हि प्रमाणं प्रसक्तम् ।  
तत्र हि पीतिमा शङ्खस्वरूपञ्च द्वयमनुभूयत एव ।  
नयनगतपित्तद्रव्यवर्त्ती हि पीतिमाप्यनुभूयत एवेति नयवीथ्यां निपुणतरमुपपादितम् ।  
शङ्खस्वरूपे चानुभूतिरविसंवादैव ।  
नायं दोषः ।  
को नाम पीतशङ्खज्ञानमप्रमाणमाह, प्रमाणमेव हि तद्, यथार्थविषयत्वात् ।  
विज्ञानद्वयन्त्वेतदेकविज्ञानसाधारणरूपम्, तत्रैकविज्ञानसाधारणरूपावमर्शादेकविज्ञानसदृशव्यवहारप्रवर्तकतया व्यवहारदशायां   
विसम्वादमावहत्प्रमाणमपि सद्भ्रान्तमित्युच्यते ।  
यत्र तु व्यवहारविसम्वादो नास्ति, तत्र भ्रान्तिरपि न व्यपदिश्यते ।  
यथोष्णजलज्ञाने ।  
तत्रापि न जलगतमौष्ण्यमनुभूयते, किन्तु वन्ह्न्यवयवगतमेव ।  
जलगतस्यौष्ण्यस्य च वन्हयसंयोगेनोत्पादनानभ्युपगमात् ।  
पाकजो हि गुणः पाकान्तरेणैव निवर्तते ।  
जलगतस्यौष्ण्यस्यानपेक्षितपाकस्यैवाग्निसंयोगविच्छेदेनैव निवृत्तिः ।  
गत्वरा हि तत्र तेजोऽवयवाः सञ्चारितास्तेष्वन्यत्र गतेष्वपरतेजोऽवयवसञ्चरणविच्छेदे युक्तैवापाकजत्वे पाकान्तरानपेक्षा औष्ण्यस्य निवृत्तिरिति,   
न पीतशङ्खादिज्ञानतुल्यत्वमुष्णजलज्ञानस्य ।  
तस्मात्पीतशङ्खादिज्ञानं प्रमाणमेव भ्रान्तञ्चेत्यनवद्यम् ।  
यस्तु विपरीतख्यातिवादी उष्णजलज्ञानमप्रमाणं भ्रान्तञ्चाह, तस्य सर्वलोकविरोधः ।  
प्रमाणसङ्ख्यानिरूपणम् ।  
कतिविधं पुनः प्रमाणमित्यत्राह'तत्र पञ्चविधं मानम्' ।  
अनेनैकादिसङ्ख्या, षडादिसङ्ख्या च ११९ यवच्छिन्ना ।  
काः पुनस्ता विधा इत्यत्राह शास्त्रं तथोपमानार्थापत्ती इति गुरोर्मतम्' ।  
गौतमोक्तप्रत्यक्षलक्षणस्यानुवादः ।  
किं पुनः प्रत्यक्षस्य लक्षणम् ।  
केचिदाहुः१२० न्द्रियार्थसन्निकर्षोत्पन्नं ज्ञानमव्यपदेश्यमव्यभिचारि व्यवसायात्मकं प्रत्यक्षमिति ।  
इन्द्रियस्यार्थेन सन्निकर्षाद्यदुत्पद्यते ज्ञानं तत्प्रत्यक्षम् ।  
तत्र स च सन्निकर्षः षोढा भिद्यतेसंयोगः, संयुक्तसमवायः, संयुक्तसमवेतसमवायः, समवायः, समवेतसमवायः, संयुक्तविशेषणता चेति, ।  
तत्र संयोगात्पार्थिवाप्यतैजसवायवीयानां द्रव्याणां चक्षुःस्पर्शनाभ्यां ग्रहणम् ।  
प्राप्यकारि चक्षुः बहिरिन्द्रियत्वात्त्वगिन्द्रियवत् ।  
तैजसं तद्रूपप्रतीतिहेतुत्वात्दीपवत् ।  
तस्य रश्मयः प्रसरन्तो द्रव्येण संयुज्यन्ते ।  
ते च पृथ्वग्रा इति पृथून्यपि द्रव्याणि १२१ राप्नुवन्ति ।  
नन्वेवं दूरे अर्थ इति सान्तरालग्रहणं न स्यात्, प्राप्तौ सत्यां दूरत्वासम्भवात्प्राप्यकारित्वात्स्पर्शनवत् ।  
किञ्च संयोगस्य गतिनिबन्धनत्वाद्गतिमतां च क्रमेणासन्नदूरगमनात्समकालमासेदुषां दवीयसां चार्थानां ग्रहणं नोपपद्यते ।  
उच्यते १२२ होगायतनापेक्षया सान्तरालग्रहणं तावदुपपन्नम् ।  
समसमयसंवेदने तु केचित्परिहारमेवं वर्णयन्ति ।  
सकलानर्थान्प्राप्ययुगपदुपस्थितेन बाह्येन तेजसा सहैकीभूतास्ते चाक्षुषा रश्मयो युगपद्ग्रहणहेतव इति ।  
१२३ अदन्ये दूषयन्तिइत्थं प्राप्तावभ्युपगम्यमानायामतिदूरव्यवहितानामप्यर्थानां ग्रहणं दुर्निवारम् ।  
अन्येत्वाहुःक्षेपीयस्तया तेषां रश्मीनां कालभेदानवग्रहाद्यौगपद्याभिमान इति ।  
तदपरे नानुमन्यन्ते ।  
अतिसन्निकृष्टेषु वस्तुषु गतिकालभेदः पद्मपत्रशतभेदवत्मा नाम अवसायि ।  
१२४ नेकयोजनसहस्त्रान्तरितेषु भूमिष्ठेष्वर्थेषु ध्रुवे च सदैव कालभेदानवसायो न बुद्धिमनुरञ्जयति ।  
१२५ अयन्तु वदामःदृष्टसापेक्षत्वाददोषः ।  
नयनरश्मिभिरेकीभूतेऽपि बाह्ये तेजसि यावानेव तस्य भागोऽदृष्टवशेनोपलब्धिहेतुतयोपात्तः ।  
तावानेवोपलब्धये प्रभवति, न सर्व इति, न सर्वोपलम्भो युगपत्भौमध्रुवादिसिद्धिश्च ।  
ननु प्राप्यकारिणि नायने तेजसि काचाभ्रपटलतिमिरान्तरितेषु कथमुपलब्धिः ।  
तैर्नयनरश्मेरप्रतिघातात् ।  
ये१२६ पुनरप्राप्यकारि चक्षुराहुस्तेषां व्यवहितविप्रकृष्टार्थग्रहणं दुर्निवारम् ।  
सन्निधान इव विप्रकर्षेऽपि स्फुटतरमणीयांसोऽप्यर्था गृह्येरन् ।  
प्राप्य ग्रहणे तु तेजोवयवानामप्रचुरतया युक्तमस्फुटदर्शनं दवीयसाम्, क्षोदिष्ठानामदर्शनम् ।  
अथ कस्मादणु पार्थिवादि आकाशकालदिगात्मानश्च न प्रत्यक्षेण गृह्यन्ते ।  
उच्यतेमहत्वमनेकद्रव्यत्वं रूपविशेषश्च सन्निर्ष इव प्रत्यक्षहेतुः ।  
१२७ नेकद्रव्याभावात्परमाणोरदर्शनम् ।  
अमहत्त्वाद्द्वयणुकस्य ।  
आकाशादीनां त्वरूपत्वादद्द्रव्यद्रव्यत्वाच्चेति वेतितव्यम् ।  
तत्रेदं बोध्यम्त्रिविधं द्रव्यं संयोगाद्दर्शनस्पर्शनाभ्यां गृह्यते ।  
संयुक्तसमवायाच्च तद्गतगुणानां रूपादीनां कर्मणाञ्च ग्रहणम् ।  
संयुक्तसमेवतसमवायाच्च गुणत्वकर्मत्वरूपत्वादीनाम् ।  
समवायात्शब्दग्रहणम् ।  
कर्णशष्कुलोपरिच्छिन्नगगनमेव श्रोत्रम्, तद्गुणश्शब्द इति तत्त्वालोके निपुणतरमुक्तम् ।  
समवेतसमवायाच्च शब्दत्वप्रतीतिः ।  
संयुक्तविशेषणतयाभावग्रहणम्, अफलवती शाखेति ।  
नैयायिकमतखण्डनम् ।  
१२८ अदयुक्तम्यदि महत्त्वानेकद्रव्यतवरूपवत्त्वान्येव प्रत्यक्ष १२९ इमित्तम्, तदा वायोरप्रत्यक्षता स्यात् ।  
न च वाच्यमिष्यत एवेति ।  
स्पर्शनेन तदुपलम्भात् ।  
स्पर्शमात्रं तेनोपलम्भते, न वायुद्रव्यमिति चेत् ।  
शीतोष्णानुष्णाशीतस्पर्शेषूपलभ्यमानेषु प्रत्यभिज्ञायमानत्वाद्द्रव्यस्य ।  
यदा हि तैजसमुष्णत्वं जलगतञ्च शीतत्वं वायोश्चानुष्णाशीतत्वं स्पर्शनेन वायौ वाति सति प्रतीयते, तदा प्रत्यभिज्ञायते द्रव्यं तदेवेदिमिति ।  
तेन न स्पर्शमात्रप्रतीतिः ।  
तस्माद्रूपवत्त्वमिव स्पर्शवत्तापि प्रत्यक्षे हेतुरित्युसङ्ख्यानं कर्तव्यम् ।  
यच्च संयुक्तसमवेतत्वात्कर्मणां प्रत्यक्षत्वमुक्तम्, तदप्ययुक्तम् ।  
तस्य संयोगविभागलक्षणफलानुमेयत्वात्१३० ।  
एतच्च पञ्चिकाद्वये प्रपञ्चितम्, अत्रापि चानुमानपरिच्छेदे वक्ष्यामः ।  
१३१ अच्च संयुक्तसमवेतसमवायाद्गुणत्वादीनां ग्रहणमिष्टं, तदपि तेषामभावादेवायुक्तम् ।  
समवेतसमवायाच्च शब्दत्वग्रहणमप्येवमेवानुपपन्नम् ।  
संयुक्तविशेषणतयाभावग्रहणमत्रैव१३२ १३३ इराकरिष्यामः ।  
अन्यच्च समवायविशेषणता नाम सन्निकर्षान्तरं किमिति नेष्यते ।  
यथा गोरश्वस्य चान्योन्याभावप्रतीतये संयुक्तविशेषणता नाम सन्निकर्षान्तरमाश्रीयते१३४॑ तथा १३५ अकारखकारयोरपीतरेतराभावावगमाय   
समवेतविशेषणतालक्षणं सन्निकर्षान्तरमभ्युपगन्तुमुचितम् ।  
तस्मार्त्तिविध एव सन्निकर्षः प्रत्यक्षहेतुःसंयोगः, संयुक्तसमवायः, समवायश्चेति ।  
अव्यपदेश्यमिति किमर्थम् ? इन्द्रियार्थसन्निकर्षोत्पन्नस्य शाब्दताशङ्का१३६ इराकरणर्थम् ।  
यदा हिरूपं रूपमिति १३७ आनाति रसं रस इति जानाति तदा शब्दसञ्जल्पसम्भवात्शाब्दताशङ्का कस्यचित्स्यात् ।  
तन्निराकरणायाव्यपदेश्यमित्युक्तम् ।  
न हीन्द्रियार्थसन्निकर्षजे ज्ञाने शब्दस्य व्यापृतिरस्ति, यतश्शाब्दता स्यादिति ।  
१३८ अदिदमसङ्गतम् ।  
लक्षणं हि प्रत्यक्षस्य वक्तव्यम् ।  
येन रूपेण सजातीयविजातीयेभ्यो भेदस्तदेव लक्षणम् ।  
तत्र तावत्शाब्दाद्भेद इन्द्रियार्थसन्निकर्षजत्वेनैव सिद्धः ।  
शब्दसञ्जल्पनानुवद्धिस्य प्रत्यक्षस्य शाब्दत्वाशङ्का शाब्दपरीक्षापर्वणि निराकर्तुमुचिता १३९ नुमानशङ्केव सर्वस्य १४०शाब्दस्य ।  
अव्यभिचारिपदञ्चविपर्ययनिराकरणाय यदुक्तम्, तत्सर्वज्ञानानामव्यभिचारित्वादविशेषकमित्युक्तम् ।  
व्यवसायात्मकतापि संशयनिवृत्यर्थं न वक्तव्या ।  
स्थाणुर्वा पुरुषो वेति हि स्मृतिज्ञानद्वयम्॑ एतच्च नेन्द्रियार्थसन्निकर्षजमिति न तस्य प्रत्यक्षताप्रसक्तिः ।  
किञ्चाव्यभिचारिपदेनैव संशयस्यापि व्यावृत्तिः सिद्धाः ।  
तस्यापि यथाज्ञायमानार्थव्यभिचा रत्वात् ।  
अपि चाव्यभिचारिता व्यवसायात्मकता च न प्रत्यक्षलक्षणम्, किन्तु प्रमाणलक्षणम् ।  
तेन सामान्यतः प्रमाणलक्षणं कृत्वा, तद्विशेषस्य प्रत्यक्षस्य प्रातिस्विकं सजातीयविजातीयव्यावृत्तिसमर्थं लक्षणं वाच्यम्ऽइन्द्रियार्थसन्निकर्षोत्पन्नं   
प्रत्यक्षमिति ।  
अस्मिन्नपि लक्षणेऽनुमानादिप्रमितिः स्वात्मनि, प्रमातरि च न १४१ रत्यक्षा स्यादनिन्द्रियजत्वात् ।  
धर्मकीर्तीयस्य प्रत्यक्षलक्षणस्यानुवादः ।  
१४२ परे पुनराहुःऽकल्पनापोढमभ्रान्तं प्रत्यक्षमिति ।  
कल्पनाजात्यादियोजना, तया रहितं यद्विज्ञानं, तत्प्रत्यक्षम् ।  
तथाभूतमेव तैमिरिकादीनां केशोण्ड्रकादिज्ञानं प्रत्यक्षं मा प्रसाङ्क्षीदित्युक्तमभ्रान्तमिति ।  
१४३ अच्चतुर्विधमिन्द्रियज्ञानम्, सर्वचित्तचैत्तानां स्वसंवेदनम्, मानसम्, योगिज्ञानञ्चेति ।  
यदिन्द्रियाणामर्थेन सन्निकर्षादुपजायते, तदिन्द्रियज्ञानं पञ्चसु रूपादिषु पञ्चविधम् ।  
सर्वज्ञानानां स्वसंवेदनं विकल्पविरहात्प्रत्यक्षम् ।  
सुखादयस्तु १४४ इज्ञानाभिन्नहेतुकतया न तस्माद्भिद्यन्त इति तेऽपि स्वसंविदिता एव ।  
मानसन्त्विन्द्रियज्ञानेन स्वविज्ञेयक्षणानन्तरक्षणसहकारिणा जन्यते ।  
तस्य चेन्द्रियज्ञानग्राह्यस्यानन्तर एव क्षणो ग्राह्यः ।  
ननु जन्यज्ञानसमये जनकस्यार्थक्षणस्यातीतत्वात्कथमर्थस्य१४५ प्रत्यक्षग्राह्यता ।  
उच्यतेएतदेव ग्राह्यतवमर्थानां यदुत्पादकत्वं स्वरूपार्पकत्वञ्चेति ।  
अर्थाकारं प्रत्यक्षं ज्ञानम् ।  
अन्यथा निराकारा संवित्तिः कथं रूपादिसंवित्तिव्यवस्थां लभेत ।  
अत एवार्थसारूप्यं प्रमाणम्, तस्यैव व्यवस्थाहेतुत्वात् ।  
अर्थेन सारूप्यं विज्ञानं घटयति नेन्द्रियादि, इति न तत्प्रमाणम् ।  
नन्वेकस्याकारस्य प्रतीतेस्तस्य च ज्ञान एव १४६ वस्थितत्वात्कथमर्थस्य प्रत्यक्षता ।  
उच्यतेयोर्ऽथो ज्ञानस्याकारमात्मनोऽन्वयव्यतिरेकावनुकारयति, स प्रत्यक्ष इति न दोषः ।  
१४७ इञ्च साकारता ज्ञानस्याश्रयणीया ।  
अन्यथा स्वप्नादिष्वसति बहिरर्थे कस्याकरः प्रकाशेत ।  
प्रकाशात्मकज्ञानाद्बहिर्भूतश्चाकारः कथं प्रकाशेत, जडस्य प्रकाशायोगात् ।  
अपि चार्थस्य वित्तेश्च सहोपलम्भो नियतः ।  
स च भेदादनियमव्याप्ताद्व्यापकविरुद्धोपलब्ध्या१४८ निवृत्तोऽभेदेऽवतिष्ठमानोऽभेदमनुमापयति ।  
१४९ हेदावभासस्तु द्विचन्द्रादिप्रतीतिवदनादिवासनानिबन्धन इति परिकल्पनीयम् ।  
भूतार्थभावनाप्रकर्षपर्यन्तजञ्च योगिज्ञानम् ।  
प्रमाणप्रतीतमर्थं परोक्षमपि भावयतो यद्भावनायाः परमे प्रकर्षे सत्यपरोक्षावभासं ज्ञानं जायते, तत्प्रत्यक्षम् ।  
स्पष्टप्रतिभासत्वेन निर्विकल्पकत्वात् ।  
न हि विकल्पानुविद्धस्य प्रत्ययस्यस्पष्टार्थप्रतिभासतास्तीति ।  
तन्निराकरणम् ।  
१५० तदनुपपन्नम् ।  
सविकल्पकविज्ञानानां१५१ जात्यादियोजनयोदीयमानानामिन्द्रियज्ञानानां प्रत्यक्षतापाकरणात् ।  
अथोच्येत जातिगुणयोर्द्रव्यात्पृथक्त्वेनाग्रहणाद्भेद एव नास्ति ।  
तेन ताभ्यामविद्यमानाभ्यां योजयित्वा जायमानं जातिगुणकल्पनाज्ञानं न प्रत्यक्षमिति ।  
तदप्यसत् ।  
१५२ कैकद्रव्यव्यतिरेकेण द्रव्यान्तरे ग्रहणात्पृथक्त्वेनाग्रहणस्यासिद्धेः ।  
एकस्मिन्नपि द्रव्ये द्रव्यान्तराद्व्यावर्तमाने अनुवर्तमानयोर्जातिगुणयोर्भेदावगमादिति जातिनिर्णये निर्णीतम् ।  
कर्मकल्पना तु न प्रत्यक्षमित्यनुमतमेव, अनुमेयत्वात्कर्मणः ।  
द्रव्यकल्पना तु विषाणी, दण्डीति च न प्रत्यक्षतामतिवर्तते, १५३ न्द्रियव्यापारानुविधायित्वात् ।  
नामकल्पनापि देवदत्तोऽयमिति प्रत्यक्षा, इन्द्रियव्यापारानुविधायित्वात्१ तत्र यद्यपि वर्णात्मकं नाम स्मरणनिविष्टम्॑ तेन सह   
वाच्यवाचकभावोऽपि स्मृतिसमारूगेव ।  
तथापि १५४ अञ्ज्ञी प्रत्यक्षतां न मुञ्चति ।  
न हि सञ्ज्ञा, तत्सम्बन्धो वा तदानीमेकविज्ञाने विशेषणत्वेन प्रतिभातः ।  
किन्तु एतौ स्मृतिसमारूगवेव ।  
सञ्ज्ञिनि हि दृश्यमाने प्रागनुभूतौ तौ स्मृतिमारोहतः ।  
अत एवोक्तं सञ्ज्ञा हि स्मर्यमाणापि प्रत्यक्षत्वं न बाधते ।  
सञ्ज्ञिनः सा तटस्था हि न रूपाच्छादनक्षमा ॥  
इति अतः नामयोजनया जायमानं ज्ञानं न प्रत्यक्षमिति १५५ ए वदन्ति तेऽप्यनयैव दिशा निराकृताः ।  
ऐन्द्रियके ज्ञाने नामयोजनायाः सम्भवात् ।  
अपि च जातिगुणयोप्रत्यक्षत्वमिच्छतो न किञ्चित्प्रत्यक्षमवकल्पते१५६ ।  
न हि रूपशून्या काचिद्रूपिबुद्धिरस्ति ।  
जातिगुणौ१५७ च रूपिणां रूपे ।  
सर्वा हि प्रतीतिः एवमित्युपजायते, प्रकारश्चैवंशब्दार्थः ।  
जातिगुणौ चार्थानां प्रकारभूतौ ।  
अतस्ताभ्यां योजयन्त्येव सर्वा इन्द्रियप्रतीतिस्समुत्पद्यत इति निर्विषयं कल्पनापोग्पदम् ।  
अभ्रान्तपदमपि सर्वज्ञानानां स्थूलावभासित्वात्ग्राह्यग्राहकसंवित्तिभेदयोगित्वात्सौगतानां निर्विषयमेव ।  
यच्च मानसं नाम प्रत्यक्षमुक्तं १५८ अद्धारावाहिकविज्ञानान्नातिरिक्तं मन्यामहे ।  
स्यान्मतम् ।  
१५९ नुपरते इन्द्रियव्यापारे इन्द्रियज्ञानम्, उपरते त्वनन्तरक्षणप्रभवं मानसमिति ।  
तदयुक्तमिन्द्रियव्यापारोपरमस्याप्यपरोक्षार्थप्रतीतिफलसम्भवे सत्यसिद्धत्वात् ।  
यच्चातीतार्थविषयं मानसमित्युक्तम् ।  
तदप्ययुक्तम् ।  
वर्तमानस्याकारस्य प्रतीतेः ।  
न चायमाकारो वित्तेरेव॑वेद्यतया वित्तेः १६० ऋथगवभासनात्, वित्तिर्हि वित्तितया, वेद्यश्चाकारो वेद्यतयावभाति इति, न तयोस्तदात्मकतोपपद्यते ।  
यच्चोक्तं भेदावभासो भ्रम इति ।  
तदपि कारणाभावादयुक्तम् ।  
न चार्थवित्तिव्यवस्थैव भेदहेतुः, निराकाराणामपि वृत्तीनां स्वभावत एव विशिष्टार्थसम्बन्धितया स्फुरणात् ।  
अर्थसारूप्यञ्च यद्व्यवस्थाकारणमुक्तम् ।  
तदसिद्धम् ।  
स्थूलावभासित्वाज्ज्ञानानाम्, अणुरूपत्वाच्चार्थस्य ।  
किञ्च यदि १६१ अत्सारूप्यं तदुत्पत्तिसंवेद्यतालत्तणम्, ततस्समानाकारस्य समनन्तरप्रत्ययस्यापि वेद्यता स्यात् ।  
स्वप्नादिष्वपि बाह्यस्यवार्थस्याकारः स्मृतौप्रथत इति नयवीथ्यां साधितम् ।  
यच्च जडस्य प्रकाशायोगादित्यभेदकारणमुक्तम् ।  
तदप्ययुक्तम् ।  
जडस्यैव प्रकाशसम्बन्धो घटते ।  
१६२ अदात्मकता तु नेष्यत एव ।  
अपि च यदि ज्ञानानतिरिक्तस्यैव प्रकाशः, तदा ग्राह्यग्राहकवित्तीनां भेदस्य कथं प्रकाशः ।  
तस्यालीकस्य १६३ ञानस्वरूपाननुप्रविष्टत्वात् ।  
यच्च सहोपलम्भनियमादभिन्नत्वमाकारस्य वित्तेश्चोक्तम् ।  
तदप्यसारम् ।  
वित्तेर्भेदेऽप्यर्थस्य नियमोपपत्तेः ।  
यैव हि संवित्तिः, सैव तस्यार्थस्योपलब्धिरिति कथमसौ तां विना प्रकाशेत ।  
यच्च स्वसंवेदनं सर्ववित्तीनां प्रत्यक्षमुक्तम् ।  
तदनुमन्यामहे एव ।  
सुखादीनां यत्तदभिन्नहेतुतया तदभेदात्स्वसंवेदनमिष्टम् ।  
तदनुपपन्नम् ।  
हेत्वभेदस्यासिद्धेः ।  
अर्थस्य ज्ञानहेतुत्वात् ।  
ज्ञानस्य सुखादिनिमित्तत्वात् ।  
असन्निहितेऽप्यर्थे ज्ञानमात्रात्स्वप्नादिषु सुखाद्युपपत्तेः ।  
यच्च योगिज्ञानं प्रत्यक्षमिति मतम् ।  
तदप्यसत् ।  
प्रमाणविशेषो हि प्रत्यक्षम् ।  
न च भूतार्थभावनाप्रकर्षपर्यन्तजस्य योगिज्ञानस्य प्रमाणतैव सम्भवति, स्मृतिरूपत्वात् ।  
प्रमाणेन हि भूतभर्थं परिच्छिद्य या भावना, सा स्मृतिसन्ततिरेव ।  
तत्प्रकर्षजमपि ज्ञानं स्मृतिविशेष एवेति न प्रमाणम्, न वा प्रत्यक्षमित्यलमतिविस्तरेण ।  
वृत्तिकारमतस्यानुवादतन्निरासौ ।  
१६४ अदपि केचिन्मन्यन्ते 'तत्सम्प्रयोगे पुरुषस्येन्द्रियाणां बुद्धिजन्म सत्प्रत्यक्षम्' [११४] इति प्रत्यक्षलक्षणम् ।  
तदप्यव्यापकत्वादलक्षणम् ।  
स्वात्मनि लिङ्गादिजापि प्रतीतिः प्रत्यक्षत्वेनेष्यते, सकलप्रतीतीनाञ्च स्वरूपं प्रति प्रत्यक्षताभिमतेति, १६५ इमिदमुच्यतेतत्सम्प्रयोग इति ।  
उच्यतेये शुक्तिकारजतादिज्ञानादिष्वपि प्रत्यक्षतामाहुः, ते निराक्रियन्ते ।  
प्रमेयेषु हि लोके तदेव प्रत्यक्षमित्युच्यते यद्विषयं ज्ञानम्, तेनैवेन्द्रियाणां सम्प्रयोगे पुरुषस्य यद्ज्ञानं जायते ।  
न च शुक्तिकासम्प्रयुक्ते चक्षुषि यद्रजतज्ञानं जायते तदेवंविधतम् ।  
तस्मान्न रजतज्ञानं प्रत्यक्षम् ।  
रजतज्ञानं हि रजतविषयम्, न च रजतेनेन्द्रियं सम्प्रयुक्तम्, रजतस्य तत्रासन्निहितत्वात् ।  
१६६ अस्मान्न रजतज्ञानं प्रत्यक्षम् ।  
किन्तर्हि स्मरणं तत्, इति दर्शयितुं सूत्रमिदमिति वर्णनीयम् ।  
गुरुमतेन प्रत्यक्षलक्षणम् ।  
स्वाभिमतमिदानीं प्रत्यक्षलक्षणमाह 'साक्षात्प्रतीतिः प्रत्यक्षमि'ति ।  
ननु भावनाप्रकर्षपर्यन्तजा स्मृतिरपि साक्षात्कारवती प्रत्यक्षं प्रसज्यते ।  
न ।  
प्रमाणाधिकारात् ।  
अनुभूतिः प्रमाणम्, तद्विशेषश्च प्रत्यक्षमिति न १६७ मृतेः प्रत्यक्षत्वापत्तिः ।  
प्रत्यक्षस्य १६८ इषयमाह'मेयमातृप्रमासु सा' ।  
तत्र विभागमाह'मेयेष्विन्द्रिययोगोत्था' द्रव्यजातिगुणेष्विन्द्रियसंयोगोत्था साप्रत्यक्षा प्रतीतिः मेयेष्विन्द्रियसंयोगेन, तत्संयुक्तसमवायेन,   
समवायेन च जायते ।  
कानि पुननिन्द्रियाणि ? घ्राणरसननयनत्वक्श्रावणानि बाह्यानि, आन्तरञ्च मनः ।  
किं पुनरेषामस्तित्वे, भेदे च प्रमाणम् ? उच्यतेविषयावबोधस्तावत्कादाचित्को दृश्यते, तस्य चात्मा समवायिकारणम्, असमवायिकारणेन विना   
कार्यं न जायते ।  
तच्चासमवायिकारणं समवायिकारणप्रत्यासन्नं भवति ।  
प्रत्यासत्तिश्च द्विधा दृष्टाकार्यसमवायस्तत्कारणसमवायश्च ।  
अग्निसंयोगो हि पाक्यद्रव्यसमवेतोऽसमवायिकारणभूतस्तत्रैव गन्धादिकमारभते ।  
तन्तुरूपाणि पटकारणभूतेषु तन्तुषु समवेतानि पटरूपारम्भेऽसमवायिकारणानि ।  
तत्र तावदात्मनो नित्यत्वात्तत्कारणसमवेतमसमवायिकारणं न भवतीत्यात्मसमवेतमेव गुणान्तरमसमवायिकारणमाश्रयणीयम् ।  
तत्र नित्यद्रव्यसमवायिनो वैशेषिकगुणस्य द्रव्यान्तरसंयोग एवासमवायिकारणत्वेनावधारितः ।  
पार्थिवपरमाणुषु रूपादयोऽग्निसंयोगमेवासमवायिकारणमाश्रित्योत्पद्यमानाः प्रतीता इत्यात्मनोऽपि बोधाख्यो धर्मो   
द्रव्यान्तरसंयोगमेवासमवायिकारणमाश्रयते ।  
तस्य च द्रव्यस्याश्रयभूतद्रव्यान्तरसद्भावे प्रमाणाभावादद्रव्यद्रव्यत्वं निश्चीयते१ द्विविधं चाद्रव्यद्रव्यं परममहदाकाशादिकम्, परमाणुरूपञ्च ।  
तत्रास्य द्रव्यान्तरस्य परममहत्त्वोपगमे संयोग एवानुपपन्नः ।  
संयोगकारणाभावात् ।  
यो हि संयोगः साक्षात्प्रतीयते, सोऽन्यतरकर्मजः, उभयकर्मजः, संयोगजो वा ।  
तेन नियतकारणत्वेन संयोगस्यावगतत्वात्, तदभावे संयोग एव नास्तीति निश्चीयते ।  
न च परमहतोः साक्षात्संयोगो १६९ हवति, न वानुमातुं शक्यत इति पारिशेष्यादणुत्वमेव तस्य १७० रव्यस्याश्रीयते ।  
अणुत्वे च तत्कर्मवशादेव संयोगोदयो नानुपपन्नः ।  
तत्कर्मोत्पत्तौ च प्रयत्नवदात्मनः संयोग एव कारणम्, शरीरकर्मवत् ।  
प्रयत्नाभावे१७१ चादृष्टवदात्मसंयोगकारणता वायुतिर्यक्पवनवत् ।  
तदुक्तम् १७२ ग्नेरूर्ध्वज्वलनं वायोस्तिर्यक्पवनमणूनां मनसश्चाद्यं कर्म अदृष्टकारित, [वै. द. अ. ५. आ. २. १३.] मिति१   
सुखदुःखेछाद्वेषप्रयत्नानुभवे यत्, तत्द्रव्यान्तरं मनश्शद्बाभिधेयं निरपेक्षं कारणम्, सर्वस्मृतिषु१७३   
पूर्वग्रहणजनितसंस्कारोद्बोधसहकार्यनुगृहीतमिति १७४ इवेक्ततव्यम् ।  
एतेन १७५ अदाहुः षण्णामनन्तरातीतं विज्ञानं यद्धि तन्मनः ।  
[अभि. ध. को. स्था.१७] इति, तदपि निराकृतम् ।  
द्रव्यान्तरसंयोगस्यैव नित्यद्रव्यगतवैशेषिकगुणारम्भेऽसमवायिकारणत्वेन दृष्टत्वात् ।  
रूपग्रहणे रूपवदालोकस्य निमित्तत्वदर्शनाद्रूपवदेवेन्द्रियं रूपग्रहणनिमित्तमिति कल्पनीयम् ।  
तथागन्धवदेव गन्धग्रहणे निमित्तम् ।  
तथास्पर्शवच्च स्पर्शग्रहणे निमित्तम् ।  
रसवच्च रसग्रहणे निमित्तम् ।  
शद्बवदेव शद्बग्रहणे निमित्तम्, इति वेदितव्यम् ।  
तेन गन्धवत्पार्थिवं घ्राणं गन्धग्रहणकारणम्, रसवच्चाम्भसं रसनं रसानुभवनिमित्तम् ।  
रूपवच्च तैजसं चक्षूरूपदर्शनहेतुः ।  
वायवीयं स्पर्शवत्त्वगिन्द्रियं१७६ स्पर्शग्रहणहेतुः ।  
शद्बगुणवच्चाकाशं श्रोत्रेन्द्रियं शद्बग्रहणहेतुः ।  
इन्द्रियसम्बन्धापन्नस्यापि१७७ आर्थस्य विषयान्तरासक्तचित्तस्याप्रतिपत्तेः१७८ मनस्संयोगापेक्षा इन्द्रियाणामाश्रहीयते ।  
तेनाभ्यन्तराणां सुखादीनां ग्रहणे सन्निकर्षद्वयं कारणमात्ममनस्संयोगाख्यः१७९ सन्निकर्षः, सुखादिमनस्सन्निकर्षश्च संयुक्तसमवायलक्षणः ।  
बाह्यरूपादिग्रहणे च सन्निकर्षचतुष्ट्यं कारणमात्ममनस्सन्निकर्षः, मन इन्द्रियसन्निकर्षः, द्रव्येन्द्रियसन्निकर्षः रूपेन्द्रियसन्निकर्षश्च ।  
१८० रमेयविभागमाह'द्रव्यजातिगुणेषु सा' इति ।  
साइन्द्रियसंयोगोत्था प्रतीतिः द्रव्यजातिगुणेषु भवति ।  
स्पर्शवन्महत्त्वयुक्तं द्रव्यं पार्थिवम्, आप्यम्, तैजसम्, वायवीयञ्च, चतुर्विधमैन्द्रियकम् ।  
तथाविधद्रव्योदयकारणम्, तत्र प्रमाणञ्च जातिनिर्णये निर्णोतम् ।  
जातिसद्भावोऽपि जातिनिर्णय एवोक्तः ।  
१८१ उणस्तुरूपरसगन्धस्पर्शाः सङ्ख्यापरिमाणपृथक्त्वानि संयोगविभागौ परत्वापरत्वे बुद्धिसुखदुःखेच्छाप्रयत्नाश्च प्रत्यक्षग्राह्याः ।  
क्वचिद्द्रव्याग्रहणेऽपि रूपादीनां ग्रहणम्, रूपाद्यग्रहणेऽपि द्रव्यस्येति, नास्ति द्रव्यगुणयोर्ग्रहणं प्रति नियमः ।  
द्विविधा चेयं १८२ रव्यादिप्रतीतिः ।  
'सविकल्पाविकल्पा च प्रत्यक्षा बुद्धिरिष्यते' ।  
इति ।  
१८३ इभजति 'आद्या विशिष्टविषया स्वरूपविषयेतरा' ।  
इति ।  
प्रथमं हि स्वरूपमात्रग्रहणं द्रव्यजातिगुणेषूपपद्यते१८४ ।  
तच्च स्वानुभवसिद्धम् ।  
समाहितमनस्को हि विषयान्तरानुसन्धानशून्य इन्द्रियसंयुक्तं वस्तु साक्षादुपलभत इति स्वसंविदेवात्र प्रमाणम् ।  
निर्विकल्पकनिरूपणम् ।  
तस्य न स्वलक्षणमात्रं विषयः ।  
जात्याद्यकारावभासस्य१८५ स्पष्टत्त्वात् ।  
नापि सामान्यमात्रं१८६ विषयः ।  
भेदग्रहणस्य प्रतीतिसिद्धत्वात् ।  
१८७'लब्धरूपे क्वचित्किञ्चिद्[ब्र. सि.] इत्यादि' यदुच्यते, तदितरेतराभावविषयम्, न तु वस्तुभेदविषयम् ।  
१८८ अस्तुभेदप्रतीत्युत्तरकालं हि परस्पराभावोऽवसीयते ।  
घटं घटाकारतया, पटञ्च पटाकारतया विदित्वायं स न भवतीति १८९ अयोरितरेतराभावं प्रतिपद्यते ।  
घटादिविज्ञानञ्च१९० वस्त्वन्तरग्रहणानपेक्षमित्यप्रतीतेऽपि१९१ वस्त्वन्तरे, तद्ग्रहो नानुपपन्नः ।  
तस्मात्सामान्यविशेषौ द्वे वस्तुनी प्रतिपद्यमानं प्रत्यक्षं प्रथममुपपद्यते१९२ ।  
किन्तु वस्त्वन्तरानुसन्धानशून्यतया सामान्यविशेषतया न प्रतीयते ।  
अनुगतं हि सामान्यमुच्यते, व्यावृत्तिश्च विशेषः ।  
न च वस्त्वन्तरानुसन्धानमन्तरेणानुगतिव्यावृत्ती प्रत्येतुं शक्यते ।  
अप्रतिपद्यमानोऽपि च ते, शक्नोत्येव स्वरूपं तयोः प्रतिपत्तुमिति, निर्विकल्पकमसामान्यविशेषविषयम् ।  
सविकल्पकनिरूपणम् ।  
सविकल्पकन्तु तत्पृष्ठभावि त एव वस्तुनी सामान्यविशेषात्मना प्रतिपद्यते ।  
ननु वस्त्वन्तरानुसन्धाने नेन्द्रियं समर्थम् ।  
इन्द्रियसामर्थ्यसमुत्थञ्च प्रत्यक्षमिति, कथं सामान्यविशेषात्मकं प्रत्यक्षस्य विषयः ।  
उच्यतेभवेदेतदेवं यदीन्द्रियाण्येव चेतनानिस्युः॑ ज्ञानानि वा ।  
आत्मा त्वेकः सर्वानुभवितव्यानुभविता संस्कारवशेन वस्त्वन्तरमनुसन्धदिन्द्रियेण१९२ सामान्यविशेषात्मना वस्तु शक्नोत्येव प्रत्येतुम् ।  
तथा निर्विकल्पकेन सामान्यविशेषौ द्वे वस्तुनी प्रतिपद्यमानेनापि तयोर्भेदो गृहीतुं न शक्यते ।  
न हि वस्तुभेदमात्रेण भेदबुद्धिः१९३, किन्तु धर्मान्तरग्रहोऽपि१९४ भेदबुद्धौ सहकारी ।  
तेनानुगतिव्यावृत्ती धर्मान्तरभूतेऽगृह्णतः सत्यपि सामान्यविशेषयोर्भेदे भेदबुद्धिर्नासीत्, उत्तरकाले च वस्त्वन्तरानुसन्धानेन ते प्रतिपद्य   
भिन्नत्वमवसीयते ।  
भेदे सति विशेषणविशेष्यभावावसाय इति, न निर्विकल्पकदशायां विशिष्टबुद्धिः ।  
१९५ अविकल्पकदशायान्तु विशेषणविशेष्यभावमवगच्छति ।  
गुणप्रतीतावपि निर्विकल्पकं न विशिष्टतया द्रव्यमवच्छिनत्ति, द्रव्यगुणयोर्भेदानवगमात् ।  
अन्वयव्यतिरेकाभ्यां हि गुणजात्योर्द्रव्याद्भेदोऽवगम्यते१९६ ।  
न च निर्विकल्पकेऽन्वयव्यतिरेकाद्यनुसन्धानमस्तीति, तेन न १९७ हेदग्रहः, अगृहीतभेदञ्च तत्न विशिष्टतां ग्रहीतुमीष्टे इति सविकल्पक एव   
विशिष्टप्रत्ययः ।  
नामकल्पनायामपि शद्बवाच्यतायाः स्मर्यमाणाया एव १९९ इशेषणत्वम् ।  
कर्मकल्पनाप्येवमेव व्याख्येया ।  
२०० रत्ययान्तरोपस्थापितेऽपि विशेषणे विशिष्टप्रत्ययो भवत्येव ।  
आत्मनः प्रमातृत्वान्निर्विकल्पकपृष्ठभाविनश्च सविकल्पकस्य गृहीतग्राहित्वेऽपि धारावाहिकन्यायेन २०१ रमाणत्वं वेदितव्यम् ।  
विशेष्यविशेषणभावातिरेकेणागृहीतग्राहकतापि सम्भवत्येव सविकल्पकस्य ।  
अस्य च बाह्यवस्तुविषयत्वं जातिनिर्णये निर्णोतम् ।  
न चेदमनिन्द्रियजं ज्ञानम्, इन्द्रियाधीनप्रवृत्तित्वात् ।  
अपरोक्षार्थावभासो ह्ययं सविकल्पकप्रत्ययः ।  
स तादृशो नेन्द्रियव्यापारमन्तरेणास्ति ।  
त्रिपुट्या निरूपणम् ।  
सम्प्रति मातरि मितौ च प्रत्यक्षं व्याख्यातुमाह 'सर्वविज्ञानहेतूत्था मितौ मातरि च प्रमा ।  
साक्षा२०२ कर्तृत्वसामान्यात्प्रत्य२०३ षत्वेन सम्मता' ॥  
इति ।  
२०४ आ काचिद्ग्रहणस्मरणरूपार्ऽथप्रतीतिः, तत्र साक्षादात्मा भाति ।  
न ह्यर्थावभासिन्यात्मन्यनवभासमाने विषया भासन्ते ।  
सर्वा हि प्रतीतिरेवमुपजायतेऽहमिदं जानामीति, न पुनर्जानातीत्येवं काचिद्बुद्धिरस्ति ।  
तदा२०५ च स्वपरसंवेद्ययोरनतिशय सङ्गस्सयात् ।  
न च २०६ रत्ययान्तरविषयत्वेन नियमः सम्भवति ।  
एकप्रतीतिविषयत्वे युक्त एव सहोपलम्भनियमः ।  
२०७ अस्मात्सर्वैरेव ज्ञानहेतुभिरात्मनि साक्षात्कारवती धीरुपद्यते ।  
विषयापेक्षया प्रमाणान्तरत्वनिरूपणम् ।  
नन्वेवं तर्हि सर्व प्रत्यक्षं प्रसक्तम् ? यदि मात्रभिप्रायम् ।  
इष्टमेव ।  
प्रमेयाभिप्रायमिति चेत् ।  
न ।  
सर्वत्र प्रमेयस्यापरोक्षत्वनियमाभावात् ।  
स्मृतिष्वनुमानादिषु२०८ च न प्रमेयमपरोक्षम् ।  
तेन २०९ रमेयापेक्षयैव प्रमाणान्तरत्वव्यपदेश इति मन्तव्यम् ।  
सर्वाश्च प्रतीतयः स्वयं प्रत्यक्षाः प्रकाशन्ते ।  
तेन तासां स्वात्मनि युक्तमेव प्रत्यक्षत्वम्, प्रमाणत्वञ्च ।  
ज्ञानस्य स्वप्रकाशत्वनिरूपणम् ।  
मेयमातृप्रमाणानां २१० रतीतौ विशेषः कः ? उच्यते मेये मातरि च व्यतिरिक्ता प्रतीतिः साक्षात्कारवती, मितौ त्वव्यतिरिक्ता ।  
इदमहं गृह्णामीति वा, इदमहं स्मरामीति वा त्रितयमेवावभासते ।  
२११ एयमात्रवभासरूपा संविदेका ।  
न तु २१२ अस्यां संविदन्तरं चकास्ति ।  
न च सा नावभाति ? २१३ अदनवभासे सर्वानवभासप्रसङ्गात् ।  
किञ्चाप्रकाशस्वभावानि मेयानि, माता च प्रकाशमपेक्षन्ताम् ।  
प्रकाशस्तु प्रकाशात्मकत्वान्नान्य२१४ अपेक्षते ।  
जाग्रतो हि मेयानि माता च प्रकाशन्ते ।  
सुषुप्तस्य तदा न तत्द्वयमपि प्रकाशते ।  
न च तदानीं तद्द्वयमपि नास्त्येव, प्रबोधे प्रत्यभिज्ञानात् ।  
तत्र प्रकाशात्मकत्वे तु सुषुप्तिदशायमापि तत्द्वयं प्रकाशेत ।  
तस्मादप्रकाशात्मकं तत्द्वयमप्यङ्गीक्रियते ।  
प्रकाशस्य त्वप्रकाशमानस्य सत्तैव नाभ्युपेयते ।  
तस्मात्स्वयम्प्रकाशसमय२१५ एव मेयमातृप्रकाशः ।  
किञ्च स्वत एव यदुपपद्यते, न तत्र परापेक्षा युक्ता ।  
मेयानां मातुश्च स्वयं प्रकाशो न नोपपद्यत इति, युक्ता तयोः परापेक्षा ।  
मितौ च काचिदनु पपत्तिर्नास्तीति स्वयम्प्रकाशैव मितिः ।  
सौत्रानितकमतेन पूर्वपक्षः ।  
तत्राहुः २१६ वयम्प्रकाशा चेन्मितिरभ्युपेयते, तदा निराकारस्य प्रकाशायोगादवश्यमाकारोऽभ्युपगमनीयः ।  
२१७ कश्चायमाकारोऽवभासते, तेन प्रकाश एव तदाकार इति युक्तम् ।  
किञ्च निराकारत्वे प्रकाशस्य प्रतिकर्मव्यवस्था नोपपद्यते, न हि तस्य सर्वार्थेषु कश्चिद्विशेषः ।  
अर्थाकारत्वे तु यस्याकारोऽसौ, तस्येति घटते प्रतिविषयव्यवस्था ।  
तदाहुः'न हि २१८ अंवित्तिसत्तयैव तद्वेदना२१९ युक्ता, तस्याः सर्वत्राविशेषादविशेषप्रसङ्गात्, तान्तु सारूप्यमाविशत्तत्सरूपयद्घटयेत्' इति ।  
अत अर्थसारूप्यमेव प्रमाणमिति युक्तम् ।  
व्यवस्थापकतया हि प्रमाणानां प्रमाणत्वम् ।  
अर्थसारूप्यञ्च व्यवस्थाहेतुः, न चक्षुरादिकम्, तस्यानेकार्थसाधारणत्वात् ।  
किञ्च वित्तिसंवेद्ययोः सहोपलम्भो नियत उपलभ्यते, न कदाचिदपि वित्तिमन्तरेण वेद्यस्योपलब्धिः, नापि वित्तेर्वेद्यरहितायाः ।  
ये च २२० अरस्परं व्यतिभिन्नावभासा भावाः, तेषां न सहोपलम्भनियमः ।  
न घटस्य पटस्य नियमेन महोपलम्भः, तेन भेदादनियमव्याप्तात्नियमो व्यावर्तमानोऽभेद एवावतिष्ठमानोऽभेदं साधयति ।  
तदुक्तम् 'सहोपलम्भनियमादभेदो नीलतद्धियोर् ।  
[प्रमाण. वा.] इति' एतेनैवन्यायेनाहमित्याकारकस्यालयविज्ञानस्य२२१ वित्तेश्चाभेदस्समर्थनीयः ।  
२२२ अथं तर्हि २२३ राह्यग्राहकाकारबुद्धयः परस्परं भिन्नाः प्रतिभासन्त इति ।  
तदाहुः '२२४ हेदश्च भ्रान्तिविज्ञानैर्दृश्येतेन्दाविवाद्वये ।  
' प्र. वा. परि. ३ श्लो. ३८९ ।  
इति तथापरमुक्तम् '२२५ अरिच्छेदोऽन्तरन्योऽयं२२६ भागो बहिरवस्थितः ।  
ज्ञानस्याभेदिनो भिन्नप्रतिभासो ह्युपप्लवः ॥  
' प्र.वा.परि. २.श्लो. २१२ ।  
इति ।  
भेदभ्रान्तौ चानादिभेदवासनैव निमित्तम् ।  
एतद्विचारणीयम्येयमाकारविशेषयोगिनी प्रतीतिः, सा किं २२७ आह्यादर्थादुपजायते, किं वा समनन्तरप्रत्ययादिति ।  
तदुक्तम् २२८ अदि बुद्धिस्तदाकारा सास्त्याकारविशेषिणी२२९ ।  
सा बाह्यादन्यतो वेति विचारमिदमर्हति ॥  
प्र. वा. परि. ३. श्लो.३३४ ।  
इति ।  
तत्र सौत्रान्तिका मन्यन्तेसमनन्तरप्रत्ययमात्रादाकारविशेष इति न घटते, देशकालप्रतिनियमायोगात् ।  
घटज्ञानानन्तरमपि पटज्ञानं जायते ।  
२३० अत्र च यदा बहिर्देशे घटोऽस्ति, तत्र यदि घटज्ञानमात्रमेव पटज्ञानोत्पत्तौ हेतुः, तर्हि यदा यत्र पटो नास्ति, तत्र तदापि पटज्ञानं स्यात् ।  
न चैवमस्ति ।  
अतोऽस्ति समनन्तरप्रत्ययादप्यधिकोर्ऽथो ज्ञानाकारोऽपत्तिहेतुः ।  
किञ्च यथा मरीचिकाजलज्ञाने जलार्थिनः प्रवृत्तस्यार्थक्रिया न सम्भवति, तथा सम्यग्जलज्ञानेऽपि२३१ न स्यात् ।  
न ह्यर्थशून्यत्वाविशेषे सम्यग्जलज्ञानमिदम्, इदं नेति विभागोऽवकल्पते२३२ तस्माद्बाह्योर्ऽथोप्यङ्गीकर्तुमुचितः२३३ ।  
विज्ञानवादिमतेन सौत्रान्तिकमतस्य निरासः ।  
तदपरे२३४ भ्रान्तमिति मन्यन्ते ।  
तथा हिन तावत्क्वचिदर्थस्याकारवि२३५  शेषाधायकत्वं साक्षादवगतम्, कल्पनीयन्तु तत् ।  
तच्च दृष्टे समनन्तरप्रत्यय एव वरं कल्प्यम् ।  
कार्यभूतज्ञानानां वैलक्षण्ये समनन्तरप्रत्ययवैलक्षण्यं हेतुरस्तु ।  
तेन किञ्चिदेव ज्ञानङ्कस्यचिदेव कुत्रचिदेव कदाचिदेव हेतुरिति प्रतिनियमसिद्धिः ।  
२३६ इज्ञानवादी चार्थक्रियामपि ज्ञानरूपामेव मन्यते ।  
तेन किञ्चिदेव जलज्ञानमर्थक्रियाजननसमर्थं, २३७ इञ्चिच्च न इत्यपि प्रतिनियमसिद्धिः ।  
अवश्यञ्चार्थमन्तरेण विशिष्टाकारज्ञानोत्पत्तौ समनन्तरप्रत्ययस्य सामर्थ्यमास्थेयम् ।  
अन्यथा स्वप्नादिष्वाकारप्रतिभासप्रतिनियमो न स्यात् ।  
न च देशान्तरकालान्तरवर्तिनामेव तत्र सामर्थ्यम्, अविद्यमानस्य सामर्थ्यायोगात् ।  
२३८ थानुभवजनितसंस्कारात्तत्राकारप्रतिभासनियम इति चेत्, अस्तु तावदेवम् ।  
योऽसावनुभवः, सोऽपि तर्ह्यत्रानुभवान्तरजनितसंस्कारादेवास्त्वित्यनया दिशा किमर्थाभ्युपगमेन ।  
२३९ अंस्कारोऽपि च संस्कारादिति, अनुभवपूर्वकमेव विज्ञानं कार्यकारणभावेन प्रवर्तते, तेनार्थानुभवाकारात्ज्ञानात्यदपरं विज्ञानं जायते,   
तत्विशिष्टस्वभावम्, ततोऽपि यदपरम्, तदपि विज्ञानं विशिष्टस्वभावमेवेति, विज्ञानस्वभावविशेष एव भावना, वासना, संस्कार   
इत्यादिभश्शब्दैर्व्यपदिश्यते ।  
अर्थक्रियासम्वादयोग्यञ्च ज्ञानं प्रमाणम्, इतरच्च नेति प्रमाणाप्रमाणभेदोप्युपपन्नः ।  
तस्माद्विज्ञानान्याकारविशेषयोगीनि हेतुफलभावेनानादिसन्तानवाहीनि सन्तु॑ तदतिरेकी न कश्चिदर्थो नामेति ।  
विज्ञानवादिमतनिराकरणम् ।  
अत्रोच्यतेयत्तावदुक्तं ज्ञानस्य साकारत्वसिद्धये नार्थसारूप्यमन्तरेण प्रतिकर्मव्यवस्थासिद्धिरिति ।  
तदयुक्तम्॑ न हि २४० अस्यचिदप्यर्थस्य स्वरूपमनुभूतं साकारविज्ञानवादिना ।  
ज्ञानाकारपर्यवसितवृत्तित्वात्सर्वज्ञानानाम् ।  
यस्य च स्वरूपमेव नावसितं, न तेन सह कस्यचित्सारूप्यपरिकल्पनम् ।  
न चापि ज्ञानाकारोदयवशेनार्थो व्यवस्थाप्यमानः सरूपतया परिकल्पयितुं शक्यते ।  
असरूपादपि २४१ आर्यगताकारोपपत्तेः ।  
लाक्षरक्तबीजाङ्कुरावस्थाया विशेषानवगमेपि रक्तकार्यस्योत्पत्तिर्दृश्यते ।  
न हि यदाकारं ज्ञानमुत्पद्यते, तदाकार एवार्थोज्ञानस्योत्पत्तौ निमित्तमित्यत्र २४२ इञ्चित्प्रमाणं प्रक्रमते ।  
अपि च स्थूलाकारं ज्ञानमुत्पद्यते, २४३ अरमाण्वाकारश्चार्थः ।  
साधारणाकारा बुद्धिः, २४४ साधारणाकारश्चार्थः इति, सारूप्यं२४५ किं भवति ? किञ्च सारूप्यमात्रेण वेद्यत्वे २४६ एद्यवेदकभावव्यवस्था   
नोपपद्यते ।  
एकार्थविषयाणां सन्तत्यन्तरविज्ञानानां वेद्यवेदकत्वानुपपत्तेः ।  
अथोत्पादकम् २४७ वरूपार्पकञ्च वेद्यम्, तथापि धारावाहिकज्ञानं पूर्वं पूर्वमुत्तरस्य उत्तरस्य वेद्यं स्यात् ।  
अथाकारविशेषाधायकं वेद्यम्॑ एवमपि पूर्वपूर्वविज्ञानमात्रं वेद्यमापद्यते ।  
पूर्वं पूर्वं हि विज्ञानमाकारविशेषोदयकारणमित्युक्तम् ।  
अपि च निराकारत्वे संविदा प्रतिकर्मव्यवस्था नानुपपन्ना ।  
अर्थप्रतिबद्धव्यवहारविशेषप्रवृत्त्यनुगुणो हि पुरुषस्य धर्मविशेषःसंवेदनम्, तच्च स्वयम्प्रकाशम् ।  
यतर्थप्रतिबद्धव्यवहारानुगुणतया प्रकाशते, तत्तदर्थसंवेदनमिति व्यवस्थाप्यते ।  
सहोपलम्भनियमश्च भेदेऽप्युपपद्यते ।  
यैव हि नीलधीः, सैव नीलस्योपलम्भः ।  
२४८ अथं नीलोपलम्भमन्तरेण नीलमुपलभ्यते ।  
किञ्चानेनेदमप्यनिष्टमापद्यते ।  
उपलम्भमन्तरेणाप्युपलभ्येतेति ।  
सर्वस्यैव हि वस्तुनो न उपलम्भमन्तरेणोपलम्भ इष्यते ।  
न ह्युपलम्भत एवोपलम्भः ।  
२५० इञ्चोपलम्भोपलभ्ययोर्मेदोऽसहोपलम्भनियमव्याप्त इति, नियमस्ततो निवर्तमानोऽभेदे एवावतिष्ठमानस्तेन व्याप्तस्तं गमयेत् ।  
उपलभ्योपलम्भयोस्तु भेदेऽपि नियम उपपद्यते ।  
उपलभ्यमन्तरे२५१णोपलम्भासम्भवात् ।  
तेन तयोर्भेदेऽपि सहोपलम्भनियमो दृष्टो नाभेदं साधयितुं२५२ षमः ।  
किञ्चवित्तिवेद्ययोर्भेदेनापि सहोपलम्भनियमोऽस्तीति, तस्यापि वित्तिरूपत्वापत्तेर्वित्तेरेकत्वं हीयते, ततश्च भेद एव सहोपलम्भनियम २५३   
त्युपपद्यते ।  
किञ्च योऽपि वित्तेर्वेद्यस्याभेदमाह, सोऽपि तावद्वेद्यप्रतिभासं २५४ आवजानीते ।  
तथा सति कथमनुमानमुत्पद्यते२५५ ।  
न हि प्रतितिविपर्ययेणानुमानस्यात्मलाभोऽस्ति ।  
यदपि ज्वालादिष्वभेदानुमानम्, तदपि न प्रतीतिं २५६ वार्थात्प्रच्यावयति, किन्तु सैवेयं ज्वालेति ग्रहणस्मरणरूपे द्वे प्रतीती व्यवस्थितविषये   
दर्शयति ।  
इह तु भेदप्रतीतिः प्रत्येतव्यादेव व्यावर्तनीयेति, न तद्विरोधेनानुमानमुत्पद्यते ।  
'भेदश्च२५७ भ्रान्तिविज्ञानैर्दृश्येतेन्दाविवाद्वये' ।  
इति चानुपपन्नम् ।  
न हि तत्र भेदो दृश्यते, किन्त्वेकस्मिन्नेव चन्द्रमसि नेत्रवृत्तिभेदेन द्वे प्रतीती जायेते ।  
तयोरिन्द्रियवृत्तिभेदादभिन्नेऽपि चन्द्रमस्यर्थद्वयविषयं२५८ व्यवहारं विमूगः प्रवर्तयन्तीति, तत्र तत्रोक्तम् ।  
यच्चेदमुक्तम्स्वयम्प्रकाशायाः संविदोऽभ्युपगताया नीलाद्याकारोऽस्तीति ।  
तदप्ययुक्तम् ।  
संविदभिन्नतयावभासमानस्याकारस्य २५९ अंविद्रूपत्वानुपपत्तेः ।  
निराकारा संवित्कथं प्रकाशेतेति चेत् ।  
निराकारेति किमुक्तम् ? निःस्वभावेति चेत् ।  
२६० अदसत्, संविदः संवित्स्वभावत्वाभ्युपगमात् ।  
अथ नीलाद्याकारेति चेत् ।  
केयं राजाज्ञा नीलाद्याकारेणैव प्रकाशितव्यम्, नान्येनेति ।  
प्रकाशे तु सति २६१ अद्यथाभूतं प्रतीयते, तत्, तथाभूतमित्यभ्युपगमो युक्तः ।  
यच्चोक्तंस्वप्ने ज्ञानस्याकारोऽवभासत२६२ इति ।  
तदप्ययुक्तम् ।  
तत्रापि २६३ अहिरवभासित्वात्संविदः ।  
न च सा बहिर्विषया न भवति ।  
तस्याः २६४ ऊर्वानुभवाहितसंस्कारोद्बोधवशेन पूर्वानुभूतवस्तुविषयत्वात् ।  
कथं तर्हि पूर्वानुभूतत्वं नानुसन्धीयते, २६५ अथं वानुभूयमानत्वाध्यवसानमिति ।  
उच्यते ।  
संस्कारोद्बोधनिमित्तेयं स्मृतिरिष्यते ।  
संस्कारोद्बोधश्चादृष्टनिबन्धनः ।  
तस्य सुखदुःखहेतुत्वात् ।  
स्वप्नेऽपि सुखदुःखानुभवात् ।  
तेन २६६ आवत्येवांशे तददृष्टं संस्कारमुद्बोधयति, यावत्येव सुखं दुःखं वोपपद्यते ।  
न चानुभूतांशस्मरणे सुखदुःखोदय इति, न च तत्र संस्कारोद्बोधः, नापि स्मृतिः ।  
अत एव च गृहीतांशानवधारणेऽनुभवमात्रमेवाशिष्यत२६७ इत्यनुभवाध्यवसायोऽपि समर्थितः ।  
यत्पुनराहुःजडस्य प्रकाशायोगात्प्रकाशात्मक एवाकार इति ।  
तदपि न चतुरस्रम् ।  
जड इति किमुक्तम् ? अप्रकाशात्मक इति चेत्, न अप्रकाशात्मकस्यैव प्रकाशाद्व्यतिरिक्तस्य एष काश इति प्रकाशादेव सिद्धम् ।  
किञ्च चित्रपटज्ञाने२६८ नानाभूतानामाकाराणामेकप्रकाशात्मकत्वविरोधादसद्भूतत्वमेवाभ्युपगतम् ।  
चत्रावभासेष्वर्थे षु यद्येकत्वं न युज्यते ।  
सवैव तावत्कथं बुद्धिरेका चत्रावभासिनी ॥  
[प्र. वा. द्वि. प. श्लो. २०८] इतिऽचोदयित्वा,ऽ उक्तम् २६९ दं वस्तु बलायातं यद्वदन्ति विपश्चितः ।  
यथा यथार्ऽथाश्चिन्त्यन्ते विविच्यन्ते तथा तथा ॥  
[प्र. वा. द्वि. प. श्लो. २०५] इति ।  
यथा यथाऽकारा विचार्यन्ते, तथा तथाघटमाना विविच्यन्तेशून्या भवन्तिअसद्भूता भवन्ति इत्यर्थः ।  
पवञ्च ते तावदाकारा असद्भूताः प्रकाशात्मानो न भवन्तीति, कथं प्रकाशन्ते ।  
तथा ग्राह्यग्राहकसंवित्तीनां भेदोऽत्यन्तासद्भूतः प्रकाशाननुप्रवेशी कथं प्रकाशेत ? तथा २७० रमेयविमर्शोत्थास्तु बाह्यार्थापह्नवप्रकारा   
जातिनिर्णय एव प्रायशो विकल्प्य निराकृता इति, ते नेह प्रस्तूयन्ते ।  
ये पुनर्जाग्रत्प्रत्ययानां स्वप्नप्रत्ययदृष्टान्तेन प्रत्ययत्वादित्यनेन हेतुना बाह्यार्थशून्यत्वं प्रतिपादयन्ति, तेषां बाह्यविषयसकलप्रतीतिविरुद्धः पक्षः ।  
२७१ ऋष्टान्तीकृतस्यापि स्वप्नादिप्रत्ययस्य बाह्यग्राह्यसमर्थनेन हेतोर्विरुद्धत्वं दोषः, दृष्टान्तस्य साध्यविकलत्वञ्चोद्भावनीयम् ।  
तस्मात्स्वयम्प्रकाशत्वेऽपि संविदो न बाह्यग्राह्यापन्हव इति स्थितम् ।  
संविदः स्वयम्प्रकाशत्वे शङ्कानिरासौ ।  
२७१ ए त्वाहुः २७३ ङ्गुल्यगं यथात्मानं नात्मना स्प्रष्टुमर्हति ।  
स्वांशेन ज्ञानमप्येवं नात्मना जातुमर्हति ॥  
[बृ.टी] इति ।  
तत्र यदि कर्मकर्तृत्वानुपपत्तिरुच्यते, ततो न किञ्चिदवहीयते ।  
न हि वयं कर्मकर्तृभावमभ्युपेमः ।  
अथार्थप्रकाशरूपायाः स्वयम्प्रकाशता विनिवार्यते, ततः प्रतीतिविरोधः ।  
किञ्च प्रतीतिबलेन २७४ ऐरेकस्यात्मनः कर्तृकर्मभावोऽभ्युपगम्यते, कथमिव ते संविदोऽपह्नुवीरन् ।  
अपि च ज्ञानमनुमेयमिष्यते ।  
तदनुमाने नार्थसत्तामात्रं लिङ्गम्, तस्य तदविनाभावनियमाभावात् ।  
अथार्थज्ञानमित्युच्यते, तदपि नोत्पत्तिमात्रेण लिङ्गम् ।  
अनवभासमाने उत्पन्नानुत्पन्नयोरविशेषात् ।  
न ह्यनवभासमानं लिङ्गं लिङ्गिनमनुमापयति ।  
न चार्थज्ञानस्य ज्ञानन्तराधीनमवभासनम् ।  
न च ज्ञानान्तरादवगमः ।  
ज्ञानान्तरदवगमेन अवगमे चानवस्थाप्रसङ्गात् ।  
तस्मादर्थज्ञानं स्वयम्प्रकाशमेवाभ्युपेतव्यम् ।  
२७५ एतेन ये सुखादिवन्मानसप्रत्यक्षं ज्ञानान्तरमेव ज्ञानसद्भावे प्रमाणमाहुः, तेऽपि निराकृताः ।  
स्वयम्प्रकाशत्वेनाप्युपपत्तौ पराधीनत्वकल्पनानुपपन्नेत्युक्तमेव ।  
किन्तर्ह्यनुमीयते? ज्ञानम् ।  
ननु न तत्संविदः स्वयम्प्रकाशाया भिन्नमुपलभ्यते ।  
सत्यम्, अत एवानुमीयते ।  
ननु किं तदिति न २७६ इद्मः ।  
२७७ अंविदुत्पत्तिकारणमात्ममनःसन्निकर्षाख्यं तदित्यवगम्य परितुष्यतामायुष्मता ।  
प्रमाणुलभावं २७८ इवृणोति 'मानत्वे संविदो बाह्यं हानादानादिकं फलम् ।  
ज्ञानस्य तु फलं सैव व्यवहारोपयोगिनी' ॥  
इति ।  
यदा प्रमितिः प्रमाणमिति भावसाधनमाश्रीयते, तदा संविदेव २७९ रमाणम् ।  
तस्याश्च व्यवहारानुगुणस्वभावत्वाद्धानोपादानोपेक्षाः फलम् ।  
प्रमीयतेऽनेनेति करणसाधने प्रमाणशब्दे आत्ममनःसन्निकर्षाद्यात्मनो ज्ञानस्य प्रमाणत्वे तद्बलभाविनी संविदेव बाह्यव्यवहारोपयोगिनीसती   
फलम् ।  
२८०'आपेक्षिकञ्च करणं मन इन्द्रियमेव वा ।  
तदर्थसन्निकर्षो वा मानञ्चेत्पूर्वकं फलम्' ॥  
इति ।  
यदा तु साधकतमस्य करणत्वात्तमपश्चातिशयार्थकत्वादतिशयस्य बाह्यापेक्षत्वादालोकाद्यपेक्षमिन्द्रियमेव प्रमाणम्, तस्य विषयसन्निकर्षः, तस्य   
वा मनःसन्निकर्षः प्रमाणम्, तदापि संविदेव फलम्, तदर्थप्रवृत्तत्वात्साधनानाम् ।  
२८१ ए पुनः प्रमाणादभिन्नं फलमाहुः, तेऽपि वादिनः कार्यकारण्योरैक्याभावादेवोपेक्षणीयाः ।  
इति महामहोपाध्यायश्रीशालिकनाथमिश्रविरचितायां प्रकरणपञ्चिकायां प्रकाणपारायणो प्रथमः प्रत्यक्षपरिच्छेदः समाप्तः ।  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
अथ १०७ रमाणपारायणं नाम  
षष्ठं प्रकरणम् ।  
प्रथमः प्रत्यक्षपरिच्छेदः प्रकरणार्थप्रतिज्ञा ।  
स्वरूपसङ्ख्यार्थफलेषु वादिभिः यतो विवादा बहुधा वितेनिरे ।  
ततो वयं तत्प्रतिबोधसिद्धये प्रमाणपारायणमारभामहे  ॥ १ ॥  
किं पुनरिदं प्रमाणं नाम ? न तावदविसंवादि ज्ञानं प्रमाणम् ।  
स्मृतेरपि तथाभावप्रसक्तेः ।  
अथ स्मृतिर्विकल्परूपतया परमार्थसत्स्वलक्षणमगृह्णान्ती संवृतिसन्तमाकारमवस्तुभूतमुल्लिखन्ती द्विचन्द्रादिबोधवन्नाविसंवादिनीति मतम् ।  
एवमपि नानुमानं प्रमाणं स्यात् ।  
तस्यापि विकल्परूपत्वात् ।  
तर्हि विकल्परूपमनुमानमवस्तुविषयमपि वस्तुविषयमिवाध्यवसीयते, इत्यध्यवसीयमानवस्तुभूतस्वलक्षणाविसंवादितया तत्प्रमाणम् ।  
स्मृतिरपि तथा स्यात् ।  
सापि हि स्वलक्षणाध्यवसायिन्येव जायते ।  
अपि चावस्तुभूतं स्वविषयं वस्तुतयाध्यवस्यच्छुक्तिकारजतबेधवत्कथमनुमानमविसंवादि ।  
किञ्च यद्यनुमानं विकल्परूपतया स्वलक्षणं न गृह्णाति, कथं तर्ह्यध्यवस्यत्यपि ।  
नहि ग्रहणादन्योऽध्यवसायो नाम ।  
यो ह्याकारो न गृह्यते स कथमध्यवसीयेतापि ।  
प्रतीतिविरुद्धं चेदमुच्यते 'स्मृतिरनुमानवद्बाह्यं वस्तु न विषयीकुरुते' इति ।  
विकल्पभूतयोरपि तयोः प्रत्यक्षप्रतीतवस्तुग्राहकत्वप्रतीतेः ।  
अथोच्येतन वयं यथावस्थितार्थग्राहकमविसंवादकमभिदध्महे, किन्त्वर्थक्रियासमर्थवस्तुपरिप्रापकम् ।  
यथाभूतं हि येन वस्तूपदर्शितं, प्रवृत्तोऽपि यदि तथाभूतमेव प्रतिलभते॑ तदा तदविसंवादिज्ञानं प्रमाणमुच्यते ।  
तथा चोक्तम्'प्रमाणमविसंवादिज्ञानमर्थक्रियास्थितिः ।  
अविसंवादनं .......[प्र. वा. परि. १श्लो. ३.]' इति तथा'न१०८ ह्याभ्यामर्थं परिच्छिद्य प्रवर्त्तमानोर्ऽथक्रियायां विसंवाद्यत' इति च ।  
एवमपि स्मृतेः प्रामाण्यापत्तिः ।  
अथ मतं स्मृत्वार्ऽथ प्रवर्तमानो नियमेनार्ऽथ न प्रतिलभते इति ।  
एवमपि भूतार्थविषयमनुमानमप्रमाणं स्यात् ।  
नहि तदुपदर्शितार्थस्य प्रतिलम्भोऽस्ति ।  
अथ यद्यप्यनुमानप्रतीतस्य भूतस्य वस्तुनः प्राप्तिर्नास्ति, तथापि तत्प्रतिबद्धलिङ्गजन्मतया तस्य प्राप्तियोग्यता तावदस्त्येव, तावता च तस्य   
प्रामाण्यमिति ।  
एवमपि स्मृतिः प्रमाणमापद्यते ।  
स्मृतिरपि ह्यनुमानवदर्थे पारम्पर्येण प्रतिबद्धैव ।  
यथा वह्निस्वलक्षणाद्धूमस्वलक्षणम्, ततश्च धूमदर्शनम्, ततश्च धूमविकल्पः, तस्माच्चानुमानमित्यनुमानमर्थेन पारम्पर्येण   
प्रतिबद्धत्वादर्थाविसंवादि अर्थप्रापणसमर्थम्, तथा स्मृतिरपिअर्थादनुभवः, ततः संस्कारः, संस्काराच्च स्मृतिरित्यर्थप्रतिबद्धैवेति   
तत्प्राप्तियोग्यतया प्रमाणमापद्येत ।  
यदि मन्वीत सत्यामपि प्राप्तियोग्यतायां स्मृतेर्यत्तया प्रापयितव्यं स्वलक्षणं, तदनुभवेनैव प्रापितमिति न प्रमाणं स्मृतिः, अनुमानं   
त्वप्राप्तस्वलक्षणप्रापकतया प्रमाणमिति ।  
एवमप्यर्थक्रियासमर्थवस्तुपरिप्रापकतामात्रं न प्रमाणलक्षणम्, किन्तु विशेषणमुपादेयम्, १०९ प्राप्तप्रापकमविसंवादिज्ञानं प्रमाणमिति ।  
अथोच्यते प्राप्तं प्रति प्रापकत्वमेवापरस्य नास्तीति ।  
तदसत् ।  
अर्थप्रतिबद्धता हि प्रापकता, सा च ज्ञानान्तरस्यापि नानुपपन्ना ।  
यद्युच्येत न प्रापकतामत्रेण प्रामाण्यम्, अपि तु प्रवर्तकतयापि ।  
तथा सति यत्प्रापयतिप्रवर्तयति, च तत्प्रमाणमिति ।  
एतदपि न किञ्चित् ।  
प्रवर्तकतापि ज्ञानान्तरस्यापि घटत एव ।  
प्रवृत्ति योग्यार्थोपदर्शकत्वमेव प्रवर्तकत्वम् ॑ तच्च भूतार्थविषयानुमानस्येव स्मरणस्याप्यस्ति ।  
प्रवर्तकत्वे च प्रमाणलक्षणा नुप्रवेशिनि निर्विकल्पकज्ञानानामप्रमाणता स्यात्, स्वयं व्यवहारप्रवर्तकत्वाभावात् ।  
तदुत्थास्तु विकल्पा एव प्रापकतया प्रवर्तकतया च प्रमाणभूताः स्युः ।  
धारावाहिकज्ञानेषु च पूर्वज्ञानविषयार्थत्वादुत्तरेषां प्रमितित्वं न स्यात् ।  
अथोच्येत ।  
इष्यत एव तेषामप्रमाणतेति ।  
तदयुक्तम् ।  
लोके तेषु पूर्वस्मादविशिष्टत्वात्प्रमाणभावस्य ।  
लौकिकं च ११० रामाण्यं परीक्षकैरप्यनुसरणीयम् ।  
अथ भिन्नत्वादर्थक्षणानां सर्वेषामप्यप्राप्तप्रापकत्वमस्तीति ।  
तदसत् ।  
क्षणभेदस्यापरामर्शान्न तदपेक्षा प्रमाणतोचितेति ।  
क्षणिकता च १११ ईमांसाजीवरक्षायां प्रतिक्षिप्तैवेति कृतमतिविस्तरेण ।  
भाट्टाभिमतप्रमाणलक्षणखण्डनम् ।  
नापि ११२ ऋग्मविसंवाद्यगृहीतार्थग्राहकं प्रमाणमिति प्रमाणलक्षणमुपपद्यते ।  
धारावाहिकज्ञानानामुत्तरेषां पुरस्तात्तनप्रतीतार्थविषयतया प्रामाण्यापाकरणात् ।  
न च कालभेदावसायितया प्रामाण्योपपत्तिः ।  
सतोऽपि कालभेदस्यातिसौक्ष्म्यादनवग्रहात् ।  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
६७७ विमलाञ्जनं नाम  
सप्तमं प्रकरणम् ।  
प्रकरणार्थप्रतिज्ञा ।  
६७८ पौरुषेये सम्बन्धे सिद्धे शब्दार्थयोर्द्वयोः ।  
प्रामाण्यं वेदवाक्यानामिति स प्रतिपाद्यते  ॥ १ ॥  
इति ।  
यदि पौरुषेय एव शब्दानामर्थैस्सह सम्बन्धो भवेत्, तदा प्रमाणान्तरगोचरेष्वेवार्ऽथेषु पुरुषाणां सङ्केतकरणशक्तेः, ६७९ पूर्वकार्यात्मनि च   
वेदार्थे ६८० रमाणान्तराणामवकाशाभावेन तत्र सङ्केताभावात्, असङ्केतिते ६८१ आवाचकत्वाभ्युपगमात्६८२ दुर्लभमेव वेदवाक्यानां   
प्रामाण्यमापद्यते६८३ इति, अर्थवानेवायमपौरुषेयशब्दार्थसम्बन्धप्रतिपादनयत्नः ।  
वैशषिकमतेन पूर्वः पक्षः ।  
६८४ अत्र शब्दार्थसम्बन्धं पोरुषेयं प्रचक्षते ।  
जगदीश्वरनिर्माणां वदन्तो वेदवादिनः  ॥ २ ॥  
इति ।  
अनादौ हि वृद्धव्यवहारपरम्परायां सत्यां ६८५ ऋद्धव्यवहारसिद्धो वाच्यवाचकभावश्शब्दार्थयोरपौरुषेयः प्रसिध्येत् ।  
तथाहिवृद्धानां स्वार्थेन ६८६ यवहरमाणानां वाक्यमुपशृण्वन्तो बालाश्शब्दश्रवणसमनन्तरभाविना चेष्टाविशेषेणविशिष्टार्थविषयां ६८७   
अनीषामाकलयन्तो६८८ आचकतां शब्दस्याध्यवस्यन्ति, तेऽपि वृद्धा यदा बाला आसन्, तदा तेऽप्यनयैव दिशा व्युत्पद्यन्ते स्म ।  
येभ्यश्च वृद्धेभ्यस्ते व्युत्पत्तिमलभन्त, तेऽप्यनयैव दिशा व्युत्पत्तिमलभन्त, तेऽप्यन्येभ्यो वृद्धेभ्य इति, विनापि सङ्केतयितारं पुरुषम्, उपपद्यत एव   
शब्दार्थयोरनादिवृ६८९ धव्यवहारसिद्धस्सम्बन्धः६९० ।  
वृद्धव्यवहारस्यानादित्वाक्षेपः ।  
नो खल्वनादितैव ६९१ ऋद्धव्यवहारपरम्पराया उपपत्तिमती ।  
तथा हि विदाङ्कुर्वन्तु भवन्तस्तनुभुवनादिकं सर्वं सावयवमवसीयते ।  
यच्च नाम सावयवं, तदवयवव्यतिषङ्गसमासादितात्मलाभम्६९२ ।  
पश्यामो वयं तन्तुव्यतिषङ्गसमासादितात्मलाभं पटम्, कटञ्च वीणासंयोगसम्पादितसत्ताकं सावयवम् ।  
एषा दिकन्त्यावयविभ्योऽवतरन्ती आद्व्यणुकमवतिष्ठते ।  
परमाण्वोश्च परस्परसंयोगो नियतोऽन्यतरकर्मजः, उभयकर्मजो वाभ्युपगमनीयः ।  
कर्म च परमाणुष्वदृष्टवत्क्षेत्रज्ञसंयोगात्प्रतिज्ञायते ।  
तदुक्तं'अणुमनसोश्चाऽद्यं कर्मेत्यदृष्टकारितम्' वै. द. अ. ५. आ. २. सू. १३ इति ।  
अन्यस्य कारणस्याभावात् ।  
न चादृष्टमलब्धस्ववृत्ति कार्याय पर्याप्तम्, अचेतनत्वात्वासीवत् ।  
न च चेतनानधिष्ठितमचेतनं वृत्तिमुपलभते ।  
न खल्वनधिष्ठिता वासी वर्धकिना वर्धनाय प्रवर्तते ।  
तदेवमदृष्टं क्षेत्रासमवायि चेतनाधिष्ठितं कार्याय ६९४ अर्याप्तमिति दर्शनबलेनावश्यमभ्युपगमनीयम६९५ ।  
न चेदमिह चिन्तनीयम्य एव क्षेत्रज्ञाः, त एव तेषामदृष्टानामधिष्ठातारो६९६ भवेयुरिति, तेषामज्ञत्वात् ।  
न हि ते स्वसमवायिनी अपि धर्माधर्मलक्षणेऽदृष्टे स्वरूपतः, कार्यतो वा वेदितुमीशते ।  
य एव च यत्स्वरूपतः, कार्यतो वा वेदितुमीष्टे, स एव तस्याधिष्ठाता ।  
यथातक्षा वास्याः ।  
तस्मादन्यः क्षेत्रज्ञेभ्यस्सकलक्षेत्रज्ञसमवायिधर्माधर्मलक्षणादृष्टसाक्षात्करणगोचराचिन्तनीयशक्तिविभवः कोऽपि चेतनातिशयोऽधिष्ठाता ६९७   
इत्यप्रतिष्ठितस्स्वतन्त्रोऽभ्युपगन्तव्यः ।  
न चेदं वाच्यं केन प्रमाणेन तस्य क्षेत्रज्ञेष्वसम्भाविनी धर्माधर्मसाक्षात्करणशक्तिरवगम्यत इति ।  
यत एव प्रमाणात्तस्य सद्भावोऽवगम्यते, तत एव तस्य ज्ञानशक्तिरप्यवगम्यत इति, अन्तर्भावितज्ञानशक्तिरेवासौ सामान्यतोदृष्टानुमानस्य गोचरः ।  
अत एव कथमसावधिष्ठास्यतीत्यस्यापि पर्यनुयोगस्यानवकाशः ।  
किं तस्याधिष्ठाने प्रयोजनमिति योऽयमपि पर्यनुयोगः, स चेतनातिशयानुमानाङ्गीकरणेन पराकृतः ।  
क्षेत्रज्ञो हि चेतनस्स्वप्रयोजनमुद्दिश्य प्रवर्तते ।  
स च क्षेत्रज्ञविलक्षणोऽनपेक्षितप्रयोजन एव स्वतन्त्रः प्रवर्तते ।  
अत एव स्वातन्त्र्यात्६९८ अदाचित्तस्य प्रवृत्तिरुपपत्तिमती ।  
स्वातन्त्र्यमपि तस्य सत्तानुमानसमधिगम्यमेवेति, न ६९९ ऋथक्प्रमाणसव्यपेक्षम् ।  
अतस्सिद्धं तत्प्रभवस्य तनुभुवनादेरादिमत्त्वमुत्पत्तिमत्त्वञ्च, तथाऽदिमत्तया विनाशित्वम् ।  
कृतका हि भावा ध्रुवभाविविनाशाः, तथा दृष्टचरा घटादय इति, नानादित्वं वृद्धव्यवहारपरम्परायाः ।  
तेन ७०० उरुषसङ्केतादेव ७०१शब्दस्यार्ऽथप्रतिपत्तिहेतुत्वमास्थेयम् ।  
सङ्केतनिबन्धनं वाचकत्वमितिशङ्का ।  
अपि च ७०२ एवदत्तादिपदेष्वविवादा तावत्पुरुषसङ्केतनिबन्धना वाचकता ।  
तद्दर्शनाद्गवादिशब्दनामपि तथाविधत्मेवानुमातुमुचितम् ।  
अयमेव हि सामान्यतोदृष्टस्य विषयोयदन्यत्र दृष्टम्, अन्यत्रानुमीयते ।  
अयमेव हि सामान्यतोदृष्टस्य विषयोयदन्यत्र दृष्टम्, अन्यत्रानुमीयते ।  
देवदत्तादिपदेषु स्वाभाविकं स्वार्थबोधकत्बमित्यपि न समीचीनम्, प्रमाणाभावात्, ७०३ उरुषसङ्केतानपेक्षत्वप्रसङ्गाच्च ।  
न च नियमे सङ्केतस्य व्यापारः, प्राक्सङ्केतादनियतार्थप्रत्ययोदयप्रसङ्गात् ।  
क्लेशमात्रफलमिदमुच्यतेगवादिष्वपिनियतार्थप्रतिपत्तिः पुरुषसङ्केतायत्तैव, स्वाभाविकी तु ७०४ वार्थप्रतिपादनशक्तिरुपयोगिन्येव   
विशिष्टार्थप्रतिपत्तावित्यलममुना प्रतिपन्नार्थविघातिना वादेनातिनिर्बन्धेन ।  
किञ्च यथोदितप्रमाणबलसिद्धे भगवति सकलजगन्निर्माणैकप्रवीणे धर्माधर्मयोस्साक्षात्कर्तरि७०५ तत्कर्तृकत्वेनापि७०६ सिध्यति   
वेदानामपूर्वेर्ऽथे प्रामाण्यमिति, मीमांसकानां विद्वेषमात्रनिबन्धनोऽयं पौरुषेयत्वपक्षप्रतिक्षेपः, मन्त्रार्थवादानाञ्च भूयसाममुमर्थमज्जसा   
वदतामन्यथा वर्णनमिति ।  
सिद्धान्तः ।  
७०७ उत्पत्तिकस्तु सम्बन्धश्शब्दस्यार्ऽथेन ७०८ अम्मतः ।  
वृद्धसंव्यवहारस्य प्रवाहानादिता यतः  ॥ ३ ॥  
इति ॥  
वेदार्थविदामग्रगण्यस्य भगवतस्सकलनयनिधेर्जैमिनेरपौरुषेयश्शब्दस्यार्ऽथेन सम्बन्धोऽभिमतः ।  
स हि मेनेयद्यपि ७०९ एवदत्तादिशब्दानां पुरुषसङ्केतनिबन्धनं वाचकत्वम्, तथापि गवादिपदेष्वनुमानं न शक्यते कर्तुम् ।  
अर्थप्रतिपत्तिलक्षणस्य कार्यस्यान्यथाप्युपपत्तेरनैकान्तिकत्वादिति ।  
वृद्धव्यवहारनिबन्धनाद्धि स्वार्थे वाचकत्वशक्तिज्ञानादपि बालानां शब्दार्थप्रतिपत्तिर्दृश्यते ।  
तेनैकान्ततस्सङ्केत एव कल्पयितुं न शक्यते ।  
अपि च शक्तिज्ञानमात्रनिबन्धना ७१० अवादिशब्दानामर्थप्रतिपत्तिरिति प्रत्यक्षमेवैतत् ।  
न च प्रत्यक्षे सति कारणे कारणान्तरमनुमातुं शक्यते ।  
देवदत्तादिपदेषु तु यस्य सङ्केतनिबन्धनार्ऽथप्रतिपत्तिर्भवति, तस्य सङ्केत एव कारणम् ।  
तेष्वपि ये व्यवहारदर्शनादेव वाचकतामवगम्यार्ऽथं प्रतिपद्यन्ते, तेषामपि व्यवहारदर्शनप्रसूतं शक्तिज्ञानमेवार्ऽथप्रतिपत्तिकारणम्, न सङ्केतः ।  
किन्तु तत्र सङ्केतपूर्वक एव व्यवहारः, अर्थप्रतिपत्तिश्च, तथा तत्पूर्वकमपि वाचकत्वज्ञानम् ।  
गवादिपदेषु तु सर्वेषां शक्तिज्ञानादेव व्यवहारसम्भवादर्थावगतिरिति वैषम्यम् ।  
ननु देवदत्तादिपदेषु ७१ अ१ अङ्केतदर्शनात्, किमिति गवादिपदेष्वपि पूर्वभावी सङ्केत एव न कल्प्यते ।  
न ।  
प्रत्यनुमानग्रस्तत्वात् ।  
शक्यते हि तत्रैवमनुमानं सम्भावयितुम्पूर्वे हि पुमांसो गवादिशब्दानां सास्नादिमत्यर्थे वृद्धव्यवहारसिद्धशक्तिज्ञानादर्थप्रतिपत्तिमन्तो   
गवादिशब्देभ्यस्सास्नादिमदर्थप्रतिपत्तियोगित्वादधुनातनपुरुषवदिति ।  
तदेवं प्रत्यनुमानेन७१२ निरस्तेऽनुमाने, ७१३ रमाणविरहादपौरुषेयत्वमेव सिध्यति शब्दार्थसम्बन्धस्य७१४ ।  
अत इदमपहस्तितम् ।  
यदाहुर्बाह्याः'यज्जातीयो यतस्सिद्धस्स तस्मादग्निकाष्ठवत् ।  
७१५ दृष्टहेतुरप्यन्यस्तद्भवस्सम्प्रतीये' ॥  
प्र. वा. परि. ३. श्लो. २४३ इति ।  
वृद्धव्यवहारस्यानादित्वसमर्थनम् ।  
ननु सिद्ध्येदयं मनोरथो यदि वृद्धव्यवहारपरम्पराया अनादिता स्यात्, सा तु प्राचीननयनिवारिता इति ।  
अत्र वदामः ।  
भवतु सावयवं सर्वमवयवसंयोगारब्धसत्ताकम्, अवयवसंयोगापाये विनश्वरमिति च ।  
तथाप्येकदैव ७१६ अकलस्य सम्भवः, विनाशश्चेत्यत्र नास्ति७१७ रमाणम् ।  
प्रत्युत यथादर्शनमिदमेव तावदवसातुमुचितम्क्रमेण चोदयः, क्रमेण विलयश्चेति ।  
किञ्च यथाद्यतना जना मातृपितृसंयोगनिबन्धनात्मलाभाः, तथा पूर्वेऽपि जना जनत्वादिति शक्यमेवानुमातुम् ।  
न चायमयोनिजानां केवलेन धर्माधिपत्येन, अधर्माधिपत्येन च संस्वेदजानामिव सम्भवो घटते ।  
जरायुजाण्डजानां तथा तद्दर्शनाभावात्७१८ ।  
दृष्टानुसारि हि सर्वत्रानुमानम् ।  
तेन संस्वेदजेषु नियमेन दृष्टं न जरायुजाण्डजयोरप्ययोनिजत्वं शक्यतेऽनुमातुम् ।  
न हि पाण्डरमात्रेण बाष्पादपि वह्नेरनुमानम् ।  
किन्तु यादृशमेव पाण्डरद्रव्यं नियमेन वह्निनियतं प्रतिपन्नम्, तादृशमेव तस्यानुमापकमुचितम् ।  
ईश्वरनिराकरणम् ।  
यच्चेदमुदितं७१९ धर्माधर्मौ चेतनातिशयाधिष्ठिताविति, तदप्यसिद्धमेव ।  
यस्यैव तौ क्षैत्रज्ञस्य, स एवाधिष्ठातास्तु ।  
अथाज्ञत्वात्तस्याधिष्ठातृत्वं७२० नोपपद्यत इति चेत्, तर्ह्यन्यस्यापि कथमुपपद्यते ।  
न हि तस्यापि परपुरुषवर्ति धर्माधर्मज्ञानमुपपद्यते, कारणाभावात् ।  
न हि तस्येन्द्रियाणि कारणम्, इन्द्रियाणां तत्र ७२१ आमर्थ्यादर्शनात् ।  
न च केवलं मनः, केवलस्य मनसो ७२२ आह्येष्वप्रवृत्तेः ।  
न हि ७२३ हर्माधर्मरहितस्येश्वरस्येन्द्रियमनस्सम्बन्धो भवति, धर्माधर्मनिबन्धनत्वात्तत्सम्बन्धस्य ।  
अथ कारणमन्यदेवेश्वरबुद्धेः ।  
तदयुक्तम् ।  
प्रसिद्धकारणत्वाद्बुद्धेः ।  
प्रसिद्धानि हि कारणानि बुद्धेः ।  
यत्कारणं हि यत्करयं दृष्टम्, तत्कारणकमेव तदिति युक्तम् ।  
अन्यथा चेतनाधिष्ठिता वासी दृष्टेति, कथं धर्माधर्मयोरपि तदधिष्ठितत्वं भविष्यति ।  
अथाकारणा नित्यैवेश्वरबुद्धिरिति चेत् ।  
तदप्यसुन्दरम् ।  
बुद्धितत्त्वस्य नित्यत्वाभावात् ।  
नित्या सती बुद्धिरेव न स्यात् ।  
बुद्धिमता चाधिष्ठानं दृष्टम्, न पुनरन्येन ।  
अथादृष्टमपि बुद्धेर्नित्यत्वमङ्गीक्रियते, तदा चेतनानधिष्ठितत्वमेव किमिति नाङ्गीक्रियते ।  
अथ सिद्धेऽधिष्ठातृत्वे, ज्ञानमपि कल्प्यत इति ।  
७२४ अदयुक्तम् ।  
७२५ ञानाद्यननुबद्धस्याधिष्ठातृत्वस्य कारणाभावात्प्रतिक्षिप्ते ज्ञाने सत्यनुमातुमशक्तेः ।  
तेन शक्यज्ञानमेवाचेतनं चेतनाधिष्ठितमिति व्याप्तिराश्रयणीया, तथादर्शनात् ।  
तक्षादयो हि शक्यज्ञानान्येव वास्यादीन्यधितिष्ठन्तो दृश्यन्ते, नान्यानि ।  
अपि चाधिष्ठानार्थोऽपि चिन्तनीयः ।  
न तावत्संयोगः, गुणत्वेन धर्माधर्मयोस्संयोगाभावात् ।  
समवायोऽपि परपुरुषसमवायिनोर्धर्माधर्मयोरीश्वरं प्रत्यनुपपन्नः ।  
वास्यादिषु तु तक्षादीनां करसंयोगादिरेवाधिष्ठानम् ।  
तथा प्रवृत्तिरपि कीदृशी ।  
न तावत्क्रिया, गुणभूतयोर्धर्माधर्मयोः क्रियाभावात् ।  
उत्पत्तिश्चेत्, तर्हि सा क्षेत्रज्ञादेव समवायिकारणात्, आत्ममनस्संयोगाच्चासमवायिकारणादभिसन्ध्यादिनिमित्तकारणोपगृहीतादिति ।  
फलदानमिति चेत् ।  
न देशकालावस्थादिसहकारिसहिताभ्यां ७२६ हर्माधर्माभ्यामेव फलम्, न चेतनव्यापारापेक्षम् ।  
वैशेषिकाभिमतेश्वरनिरासः ॥  
यदपि केचिदाहुःपरमाणव एवेश्वरेच्छावशेन प्रवर्तन्त इति ।  
तदपि न युक्तम् ।  
क्वचित्तथाविधस्याधिष्ठानस्यादर्शनात् ।  
शरीरे तथादर्शनमिति चेत् ।  
न ।  
तस्य क्षेत्रज्ञधर्माधर्मपरिगृहीतत्वात्७२७ ।  
न परमाणव एवेश्वरधर्माधर्मपरिगृहीताः, न च तस्येच्छामात्रेण प्रवृत्तिः, किन्तु प्रयत्नवशात् ।  
न चेच्छायामपि हेतुरस्ति ।  
न च नित्यैवेच्छा, ७२८ इत्यं प्रवृत्तिप्रसङ्गात् ।  
अपि च यथाचेतनत्वाच्चेतनाधिष्ठितत्वमनुमीयते, तथा प्रयोजनाभावादप्यनधिष्ठानमिति ज्ञायते ।  
कतरदत्रानुमानं बलीय इति ७२९ इन्तयामः ।  
तेन यत्रैव प्रयोजनं, ७३० अदेवाचेतनं७३१ चेतनाधिष्ठितमिति व्याप्तिराश्रयणीया७३२, तथादर्शनात् ।  
अपि च व्याप्तिग्रहणपूर्वकमनुमानम्, अन्वयव्यतिरेकाभ्याञ्च व्याप्तिरवगम्यते ।  
यथा च चेतनोऽधिष्ठातेति प्रतीयते, तथा विग्रहादिमानपि ।  
तेनानुमानं प्रवर्तमानं तथाविधमेवानुमापयेत् ।  
न च तस्य धर्माधर्मौ, परमाणून् वा प्रत्यधिष्ठातृतोपपद्यत इत्यनधिष्ठानमेव ।  
तेन विग्रहादिमदधिष्ठानयोग्यमेवाचेतनं चेतनाधिष्ठितमिति व्याप्तिराश्रयणीया ।  
नन्वेवं सति प्रसिद्धस्यापि ७३३ हूमाद्यनुमानस्योच्छेदः प्राप्नोति ।  
तथाभूतेन हि महानसादिवर्तिना व्याप्तिरवगता, न तथाविधस्यानुमानम् ।  
यथाविधस्यानुमानम्, न तथाविधस्य व्याप्तिधीसमयेऽनवधारणमिति ।  
तदयुक्तम्देशकालाद्युपाधिपरित्यागेन हि सामान्येन सम्बन्धग्रहणम् ।  
तेनेहापि भवत्येव यद्वास्यादिषु दृष्टम्, तत्धर्माधर्मयोरपीति ।  
यादृशन्तु रूपं व्यापकमुपलभ्यते, तदेवानुमातुं शक्यते, नान्यत् ।  
इह च विग्रहवत्त्वाद्यपि व्याप्त्यनुप्रवेशीति, तदनुमातव्यम् ।  
न च तदनुमातुं शक्यत इति चेत् ।  
वरं चेतनानुमानत्यागः७३४ अदननुबद्धस्य ७३५ अस्यानुमानात् ।  
तेनेश्वरस्य ७३६ अर्वज्ञतानुमाने हेत्वभावेन ज्ञानाभावनिश्चयात् ।  
तेनानादिरेव वृद्धव्यवहारपरम्परा शब्दार्थावगमे हेतुः ।  
न च सृष्ट्यादावीश्वरकृतस्सङ्केतः, सङ्केतस्यैव कर्तुमशक्तेः ।  
न खल्वद्यतना जनाः ७३७ अङ्केतवाक्यस्यार्ऽथमनवबुध्यमानास्सङ्केतं प्रतिपद्यन्ते ।  
तस्मादनादिरेव७३८ वृद्धव्यवहारपरम्पराभ्युपगमनीया ।  
एवं पुरुषस्य धर्मप्रतीतिं प्रति शब्दमन्तरेणोपायाभावान्न पौरुषयत्वे वेदस्या७३९ ऊर्वकार्यात्मके वेदार्थे प्रामाण्योपपत्तिरिति, ७४०   
एदस्यापौरुषेयत्वाश्रयणम् ।  
वेदानामपौरुषेयत्वनिरूपणम् ।  
कथमपौरुषेयत्वं वेदानाम् ।  
उच्यते ७४१ अर्तुरस्मरणात् ।  
न चानुमानमपि कर्तुरुपपद्यते ।  
प्रमाणान्तरेणाप्रतीतेर्ऽथे७४२ पुरणाणां वाक्यस्य रचनायामशक्तेः ।  
काठकादिसमाख्यापि कर्तृसद्भावं ज ७४३ आधयितुमलम् ।  
७४४ रवचनेनापि तदुपपत्तेः ।  
मन्त्रार्थवादास्तु न स्वातन्त्र्येणार्ऽथमवगमयितुमीशते, किन्तु विध्युद्देशानुसारेण तदनुगुणमर्थमिति, न सिद्धार्थप्रतिपादने तेषां प्रामाण्यमिति,   
सिद्धमपौरुषेयत्वं शब्दार्थसम्बन्धस्येति ।  
दुस्तर्कतिमिरं भेत्तुं शिष्याणां दृष्टिरोधकम् ।  
इदं शालिकनाथेन विहितं ७४५ इलाञ्जनम् ॥  
इति महामहोपाध्यायश्रीशालिकनाथमिश्रप्रणीतायां प्रकरणपञ्चिकायां विमलाञ्जनं नाम सप्तमं प्रकरणं समाप्तम् ।  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
तत्त्वालोको नामाष्टमं प्रकरणम् ।  
प्रकरणार्थप्रतिज्ञा ।  
७४६आत्मतत्त्वे ७४७ अहुविधा विवादस्सन्ति वादिनाम् ।  
वयं प्राभाकरास्तत्त्वनिर्णयाय७४८ यतामहे  ॥ १ ॥  
इति ।  
७४९ एचिद्बुद्धिमेवाऽत्मानमिच्छन्ति, ७५० न्ये तु ७५१ उनरिन्द्रियाण्येव, ७५२ एहमेवापरे ।  
७५३ अथैके बुद्धीन्द्रियशरीरव्यतिरेकिणमनुमेयमाहुः, ७५४ एचित्तु मानसप्रत्यक्षगम्यम्, ७५५ वयम्प्रकाशञ्च ।  
केचित्, ७५६ अकलप्रतीतिसिद्धं त्वन्ये मन्यन्ते ।  
७५७ षणिकञ्च केचिदाहुः, कूटस्थनित्यमित्यपरे ।  
७५८ णुपरिमाणः, ७५९शरीरपरिमाणः, सर्वगत इत्यादिवादिनो विवदन्ते ।  
तथा ७६१ अर्वक्षेत्रेष्वेकमेके७६२, ७६३ रतिक्षेत्रञ्च नानाभूतमित्यपरे ।  
तत्र तत्त्वनिर्णयार्थमिदमारभ्यते ।  
सिद्धान्तः ।  
७६४ उद्धीन्द्रियशरीरेभ्यो भिन्न आत्मा विभुर्ध्रुवः ।  
नानाभूतः प्रतिक्षेत्रमर्थवित्तिषु भासते  ॥ २ ॥  
इति ।  
विज्ञानवादिमतेन शङ्का ।  
७६५ अनु न बुद्धेर्बोध्दुश्च भेदमुपलभामहे ।  
कथम् ।  
यतो'घटमहं बुध्ये' इति बुद्धेर्बोद्धारो७६६ भिन्नमात्मानं प्रतिपद्यन्ते ।  
सत्यम, ७६७ विचन्द्रादिबोधवत्, बिम्बप्रतिबिम्बज्ञानवच्चायं भ्रम इति प्रामाणिकाः ।  
सहोपलम्भनियमेन च बुद्धेर्बोध्दुश्च भेदो निराक्रियते, भेदस्यानियमव्याप्तत्वात् ।  
७६८ यापकविरुद्धोपलम्भेन बाध्यमानत्वात् ।  
तदाहुः' ।  
अविभागो हि बुद्ध्यात्मविपर्यासितदर्शनैः ।  
ग्राह्यग्राहकसंवित्तिभेदवानिव लक्ष्यते ॥  
प्र. वा. परि. २. श्लो. ३५४ इति ।  
७६९ अथा येऽपि बुद्धेरन्यं बोद्धारमिच्छन्ति, तेऽपि सत्यामेव बुद्धौ तस्य ७७० इषये बोद्धृतामाहुः ।  
एवञ्च सैव परं बोद्ध्री भवतु, कृतमन्येन बोद्ध्रा ।  
बोद्धा चाऽत्मा भवतीति, बुद्धिरेवाऽत्मा ।  
सा च स्वयम्प्रकाशा कार्यकारणभावेनानादिसन्तानवाहिनी स्वापमदमूर्च्छादिष्वभिभूततया पुनः पुनरनुसन्धानपथं ७७१ आऽयाति ।  
वहति त्वसौ तास्वपि दशासु, अन्यथा जाग्रदिदादिषु बुद्ध्युदयासम्भवापत्तेः ।  
स चायमनादिबुद्धिसन्तानोऽनादिवासना७७२ इबन्धनस्संस्कार्यदर्शनाध्यवसितभेदस्समुदयवशवर्ती संसरति ।  
७७३ आर्गरूपसाक्षात्कारोन्मूलितसकलसत्त्वदृष्टिवासनानुबद्धस्तूच्छिन्नस्समुदयः प्रतिमुच्यते, तथा तायिनां ७७४ आङ्गीकृतसन्तानोच्छेदः ।  
तदाहुः'प्रदीपस्येव निर्वाणं विमोक्ष्स्तस्य ७७५ आयिनः' ॥  
इति ।  
देशिकानाञ्चानेकजन्माभ्यासस्वात्मीभूतब्रह्मादिस्तम्बपर्यन्तजगद्व्यापिमहाकरुणानां ७७६ इशुद्धचित्तसन्तानोऽनन्त इति ।  
तन्निरासः ।  
तदिदमसारम् ।  
प्रतीतिसिद्धस्य बुद्धेर्बोद्धुश्च भेदस्य ७७७ इराकरणानर्हत्वात् ।  
सहोपलम्भनियमस्तु यथा भेदेऽप्युपपद्यते, तथात्रैव वक्ष्यामः ।  
७७८ इराकृतश्चायं बाह्यार्थसिद्धावृजुविमलायाम् ।  
बुद्धिरेव परमस्तु, अलं बोद्ध्रेति यदुक्तम् ।  
तदपि काल्पनिके बोद्धरि युक्तं वक्तुम् ।  
साक्षात्प्रतीतिसिद्धे तु नावकाशोऽस्यासत्प्रलापस्य ।  
स्वापादिष्वपि बुद्धिरनुवर्तत इति यदुक्तम्, तदपि प्रमाणाभावादसारम् ।  
जागरादिषु बुद्धेरत्रैव कारणं वक्ष्यामः ।  
इन्द्रियात्मवादोपन्यासतन्निरासौ ।  
एवं तर्हि भवन्त्विन्द्रियाण्येव७७९ चेतनानि, एवं बुद्धेर्बोद्धुश्च भेदावभासो घटिष्यते ।  
भवेदेतदेवं यदि दर्शनस्पर्शनाभ्यामेकार्थप्रतिसन्धानं७८० न स्यात् ।  
'यदहमद्राक्षं तदहं स्पृशामी'त्यत्र प्रतिसन्धातैकः प्रतीयते ।  
स्मरणञ्चेन्द्रियार्थानां तत्तदिन्द्रियापायेऽपि यदुपलभ्यते, तदिन्द्रियचैतन्ये ७८१ ओपपद्यते ।  
देहात्मवादशङ्कानिराकरणे ।  
७८२ स्तु तर्हि देह एवाऽत्मा, न तत्रेमौ दोषौ प्रसज्येते ।  
मैवम् ।  
ज्ञाता ह्यात्मा, न च देहस्य ज्ञातृता सम्भवति ।  
७८३ अथाहिदेहो नाम पार्थिवो द्रव्यविशेषः ।  
ननु पार्थिवत्वे तस्य भूतान्तरगुणानुपलम्भ७८४ आपद्येत ।  
नेति ब्रूमः ।  
भूतान्तरसहितस्य भूतान्तरस्य न७८५ आर्यान्तराम्भकतेति वदामः, न पुनर्मिथोऽपि भूतानि न संयुज्यन्त इतयाचक्ष्महे ।  
७८६ तस्संयुक्तभूतान्तरगुणोपलम्भो नानुपपन्नः ।  
कथं पुनरारम्भकत्वासम्भवः ।  
उच्यतेन तावत्पञ्चानाम्, चतुर्णां वा सम्भूयाऽरम्भकत्वं सम्भवति ।  
चाक्षुषाचाक्षुषद्रव्यारब्धस्य तत्समवायिनोऽचाक्षुषत्वापत्तेः ।  
यत्खलु चाक्षुषाचाक्षुषद्रव्यारब्धं यत्समवेतम्, तन्न चाक्षुषम्, वायुवनस्पतिसंयोगवत् ।  
चाक्षुषश्च देहः ।  
अतो न ७८७ अञ्चभिः, चतुर्भिर्वा समारब्धः, आकाशानिलयोरचाक्षुषत्वात् ।  
आकाशस्याचाक्षुषत्वनिरूपणम् ।  
कथं पुनरचाक्षुषं नभः ? अचाक्षुषस्य सत्तापि किं प्रामाणिकमित्येतदपि चिन्त्यम् ।  
उच्यतेअचाक्षुषं व्योम द्रव्यत्वे सत्यरूपित्वात्, आत्मवत् ।  
ननु नारूपं गगनम्७८८ ।  
तद्धि धवलम्, उत्पलपलाशश्यामलं ७८९ ओपलभ्यते ।  
७९० च्यतेधवलिमा हि प्रायेण तैजस एव नीहारे, तौहिनो वा,ओन्तदपगमे तदनुपलम्भात् ।  
यदयं पुनर्निशि नीलिमेवावलोक्यते, नासौ नभसः ।  
कस्य तर्हि ? न कस्यचित् ।  
कथं पुनर्गुणः, न कस्यचित्? सत्यम् ॥  
गुण एवायमसिद्धः ।  
ननु प्रतीतिबलेन सिद्ध एव ।  
सत्यम्, सिध्येद्यदि प्रतीतिरेव सिध्येत्, सा तु कारणाभावान्न सिद्धा ।  
ननु चक्षुरेव कारणम् ।  
न ।  
आलोकोपकारानपेक्षस्य चक्षुषोऽप्रकाशकत्वात् ।  
तेनाप्रतीतावेवायं प्रतीतिभ्रमो मन्दानाम् ।  
७९१ तो दिवा तदनुपलम्भः ।  
अन्यथा सौरीभिर्भामिरनुगृहीतं चक्षुस्स्फुटतरं व्योम्नि नीलिमानं प्रकाशयेत् ।  
प्रकाशयेत् ।  
रूपञ्च स्पर्शसहचरितमिति, स्पर्शवत्त्वं नभसस्स्यात् ।  
ततश्च सर्वमूर्तद्रव्यप्रतिघातप्रसङ्गः ।  
केचित्तु तमसो नीलिमा गगनस्येवोपलभ्यत इत्याहुः ।  
तदसदित्येके ।  
तमसो निष्पत्त्यनवकॢप्तेः ।  
रूपवत्त्वेन हि नमो द्रव्यं स्यात्, तच्चानेकद्रव्यारब्धं सच्चाक्षुषं भवेत्, न च तानि द्रव्याणि सन्ति ।  
सन्ति चेत्, दिवऽप्यराभेरन् ।  
अतोऽन्धानामिवासौ नीलिमाभिमाने नभस एवेति युक्तम् ।  
तमसो निराकरणाम् ॥  
यच्चेदमुच्यतेछायैव तमः, सा च ७९५ अलत्वाचलत्वमहत्त्वामहत्त्वदूरत्वासन्नत्वादिगुणयोगिनी वस्तुभूतेति ।  
७९२ अदप्यसारम् ।  
७९३ इष्पत्त्यनवकॢप्तेरेव ।  
यच्च चलत्वाचलत्वादिकमुपन्यस्तम् ।  
तदपि स्थूलदर्शितया ।  
तथाहिआलोकेऽपवारिते छायेष्यते,७९४ ततोऽपवारितालोकभूभागादिभावव्यतिरेकिणी न रूपान्तरवच्छाया दृश्यते ।  
तेन मन्यामहेअपवारितालोकभूभागादिकमेव छायेति ।  
एतेन चलत्वा७९५ अलत्वमहत्त्वामहत्त्वदूरत्वासन्नत्वादीनि समर्थितानि ।  
यततु तेजसः प्रतिरोधि द्रव्यम्, यत्यथा यथा सञ्चरति, तथा तथा आलोकः प्रतिमुच्यते, प्रतिरुध्यते चेति, चलतीव छाया प्रतिभाति ।  
अन्यथा शरीरे चलति, किमिति छायापि चलेत् ।  
७९६ अलनहेत्वभावात् ।  
एतेनाचलति शरीरेऽचलत्वं व्याख्यातम् ।  
सङ्ख्यापरिमाणयोगि७९७ महत्त्वम्, तदभावे कथमिव ७९८ हायेयमुत्पत्स्यत इत्यलमनया स्थूलदर्शिनः कथयाननुबद्धया ।  
ननु भूभागादेरेव छायात्वे कथं द्रव्यान्तरेण ७९९ यपदेशः'अस्य छायेयमि'ति ।  
उच्यतेअपवारितालोकभूभागादिरेवछायेत्युक्तम् ।  
तत्र येनापवारणम्, ८०० अदपेक्षया युज्यते तद्व्यपदेशः ।  
एवञ्च स्मृतिकाराणामपि '८०१ आऽक्रामेत्कामतश्छायाम्' इत्येवमादिको व्यवहार उपपन्नः ॥  
योऽपि च शास्त्रकाराणां व्यवहारः ८०२'छत्रगृहादीनां तुल्यं च्छायालक्षणं कार्यमि'ति स आलोकापवारणाभिप्रायेण वर्णनीयः ।  
८०३ अनु चाऽलोकापवारणे ८०४ हूभागादेरदर्शनप्रसङ्गः ।  
मैवम् ।  
प्रचुरतरालोकावयवसंयोगस्तत्र वार्यते, ८०५ ल्पास्तु तेजोवयवास्समन्ततस्सञ्चरन्तस्संयुज्यन्त एव ।  
यत्र तु सर्वर्था तेषामसंयोगः, स महानन्धकार इति निरवद्यम् ।  
यच्च विस्फारिताक्षः कूपादिषु जलमध्यस्थ सुषिरमध्यक्षमीक्षत इत्युच्यते, तत्रापि तेजोवयवाः कूपनेमिलब्धावच्छेदास्तथा प्रतीयन्त ८०६ त्युत्तरम् ।  
आकाशस्याकसिद्धिशङ्का ।  
न चैवं सत्याकाशस्यासिद्धिरेव ।  
शब्दलक्षणगुणानुमानसिद्धत्वात् ।  
ननु गुणतैव शब्दस्यासिद्धा, द्रव्यत्वेन वादिभिरभ्युपेतत्वात् ।  
यदाहुः'वर्णात्मकाश्च ये शब्दा नित्यास्सर्वगतास्तथा ।  
पृथग्द्रव्यतया ते तु न गुणाः कस्यचिन्मताः' ॥  
स. द. कौ. ९२ पृ. इति ।  
तन्निरासः ।  
८०८ अदिदसमारम् ।  
एकेन्द्रियप्रत्यक्षतया ८०९ ऊपादिवद्गुणत्वसिद्धेः ।  
न च वायुनानैकान्तिकत्वम् ।  
तस्य वायोरतीन्द्रियतयाभ्युपेतत्वात् ।  
येऽपि चैन्द्रियकं वायुमिच्छन्ति, तेषामपि 'स्पर्शविरहे सती'तिविशेषणोपादानाददोषः ।  
एवं सिद्धगुणभावश्शब्दो गुणिनमनुमास्यति८१० ।  
तस्य भूजलादिभावावगमे कारणाभावाद्८११ रव्यान्तरमेव तदवतिष्ठते ।  
अप्रतीतसामानाधिकरण्यगुणभेदेन भेदावगमात् ।  
ननु मुखादिगतश्शब्द उपलभ्यते ।  
नेत्युच्यते ।  
श्रोत्रं प्राप्यकारि बहिरिन्द्रयत्वात्८१२ वगिन्द्रियवत् ।  
८१३ अत्र न तावच्छोत्रं मुखादिदेशं गच्छति, प्रत्यक्षा हि कर्णशष्कुली स्वदेशस्था दृश्यते ।  
नापि मुखं श्रोत्रदेशमुपसर्पति, तस्यापि स्वदेश एवोपलम्भात् ।  
अतः श्रात्रगत एव शब्दो गृह्यते ।  
भ्रान्तिस्त्वेषा मुखे शब्द इति ।  
न च गुणभूतस्य शब्दस्य संयोगलक्षणा प्राप्तिरुपपद्यत इति ।  
समवायलक्षणैव तस्य प्राप्तिः ।  
एवञ्च शब्दगुणत्वाच्छोत्रस्य, यच्छब्दगुणकं द्रव्यमाकाशपदावेदनीयम्, तदेव श्रोत्रमिति सिद्धम् ।  
ननु पार्थिवो कर्णशष्कुली श्रोत्रमस्तु, संयुक्तसमवायेन चाऽकाशगतं शब्दमुपलभताम् ।  
नैतदेवम् ।  
न हि साक्षात्८१४ राप्तिसम्भवे प्रणालीसमाश्रयणमुपपन्नम् ।  
नापि ८१५ र्यात्मकं शरीरं ८१६ उणान्तरप्रादुर्भावप्रसङ्गात्८१७ ।  
भूजलतेजांसि हि यथाक्रममनुष्णाशीतशीतोष्णस्पर्शानि ।  
तैरारब्धं द्रव्यमेतत्रयविलक्षणस्पर्शमापद्येत, चित्रपटवत् ।  
यथा सितासितादितन्तुसमारब्धः पटस्तन्तुरूपविलक्षणरूपः, तथा शरीरमप्यारम्भकद्रव्यस्पर्शविलक्षणस्पर्शं भवेत् ।  
अनुष्णाशीतस्पर्शञ्चैतदुपलभ्यते ।  
८१८ तेन द्व्यात्मकतापि निषिद्धा ॥  
किञ्च गन्धस्य पार्थिवद्रव्यसमवेतस्यैकाकिनो गन्धान्तरारम्भकत्वानुपपत्तेरगन्धं शरीरं स्यात् ।  
भूतेजसोः, अप्तेजसोर्वाऽरम्भकत्वेऽगन्धवत्वम्, अरसत्वमेवं वेदितव्यम् ।  
अतो ८१९ ऊपरसगन्धस्पर्शयोगि शरीरं पार्थिवमेव ।  
ज्ञानञ्च विशेषणुणः ।  
कार्यद्रव्ये च विशेषगुणः कारणगुणपूर्वक एव, रूपादिवत् ।  
न च कारणभूतेषु पार्थिवपरमाणुषु८२० ज्ञानमस्ति ।  
तदारब्धे द्रव्यान्तरे घटादावदर्शनात् ।  
चार्वाकमतेन शङ्कानिरासौ ।  
स्यादेतत्मदशक्तिवच्चैतन्यमपीति ।  
यथा ८२१ अदशक्तिः पार्थिवेषु परमाणुष्वसत्यपि तदारब्धे कार्यद्रव्ये सुराख्ये निष्पद्यते, तथा चैतन्यमपि निष्पत्स्यत इति ।  
तन्न ।  
शक्तेरविशेषगुणत्वात् ।  
शक्त्याख्यो हि हि गुणः सर्वद्रव्येषु तत्तत्कार्यविषयः कार्यसमधिगम्योऽभ्युपगम्यते ।  
चैतन्यन्तु न८२२ देह्वादन्यत्र विद्यत इति, विशेषगुणोऽसौ ।  
अपि च द्रव्यान्तरसंयोगादकार्यभूतेषु पार्थिवपरमाणुष्वकारणगुणपूर्वकोऽपि मदशक्त्याख्यो गुणो नानुपपन्नः ।  
तदादब्धे कार्यद्रव्ये सुराख्ये कारणगुणपूर्वक एव ।  
चैतन्यन्तु न प्रत्येकं परमाणुष्वभ्युपगम्यते ।  
तस्माच्छरीरादन्यस्य गुणो ज्ञानमिति, देहव्यतिरिक्तपुरुषानुमानं द्रष्टव्यम् ।  
विज्ञानवादिमतेन शङ्कानिरासौ ।  
८२३ यान्मतम्गुणत्वमेव ८२४ ञानस्या सिद्धमिति ।  
८२५ अन्न ।  
द्रव्याश्रितत्वात्, निर्गुणतया च संयोगविभागौ प्रति निरपेक्षकारणत्वाभावेन गुणत्वसिद्धेः ।  
न च वाच्यं द्रव्याश्रित८२६ वमेवाप्रसिद्धमिति ।  
कार्यत्वात् ।  
न हि कार्यं ८२७ इञ्चिदद्रव्यारितमात्मानं लभते ।  
एवं सुखादिभ्योऽपि देहातिरिक्तपुरुषानुमानं वेदितव्यम् ।  
अहङ्कारावलम्बनेन पुनर्देहात्मवादप्रत्यवस्थानम् ।  
नैतदेवम् ।  
'घटमहं जानामी'ति ८२८ ञातुरहङ्कारास्पदीभूतत्वात्'अहं गच्छाम्यहं स्थूलः' इत्यादावह्वङ्कारस्य शरीर एव प्रवृत्त्यविवादाच्छरीरमेव प्रत्यक्षं   
ज्ञातृ प्रतीयते, प्रत्यक्षविरोधे चानुमानमात्मानं न लभत इति ।  
वैशेषिकगुणोऽपि ज्ञानं८२९ अकारणगुणपूर्वकमिति, पार्थिवपरमाणुष्वविद्यमानमपि ज्ञानं शरीरे सम्भविष्यतीति, न शरीरादन्यस्यानुमानम् ।  
ननु शरीरस्य चैतन्ये मृतशरीरेऽपि तत्स्यात् ।  
न ।  
तस्य विगुणत्वात् ।  
मरणेन शरीरं विगुणमित्यविवादम् ।  
ननु ममेदं शरीरमिति देहातिरिक्तेऽह्वङ्कारो निविशते ।  
न ।  
अभेदेऽपि ८३० हेदोपचारोऽयं'शिलापुत्रकस्य शरीरमि'तिवत् ।  
अन्यथा ममाऽत्मेत्यपि ८३१ यवदेशादात्मान्तरमप्याश्रीयेत ।  
येऽपि च सुखादयः, ते'चाहं सुखी'त्यहङ्कारविषयसम्बन्धि८३२ अयावगम्यमानाश्शरीरसमवायिन एव, अतो न   
तद्व्यतिरेकिणमात्मानमनुमापयितुमीशते ।  
शरीरविकारहेतुत्वाच्च तेषां सुतरां शरीरगुणत्वम्१ ८३३ अ ह्यतद्गुणस्तं गुणिनं विकर्तुमुत्सहते ॥  
विक्रियते हि शरीरं ८३४ अयनविकासमुखप्रसादरोमहर्षादिभिः ।  
सुखादिषूत्पन्नेषु तत्र शरीरे विकार्ये विकारं प्रति समवायिकारणभूते, तत्प्रत्यासन्नेनैवासमवायिकारणेनापि भवितु युक्तम् ।  
न च शक्यं वक्तुं सुखादिमदात्मसंयोग एव शरीरसमवेतेषु विकारेष्वसमवायिकारणमस्त्विति, प्रमाणाभावात् ।  
सिद्धे ह्यात्मनि स्यादेषा कल्पना, साध्ये त्वव्यवहितानामेव कारणतोचितेति, न देहातिरिक्तात्मानुमाने सुखादीनां ८३५ आमर्थ्यम् ।  
तन्निरासः ।  
अत्रोच्यतेस्यादेतदेवं यदि देहातिरिक्तो नोपलभ्यते ज्ञाता ।  
'घटमहमुपलभ' इति घटस्यानुभविता शरीरातिरिक्तः प्रतिभासते ।  
शरीरं हि करचरणाद्यवयवयोगि८३६ ।  
न च घटाद्यनुभवसमये तस्यावभासोऽन्वयी ।  
अवश्यञ्च ज्ञातुरवभासो मेयानुभवेष्वनुवर्तत इत्यास्थेयम् ।  
अन्यथा स्वपरवेद्ययोरनतिशयप्रसङ्गात्८३७ ।  
'अहं गच्छामी'ति प्रतिपत्तिसमयेऽपि प्रतिपत्ता शरीरातिरिक्तः ८३८ रतिपत्तृस्वभावो गन्तारं देहं प्रतिपद्यमानः प्रतीयत एव ।  
तत्र लाक्षणिकोऽहंशब्दानुविद्धस्तु शरीरे प्रत्ययः ।  
ममाऽत्मेत्यत्रापि लाक्षणिकश्शरीर एव ममकारः ।  
यसतु चेतनः, तत्रास्मच्छद्वो मुख्यः ।  
न च शरीरं चेतनम्, ८३९ इतिसमवायाभावात् ।  
शरीरातिरिक्तवस्त्वन्तरसमवायिनी हि चेतना चकास्ति ।  
नन्वात्मधर्मभूता चेच्चितिः, तर्हि विषयासंस्पर्शिनी कथं प्रतिविषयं विभज्यते ।  
उच्यतेप्रतिभाससिद्धा तावच्चेतनसमवायिनी चितिः ।  
अनागतातीतसंवेदने च व्यक्तमेव विषयानाश्रितत्वम् ।  
प्रतिकर्मप्रविभागस्तु ८४० यवहारानुगुणस्वभावत्वाच्चितेः ।  
यद्व्यवहारानुगुणाया चितिः, तदीयासौ व्यपदिश्यत इति, न किञ्चिद्धीनम् ।  
प्रत्यभिज्ञोपन्यासः ।  
नन्वेवं प्रथमदर्शनेऽपि देहाद्व्यतिरेके सिद्धे'ऽन्येद्युर्दृष्टेऽपरेद्युरहमिदमद्राक्षमि'ति प्रत्यभिज्ञोपन्यासोऽनर्थकः ।  
उच्यतेव्यतिरेकसिद्धावपि स्थिरतया क्रियावत्त्वसिद्धये ।  
प्रत्यभिज्ञोपन्यस्ता ।  
अस्थिरत्वे हि तत एव कादाचित्ककार्यसिद्धेः,तत्सिद्धये न क्रियानुमानं क्रमते ।  
अक्रियस्य कर्तृतवम्, भेक्तृत्वञ्च ८४१ आल्पनिकं स्यात् ।  
कर्ता भोक्ता च यज्ञायुधिवाक्येनाऽक्षिप्तस्समर्थयितव्य इति, उपयुक्तः प्रत्यभिज्ञोपन्यासः ।  
यदा चायमात्मा प्रत्यभिज्ञायते, तदा ८४२ ओऽसौ चिदात्मा तस्य धर्मः, नासौ तन्मात्रप्रभवः कदाचिदुदियात् ।  
सदा सन्निहितकारणकं हि कार्यं न कादाचित्कं भवेत् ।  
कारणासन्निधाननिबन्धनो हि ८४३ आर्योदयव्याक्षेपः ।  
तस्मादयमात्मा समवायिकारणभूतः किञ्चिदसमवायिकारणभतमपेक्षते ।  
तत्र केचित्८४४ ञानलक्षणं व्यापारान्तरं तत्समवेतमेवासमवायिकारणमाहुः ।  
८४५ अत्त्वनुपपन्नमिति मन्यामहे ।  
यतस्तस्यापि किञ्चिदसमवायिकारणमनुसरणीयम् ।  
तच्च वरं चितेरेवास्तु, तच्चाऽत्ममनस्सन्निकर्षाख्यम् ।  
तस्य चासमवायिकारणं ८४६ अनस एव परिस्पन्दः ।  
तस्याप्यात्ममनस्सन्निकर्षान्तरमात्मसमवेतं प्रयत्नम्, अदृष्टं वापेक्षमाणमसमवायिकारणम् ।  
प्रयत्नादृष्टयोश्चाऽत्ममनस्सन्निकर्षान्तरमेवेति, अनादिरेषा कार्यकारणपरम्परा बीजाङ्कुरवदिति वेदितव्यम् ।  
मनसस्स्वीकारे प्रमाणोपन्यासः ।  
मनसोऽभ्युपगमे च सकलात्मगुणोदय एव प्रमाणम् ।  
बुद्धिसुखदुःखेच्छाद्वेषप्रयत्नादृष्टसंस्काराणां नवानामपि ८४७ ऐशेषिकात्मगुणा७ आ८४८ मात्ममनस्संयोगेनैवोत्पत्तेः ।  
तत्र बुद्धिस्स्वसंवेदनसिद्धा प्रमितिस्मृतिरूपा ।  
सुखदुःखेच्छाद्वेषप्रयत्नास्तु मानसप्रत्यक्षवेद्याः ।  
न च दुःखाभावमात्रं सुखम् ।  
दुःखाभावस्य ८४९ उखानुपलम्भरूपत्वात् ।  
८५० अद्वियुक्तात्मोपलब्धेरेव दुःखानुपलम्भरूपत्वात्, अत्मोपलम्भातिरिक्तसुखोपलम्भाच्च ।  
संस्कारस्य तु स्मृतिलक्षणमेव कार्यं ८५१ अमकम् ।  
अनुभूतविषय एव स्मृतिर्भवतीत्यनुभवाधीनं८५२ कञ्चिदात्मनोऽतिशयमुपकल्पयति ।  
अदृष्टन्तु धर्माधर्मलक्षणमागमैकगम्यम् ।  
न च केवलादात्ममनस्सन्निकर्षादेव रूपाद्यवगमः, अन्धादीनामभावादिति, चक्षुरादीनि बहिरिन्द्रियाण्यङ्गीक्रियन्ते ।  
पञ्चधा च बाह्यरूपाद्युपलम्भलक्षणकार्यव्यवस्थापनात्पञ्च चक्षुरादीनि कल्प्यन्ते ।  
मनःप्रभृतीनि षडिन्द्रियाणि यस्मिन्नायतन्ते, तदिन्द्रियायतनं शरीरम् ।  
शरीरत्रैविध्यनिरूपणम्, उद्भिज्जशरीरस्य निराकरणञ्च ।  
तच्चजरायुजाण्डजसंस्वेदजभेदभिन्नं त्रिविधम् ।  
उद्भिज्जन्तु शरीरं न भवत्येव ।  
८५३ होगानुपलम्भात्, तदायतनं हि तत्प्रयोजकम्, वृक्षादिकस्येन्द्रियायतनत्वे प्रमाणाभावात् ।  
८५४ अदपि' ।  
श्मशाने जायते वृक्षः कङ्कगृध्रनिषेवितः' ॥  
इति ८५५ इषिद्धाचरणफलत्वस्मरणादुद्भिज्जं शरीरमवभाति८५६ ।  
तदप्यनुपपन्नम् ।  
८५७ अस्मिन्नंशे प्रमाणाभावात् ।  
स्मृतेर्निर्मूलतया मुख्यार्थत्वानुपपत्तेः ।  
न च वेद एव मूलमवकल्पते, अकार्यार्थत्वात् ।  
८५८ अञ्विधेः निषिध्यमानानुष्ठाने प्रत्यवाय इत्यत्रार्ऽऽथेऽगमकत्वाभावात् ।  
यद्यपि शंय्वधिकरण मी. द. ३.४.१०. सिद्धान्तपर्यालोचनया निषिद्धादपि कुतश्चित्प्रत्यवायोदयः, तथापि वृक्षादिरूपशरीरफलतावसातुं न   
शक्यते, फलतयान्वयायोग्यत्वात् ।  
यस्य ह्यन्वययोग्यत्वमवधारितम्, तस्य वाक्यार्थानुप्रवेशित्वम्, यस्य ८५९ वन्वययोग्यत्वासम्भवः, तस्य ८६० आक्यार्थानुप्रवेशितापि   
नास्ति,'वह्निना सिञ्चेदि'तिवत् ।  
यस्तु वेदे तथाभूतार्थप्रयोगः, स गौणः, लाक्षणिको वा वर्णनीय इति, अत्रापि गौण्या, लक्षणया वा वृत्त्या वर्णनीयम् ।  
अतस्त्रिविधमेव शरीरम् ।  
८६१ अत्पुनरपार्थिवमयोनिजं शरीरं केवलधर्माधिपत्यनिबन्धनं कैश्चिदभ्युपगम्यते, तत्सर्वशरीराणां पार्थिवत्वाव्यभिचारान्नानुमातुं शक्यते ।  
मनोनिरूपणम् ।  
सर्वशरीरेषु मनः, त्वक्चाविशिष्टमिन्द्रियद्वयम् ।  
मनश्चान्तश्शरीरं परमाणुपरिमाणम् ।  
तत्खलु द्रव्यभूतं संयोगगुणभागितयेष्यते ।  
द्रव्यञ्च द्विविधमनेकद्रव्यम्, अद्रव्यद्रव्यञ्चेति ।  
तत्र मनसोऽनेकद्रव्यत्वे कल्पनागौरवम्, आरम्यारम्भकद्रव्याभ्युपगमप्रसक्तेः ।  
अद्रव्यद्रव्यत्वेऽपि ८६२ अरममहत्वाभ्युपगम आत्मना सह ८६३ अंयोगासम्भवः ।  
न हि ८६४ अरममहतोरपरिस्पन्दयोरनवयवयोश्च संयोगोपपत्तिः ॥  
त्रिविध एव संयोगःन्यतरकर्मजः, उभयकर्मजः, संयोगजश्चेति ।  
तस्मात्८६५ अरमाणुपरिभाणं मनः ।  
तच्च सदकारणत्वान्नित्यम् ।  
आशुतरसञ्चारिचतत्, आशुतरेन्द्रियाधिष्ठानदर्शनात् ।  
न हि तदनधिष्ठितमिन्द्रियं स्वविषयमवसाययितुमलम्, अन्यत्र व्यासक्तचित्तस्य विषयान्तराप्रतीतेः ।  
तस्य मनसोऽनादिर्धर्माधर्मापेक्षः क्षेत्रज्ञेन सह संयोगः, देहान्तरसंयोगश्च तस्माददृष्टापेक्षादात्ममनस्सन्निकर्षादुत्पन्नस्य कर्मणः प्रसादेन ।  
सोऽयमात्मा भोक्ता, भोगायतनंशरीरम्, भोगसाधनानिइन्द्रियाणि, भोग्याःसुखादयः आन्तराः, बाह्याश्च पृथिव्यादयः,   
भुक्तिश्चवित्तिःसुखदुःखानुभवः, इति पञ्चसु विधासु सर्वं तत्त्वं परिसमाप्यते ।  
आत्मनि प्रमाणनिरूपणम् ।  
केन पुनः प्रमाणेनास्याऽत्मनः प्रमितिः,८६६ अप्रमीयमाणत्वे चास्य सत्तोपगमो निर्निबन्धनः ।  
तते केचिदाहुःमानसं प्रत्यक्षं सुखादिष्विवाऽत्मनि प्रमाणमिति ।  
तदयुक्तमिति प्राभाकराः ।  
न ह्येकस्य कर्तृत्वम्, कर्मत्वञ्च स्वापेक्षमुपपद्यते, स्वात्मनि क्रियावृत्तिविरोधात् ।  
न चाहमिति संविद्वशेनाविरोधः, स्वयम्प्रकाशत्वेन, विषयप्रतीतिगोचरत्वेन वा तदुपपत्तेः ।  
विषयैस्सहोपलम्भनियमश्चैवं सत्युपपन्नः ।  
अन्ये मन्यन्तेस्वप्रकाशाय हि प्रमाणमप्रकाशस्वभावेषु विषयेष्व पेक्ष्यते, प्रकाशस्वरसे स्वात्मनि प्रकाशापेक्षा मुधैव, संवित्तिवत् ।  
संवित्तेस्स्वप्रकाशत्वविचारः ।  
प्रमाणफलभूता हि संविन्त्तिरवश्यं स्वयम्प्रकाशाभ्युपगमनीया ।  
अन्यथोत्पन्नायामपि तस्यामप्रकाशमानायां विषयाणां विदितत्वावेदने विदितत्वव्यवहारो न स्यात्, न च वाच्यं व्यवहारयोग्यतैव विषयेषु पुरुषस्य   
संवित्, सा व्यवहार उत्पन्ने फलेनानुमीयते ।  
यतो व्यवहारप्रवृत्तेरपि पुरस्ताद्विदितत्वं विषयाणामनुसन्धीयत इति ८६७ अर्वजनसम्मतमेतत् ।  
नापि मानसप्रत्यक्षसमधिगमनीया संवित् ।  
स्वयम्प्रकाशत्वेनाप्युपपत्तौ सत्याम्, तत्कल्पनायां प्रमाणाभावात् ।  
विषयेषु हि स्थायिषु स्वयम्प्रकाशेष्वभ्युपगम्यमानेषु स्वापादिदशाः पुरुषाणामनुपपन्नास्स्युः ।  
संविदि तु स्वयम्प्रकाशायां नैष दोष आपद्यते, स्वापादिषु तस्या एवासत्वात् ।  
विषयास्तु प्रत्यभिज्ञाबललब्धस्थेमानः पुरुषाणां स्वापादिदशायामपि न सन्तीति न शक्यमभिधातुम् ।  
ततस्ते परायत्तप्रकाशाः ।  
संवित्तिस्तु स्वयम्प्रकाशेति, सिद्धो दृष्टान्तः ।  
८६८ वयम्प्रकाशस्य सत्तोपगमो न प्रमाणान्तरायत्तः ।  
एवञ्च तुरीयेऽपि प्रकाशो नोपरमते ।  
अत एव च मोक्षस्य ८६९ उरुषैर्नेष्येत ।  
एतदपि प्रामाणिकाग्रगण्या न साध्वित्याहुः ।  
स्वरसप्रकाशत्वे पुरुषस्य जाग्रत्स्वप्नतुरीयेष्विव सुषुप्तावपि प्रकाशापत्तेः, स्वापस्तेभ्यो न भिद्येत ।  
न हि स्वारसिकस्योच्छेदः, आवरणं वा सम्भवति ।  
८७२ अत्विदं केनचित्प्रलप्यतेस्वारसिकमपि पार्थिवानामणूनां श्यामत्वं पाकपदावेदनीयेनाग्निसंयोगेन निवर्तत इति ।  
तदसत् ।  
यदकृतकं तत्सर्वमविनाशि दिगादिवत् ।  
अकृतकश्च श्यामिमा पार्थिवानामणूनामित्यनुमानग्रस्तत्त्वान्नाऽदरणीयम् ।  
स्वारसिकता च पार्थिवानामणूनां श्यामतया न सिद्धा, लौहित्यस्येव तस्यापि पाकजत्वोपगमात् ।  
सदकारणत्वमेव ८७३ इत्यत्वम् ।  
अकारणमपि चेदनित्यम्, न नित्यलक्षणं ८७४ इञ्चिदवकल्पते ।  
स्वमतनिरूपणम् ।  
तत्त्वविदस्त्वाचक्षतेनाऽत्मा विषयाननुविद्धोऽवभासते, न च विषया बोद्धर्यनवभामाने भासन्त इति तावत्सिद्धम् ।  
तत्र यदेतत्विषयेषु प्रामाणम्, तज्जनितैव या संवित्सा पुरुषं, स्वविषयांश्च विषयीकुर्वन्ती समुदीयते ।  
तत्संवित्तिफलभागित्वेऽपि पुरुषस्य न कर्मता, किन्तु कर्तृतैव गन्तृवत् ।  
यथागमनफलसंयोगयोगिनोऽपि८७५ गन्तुर्न कर्मता, किन्तु कर्तृतैव, तथा बोद्धुरपि वेदितव्यम् ।  
परसमवायिक्रियाफलयोगि हि कर्मेति कर्मज्ञाः ।  
अत एव च सहोपलम्भनियमोऽपि ८७६ इषयवेत्तृसंवित्तीनामुपपन्नः ।  
एवञ्च विषयवित्तिगोचरत्बादात्मनो विषयवेदनोपायोपरमात्८७७ स्वापादिष्वप्रकाशो युक्त एव८७८ ।  
तुरीयेऽपि सम्भूतसकलोपलम्भोपाय आत्मा ८७९ अन्मात्रावस्थ एवावतिष्ठते ।  
दुःखनिवृत्तिरेव मोक्ष इति स्वमतवर्णनम् ।  
न च मोक्षस्यापुरुषार्थता, सांसारिकविविधदुःखोपरमरूपत्त्वान्मोक्षस्य ।  
दुःखोपरमो हि पुरुषैरर्थ्यते ।  
न चेदं युक्तम्यथा निखिलदुःखोपरमरूपत्वात्परमपुरुषार्थत्वम्, तथा ८८० अकलसुखोच्छेदरूपत्वादपुरुषार्थतापीति ।  
यतः सांसारिकं सुखं विवेकिनस्साधनपरतन्त्रलक्षणतया, ८८१ षयितालक्षणतया च दुःखकवलितं दुःखमेवेति मन्यमना नाऽत्यन्तमाद्रियन्ते ।  
अत ८८२ व मोक्षायोत्तिष्ठन्ते ।  
एवञ्च ८८३ अरमानन्दाभ्युपगमोऽपि मन्दफल एव ।  
न च प्रमाणमपि ८८४ अत्रावकल्पते, श्रुतीनां सिद्धवस्तुबोधकत्वाभावात्, प्रत्यक्षविरोधश्च ।  
न संसरन्तस्तथाविधमानन्दमनुभवन्ति ।  
न चाभिभूततयाननुभवः ।  
स्वारसिकस्य स्वयम्प्रकाशस्याऽनन्दस्याभिभवायोगात् ।  
न च परमप्रेमास्पदतयाऽत्मन ८८५आनन्दरूपतासिद्धिः, आत्मनि प्रेमासिद्धेः ।  
शरीरोपघाति हि दुःखोदयात्तदुपघातपरिहारं सर्वे प्रार्थयन्त इत्यात्मनि प्रेमाभिमानः ।  
किञ्च संसारिणां स्वारसिकः परमानन्दो नानुभूतपूर्व इति, कथं तन्निबन्धनमात्मनि ८८६ रेम ।  
अतो विषयविशेषसम्भोगज८८७ एवाऽनन्द इति सुन्दरम् ।  
मोक्षस्तु सांसारिकदुःखोपशमात्पुरुषार्थ इति पुष्कलम् ।  
मण्डनमिश्रमतानुवादः ।  
कः पुनरेष मोक्षः ? अविद्यास्तमय इति केचित् ।  
यतेकमेवाद्वितीयमसंसृष्टं सकलोपाधिपरिशुद्धं ब्रह्मतत्त्वम्, ततनाद्यविद्यावशेन शरीरादिसद्वितीयमिवोपाधिकलुषितमिवावभासमानं८८७   
लब्धजीवव्यपदेशं सत्, बद्धमिव ८८८ अक्ष्यते ।  
अतोऽनाद्यविद्यैव संसारः, निखिलविकल्पातीतपरिशुद्धविद्योदयात्तदस्तमय एव मोक्ष इति ।  
तन्निरासः ।  
८८९ अदिदं श्रद्धामात्रविजृम्भितमिति८९० प्रमाणपरतन्त्राः ।  
स्यादेतदेवं यद्यद्वैतं कस्यचित्प्रमाणस्य गोचरः ।  
न चैतदित्थम्, न खल्वद्वैतं कस्य चित्प्रमाणस्य गोचरः ।  
स्यान्मतम्, प्रत्यक्षमेव विधिमात्रोपक्षीणव्यापारमपरिस्पृष्टान्योन्यभेद८९१ अद्वितीयमेकं तत्त्वं साक्षात्करोतीति ।  
तदसत्सत्यं विधायकमेव प्रत्यक्षम् ।  
तच्च विदधदपि ८९२ ऊपं रूपतया, रसञ्च रसतया विदधाति, न पुनस्सर्वमेकता, ८९३ अथा रूपे ८९४ हारावाहिनी बुद्धिः, तथाभूतैव यदि   
रसेऽपि स्यात्, तदा भवेदेव प्रत्यक्षेण८९५ साक्षात्कृतमद्वैतम् ।  
न त्वेतदेवमिति सर्वप्रतिपत्तृस्वसंविदितम् ।  
यच्च प्रमेयविकल्पेन सामान्यमेव वस्त्विति स्थापयित्वा, सत्ताया महासामान्यरूपत्वात्तावन्मात्रमेव सत्त्वमिति साधितम् ।  
तदपि गगनग्रासकल्पम् ।  
सत्त्वं न विशेषमात्रं वस्तु, सर्वत्रा ।  
नवृत्तप्रतिभासप्रवेदनीयस्य सामान्यस्यापह्वोतुमशक्यत्वात् ।  
नापि सामान्यविशेषात्मकमेकं८९६ वस्तु, एकस्य द्वेरूप्यविरोधात्सामान्यविशेषौ तु परस्परसम्बद्धे द्वे वस्तुनी प्रत्यक्षमवगाहते, तथा च   
कुतस्सत्ताद्वेतसिद्धिः ।  
८९७ अथा च सामान्यविशेषयोर्जातिव्यक्त्योरिह प्रत्ययो नास्तीति, तथा जातिनिर्णये प्र.पं.पृ. ५० निर्णीतम् ।  
८९८ अ चाऽगमादेवाद्वैतसाधनम् ।  
तन्न ।  
आगमस्य कार्यैकविषयतया सिद्धे तत्त्वे प्रामाण्यानुपपत्तेः८९९ ।  
अपि च वाक्यात्माऽगमः प्रमाणमिष्यते ।  
९०० अच्चानेकपदात्मकमनेकपदार्थात्मनि वाक्यार्थे धियमुपजनयत्, कथमद्वैतमवभासयेत् ।  
अथेदमुच्यते'स एष आदेशो नेति नेती' बृ. उ. अ. ३. ब्रा. मं. ६.टति ९०१ अकलोपाधिनिषेधेन नानाभूतवस्त्वन्तरापाकरणादद्वैतमागमेन   
साध्यत इति ।  
तदप्यसारम् ।  
यः खल्वेष इति सद्रूपतया प्रत्यवमृष्टः पदार्थः, सोऽसत्त्वापादकेन९०२ नञर्थेन सह सम्बद्धुमयोग्यः, अस्ति नास्तीतिवत् ।  
अन्वयायोग्ययोश्च पदार्थयोरन्वयासम्भवान्न वाक्यार्थीभवनम् ।  
९०३ वन्तर्हि निराकृतानि सर्वाण्येव निषेधवाक्यानि ।  
मन्द ९०४ ऐवं परिभावय ।  
न हि निषेधवाक्येषु कस्यचिदात्यन्तिको निषेधः, किन्तु क्वचित्किञ्चिन्निषिध्यते ।  
९०५ रह्माद्वैताभिमानी तु भवानात्यन्तिकमेव निषेधमभिलषति ।  
९०६ अथा च सोऽयमात्मीय एव बाणो भवन्तं प्रहरति'९०७ अब्धरूपे क्वचित्किञ्चित्तादृगेव निषिध्यते ।  
विधानमन्तरेणातो न निषेधस्य सम्भवः' ॥  
[ब्र. सि. त. कां. श्लो. २] इति ।  
अतः प्रत्यक्षादिविरुद्धार्थत्वादद्वैतावबोधक आम्नायो न ९०८ अथाश्रुतो वर्णयितुं न्याय्यः ।  
९०९ अत्विदं प्रपञ्चेन प्रसाधितं९१०  प्रत्यक्षादिविरोधेऽप्यागमस्यैव९११ बलीयस्त्वम्, तद्वशेन प्रत्यक्षादीनामेव भ्रान्तता कल्पनीयेति ।  
९१२ अदपि मनोरथमात्रम् ।  
प्रत्यक्षादिविदोधे पदार्थानामन्वययोग्यताविरहादागमादर्थबोधस्यैव तद्विरोधेऽनुदयात् ।  
अतः प्रत्यक्षादिविरोधादागमे गौणी, लाक्षणिकी वा वृत्तिराश्रयितव्या९१३ ।  
आनन्दादिश्रुतीनां स्वमतेन व्याख्या ।  
९१४ अत्राऽनन्दादिश्रुतयस्स्वाभावकिदुःखाभावपरतया वर्णनीयाः, लौकिकानन्दस्याल्पतया, दुःखानुषक्ततया च व्याख्येयाः ।  
एकत्वश्रुतयश्चैकस्मिन्नायतन एकस्यैव स्वामित्वमित्येवम्पराः ।  
'९१५ न्द्रो मायाभिः पुरुरूप ईयते' इति, देहात्माभिमानेन जन्मनि जन्मनि भिन्न इवाऽभातीत्यर्थः ।  
अनेकदेहपरिग्रहेऽप्येक एवाऽत्मेति नानात्वनिषेधस्यार्ऽथः ।  
'स९१६ एष नेत्येष नेती' ति च शरीरादीनामात्मत्वनिषेधस्तद्व्यतिरिक्तप्रतिपत्तिपरः ।  
विज्ञानश्रुतयश्च ९१७ इच्छक्तियोगित्वाद्व्योमादिभ्यो विशेषाभिधानपराः ।  
सर्वात्मश्रुतयश्च सर्वस्याऽत्मार्थत्वात्तादर्थ्यनिमित्तोपचाराः९१८ ।  
९१९'आत्मनि विज्ञाते सर्वमिदं विज्ञातं भवती' बृ. उ. ४ . मै. ब्रा. ति यदुच्यते, ततात्मज्ञानस्य परमपुरुषार्थमोक्षफलत्वात्, तस्मिन् विज्ञाते सर्वमेव   
ज्ञानं निष्फलमिति दर्शयितुमित्येषा दिक् ।  
९२० थोच्येतवित्तेर्भिन्नस्याप्रकाशात्मनः प्रकाश एवानुपपन्न इति ।  
यद्यत्प्रकाशते, तत्तत्प्रकाशादभिन्नम्, प्रकाशात्मकञ्च ब्रह्म ।  
अतो ब्रह्मात्मकं जगदिति सिद्धमद्वैतमिति ।  
९२१ अदिदं स्वपक्षविरुद्धम् ।  
कथमेवं बुद्धिमन्तोऽभिदधति ।  
एवं हि नानाभूतानामाकाराणां प्रकाशाभेदे प्रकाशस्यापि नानाभावापत्तेरद्वैतं दूरमपास्तम् ।  
९२२ थोच्येतविविधोऽयमाकारप्रपञ्चोविद्याध्यासवशादवभासत इति ।  
एतदपि स्ववचनविरुद्धम् ।  
सदात्मा प्रकाशः, तेन सहासदात्मान आकारास्तावदभिन्ना इति न घटते ।  
तथा सत्यप्रकाशात्मानस्ते कथमिव प्रकाशेरन् ।  
अपि चाप्रकाशात्मन एव ९२३ रकाशस्सम्भवतीति ९२४ आह्यार्थसिद्धावुक्तम् ।  
अत एषोऽपि माहायानिकपक्षानुप्रवेशात्९२५ ब्रह्मवादिनां मोह एव ।  
अपि चात्यन्तमसन्तं प्रपञ्चं कथमिवाविद्या प्रकाशयितुमलम् ।  
न खल्वसत्ख्यातिरविद्या९२६, किन्त्वग्रहणरूपैवेति९२७ नयवीथ्यां ९२८ आधितम्९२९ ।  
अतो नाविद्यास्तमयो मोक्षः ।  
स्वमतेन मोक्षतत्साधननिरूपणम् ।  
९३०आत्यन्तिकस्तु देहोच्छेदो निश्शेषधर्माधर्मपरिक्षयनिबन्धनो मोक्ष इति ।  
युक्तम् ।  
धर्माधर्मवशीकृतो हि जीवस्तासु तासु योनिषु संसरति ।  
स तयोरेकान्तोच्छेदे व्यपगतदेहेन्द्रियसम्बन्धस्समुत्खातनिखिलसांसारिकदुःखानुबन्धो मुक्त इत्युच्यते ।  
९३१ अथं पुनरशेषधर्माधर्मम्परिक्षयः ।  
न तावदुपभोगेनैव ।  
अनादिशरीरसन्ततिसञ्चितानां, भोगसमयेऽपि सञ्चीयमानानामनन्तानां कर्माशयानां क्षेप्तुमशक्तेः ।  
उच्यतेयः खलु सांसारिकेभ्यो दुःखेभ्य उद्विग्नः तदनुषङ्गशबलेभ्यश्च सुखेभ्योऽपि विगतस्पृहो मोक्षायोत्तिष्ठते, स तावद्बन्धहेतुभूतेभ्यो निषिद्धेभ्यः   
प्रत्यवायहेतुभूतेभ्यः, काम्येभ्योऽभ्युदयसाधनेभ्यश्च निवर्तमानस्सन्नुत्पन्नपूर्वौ धर्माधर्मौ भोगेन क्षयं नयन्,   
शमदमब्रह्मचर्यादिकाङ्गोपबृंहितेनाऽत्मज्ञानेन९३२ 'न स पुनरावर्तते' छा. उ. अ. ८ इत्यपुनरावृत्तये चोदितेन निश्शेषकर्माशयं नाशयनं मुच्यते ।  
न चापुनरावृत्तेरर्थवादतया वर्णनम्, आत्मज्ञानस्यापरार्थत्वात् ।  
परार्थत्वे हि पर्णमयी ।  
न्यायेन फलश्रुतिरर्थवादतया वर्ण्येत ।  
ज्ञानविधेरपारार्थ्ये तु सैवाधिकारिविशेषणं रात्रिसत्रवत् ॥  
न च कर्मविधिशेषभूतमात्मज्ञानम्, तस्यापरार्थत्वात्, परार्थत्वे प्रमाणाभावात, ९३३ पकारलक्षणशेषत्वनिराकरणादित्यलमतिविस्तरेण ।  
स्वमतेनाऽत्मपरिमाणनिरूपणम् ।  
ननु मुक्तस्यात्मनस्सकलोपलम्भातीतस्य९३४ सन्मात्रावस्थितौ किं प्रमाणम् ? उच्यतेसदकारणञ्च यत्, तदविनाशि गगनवत् ।  
सदकारणश्चायमात्मेत्यविनाशित्वाद्ध्रुवत्वसिद्धिः९३५ ।  
परममहत्त्वञ्चाऽत्मनः परिमाणं गगनवत् ।  
यत्र यत्राऽत्मनो गुण उपलभ्यते, तत्र तत्र तावदात्म वर्तत इति प्रमाणसिद्धम् ।  
गुणिनमन्तरेण गुणस्यावृत्तेः ।  
तत्र ह्येष संशयःकिमसौ गत्व सन्निधीयते, उत गतिनिरपेक्ष एवेति ।  
तत्र गतिसव्यपेक्षत्वाश्रयणे गतेस्तावत्कल्पना, तस्याश्चासमवायिकारणं कल्पनीयम् ।  
न च तत्र किञ्चन प्रमाणमस्ति ।  
अगच्छतोऽपि सन्निधानोपपत्तेर्गगनवत् ।  
अथोच्येत यत्रापि देहोन वर्तते, तत्रापि चेदात्मा सन्निधीयते, तदा शरीर इव तत्रापि तद्गुणानामुपलब्धिस्स्यादिति ।  
तन्न ।  
यतस्सर्वात्मगुणानामात्ममनस्सन्निकर्षोऽसमवायिकारणम् ।  
स च संयोगो ९३६ विष्ठतया मनो९३७ इरहेणान्यत्र न वर्तते ।  
मनश्च शरीरस्यान्तरवतिष्ठत इत्युक्तम्९३८ ।  
यत्रैव चासमवायिकारणम्, तत्रैव कार्यमिति न बहिरात्मनो गुणोपलम्भः ।  
नन्वेवं शरीरस्यापि गतिकल्पनमप्रमाणकमेव ।  
न ।  
तस्यैकत्र सतोऽन्यत्र दर्शनप्रसङ्गात् ।  
आत्मनस्तु सतोऽपि सकलकरणपथातीतस्य दर्शनप्रसक्तिरापादयितुमशक्येत्यगत्या सर्वसयोगिभिरात्मा संयुज्यते ।  
तत्तु परममहत्त्वमन्तरेण न सम्भवतीति नाणुपरिमाणः, शरीरपरिमाणो वा ।  
शरीरपरिमाणवत्त्वञ्च विना सावयवत्त्वमनुपपन्नम् ।  
तादृशं हि महत्त्वंवयवबहुत्वमहत्त्वप्रचयविशेषाणामन्यतमस्मिन्नायत्तम् ।  
न चावयवकल्पना प्रमाणवती ।  
ननु सर्वगतत्वे पुरुषस्य शरीरान्तरेऽपि भोगप्रसङ्गः ।  
मैवम् ।  
यस्य यच्छरीरं, तस्य तद्भोगायतनम्, यानि च यस्येन्द्रियाणि, तानि तस्य भोगसाधनानीति, नाऽयतनान्तरे भोगप्रसङ्गः ।  
आत्मनो विभुत्वे भोगसाङ्कर्यशङ्कासमाधाने ।  
ननु शरीरेन्द्रियसम्बन्धव्यवस्थैव किन्निबन्धना ।  
उच्यतेधर्माधर्मसम्बन्धनिबन्धनेति भवानवबुद्ध्यताम् ।  
यदीयाभ्यां धर्माधर्माभ्यां यानि शरीरन्द्रियाण्युपात्तानि, तानि तस्यैव भोगसाधनानीति ।  
धर्माधर्मव्यवस्थैव किमायत्तेति चेत्? तदुपायभूतकर्मसम्बन्धायत्ता९३९ ।  
कर्मसम्बन्धव्यवस्था तु तत्समवायिकारणभूतशरीरेन्द्रियसम्बन्धनिबन्धनेत्यनादितया शरीरेन्द्रियधर्माधर्मसन्ततेस्सर्वमुपपन्नम् ।  
आत्मैकत्वशङ्कानिराकरणे ॥  
आह्वविभुत्वञ्चेदात्मनः, तदा सर्वशरीरेष्वेक एवाऽत्मास्तु९४० गगनवत् ।  
यथा गगनमेकमेव घटमणिकादितत्तदनेकसम्बन्धि, तथाऽत्मापि किं नाभ्युपेयते, किं प्रतयायतनं भेदाभ्युपगमेन ।  
उच्यतेयस्तावत्प्रतिपत्ता परायतनस्वामिनं स्वप्रयत्नपूर्वकात्मीयशरीरसमवेतकर्मसमानचेष्टादर्शनादनुमानतः प्रत्येति९४२ प्रयत्नवत्तया, नासौ तं   
ग्राहकैकरसतया, किन्तु ग्राह्यकोटिनिविष्टमनात्मभूतमेव ।  
तेन ९४३ रतीतिसिद्धत्वाद्भेदस्य, अलं भेदाभ्युपगमेनेति वचनमकिञ्चित्करम् ।  
न हि ९४४ अरायतनस्वामिनि स्वमित्येवमनुमानमुदेतुमलम् ।  
यथा मम शरीरे मदीयप्रयत्नपूर्विका चेष्टा, तथा परशरीरेऽपि मत्प्रयत्ननिबन्धनैवेति प्रत्यक्षविरोधात् ।  
प्रत्यक्षेण हि स्वात्मनि समवयन्प्रयत्न उपलभ्यते ।  
न च परशरीरचेष्टानुगुणः प्रयत्नस्स्वात्मनि पुरुषाणां प्रत्यक्षीभवतीति, पर एव प्रयतिता परशरीरेऽनुमीयते ।  
नन्वेवमनुमानेन परात्मप्रतीतौ, कथमिदमुच्यते'अगृह्यो न हि गृह्यते'  बृ. उ. अ. ४. ब्रा. २ ख. ४ इति ।  
परेण न गृह्यत इत्येतदभिप्रायमेतद्भवतीत्युच्यतेग्राहकैकरसतया परेण न गृह्यत इति तस्यार्ऽथः, तस्मान्न विरोधः ।  
किञ्च नानाव्यवस्थाना नानाभूताः प्रतिक्षेत्रं पुरुषाः ९४५ हर्माधर्मसुखदुःखादिव्यवस्थादर्शनात् ।  
अन्यथा ह्येकस्य धर्माधर्मादयस्सर्वस्य भवेयुः ।  
ब्रह्मसिद्धिकृतो मतेन शङ्का ।  
९४६ त्र कश्चित्पण्डितमानी प्राऽहकाल्पनिकी सुखदुःखादिव्यवस्था भविष्यति ।  
यथैकस्मिन्नेव शरीरे पादादिवेदनाव्यवस्था न व्यतिकीर्यते, तथा नानाशरीरेषु न व्यतिकरिष्यत इति ।  
न हि पादगता वेदना शिरसि, न वा शिरोगता वेदना पादे ।  
न च वेदना पादादिष्वेव समवैतीतिशक्यते वक्तुम्, तेषामज्ञत्वात् ।  
ज्ञाता हि वेदनाभिस्सह सम्बध्यते, दुःखविशेषरूपत्वात्तासामिति ।  
तन्निरसनम् ।  
तदिदं बालजनमोहनमिति  ।  
वृद्धाः ।  
'पादे मे वेदना,'शिरसि मे वेदने'ति सर्ववेदनास्वेको दुःखी प्रकाशते ।  
पादादिषु तु सन्तापादिकं समवैति ।  
९४७ अत्र सन्तापस्तेजसा सह संयोगः, शूलस्तु वायुवा सहेति वातपित्तश्लेष्मणां क्षोभजेषु सर्वेषु विकारेषु वेदितव्यम् ।  
अचेतनानामपि पदादीनां पित्तादिसंयोगो न विरुध्यते ।  
९४३ अज्जन्यं दुःखमात्मन्येव समवैति ।  
अथोच्येतयथा प्रतिबिम्बभाव एकस्यैव ९४९ इम्बस्य मणिकृपाणदर्पणाद्युपाधिवशेन, व्यवस्थितानि च श्यामत्वादीनि, तथैकस्याऽत्मनो   
नानाशरीरोपाधिवशेन सुखादयो व्यवतिष्ठन्त इति ।  
तदयुक्तम्श्यामत्वादीनामौपाधिकानामुपाधिवशवर्तित्वाद्विम्बसम्बन्धाभावात् ।  
तेनैकधर्मिधर्माणां सतामेषा व्यवस्था सम्भवति ।  
सुखादयस्तु नौपाधिकाः, किन्त्वात्मसमवायिन एवेत्येकात्मवर्तित्वेन९५० व्यवस्थानुपपत्तिः ।  
किञ्च सिद्धे व्यक्तमेकत्वे स्यादप्येषा कल्पना, न९५१ चाऽत्मैकत्वे प्रमाणमस्ति ।  
एकपुरुषश्रुतयश्च प्रागेवोपवर्णितार्था इति, सिद्धं प्रतिक्षेत्रं नानाभूताः पुमांस इति ।  
९५२ आनाविवादसन्दर्भतमस्सङ्घातभेदनः ।  
एव शालिकानाथेन तत्त्वालोकः प्रवर्तितः ॥  
इति महामहोपाध्यायश्रीशालिकनाथमिश्रप्रणीतायां प्रकरणपञ्चिकायां तत्त्वालोको नामाष्टमं प्रकरणं समाप्तम् ।  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
९५३ यायिशुद्धिर्नाम  
नवमं प्रकरणम् ।  
९५४ पौरुषेये सम्बन्धे शब्दः प्रामाण्यमृच्छति ।  
स च नित्यत्वसिद्धौ स्यादिति तत्प्रतिपाद्यते  ॥ १ ॥  
यद्युच्चरितमात्रविनाशी शब्दो भवेत्, तदा तस्य वृद्धव्यवहारेण स्वाभाविकी स्वार्थाभिधानशक्तिरवसातुमशक्या ।  
भूयोभूयः प्रयोगदर्शने हि तत्तदस्वार्थपरिहारेण निष्कृष्य स्वार्थाभिधानसामर्थ्यमवधार्यते ।  
न चोच्चरितमात्रापवर्गिणश्शब्दस्य पुनः पुनः प्रयोगदर्शनमुपपद्यते ।  
स्वार्थाभिधानसामर्थ्यानवधारणे च प्रथमश्रुत इव शब्दो नार्ऽथमवबोधयितुमलम्९५५ ।  
अर्थञ्चानवबोधयतः प्रामाण्यमयुक्तमिति, शब्दस्य प्रामाण्यमिच्छता युक्तमभिधानस्य नित्यत्वस्थानमिति सप्रयोजनमिदम् ।  
ननु क्षणिकत्वेऽपि वर्णानां ९५६ अत्वादिविषयवृद्धव्यवहारपूर्वकमेव सम्बन्धाध्यवसानमुपपद्यते, किं नित्यत्वस्थापनयत्नेन ।  
उच्यतेन प्रत्युच्चारणं भिन्नेषु वर्णेषु गत्वादिकं कल्पयितुं शक्यते, भेदाग्रहेणापि शुक्तिकार९५७ अतबोधवदभेदप्रत्ययाभिमानोपपत्तेः ।  
यत्र हि भेदमध्यवस्यत एवाभेदज्ञानम्, तत्रान्यथानुपपत्त्या सामान्याश्रयणं घटते ।  
न चानित्यत्ववादिनोऽपि९५८ वर्णेषु प्रत्युच्चारणं साक्षाद्भेदाध्यवसानं सम्मतम् ।  
ननु च युक्तं शुक्तिकारजतादिषु भेदाग्रहणादभेदव्यवहार इति सामान्यासम्भवः, नेदं रजतमिति बाधकप्रत्ययोदयात्, इह तु   
सासान्योपपत्तेर्भ्रान्तिकल्पना निष्प्रमाणिकैव, नायं गकार इति बाधकाभावात् ।  
उच्यते ।  
न बाधकमात्रायत्तैव भ्रान्तिकल्पना, किन्तु कारणदोषायत्तापि ।  
दृष्टञ्चातिसादृश्याद्भेदाग्रहणाद्भ्रन्तित्वमिति, साक्षादनुपजातेऽपि बाधके, युक्तमेव भ्रमावधारणम् ।  
अतो न गत्वादिस्तत्र सम्भवति ।  
९५९ भिव्यञ्जकवैधर्म्यादभिव्यक्तेरसम्भवे ।  
प्रयत्नानन्तरं दृष्टेरभिधानं प्रयत्नजम्  ॥ २  ॥ ९६०  
किञ्च पुरुषप्रयत्नानन्तरं हि श्रवणं शब्दस्य द्वेधावकल्पतेप्रागजातत्वादनुपलब्धः, प्रयत्नेन जनित उपलभ्यतामापद्यते,   
अनभिव्यक्तत्वाद्वाभिव्यज्यत इति ।  
तत्र न तावत्प्रयत्नस्य शब्दं प्रत्यभिव्यञ्जकत्वं सम्भवति ।  
९६१आवरणापायेन किञ्चिदभिव्यज्यते,सन्निधानेन ९६२ आ ।  
न च शब्दस्याऽवरणमुपपद्यते ।  
इन्द्रिसम्बन्धप्रतिबन्धेन ह्याऽवरणं कुड्यादिना घटादेरुपलब्धम् ।  
न च शब्दस्येन्द्रियसम्बन्धः प्रतिबन्धुं शक्यते, नित्यत्वात् ।  
उत्पत्तिनिरोधो हि प्रतिबन्धः ।  
न चासौ नित्यस्योपपद्यते ।  
आकाशो ह्वि श्रोत्रेन्द्रियं शब्दवत्त्वात्, शब्दोपलम्भकतया च शब्दवत्त्वं चक्षुर्वत् ।  
यथाचक्षू रूपोपलम्भकं रूपवत्, तथा श्रोत्रमपि शब्दवत् ।  
आकाशश्च शब्दवानिति स एव श्रोत्रम्, तद्गुणश्च शब्दस्तस्मिन्नित्यसमवेत इति, न तस्याऽवरणसम्भवः ।  
अतस्तदपनयेन नाभिव्यक्तिः ।  
अत एव सन्निधानस्यासम्भवः, नित्यसन्निधानादभिव्यङ्यस्य ।  
किञ्चअभिव्यञ्जकास्समानदेशस्थानेकेन्द्रियाग्राह्यान् युगपदेवाभिव्यञ्जयन्ति, रूपादीनिव प्रदीपादयः ।  
रूपम्, परिमाणम्, सङ्ख्येति सर्वं सकृदेव प्रदीपादभिरभिव्यज्यते ।  
अतस्सर्वशब्दोपलम्भो दुर्निवार एव ।  
किञ्च आकाशविशेषगुणत्वाच्छब्दस्य, एकत्वादाकाशस्य स्रुघ्नस्थेनाभिव्यक्तः पाटलीपुत्रस्थेनाप्युपलभ्येत ।  
सर्वदा चोपलम्भोपरमो न स्यात् ।  
अथ श्रोत्रेन्द्रियसंसकर एव शब्दस्याभिव्यक्तिरिष्यते, न सोऽपि घटते, कः खल्विन्द्रियस्य संस्कारःन तावदुन्मीलनवदावरणापगमः,   
पूर्ववदावरणासम्भवात् ।  
नाऽप्यालोकेनेवाऽप्यायनं९६३ चाक्षुषस्य रश्मेः कोष्ठ्यानां वायूनाम्, आकाशस्य चावयवसंयोगासम्भवात्९६४ ।  
'सकृच्च संस्कृतं श्रोत्रं सर्वशब्दान् प्रकाशयेत् ।  
घटायोन्मीलितं चक्षुः पटं न हि न ९६५ उध्यते ॥  
' श्लो. वा. श. अ. श्लो. ६०. ६१ इति ।  
तस्मादभिव्यञ्जकत्वेऽनुपपन्ने, यदि ९६६ रयत्नकारणकोऽपि न स्यात्, तदा तदपेक्षोपलब्धिर्न सम्भवेत् ।  
तेनेदमनुमानं प्रयोक्तव्यम्शब्दः पुरुषप्रयत्नोत्पाद्यस्तदनभिव्यङ्ग्यत्वे सति तदनन्तरोपलब्धेः, यो यदनभिव्यङ्यस्तदनन्तरोपलभ्यः, स   
तस्योत्पाद्यः, यथाघटःकपालव्यापारस्येति ।  
केन पुनः प्रकारेण प्रयत्नेन शब्द उत्पाद्यते ।  
तत्र ९६७ एचिदाहुःपुरुषप्रयत्नोदीरितैर्वाय्ववयवैस्स्थानविशेषाभिधात९६८  संस्कारसंस्कृतैस्सर्वतोदिक्कैस्संयोगाख्यासमवायिकारणानुगृहीतैश्च   
स्वसमवेतः शब्द आरभ्यते ।  
वायोश्च गतिमत्त्वात्, तदारब्धश्शब्दोऽपि गतिमान् कर्णशष्कुलीमण्डलावच्छिन्नेन नभसा श्रोत्रभावमापन्नेव संयुक्तस्सन्नुपलभ्यते ।  
वेगाख्यसंस्कारनिबन्धना च वायोर्गतिरिति, तदपगमे गतिविच्छेदाद्दूरे यच्छोत्रम्, तत्राप्रत्यासन्नत्वाच्छब्दो न श्रूयते ।  
न ९६९ ऐतदुपपद्यतेवायवीयश्चेच्छब्दो भवेत्, स्पर्शनेन बधिरैरुपलभ्येत ।  
स्यान्मतम् ९७० भिभूतत्वात्स्पर्शनेनानुपलब्धिरिति ।  
तन्न ।  
प्रत्यक्षोपलब्ध्यर्हत्वात्९७१ ।  
यदि ह्यसावभिभूतः, तर्हि श्रोत्रेणापि नोपलभ्येत ।  
न च वाच्यं न स्पर्शनेन्द्रियग्राह्योवायुरिति ।  
तदनुविधानेन तदवगतेः ।  
अथ मतम्स्पर्शमात्रं स्पर्शनेन्द्रियेणोपलभ्यते, न वायुद्रव्यमिति ।  
तन्नस्पर्शव्यतिरेकेऽपि९७२ द्रव्यस्य प्रत्यभिज्ञायमानत्वात्९७३ ।  
अन्ये ९७४ वाहुःसंयोगाद्विभागाद्वाऽद्यश्शब्दो निष्पद्यते ।  
यथा ताल्वादिवायुसंयोगानुगृहीताद्वाय्वाकाशसंयोगादाकशे शब्दस्सञ्जायते, तथा ताल्वादिवायुविभागोपकृताद्वाय्वाकाशविभागादाकाश एव   
शब्दश्शब्दान्तरमारभते, तदपि शब्दान्तरमिति कर्णशष्कुलीमण्डलावच्छिन्ने नभसि श्रोत्रभावमापन्ने निष्पन्नश्शब्दश्श्रूयत इति ।  
९७५ आनाभावे प्रयत्नस्य नानाभावोपलम्भनात् ।  
वैलक्षण्ये च शब्दस्य वैलक्षण्येन कार्यता  ॥ ३ ॥  
किञ्चअभिव्यङ्ग्यश्चेत्प्रयत्नेन शब्दो न प्रतियत्नं भेदेनोपलभ्येत ।  
न खल्वभिव्यञ्जकप्रदीपभेदेऽपि नानाभावेन भावानामुपलम्भः ।  
कारकभेदस्तु कार्यभेदहेतुरिति ९७६ अम्प्रतीतः ।  
अतश्शब्दस्य प्रयत्नो जनयितेति निश्चीयते ।  
यथा कारकवेकलक्षण्यानुविधायिनी कार्यवैलक्षण्यसिद्धिरविहता, तथा वैलण्येऽपि चाभिव्यञ्जकस्याभिव्यङ्यवैलक्षण्यं न सम्भवति ।  
शब्दस्तु प्रयत्नस्य मृदुत्वे, बलवत्त्वे च मृदुर्बलवांश्चोपलभ्यमानस्तत्कार्यतां न जहातीति ।  
सिद्धान्तः ।  
९७७शब्दे तत्प्रत्यये स्पष्टे नानाव्यञ्जककल्पनात् ।  
उपलब्धिव्यवस्थानमुपपन्नं भविष्यति  ॥ ४ ॥  
यदि शक्ष्यामश्शब्दस्य स्पष्टं प्रत्यभिज्ञानमुपदर्शयितुम्, तदा प्रयत्नस्य कारकत्वे निषिद्धे, अभिव्यञ्जकत्वे च स्थिते, उपलब्धिव्यवस्थानं   
व्यञ्जकबहुत्वेन वर्णयिष्यामः ।  
श्रोत्रमेव संस्क्रियते, तत्संस्कारकता चतदभिव्यज्जकता ।  
कोष्ठ्यो हि वायुः प्रयत्नवदात्मसंयोगादुद्गच्छति९७८ ।  
स ९७९ आभेरुद्गच्छन्नुरः प्रभृतिष्वष्टसु स्थानेष्वभिघातेतन संस्कृतो यावद्वेगमभिप्रतिष्ठमानश्श्रोत्रमनुप्राप्तश्शब्दोपलम्भानुगुणं संस्कारमारभते ।  
तत्संयोग एव श्रोत्रसंस्कारः ।  
वेगवत्त्वाच्च वायोः, कर्मोत्पत्तौ श्रोत्रविभागात्संयोगोपरमे, शब्दस्यानन्तरमुपलम्भविच्छेदः ।  
प्रयत्नभेदाच्च वायुकर्मभेदादुरःप्रभृतिस्थानसंयोगान्यत्वाव्यवस्थया शब्दश्रवणम् ।  
शब्दोत्पत्तिवाद्यप्युत्पादकभेदमनुमन्यत एव, अन्यथा कार्यभेदासम्भावात् ।  
यत्तूपवतिर्णतंयथोन्मीलनसंस्कृतं चक्षुर्न समानदेशस्थानुपलभ्यान् व्यवस्थयोपलम्भयतीति ।  
तदयुक्तम्तत्रैकत्वादभिव्यञ्जकस्य ।  
एकेमेव ह्युन्मीलनं सर्वोपलम्भानुगुणनेत्रसंस्कारारम्भकमिति, कुत उपलब्धिर्व्यवतिष्ठताम् ।  
इहत्वेकत्वं संस्काराणामसिद्धम् ।  
नन्वभिव्यङ्ग्यस्यैकेन्द्रियग्राह्यत्वे, अभिव्यञ्जकस्यैकतैव प्राप्नोति ।  
ये समानेन्द्रियग्राह्याः, तेषामेक एवाद्यभिव्यञ्जकः ।  
यथाआलोको घटादीनाम् ।  
एकत्वे चाभिव्यञ्जकस्योपलब्धिव्यवस्था नोपपद्यते ।  
अतोऽभिव्यञ्जकत्वासम्भवे, कारकत्वे व्यवस्थिते, भेदाग्रहणनिबन्धनैव प्रत्यभिज्ञेति न्याय्या कल्पनाइति ।  
अत्रोच्यते ।  
एकेन्द्रियग्राह्यतापि भवेत्, अभिव्यञ्जकभेदोऽपि भवेदिति, किमनुपपन्नम् ।  
स्वाभाविकी हि यस्य सम्बन्धव्याप्तिः, तस्य लिङ्गत्वम् ।  
९८०आशङ्क्यमानाशेषोपाधिपरिहारेण हि स्वारसिकसम्बन्धव्याप्तिनिश्चयः ।  
इह तु न शक्यते निर्णेतुङ्किमेकेन्द्रियग्राह्यतया घटादीनाम्, तद्गतरूपादीना ञ्चैकोऽभिव्यञ्जकः, उत रूपिद्रव्यत्वात्, तत्समवायित्वाच्चेति ।  
अतोऽनवधारितसम्बन्धव्याप्तिकमेकेन्द्रियग्राह्यत्वं नाभिव्यञ्जकैक्यानुमानसमर्थम् ।  
अतोऽभिव्यज्जकत्वेऽपि प्रयत्नस्योपलब्धिव्यवस्थोपपत्तिः ।  
ननु स्थिरवाय्वपनय एव संस्कारः ।  
अपनीते च तस्मिन्, सर्वशब्दोपलब्धिर्दुर्निवारा ।  
उच्यतेनावरणानयनं ९८१ अस्याभिव्यञ्जकम्, वायुना शब्दावरणासम्भवात्, किं ९८२ वदृष्टसापेक्षेण ।  
एञ्चापनेतृकाष्ठ्यवायुभेदात्९८३ थिरवायुविभागलक्षणसंस्कारभेदादुपपन्नैवोपलब्धिव्यवस्था ।  
अपि च न वयं स्थिरवाय्वपनयं संस्कारमाचक्ष्महे, किन्तु कोष्ठ्यवायुसंयोगमेव, प्रथमभावित्वात् ।  
किमिति तर्हि भाष्यकारेण'स्तिमितानि वाय्वन्तराणी' त्युक्तम् ? कोष्ठ्यस्य वायोर्वेगविनाशार्थम् ।  
९८४ पर्शवद्द्रव्यसंयोगाद्वि वेगविनाशोऽन्यत्र प्रतीति इति, इहापि तदर्थमेव स्थिरवायुकीर्तनं९८५ भाष्ये ।  
ननु चैकत्वादाकाशस्य, तस्य च श्रोत्रत्वात्तत्संस्कारे, सर्वपुरुषेन्द्रिय संस्कारात्सर्वेऽपि शब्दमुपलभेरन् ।  
नैषदोषः ।  
९८६ हर्माधर्मोपार्जितकर्णशष्कुलीभेदात् ।  
कर्णशष्कुलीसंस्कारो हि श्रोत्रसंस्कारः, भिन्नाश्च प्रतिपुरुषं कार्णशष्कुल्य इति, असंस्कृतकर्णशष्कुलीको न शब्दमुपलभते ।  
अनुवातञ्च ९८७ ऊरत एव शब्दमुपलभते ।  
बाह्यवायुनोदनानुगृहीतस्य कोष्ठ्यवायुवेगस्य दूरगमनहेतुत्वात् ।  
शब्दाच्छब्दान्तरारम्भपक्षे तु नानुवातस्य कश्चिदुपयोगः ।  
अभिव्यज्जकनानात्वाच्छब्दो नानेव लक्ष्यते ।  
नेत्रवृत्तिविभेदेन चन्द्रस्तैमिरिकैरिव  ॥ ५ ॥  
स्पष्टे तद्ग्रहे नानाभावोपलम्भश्शब्दे तावदसिद्ध एव ।  
किन्तु परस्परनिरपेक्षैरभिव्यञ्जकैः कोष्ठ्यवायुभिर्नानावक्तृसमुत्थैर्नानाभूतैर्भिन्नं श्रोत्रसंस्कारमारभमाणैर्नानाभूतशब्दबुद्धिं जनयद्भिर्नानेव   
शब्दो बुध्यते, चन्द्र इव तिमिरविभिन्नाभिर्नेत्रवृत्तिभिः ।  
नानादेशोपलम्भे हि सर्वेषां भ्रान्तिसम्मतिः ।  
कर्णच्छिद्रगतस्यैव शब्दस्य श्रवणं यतः  ॥ ६ ॥  
यदुच्यतेकार्यत्वे शब्दस्य कारणदेशभेदान्नानादेशोपलम्भ९८८ इति ।  
तदयुक्तम् ।  
यद्यपि कृतकश्शब्दः, तथापि सन्निकृष्टविप्रकृष्टयोर्युगपच्छब्दोपलम्भप्रसङ्गेन प्रतिवातानुवातयोश्चाविशेषापत्तेर्नेन्द्रियं प्राप्तस्योपलम्भकम् ।  
प्राप्तावपि नेन्द्रियं शब्ददेशमुपसर्पति, प्रतयक्षत्वाच्छोत्रदेशे कर्णशष्कुल्याः प्रतिवातानुवातयोश्च तुल्योपलम्भापत्तेः ।  
शब्दे तु श्रोत्रपथं प्राप्त उपलभ्यमाने देशभेदः प्रतीयते ।  
अतो भ्रन्तिरेषानानादेशेषु शब्द उपलभ्यत इति ।  
किन्निबन्धना भ्रान्तिः ।  
अभिव्यञ्जकदेशनिबन्धनेति ब्रूमः ।  
ताल्वादिस्थानाघातसापेक्षो९८९ हि कोष्ठ्यो वायुरभिव्यनक्ति ।  
अतो वक्तृदेशोऽपि भवत्यभिव्यञ्जकदेशः ।  
तेन शब्दं शृण्वतस्तदभिव्यज्जकदेशोऽपि तदविनाभावोपकल्पितो बुद्धिस्थो भवति ।  
शब्दाभिव्यक्तिविशेषेण च दूरासन्नत्वे तस्य कल्प्येते ।  
प्रत्यक्षोपलभ्यमानवक्तृविषये च शब्दश्रुतिविशेषे दिग्विशेषो नियतमवधारितः, अतो दिग्विशेषकल्पनापि ।  
यस्तु न तथा विवेक्तुमलम्, तस्याभिव्यञ्जकदेशं प्रति व्यामोहो दृश्यत एव ।  
एवञ्चेन्द्रियाणां स्वानुभवासमर्थत्वाच्छोत्रगतशब्दोपलम्भे तद्देशाग्रहणात्, तदुच्चारणप्रदेशस्य प्रतीयमानत्वात्, तद्गतत्वप्रतिपत्तेश्च,   
तत्तद्देशगतशब्दप्रतिपत्तिव्यवहारं प्रवर्तयतीति९९० घटत एवेयं भ्रान्तिः ।  
वैलक्षण्यं स्वभावने वर्णानां न च सम्मतम् ।  
नादाल्पत्वमहत्त्वाभ्यां तथात्वभ्रान्तिसम्भवात् ॥ ७ ॥  
स्पष्टे तद्ग्रहे प्रयत्नस्तावद्वर्णानां जनको नेति स्थिते, तदनन्तरोपलम्भनियमेन९९१ चाभिव्यञ्जकत्वे निर्णीते,   
अभिव्यञ्जकवृद्धिह्वासयोश्चाभिव्यङ्ग्यवृद्धिह्वासहेतुत्वाभावान्न शब्दो वर्धते, ह्वसते वा ।  
किन्तु बलवति प्रयत्ने महान् वायुरुत्पद्यते, ९९२ अस्यावयवा भूयांसः कर्णशष्कुलीमण्डलस्य नेमिभागैर्बहुभिस्सम्बध्यन्ते ।  
ततश्चाभिव्यज्जकसंयोगबहुत्वात्, युगपदुपलम्भकबहुत्वात्, तेषाञ्च विच्छेदाग्रहणान्महानिव शब्दोऽवभाति, तरूणामन्तरालाग्रहणादिव महद्वनम् ।  
यदा ते वाय्ववयवास्सहसा, विलम्बेन वा संयुज्यन्ते, तदोपलम्भोऽपि द्रुतः, विलम्बितो वा ।  
यदा त्वेषामुच्चारणे ताल्वादीनां संवृतत्वं भवति, तदा तदनुरोधेन वर्णोपलब्धिरपि एकमात्राकालैव भवतीति, ह्वस्ववर्णव्यवहारसिद्धिः ।  
यदा ९९३ इवृततरत्वम्, असंवृतत्वं वा ताल्वादीनामेव सम्पद्यते, तदा वर्णप्रतीतेरपि मात्राकालवृद्ध्या दीर्घवर्णव्यवहारसिद्धिः, वृद्धव्यवहारे   
तदनुरोधेनाप्यर्थाभिधानदर्शनात्, तथैव प्रतिपादकत्वमप्याश्रीयते ।  
न चैवमभिधानस्यानित्यत्वदोष, तदुपाधिविशिष्टस्य वर्णस्य वाचकस्यानित्यत्वात्१ अतो वर्णानुपूर्व्यनित्यत्वे न कश्चिद्दोषः ।  
आनुपूर्वीविशेषभाजां वर्णानांवाचकभूतानां नित्यत्वात् ।  
ननु ९९४ षणिका शब्दस्याभिव्यक्तिरिति, कथं तद्ग्रहणसम्भवः ।  
उपलब्धे हि घटादिभावे तद्वशेन पूर्वानुभवाहितसंस्कारप्रबोधेन 'स एवायमि'ति प्रत्यभिज्ञोदीयते ।  
शब्दे पुनरुच्चरिततिरोहिते, पुनरुत्तरकाले कथं प्रत्यभिज्ञोदय इति ।  
तत्राह नावश्यं तद्ग्रहेणैव तत्संस्कारप्रबोधनम् ।  
तेन हेत्वन्तरोद्बुद्धात्संस्कारात्तद्ग्रहोदयः  ॥ ८ ॥  
यदि ह्ययं नियमःतदुपलम्भ एव तत्संस्कारोद्बोधहेतुरिति, ततो नोपपद्यते शब्दे प्रत्यभिज्ञा ।  
संस्कारास्त्वनियतोद्बोधहेतव इति, कारणान्तरवशेनोद्बुद्धात्संस्कारात्प्रथमसमागमसमय एव शब्दे प्रत्यभिज्ञा भविष्यति ।  
ननु'स एवायं गकारः' इति ९९५ रतीतिस्तद्ग्रहः, न पुनर्भेदाग्रहणादिति, कथमेष निर्णयः ।  
दृष्टो हि शुक्तिकायां भेदाग्रहात्'तदेवेदं रजतमि'ति प्रत्ययःिति ।  
तत्राऽह ९९६ हेदे मानं यदा नास्ति शुक्तिकारजतादिवत् ।  
तदा प्रतीतिसंसिद्धस्तद्ग्रहः केन वार्यते  ॥ ९ ॥  
स्पष्टे हि शुक्तिकारजतयोर्भेदावसायिनि प्रमाणे, सादृश्याद्भेदानवबाधादभेदप्रतीतिरिति कल्प्यते ।  
शब्दे तु न प्रत्यक्षसिद्धः प्रत्युच्चारणं भेदः ।  
कथं न सिद्धः ।  
ननु महत्त्वाल्पत्वाभ्यां विभिन्नो वर्ण उपलभ्यते ।  
नैतदेवम् ।  
महत्त्वाल्पत्वे प्रतियतोऽपि, वर्णप्रतीते महत्त्वाल्पत्वे एव भिन्ने अवभातः, न वर्णाः ।  
न वाऽनुमानेनापि भेदोऽवगन्तुं शक्यत इति प्रागेव निवेदितम् ।  
अतो भेदे प्रमाणाभावात्, अभिन्न एवायं भिन्नावभास इति, साक्षात्प्रतीतिबलनैवावस्थापितम्  ॥ ९ ॥  
ननु च तद्ग्रहबलेनैवानुमानं निरस्तम् ।  
निरस्ते चानुमाने, तद्ग्रह इतीतरेतराश्रयमिति ।  
तत्राऽह अनुमाननिरासेन ९९७ अद्ग्रहत्वं प्रसाध्यते ।  
स्वयं प्रतीतिसिद्धत्वाद्भ्रान्तिशङ्का तु वार्यते  ॥ १० ॥  
भेदाग्रहनिबन्धनेयं भ्रान्तिरिति शङ्का केवलानुमाननिरासेनापनीयते ।  
प्रतीतिबलसिद्धस्तु तद्ग्रहो न कारणान्तरमपेक्षत इति, कथमितरेतराश्रयता ।  
ननु किमिति तद्ग्रहबलाज्ज्वालायामपि भेदानुमानं न निराक्रियतैत्यत आह ज्वालाभेदं विना ९९८ हासां विततिर्नोपपद्यते ।  
भेदाज्ञानेन सादृश्यात्प्रत्यभिज्ञा तु युज्यते  ॥ ११ ॥  
अवयवीज्वाला ।  
सर्वश्चावयवी स्वावयवसंयोगेन जातः, तद्विनाशेन विनश्यति ।  
तन्तुव्यतिषङ्गजनितो हि पटस्तन्तुविभागे विनाशी दृश्यते ।  
९९९ रभा च गृहोदरादिवर्तिनी तैजसं रूपम् ।  
न च द्रव्याश्रिता रूपादयो द्रव्यं विरहय्य वर्तन्ते ।  
तेन तैजसाः परमाणवो नित्यमभिभूतत्वादनुपलम्भमान अपि, प्रत्यक्षतो यावत्प्रभावितति सन्निधीयन्त इत्यङ्गीकरणीयम् ।  
तेषु च देशान्तरमनुप्राप्तेष्वेतदाश्रयणीयमेतेषां संयोगा विघटन्त इति ।  
विघटितेषु तेषु, तदारब्धे द्रव्येऽपि नाशमुपेयुषि, १००० वालादर्शनं ज्वालान्तरदर्शनमन्तरेण नोपपद्यते ।  
भेदाग्रहणनिबन्धना तु प्रत्यभिज्ञा भ्रान्तिश्शुक्तिरजतादिषु दृष्टत्वादुपपन्ना ।  
विना तु शब्देभेदेन न किञ्चिन्नोपपद्यते ।  
उक्तेन नीतिमार्गेण तद्ग्रहोऽतोऽत्र सम्मतः  ॥ १२ ॥  
प्रत्युच्चारणं भेदव्यतिरेकेणापि प्रयत्नानन्तरोपलभ्यमानत्वं यथोपपद्यते, तथोक्तमेवेति, अप्रतिपक्षा प्रत्यभिज्ञा ।  
१००१ अदसत्कारणत्वेन तस्माच्छब्दस्य नित्यता ।  
एतदेवव हि नित्यत्वं व्योमादिष्वपि सम्मतम्  ॥ १३ ॥  
शब्दस्य प्रयत्न एव कारणतया सम्भावितः ।  
स च प्रत्यभिज्ञाबलेनद्विजीयादिदर्शनेष्वभिव्यञ्जकतामापादित इति, प्रथमदर्शन्नेऽप्यसावभिव्यञ्जक एव ।  
अतः १००२ आरणरहितत्वे १००३ अति सत्त्वान्नित्यश्शब्दो गगनादिवत् ।  
१००४ एन नास्यानित्यतेति ॥  
एषा शालिकनाथेन शब्दनित्यत्वसाधनी ।  
प्रभाकरगुरोर्दृष्ट्या न्यायशुद्धिः १००५ रकीर्तिता  ॥ १४ ॥  
इति महामहोपाध्यायश्रीशालिकनाथमिश्रप्रणीतायां प्रकरणपञ्चिकायां न्यायशुद्धिर्नाम नवमं प्रकरणं समाप्तम्१००६ ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
मीमांसाजीवरक्षा नाम  
दशमं प्रकरणम् ।  
१००७ रभाकरगुरोर्भावं परिभाव्याभिधीयते ।  
मीमांसाजीवरक्षेयं क्षणिकत्वनिराक्रिया  ॥ १ ॥  
अत्र सुगतमतानुसारिणःक्षणभङ्गिनस्सर्वानेव भावानभिदधति ।  
किं पुनस्तेषां तत्र प्रमाणम् ? न१००८ तावत्प्रत्यक्षं क्षणिकतामीक्षितुं १००९ षमते, स्तम्भादिभावं१०१० निपुणतरं निरीक्षमाणस्य   
क्षणिकत्वाध्यवसायाभावात् ।  
स्यादेषा मनीषान क्षणिकता नाम भावस्वभावबहिर्भाविनी, तेन भावानुभवादेव प्रत्यक्षं क्षणिकतामपि साक्षात्करोतीति ।  
तदिदं मनोरथमात्रं मन्यन्ते मतिमन्तः ।  
तथाहि'संविन्निष्ठा विषयव्यवस्थितयः' इति स्थितिरियमविवादा सर्ववादिनाम् ।  
तदियमपि क्षणिकता भावस्य स्वभावभूत सती संवित्तिमधिरोहन्ती तदव्यतिरेकेणव्यवतिष्ठते, नान्यथा ।  
न च तथा संविदमुदीयमानामुदीक्षामाह इति, कुतस्तस्या भावस्वभावान्तर्भाविता ? कुतस्तराञ्च तदवबोधेनावबोधः ।  
अथ मन्वीरन्क्षणिकता प्रत्यक्षमीक्ष्यमाणापि१०११ न निश्चयपथमवतीर्णा तेनागृहीतेवावभाति, तथापि न १०१२ अस्यां प्रत्यक्षं प्रमाणम् ।  
यत्र हि प्रत्यक्षस्य स्वभावतो विकल्पविहरिणस्तत्१०१३ ऋष्ठभाविना सविकल्पकप्रत्ययेन व्यापारोऽनुगम्यते, तत्र प्रत्यक्षं प्रमाणमिति सौगताः ।  
यत्र च दृष्टमेतदिति प्रत्ययो नोदीयते, न १०१४ अत्प्रत्यक्षसमधिगतमिति सिद्धान्तध्वान्ताक्रान्ताशयानां वाङ्मात्रविलसितमिदम्१०१५ ।  
यदपि केचिदूचिरेप्रत्यक्षं ज्ञानं क्षणिकं, स्वकालाकलितवस्तुविषयतया क्षणिकतामवगमयतीति ।  
तदपि बालिशभाषितम् ।  
एकक्षणमात्रवर्त्तिता हि क्षणिकता ।  
न तत्प्रत्यक्षेणेदानीमेवेदं १०१६ अस्त्विति प्रतिपद्यते१०१७, कालान्तरं प्रत्यौदासीन्यात्१०१८ प्रत्यक्षस्य ।  
प्रत्युत प्रत्यभिज्ञालक्षणं प्रत्यक्षमेव क्षणिकतां दूरमुपक्षिपति, पूर्वापरकालाकलितभावावकल्पनात् ।  
अनुमानमपि सम्बन्धानुसन्धाननिबन्धनं क्षणिकतां न पक्षीकर्तुं क्षमते, तया सह कस्यचिल्लिङ्गस्य सम्बन्धबोधविरहात् ।  
न खल्वप्रतीते सम्बन्धिनिसम्बन्धबुद्धिराविर्भवति ।  
न १०१९ एतदुभयातिरेकि प्रमाणं सुगतमतानुसारिणो मन्यन्ते ।  
तदिदमाकाशभ्रान्तमित्यपहसन्ति सौगताः ।  
ते १०२० इ स्वभावहेतुकानुमानसमधिगमनीयां क्षणिकतामाचक्षते ।  
किं पुनस्तदनुमानम् ।  
यत्सत्, तत्क्षणिकम्, सन्तश्च सर्वे भावा इति भावमात्रानुबन्धिनि साध्ये स्वभावहेतुर्भवति ।  
यथाशिंशपात्वं वृक्षत्वे ।  
शिंशपामात्रानुबन्धि हि वृक्षत्वम् ।  
तथेहापि सत्तामात्रानुबन्धिनी १०२१ क्षणिकता ।  
कथं पुनस्तन्मात्रानुबन्धसिद्धिः ? विपक्षे बाधकप्रमाणप्रवृत्तेः ।  
अक्षणिकत्वे हि व्यापकानुपलब्धिस्सत्तां बाधते ।  
अर्थक्रियाकारिता हि सत्ता, नापरा काचिदस्ति ।  
सा च क्रमयौगपद्याभ्यां व्याप्ता, तृतीयकोटिविरहात्१०२२ ।  
अनयोः परस्परप्रतिपक्षतयैकप्रतिषेधस्येतरविधिनान्तरीयकत्वात् ।  
न च क्रमयौगपद्येऽक्षणिकेषु सम्भवतः ।  
ते तु निवर्तमाने सत्तामपि निवर्तयतः, वृक्षत्वं शिंशपात्वमिव ।  
कथमक्षणिकेषु क्रमयौगपद्याभ्यामर्थक्रियाविरहः ? अत्राऽहुः १०२३ क्षणिको हि भावोर्ऽथक्रियाजननस्वभावो वा भवेत्? अतत्स्वभावो वा?   
नापरः प्रकारोऽस्ति ।  
तत्राग्रिमपक्षपरिग्रहे सर्वासामर्थक्रियाणामेकस्मिन्नेव क्षणे कृतत्वात्, कृतस्य च पुनः करणानुपपत्तेः, अनन्तरक्षणेर्ऽथक्रियासामर्थ्यशून्यत्वात्,   
असल्लक्षणत्वापत्तेरक्षणिकत्वहानिः ।  
द्वितीयविकल्पावलम्बने तु १०२४ अदाचिदपि ततोर्ऽथक्रिया नोदीयत इति, असल्लक्षणत्वापत्तिरेव ।  
स्यान्मतम्समर्थोऽपि स्वभावतो भावस्सहकारिसमवधानवशेन कदाचित्करोति, तदभावाच्चान्यदा नेति ।  
तदपि विमर्दं न क्षमते ।  
स हि सहकारी किञ्चिदारभते, न वा ? तेनाऽरभ्यमाणमप्यर्थक्रियासाधनत्वाभिमतभावस्वभावभूतम्, उतअतत्स्वभावभूतं वेति विकल्पनीयम् ।  
अनारम्भपक्षेऽपेक्षार्थोऽभिधातव्यः ।  
न खल्वनुपकारकं प्रत्यपेक्षार्ऽथवती ।  
अर्थक्रियासाधनत्वाभिमतभावस्वभावभूतस्याऽरम्भे च भावस्याप्युत्पत्तिरापतति ।  
१०२५ अ ह्यनुत्पद्यमान उत्पद्यमानस्वभावो भवति, विरुद्धधर्माध्यासस्य भेदादादकत्वात्१०२६ ।  
भावोदयाङ्गीकारे चाक्षणिकत्वपक्षपरिक्षयः१०२७ ।  
अतत्स्वभावभूतस्यऽऽरम्भाभ्युपगमे भावस्य प्रागसाधकत्वात्, नाक्षणिकात्क्रमेणार्ऽथक्रियासिद्धिः ।  
तत एव बाह्यादागन्तोरर्थक्रियोदेयः, तद्भावे भावात्, तदभावे चाभावात् ।  
न च तद्व्यतिरेकाव्यतिरेकाभ्यामन्यः प्रकारोऽस्ति ।  
परस्परविरुद्धयोरेकत्र समवायप्रतीतिविरहात् ।  
ननु क्षणिकोऽपि भावःकिकर्मक्रियाजननसमर्थस्वभावः, अतत्स्वभावो ? वेति १०२८ राचीं कल्पनां १०२० आतिवर्तते ।  
तत्रार्ऽथक्रियाजननसमर्थस्वभावस्य सहकारिव्यपेक्षा न स्यात् ।  
न ह्यसमर्थादर्थादर्थक्रियोदीयते ।  
श्रूयतां परमरहस्यं सौगतानाम् १०३० न्त्यक्षणं प्राप्तोर्ऽथक्रियाजननसमर्थस्वभाव एव भावः १०३१ आर्यमप्येकमेवाऽरभते ।  
किमिति तर्हि सहकारिभिर्विनापि न करोति ।  
निरपेक्षस्य जनकत्वे, सहकारितापि तस्य कीदृशीति न करोति ।  
निरपेक्षस्य जनकत्वे, सहकारितापि तस्य कीदृशीति वक्तव्यम् ।  
अत्र वदामःयत्तावदिदमुक्तम्विनापि सहकारिभिः किमिति न करोतीति ।  
तत्तावत्सुगतमतकौशलविरहविजम्भितम् ।  
क्षणिको हि भावो न सहकारिभिव्रिनास्ति ।  
कथमसन् १०३२ अरिष्यति ।  
यस्त्वस्ति, नासौ स इति, न किञ्चित्क्षीणम् ।  
सहकारिभिर्विना किमिति न भवत्येवेति पर्यनुयोगे, हेतुस्वभावैरुत्तरं वाच्यम्ते१०३३ तथा भवन्ति, भावयन्ति चेति ।  
एककार्यकारिता चान्त्यक्षणवर्तिनां सहकारिता ।  
ननु तेऽप्यन्यनिरपेक्षा एव जनकाः किमिति न कार्यान्तरमारभन्ते ।  
अत्रापि वयमनीशाःभावास्तु यदारभन्ते, तदारभन्तामित्यनुमन्तुमेव वयं प्रभवामः ।  
ते चामी जनका अपि १०३४ अन्तस्तदेव जनयन्तीति, पश्यतामस्माकं तावत्येवाभ्युपगमः ।  
नन्वेकेन कृते, अपरः किं करोतीति ? भवेदेतदेवं पर्यायेणार्ऽथक्रियायाम्, सहक्रियायान्तु कृत इत्येव नास्ति ।  
नन्वेवमेकस्मादपि तत्सिद्धेः, किमपरे कृर्वन्ति ।  
नैतदेवम् ।  
न ते प्रेक्षापूर्वकारिणः, येनैवं पर्यालोचयेयुः ।  
अन्योऽपीदं कर्तुमस्माभिरपि विना समर्थः, वयमिह न प्रभवाम इति ।  
ते तु हेत्वधीनसन्निधाना न भवितुं न क्षमन्त इति कानुपपत्तिः ।  
ननु कथमेकं कार्यमनेकस्मादुत्पद्यते ।  
कारणभेद एव हि कार्यस्य भेदे हेतुः, अन्यथाऽकसिमकत्वापत्तेः ।  
उच्यते, न सहकारिकारणभेदाद्भेदः कार्यस्य, किन्तु सामाग्रीभेदादिति, १०३५ एतुबिन्दौ कृतपरिश्रमाणामनायाससमधिगम्यम् ।  
तस्मान्न क्षणिकत्वेऽप्यक्षणिकत्वपक्षसदृक्षपर्यनुयोगावकाशः ।  
बीजादीनां हि क्षणपरम्परापरिणामेन १०३६ आदृशः क्षणस्सञ्जायते ।  
यतोऽनपेक्षितहेत्वन्तरप्रवृत्तेरनन्तरमङ्कुरं प्रादुर्भवति ।  
नन्वेवमपि परापरेषु बीजादिक्षणेषु'तदेवेदमि'ति प्रत्यभिज्ञा नोपपद्यते ।  
अपि च प्रत्यभिज्ञाप्रत्यक्षविरोधे कथमनुमानमात्मानं लभत इत्यपि न वाच्यम् ।  
१०३७आत्मलाभे वा बह्नावपि शैत्यानुमानप्रसङ्गः ।  
समाधिरभिधीयतेये ते क्षणाः, तेषामात्यन्तिकं भेदं सुसदृशतया दृष्टमपि प्रत्याकलायितुमनीशस्य भेदग्रहणनिबन्धनोऽभेदव्यवहारः१०३८ प्रवर्तते,   
शुक्तिकायामिव रजतव्यवहारः ।  
न चानुमानोदयिविरोधः, अर्थक्रियाया अन्यथानुपपत्तेः ।  
प्रत्यभिज्ञा तु भेदाग्रहणेनाप्युपपद्यत इति निरवद्यम् ।  
अत एव च वृद्धा वदन्ति'भवति च प्रत्यक्षादप्यनुमानं बलीय' इति ।  
युक्तञ्चेदमेव पश्यामः ।  
'तदेवेदमि'त्येकविज्ञानोदये१०३९ कारणाभावात्१०४०, इन्द्रियं सन्निहिते व्याप्रियते, न पुनः पूर्वकालसम्बन्धिता१०४१ ऊपां तत्तमुपस्पृशति,   
पूर्वानुभवभाविता च भावना नेदन्तामपरकालयोगात्मिकामिति ।  
तदिदं ज्वालाप्रत्यभिज्ञानेन व्याख्यातम् ।  
अपि च कृतकानां भावानामवश्यम्भावी विनाशः प्रतीयते ।  
अतोऽपि शक्या क्षणभङ्गितानुमातुम् ।  
तथाहियद्येषां ध्रुवभाविनी, तत्र तेषां हेत्वन्तरापेक्षा नास्ति ।  
ध्रुवभावी च कृतकानां विनाश इति, विरुद्धव्याप्तोपलब्धलिङ्गकमनुमानं विनाशस्य हेत्वन्तरापेक्षितां प्रतिक्षिपित ।  
ध्रुवभाविता हि निषिध्यमानहेत्वन्तरापेक्षित्वविरुद्धनिरपेक्षत्वव्याप्तोपलब्धा१०४२ विनाशस्य हेत्वन्तरानपेक्षितामुपस्थापयति ।  
सा च स्वविरुद्धं हेत्वनतरापेक्षित्वं निराकरोति ।  
ये हि हेत्वन्तरपेक्षाः, ते ध्रुवभाविनो न भवन्ति ।  
यथा वाससि रागादयः ।  
अतो हेत्वन्तरोपक्षित्वविरुद्धतन्निरपेक्षत्वव्याप्तध्रुवभावित्वस्य योपलब्धिः, सैवाध्रुवभावित्वस्यानुपलब्धिः ।  
अध्रुवभावित्वस्यानुपलब्धेः, विनाशस्य हेत्वन्तरापेक्षा नास्ति ।  
तथा यदि भावा अपि स्वहेतुभ्यो हेत्वन्तरं विनाशं प्रत्यपेक्षेरन्, ततस्तस्य हेत्वन्तरस्य सन्निधाननियमे प्रमाणाभावात्, कश्चित्कृतकोऽपि न   
विनश्येत् ।  
स्वहेतोस्तु विनश्वरस्योदयेऽनन्तरमेवापवर्ग इति, क्षणभङ्गुरत्वसिद्धिः ।  
अपि चेदं चिन्तनीयम्, किं कृतका भावास्स्वहेतुभ्यस्समुपजायमाना विनश्वरस्वभावा एव जायन्ते ? अविनाश्वरस्वभावा१०४३ वा ?   
विनश्वरस्वभावा उदयानन्तरमेव लीयन्त इति क्षणभङ्गिनः ।  
अविनश्वरस्वभावास्तु न कदाचिद्विनश्येयुः ।  
न च हेत्वन्तरात्तेषां १०४४ इनाशः, विकल्पासहत्वात् ।  
स हि जायमानो वनाशो भावादव्यतिरेकी ? व्यतिरेकी वा ।  
न तावदव्यतिरेकी, हेतुभेदात् ।  
व्यतिरेकिणि तु जाते, भावस्य प्राग्वदुपलब्ध्यादिप्रसङ्गः ।  
तेन तिरोधीयत इति कल्पनायामपि, तिरोधानं प्रत्येषं विकल्पो वाच्य१०४५ इत्यलमतिप्रसङ्गेन ।  
एकदेशिमतेन क्षणिकत्ववादनिरासः ।  
अत्र१०४६ केचिदेवं समादधति'तदेवेदमि'ति तत्तेदन्ते परस्परं संवलिते समाकलयदेकं प्रत्यभिज्ञासमाख्यातं प्रत्यक्षविज्ञानं क्षणभङ्गानुमानं   
निरुणद्धिइति ।  
१०४७ अ चेदं समीचीनम् ।  
द्वे एते विज्ञाने ग्रहणस्मरणरूपे यथायथं तत्तामात्रे, इदन्तामात्रे च व्याप्रियमाणे नालमुभयानुभवसम्भवसमयवर्तितामर्थस्यावभासयितुम्,   
प्रतीतिविरोधात् ।  
यर्थैव खल्वभिन्नदेशकालं वस्त्वेकतया चकास्ति, तथा भिन्नदेशकालमप्येकतयैव परिस्फुरतीति, तथाविधसंवेदनोदयश्च नैकविज्ञानमन्तरेणेति,   
एकमेवेदं विज्ञानमुररीकरणीयम् ।  
कार्यसद्भावोपपादनायाप्रतीतमपि कारणं परिकल्पनीयम्, न पुनः कारणमुखनिरीक्षणेन स्पष्टदृष्टकार्यविपर्ययः पर्यालोचनीयः ।  
तेन यद्यपि कवलादिन्द्रियात्, केवलात्पूर्वानुभवसमासादितजन्मनो भावनाभिधानात्संस्काराद्वा नैवंविघमिदं विज्ञानुमुदेतुमर्हति ।  
तथापि तयोरन्योन्यसमवधानसमासादितदशान्तरयोरिदं कार्यमित्याचार्या१०४८ मेनिरे ॥  
न चेदमप्युचितम् ।  
प्रत्यक्षमेवेवेदं न भवतीति, सत्यपि संस्कारोपयोगे, इन्द्रियव्यापाराधीनजन्मतयास्य   
प्रथमसमागमसमयभाविनस्सकलवादिनामपहस्तितविवादानां प्रत्यक्षसम्मतादविशेषात् ।  
न चेदं प्रमाणाभासमित्यत्र किञ्चन प्रमाणमस्ति, बाधकारणदोषविषयसंवेदनान्तरविरहात् ।  
न चेदमेवानुमानं बाधकमिति चित्तमनुरज्यते, परस्पराश्रयदोषसमासक्तेः ।  
यावत्खल्वेतद्विज्ञानमबाधितम्, तावदनुमानमेव नोदेतुं प्रभवति, सञ्जाते चानुमाने बाधितामिदं भवतीति, विशदतरमितरेतराश्रयत्वम्१०४९ ।  
अबाधितविषयता१०५० चापि कारणमनुमानोदये, अन्यथा हुतवहे शीतता किमिति नानुमीयते ।  
नन्वेवं तर्हि कथं ज्वालादीनामेकत्वेनावधारितानामनुमानतो भेदसिद्धिः ।  
भाट्टमतेन वस्तुनो द्व्यात्मकतोपन्यासः ।  
अत्र सिद्धान्तसारमुदीरयन्तिसमान्यविशेषात्मकानि सर्ववस्तूनि ।  
तत्र ज्वालादिषु प्रत्यक्षं सामान्यविषयम्, अनुमानन्तु विशेषविषयमिति, भिन्नगोचरप्रचारिणोः प्रत्यक्षानुमानयोर्विरोधाभावात्, न   
प्रत्यक्षेणानुमानोदयविरोधः ।  
कथं पुनरक्षणिकस्यार्ऽथक्रियाकारिता ? क्रमेणेति वदन्ति ।  
स खलु सहकारिसमवधानोपहितविशेषां भावस्तां तामर्थक्रियां क्रमेणैव समपादयति ।  
ननु विकल्पितंसहकारिभिः किं व्यतिरिक्तः, अव्यतिरिक्ते वा विशेष आधीयत इति, दूषणानि चेह विकल्पयुगले पूर्वमावेदितानि ।  
१०५१ त्रापि त एव प्रक्रियामनुक्रमयन्ति ।  
नेदमस्मन्मतमेकान्ततोभिन्नन्येव सर्ववस्तूनि, अभिन्नानि १०५२ एति, किन्तु सर्वभावेषु भेदाभेदौ सङ्गिरामहे ।  
तत्र भेदमात्रविकल्पसम्भवीनि१०५३ दूषणान्यभेदाश्रयणेन परिहृतानि, अभेदमात्राश्रितानि चभेदावलम्बनेनेति ।  
नन्वेतौ भेदाभेदौ कथमेकत्र विरोधिनौ निविशेते ॥  
तत्राऽहुः नेमौ विरोधिनौ, सहदर्शनात् ।  
सहानवस्थानलक्षणो हि विरोधः, अनवस्थानञ्चादर्शननिबन्धनम् ।  
अतो नास्ति विरोधः ।  
तन्निरासः ।  
१०५४ अदिदमविचारितरमणीयमिति १०५५ रभाकरगुरोर्नानुमतम् ।  
स हि ददर्शभेदाभेदावेव तावदेकत्र न सम्भवतः, विरोधात् ।  
न ह्वि तयोस्सहदर्शनमुपपद्यते ।  
एकाकारप्रतीतिरेव खल्वभेददर्शनम्, विलक्षणाकारप्रतीतिश्च भेददर्शनम् ।  
तत्र यद्येकाकारा प्रतीतिः, तदा विलक्षणाकारप्रतीतिर्नास्ति ।  
विलक्षणाकारे च प्रतीते, एकाकारप्रतीतिरेव नास्ति ।  
तेन भिन्नाभिन्नविशेषाश्रयणेनार्ऽथक्रियासमर्थनं न घटत१०५६ इति ।  
न च प्रत्यभिज्ञानेनानुमानविरोधः,१०५७ प्रत्यभिज्ञाया एव परीक्षणीयत्वात् ।  
दृष्टाशुक्तिकायां 'तदेवेदं रजतमि'ति मतिः ।  
सा च सादृश्यवशेन भेदाग्रहणनिबन्धनैवेति युक्तात्रापि परीक्षा ।  
तत्र परीक्ष्यमाणस्यार्थक्रियानुपपत्त्या क्षणिकत्वे निर्णीते, १०५८ अदृशपरापरोत्पत्तिविप्रलम्भोऽयमिति निश्चीयते ।  
भवति च विमृशतोऽपि१०५९ दिङ्मोहादिष्वनुमानवशेन जाताया अपि प्रतीतेर्विपर्ययः ।  
हुतवहादिषु चौष्ण्यप्रतीतिरुपजाता परीक्ष्यमाणापि नान्यथोपपद्यते इति, न विपर्ययानुमानोदयः ।  
तस्मादलमनेन १०६० अञ्चनादर्शनेनातिनिर्बन्धेन१०६१ ।  
सिद्धान्तः ।  
१०६२ अम्भीरतरगुरुदर्शनसागरपारदृश्वानस्तु सम्प्रति समाधिमभिधतिस्तम्भादिषु प्रथममनुभूतेषु पुनरन्तरा तिरोधानादिवशेन   
विच्छिन्नोपलम्भेषु पुनरनुभवतः'स एवायमि'ति तावज्जायते मतिः ।  
तत्र यद्यर्थक्रिया स्थिरादपि कथञ्चिदुपपद्यते, ततो भेदाग्रहणनिबन्धनोऽयमभेदव्यवहार इति किमिति कल्प्यते ।  
उपपद्यते च स्थिरादपि भावात्सहकारिवशोपजातागन्तुकक्रियादिरूपविशेषभाजः क्रमेणार्ऽथक्रिया ।  
स च विशेषो व्यतिरिक्त एव भावादर्थक्रियाकारिणः ।  
न च स एवार्ऽथक्रियाकारी, भावस्तूदास्त इति चतुरस्त्रम् ।  
तथाविधविशेषालीढतैव तस्य साधनता, यदनन्तरमर्थक्रियोदयः, तद्विशेषयोगितयैव भावेषु साधनतवव्यवहारो लौकिकानाम् ।  
कथं पुनरसौ विशेषस्तस्येति व्यपदिश्यते, तदाश्रयतयैवानुमानात् ।  
कथं पुनस्तदाश्रयतैव ।  
स्वहेतुवशेनेति मतवा निवर्ततां भवात्, अलमस्माभिर्दूरमनुयातैः ।  
अथ कस्माद्भावस्यैव भेदो नानुमीयते, प्रत्यभिज्ञानानुगुण्यादिति वदामः ।  
दृष्टानुसारि चानुमानमुचितम्, दृष्टोपपत्तिमुखत्वात् ।  
यथा चार्ऽथक्रिया दृश्ते,१०६२ तथेदमपि दृश्यते स्थावरो भाव इति, तदनुगुणमनुमानमुचितम् ।  
तेन स्थावरेऽप्यर्थक्रियाव्यापकक्रयौगपद्यानिवृत्तेरसिद्धो व्यापकानुपलम्भः, १०६३ अदसिद्धौ च विपर्यये बाधकाभावात्, असिद्धतन्मात्रानुबन्धिनीं   
क्षणिकतां न सत्ता साधयितुमलम्, अनैकान्तिकत्वादिति ।  
न चार्ऽथक्रियाकारितैव सत्ता, किन्तु १०६४ रमाणसम्बन्धयोग्यता ।  
यतस्स्वरूपसत्ता च प्रमाणसम्बन्धयोग्यता ।  
अतोर्ऽथक्रियामकुर्वन्नपि सन्निति, न किञ्चिदवद्यम् ।  
यत्त्विदमुदितमनपेक्षा भावा विनाशं प्रतिइति ।  
तदपि विमृश्यमानं १०६५ दह्यमानं जातुषमिवाऽभरणं विलीयते१०६६ ।  
कं खलु भवन्तो विनाशमभिमन्यन्ते ? प्रध्वंसाभावो विनाश इति चेत्कः पुनः प्रध्वंसाभावः ?'दध्नि क्षीरं नास्तीस्त्ये' वमादिका भावविषया   
संविदिति वद्युच्येत, तदामृतकलायामुदिता नीतिरुद्धरणीया१०६७ ।  
न हि नास्ती'ति बुद्धिरस्ति ।  
किन्तु दधिस्वरूपमात्रानुभव एव स्वयम्प्रकाशे नञ्शब्दप्रयोगमात्रमेव, सैव हि पयसो नास्तिता, या दृश्येऽपि तस्मिन् दधिस्वरूपमात्रोपलब्धिः ।  
न च तां प्रति पयस एव निरपेक्षस्य हेतुता, अनुपनिपतिते हेत्वन्तरे, पयस एवोपलब्धे ।  
न चेदं पयोनतरमुपलभ्यत इति शक्यं वक्तुम् ।  
प्रत्यभिज्ञानस्याभेदसाधकत्वात् ।  
ननु च हेत्वन्तरापेक्षित्वे ध्रुवभाविता नोपपद्यते ।  
ध्रुवभाविता नोपपद्यते ।  
ध्रुवभावितैव कुतोऽवगम्यते ? दर्शनादिति चेत्? हेत्वन्तरेणाप्यवश्यं भवितव्यमिति, दर्शनादेवावगम्यताम् ।  
न च बाला वयं१०६८ येनैवंविधवादाद्भीषयामहे ।  
यत्पुनरिदं स्वहेतुभ्यो भावानामपि नश्वराणामुत्पत्तौ, हेत्वन्तरायत्ते विनाशे, व्यतिरेकिणि जातेऽपि पूर्ववत्भावस्योपलब्ध्यादिप्रसङ्ग इति ।  
अत्रोच्यतेउक्तमस्माभिःयथा तन्मात्रोपलब्धिरेव विनाश इति ।  
तेन तस्या हेतुसद्भावात्तयैव भवितव्यम् ।  
अनुपलब्धिरपितस्य सैवेत्यनुपलब्धिरेव तस्य नोपलब्धिः, तन्निबन्धनश्चाभावव्यवहारोऽपीति सर्वमनाकुलम् ।  
सुगताशीविषविषमक्षणभङ्गविषानलावलीढसायाः ।  
मीमांसायां विहिता१०६९ मर्ममयी जीवरक्षेयम्  ॥ १ ॥  
इति महामहोपाध्यायश्रीशालिकानाथमिश्रप्रणीतायां प्रकरणपञ्चिकायां मीमांसाजीवरक्षा नाम दशमं प्रकरणं समाप्तम् ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
ড়ाऋईCCःEडा १  
११_१  
सवृत्तिकाया वाक्यार्थमातृकाया उपोद्घातो नाम  
प्रथमः परिच्छेदः ।  
१०७० अम्भीरविततमर्थं वाचा सङ्क्षिप्तया निबद्धमपि ।  
न विदन्ति ये समग्रं कृपया तदनुग्रहः क्रियते  ॥ १  ॥ १०७१॥  
तत्र कार्यवाक्यार्थवादिन एव भावम्, भावनाम्, अपूर्वञ्च वाक्यार्थान् प्रतिजानते ।  
तत्रापूर्वमेव वाक्यार्थ इति साधनीयम् ।  
तस्य मूलं पदानामन्विताभिधायेतेति, तामेव तावदादौ परिशोधयति ।  
१०७२ त्र ये प्रत्यस्तमितपदविभागम्, वाक्यमेव वाक्यार्थस्य वाचकमित्याचक्षते ।  
१०७३ ए च वाक्यान्त्यवर्ण एवेति,१०७४ ये च पदैरनन्विताः पदार्था अभिहिताः पदार्था अभिहिताः परस्परान्वयमात्मनोऽवगमयन्तिइति ।  
तन्निरासाय प्रतिजानीते  
पदेभ्य एव वाक्यार्थप्रत्ययो जायते यथा ।  
तथा वयं निबध्नीमः प्रभाकरगुरोर्मतम्  ॥ १ ॥  
पदेभ्य एव, न वाक्यात्, नाप्यन्त्यवर्णात्, नापि पदार्थेभ्य इत्यर्थः  ॥ १ ॥  
तं प्रकारं वक्तुमुपक्रमते  
पदेरेवान्वितस्वार्थमात्रोपक्षीणशक्तिभिः ।  
स्वार्थाश्चेद्बोधिता बुद्धो वाक्यार्थोऽपि तथा सति  ॥ २ ॥  
वाक्यार्थप्रतिपत्तौ हि पदानामनुपायत्वे तदन्यथानुपपत्त्या, वाक्यमेकं तदुपायभूतं कल्प्यते ।  
यद्यपि व्युत्पत्त्यनपेक्षाच्छब्दादर्थो नावगम्यते ।  
यद्यपि चाऽनन्त्याद्वाक्यानाम्, तदर्थानाञ्च, वैदिकस्य चार्ऽथस्यानन्योपायत्वात्व्युत्पत्तिरशक्या ।  
तथापि काल्पनिकपदपदार्थव्युत्पत्तिसंस्कृतात्वाक्याद्वाक्यार्थमवगच्छतीत्याश्रीयते ।  
यदि काल्पनिकत्वे पदपदार्थानां प्रमाणाभावादेकैकवर्णोच्चारणेर्ऽथानवबोधात्, क्रमेणोच्चारितानाञ्च युगपच्छवणासम्भवात्,   
पूर्वपूर्ववर्णानुभवजनितसंस्कारसहितोऽन्त्यो वर्णः प्रत्यायकः, तस्य च पारमार्थिकपदपदार्थव्युत्पत्तिस्सहकारिणीति पक्षस्स्वीक्रियते, यदि वा   
पदैस्सुकरव्युत्पत्तयोऽनन्विता एव स्वार्था अभिहिता वाक्यार्थमवबोधयन्तीत्यङ्गीक्रियत, यदि तु पदान्येवान्वितान्स्वार्थानभिदधतीति शक्यते   
साधयितुम्, तदा वाक्यार्थस्यावबुद्धत्वान्नैताः कल्पना आत्मानं लभन्ते  ॥ २ ॥  
कथं पुनः पदानामन्वितस्वार्थमात्रबोधकत्वे वाक्यार्थावगतिस्सिद्ध्यतीत्यत्राऽह  
१०७५ रधानगुणभावेन लब्धान्योन्यसमन्वयान् ।  
पदार्थानेव वाक्यार्थान् सङ्गिरन्ते विपश्चितः  ॥ ३ ॥  
ननु तेषां भूयस्त्वाद्भूयांसो वाक्यार्थाः, वाक्यानि च स्युरित्यत्राऽह  
भूयांसो यद्यपि स्वार्थाः पदानां ते पृथक्पृथक् ।  
प्रयोजनतया त्वेकवाक्यार्थं सम्प्रचक्षते  ॥ ४ ॥  
तत्प्रतीत्येककार्यत्वाद्वाक्यमप्येकमुच्यते ।  
कथं पुनरेकप्रयोजनत्वमित्यत्राऽह  
प्रतिपत्तिर्गुणानां हि प्रधानैकप्रयोजना  ॥ ५ ॥  
यद्धि प्रधानभूतं, तदेव कथन्नाम विशिष्टं प्रतीयतामित्येवमर्थं गुणानां प्रतिपादनम्, तेन तत्रैव तात्पर्यम्, तदेव प्रमेयम्, तात्पर्यविषय एव शब्दस्य   
प्रामाण्याभ्युपगमात्, तस्य तथाभूतस्य प्रतिपत्तिर्नैकपदनिबन्धनेति, वाक्यमेव तत्र प्रमाणम् ।  
अत एव च '१०७६षष्ठाद्ये न पदं नाम किञ्चन वाक्ये, न पदार्था नाम केचन वाक्यार्थे' [बृ. टी. ६११] इत्युक्तम् ।  
पृथग्भूतं पदं नाम न किञ्चन प्रमाणमस्ति ।  
पृथग्भूताश्च पदार्थाः, न प्रमेयास्सन्तीत्यर्थः ।  
एतच्च तत्रैव स्पष्टमुक्तम्  ॥ ५  ॥ १०७६ ॥  
सम्प्रति वाक्यमेव वाचकं वाक्यार्थस्येति ये ब्रुवते, १०७७ ए च वाक्यान्त्यवर्ण एवेति ।  
तन्निराकरणायाऽह  
व्यवहारेषु वृद्धानां वाक्यश्रवणभाविषु ।  
आवापेद्धारभेदेन पदानां शक्तिनिश्चयः  ॥ ६ ॥  
यद्यपि वृद्धव्यवहारपूर्विकैव सर्वा शब्दव्युत्पत्तिः, वाक्यैरेव च व्यवहारः ।  
तथापि यत्पदावापे यस्यार्ऽथस्याऽवापः, यदुद्धारे चोद्धारः, तस्मिन्नेवार्ऽथे तस्य पदस्य वाचकशक्तिरवसीयते ।  
न च तथा सति वाक्यार्थप्रतिपत्तिर्नोपपद्यते, वक्ष्यमाणत्वान्न्यायस्य ।  
येन कार्यबलेन वाक्यमेकं प्रत्यक्षपरिदृश्यमानवर्णपदभेदापह्नवेन कल्प्येत ।  
१०७८ इञ्च, 'शिशो ! गामानय, शिशो ! गां बधान, वत्स ! गामानय, वत्स ! गां बधान, अर्भक ! गामानय, अर्भक ! गां बधान, डिम्भ ? गामानय,   
डिम्भ ? गां बधाने'त्यष्टानां वाक्यानामष्टौ वाचकशक्तयः कल्प्याः ।  
पदवादिनस्तु, सप्तानां पदानां सप्तैव शक्तय इति कल्पनालाघवम् ।  
अनयैव दिशा शुक्लामिति पदप्रेक्षेपे वाक्यवादिनोऽष्टावपराः कल्प्याः, १०७९ अदवादिनस्त्वेकैव ।  
अपारमार्थिके च १०८० अदपदार्थविभागे किमाश्रिता व्युत्पत्तिरभ्युपायतामुपैतीत्यपि चिन्तनीयम् ।  
ये पुनःवाक्यान्त्यवर्णस्य वाचकतामाहुः, तन्मतेऽपि तावत्पदार्थविभागस्य पारमार्थिकत्वात्घटेतैव व्युत्पत्तिः ।  
ननु वाच्यवाचकसम्बन्धग्रहणमेव व्युत्पत्तिरित्युच्यते ।  
न च वाक्यान्त्यवर्णवाचकत्ववादिनां पदं पदार्थस्य वाचकम् ।  
अतस्तन्मतेऽपि निर्विषयैव व्युत्पत्तिः ।  
उच्यते ।  
न निर्विषया, निमित्तनैमित्तिकभावस्याभ्युपगतत्वात् ।  
केयमवाचकस्य निमित्तता ? नैष दोषः ।  
वाक्याद्धि यत्पदप्रयोगे१०८१ सति, यत्पदार्थान्वितो वाक्यार्थः प्रतीयते, तत्पदं तस्यार्ऽथस्यावाचकमपि भवति निमित्तम् ।  
किन्तु तन्मतेऽपि शक्तिकल्पनागौरवं पूर्वोक्तन्यायेन तुल्यमेव ॥  
येऽप्याहुःवाक्यमेव स्मृत्यारूढं वाक्यार्थं प्रतिपादयतीति, तेषामपि प्राच्यमेव शक्तिकल्पनागौरवलक्षण१०८२ दूषणमशक्यपरिहारम् ।  
१०८३ हाष्यकारवचनञ्च 'पूर्ववर्णनितसंस्कारसहितोऽन्त्यो वर्णः प्रत्यायकः' [शा. भा. पृ. ४६] इति निर्विषयम् ।  
अशक्यञ्च महावाक्यस्य सकृत्स्मरणम् ।  
तस्मात्पदानामेव वाचकशक्तिराश्रयणीया ।  
अत्र केचिच्चोदयन्तिननु वृद्धव्यवहारप्रयुक्ते वाक्ये पदानां वाचकशक्त्यवधारणमेव नोपपद्यते ।  
पुरुषवाक्यनामर्थं प्रति लिङ्गभावेन प्रमाणत्वाभ्युपगमात् ।  
वाक्याद्धि कार्यभूतात्प्रतीतस्य वक्तुस्तदर्थविषयं पूर्वविज्ञानं १०८४ आरणभूतमनुमीयते ।  
तस्य व ज्ञानस्य ज्ञेयाव्यभिचारित्वात्ज्ञेयभूतार्थनिश्चय इति, न वाचकशक्त्यवगमः ।  
उच्यते ।  
न नूनं भवान् १०८५ ईतिपथोक्तमर्थं सम्यगाकलयति ।  
परिहृतं हि तत्रेदम्बालो हि व्युत्पद्यमानः प्रयोज्यवृद्धस्य शब्दश्रवणसमनन्तरभाविनीं विशिष्टचेष्टानुमितामर्थप्रतीतिं शब्दकारणिकामवगच्छति ।  
स तथा व्युत्पन्नः कदाचित्कस्यचिदनन्वितार्थपदरचनं वाक्यमुपलभते, तथोपलभमानस्य चैव विमार्शो   
जायतेसम्भाव्यमानानन्वितार्थपदरचनमिदं वाक्यं कथं प्रयोज्यवृद्धस्य अर्थनिश्चयं कृतवत्? वृद्धस्यापि पुरुषायत्ते   
वाक्येऽनन्वितार्थपदरचनशङ्का ममेव सम्भवतीति ।  
तस्यैवं विचिकित्सोदये पुनरेष निश्चयो जायते  
नूनमनेनायं प्रयोक्तेत्थमवधारितो यदन्वितार्थान्येव पदान्ययं प्रयुङ्क्तेइति ।  
तथाविधापदप्रयोगनियमश्चास्यानुपलब्धेऽन्वये नोपपद्यते इत्येवमन्वयोपलम्भमनुमिमानेनान्वयो निश्चीयते ।  
निश्चिते चान्वये वाक्यमेतदनुवादभूत१८६ मर्थस्येति ।  
एवञ्चेदनुवादकतया तस्यार्ऽथस्य तद्वाक्यं वाचकमेवेति, पूर्ववाचकशक्तिज्ञानं नायथार्थमिति मन्यते ।  
यदि परं मया प्रागनुमानपुरस्सरोर्ऽथनिश्चोऽस्येति नावगतम् ।  
यापि चेयमर्थस्यानिश्चितेऽन्वये विशिष्टवक्तृज्ञानानुमा, सापि पदानां स्वरूपमात्रावगमादेव नोपपद्यते, किनतु विशेषावगमात् ।  
न च शक्तेरन्यः पदानां विशेषोऽवगम्यते ।  
ततो मयेवानेनापि पदानां वाचकशक्तिरवधारिता ।  
तेन विशिष्टान्वयवाचकपदप्रयोगात्तद्विषयं वक्तुः पूर्वज्ञानमनुमितवान्, इति गम्भीरोऽयं नीतिमहाह्वदः ।  
अन्विताभिधानानुपपत्तिशङ्का ।  
अत्र १०८७ एचिदाचक्षतेभवतु पदानां पदार्थेषु शक्तिज्ञानम्, तथाप्यन्विताभिधानं न सिध्यतिइति ।  
तथाहिप्रतियोगिनामनन्ततया अन्वयानामानन्त्यात्, तदानन्त्ये चान्वितानामप्यानन्त्यात्सम्बन्धग्रहणं दुष्करम् ।  
अगृहीतसम्बन्धस्य च पदस्य वाचकत्वे, एकस्माच्छब्दात्सर्वार्थप्रतीतिप्रसङ्गः१०८८ ।  
सामान्यान्वयाभिधानञ्च नाऽशङ्कनीयमेव, वाक्येभ्यो विशेषान्वयावगमात् ।  
स्वरूपमात्राभिधानेनापि च वाक्यार्थप्रतिपत्त्युप१०८९  पत्तावन्विताभिधानाश्रयणे शक्तिकल्पनागौरवम्१०९० ।  
तथा१०९१ पदेनान्वितस्स्वार्थोऽभिधीयमानःकिमभिहितेन पदार्र्थान्तरेणान्वितोऽभिधीयते ? उत, अनभिहितेनेति ? विकल्पनीयम् ।  
अनभिहितेन चेत्, १०९२ अदान्तरप्रयोगवैयर्थ्यम् ।  
एकस्माच्च १०९३ अर्वान्वयप्रतीतिप्रसङ्गः ।  
अभिहितेन चेत्, तदपि तर्हि पदमन्विताभिधायितया १०९४ अदान्तरोपात्तमर्थमभिधानायापेक्षतैति, इतरेतराश्रयः प्राप्नोति ।  
तस्मात्पदान्तराभिधानानपेक्षस्वरूपमात्राभिधानमेवार्ऽथानां पदैः क्रियते ।  
ते च तथाभूताः पदैरभिहिताः पदार्था आकाङ्क्षासन्निधियोग्यतावन्तो वाक्यार्थमवगमयन्ति ।  
न तेषां सम्बन्धग्रहणापेक्षा शङ्कनीया ।  
यतः पदधर्मोऽयम्, नायमर्थधर्मः ।  
तदाह भाष्यकारः  
'१०९५ अदानि हि स्वं स्वमर्थमभिधाय निवृत्तव्यापाराणि ।  
अथेदानीमवगतास्सन्त वाक्यार्थमवगमयन्ती' [पू. मी. १. १. २५.] ति  ॥ ६ ॥  
तदेतन्निराकर्तुमुपक्रमते  
ओप्यन्ते, चोद्ध्रियन्ते च स्वार्था अन्वयशालिनः ।  
अन्वितेष्वेव सामर्थ्य पदानां तेन १०९६ अम्यते  ॥ ७ ॥  
तत्रैव वार्तिकमतेन शङ्का ।  
अत्राऽहसत्यमन्वितपदार्थविषयावेवाऽवापोद्धारौ, तथाप्यन्विताभिधानमशक्यम् ।  
पारम्पर्येणापि तदुपपत्तेः ।  
तथाहिपदैरनन्वितोऽप्यभिहितोर्ऽथोऽन्वितार्थप्रतिपत्तेर्निमित्तं भवतीति, पदानां पारम्पर्येणान्वितेष्वपि हेतुत्वम् ।  
तदाहुर्वार्तिककारभिश्राः  
'न विमुञ्चनित सामर्थ्यं वाक्यार्थेऽपि पदानि नः ।  
तन्मात्रावसितेष्वेषु पदार्थेभ्यस्स गम्यते' ॥  
[श्लो. वा. अधि. ७. श्लो. २२९] इति ।  
पदार्थप्रतिपादनञ्च वाक्यार्थप्रतिपत्तये प्रयुक्तानां पदानामवान्तरव्यापार इति च, तेषामेव व्यवहारः  
'वाक्यार्थमितये तेषां प्रवृत्तौ नान्तरीयकम् ।  
पाके ज्वालेव काष्ठानां १०९७ अदार्थप्रतिपादनम्' ॥  
[श्लो. वा. अधि. ७. श्लो. ३४३.] इति ।  
एतामाशङ्कामुपेक्ष्यैव तावद्दोषान्तरं परिहरति  
आकाङ्क्षासन्निधिप्राप्तयोग्यार्थान्तरसङ्गतान् ।  
स्वार्थानहुः पदानीति व्युत्पत्तिस्संश्रिता१०९७ यदा  ॥ ८ ॥  
आनन्त्यव्यभिचाराभ्यां तदा दोषो न कश्चन ।  
यत्तावदुक्तमानन्त्याच्छब्दशक्त्यवधारणानुपपत्तिः, अगृहीतशक्तेश्च वाचकत्वे व्यभिचारप्रसङ्ग इति ।  
तदनुपपन्नम् ।  
उपलक्षणाश्रयणेनापि १०९८ अम्बन्धबोधः, सौकार्यादाकाङ्क्षितेन योग्येन सन्निहितेन चान्वितं स्वार्थं पदं वक्तीति व्युत्पत्तिराश्रीयते  ।  
तेन  
१०९९ अद्यदाकाङ्क्षितं योग्यं सन्निधानं प्रपद्यते ।  
तदन्वितः पदेनार्ऽथस्स्वकीयः प्रतिपाद्यते ॥  
इति सङ्ग्रहश्लोकः ।  
आकाङ्क्षविषये न्यायमतोपन्यासनिरोसौ ।  
का पुनरियमाकाङ्क्षा ? प्रतिपत्तुर्जिजासा ।  
किन्निबन्धना पुनरसौ ? ११०० विनाभावनिबन्धनेति केचित् ।  
क्रिया हि कारकाविनाभाविनीति तां प्रतीत्य, कारकं जिज्ञासते, एवं कारकमपि बुध्वा, क्रियामिति ।  
११०१ अदयुक्तमिति मन्यामहे ?, जिज्ञासाविरामानुपपत्तेः ।  
तथाहियदा तावत्कारकजिज्ञासा, तदा तदीयजनकतद्गुणतत्क्रियातत्कारकान्तरादिजिज्ञासाप्यापद्यते ।  
अथ प्रयोजनाभावात्कारकातिरिक्तमन्यन्न जिज्ञास्यते, तर्हि क्रियामात्रावगमेऽपि यत्र कारकज्ञानेन प्रयोजनं नास्ति, तत्र जिज्ञासा न स्यात् ।  
अनुष्ठेय तया हि क्रियायामवगतायां कारकमन्तरेण तदनुष्ठानानुपपत्तेः, कारकज्ञानं न प्रयोजनवत् ।  
वर्तमानापदेशादौ त्वननुष्ठेयतया नास्ति न कारकज्ञानेन प्रयोजनम् ।  
अथ च यत्रापि वाक्यमपरिपूर्णं मन्यन्ते, साकाङ्क्षार्थाभिधायितया चापरिपूर्णता ।  
अत एव तत्राध्याहारमपि कुर्वन्ति ।  
यत्रापि चानुष्ठेयक्रियावगमः, तत्रापि निश्शेषकारकजिज्ञासा स्यात् ।  
यथादेवदत्त ! 'गामानये'ति ११०२ अरणानुपादानादपरिपूर्णता स्यात् ।  
अथैककारकज्ञानेनापि तावदनुष्ठानोपपत्तेर्न कारकान्तरजिज्ञासा, तर्हि देवदत्त ! 'गामानय दण्डेने'ति प्रयुक्तेऽपि दण्डशब्दे, तदाकाङ्क्षा न स्यात् ।  
ततश्च अनाकाङ्क्षितत्वात्तस्य, तदन्वयो न स्याद्वाक्यार्थे ।  
अथ दण्डपदोच्चारणात्तत्राऽकाङ्क्षा परिकल्प्यते ।  
११०३ न्यथा दण्डपदार्थस्यानन्वये तत्पदोच्चारणमनर्थकं स्यात् ।  
एवम 'प्यरुणयैकहायन्या पिङ्गाक्ष्या सोमं क्रीणाती' [तै. सं. ६.१.९] त्यत्राप्यनन्वयप्रसङ्गः ।  
न हि वेदपदोच्चारणेनानर्थकेन न भवितव्यमिति किञ्चन प्रमाणमस्ति, अतो न तत्राऽकाङ्क्षोदये किञ्चित्कारणमस्तीति, 'सोमं   
क्रीणाती'त्यतोऽधिकस्यानन्वितता स्यात् ।  
अपि च लौकिकत्वात्क्रियाकारकयोः, यत्किञ्चित्क्रियाकारकोपादानेऽपि तत्सिद्धेरविघातान्नऽतीव विशेषजिज्ञासा घटते ।  
अज्ञाते हि ज्ञानेच्छा घटते, न पुनर्ज्ञातेऽपि ।  
स्वमतेनाऽकाङ्क्षाकथनम् ।  
११०४ त्रोच्यतेअभिधानापर्यवसानम्, अभिधेयापर्यवसानञ्च जिज्ञासोदये निबन्धनम् ।  
एकपदप्रयोगे हि ११०५ वारमित्यादावभिधानमेव न पर्यवस्यति ।  
न ह्यनुच्चरिते प्रतियोगिसन्निधापके११०६ पदेऽन्विताभिधानं शक्यते वक्तुम् ।  
वृद्धव्यवहारवशेनान्वितार्थप्रतिपादनपरता पदानामवधारितेति, तदर्थं युक्तैव प्रतियोगिजिज्ञासा ।  
यस्याप्यभिहितान्वय इति राद्धान्तः, तन्मतेऽपि पदार्थस्य ११०७ अदार्थान्तरमन्तेरणान्वयासामर्थ्यात्, तदुपपत्तये युक्तैव ११०८ रतियोगिजिज्ञासा ।  
तस्याञ्च सत्यामपरिपूर्णवाक्यपरिपूरकतया लोकेऽध्याहारस्य११०९ १११० इदितत्वात्, प्रकरणादिवशेन योग्यप्रतियोग्यध्याहारः क्रियते ।  
'अमावास्यायामपराह्णे पिण्डपितृयज्ञेन चरन्ती' [आ.श्रौ.१.३.७.सू.१.२.] त्यादिष्वनेकपदप्रयोगादन्विताभिधानेऽपि, अभिहितस्नय   
कार्यस्यापूर्वात्मनोऽनुष्ठानं विना कार्यत्वानुपपत्तेः, कर्त्रा च विना तदसम्भवात्, अधिकारादृते च तदयोगात्, नियोज्यमन्तरेण चतस्यानवकल्पनात्,   
तदुपपत्तये युक्तैव तदन्वययोग्यनियोज्यजिज्ञासा ।  
तस्यां सत्यामपरिपूर्णत्वावगमात्, लोकवदध्याहारे कर्तव्ये सत्यपि, ११११ ईवनस्याऽवश्यकत्वेऽन्तरङ्गत्वे च १११२ इधेरनुष्ठानाक्षेपो न   
कल्पेतेति, तत्परित्यागेन काम्ये नियोज्यविशेषणे स्थिते सर्वकामिपुरुषव्यापिस्वर्गस्यैव नियोज्यविशेषणत्वयोग्यत्वात्, स्वर्गकामो   
नियोज्योऽध्याह्वियते ।  
१११३ अथाध्ययनविधावन्यप्रयुक्तानुष्ठाननिर्वाहितकार्यभावे नियोज्यो नाध्याह्वियते ।  
१११४ लौकिकत्वाच्चापूर्वे कार्ये नियोज्यस्याध्याहारमन्तरेणाऽकाङ्क्षा न निवर्तते ।  
अलौकिकत्वादेव च 'सौर्यं चरुं१११५ निर्वपेत्घृते शुक्लानां व्रीहीणां ब्रह्मवर्चसकामः' [मै. सं. २. २. २] इत्यादौ करणोपकारमन्तेरण   
विधेस्सिद्ध्यसम्भवात्तज्जिज्ञासा, तज्जनकपदार्थजिज्ञासा च ।  
अत एव तदभावे भाष्यकारो वाक्यानां १११६ यूनतामाशङ्क्य परिहृतवान्१११७ ।  
नन्वेवं तर्हि तत्र पदत्रयं प्रयुज्यते'गामानय शुक्लामि'ति लोके, तत्र हि कारकद्वयस्यासम्भवान्नाऽकाङ्क्षास्तीति कथमन्विताभिधानम् ।  
'गामानयेत्ये' तावतैव परिपूर्णत्वाद्वाक्यस्य ।  
सत्यम् ।  
पदान्तरानुच्चारण एवम्, उच्चरिते तु तस्मिन्, तस्याप्यानयतिसन्निधानादेकवाक्यत्वावगमादानयत्यन्वितस्वार्थाभिधायित्वात्, आकाङ्क्षां विना   
च तदसम्भवात्, आनयतेराकाङ्क्षा परिकल्प्यते ।  
तथा चोक्तं १११८ हाष्यकारेण  
'भवति च रक्तं प्रत्याकाङ्क्षे' [शा. भा. पृ. ११७.टति ।  
तेनात्राप्यन्विताभिधानसिद्ध्यर्थमेवाऽकाङ्क्षा ।  
यदि परमयं विशेषः, 'द्वारमि'त्यादौ तस्यैव पदस्यान्विताभिधानायाऽकाङ्क्षा, 'गामानय शुक्लामि'त्यादौ तु १११९ अदान्तरस्येति ।  
अन्वितस्याभिधानार्थमुक्तार्थघटनाय वा ।  
प्रतियोगिनि जिज्ञासा या साऽकाङ्क्षेति गीयते ॥  
इति सङ्ग्रहश्लोकः ॥  
सा चेयमाकाङ्क्षा ११२० हवन्ती व्युत्पत्तावुपलक्षणमाश्रीयते ।  
किमिति पुनस्सन्निधियोग्यत्व एव ११२१ आऽश्रीयते, निराकाङ्क्षाणामन्विताभिधानादर्शनात् ।  
'अयमेति पुत्रो राज्ञः, पुरुषोऽयमपनीयतामि'त्यादौ पुत्रपदसम्बन्धनिराकाङ्क्षो राजा न पुरुषेणान्वीयते ।  
कस्मात्पुनरनयोः पुत्रपुरुषयोस्सन्निधियोग्यत्वाविशेषेऽपि पुत्रेणैव राज्ञस्सम्बन्धः, न पुरुषेण ।  
उच्यतेवाक्यात्११२२ आक्यार्थप्रतिपत्तेर्न्यायसापेक्षत्वात्, नित्यसापेक्षेण पुत्रेणैव राजा सम्बध्यते, तत्सम्बन्धनिराकाङ्क्षश्च न   
पुरुषसम्बन्धमनुभवतीत्याकाङ्क्षापि व्युत्पत्त्युपलक्षणमाश्रीयते ।  
परिपूर्णेन योग्यस्य समीपस्याप्यनन्वयः११२३ ।  
व्युत्पत्तौ तेन शब्दानामाकाङ्क्षाप्युपलक्षणम् ॥  
इति सङ्ग्रहश्लोकः ॥  
सा चेयमाकाङ्क्षा प्रतियोगिषु सर्वेषु न सहसैवोपजायते, किन्तु कारणोपनिपातक्रमेण ।  
तथाहिविषयमन्तरेणापूर्वं कार्यं प्रत्येतुमेव न शक्यत इति, प्रतिपत्त्यनुबन्धभूतविषयापेक्षा प्रथमं विधेः ।  
अथ प्रतिपन्ने विषयसम्बन्धिनि विध्यर्थे, नियोज्यमन्तरेण तत्सिद्ध्यसम्भवान्नियोज्याकाङ्क्षा ।  
तथा विषयीभूते भावार्थे करणे लब्धे, वैकृतापूर्वाणां करणोपकाराकाङ्क्षा, लब्धे च तस्मिन्, तज्जनकपदार्थाकाङ्क्षेति ।  
तथा चाऽहु ः  
'प्रतियोगिषु सर्वेषु नाऽकाङ्क्षोदेति तत्क्षणात् ।  
कारणोपनिपातानुपूर्व्येण तु यथायथम्' ॥  
इति ॥  
तत्क्रमेणान्विताभिधानमपि क्रमेणैव ।  
श्लोकश्चात्र भवति  
जिज्ञासा जायते बोद्धुस्सम्बन्धिषु यथा यथा ।  
तथा तथैव शब्दानामन्वितार्थाभिधायिता ॥  
सन्निधिनिरूपणम् ।  
अथ ११२४ अन्निधिः कः ? ११२५ अस्यार्ऽथस्य श्रवणानन्तरमाकाङ्क्षायोग्यताभ्यामर्थान्तरे बुद्धि विपरिवृत्तिः ।  
सा च न शब्दनिबन्धनैव केवलमन्विताभिधानव्युत्पत्तावुपलक्षणम् ११२६ अध्याहृतेनापि लोके अन्विताभिधानदर्शनात् ।  
न च वाच्यंशब्द एवाध्याह्वियते, सचार्ऽथमुपस्थापयतिइति, अनुपयोगात्, अप्रमाणकत्वाच्च ।  
यद्यप्यर्थापत्तिप्रमाणकोऽध्याहारः, तथापि शब्दकल्पनमनुपपन्नम् ।  
येन हि विनानुपपत्तिः, तदेवार्ऽथापत्तिप्रमेयम् ।  
न चार्ऽथानां शब्दमन्तरेणानुपपत्तिः ।  
स्यान्मतम् ।  
अर्थकल्पनायैवार्ऽथापत्तिः प्रवर्त्तमानां तस्यार्ऽथस्य सविकल्पकज्ञानवेद्यत्वात्, सविकल्पकज्ञानानाञ्च शब्दपुरस्सरत्वात्पुरोवर्तिति शब्द एव   
पर्यवस्यतिइति ।  
तदसत् ।  
यथैव शब्दपुरस्सरेऽपि सविकल्पकज्ञाने लिङ्गस्य, इन्द्रियाणाञ्च निर्विकल्पकदशायामर्थ एवावधारितशक्तित्वान्न शब्दमात्रे पर्यवसानम्, तथा   
दृष्टार्थापत्तौ साक्षादुपपादकेर्ऽथ एवार्ऽथापत्तेः प्रामाण्याभ्युपगमात्, श्रुतार्थापत्तवपि तत्रैव तस्याः प्रामाण्यं युक्तम्, न शब्दे ।  
तस्य साक्षादनुपपत्तिशमनासमर्थत्वात् ।  
किञ्च सर्वत्र सविकल्पकज्ञाने शब्दस्स्मरणविपरिवर्ती न प्रमेयतां प्रतिपत्तुमर्हति ।  
सविकल्पकल्पकज्ञानेषु पूर्वप्रतीयमानता च शब्दस्य नातीव प्रमाणवती, किन्त्वर्थप्रतीतावेव समानकालं शब्दस्मरणमिति प्रतीत्यारूढम् ।  
तेन न श्रुतार्थापत्तिश्शब्दविषया ।  
न च शब्दानुपपत्त्या शब्दकल्पनैवोचिता, तस्य स्वातेऽनुपपत्त्यभावात् ।  
अन्विताभिधानानुपपत्त्या तु कल्पना प्रसरन्ती योग्यप्रतियोग्यर्थविषयैवावतिष्ठते, तस्यैवाऽकाङ्क्षितत्वात्, ११२७ अशमाद्यन्यायेन   
पदार्थवत्पूर्वप्रतीतस्यापि शब्दस्योपेक्षणीयत्त्वात् ।  
न च 'द्वारमि'ति यत्राध्याहारः, तत्राप्याव्रियताम्, संव्रियतामिति वा कल्पयितुमर्थापत्तेः प्रभविष्णुता, सामान्यकल्पनामात्रहेतुत्वात् ।  
तस्मादपरिपूर्णपरिपूरकतया लोकत एवाध्याहारस्याप्युपपत्तिः११२८ ।  
तत्र यौग्यतया, प्रकरणादिवशेन च विशेषावधारणादर्थ एव च परिपूरक इति, अनुपयोगी शब्दस्याध्याहारः ।  
अतो विश्वजिदादौ नियोज्येन, सर्वत्र च करणोपकारेण, विकृतिषु च प्राकृतपदार्थैरशब्दोपस्थापितैरपि सिद्धमन्विताभिधानम् ।  
आकाङ्क्षावच्च सन्निधावपि सन्निधापकक्रमेणैव क्रमो वेदितव्यः, तदनुसारेण चान्विताभिधानमपितथैवैति ।  
सन्निधिश्शब्दजन्मैव व्युत्पत्तौ नोपलक्षणम्  ।  
अध्याहृतेनाप्यर्थेन लोके सम्बन्धदर्शनात् ॥  
सहसैव न सर्वेषां सन्निधिः प्रतियोगिनाम्  ।  
सन्निधापकसामग्रीक्रमेण क्रमवानसौ ॥  
यथा यथा सन्निधानं जायते प्रतियोगिनाम्  ।  
तथा तथा क्रमेणैव शब्दैरन्वितबोधनम् ॥  
इति सङ्ग्रहश्लोकाः ।  
अतो यथोक्ताकाङ्क्षासन्निधिप्राप्तमाकाङ्क्षितं सन्निहितं योग्यञ्च यत्पदार्थान्तरम्, तेन सङ्गतमित्यर्थः ।  
योग्यतानिरूपणम् ।  
किं पुररिदं योग्यत्वं नाम ? उच्यतेयत्११२९ अम्बन्धार्हम् ।  
सम्बन्धार्हमिदमिति कथमवगम्यते, सम्बन्धित्वेन दृष्टत्वात् ।  
नन्वेवं तर्हि कथमपूर्वे कार्येऽन्विताभिधानं वेदे, तेन सह कस्य चित्सम्बन्धस्यादर्शनात् ।  
उच्यतेसामान्यतो योग्यतावधारणं विशैषप्रतित्तावुपाय इत्यदोषः ।  
यदपि तदपूर्वम्, तदपि कार्यमेवेति दृष्टचरकार्यसम्बन्धं यत्, तद्योग्यमित्यवसीयते ।  
सामान्येनैव योग्यत्वं लोके यदवधारितम् ।  
तदन्विताभिधानस्य व्युत्पत्तावुपलक्षणम् ॥  
इति सङ्ग्रहश्लोकः ।  
योग्यताविषये मतान्तरोपन्यासनिरासौ ।  
अन्ये तुयदयोग्यतया नावधारितम्, तद्योग्यम् ।  
तेनालौकिकेनापि विध्यर्थेनान्विताभिधानं सिद्ध्यतीत्याहुः ।  
तदिदमसारम् ।  
यथाप्रमाणान्तरावेद्ये वस्तनि कस्यचिद्योग्यतावधारयितुं न शक्यते, तथैवायोग्यतापीति, सर्वस्याप्रतीतेनापि सर्वप्रकारेण तस्मिन्नन्वयस्स्यात् ।  
भावार्थस्यैव विषयत्वेनान्वयः, अनुपादेयविशेषणविशिष्टस्यैव स्वर्गकामादेः नियोज्यतयान्वय इति नियमो नोपपद्यत इत्यलमतिप्रसङ्गेन  ॥ ८ ॥  
नन्वन्विताभिधानपक्षे व्युत्पत्तावुपलक्षणाश्रयणमेव गौरवमित्यत्राऽह  
पदार्थेष्वपि चैवैषा सामग्र्यन्वयबोधने  ॥ ९ ॥  
यस्यापि मते पदार्था एवान्योन्यान्वयमवगमयन्ति, तेनापि प्रतिनियतान्वयबोधसिद्ध्यर्थमिदमाश्रयणीयमेवआकाङ्क्षासन्निधियोग्यतावन्त एव   
पदार्था ११३३ आकयार्थ बोधयन्ति, नान्य इति, एतदेव कथमिति पर्यनुयुक्तेन वृद्धव्यवहारे तथादर्शनादिति परिहारो वाच्यः ।  
तस्मादुभयपक्षसाधारणत्वान्नेदं दूषणम्  ॥ ९ ॥  
नन्वेवमपि केन विशेषेणाभिहितान्वयं परित्यज्य, अन्विताभिधानमाश्रितमिति ।  
११३४ त्राऽह  
किन्तु तेषामदृष्टैषा शक्तिर्मानान्तराद्गतौ ।  
कल्प्या विशिष्टार्थपरपदसंस्पर्शभाविता  ॥ १० ॥  
पदार्थानां हि शब्दादन्यतः प्रमाणात्प्रतीयमानानामन्योन्यान्वयबोधकत्वं न प्रतीतमिति, शब्दाभिधेयानां तदवगमशक्तिः कल्पयितव्या ।  
तस्याश्चोत्पत्तौ शब्दसंस्पर्श एव हेतुरित्याश्रयणीयम् ।  
शब्दो हि विशिष्टार्थप्रतिपत्तिपरतया लोकव्यवहारेषु प्रयुज्यमानो दृष्टः ।  
न चोऽसौ साक्षाद्वाक्यार्थप्रतिपादने समर्थ इति, पदार्थानवान्तरव्यापारीकरोति ।  
ते च यद्यन्योन्यान्यान्वयबोधने समर्थास्स्युः, तदा तेषामवान्तरव्यापारता स्यान्नान्यथेति, विशिष्टार्थावबोधपरशब्दसंस्पर्शादेव तेषामेषा   
शक्तिराविर्भवतीति, शब्दस्यापि पदार्थगतान्वयबोधकत्व११३५ शक्त्याधानशक्तिराश्रयणीया ।  
स्यादेवम्यदि मानान्तरावसेयानां पदार्थानामन्योन्यान्वयावगमे सामर्थ्यं न स्यात् ।  
अस्ति तु तत्श्वैत्यस्यानवधारिताश्रयविशेषस्य प्रत्यक्षदृष्टस्य,अश्वस्याप्रतिपन्नगुणविशेषस्य प्रत्यक्षह्वेषाशब्दानुमितस्य पदनिक्षेपशब्दानुमितस्य,   
अज्ञातकर्तृभेदस्य धावनस्य, 'श्वेतोऽश्वो धावती'त्यन्वयबोधकत्वदर्शनात् ।  
११३६ अदाहुर्वार्त्तिककारमिश्राः  
'पश्यतश्श्वेतमारूपं ह्वेषाशब्दञ्च शृण्वतः ।  
खुरनिक्षेपशब्दञ्च श्वेतोऽश्वो धावतीति धीः ॥  
दृष्टावाक्यविनिर्मुक्ता' इति ।  
[श्लो. वा. वा. अधि. श्लो. ३५८] आरूपमव्यक्तरूपमित्यर्थः ।  
तेन गुणविशेषो न प्रत्यक्षमवसीयत इत्यर्थः ।  
अत्रोच्यतेकिं येनैव पुरुषेण श्वैत्यसमानाश्रयौ ह्वेषाध्वनिपदनिक्षेपशब्दाववगतौ, तस्यैवेयं 'श्वेतोऽश्वो धावती'ति धीः ? उत   
यस्यऽपादानानध्यवसायः, तस्यापिइति ? किमतः ।  
यदि तावदप्रत्याकलितह्वेषाध्वतिनपदविहारनिर्धोषापादानस्येत्युच्यते, तदाप्रतीतिविरोधः ।  
स ह्येवं प्रतिपद्यतेभवितव्यमस्मिन् देशे नूनमश्वेन, भवितव्यञ्च केनचिद्धावतेति ।  
अथाश्वसम्बन्धिनमेव सुरपुटटङ्काररवमभ्यासपाटववशादवैति, तदासावश्ववर्तिनीमेव वेगवतीं गतिमनुमिनोतीति, न पुनः केवलामेवावगम्य,   
तस्यान्वयं पदार्थसामर्थ्येनावबुद्ध्यते ।  
योऽपि तस्मिन् देशे नास्त्यन्योऽश्वादिति निश्चित्य, पारिशेष्यादपादानाध्यवसायेऽपि ह्वेषाध्वनेश्श्वैत्यसमानाधिकरणमश्वत्वमप्यध्यवस्यति,  ।  
तस्यापि गृहाभावदर्शनमिव बहिर्भावावगतावर्थापत्तिः'योऽयं श्वेतः, स एषोऽश्वः' इत्यत्र प्रमाणम् ।  
यस्तु श्वैत्यसमानाधिकरणौ ह्वेषाध्वनिखुरपुटटङ्कारावध्यवस्यति,तस्याप्यश्वत्वे वेगवति च गमने श्वेतवर्तिन्येवानुमानम्, न स्वतन्त्रयोः ।  
अतः प्रमाणान्तरेणासम्बद्धावभातानां पदार्थानां न क्वचिदन्योन्यसम्बन्धबोधकत्वमनुमानार्थापत्तिव्यतिरेकेण प्रतीतम् ।  
अपि च यदि पदार्थावगतिमात्रादेव परस्परान्वयावगमः, तदा कस्मिन् प्रमाणे तस्यान्तर्भाव इति वाच्यम् ? न तावच्छाब्दे, शब्दाभावात् ।  
पदाथाभिधानावान्तरव्यापारेण हि ११३८ अच्छब्दादन्वयज्ञानम्, तच्छाब्दमित्येष वो राद्धान्तः ।  
११३९ अस्मान्नास्य शाब्देऽन्तर्भावः ।  
प्रमाणान्तराभ्युपगमे तु शाब्दस्योच्छेदः, शब्दावगतपदार्थविषयेऽपि तस्यैव प्रामाण्यप्रसङ्गात् ।  
तस्माच्छब्दाभिहितानां पदार्थानामन्यत्रादृष्टं वाक्यार्थबोधनसामर्थ्यं कल्पयितव्यम् ।  
तदाधानशक्तिश्च शब्दानामपीति कल्पनालाघवाच्छब्दानामेवान्वितस्वार्थावबोधनशक्तिमात्रं कल्पयितुं न्याय्यम् ।  
तेन पारम्पर्येण पदानामन्वितेषु सामर्थ्यमिति निरस्तम् ।  
११४० अन्वनन्तप्रतियोग्यन्वितस्वार्थबोधनविषया अनन्ता एव शब्दस्य शक्तयः कल्पयितव्यास्स्युः ।  
अभिहितान्वयवादे त्वेकस्मिन्नर्थे एकस्य शब्दस्यैकैव शक्तिरिति ।  
११४१ अन्नएकयैवाऽकाङ्क्षितसन्निहित११४२ ओग्यार्थान्वितस्वार्थाभिधानशक्त्या प्रतियोगिभेदेन कार्यभेदोपपत्तेश्चक्षुरादीनामिव ।  
चक्षुर्यथैवैकया दर्शनशक्त्या घटादिप्रतियोगिसहायभेदाज्ज्ञानानि भिन्नानि जनयति, तथा शब्दोऽपि प्रतियोगिभेदादिति मन्तव्यम् ।  
किञ्च पदार्थेष्वपि तुल्यमेतदिति न किञ्चिदेतत् ।  
अन्ये त्वाहुःाकाङ्क्षासन्निधियोग्यतावन्तः पदार्था वाकयार्थीभवन्ति, न पुनर्वाक्यार्थमेव बोधयन्तीति ।  
तदिदमतिमन्दम्वाक्यार्थावगतेः कारणाभावप्रसङ्गात् ।  
अनुपायत्वे पदानामन्वयप्रतीतौ पदार्था अपि चेन्न कारणम्, अकारणिकैवा ।  
द्यपद्येत ।  
स्यान्मतम् ।  
क्रियापदेन, कारकपदेन वा साकाङ्क्षेर्ऽथेऽभिहिते, यदेव पदान्तरेण योग्यप्रतियोगिपदार्थान्तरं सन्निधाप्यते, तदवे तस्य सम्बन्धित्वेनावतिष्ठतेइति ।  
सत्यमेवम् ।  
अवगतिस्तु तत्सम्बन्धस्य किन्निबन्धनेति वाच्यम् ।  
अथ पूर्वपदार्थे साकाङ्क्षे अभिहिते, यत्पदान्तरमुच्चरितम्, तत्तत्सम्बन्धितयैव स्वार्थमुपनयति प्रत्ययवत् ।  
यथा प्रकृत्यर्थे पूर्वप्रतीते प्रत्यय उच्चार्यमाणस्स्वर्थं तद्विशिष्टमेवाभिधत्ते, तथा पदान्तरमपि ।  
तदुक्तं, 'प्रकृतिप्रत्ययौ प्रत्ययार्थं सह ब्रूतः' [म. भा.] इति ।  
प्रकृति स्वार्थं प्रत्ययार्थविशैषणत्वेनोपनयतीति, प्रत्ययेन तदर्थमाहेत्यर्थः ।  
तथा चोक्तम्  
'नित्यं विशिष्ट एवार्ऽथे प्रत्ययो यत्प्रयुज्यते ।  
तत्पूर्वतरविज्ञातप्रकृत्यर्थविशेषणात्' ॥  
इति ।  
अङ्गीकृतं तर्हि द्वितीयस्य पदस्यान्विताभिधानम्, प्रथमस्य तथापि नास्तीति चेन्न ।  
वाक्ये पादानां प्रयोगक्रमनियमाभावात् ।  
यदेव कदाचित्प्रथमम्, तदेव कदाचित्द्वितीयमिति, सर्वपदानामेवान्विताभिधानमापतितम् ।  
अभिहितान्वयवादी च प्रकृतिप्रत्यययोरप्यन्वयव्यतिरेकावधारितव्यतिरिक्तशक्तिकयोरभिहितान्वयमेव पदवदिच्छति ।  
तथा च  
'प्रकृतिप्रत्ययौ ब्रूतः प्रत्ययार्थं सहेति यत् ।  
भेदेनैवाभिधानेऽपि प्राधान्येन तथोच्यते' ॥  
'पाकं तु पचिरेवाऽह कर्तारं प्रत्ययोऽप्यकः ।  
पाकयुक्तः पुनः कर्ता वाच्यो नैकस्य कस्यचिद्'  ॥ ११४३॥  
इत्याह ।  
किञ्च प्रतययश्चेदन्विताभिधायी, तदा तदविशेषात्पदानामप्यन्विताभिधायिता किमिति नाभ्युपेयते, किमर्धवैशसेन ।  
यदि प्रकृतिप्रत्यययोरप्यन्विताभिधानमस्ति, न तर्हि द्वारमित्यत्रान्विताभिधानानुपपत्तिनिबन्धयाऽकाङ्क्षया विव्रियतां, संव्रितयां वेत्यध्याहारः ।  
उच्यते ।  
द्वारमिति प्रथमेयं प्रातिपदिकार्थाव्यतिरिक्तार्थाभिधायिनी ।  
तेनात्र केन सहान्वितस्याभिधानम् ।  
व्यतिरिक्तार्थे प्रत्यये प्रविशेत्यादौ योऽध्याहारः, सोऽभिहितार्थानुपपत्त्यैव विश्वजिदादिवदिति न दोषः ।  
वाक्यार्थविषये भट्टपादमतम् ।  
११४४ आर्तिककारमिश्रास्तुलाक्षणिकान् सर्ववाक्यार्थानिच्छन्तः पदार्थानामन्वयावबोधशक्तिकल्पनां निराकुर्वन्ति ।  
अनन्वितावस्थो हि पदार्थोऽभिहितोऽन्वितावस्थां स्वसम्बन्धिनीं लक्षयति ।  
अवस्थावस्थावतोर्हि सम्बन्धात्, अवस्थावत्यभिहिते, भवत्येवावस्थापि बुद्धिस्था ॥  
सर्वत्र च सम्बन्धिनि दृष्टे, सम्बन्ध्यन्तरे बुद्धिर्भवतीति कॢप्तमेव ।  
तेन नास्ति पदानामन्वितबोधने शक्तिकल्पनेति ।  
तदाहुः  
'वाक्यार्थो लक्ष्यमाणो हि सर्वत्रैवेति नस्स्थितिः ।  
' अत्रापरे ब्रुवतेनेयं लक्षणा, स्वार्थापरित्यागात् ।  
स्वार्थपरित्यागेन हि गङ्गादिषु लक्षणा दृष्टाइति ।  
ते तु मीमांसातन्त्रान्तःपातवैकल्येनैवमाहुः ।  
लक्षणीयवशेन हि क्वचित्स्वार्थस्य त्यागः, सङ्ग्रहो वा ।  
'सृष्टीरूपदधाती'ति ११४५ अक्षणायास्स्वीकारः, ११४६ उणिनां तद्गणपठितानां सृष्टिशब्दरहितानामपि लक्ष्यमाणत्वात्, तदन्तर्गतत्वाच्च   
सृष्ट्यर्थस्रू ।  
तथा 'पौर्णमासीं यजते' इत्येकवचनानुपपत्त्या पौर्णमासीशब्दो यागवचनो यागसमुदायलक्षणार्थः११४७ ।  
न च समुदायपरिग्रहे समुदायित्यागः, तदाश्रयत्वात्तस्रू ।  
तथैतरेतरयोगद्वन्द्वे द्विवचनबहुवचनानुपपत्तेरर्थान्तरसहितावस्था लक्षणयाऽश्रीयते, न चावस्थावत्परित्यागः ।  
तथा निषादस्थपत्यधिकरण [मी. द. ६. ११०] पूर्वपक्षे षष्ठ्यर्थलक्षणा स्यादित्युच्यते, न तत्र प्रकृत्यर्थस्य त्यागोऽप्यापद्यते ।  
तथा ११४८ अथघोषेणेत्यत्र रथस्यापरित्यागः ।  
तथा 'मेधपतये ११४९ एधमि'त्येकवचनान्तस्य मन्त्रस्य लक्षणया प्रकृतौ निवेशः ।  
न च गुणिनोरग्नीषोमयोस्तत्र हानमिति, ११५० वार्थापरित्यागेऽपि युक्तैव लक्षणा ।  
गुरुमतेन लक्षणानिरूपणम् ।  
अत्रोच्यते ।  
कथं पुनरियं लक्षणा ?  ।  
वाच्यस्यार्ऽथस्य वाक्यार्थे सम्बन्धानुपपत्तितः ।  
तत्सम्बन्धवशप्राप्तस्यान्वयाल्लक्षणोच्यते ॥ ११५१॥  
इति सङ्ग्रहश्लोकः११५२ ।  
'गङ्गायां घाषः,' इत्यादिषु श्रौतस्य गङ्गापदार्थस्य वाक्यार्थेऽन्वयासम्भवात्, तं परित्यज्य तत्सम्बन्धाल्लब्धबुद्धिसन्निधेः कूलाद्यर्थस्य   
वाक्यार्थान्वयिताध्यवसीयते ।  
अत एवाऽहुः  
'अनुपपत्त्या, सम्बन्धेन च लक्षणा भवती'ति ।  
इह च 'गामानये'त्यादौ न श्रौतस्यार्ऽथस्यान्वयायोग्यत्वं, नाप्यन्वितावस्थस्याऽनयनसम्बन्धार्हता११५३ ।  
अन्वितार्थस्यान्वयान्तरासम्भवात् ।  
अथ मा भूदेषा लक्षणा, किनतु क्रियावगत कारकान्वयिनीमात्मनो दशामवगमयति, अविनाभावादिति ।  
उच्यतेशाब्दत्वं तावदित्थमपह्नुतमन्वयावगमस्य, किन्तु सामान्यतोदृषानुमानगोचरताभ्युपगता भवति ।  
तथा विशिष्टान्वयावगतिरनुपपद्यमाना ११५४ इर्मूलाऽपद्यते ।  
अथ विशेषान्वयं विना व्यवहारानवकल्पनादनर्थकं शब्दोच्चारणमिति तदाश्रयणम्, एवमपि प्रेक्षापूर्वकारिणां११६५ सार्थकवाक्यमात्रप्रयोगिणां   
वचनाद्विशेषान्वयावगमः ।  
वेदे त्वानर्थक्येन न भवितव्यमिति, प्रमाणाभावान्न शक्यते विशेषान्वयोऽवगन्तुम् ।  
न च लोकेऽप्यानर्थक्यमापद्यत इत्येतावता कारणेनोपायाद्विनापि विशेषान्वयाध्यवसानं युक्तम् ।  
न हि दग्धुकामस्योदकोपादानमनर्थकमिति, जलस्य दाहशक्तिराविर्भवति ।  
काममानर्थक्यम् ।  
न पुनस्सामान्यतोदृष्टस्य ११५६ इशेषान्वयावसायिता ।  
अथाऽकाङ्क्षितसन्निहितयोग्यान्यवपरता वृद्धव्यवहारे पदानामवगतेति, व्युत्पत्त्यनुसारेण विशेषान्वयावगमः ।  
तन्न तत्र वृद्धव्यवहार एव तत्परता पदानाम्, पदार्थानां वा उपायाभावेन कथं नाम निर्वहति ?मे चिन्ता सा हि पदानाम्, पदार्थानां वा   
शक्तिकल्पनां विनानुपपन्नेति मन्यामहे  ॥ १० ॥  
सा च पदानामेवोचितेत्याह  
११५७ राथम्यादभिधातृत्वात्तात्पर्यावगमादपि११५८ ।  
पदानामेव सा शक्तिर्वरमभ्युपगम्यताम्  ॥ ११ ॥  
प्रथमभावीनि पदान्यतिलङ्घ्य, नार्ऽथेषु वाक्यार्थबोधनशक्तिराश्रयितुं युक्ता ।  
किञ्च पदानि तावदभिधायकानीति निर्विवादम् ।  
तेन तेषामभिधानशक्तिस्सम्प्रतिपन्नैवेति, तस्या एवान्वयपर्यन्ततया कल्पयितुं सुकरा ।  
पदार्थानान्तु बोधनशक्तिरेव कल्प्या ।  
तेन 'धर्मिकल्पनातो वरं धर्मकल्पना ११५९ अघीयसी'त्यन्विताभिधानशक्तिः पदानामेव कल्पयितुमुचिता ।  
किञ्च पदान्यभिधायकानीष्यन्ते, तत्र यदि स्वरूपमात्रविषयामेव पदार्थबुद्धिमादध्युः, तदाप्यभिधायकता हीयेत, तस्या   
बुद्धेस्सम्बन्धग्रहणसमयजातपदार्थबोधकसंस्कारोन्मेषप्रभवत्वात् ।  
अवश्यं हि सम्बन्धस्मरणसिद्ध्यर्थं सम्बन्धिभूतार्थस्मरणसंस्कारोद्बोधोऽङ्गीकरणीयः ।  
तस्मात्सम्बन्धग्रहणसमयानधिगतान्वितार्थप्रतिपादनाभ्युपगम एव शब्दानामभिधायकतेति, तामङ्गीकुर्वता पदानामन्विताभिधायकताऽश्रयणीया ।  
यस्तु  
'पदमभ्यधिकाभावात्स्मारकान्न विशिष्यते' ॥  
[श्लो. वा. अधि. ६. १०७.] इति ।  
तथा  
'भावनावचनस्तावत्तां स्मारयति लोकवत्' ॥  
[श्लो. वा. अधि. ७. श्लो. २४८] इति चाऽचार्यवचनदर्शनात्स्मारकतामेव पदानामभिधायकत्वमाह, तं प्रत्याह  
'तात्पर्योपगमादपी'ति ।  
येनापि वादिना पदानां स्मारकत्वमेव पदार्थेष्वङ्गीकृतम्११६०, सोऽपि वाक्याथप्रतिपत्तिपरतां पदानामभ्युपैत्येव, अन्यथा   
वाक्यार्थस्याशाब्दत्वप्रसङ्गः ।  
एवञ्चेत्पदानामेव साक्षाद्वाक्यार्थबोधनशक्तिरस्तु, किं परमपराश्रयणेन११६१ ।  
तेन पदार्थेषु पदानां स्मारकत्वातिरिक्तं येऽभिधायकत्वमाहुः, तेषां शक्तित्रयकल्पना ।  
एका तावत्पदानामभिधायकत्वशक्तिः, अपरा च पदार्थगतान्वयबोधनशक्त्याधानशक्तिः, पदार्थानाञ्चान्वयज्ञापनशक्तिरिति ।  
स्मारकत्ववादिनस्त्वभिधानशक्तिं हित्वा शक्तिद्वयकल्पनालाघवात्, उक्तेनैव न्यायेन पदानामेव शक्तिकल्पनाया ११६२ चितत्वात्,   
अन्विताभिधायीनि पदानीति स्थापितम्  ॥ ११ ॥  
सम्प्रति पूर्वोक्तमितरेतराश्रयदोषं परिहर्तुम्, यथा पदेभ्यो वाक्यार्थप्रतिपत्तिः, तथा दर्शयति  
११६३ अदजातं श्रुतं सर्वं स्मारितानन्वितार्थकम् ।  
११६४ यायसम्पादितव्यक्ति पश्चाद्वाक्यार्थबोधकम्  ॥ १२ ॥  
यस्तावदगृहीतसम्बन्धः, यस्य च सम्बन्धग्रहणसंस्कारो नोत्पन्नः, प्रध्वस्तो वा स वाक्यार्थप्रतिपत्तौ नाधिक्रियते ।  
यस्त्वनपभ्रष्टसम्बन्धग्रहणसंस्कारः, स पदं श्रुत्वा नूनं तावदिदं स्मरतिइदमस्याकाङ्क्षितसन्निहितयोग्यप्रतियोग्यन्वितस्य वाचकमिति ।  
एवञ्च स्मरता स्मृतमेव अनन्वितमपि११६५ स्वरूपमनवयभाजाम् ।  
न चैकपदश्रवणे वाक्यार्थावगतिरितिकश्चिन्मन्यते ।  
अभिहितान्वयवादिनोऽपि यावत्पदान्तरमर्थान्तरं नोपस्थापयति, तावदन्वयावगमो नास्ति ।  
पदार्थस्यान्वयावबोधिनः पदार्थान्तरापेक्षत्वात्, प्रतियोगिसापेक्षत्वादन्वयस्य ।  
अतस्तन्मतेऽपि सर्वदैरनन्वितस्वार्था ११६ भिधानीयाः ।  
पश्चात्तेभ्यस्सर्वेभ्यस्स्मृत्यारूढेभ्यो वाक्यार्थप्रतिपत्तिरङ्गीकरणीया ।  
तदाहुर्वार्तिककारमिश्राः  
'तेऽपि११६५ नेवास्मृता यस्मादृ वाक्यार्थं गमयन्ति नः ।  
तस्मात्तत्स्मरणेष्वेव ११६७ अंहतेषु प्रमाणता' ॥  
[ बृहट्टीका ] इति ।  
अत एव तत्रभवत आचार्यस्य वाक्यलक्षणं 'संहत्यार्ऽथमभिदधति पदानि वाक्यमि' [शा. भा. बला. अ. प. ८२४.] ति ।  
नन्वन्विताभिधानवादिनां कथं वाक्यार्थपतिपत्तिः ।  
श्रूयमाणेन हि पदेन योर्ऽथो नावबोधितः, स कथमन्तर्हिते तस्मिन्नवभासेत ।  
उच्यतेअभिहितान्वयवादिनोऽपि नायं नियमःश्रूयमाण एव पूर्वपूर्ववर्णजनितसंस्कारसहितोऽन्त्यो वर्णः पदार्थप्रतिपादक इति,   
बाल्यदशाधीतात्प्रागनवधृतार्थादङ्गपरिज्ञानसंस्कारात्पश्चात्स्मृतादपि वेदादर्थावगमदर्शनात् ।  
तेन स्मृत्यारूढस्यावगमकत्वमदोषः ।  
श्रूयमाणेन हि पदेन प्रतियोगिसापेक्षत्वादन्विताभिधानस्य प्राक्सहकारिविरहादर्थो नाभिहितः, पश्चादभिधीयत इति किमनुपपन्नम् ।  
येऽपि वादिन एवमाहुःेकमेव पदमन्विताभिधायकमस्तु, इतराणि च पदानि प्रतियोगिसन्निधापनमात्र एव व्याप्रियन्ताम् ।  
न चागृह्यमाणविशेषता, प्राथम्येन, प्रधानपदत्वेन वा विशेषग्रहणात् ।  
अत एव चाऽहुः  
'पदमाद्यं११६८ वा वाक्यम्, प्रधानं पदं वा वाक्यमि' [वा. प. का. २. श्लो. २.] ति ।  
तान्प्रत्याह 'सर्वमि'ति ।  
प्रथमस्यैव स्याद्वाक्यता यदि, सर्वपदार्थानां प्रथमपदार्थान्वितता स्यात् ।  
न चायं नियमः ।  
'अरुणयैकहायन्या पिङ्गाक्ष्या सोमं क्रीणाती' [तै.सं. ६.१.९टति क्रयमात्रान्वयितवादारुण्यस्य ।  
किञ्च११६९ वाक्ये पदानामानुपूर्व्यनियमाभावात्, कदाचित्तदेव प्रथमं सदन्विताभिधायकम्, अन्यदा नेति न युक्तम् ।  
तथा प्रधानपदस्यापि वाक्यत्वमयुक्तम्, सोमपदार्थेन११७० सह सर्वेषामनन्वयात् ।  
यद्यप्यारुण्यादीनां सर्वेषां सोमं प्रत्यैदमर्थ्यमस्ति ।  
तथाप्यस्मिन् वाक्ये क्रय एवाऽरुण्यादीनामैदमर्थ्येन, क्रियाकारकभावेन चान्वयः ।  
क्रयद्वादेण तु सोमं प्रत्यैदमर्थ्यमात्रम् ।  
अथ यत्प्रतिपादनपरं वाक्यम्, तत्प्रधानमित्युच्यते ।  
इह तु क्रय एव सर्वकर्मकरणावच्छिन्नः प्रतिपाद्यते ।  
तेन क्रीणातीत्येतदेव११७१ प्रधानं पदम्, तदन्वयिता च सर्वेषामारुण्यादीनामिति ।  
अत्रोच्यतेवाक्यस्य यत्तावत्तात्पर्यं, ११७२ अन्न व्यवस्थितम् ।  
क्वचिदाख्यातपरत्वमेव'अग्निहोत्रं जुहोती'ति ।  
क्वचिद्गुणविधिपरत्वं, दध्ना जुहोती'ति ।  
तेन प्रधानपदत्वस्यापि सर्वेषां पदानां सम्भवात्, सर्वेषामेव पदानामन्विताभिधानशक्तिराश्रयणीया ।  
तथा सति यत्रापि क्लॄप्तशक्तिकतया तदन्विताभिधायकत्वमविरुद्धम् ।  
पदार्थेष्वपि चैतत्तुल्यमेव ।  
नन्वेवं 'गामानये'त्यादौ परस्परपर्यायता सर्वशब्दानां स्यात् ।  
यथा 'गामि'त्यनेनाऽनयत्यन्विताभिधानम्, तथा 'ऽऽनये'त्यनेनापि गवान्विताभिधानमिति ।  
उच्यतेद्वावेतावर्थौ, यदानयनान्वितं गोत्वम्, गवान्वितञ्चाऽनयनमिति ।  
तेनैकैकेनैकैकस्यार्थस्याभिधानात्कुतः पर्यायत्वप्रसङ्गः ।  
पदार्थेष्वपि चैतत्समानम् ।  
ननु क्रीणात्यर्थस्याऽरुण्याद्यनेकार्थान्विताभिधानादावृत्तिलक्षणो वाक्यभेदस्स्यात् ।  
न ।  
तन्त्रोच्चारणात् ।  
वैरूप्ये च तन्त्रतानुपपत्तेर्वाक्यभेदस्स्यात् ।  
'न्यायसम्पादितव्यक्ती'ति किमिदम्, यावन्न्यायेन वचनव्यक्तिर्नसम्पाद्यते, तावत्पदजातं वाक्यार्थस्यावबोधके न भवति ।  
लोकव्य११७३ अहारवर्तिभिर्न्यायैर्यावतिदं विधेयम्, इदमनुवाद्यम् ।  
इदं प्रधानम्, इदं गुणभूतम् ।  
इदं विवक्षितम्, इदविवक्षितमित्यादि न सम्प्रधार्यते, तावन्न क्वचिद्वेदवाक्यार्थोऽवबुद्ध्यते ।  
तदुक्तं वार्तिककारमिश्रैः  
'तावदेव हि सन्देहो वेदवाक्ये श्रुते भवेत् ।  
यावन्न वचनव्यक्तिस्तस्य स्पष्टावधार्यते ॥  
ज्ञात्वा तु वचनव्यक्तिं मीमांसान्यायकातराः ।  
प्रतीयन्ते समस्ताश्च वेदवाक्यार्थसंशयाः' ॥  
इति ।  
अत एव मीमांसाया वेदवाकयार्थप्रतिपत्तावितिकर्त्तव्यतात्वम् ।  
तदुक्तं तैरेव  
'धर्मे प्रमीयमाणे हि वेदिन करणात्मना ।  
इतिकर्तव्यताभागं ११७४ ईमांसा पूरयिष्यति' ॥  
[बृहट्टीका ] इति ।  
ननु लोके द्रागेव वाक्यार्थावगतिर्नेयतीं सामग्रीमपेक्षते ।  
उच्यतेअत्यन्ताभ्यस्तेषु वाक्येषु स्यादेवम्, अदृष्टार्थेषु स्मृत्यादिवाक्येषु, लोकेऽपि नानाविधविवादोत्थानात्कुतो द्रागेवार्ऽथनिश्चयः ।  
अपि च कारणाभावेनापि लोकस्यायंविवेको नास्ति ।  
तदुक्तम्  
'बहुजातिगुणद्रव्यकर्मभेदावलम्बिनः ।  
प्रत्ययान् सहसा जातान् श्रौतलाक्षणिकात्मकान् ॥  
न लोकः कारणाभावान्निर्धारयितुमर्हति ।  
बलाबलादिसिद्ध्यर्थं वाक्यज्ञास्तु ११७५ इचिन्वते' ॥  
[ तं. वा. पृ] इति ।  
यच्चेदं सर्वपदानामन्विताभिधायित्वमुच्यते, तत्सर्वेषु श्रौतार्थेषु पदेषु ।  
लाक्षणिकगौणार्थपदप्रयोगे तु यदेव तत्र श्रौतार्थ पदं तदेवान्विताभिधायकम्, इतरत्तु पदं प्रतियोगिसन्निधापनपरमेव ।  
तत्र वाचकत्वशक्त्यनवधारणात्स्वार्थस्यापि तत्तदानीमवाचकम्, अन्वयायोग्यत्वात् ।  
किन्तु तदर्थेन स्मृतेन यत्स्वसम्बन्धि, स्वसदृशं वा स्वयमन्वययोग्यमुपस्थाप्यते, तेनान्वितं श्रौतार्थमेव पदं स्वार्थमभिधत्त इति दर्शनरहस्यमिदम् ।  
न च सर्वपदान्येव लाक्षणिकानि, गौणानि वा वाक्ये सम्भवन्तीति निरवद्यम् ।  
क्वचिदभिधानं निमित्तम्, क्वचिदभिहितोर्ऽथ इति च यदुक्तम्, तच्छब्दोपस्थापिततां दर्शयितुं गौणमभिहितत्वग्रहणम्  ॥ १२ ॥  
कथं पुनरन्विताभिधायिनां पदेन स्वरूपमात्रं स्मारयितुं शक्यमित्याह  
अन्वितस्याभिधानेऽपि स्वरूपं विद्यते सदा ।  
तेन स्वरूपमात्रेऽपि शब्दो जनयति स्मृतिम्  ॥ १३ ॥  
एवं तावत्सम्बन्धग्रहणान्तर्गतं स्वरूपस्मरणमुक्तम् ।  
सम्प्रति स्वरूपमात्रस्मरणमपि पदादेव नानुपपन्नमित्याह  
यथार्ऽथेनाप्रमाणेन स्वपदं स्मार्यते क्वचित् ।  
पदेनाप्यप्रमाणेन तथार्ऽथस्स्मारयिष्यते  ॥ १४ ॥  
न हि यत्प्रमाणं, तदेव स्मरणकारणम्, अप्रमाणमेव हि तत् ।  
यस्य तु येन सह कदाचित्प्रत्यासत्तिः प्रतीतपूर्वा, स तत्र संस्कारोद्बोधद्धारेण शक्नोत्येव स्मृतिं जनयितुम् ।  
अस्ति च स्वरूपस्यापि तदभिधेयान्तर्गत्या शब्देन प्रत्यासत्तिरिति, शाक्नोति तत्रापि शब्दस्स्मृतिं जनयितुम्, अर्थवत् ।  
यथा निर्विकल्पकदशाप्रतीतमर्थस्वरूपमात्रमनभिधेमपि शब्दं स्मारयति, तथा शब्दोऽप्यर्थमिति, किमनुपपन्नम् ।  
एतेनपदोच्चारणानन्तरं पदार्थस्वरूपप्रतीतिस्समर्थिता ।  
अभिहितान्वयवादिनोऽपि सा न प्रमाणम्, अभ्यधिकार्थपरिच्छेदाभावात् ।  
'अनधिगतार्थगन्तृ प्रमाणमि'ति सिद्धान्ताभ्युपगमात् ।  
तदुक्तम्  
'सर्वस्यानुपलब्धेर्ऽथे प्रामाण्यं स्मृतिरन्यथा' [श्लो. वा. औ. सू श्लो. ११.] इति ।  
अत एव स्मृतिरियम्, यदि पुनस्स्मृतिरेषा नाभ्युपेयेत, तदा प्रमाणस्मृतिसंशयविपर्ययेभ्यः प्रतिपत्त्यन्तरानभ्युपगमात्पदात्पदार्थप्रतीतिः   
क्वान्तर्भाव्यतामिति वाच्यम् ।  
अत एवाभिहितान्वयवादेऽपि स्मारकत्वमेवास्मभ्यं रोचते  ॥ १४ ॥  
इतरेतराश्रयमिदानीं परिहरति  
स्मृतिसन्निहितैरवमर्थैरन्वितमात्मनः११७६ ।  
अर्थमाह पदं सर्वमिति ११७७ आन्योन्यसंश्रयः  ॥ १५ ॥  
स्वार्थस्वरूपमात्रस्मरणे हि न पदं पदान्तरमपेक्षते ।  
स्मृतिसन्निहितमपीदं भवत्येव सन्निहितम् ।  
नास्ति तेनेतरेतराश्रयत्वम् ।  
ननु वृद्धव्यवहारेण व्युत्पत्तिः, अन्वितार्थप्रतिपत्तिनिबन्धनश्च व्यवहारः, अतस्तद्दर्शनातन्वितप्रतिपत्तिरेवानुमातुं शक्या, न   
त्वनन्वितपदार्थमात्रस्मरणम् ।  
उच्यतेव्यवहारानुमितान्वितप्रतिपत्त्यन्यथानुपपत्तिरेवानन्वितस्वार्थस्मरणसम्भवे प्रमाणम् ।  
दर्शितं ह्येतत्नानन्वितप्रतिपत्तिमन्तरेणान्वितप्रतिपत्तिरुपपद्यत इति ।  
११७८ त्र कश्चिदाहयदि स्मृतिसन्निहितमाश्रित्यान्विताभिधानं परैः क्रियते, तदा स्मरणस्य प्रत्यासत्तिनिबन्धनत्वात्, अनेकेषाञ्चार्ऽथानां   
प्रत्यासत्तिसम्भवात्, तेषु स्मृतिसन्निहितेष्वगृह्यमाणविशेषत्वात्, 'उरवायां पचती'ति नोखा पचतयर्थान्वितैव केवलाभिधीयेत ।  
सा हि ११७९ उलालाद्यन्वितापि प्रतिपन्नैवेति, स्मरणात्तदन्विताप्युरवाभिधीयेत ।  
तथा पचत्यर्थोऽपि पिष्टकादिकरणकोऽवगत११८० इति तत्स्मरणान्नौदनान्वित एवाभिधीयेत ।  
अभिहितान्वयवादे तु नायं दोषः ।  
एकैकस्यार्ऽथस्याभिधेयत्वादिति ।  
११८१ त्रोच्यतेपदात्तावत्पदार्थप्रतीतिस्स्मरणाद्भिन्ना वदितुं न शक्यते ।  
तेन स्मृतानामेवान्वयबोधकत्वमित्याश्रयणीयम् ।  
तथा च तुल्यो दोषः ।  
अथ शब्दैस्स्मारितानामन्वयबोधकत्वं११८२ वृद्धव्यवहारे तथादर्शनादित्यदोषः११८३ ।  
मतान्तरेऽपि तुल्यमेतत् ।  
न चायमेकान्तः, वृद्धव्यवहारेऽध्याहृतेनाप्नयर्थेनाऽन्विताभिधानदर्शनादित्युक्तम् ।  
अथ शब्दैर्बहवोर्ऽथास्स्मार्यन्ते, किन्तु तेषां कतमेनान्वयावबोधकत्वमिति न विद्मः११८४ ।  
अभिहितान्वयवादे त्वभिहितेनैवान्वयबोधकत्वं युक्तमेवेति ।  
तदसत् ।  
स्मारकत्वातिरेकिणी११८५ आन्याभिधायकता, या व्यवस्थानिबन्धनम् ।  
अथोच्येतस्मारकत्वं नाम प्रत्यासत्तिनिबन्धनम् ।  
तेन तदतिरेकिण्यभिधेया  
भिधायकतालक्षणा प्रत्यासत्तिरङ्गीकरणीयेति ।  
नैतदेवम् ।  
स्मारकत्वेनैव वृद्धव्यवहारे दर्शनात्स्मारकत्वोपपत्तेः ।  
११८६ रत्याय्यप्रत्यायकता हि वाच्यवाचकता, सा च यद्यप्यग्निधूमादीनां सम्बन्धान्तरपूर्विका दृष्टा ।  
तथापि शब्दे तथा नाऽश्रीयते, किन्तु वाचकत्वावगमादेव वाचकत्वम् ।  
एवं स्मारकत्वावगमादेव स्मारकत्वमिति, किं प्रत्यासत्त्यन्तराश्रयणेन ।  
अपि चान्वितार्थवादिन एवेदं प्रतिनियतान्वयित्वमुपपद्यतेयत्पदार्थान्तरान्विताभिधायकतया स्मार्यते, तदन्वितस्यैव वृद्धव्रूवह्वारे वाच्यत्वदर्शनात् ।  
यत्राप्यध्याहारः, तत्रापि सन्निधापकवशेन विशेषान्विताभिधानलाभ इति लोकत एव ज्ञातमिति, न कश्चिद्दोषः ।  
अपि च ज्ञातं तावदेतद्यदनेन पदेनायमर्थोऽन्वितो वाच्य इति, तत्र यद्यन्येनाप्यन्विताभिधानं स्यात्, तदा वाक्यभेदो भवेत् ।  
न चासावेकवाक्यत्वसम्भवे न्याय्यः ।  
तदुक्तम्  
'सम्भवत्येकवाक्यत्वे वाक्यभेदस्तु नेष्यते' [श्लो. वा. प्र. सू. श्लो. ९.] इति ।  
अत एव यथाकथञ्चिदेकवाक्यत्वोपपत्तौ वाक्यभेदस्यान्याय्यत्वम् ।  
लोके च लक्षणा, गौणी च वृत्तिर्वाक्यभेदभयादेव११८७ ।  
अन्यथा वाक्यं भित्वा किमित्यध्याहृत्य योग्यमर्थान्तरं सर्वपदान्येव मुख्यार्थानि नाऽश्रीयन्ते ।  
वेदेऽप्येकवाक्यत्वबलादेवार्११८८ऽथवादेषु११८९ उणवादाद्याश्रयणम्, ११९० अम्मार्गाधिकरणे [मी. द. २. १. ४.] विभक्तिव्यत्ययवर्णनम् ।  
औदुम्बराधिकरणपूर्वपक्षे च कथञ्चित्पशुफलकत्वाश्रयणम् ।  
चित्राधिकरणे [मी. द. १. ४. २.] रूढिपरित्यागेन 'पञ्चदशान्याज्यानि भवन्ती' [तां . व्रा. २०. १. १.] तिकथञ्चिन्नामधेयत्वाश्रयणम् ।  
वाजपेयाधिकरणे [मी. द. १. ४. ५.] च वाक्यभेदभयादेव नामधेयत्वाश्रयणम् ।  
पौर्णमास्यधिकरणे [मी. द. २. २. ३.] चानेकगुणविधाने वाक्यभेदापत्तेस्स्मुदायानुवादकत्वसिद्धिः ।  
प्रकरणान्तराधिकरणे [मी. द. २. ३. ११.] च वाक्यभेददोषादेवाग्निहोत्रपदस्य गौणत्ववर्णनम् ।  
ग्रहाधिकरणे [मी. द. १. ३. ७.] चैकत्वस्याविवक्षितत्वम् ।  
'अर्द्धमन्तर्वेदि मिनोति, अर्द्धं बहिर्वेदी' [मै. सं. ३. ९. ४.] त्यत्र [मी. द. ३. ७. ६.] देशलक्षणापरत्वम् ।  
क्षौमाधिकरणै [मी. द. ६. १. ५.] च पुन्द्वयविधानहानम् ।  
हविरार्त्त्यधिकरणे [मी. द. ६. ४. ६.] चोभयपदस्याविवक्षा ।  
'वारुण्या निष्कासेन तुषैश्चावभृथं यन्ती' [मी. द. ७. ३. ५.] त्यत्र निरपेक्षत्वत्यागः ।  
पर्युदासाधिकरणे [मी. द. १०. ८. ७.] च नञर्थस्य लाक्षणिकत्वमित्याद बहुतरं दृश्यते ।  
तत्र यदि समभिव्याह्वियमाणस्य पदस्याभिधेयं परित्यज्य, अन्येन सहान्वयो लक्ष्यते, ११९१ अदा तदेकवाक्यता हीयेत ।  
११९२ अदर्थमेवेदमुक्तं, 'न्यायसम्पादितव्यक्तीति' ।  
एकवाक्यत्वं हि न्यायः११९३ ।  
तदनुसारेण योर्ऽथः, सोऽत्र वाक्यस्याऽश्रयणीयः ।  
वृद्धव्यवहारच्युत्पत्तिनियन्त्रितायां शब्दार्थावगतौ ये न्यायाः वृद्धव्यवहारे वाक्यार्थावगतिहेतुतया विदिताः, तानपरिजहता वाक्यार्था बोद्धव्या   
इतिसर्वासामेवानुपपत्तीनामनवकाशः ।  
भवतु तर्हि पदार्थान्तरेण तावदन्विताभिधानमेकवाक्यत्वबलात्तत्स्मारितेन, स्वयं स्मारितेन च तदेकवाक्यत्वानुगुणेनार्ऽथान्तरेणापि   
किमित्यन्विताभिधानं न भवति ।  
उच्यतेपदद्वयेनैवान्विताभिधानसिद्धेराकाङ्क्षोपशान्तेः ।  
अथ नोपशान्ताऽकाङ्क्षा, तर्हि को नाम तत्रान्विताभिधानं वारयेत् ।  
अत एवैकपदोच्चारणे तदर्थसम्बन्धमुखेन बहुष्वपि स्मृतिसन्निहितेषुयस्यार्ऽथस्य केनचित्प्रकारेण विशेषो गृह्यते, तेनैवान्विताभिधानम्,   
अगृह्यमाणे तु विशेषेऽनध्यवसायादप्रतीतिरेव ।  
अत एव विकृतिषु तत्सादृश्येन यदपूर्वं स्मर्यमाणं स्वोपकारकं स्मारयति, तदीयेनैवोपकारेण परिपूरण्म् ।  
अतो यत्र बहुतरधर्मसाधरण्यनिबन्धनं सादृश्यमत्यन्तोद्मटम्११९४, तत्रैव शीघ्रं स्मृत्युपपत्तेस्तदीयोपकारपरिग्रह एव ।  
दर्विहोमेषु तु सर्वापूर्वाणामविशेषाद्विशेषो ग्रहीतुमशक्य इत्यनध्यवसाय एव प्राकृतस्योपकारस्यएति, तत्रैवोपकारकल्पना ।  
११९५ पि च यथावृद्धव्यवहारावगमं वाक्यार्थावबोधः ।  
तत्र तदेव पदेन अनपभ्रष्टसम्बन्धग्रहणसंस्कारस्य पुरुषस्य नियमेन स्मार्यते, तेनैवान्विताभिधानं पदान्तरस्य दृश्यते, नान्येन ।  
सर्वं पदं स्वार्थं हि नियमेन सम्बन्धग्रहणात्११९६ स्मारयति, नार्ऽथान्तरम् ।  
ततश्च ११९७ एनैवान्वितस्वार्थबोधकतेति, न कश्चिद्दोषः ।  
किञ्च यद्यभिहितेनैवान्वितस्वार्थबोधनाभ्युपगम एव प्रतिनियतान्वयबोधो घटते, नान्यथा, तर्हि कल्प्यतां पदानामन्विताभिधानशक्तिरपि ।  
द्विरभिधानमापद्यत इति चेदापद्यताम्, न कश्चिद्दोषः ।  
पूर्वं केवलं पदमनन्वितं स्वार्थमभिधत्ते, प्रतियोगिपदान्तराभिहितवस्त्वन्तरसहायप्राप्त्या तु तत्तदन्वितमर्थमाह, इति न कश्चिद्दोषः ।  
इत्थमपि चास्मन्मते शक्तिकल्पनालाघवमस्ति, पदार्थगतान्वयबोधनशक्त्याधानशक्तिकल्पनात्यागात् ।  
तुल्यायामपि शक्तिकल्पनायाम्, पदानामेवान्वितबोधनशक्तिराश्रयितुमुचिता,११९८ अ पदार्थानाम्, प्रथमावगतत्वात्, वाक्यार्थे च ११९९   
तात्पर्यस्योपगमादिति  ॥ १५ ॥  
कथं तर्हीदं भाष्यम्  
'पदानि ही'त्यादि ।  
तत्राऽह  
अन्वितेषु पदैरेवं बोध्यमानेषु शक्तिभिः ।  
अन्वयार्थगृहीतत्वान्नान्यां शक्तिमपेक्षते  ॥ १६  ॥ १२००॥  
आशङ्कितोत्तरमिदं भाष्यम् ।  
किमाशङ्कितम् ? यद्यन्विताभिधायीनि पदानि, तर्हि नान्वयाभिधायीनि ।  
तत्सिद्ध्यर्थं पदानां शक्त्यन्तरं कल्प्यमिति ।  
अत्रेदमुत्तरम् ।  
यत्पदमन्विताभिधायकम्, तदन्वयाभिधायकमेव ।  
१२०१ न्यथान्वित एवासौ नाभिहितस्स्यादिति, अन्वितरूपेणार्ऽथेनान्वयस्स्वीकृतः ।  
तं विना तदसम्भवादिति, नापरा तद्विषया पदानां शक्तिः कल्पनीया  ॥ १६ ॥  
कथं पुनरसावर्थगृहीत १२०२ त्यत्राऽह  
प्रतीयन्नन्वयं यस्मात्प्रतीयादन्वितं पुमान् ।  
व्यक्तिं १२०३ आतिमिवार्ऽथेऽसाविति सम्परिकीर्त्यते  ॥ १७ ॥  
अन्वयवाने ह्यन्वितः ।  
सोऽन्वयाप्रतीतौ न प्रतीत एव स्यात्, किन्तु स्वरूपमात्रमेव ।  
न च तदन्वितमुच्यते ।  
तस्मादन्वयं प्रतिपद्यमान१२०४ एवाऽन्वितं प्रतिपद्यते ।  
यथा व्यक्तिं प्रतिपद्यमान एव जातिम् ।  
अयन्तु विशेषः ।  
अन्वयवानेवान्वित उच्यत इति, अन्वयोऽप्यभिधानानुप्रवष्टिः ।  
व्यक्तिमत्तैव जातिस्वरूपं न भवति, किन्तु व्यक्तेराकारान्तरभूता जातिस्ततो भिन्ना ।  
साचेदाकृतिश्शब्दाभिधेया, न व्यक्तिरप्यभिधानानुप्रवेशिनी, किन्त्वाकारभूता जातिर्व्यक्तेर्व्यतिरिक्तापि वस्तुस्वभावेन व्यक्तिमन्तरेण न   
प्रतीतिमनुभवति, एतावता च साम्येन दृष्टान्तः, न सर्वात्मना ।  
नन्वेकविज्ञानारूढा कथं व्यक्तिरनभिधेया ।  
शब्दोत्थापितविज्ञानविषयता ह्यभिधेयता, अस्ति च व्यक्तेरपि तथाभाव इति, कथमनमभिधेयतेति ।  
१२०५श्रूयतामवधानेन सर्वस्वं प्राभाकराणाम् ।  
सत्यमेकसंवित्तिविषयता जातिव्यक्त्योः ।  
तथापि चिन्तनीयमिदम्कथमेषा संवित्तिरुभयविषया जायत इति ।  
किमस्योभयविषयत्वे शब्दमात्रस्यैव व्यापारः ? उत जातिमात्रविषयत्वे शब्दस्स्वरूपमात्रेण व्याप्रियते ।  
व्यक्तिविषयत्वे जात्यनभिधायकतया जातेरन्यथा बोधयितुमशक्यत्वातिति ।  
तत्र तावदनन्तासु व्यक्तिषु सम्बन्घग्रहणाशक्तेः, आकृत्युपलक्षितासु च यद्यपि सम्बन्धग्रहणं सुकरम्, तथापि तद्रूपवत्त्वेनैव   
शब्दाद्व्यक्त्यवगमात्, उपलक्षणत्वे कारणाभावात्, चिह्नाभावेन च क्रियान्वयासम्भवादाकृतिविषयत्वे शब्दव्यापार इति निश्चीयते ।  
तेनाऽकृतिर्न व्यक्तिं गमयति, किन्तु शब्द एव तदभिधायकतयेत्याकृतितो व्यक्तिरुच्यते ।  
अतोऽन्विताभिधानायान्वयस्यार्ऽथग्रहीतत्वादसावन्वयो नाभिधीयते ।  
तेन व्यतिषक्ताभिधानवन्न व्यतिषङ्गाभिधानं, निष्कृष्टामिधानन्तु न भवति ।  
व्यतिषक्ततोऽवगतेर्व्यतिषङ्गस्य, व्यतिषक्तस्य व्यतिषङ्गं विनाभिधानानुपपत्तेः ।  
१२०६ हाष्याक्षराणामयमर्थःपदान्यन्वितमभिधाय निवृत्तव्यापाराणि नान्वयं पृथगभिदधति ।  
अथेदानीमन्विताः प्रतिपन्ना अन्वयमपि प्रतीतं सम्पादयन्तिइति ।  
लोके च पदार्थानां सम्बन्धग्रहणसमय एव विदितत्वात्, वाक्यान्तरे चान्वयान्तरस्यैव प्रतिपन्नत्वात्, तत्परतैव वाक्यस्येति ।  
वाक्यार्थशब्देन भाष्यकारोऽन्वयमाह ।  
वेदे त्वपूर्वात्मान्वितो वाक्यार्थ इति १२०७ अक्ष्यामः ।  
तस्य च स्वरूपमनवगतमित्यस्यैव वाक्यार्थत्वम् ।  
एवमुक्तेन न्यायेन विशेषेणैवान्विताभिधानं समर्थितम्  ॥ १७ ॥  
येऽन्विताभिधानवादिन एवमाहुःवृद्धव्यवहारप्रसिद्धसम्बन्धश्शब्दोर्ऽथस्य वाचकः, अन्वयव्यतिरेकाभ्यञ्च सम्बन्धावधारणम् ।  
न च विशेषान्वयविषयौ तौ सम्भवतः ।  
क्रियापदं हि कारकसामान्याव्यभिचारिण्या क्रियया सहान्वयव्यतिरेकौ भजते ।  
१२०८ इशेषान्वयान्तरव्यभिचारात् ।  
एवं कारकपदेऽपि योज्यम् ।  
तन्निराकरणायाऽ  
सामान्येनान्वितं वाच्यं पदानां ये प्रचक्षते ।  
नियतेन विशेषेण तेषां स्यादन्वयः कथम्  ॥ १८ ॥  
दर्शितमिदंविशेषान्वयेऽप्याकाङ्क्षासन्निधियोग्यतोपाधिवशेन सम्बन्धग्रहणं सुकरमिति, तदभिधायकतैव युक्ता पदानाम् ।  
यदि चासौ नेष्यते, तदा वाक्यार्थप्रतिपत्तिरेव नोपपद्यते, विशेषान्वयरूपत्वाद्वाक्यार्थस्रू  ॥ १८ ॥  
ननु च सामान्यान्वयोऽभिहितो विशेषान्वयमाक्षेप्स्यति, निर्विशेषस्य सामान्यस्य १२०९ रत्येतुमशक्तेर्विशेषान्वयप्रतिपत्तिरुपपन्नैवेत्यत्राऽह  
यद्यप्याक्षिप्यते नाम विशेषो व्यक्तिजातिवत् ।  
निर्धारितविशेषस्तु तद्वदेव न गम्यते  ॥ १९ ॥  
यथाजातिर्व्यक्तिमाक्षिपन्त्यपि, न प्रतिनियतं विशैषमाक्षिपति, तथात्रापि प्रतिनियतविशेषालाभान्नियतविशेषात्मकवाक्यार्थप्रतिपथ्ततरनुपपन्ना    
॥ १९ ॥  
अथ विशेषमात्राक्षेपेऽप्याकाङ्क्षितस्सन्निहितो योग्यश्च योगविशेषो यः पदान्तरेण समर्प्यते, स एव गृह्यते ।  
१२१० तदतिक्रमे प्रमाणाभावादित्यत्राऽह  
यद्यप्याकाङ्क्षितो योग्यो विशेषस्सन्निधौ श्रुतः ।  
सम्बन्धबोधकाभावे१२११ गृह्यते न तथाप्यसौ  ॥ २० ॥  
सामान्यान्विताभिधानवादिनो मते पदानि तावत्तन्मात्र एव पर्यवसितशक्तीनि, पदार्थानामप्यन्वयबोधनशक्तिर्नाङ्गीक्रियते ।  
न च सामान्याक्षेपोऽपि १२१२ इयतं विशेषमास्कन्दति ।  
तेनाऽकाङ्क्षिते योग्ये च विशेषे पदान्तरेण१२१३ सन्निधापितेऽपि, तदन्वयबोधकप्रमाणाभावात्तदन्वयो न प्रतीयेतैव ।  
अत आकाङ्क्षासन्निधियोग्यत्वान्यनुपयोगीन्येव ।  
विशेषान्वयवादिनस्तु मते सम्बन्धग्रहणं प्रत्युपाधित्वेन प्रविष्टानि तानि १२१४ आक्यार्थप्रतिपत्तावुपयुज्यन्ते  ॥ २० ॥  
तदाह  
सम्बन्धबोधे व्युत्पत्तावुपाधित्वे१२१० समविशत् ।  
विशेषान्वयवादे तु योग्यत्वाद्युपकारकम्  ॥ २१ ॥  
पदानां पदार्थान्तरसम्बद्धस्स्वार्थो बोध्य इत्यस्यां व्युपत्तावुपाधित्वेन योग्यत्वादिकमनुप्रविष्टं१२१५ विशेषान्विताभिधानवादिपक्षे उपकारकम्, न   
सामान्यान्विताभिधानेइति दर्शितं प्राक् ॥ २१ ॥  
दूषणान्तरञ्चाऽह  
किञ्च वस्तुबलेनैव सिद्धे सामान्यसङ्गमे ।  
तस्य वाच्यत्वमिच्छद्भिर्वृथा शब्दः प्रयासितः  ॥ २२ ॥  
क्रियाकारकस्वभावालोचनयापि कारकमात्रेण, क्रियामात्रेण चान्वयावगमसिद्धेः, वृथा सामान्यान्वयाभिधायकता शब्दस्याङ्गीक्रियत इति  ॥   
२२  ॥ १२१६॥  
वाक्यमेकं न निर्भाग्र वाक्यान्त्यो वर्ण एव वा  ।  
पदवृन्दं स्मृतिस्थं वा प्रथमं पदमेव वा ॥  
आख्यातपदमात्रं वा पदार्था वाप्यनन्विताः  ।  
१२१७ आमान्यान्वयबोधे वा हेतुर्वाक्यार्थबोधने ॥  
पदान्येव समर्थानि वाक्यार्थस्यावबोधने  ।  
विशेषान्वयवादीनि भागशो भागशालिनः  ।  
इति सङ्ग्रहश्लोकाः ।  
तथा चोक्तम् ।  
अस्ति वा पदस्यार्ऽथः ? बाढमस्ति ।  
कथं तर्हि वाक्यवाक्यार्थयोरौत्पत्तिकत्वम्, वृद्धव्यवहारात् ।  
सत्यम् ।  
सत्ववयवश इत्युक्तम् ।  
इति महामहोपाध्यायश्रीमच्छालिकनाथमिश्रप्रणीतायां प्रकरणपञ्चिकायां सवृत्तिकाया वाक्यार्थमात्रृकाया उपोद्धातो नाम प्रथमः   
परिच्छेदस्समाप्तः ॥  
**************************************************************************  
११_२  
ড়ाऋईCCःEडा २  
अथ सवृत्तेर्वाक्यार्थमातृकाया द्वितीयः परिच्छेदः ।  
कार्यविषये पूर्वपक्षः ।  
१२१८ पोद्धातभूतमन्विताभिधानं प्रसाध्य, अपूर्वं कार्यं वेदवाक्यानामर्थ इति साधयितुकामः पूर्वपक्षं तावदाह  
ननु व्युत्पत्त्यपेक्षेषु शब्देष्वर्थाभिधायिषु ।  
कथं मानान्तरावेद्यं कार्यमाहुर्लिङादयः  ॥ १ ॥  
अपूर्वाधिकरणै [मी. द. २. १. २] लिङाद्यर्थोऽपूर्वमित्युक्तम् ।  
प्रमाणान्तरायोग्यञ्चापूर्वमिष्यते ।  
यच्च प्रमाणान्तरायोग्यम्, तत्र सम्बन्धग्रहणमशक्यम्, सम्बन्धिग्रहणपूर्वकत्वात्तस्य ।  
विशिष्टार्थव्यवहारदर्शनेन हि तद्विषया शब्दशक्तिरनुमीयते, तदेव च सम्बन्धग्रहणम् ।  
यच्च न प्रतीयते, न तद्विषयो व्यवहारोऽवसीयते ।  
तदनवसाये च, न तद्विषया बुद्धिरनुमीयते ।  
तदननुमाने च कुतश्शब्दस्य शक्तिः कल्प्यते ।  
अपूर्वञ्च न प्रमाणान्तरगोचरः ।  
न च शब्दादेव तदवगम्य, सम्बन्धावधारणम्, इतरेतराश्रयप्रसङ्गात्१२१९ ।  
अवसितशक्तेरवबोधकत्वात् ।  
अवबोधकत्वादेव शक्त्यवगमात् ।  
स्यान्मतम् ।  
लिङादेश्शब्दस्यायं महिमा, यदनवसितशक्तिरपि स्वार्थमवगमयतीति ।  
तदिदमप्रमाणम्१२२० ।  
क्रियामात्रावबोधकत्वाङ्गीकारेण लिङादेर्लोकतो व्युत्पत्तिसम्भवे, शब्दान्तरवैलक्षण्येनागृहीतसम्बन्धस्यैव वाचकत्वकल्पनानुपपत्तेः ।  
वेदवाक्यादपूर्वकार्यावगतेरेवं कल्प्यत इति चेत् ।  
न ।  
तस्या एवासिद्धत्वात्, क्रियैव कार्यतया वेदवाक्येभ्योऽवगम्यत इति, व्युत्पत्तिबलेनाप्रामाणिकं मनोरथमात्रविजृम्भितन्त्वपूर्वं कार्यं प्रतीयतेइति ।  
तस्मादगृहीतसम्बन्धो लिङादिः कथमपूर्वं कार्यमभिधत्ते, तथा च कथं १२२१ अद्वाक्यार्थः ।  
अभिधेय एव १२२२ यर्थो भवति वाक्यार्थः  ॥ १ ॥  
एवञ्च  
शब्दान्तराण्यपि कथं तेनादृष्टेन कुत्रचिद् ।  
वदिष्यन्त्यन्वितं स्वार्थं व्युत्पत्तिपथदूरगम्  ॥ २ ॥  
तस्मिन्नप्रतीयमाने तदन्वितस्याप्रतीतेः, तत्र सम्बन्धावधारणानुपपत्तेर्दूरनिरस्तं शब्दान्तराणां तदन्वितस्वार्थबोधकत्वमिति  ॥ २ ॥  
सिद्धान्तः ।  
राद्धान्तमुपक्रमते  
१२२३ त्रोच्यते यदा नाम वृद्धेनैकेन भाषिते ।  
जलं चैत्राऽहरस्वेति चैत्र आहरते जलम्  ॥ ३ ॥  
तदा व्युत्पित्समानोऽन्यस्तत्रैवमवगच्छति ।  
१२२४ उद्धिपूर्वा १२२५ अमेवास्य प्रवृत्तिरियमीदृशी ।  
लिङादियुक्तवाक्यश्रवणसमनन्तरं वृद्धस्य विशिष्टार्थविषयां प्रवृत्तिं दृष्ट्वा, व्युप्तित्समानो बाल एवमाकलयतियेयं स्वाधीनास्व प्रवृत्तिः, सा   
मद्वद्बुद्धिपूर्विकेति ।  
पुनश्च तस्यायं विमर्शो जायतेअहं बुद्ध्वा प्रवृत्तो१२२६ यथा, तद्वदेषोऽपि ।  
यस्याः प्रवृत्तेर्हेतुभूता बुद्धिः, सा यद्विषया सती मम प्रवृत्तिहेतुः, तद्विषयैवास्यापीति, पुनर्व्युत्पित्सोरनुमा जायते ।  
तदेवमनुमानद्वयमेततद्वृद्धस्य स्वतन्त्रा प्रवृत्तिःधर्मिणी, बुद्धिपूर्विकाइति साद्ध्यो धर्मः, स्वतन्त्रप्रवृत्तित्वात्मदीयस्वतन्त्रप्रवृत्तिवदिति,   
तथावृद्धस्य प्रवृत्तिहेतुभूता बुद्धिःधर्मिणी यद्विषया बुद्धिर्मम प्रवृत्तिहेतुभूता तद्विषयैवास्यापीतिसाध्यो धर्मः,   
प्रवृत्तिहेतुभूतबुद्धित्वात्मदीयप्रवृत्तिहेतुभूतबुद्धिवतिति ।  
पुनश्च तस्यायं विमर्शः प्रवर्त्तते ।  
१२२७ अदस्य तु शब्देन बोध्यते ।  
अनेन मम मानान्तरेण तु यद्विषया सा बुद्धिः प्रवृत्तिहेतुभूता, तद्वस्त्वनेन१२२८ शब्देन बोध्यते ।  
तद्भावे सत्यवगमात्, मम तु मानान्तरेण तद्बोध्यत इतिअयमावयोर्विशेषः ।  
तेन यत्बुद्ध्वा प्रवृत्तिर्मम, तदस्यानेन शब्देन बोद्ध्यत इति शब्दस्य प्रवृत्तिहेतुभूतार्थावबोधकतामवधारयति  ॥ ३ १॥  
।  
२ ॥  
पुनश्च कोऽसौ प्रवृत्तिहेतुभूतोर्ऽथश्शब्दाभिधेय इति निर्धारयितुम्, स्वात्मनि प्रतिपन्नं प्रवृत्तिहेतुभूतमर्थमनुसन्धत्ते  
तत्र बुद्ध्वा प्रवृत्तोऽहं किं तावत्स्वयमन्यदा  ॥ ४ ॥  
शब्दनिरपेक्षस्स्वयमहं प्रवर्त्तमानः किं बुद्ध्वा प्रवृत्त इति जिज्ञासते ।  
अन्यदेत्यनेनव्युत्पत्तितः प्रागवस्थोच्यते ।  
व्युत्पन्नेन बालेन यदात्मनि प्रवृत्तिकारणतया १२२९ रतीतम्, तदेव व्युत्पन्नस्यापीति कल्प्यते, नान्यदित्यर्थः ।  
शब्दव्यापारयोर्भावनात्वनिरासः ।  
१२३० एन शब्द एव प्रवृत्तिहेतुभूतो विधिः, तद्व्यापारो वेति निरस्तं भवति ।  
तयोर्बालेनाऽत्मनि प्रवृत्तिकारणत्वेनादर्शनात् ।  
१२३१ तिमन्दतया चेमौ पक्षौ न साक्षादुपन्यस्य निरस्तौ ।  
तथाहिलिङादिशब्दस्वरूपस्य प्रवर्तकत्वे सर्व एव तच्छाविणो नियमेन प्रवर्त्तेरन्, नचैवं दृश्यते, कस्यचित्कदाचित्प्रवृत्तेः ।  
लिङादिव्यापारस्य तु प्रवृत्तिहेतुत्वाश्रयणं देवाः प्रतिपद्यन्ताम्, पिशितचक्षुषो मानुषा वयं नेयतीं प्रमाणभूमिमवगाहितुं क्षमाः ।  
शाब्दभावनोपन्यासः  ।  
केयं शब्दभावना१२३१ १२३१ च्यतेलिङादिव्यापाररूपा पुरूषप्रवृत्तिभवनानुकूला  ।  
स्वज्ञानकरणिका, अर्थवादोदितप्राशस्त्यलक्षणेतिकर्त्तव्यतायोगिनी प्रेरणात्मिका कल्प्यते ।  
'स्वाध्यायाध्ययनविधिना हि सर्वे विधायकाः, स्वाध्यायपदोपात्तश्चात्मा नियुज्यन्ते भावयेदि' [तं. वा. पृ. ११४टति ।  
तत्र किमित्यपेक्षायां पुरुषप्रवृत्तिस्सम्बद्ध्यते ।  
केनेत्याकाङ्क्षायां विधिज्ञामेव योग्यतया करणत्वेनाङ्गीक्रियते ।  
ज्ञाता हि शाब्दभावना प्रवृत्तिं प्रसूते, योग्यतयैवार्ऽथवादसमुत्थप्राशस्त्यज्ञानमितिकर्त्तव्यतांशे निविशते ।  
अवसीदन्ती हि विधिशक्तिः प्राशस्त्यज्ञानेनोत्तभ्यते ।  
तस्याश्च पुरुषव्यापाररूपा स्वर्गादिभाव्यावच्छिन्ना भावार्थकरणिका श्रौतस्मार्त्ताचारप्राप्तपदार्थजनितकरणोपकारवत्यार्थभावना   
समानप्रत्ययवाच्या विषयभूताइति ।  
तन्निरासः ।  
तन्न ।  
लिङादेस्तादृशो व्यापारो विद्यत इत्यत्र न किञ्चन प्रमाणम् ।  
लिङादिशब्दानन्तरभाविनी पुरूषप्रवृत्तिरेव प्रमाणमिति चेत् ।  
न ।  
तन्निबन्धनत्वेन प्रवृत्तेरन्यत्रादृष्टत्वात् ।  
अयन्निबन्धना हि प्रवृत्तिर्दृंष्टा, तदेव तां दृष्ट्वा शक्यमनुमातुम्, न पुनरप्रतिपन्नपूर्वकारणभावश्शब्दव्यापारविशेषः ।  
अथ लिङादिशब्द एव प्रमाणमिति साहसम्, अगृहीतसम्बन्धस्यावाचकत्वात् ।  
अनवधारिते हि सम्बन्धिनि, सम्बन्धबोधवैधुर्यात् ।  
प्र्प्र्कथञ्च तत्र स्वाध्यायाध्ययनविधिना सर्वे विधायकास्स्वात्मा च विनियुज्यन्ते ।  
पुरुषं च्विधिरार्थभावनायां प्रेरयति ।  
यश्च येन ओम्प्रेर्यते, स तेन नियुज्यते ।  
न चाचेतनानां ग्विधीनां नियोजकत्वमपि सम्भवति ।  
अथ नच्च्नियोज्यन्ते ।  
तदप्यनुपपन्नम्शाब्दभावनासु सर्वशब्दानां स्वत एव कर्तृत्वात्विनियोगानपेक्षणात् ।  
अथ न अपुरुषाः प्रेरणे विनियुज्यन्ते, किन्त्वर्थावबोधने ।  
तदपि न घटते ।  
तत्रापि नियोज्यानपेक्षायास्तुल्यत्वात् ।  
अध्ययनविधेश्चाक्षरसंस्काररूपाध्ययनविधायकत्वाभ्युपगमाता ।  
तथाचाऽहुः  
'द्रव्यादीनां पुनः कस्मिन् स्वाध्यायोऽन्तर्गतो भवेत् ।  
त्रेधापि प्रतिभात्यस्मिन् संस्कारत्वस्य निर्णयः ॥  
संस्कार्यगणनायाञ्च युक्तैवाक्षरसंस्क्रिया  ।  
स्वाध्यायां हि स्फुटं कर्म साक्षात्संस्क्रियते चि सः' ॥  
इति ।  
संस्कारविधिश्च न संस्कार्यं विनियुङ्क्ते, प्रमाणान्तरावसितोपयोगस्य शेषित्वात् ।  
संस्कारपर्यवसायी तु संस्कारविधिर्न संस्कार्यस्य कार्यं कल्पयेत् ।  
आत्मा चाध्ययनविधिना विनियुज्यते, न विनियुज्यते वेति प्रतिपत्तिद्वयस्याप्यसम्भवादनुपपन्नम् ।  
पुरुषप्रवृत्तेर्भाव्यत्वप्रक्षेपप्रतिक्षेपौ ।  
कथञ्च पुरुषवृत्तिस्तस्या भाव्यम्, न तावदनन्तरनिष्पत्तेः, विधिज्ञानस्य करणत्वाभावप्रसङ्गात् ।  
क्रियाफलं हि तदा पुरुषप्रवृत्तिस्स्यात् ।  
न च क्रिया स्वफलप्रसवाय करणमपेक्षते ।  
न च गमनं संयोगविभागारम्भे करणापेक्षम् ।  
स्यान्मतम् १२३३ इङादिशब्दो विधिज्ञानं जनयित्वा, १२३४ अरणानुगृहीताः प्रेरणारूपं स्वव्यापारमारभते इति ।  
न च करणत्वाभावः, क्रियानिष्पत्तावेव करणत्वात् ।  
तदिदमलौकिकम् ।  
न हि कस्यचिद्वस्तुनस्स्वज्ञानमुत्पादहेतुः प्रतीतम् ।  
प्राशस्त्यज्ञानस्येतिकर्तव्यतात्वनिरासः ।  
एवमर्थवादोदितप्राशस्त्यस्यापीतिकर्त्तव्यतात्वं विध्यस्तम् ।  
योग्यतया हि तस्य तथाभावः ।  
न च प्रेरणोत्पत्तौ शब्दकर्तृकायां करणीभूतज्ञानानुग्रहयोग्यता तस्य शक्यतेऽवगन्तुम् ।  
पुरूषकर्तृकायान्तु प्रवृत्तौ स्यात्तस्य योग्यतावगमः, प्रशस्ते १२३५ उरुषप्रवृत्तिदर्शनात् ।  
स्यान्मतम् ।  
अप्रशस्ते प्ररुषप्रवृत्त्यसम्भवे प्रेरणैव नोपपद्यते ।  
तदसत् ।  
न फलसम्भवायत्ता क्रियानिष्पत्तिः, क्रियानिष्पत्त्यायत्तैव तु फलसिद्धिरिति लोके प्रतीतम् ।  
अत एव तस्मिन्पक्षे निष्फलेऽपि प्रेरणासिद्धेः प्रवृत्तिस्स्यात् ।  
अथ फलमपीतिकर्त्तव्यतापदनिवेशि, प्राशस्त्यवत्, अतस्तदभावे न प्रेरणा निष्पद्यतेइति ।  
तर्हि फलमेवास्त्वितिकर्त्तव्यतांशपरिपूरकम्, किं प्राशस्त्येन ।  
सत्यमेतद्, अस्ति तावद्तदपीति न त्यज्येत ।  
एवं तर्ह्यश्रुते प्राशस्त्ये तदपेक्षा मा भूत् ।  
ततश्च तदतिदेशादिकल्पनमघटमानं केवलस्य विधेर्दर्विहोमवत्करणेतिकर्त्तव्यताकल्पनापि कल्पनामात्रमेव ।  
दर्विहोमवदिति१२३६ चासिद्धो दृष्टान्तः ।  
तत्रापि श्रौतद्रव्यदेवतास्मृत्याचारप्राप्ताचमनादीतिकर्त्तव्यतामात्रेणोपकारकॢप्तेरभिमतत्वात्१२३७ ।  
नह्येकस्यैव वस्तुनोऽनुग्राहकता, अनुग्राह्यता च स्वात्मन्युपपद्यते ।  
अथ शब्दः प्रेरणां करोत्येव, प्रवृत्तिस्तु न तावन्मात्रेण, किन्तु तज्ज्ञाने सति ।  
एवं तर्हि ज्ञानफलमेव प्रवृत्तिरस्तु, न प्रेरणाफलं, तस्मिन्सति भावात्, असति चाभावात् ।  
तथा च न शाब्दभावना विधिरिति सिद्धम् ।  
१२३८ इञ्च शब्दोऽम्बरगुण इति, १२३८ राप्यकारीन्द्रियवादिनाभ्युपेयम् ।  
अन्यथा नभसश्श्रोत्रभूतस्य, शब्दस्य च प्राप्त्यसम्भवात्संयोगसमवाययोरन्यतरस्य च प्राप्तिरूपत्वात्, संयोगस्यान्यतरकर्मजस्य, उभयकर्मजस्य,   
संयोगजस्य च द्रव्यत्वे सति शब्दस्य नभसा सहासम्भवात्तस्य च त्रैविध्यनियमात्, पारिशेष्यात्समवायः प्राप्तिरिति, आकाशगुणश्शब्दः ।  
न च तस्य व्यापारसम्भवः, द्रव्याश्रितत्वाद्द्व्यापाराणाम् ।  
कथं तर्हि शब्दस्याभिधानलक्षणो व्यापार आश्रीयते ।  
यथा तत्तथा श्रूयताम्यत्तावदात्मन्यर्थविषयज्ञानं शब्दविषयज्ञानानन्तरं जायते, १२३९ अच्छब्दकर्तृकतया यदा विवक्ष्यते, तदा १२४०   
अदाभिधानिकमित्युच्यते ।  
परस्थेऽपि व्यापारे भवत्येव कर्तृता, परिस्पन्द इवात्मन इति, न कश्चिद्दोषः ।  
कथञ्चासौ शब्दव्यापारार्थभावनाविषयः, एकप्रत्ययवाच्यत्वातिति१२४१ ।  
तदुक्तम्  
'१२४२ इधिभावनयोश्चैकप्रत्ययग्राह्यता कृतः ।  
धात्वर्थात्प्रथमं तावत्सम्बन्धोऽध्यवसीयते' ॥  
[श्लो. वा. अ. ७. श्लो. ७९ १ ।  
२. ८० १ ।  
२] इति ।  
तन्न ।  
प्रत्ययस्य भावनाभिधानमस्मिन्पक्षे दुर्घटं यतः ।  
आख्यातानां भावनावाचित्वशङ्का ।  
ननु१२४३ च सर्वाख्यातानां भावनावचनता करोतिसामानाधिकरण्यादध्यवसीयते ।  
तथाहिभवत्यर्थस्य कर्तुः प्रयोजकव्यापारो भावना, सैवकृतिः ।  
भाव्यमानस्यैव क्रियमाणत्वात्, तस्य कृतिकर्मत्वात् ।  
किमकार्षीत्? अपाक्षीत्किं करोति ? पचति ? किं करिष्यति, पक्ष्यति,इति प्रश्नोत्तरदर्शनात्, करोत्यर्थस्सर्वाख्यातैरभिधीयत इति गम्यते ।  
अन्यथा करोत्यर्थविषयप्रश्ने तदुत्तरानुपपत्तिः ।  
१२४१ अत्र सत्यामपि प्रकृतौ धञन्तादिषु करोत्यर्थानवबोधात्, आख्यातप्रत्ययसन्निधाने च तदवगमात्, आख्यातानामेव सोर्ऽथ इति निश्चीयते ।  
तन्निरासः ।  
तदसत् ।  
किं करोतीत्यस्य प्रश्नस्य यद्ययमर्थःयत्करोति, तत्किमिति, तत्र चेत्पचतीत्युत्तरं स्यात्, तदा पाकं करोतीत्यस्मिन्नर्थे पचतीति वर्त्तते ।  
तथा च सिद्ध्येदाख्यातानां करोत्यर्थता ।  
न चैतदेवम् ।  
अनवगते हि धातुवाच्ये व्यापारविशेषे, तद्विशेष एवएवम्पृच्छ्यते, तत्र पचतीत्युत्तरम् ।  
तथा च न सिद्ध्यति धात्वर्थातिरिक्तकरोत्यर्थवचनताऽख्यातानाम् ।  
सर्वे धात्वर्थाश्च कस्यचिदभूतस्य भवनेऽनुकूलतां भजन्तः करोत्यर्थतामापन्नाः करोतिना प्रष्टुम्, निर्देष्टुञ्च शक्यन्त इति, तद्विशेषप्रश्नोत्तरे एव ते ।  
किञ्च धातुवाच्यव्यापारविशेषविषयत्वेनापि प्रश्नोत्तरयोरुपपत्तौ, तदतिरिक्तकरोत्यर्थवाचकताऽख्यातानां न शक्यते वक्तुम् ।  
अपि च सप्रयत्नक्रियेषु देवत्तादिषु व्यापारभेदसम्भवात्घटेतां प्रश्नोत्तरे ।  
व्यतिरिक्तकरोत्यर्थविषये 'किं करोती'ति प्रश्ने, 'गच्छती'ति चोत्तरे गमनातिरिक्तव्यापारामावादनुपपत्तिरेव स्यात् ।  
धात्वर्थविशेषविषयत्वे तु तत्राप्युपपत्तिः ।  
अथ तत्रापि संयोगविभागौ धात्वर्थः, परिस्पन्दस्तु विभक्त्यर्थ इति, तत्रापि धात्वर्थव्यतिरिक्तव्यापारसम्भवान्नानुपपत्तिः ।  
तन्न ।  
परिस्पन्दस्यैव गमिवाच्यत्वात् ।  
तथाहिन केवले संयोगे, विभागे वा गमेः प्रयोगः, स्थाणौ श्येनेन वियुक्ते, संयुक्ते वाप्रयोगात् ।  
नापि द्वयोः, उत्पत्यनिपतिते श्येने स्थाणौ प्रयोगप्रसङ्गात् ।  
एकक्रियाक्षणजन्यौ संयोगविभागौ गमिवाच्याविति यद्युच्येत ।  
तर्हि क्रियैवास्तुवाच्या, किमसावुपाधिकोटौ निवेश्यते ।  
एवं ह्युपाधिसमाश्रयगौरवमेव परिहृतं भवति ।  
अपि च वृद्धव्यवहाराच्छब्दार्थनिर्णयः ।  
न चाऽरव्यातानां भावनावचनत्वमन्तरेण कस्यचिद्वृद्धव्यवहारस्यानुपपत्तिः ।  
प्रश्नोत्तरे तु सम्बन्धज्ञानोत्तरकालभाविनी, अतो न तद्वशेन सम्बन्धिनिरूपणा ।  
कर्त्रादिसङ्ख्यामात्रवाचितयाऽख्यातप्रयोगोपपत्तौ, नाधिकं वाच्यं शक्यं कल्पयितुम् ।  
अपि च 'पाकं करोति देवदत्तः' इत्यत्र तावत्पच्यर्थं पाकशब्दो ब्रवीति, तदनुगुणन्तु पुरुषप्रयत्नं करोतिराचष्टे, आख्यातन्तु केवलकर्तृसङ्ख्यां   
वक्तीति, सिद्धं तन्मात्रवाचित्वम् ।  
अतोऽन्यत्रापि तत्रैव वर्त्तत इति युक्तम् ।  
एवं 'पचति देवदत्तः' इत्यस्य यद्विवरणम्पाकं करोतीति ।  
तदप्यनुपपन्नम् ।  
पचतीत्यत्र यः पुरुषप्रयत्नः यत्सम्बन्धेन पच्यर्थस्साध्यभूतः, तं करोतिना प्रकृतिभूतेनोपादाय विवरणोपपत्तेः ।  
यत्रापि 'रथो गमनं करोति'ति न प्रयत्नोऽपरोऽस्ति, तत्रापि गमनस्य साध्यतां दर्शयितुम्, गौणः करोति प्रयोगो द्रष्टव्यः ।  
पक्षद्वयेऽपि तुल्यत्वात् ।  
मण्डनमिश्रमतोपन्यासनिरासौ ।  
यस्तु'देवदत्त ओदनं पचती'त्यादौ वृद्धव्यवहारे एव प्रकृत्यर्थातिरिक्ते प्रयत्ने प्रयोगादारव्यातानां तदर्थतामाह ।  
स इत्थं शिक्षयितव्यः  
वत्स ! किं न वेत्सि 'अनन्यलभ्यश्शब्दार्थः' इति ।  
इह च प्रकृत्यर्थाक्षेपेणापि प्रयत्नप्रतिपत्त्युपपत्तेः, न शक्यते तद्वाचकताऽख्यातानामाश्रयितुमिति ।  
कार्यवाचिनामेव कृतिवाचित्वनिरूपणम् ।  
ननु प्राभाकरा अपि भावनावाचकतां न कथमारव्यातप्रत्ययस्येच्छन्ति ।  
उच्यतेन सर्वाख्यातप्रत्ययानां भावनावचनत्वमभ्युपेमः, किन्तु कार्याभिधायिनो लिङादयः कार्यस्यान्यथानभिधानात्कृत्यभिधायिन इष्यन्ते ।  
कृतिसम्बन्धि हि कार्यं कृत्यनभिधाने नाभिहितं स्यात् ।  
नह्यस्ति सम्भवः, कृतिश्च नाभिधीयते, कार्यञ्चाभिधीयतेइति ।  
अथ मतम् ।  
यथा दण्डीत्यत्र प्रत्ययेन दण्डो नाभिधीयते, अथ च तद्विशिष्टपुरुषप्रतीतिः, एवमिहापि भवेदिति ।  
तन्न ।  
तत्राप्यप्रतीते दण्डे, न तद्वति प्रत्ययः ।  
अस्ति च तत्र प्रकृतिभूतो दण्डशब्दः, स च तस्य प्रत्याययिता ।  
न चेह तथा सम्भवति, प्रकृतीनां १२४४ उरुषव्यापाराभिधानानियमात् ।  
पुरुषो हि चेतनः कार्यं लिङादिभिरवबुध्यते ।  
न चासौ परकृतिसम्बन्धि स्वयं कार्यं बोद्धुमलमिति, तदीयकृत्यभिधानमेषितव्यम् ।  
तस्य च कृतिः प्रयत्नरूपा ।  
न च सर्वथा १२४५ अदननुभवे तदभिधायिन इति, न दण्डिन्यायस्यायं विषयः ।  
स्यान्मतम् ।  
यथा लिङ कर्त्रादिसङ्ख्यामात्रवचनता, क्रियाक्षेपेण च कर्त्रादीनां प्रतीतिः ।  
तथेहापि क्रिया प्रयत्नमाक्षिपति, मा भूत्तस्य लिङ्वाच्यताइति ।  
तदसत् ।  
यद्यपि प्रकृत्यर्थभूतया क्रियया प्रयत्न आक्षिप्यते ।  
तथापि तदायत्तसिद्धिकतया१२४६ कथमपूर्वं गम्यते ।  
प्रयत्नाभिधाने तदवच्छिन्नतया प्रतीयमानं१२४७ तदायत्तसिद्धिकमवगम्यते, नान्यथा ।  
न च कृत्त्यनवच्छिन्नस्वरूपमात्रेणापूर्वमभिहितं कृतिमाक्षेप्तुमलम् ।  
अवगतसम्बन्धं हि वस्त्वाक्षिप्यते ।  
न च शब्दमन्तरेणापूर्वस्य प्रयत्नसम्बन्धावगमे १२४८ आरणमस्ति ।  
अतः कथं तत्प्रयत्नमाक्षिपेत् ।  
तस्मादपूर्वकार्यभिधायिनां प्रयत्नाभिधानमवश्यमाश्रयणीयमिति, विषयकरणीये निपुणतरमुपपादितमित्यलमतिप्रसङ्गेन  ॥ ४ ॥  
तत्र न क्रियामत्रं तावदहं बुध्वा प्रवृत्तः, नापि फलमात्रम्, न क्रियाफलसम्बन्धमात्रं वा ।  
क्रियाफलयोस्साध्यसाधनतावगमेऽपि न प्रवृत्तिरुपपद्यते ।  
तृप्तिहेतौ भोजनेऽतीते, वर्तमाने वाप्रवृत्तेः, भविष्यत्यपि तत्साधने सामुद्रविदाख्यात इवानुष्ठानाभावात् ।  
पुरुषाशयावगमस्तु प्रबृत्तिहेतुत्वेनाऽशङ्कितोऽपि, स्वतन्त्रप्रवृत्तौ व्युत्पित्सोर्दूरोत्सारितत्वात् ।  
किन्तु कार्यतां बुध्वा प्रवृत्तोऽहम्, ममेदं कार्यथ्मति प्रतीत्यअहं सर्वत्र प्रवृत्तः ।  
तथाहि  
आस्तां तावत्क्रिया लोके गमनागमनादिका ।  
अन्ततस्स्तन्यपानादिस्तृप्तिकाररिण्यपि१२४९ क्रिया  ॥ ५ ॥  
सा यावन्मम कार्येयमिति नैवावधार्यते ।  
तावत्कदाऽपि मे तत्र प्रवृत्तिरभवन्न१२५० हि  ॥ ६ ॥  
ब्रह्मसिद्धिकतो मतेनाऽशङ्का ।  
१२५१ त्रापर आह ।  
सत्यङ्कार्यावगमादेव प्रवृत्तिः ।  
इष्टसाधनतैव तु कार्यता, न परा काचित्, सैव प्रवृत्तिहेतुर्विधिरुच्यते ।  
तदाह  
'अपेक्षितोपायतैव विधिरिष्टो मनीषिभिः ।  
अतो ह्यध्यवसायादिर्नाकस्मान्नाभिधानतः' ॥  
[ब्र. सि. कां. ३, १०३ १ ।  
२ १०४ १ ।  
२ पृ० ११५] इति ।  
१२५२ अथा 'पुंसो नेष्टाभ्युपायत्वात्क्रियास्वन्यः प्रवर्त्तकः ।  
प्रवृत्तिहेतुं धर्मञ्च प्रवदन्ति प्रवर्त्तनाम् ॥  
[वि. वि. श्लो. २६ पृ० २४३] इति ।  
कर्त्तुरिष्टाभ्युपाये हि कर्त्तव्यमिति लोकधीः ।  
विपरीते त्वकर्तव्यमिति तद्विषये ततः ॥  
[वि. वि. श्लो. ३० पृ० ३०२] इति च ।  
तन्निरासः ।  
तत्र तावदिदमेव वक्तव्यम् ।  
अतीतस्य १२५३ अर्तमानस्य चेष्टसाधनताऽस्ति, न च तत्कार्यतयाऽवसीयते ।  
तेनान्या कार्यता, अन्या चेष्टसाधनताइति ।  
तथा प्रवृत्तिरपि तन्मात्रावगमायत्ता न भवतीत्युपेक्ष्यैव तावत्तं, फलसाधनताकार्यतयोर्भेदं विनिर्दिशति  
१२५४ हलसाधनता नाम या सा नैव च कार्यता ।  
कार्यता कृतिसाध्यत्वं फलसाधनता पुनः  ॥ ७ ॥  
करणत्वं फलोत्पादे भिद्येते ते परस्परम् ।  
यद्यप्येकवस्तुनिवेशिता द्वयोः, तथापि स्वरूपभेदोऽस्त्येव ।  
तदेव हि वस्तु फलं प्रत्युपायभावात्फलसाधनमित्युच्यते, कृत्यधीनात्मलाभतया च कार्यमिति  ॥ ७ ॥  
किमितीष्टाभ्युपायेष्वेव कर्त्तव्यतावगमः, अन्यत्र नेत्यत्राऽह  
।  
किन्तु स्वयं क्लेशरूपं कर्म यत्कार्यतां व्रजेत् ॥ ८ ॥  
फलसाधनता तत्र १२५५ आरणं तेन कार्यता ।  
तद्भावभाविनी नित्यं तदा सैव१२५६ प्रकाशते  ॥ ९ ॥  
स्वभावेन हि कर्माणि दुखोत्पादहेतुभूतानि ।  
तेषु कार्यत्वावगमः फलसाधनतावगमनिबन्धनः ।  
कार्यता हि न कृत्यधीनसिद्धितामात्ररूपा, किन्तु कृतिं प्रति प्रधानभूतं सत्यत्तदधीनसत्ताकम्, तत्कार्यमुच्यते ।  
तच्च कृतेः प्रधानम्, यदधिकृत्य कृतिः प्रवर्तते ।  
न च दुःखं दुखहेतुंवाधिकृत्यकृतेः प्रवृत्तिरुपपन्ना, नाप्यदुःखम्, अदुःखहेतुं वा ।  
किन्तु सुखं, सुखहेतुं वा ।  
तत्र न तावत्स्वयं सुखरूपं कर्म, सुखसाधनमपि चेन्न स्यात्, न तस्य कृतिं प्रति प्राधान्यावगमो१२५७ घटते ।  
अतः कर्मसु कार्यत्वावगमः फलसाधनतावगमनिबन्धन इति, ज्ञापककोटिनिविष्टा फलसाधनता १२५८ आर्यतामनुरुध्यते, न त्वसौ तदात्मैव ।  
तथा चासाधनस्यापि सुखस्यैवास्ति कार्यता ।  
सुखं हि सर्वः कार्यतयावैति, न तस्य फलसाधनतामपेक्षते ।  
तेन फलसाधनतोत्तीर्णकार्यतावगमेन मे प्रवृत्तिरिति निश्चित्य, व्युत्पित्समानश्चैत्रं प्रवर्त्तमानं दृष्ट्वानुमिनोतिचैत्रोऽपि कार्यबोधात्प्रवर्ततेइति ।  
चैत्रस्य १२५९ रवृत्तिःधर्मिणी, कार्यबोधपूर्विकाइति साध्यो धर्मः, बुद्धिपूर्वकत्वे सति प्रवृत्तित्वान्मदीयप्रवृत्तिवदिति ।  
लिङादयश्च प्रवृत्तिहेतुभूतार्थाभिधायिनः कार्यमेवाभिदधते ।  
तस्यैवावगतस्य प्रवृत्त्यनन्तरकारणत्वात् ॥ ९ ॥  
इच्छा यद्यपि प्रवृत्तिहेतुः, तथापि सा लिङादिवाच्या न भवति ।  
तदवगमस्य प्रवृत्तावनपेक्षितत्वात् ।  
उत्पन्ना हि सा प्रवृत्तिकारणम्, नावगता ।  
नन्वेवमपि कथं लिङादीनां कार्ये व्युत्पत्तिरित्यत्राऽह  
शब्दान्तराणि स्वार्थेषु व्युत्पद्यन्ते यथैव हि ।  
आवापोद्वापभेदेन तथा कार्ये लिङादयः  ॥ १०  ॥ १२६०॥  
लिङादियुक्तवाक्यश्रवणे तद्भावभाविन्या प्रवृत्त्या विशिष्टकार्यावगतिमनुमाय, वाक्यस्य १२६१ एतुतामध्यवस्यति ।  
तत्रापि १२६२ ओर्ऽथः केन १२६३शब्देनाभिहित इति विवेचने, लिङानद्यावापे१२६४ कार्यावगतिदर्शनात्, तदुद्धारे चादर्शनात्, त एव   
कार्यावगतिं कुर्वन्तीति शब्दान्तरवल्लिङादीनां कार्यवाचकत्वव्युत्पत्तिसिद्धिः  ॥ १० ॥  
ननु लोकव्यवहारात्लिङादयो वाचकतया व्युत्पाद्यमानां प्रैषादिष्वेववचकतया व्युत्पत्तिमर्हन्ति ।  
तत्रैव तेषां प्रयोगदर्शनादित्यशङ्क्याऽह  
।  
कार्यमेव हि १२६५ अक्तृणां ज्यायःसमकनीयसाम् ।  
प्रवर्त्त्यापेक्षया भेदात्प्रैषादिव्यपदेशभाक् ॥ ११ ॥  
प्रवर्त्त्यपुरुषापेक्षया ज्यायसा वक्त्रा प्रतिपाद्यमानं कार्यं प्रैष इति व्यपदिश्यते ।  
समेना ।  
द्यऽमन्त्रणं, हीनेनाध्येषणमिति, प्रैषादिप्रतिपादका अपि लिङादयः १२६६ आर्यमेव प्रतिपादन्ति, नार्ऽथान्तरम्  ॥ ११ ॥  
कथं पुनरवसीयतेकार्यमेव प्रैषादिव्यपदेशभागित्यत्राऽह  
कार्यमेव हि सर्वत्र प्रवृत्तावेककारणम् ।  
प्रवृत्त्यव्यभिचारित्वाल्लिङाद्यर्थोऽवधार्यते  ॥ १२ ॥  
प्रवृत्तिर्हि बालेन स्वात्मनि कार्यावगमपूर्विका प्रतिपन्नेति, सर्वपुरुषानपि प्रवर्त्तमानान्दृष्ट्वा कार्यावगममेव बालः कल्पयतीति, प्रैषादीनामपि प्रवृत्तिः   
कार्यावगमनिबन्धनेति, कार्यमेव प्रैषादिव्यपदेशयोगीति सिद्धम् ।  
वस्तुतस्तु प्रैषादीनामपि १२६७ रवृत्त्यव्यभिचारित्वात्कार्यस्य च प्रवृत्तिषु सर्वासु हेतुभूतत्वात्प्रैषादिष्वपि लिङादीनां कार्यमेवार्ऽथ इति   
निश्चीयते  ॥ १२ ॥  
केन पुनः प्रमाणेन बालस्स्व्यं कार्यमवगच्छति ।  
यतः प्रवर्त्तत इत्यत्राऽह  
कृतिसाध्यं प्रधानं १२६८ अत्तत्कार्यमभिधीयते१२६९ ।  
१२७० अच्च मानान्तरेणापि वेद्यमोदनपाकवत् ॥ १३ ॥  
कृतौ सत्यां भावात्, असत्याञ्चाभावादनुमानतः कृतिसाध्यता तावदवगम्यते ।  
यदधित्कृत्य कृतिः प्रवर्त्तते, तत्कृतेः प्रधानम्, प्रयत्नश्च कृतिः ।  
स च मानसप्रत्यक्षवेद्य इति, विशिष्टप्रयोजनतापि प्रयत्नस्य प्रत्यक्षवेद्यैव ।  
तेन प्रत्यक्षानुमानाभ्यां कार्यमवगम्यते ।  
यथा चोदनपाकयोरिति, न किञ्चिदनुपपन्नम् ।  
उपसंहरति  
एवं कार्यात्मकेऽप्यर्थे व्युत्पद्यन्ते लिङादयः ।  
तदन्वितेषु स्वार्थेषु तथा शब्दान्तराण्यपि  ॥ १४ ॥  
एवमपि कथं मानान्तरावेद्यकार्यवाचिता लिङादीनामित्याशङ्क्य, मीमांसामवतारयति  
सम्प्रधार्यमिदन्त्वत्र तत्कार्यं किं क्रियात्मकम् ।  
यद्वा तद्य्वतिरेकीति ....................... ॥  
को नु निर्णय इत्यत्राऽह  
................. तत्र लोकानुसारतः  ॥ १५ ॥  
प्रमाणान्तरविज्ञेया क्रिया कार्येति यद्यपि ॥  
लोके हि लिङादियुक्तवाक्यश्रवणे विशिष्टक्रियानुष्ठानदर्शनात्तद्विषया कार्यावगतिर्लिङादिभिः क्रियत इति युक्तम्, अवगतिप्रवृत्त्योरेकबिषयत्वात् ।  
नह्यन्यत्कार्यतयावगम्य, अन्यत्र बालः प्रवर्त्तते ।  
किञ्च क्रियायां कार्यभूतायां लिङादियुक्तवाक्यप्रतिपाद्यायामभ्युपगम्यमानायां१२७१ शक्तिकल्पनालाघवं स्यादेव ।  
तथाहिधातुरेव स्वार्थं ब्रवीतु, तथाभूतार्थवाचिनस्तु धातोः परे लिङादयो भवन्तीत्याश्रीयते ।  
लिङादिश्रवणे तु तथाभूतार्थम्परतया१२७२ धातुः प्रयुक्त इत्यवगम्य, कार्यभूतधात्वर्थावगमस्सम्पद्यते ।  
यथा लडादिभ्यो वर्त्तमानाद्यध्यवसायः, तेष्वपि १२७३ अर्तमानेर्ऽथे वर्त्तमानाद्धातोर्लडित्येव सूत्रार्थः ।  
कर्त्रादिसङ्ख्यामात्रवाचित्वमेव केवलं लडादीनामिव लिङादीनामप्यर्थ इति, क्रियैव कार्यतया वेदेऽप्यवगम्यत इति, यद्यपि   
विवेकासमर्थानामवगतिर्भवति१२७४ ।  
१२७५ अथापि वेदे षष्ठाद्यसिद्धान्तेऽवस्थिते सति  ॥ १६ ॥  
स्वर्गकामादयः कार्ये नियोज्यत्वेन १२७६ अम्मताः ।  
१२७७ वर्गकामादिभिश्श्ब्दैर्वक्तव्या इतयवस्थितम्  ॥ १७ ॥  
षष्ठाद्ये ह्येतदुक्तम्लिङादिप्रयोगे तावत्कार्यावगतिरस्तीति निर्विवादम् ।  
कृतिसाध्यञ्च कार्यं भवति ।  
सति कर्त्तरि तस्याऽत्मलाभः ।  
कर्तृलाभश्च स्वसम्बन्धिकार्यावबोधे सति भवति, नान्यथा ।  
तेन यद्यपि लोकानुसारेण क्रियाया एव कार्यतया बोध्यमानाया वाक्यार्थत्वात्, तदन्वयित्वाच्चेतरेषामपि१२७८ पदार्थानाम्, कारकत्वादृते चान्यस्य   
क्रियान्वयित्वासम्भवाल्लोहितोष्णीषन्यायेन विशेषणभूतस्वर्गकामनासमर्पणपरतया कर्तृविशेषणत्वेन स्वर्गकामस्यान्वयोऽवगम्यते ।  
तथापि स्वसम्बन्धिकार्यबोद्धृत्वेनैवान्वयो वर्णनीय इति, नियोज्यसमर्पकत्वमेवाऽश्रीयतेइति  ॥ १७ ॥  
एवमपि किमित्याह  
नियोज्यस्स च कार्यं यस्स्वकीयत्वेन बुद्ध्यते ।  
तथापि किमित्याह  
स्वर्गादिः कामयोगाच्च साध्यत्वेनैव गम्यते  ॥ १८ ॥  
साध्यविषयैव हि सर्वत्र कामना भवति, तेन तत्सम्बन्धात्साध्यभूतं स्वर्गादि काम्यमानतया पुरुषं विशिनष्टि  
तेन साध्यत्वपर्यन्तस्वर्गादीच्छाविशेषितः ।  
तदेव शक्नुयात्कार्यं बोद्धुं यत्काम्यसाधनम्  ॥ १९ ॥  
मण्डनमिश्रमतस्योपन्यासः ।  
अत्र कश्चिदाहयद्यपि कामनायोगात्साध्यता स्वर्गादीनामवगम्यते, तथापि प्रकृतकार्यसाध्यत्वावगमो निष्प्रमाणक एव, अन्यसाध्यस्यापि   
साध्यत्वसम्भवात् ।  
न च यत्काम्यते, तस्यावश्यं साधनमस्ति ।  
मनोरथपरम्पराहृतचेतसो हि तन्नास्ति, यन्न कामनाविषयीभवति ।  
न च तस्य सर्वस्य साधनं भवति, सर्वज्ञत्वमपि केचित्कामयन्ते, न च तस्योपायसम्भवः ।  
अथ तदिच्छावतोऽतत्साधने कर्त्रृता नोपपद्यते ।  
कथ१२७९ नोपपद्येत ।  
दृश्यन्ते हि ग्रामाभिगमनकामा १२८० पि यादृच्छिकीषु क्रियासु प्रवर्त्तमानाः ।  
अपि च सर्वोऽभ्युदयार्थ्येव१२८१ पुरुषः, तथापि प्रायशस्तद्विरोधिष्वेवेन्द्रियार्थेषु प्रवर्त्तमानो दृश्यतेइति ।  
तन्निरासः ।  
अत्रोच्यतेस्वर्गादिकं कामयमानस्य तदेव कार्यतया बबोद्धुमवकल्पते, यदेव तस्य काम्यमानस्य सिद्ध्यनुगुणम् ।  
अन्यथा हि तत्कामिना सता तत्कार्यतयानवबुद्धं स्यात् ।  
अपरित्यक्ततत्कामनासम्बन्धो हि तत्साधनं कार्यतयावबुध्यते ।  
तस्माद्यत्कामिनो यत्कार्यतयोपदिश्यते, तत्तस्नय काम्यस्य १२८२ आधनमिति नियोज्यकार्यान्वयानुपपत्त्यैव गम्यते  ॥ १९ ॥  
एवं सति किं फलमित्याह  
लिङादिस्तत्र कार्यञ्चेत्क्रियामेवावबोधयेत् ।  
समन्वयो नियोज्येन तदानीमेव हीयते  ॥ २० ॥  
कथमित्याह  
क्रिया हि क्षणिकत्वेन न कालान्तरभाविनाः ।  
स्वर्गादेः १२८३ आम्यमानस्रू १२८४ अमर्था जननं प्रति  ॥ २१ ॥  
इष्टस्याजनिका सा च नियोज्येन फलार्थिना ।  
कार्यत्वेन न सम्बन्धमर्हति क्षणभङ्गिनी  ॥ २२ ॥  
कार्यविरोधि कर्मेति प्रमाणान्तरसिद्धम् ।  
परिस्पन्दो ह्युत्तरदेशसंयोगोदयापवर्गीत्याशुतरविनाशी, स्वर्गश्च नियतदेशान्तरकालान्तरभोग्यः ।  
मण्डनमिश्रमतानुवादः ।  
१२८५ अनु प्रीतिमात्रवचनस्स्वर्ग इति षष्ठाद्ये साधितम्, प्रीतिसाधनेषु द्रव्येषु स्वर्गशब्दप्रयोगात् ।  
न च तेषु स्वरूपनिबन्धन एव तत्प्रयोगः, प्रीत्यपगमे तदभावात् ।  
न च तत्साधनवचनता तदनभिधाने घटते, तदभिधानाभ्यूपगमे तद्वाचकतैव ।  
लक्षणया तत्साधने प्रयोगोपपत्तेः, तत्र शक्तिकल्पनापरिक्षयात् ।  
अखण्डशब्दतया च दण्डिन्यायस्यासम्भवात्तदन्तर्गतस्य दण्डशब्दस्य दण्डप्रत्यायकत्वसम्भवात् ।  
प्रीतेश्च कर्मानन्तरभावित्वमपि न सम्भवत्येव ।  
तन्निरासः ।  
उच्यते ।  
न प्रीतिमात्रवचनतया ज्योतिष्टोमादिचोदनासु स्वर्गशब्दस्य प्रयोगोऽवकल्पते१२८६, अर्थवादेषु   
दुःखासम्भिन्नचिरतरोपभोग्याभिलाषोपनेयप्रीतिश्रवणात् ।  
तत्र यदि विध्युद्देशगतस्स्वर्गशब्दस्तथाविधप्रीतिपरतया न वर्ण्यते, तदातिपरोक्षार्ऽथवादपदानां वृत्तिरादृता न भवेदिति, तदानुगुण्येन तादश्यामेव   
प्रीतौ स्वर्गशब्दः प्रयुक्त इति निश्चीतते ।  
तथाभूता१२८७ च सा नियतमेव देशान्तरभोग्या ।  
अतो न कर्मानन्तरभाविनीति, न तत्र कर्मण आशुतरविनाशिनस्साधनतावकल्पते ।  
यस्मिन् हि पूर्ववर्त्तिनि यन्निष्पाद्यते, तत्तस्य साधनमितिलोकप्रतीतिः ।  
अत एव च विनष्टस्यापि कर्मणश्शास्त्रेण साधनत्वं बोधत इति ये ब्रुवते, तेऽपि निरस्ताः ।  
एवं चासावाशुतरविनाशिनी क्रिया स्वर्गकामिना नियोज्येन सह कार्यतया सम्बन्धुं नार्ऽहति, स्वर्गं प्रति साधनत्वानुपपत्तेः  ॥ २० ॥  
२२ ॥  
तस्मान्नियोज्यसम्बन्धसमर्थं विधिवाचिभिः ।  
कार्यं कालान्तरस्थायि क्रियातो भिन्नमुच्यते  ॥ २३ ॥  
ननु क्रियैव कार्यतयोच्यताम्, अस्तु सैव १२८८ हलसाधनम् ।  
तेन तस्या अपि नियोज्यसम्बन्धो घटत एव ।  
न त्वसौ क्षणभङ्गिनी देहान्तरोपभोग्यस्वर्गसाधनतां कथमवलम्बिष्यते ।  
उच्यते ।  
वरं तस्या एव तदनुपपत्त्या चिरतरावस्थायिताकल्पना, न पुनरदृष्टस्याश्रुतस्य तदतिरेकिणोर्ऽथस्य कल्पना ।  
यदि १२८९ आ कर्मण एव शक्तिरवस्थायिनीत्यभ्युपगम्यताम् ।  
तदिदमुभयमपि प्रमाणान्तरविरोधान्न कल्पनामर्हति ।  
अविरोधि हि प्रतीतसिद्ध्यर्थ कल्पयितुं शक्यम् ।  
कर्मणश्चाऽशुतरविनाशिनश्चिरतरावस्थायिता प्रमाणान्तरविरुद्धा१२९० ।  
वार्तिकमतोपन्यासनिरासौ ।  
शक्तिमति चातीते शक्तिरप्यतीतेति प्रमाणान्तरसिद्धमिति, न सापि स्थायिनी शक्या कल्पयितुम् ।  
१२९१ पि चाऽश्रये निवृत्ते, किमाश्रया शक्तिरवतिष्ठताम् ।  
आत्माश्रितेति चेत् ।  
नान्यदीया शक्तिरन्यत्र वर्तते, प्रमाणान्तरविरोधादेव ।  
किञ्च शथ्कतमत्यसति,शक्तेः फलं न युक्तम् ।  
शक्मिमद्धि साधनम्, न शक्तिः केवला१२९२, अन्यथा शक्तित्वं न स्यात् ।  
देवताप्रसादस्य फलप्रयोजकत्वशङ्का १२९३ अनु यागादिक्रिया देवताराधनोपायभूता सती कार्यतयोच्यताम्, सा तत्प्रत्त्यासत्तिद्वारेण   
कालान्तरेऽपि फलं जनयितुमलमेव ।  
देवता फलदानसमर्था कर्मभिराराध्यते, साऽराधिता प्रसीदति, प्रसन्ना च कर्त्रॄन्कालान्तरेऽपि फलेन योजयत्येवैति ।  
तन्निरासः ।  
नैतदेवम् ।  
यागादीनां देवताराधनहेतुत्वे प्रमाणाभावात् ।  
न हि देवताराधनोपायभूतो याग इत्यत्र किञ्चित्प्रमाणमस्ति ।  
ननु देवपूजार्थ एव यजिस्स्मर्यते ।  
पूजो च सर्वा  ।  
पूज्यमानाराधनार्थेत्यवगतम् ।  
उच्यते ।  
न स्मृतिः प्रमाणम्, स्मृतित्वादेव ।  
प्रमाणान्तरापेक्षया च स्मृतीनामर्थवर्णनम्, तदनुवर्त्तित्वात्तासाम् ।  
न च प्रमाणान्तरेण देवतासाधनोपायता अयागस्यावगम्यत इत्युक्तम् ।  
अतो देवतोद्देशेन द्रव्यत्यागो याग इति, गौणं देवतापूजात्मकत्वमवगन्तव्यम्, पूजापि पूज्योद्देशेनैव हि प्रवर्त्ततेइति ।  
अप च सा कर्मभिराराध्यते,याऽराधनं प्रतिपद्यते ।  
नानादेशगामिना पुरूषेणानुष्ठीयमानयागात्मकपूजावगमश्च देवताया इति, प्रमाणविरुद्धमेव १२९४ इग्रहवतश्च प्रतिपत्तियोगिता, तस्य च   
वेदेनानादिनाऽराध्यतया प्रतिपादनमपि प्रमाणान्तरविरुद्धमेव, तस्यानादित्वानुपपत्तेः ।  
देवताधिकरणे [मी. द. ९. १. ४] च प्रपञ्चेनायमर्थो निरस्त इति, नातीवात्र यतितव्यम् ।  
यागस्य पुरुषसंस्कारकत्वशङ्का ।  
अथापि स्यात्पुरुषसंस्कारहेतुभूतैव क्रिया शब्देन कार्यतयोच्यते, तस्याश्च स्वर्गकामादिपुरुषसम्बन्धात्पुरुषसंस्कारादेव कालान्तरे फलं   
भविष्यतिइति ।  
तन्न ।  
पुरुषसंस्कारकत्वे प्रमाणाभावात् ।  
न हि प्रमाणान्तरतः, शब्दतो वा पुरुषसंस्कारहेतुता यागादीनामवसीयत इति 'कर्माण्यारम्भभाव्यत्वादि' [मी. द. अ. ११. पा. १ सू. २०]   
त्यत्रोक्तम् ।  
क्रियाकार्यत्वशङ्का ।  
ननु क्रियैव कार्यतयोच्यताम्, फलसाधनता च तस्या एवाऽश्रीयताम् ।  
तदन्यथानुपपत्त्या तु किञ्चिदप्यपरं तञ्जन्यं फलोदयानुगुणं कालान्तरस्थाय्यात्माश्रयं परिकल्प्यताम्, मा भूत्तस्य लिङादिवाच्यताइति ।  
कार्यं लिङादिवाच्यमिति स्वमतनिरूपणम् ।  
उच्यतेतद्धि तदनुपपत्त्या कल्प्यते, यद्यस्योपपादकम् ।  
न च क्रियाजन्येनान्येन फलजनकेन कल्पितेन क्रियायाः फलसाधनतोपपादिता भवति ।  
न हि साधनसाधनं तस्य साधनं भवति, अवान्तरव्यापारो वा, शक्तिर्वा तत्साधनतां निर्वाहयति ।  
व्यापारयोगितयैव शक्तिमतां साधनता यतःन चाऽत्मसमवाय्यर्थान्तरं कर्मणामवान्तरव्यापारः, नापि शक्तिरिति, न तस्यार्ऽथापत्तिगम्यता युक्ता ।  
किन्त्वन्विताभिधाने स्थिते, नियोज्यानुगुण्याच्छब्दवाच्यतैवाचितेति सूक्तम्  
१२९६ इयोज्यसम्बन्धसमर्थं कालान्तरस्थापि कार्यं क्रियातिरिक्तं लिङादिभिरेवोच्यतेइति ।  
गुरुमतसर्वस्ववर्णनम् ।  
१२९७ त्रैषा प्रक्रिया ।  
चोदनासूत्रे कार्यार्थता प्रतिपादिता ।  
षष्ठाद्ये तस्यैव कार्यस्य स्वसम्बन्धितया बोध्यस्स्वर्गकामादिर्नियोज्य इति व्युत्पादितम् ।  
स्वर्गकामना च नियोज्यविशेषणमित्येकादशाद्ये [मी. द. ११. १. १.] व्युत्पादितम् ।  
तस्य च कार्यस्य नियोज्यविशेषणीभूतकाम्योत्पत्तिहेतुत्वमिति बादर्यधिकरणे [मी. द. ३. १. ३] राद्धान्तितम् ।  
तच्च तथाभूतं कार्यं क्रियारूपं न भवति, तस्याः फलसाधनत्वायोगात् ।  
देवताराधनमुखेन तावत्फलसाधनता नास्तीति देवताधिकरणै [मी. द. ९. १. ४] व्युत्पादितम् ।  
पुरुषसंस्कारमुखेन नास्तीति 'कर्माण्यारम्भभाव्यत्वादि'त्यत्रोक्तम् ।  
कर्मणः, तच्क्तेर्वा स्थायिता नेति चापूर्वाधिकरणे [मी. द. २. १. २.] प्रतिपादितम् ।  
अतो नियोज्यान्वयमुखेन मानान्तरापूर्वमात्मसमवायि कार्यं लिङादिभिरभिधयत इत्यनेकन्यायसाध्यम् ।  
कार्यञ्च कृतिसाध्यम् ।  
कृतिश्च पुंसां प्रयत्न एव ।  
न च चासौ भावार्थमन्तरेणास्तीति, १२९८ अत्सम्बद्ध एवोच्यतैति भावार्थाधिकरणे [ २. १ . १ ] स्थितम् ।  
स च भावार्थस्सम्बध्यमानस्तमवच्छिनत्तीति, शब्दान्तराधिकरणे [मी. द. २. २. १] निर्णीतम् ।  
विषयभूतश्च भावार्थः करणीभवतीति बादर्यधिकरणे एवोक्तम्, स्वकार्यसाधने भावार्थे पुरुषस्यैश्वर्यमिति च तत्रैवाक्तम्  ॥ २३ ॥  
कालान्तरावस्थायिनः कार्यस्य नियोज्यान्वययोग्यतामाह  
तद्धि कालान्तरस्थानाच्छक्तं स्वर्गादिसिद्धये ।  
सम्बन्धोऽप्युपपद्येत नियोज्येनास्य कामिना  ॥ २४ ॥  
ननु भाष्यकारःप्रत्ययार्थं प्रयत्नमित्याह१२९९, न क्रियादिभिन्नं कार्यमिति यो मन्यते, तं प्रत्याह  
क्रियादिभन्नं यत्कार्यं वेद्यं मानान्तरैर्न तत् ।  
अतो मानान्तरापूर्वमपूर्वमिति गीयते  ॥ २५ ॥  
नियोगनिर्वचनम् ।  
नन्वेवमप्यपूर्वं वाक्यार्थस्स्याद्, न नियोगः ।  
नियोगश्च वाक्यार्थैति प्राभाकराणामुल्लाप इत्यत्राऽह  
१३०० आर्यत्वेन नियोज्यञ्नच स्वात्मनि प्रेरयन्नसौ ।  
नियोग१३०१ इति मीमांसानिष्णातैरभिधीयते  ॥ २६ ॥  
एवमपि कथं १३०३ अस्य वाक्यार्थत्वमितयाह  
कार्यस्यैव प्रधानत्वाद्वाक्यार्थत्वञ्च युज्यते ।  
वाक्यं तदेव हि प्राऽह नियोज्यविषयान्वितम्  ॥ २७ ॥  
उक्तं ह्येतत्यत्प्रधानतया प्रतिपाद्यते, तद्वाक्यार्थःिति ।  
कार्यञ्च प्रधानतयोच्यत इति, तस्यैव वाक्यार्थत्वम् ।  
नियोज्यान्विताभिधाने प्रायिकमिति कथनम् ।  
नियोज्यन्विताभिधानञ्च प्रायिकम्, आधानाध्ययनाङ्गप्रधानोत्पत्तिनियोगानां नियोज्यशून्यानामभिधानाभ्युपगमात् ।  
विवरणकारा ह्याधानविषयमपि नियोगान्तरमिच्छनित, क्रतुनियोगप्रत्यभिज्ञानाभावाद् ।  
असन्निधाने हि तन्नियोगप्रत्यभिज्ञानं नोपपद्यते ।  
नापि १३०३ अणतादिवदव्यभिचरितक्रतुसम्बन्धाग्निमुखेन१३०४ प्रत्यभिज्ञोपपत्तिः ।  
प्रागाधानादाहवनीया१३०५ इशब्दानामर्थापरिज्ञानात्क्रतुसम्बन्धानवगमात् ।  
जुह्वादीनान्त्वाकृतिवचनत्वात्प्रागेव १३०६ इधेर्नियोगप्रत्यभिज्ञासम्भवः ।  
नन्वग्नीनामपि साध्यत्वात्, साध्यद्वयं कथमेकस्मिन्वाक्येऽन्वीयते ? उच्यतेनियोग एवात्रापि प्रधानं साध्यम्, अनीप्सितकर्मतात्वग्नीनाम् ।  
अनीप्सितकर्मत्वेऽपि यत्तदाधानजन्यं फलमग्निसमवायि, तद्योगिन्याहवनी यादिशब्दप्रयोगात्, आहवनीयादीनाञ्च   
क्रतूपयोगित्वात्तत्सिद्ध्यर्थतयैव पुरुषप्रवृत्त्युपपत्तेरनुष्ठानलाभादलं १३०७ इयोज्यान्विताभिधानेनैति ।  
तथाध्ययनविधावप्याचार्यकरणविधिप्रयुक्त्यैवानुष्ठानलाभान्नियोज्यशून्याभिधानमिति स्थितम् ।  
प्रधानोत्पत्तिनियोगा अप्यधिकारनियोगाक्षिप्तस्वविषयानुष्ठानेनैव लब्धसिद्धय इति, न तत्र नियोज्यान्विताभिधानान्वेषणम् ।  
प्रयाजादिषु नियोगान्तरोपन्न्यासः ।  
अङ्गोत्पत्तिनियोगा अपि विनियुक्तप्रयाजादिविषयत्वादधिकारनियोगाङ्गतयैव सिध्यन्तीति, किं तेषु नियोज्यान्विताभिधानेन ।  
कथं पुनः प्रयाजादिविधीनां विनियुक्तविषयत्वम् ? उच्यतेसाधिकारनियोगसन्निधौ प्रयाजादिवाकयानि श्रुतानि न १३०८ आवत्स्वविषयं   
नियोगान्तरमवगमयितुमीशते, अवधातादिवदनुवादकत्वसम्भवात् ।  
किन्तु स्वरूपमात्रमव१३०९ योग्यस्वपदार्थविशिष्टमुपस्थापयन्ति१३१० ।  
तच्च प्रयोजनाकङ्क्षितया प्रयोजनीभूतेन साधिकारेण नियोगेनान्वीयत इति, अधिकारवाक्यगत एव लिङ्शब्दस्तदन्वितं स्वार्थमभिधत्ते ।  
स चान्वयः प्रयाजादीनामैदमर्थ्यमात्रेण ग्राहकग्रहणमित्युच्यते ।  
करणोपकारसाकाङ्क्षस्य चापूर्वस्य यत्कर१३११णोपकारपरिकल्पनम्, स प्रकरणव्यापारः ।  
तत्र यत्तेषां १३१२ अरणोपकारजनकतवकल्पनम्, तदौपादानिकमिति ।  
तत्र शङ्कानिरासौ ।  
नास्ति तर्हि प्रयाजादिषु नियोगान्तरम् ? न नास्ति, क्षणिकानां तेषां सम्भूयकरणोपकारकत्वानुपपत्तेर्नियोगान्तरस्यावश्याश्रयणीयत्वात् ।  
योऽसौ लिङादिः प्रागनूद्यमानार्थकतया शङ्कितः, स इदानीं नियोगान्तरमभिधत्ते ।  
अत एव चावघातादिवदेषां यज्यादिशब्दानामेवाङ्गवाक्यगतानामधिकारनियोगान्वितस्वार्थाभिधानं नाभ्युपगम्यते ।  
तथा सत्युत्पत्तावेवाङ्गयागस्वरूपस्यान्यतिरश्चीनस्य नियोगान्तराविषयत्वात्, नियोगान्तरविषयता न स्यात् ।  
उत्पत्तिदशायां १३१३ वनन्यतिरश्चीनतयाभिधानाद्युक्तं नियोगान्तरविषयत्वम् ।  
कस्मात्पुनरन्यतिरश्चीनस्य नियोगान्तराविषयत्वम्, १३१४ आर्यद्वयसम्बन्धावगमानुपपत्तेः ।  
नह्येकं वस्तु युगपत्कार्यद्वयसम्बन्धि शक्यमवगन्तुम् ।  
यच्च तन्नियोगान्तरं प्रयाजादिषु, तत्पश्चादभिधीयमानमधिकारनियोगाङ्गतयैव१३१५ स्वशब्देनाभिधीयते ।  
अन्यथा विषयद्वयविनियोगविरोधादित्यलमतिप्रसङ्गेन  ॥ २७ ॥  
नियोगस्य गुणत्वशङ्कानिरासौ ।  
ननु नियोगस्य काम्यमानफलसाधनत्वाभ्युपगमात्, फलस्येव प्राधान्यात्, तस्यैव वाक्यार्थत्वं१३१६ युक्तमित्यत आह  
आत्मसिद्ध्यनुकूलस्नय नियोज्यस्य प्रसिद्धये ।  
कुर्वत्स्वर्गादिकमपि प्रधानं कार्यमेव नः  ॥ २८ ॥  
यत्तदपूर्वं कार्यम्, तस्य नियोज्यान्वयं विना कार्यत्वानुपपत्तेः, अनुष्ठानं विना तदसम्भवात्, कर्त्रा च विना तदनुपपत्तेः, अधिकारेण१३१७ च विना   
कर्त्तुरभावात्, नियोज्यत्वं विना तदयोगात्, अकामसाधने च १३१८ आमिनो नियोगानवगमादिति, आत्मसिद्ध्यर्थमेव नियोगः   
काम्यमानफलसिद्धिहेतुत्वमवलम्बते, स्वामिवत् ।  
यथाऽत्मन एव संविदधानस्स्वामी गर्भदासस्योपकरोति, तथा नियोगोऽपि नियोज्यस्येति, न १३१९ राधान्यप्रच्युतिः  ॥ २८ ॥  
ननु नियोगस्य फलसाधनत्वात्, तस्य च सेतिकर्त्तव्यताककरणनिबन्धनसिद्धित्वात्, तदनुष्ठानानन्तरं नियोगसिद्धेः फलसिद्धिस्स्यात्, अनन्तरं   
नियोगो १३२० अ निष्पद्यते, तर्हि क्रियायामतीतायां कुतस्तत्सिद्धिरित्यत्राऽह  
विषयानुष्ठितौ सत्यां सिद्धो न हि विधिः फलम् ।  
तदानीमेव कुरुते सहकारिव्यपेक्षया  ॥ २९ ॥  
एषाऽत्र दर्शनस्थितिःप्रधानोत्पत्तिनियोगाः, अङ्गोत्पत्तिनियोगाश्च यथायथं सन्निपत्योपकारकाङ्गयुक्तस्वविषयमात्रानुष्ठानेनैव सिद्ध्यन्ति ।  
तत्र यान्यङ्गापूर्वाणि, तानि सम्भूत प्रधानोत्पत्त्यपूर्वेषूपकुर्वन्ति, तस्माच्च परमापूर्वं निष्पद्यते ।  
यान्यपि चाऽङ्गापूर्वाणि दीक्षिणीयादीनाम्, तेषामप्यारादुपकारकातिदेशिकाङ्गमाजामेकमुत्पत्त्यपूर्वम्, अपरमप्यङ्गापूर्वं प्रधानवद्वेदितव्यमिति ।  
अनया दिशान्यत्रापि सकलमूहनीयम् ।  
इत्थं यद्यपि कर्मानुष्ठानानन्तरमेव नियोगसिद्धिः, तथापि यत्फलस्यानन्तराभवनम्, ततुपपत्त्या कल्प्यतेइति  ॥ २९ ॥  
नन्वेवं सति फलहेतुतापूर्वस्य बाध्येतेत्यत्राऽह  
सहकारिव्यपेक्षा च कारणत्वं न बाधते ।  
मा१३२१ बाधिष्ठेति सर्वत्र तदनुग्रहकल्पना  ॥ ३० ॥  
तथेत्यर्थः ।  
'१३२२ तः पुरुषकारश्च दैवञ्च फलसाधनम्' ।  
इत्याचार्याः ।  
दैवमपूर्वम् ।  
अपेक्षणीयं सहकारि च पुरुषकारपदवेफम् ।  
नित्यादिषु नियोगानभिधानशङ्कापरिहारौ ।  
नन्वेवं भवतु काभ्येष्वपूर्वकार्याभिधानं लिङादीनाम्, नित्यनैमित्तिकनिषेधाधिकारेषु कथम् ? १३२३ अ हि तेषु फलोदयं प्राभाकरा अनुमन्यन्ते ।  
न हि फलं फलतयान्वीयते, किन्त्वधिकारिविशेषणतया ।  
लब्धे तु जीवनादावधिकारिविशेषणे, किं फलान्वेषणेन ।  
न च फलमन्तरेण प्रवृत्त्यसम्भवः, स्वसम्बन्धिकार्यावगममात्रायत्तत्वात्प्रवृत्तेः ।  
निरपेक्षाच्छब्दात्फलमन्तरेणा ।  
द्यपि स्वसम्बन्धिकार्यावगमः, तावन्मात्रस्य लोके प्रवृत्तिहेतुत्वावगमात् ।  
कार्यावगमोत्पादनायै फलमुपयुज्यत इत्युक्तम् ।  
ननु यथा शब्दात्कार्यावगतिः, तथा निष्फलत्वादनुमानेनाकार्यताप्रतीतिरपीति, कथं प्रवृत्त्युपपत्तिः ? न ।  
१३२४आगमविरोधेनानुमानस्याऽत्मलाभाभावात् ।  
अन्यथा यदि कश्चित्कल्पिते फले न प्रवर्तते, तदा किं कर्त्तव्यम्  ॥ ३० ॥  
ननु फलोदयानभ्युपगमे च प्राच्यमार्गासम्भवात्, नित्यादिष्वपूर्वकार्याभिधानमप्रमाणकं स्यात्, तत्राऽह  
एवं कामाधिकारार्थपर्यालोचनयोत्थिता ।  
व्युत्पत्तिस्सर्ववाक्यार्थप्रतिपत्तिनिबन्धनम्  ॥ ३१  ॥ १३२५॥  
उक्तमिदमन्याय्यञ्चानेकार्थत्वमिति ।  
तेन कामाधिकारे सिद्धेऽपूर्वकार्याभिधायकत्वे, नित्यादिष्वपि स एवार्ऽथो विरोधाभावादाश्रीयते ।  
नित्याधिकारानुगुण्येन तु क्रियाकार्यत्वाभिधानं काम्येष्वनुपपन्नमिति, सर्वत्रापूर्वमेव१३२७ वाक्यार्थःिति ॥ ३१ ॥  
तत्रैतदेव तावद्वक्तव्यम्न केवलं वेदे लोकव्यवहारादेव शब्दार्थावधारणम्, किन्तु प्रसिद्धार्थपदसम्बन्धादपि   
पदार्थान्तरान्वययोग्यार्थाभिधायकतेति१३२८ स्थिते, तदनुरूपार्थाभिधायकता निर्णीयत एव ।  
एतच्च यववराहाधिकरणे [मी. द. १. ३. ५.] व्युत्पादितम् १३२९ यवहारत एव सम्बन्धावधारणादुभयथापि पदान्तरार्थाध्यवसानं भवत्येव, तेन   
वैदिकवाक्यशेषान्वयार्हतालोचनेन दीर्घशूकाद्यर्थत्वमेवेति राद्धान्तः ।  
तथा त्रिवृच्छब्दे, यूपाहवनीयादिषु च शक्त्यवधारणात् ।  
लोकेऽपि चायं व्यवहारो बहुलमुपलभ्यते ।  
तथा सति वैदिकनियोज्यान्वययोग्यतया लिङादीनामपूर्वकार्याभिधायकत्वनिर्णयो नानुपपन्नः ।  
अयञ्चापरो विशेषःयल्लिङादियुक्तानां वाक्यानां कार्यार्थत्वम्, तत्तावद्वृद्धव्यवहारादेव सिद्धम्, किन्तु लिङादिप्रत्ययानां यद्वच्यं१३३० कार्यम्,   
तच्चापूर्वंरूपमित्येतावन्मात्रं वैदिकपदसम्बन्धादवसीयतेइति  ॥ ३१  ॥ १३३१॥  
एकदेशिमतमधुना निराकर्त्तुमुपन्यस्यति  
व्यवहारत एवाहुर्व्युत्पत्तिमपरे पुनः ।  
कार्ये मानान्तरावेद्ये क्रियादिव्यतिरेकिणि  ॥ ३२ ॥  
अस्यार्ऽथःकेचिदेवमाहुःलिङादियुक्तवाक्यश्रवणे प्रवृत्तिदर्शनात्, कार्यावगतिनिबन्धनत्वात्प्रवृत्तेः, कार्यमात्रमेव तेषामर्थः, न १३३२ रिया ।  
वैदिकलिङादेः कार्ये शक्तिनिर्णयः ।  
नन्वेवं वेदादेव व्युत्पत्तिरास्थिता स्यादित्याशङ्क्याऽह  
व्युत्पत्तिरिप कार्येर्ऽथे व्यवहारानुसारिणी ।  
किन्तु निर्धारणामत्रं वेदवाक्यविमर्शजम्  ॥ ३३ ॥  
तस्यां शब्दस्य प्रवृत्त्यनुपयोगित्वादिति, क्रियानिष्कृष्टकार्याभिधायिता लौकिकव्यवहारादेव निर्णीयतेइति  ॥ ३३ ॥  
तदिदमयुक्तमिति प्रतिजानीते  
सितेतर इव त्वेष पक्षश्चित्तं न कर्षति ।  
चन्द्रातपामलन्यायप्रवासमलिनीकृतः  ॥ ३४ ॥  
कथमित्याह  
कार्ये मानान्तरावेद्ये पार्श्वस्थस्तन्निबन्धनम् ।  
व्यवहारं कथङ्कारं शब्दात्प्रागवबुध्यताम्  ॥ ३५ ॥  
व्यवहारमविज्ञय तन्निबन्धनतद्ग्ता ।  
प्रतिपत्तिः कथं ज्ञेया शब्दशक्तिः कथन्तराम्  ॥ २६ ॥  
इदमत्राऽकूतम् ।  
यद्यपि कार्यमात्रमेव प्रवृत्त्युपयोगीति तावन्मात्रमेव शब्दार्थः, तथापि तस्य लोके क्रियागतस्यैव प्रवर्त्तकत्वदर्शनाद्, शक्यते क्रियाश्रितता प्रत्येतुम् ।  
यथाऽकृतिमात्रस्य शब्दार्थत्वेऽपि व्यक्त्याश्रिततापि न प्रतिक्षिप्यते, तथा क्रियाश्रितत्वं प्रमाणान्तरप्रमितं न प्रतिक्षेपमर्हति ।  
तेन क्रियातिरिक्तकार्याभिधायकत्वमसिद्धम्१३३३ ।  
यदि परं तन्निबन्धनव्यवहार एव१३३४ स्यात्, तदा तद्दर्शनात्तद्धेतुभूतप्रतिपत्त्यन्यथानुपपत्त्यानुमानेन शब्दस्य वाचकत्वाध्यवसानं भवेत् ।  
न चैतदस्ति,तस्य शब्दादन्यतः प्रागनवगमात्तन्निबन्धनव्यवहाराप्रतिपत्तिः१३३५, तदप्रतिपत्तौ च तद्धेतुभूतप्रतिपत्त्यननुमानान्न   
शक्तिकल्पनोपपत्तिः  ॥ ३४ ॥  
३६ ॥  
तत्राऽकूतं विवृणोति  
कार्यप्रतीतिमात्रञ्च प्रवृत्तेरनुमीयताम् ।  
किन्तु कार्या क्रियैवेति१३३६ लोकदृष्ट्याऽवसीयते  ॥ ३७ ॥  
लोकप्रतीतं क्रियारूपत्वञ्च न शक्यतेऽपह्नोतुमिति, कार्यमात्रार्थत्वे क्रियैव कार्यतया लिङाद्यर्थ इति निश्चीयते, न पुनः प्रमाणान्तरादपूर्वमिति  ॥   
३७ ॥  
मतान्तरेण क्रियाकार्यत्वशङ्कानिरासौ ।  
अन्ये पुनर्वेदार्थबोधकाचार्यवचननिबन्धनप्रवृत्तिदर्शनेनातीन्द्रिये१३३७ कार्ये लिङादयो व्युत्पद्यन्त इत्याहुः ।  
यद्याचार्यवचनादपि क्रियैव कार्यतयाऽवगम्यते, तदा तस्यास्स्वयं दुःखरूपत्वात्पुरुषार्थान्तरानुबन्धनं विन प्रवृत्त्यसम्भवान्नियमेन सुखार्थिनः   
प्रवृत्तिर्न स्यात् ।  
१३३८ अ च सन्ध्योपासनादौ पुरुषार्थोऽस्ति ।  
तस्मात्क्रियातिरिक्तकार्यमाचार्यवचनेभ्योऽवगम्यतेइति ।  
तान्प्रत्याह  
वेदार्थाचार्यवाक्येषु प्रवृत्तियाऽपि दृश्यते ।  
तत्राप्येषैव सम्बन्धपरिज्ञानविधा भवेत् ॥ ३८ ॥  
आचार्यवाक्यश्रवणादपि शिष्याणां या सन्ध्योपासनादौ प्रवृत्तिः, तत्रापि बालस्स्वविषयनिरूपितं क्रियाकार्यत्वावगममेव कारणत्वेन   
परिकल्पयेत्, फलं विना च तदनुपपत्तेः फलावगममपि सम्भावयेत् ।  
लोकव्युत्पत्त्यनुसारेण १३३९ एदार्थमपि प्रतिपद्यमानो नित्यनैमित्तिकनिषेधाधिकारेष्वपि१३४० फलं कल्पयेत् ।  
स एव वाल्यदशायां व्युत्पन्नस्स्वयमाचार्यपदवीमधिरुढो वेदार्थं प्रतीत्य, शिष्येभ्य उपदिशन् क्रियामेव कार्यतया प्रतिपादयेत्, नापूर्वं कार्यमिति    
॥ ३९ ॥  
उपसंहरति  
तस्माल्लोकानुसारेण व्युत्पत्तिः कार्यमात्रके ।  
तस्य त्वपूर्वरूपत्वं वेदवाक्यानुसारतः  ॥ ३९ ॥  
एवमपूर्वकार्याभिधायित्वे सिद्धे चोदयति  
ननु लोकविरोधित्वं पक्षेऽस्मिन्नपि दृश्यते ।  
सर्वथैव१३४१ यतो लोके क्रिया कार्यैव गम्यते  ॥ ४० ॥  
परिहरति  
भवेदेवं विरुध्येते कायऽपूर्वेऽपि लौकिकौ ।  
प्रतिपत्तिप्रयोगौ चेत्क्रियाकार्यत्वगोचरौ  ॥ ४१ ॥  
यदि क्रियाकार्यत्वगोचरौ लौकिकौ प्रतिपत्तिप्रयोगावपूर्वकार्याभिधायित्वपक्षाङ्गीकारे विरुध्येते, ततो लोकविरुद्धत्वं स्यादस्मत्पक्षस्य ।  
न चैतदस्तीत्याह  
अपूर्वं हि क्रियासाध्यं साधिता साधनं क्रिया ।  
तस्मादपूर्वकार्यत्वं१३४२ क्रियाकार्यत्वसङ्गतम्१३४३  ॥ ४२ ॥  
प्रमाणान्तरगम्यं हि लोकश्शब्दैर्विवक्षति ।  
क्रियाकार्यत्व एवातः प्रयोगो लक्षणान्वितः  ॥ ४३ ॥  
प्रतिपत्तिप्रयोगौ हि नावश्यं श्रौतवृत्त्यनुसारिणावेव, लक्षणयापि लोके१३४४ तद्दर्शनात् ।  
तेन यद्यप्युक्तेन न्यायेनापूर्वमेव कार्यं लिङादीनामभिधेयम्, तथापि तस्य क्रियाकार्यत्वाव्यभिचारात्, तत्र लक्षणया तयोर्नानुपपत्तिः ।  
यत्तु श्रौतपदार्थे कार्ये लोके लिङादि न प्रयुज्यत इति ।  
तत्तस्यापूर्वात्मनः प्रमाणान्तराप्रतीतत्वात्, प्रतीतविषयत्वाच्च लौकिकप्रयोगस्य ।  
क्रियासाध्यन्त्वपूर्वम्, साधिता च सती क्रिया साधनं भवतीत्यपूर्वेण सह क्रियाकार्यत्वं१३४५ नित्यसम्बद्धमिति, शक्यते तल्लक्षयितुम्  ॥ ४२    
४३ ॥  
यद्येषा१३४६ लक्षणा, किमिति तर्हि लोको नावगच्छतीत्याह  
लक्षणानभिमानस्तु मुख्यार्थानवधारणात् ।  
ये तु१३४७ मुख्यार्थकुशलास्तेषां लाक्षणिकत्वधीः  ॥ ४४ ॥  
मुख्यमर्थमविदित्वा लाक्षणिकमप्यर्थं श्रौतमिव मन्यन्ते, म्लेच्छा इव यववराहाद्यर्थम् ।  
मुख्यार्थविवेकिनान्तु परीक्षकाणां लाक्षणिकत्वधीःिति  ॥ ४४ ॥  
उपसंहरति  
तस्मान्मानान्तरावेद्यं कार्यमर्थान्तरान्वितम् ।  
वेदवाक्यं ब्रवीतीति सङ्क्षेपोऽयमुदाहृतः  ॥ ४५ ॥  
ग्रन्थस्य, कर्तुश्च सञ्ज्ञां, प्रयोजनञ्चाऽह  
वाक्यार्थमातृकेयं प्रभाकरगुरोर्भतानुसारेण१३४८ ।  
अनसूयुबोधनार्थं शालिकनाथेन सङ्ग्रथिता  ॥ ४६  ॥ १३४९॥  
रचिता सच्चरितानामनुग्रहं कर्तुकामेन ।  
वाक्यार्थमातृकाया वृत्तिरियं शालिकेनैव ॥  
इति महामहोपाध्यायश्रीमच्छालिकनाथमिश्रप्रणीतायां सवृत्तौ वाक्यार्थमातृकायां द्वितीयः परिच्छेदस्समाप्तः ।  
समाप्तञ्चेदं प्रकरणपञ्चिकायां सृत्तिर्वाक्यार्थमातृका नामैकादशं प्रकरणम् ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
अथ विषयकरणीयं नाम  
द्वादशं प्रकरणम् ।  
प्रकरणार्थप्रतिज्ञा ।  
१३५० रभाकरमतं सम्यगालोच्य क्रियते मया ।  
विषयं १३५१ अरणञ्चैव विवेक्तुं युक्तिवर्णना  ॥ १ ॥  
'ज्योतिष्टोमेन स्वर्गकामो यजेते'त्येवमादिषु स्वर्गकामादिर्नियोज्यत्वेन सम्बध्यमानः, नास्वर्गसाधने कार्ये बोद्धृतयान्वेतुमलम् ॥  
क्रिया हि क्षणभङ्गिनी न कालान्तरभाविनस्स्वर्गादेस्साधनायोपपद्यत इति, कालान्तरावस्थायि क्रियातो भिन्नं कार्यमपूर्वं लिङादयो बोधयन्तीति   
१३५२ थितम् ।  
स्वसिद्धान्तवर्णनम् ।  
कार्यञ्च कृतीप्सितमुच्यते ।  
कृतिःात्मव्यापारःपुरुषप्रयत्न इत्यनर्थान्तरम् ।  
चेतनश्चाऽत्मा कार्ये बोद्धृतयान्वयमुपैति ।  
न चान्यव्यापाराभिनिर्वर्त्यमन्यस्स्वसम्बन्धितया कार्यत्वेन संवेदयितुमलमिति, आत्मनो मानसप्रत्यक्षसमधिगमनीयः प्रयत्नस्स्वव्यापारः ।  
अतस्तन्निर्वर्त्त्यमेवापूर्वं कार्यमात्मा मन्यते ।  
प्रयत्न एव भवितव्येऽपूर्वे प्रयोजकभूतस्य भावयितुरात्मनो व्यापार इति, भावनाशब्देनोच्यते ।  
न च कार्याभिधानं कृतिमनभिदधतां लिङादीनमुपपद्यत इति, ते कृतिमप्यभिदधति, अपूर्वञ्च ।  
न च युगपदनेकाभिधानं दोषः, तथाऽवगमात्, आनुगुण्याच्च ।  
अवगता हि प्रमाणेन लिङादीनां कार्याभिधायिता ।  
आनुगुण्यात् ।  
कृतिर्गुणभूता प्रधानपदवर्तिन्यपूर्वात्मनि कार्ये ।  
अविवादा च कर्त्रादिगतसङ्ख्यावचिता लिङादीनां कार्याभिधायिनामपि ।  
न चाभिधेयतामात्रेण भावनाया एव वाक्यार्थत्वम् ।  
भाव्यमपूर्वं प्रति गुणभावेनाभिधानात्, प्रधानभावेनापूर्वस्याभिधानात्तदेव वाक्यार्थ इति, न किञ्चिदनुपपन्नम् ।  
अत एव भगवतो भाष्यकारस्य तत्र तत्र व्यवहारः'पुरुषप्रयत्नःकरणमपूर्वस्य भावनो'च्यत१३५२ इति ।  
धात्वर्थस्य विषयत्वोपन्यासः ।  
तस्य तथाविधस्य कार्यस्य नूनं केनचिद्भावार्थेनावच्छेदः ।  
न हि प्रयत्नो भावार्थमन्तरेणास्ति ।  
सर्वो हि पुरुषप्रयत्नः कञ्चिद्भावार्थमवश्यमाश्रयते, तेन विना तदभवात् ।  
तेन प्रयत्नाविनाभावी भावार्थः प्रयत्नाभिनिर्वर्त्त्यमपूर्वमवच्छिनत्ति ।  
अवच्छेदकतयैव विषयभावः१३५३ ।  
'यत्रैव१३५४ हि यो भवति नान्यत्र, स तस्य विषय'इति विषयविदः ।  
'१३५५ नन्यत्र भावो विषयशब्दार्थः' इति च ।  
अतो भाव्य एवार्ऽथो विषयः, भाव्यस्यैव पुरुषप्रयत्नगोचरत्वात् ।  
तेन कार्याभिधायिभिस्सह विषयबोधकतयैव भावार्थः कर्मशब्दस्समभिव्याहारं प्रथममर्हति, तस्य १३५६ रतिपत्त्यनुबन्धत्वात् ।  
अविषयं ह्यपूर्वं कार्यं प्रत्येतुमशक्यम् ।  
प्रतीतस्य च कार्यस्य साधनाकाङ्क्षा ।  
तेन न जघन्यया साधनतया भावार्थानामपूर्वेण सहान्वयः ।  
किन्तु प्रतीत्युपायतामेव मन्यमानो १३५७ हगवानेवं ब्रूते'न ह्यविषयान्नियोगान्नियोगज्ञानमुत्पद्यते' [बृ. टी.] इति ।  
धात्वर्थस्य करणत्वनिरूपणम् ।  
स च विषयीभूतभावार्थावच्छिन्नो विध्यर्थः कार्यात्मा प्रतीतः करणम्, इतिकर्तव्यताञ्चापेक्षते, अन्यत्रापि साध्ये तथादर्शनात् ।  
तत्र स एव भावार्थो विषयीभूतः करणमित्यवसीयते, कृतिव्याप्यत्वात् ।  
यो हि यया कृत्यान्यार्थप्रवृत्तया विषयीक्रयते, स एव तत्र करणम् ।  
यथा परशुरुद्यमननिपातनाभ्यां काष्ठगतद्वैधीभवनलक्षणकार्ये प्रवृत्ताभ्यां व्याप्यमानस्तयोरेव   
द्विधाभवनलक्षणफलावच्छेदलब्धद्वैधीकरणव्यपदेश्ययोश्च्छिदिधातुवाच्ययोः करणम्, तथेहाप्यपूर्वार्थप्रवृत्तपुरुषप्रयत्नव्याप्यमानो   
भावार्थस्तस्मिन्नेव प्रयत्नेऽपूर्वभावनारूपे करणम् ।  
ननु कथं प्रयत्नलब्धात्मा भावार्थो भावनायां करणम् ।  
भाव्यमानतया हि कर्मैव स्यात् ।  
उच्यते ।  
तत्र धात्वर्थो न कर्म, अपूर्वार्थकृतिविषयत्वात् ।  
सर्वाण्येव हि कारकाणि कर्त्तृव्यतिरिक्तानि तद्व्यापारव्याप्यानि, न चैतावता तानि कर्मतां १३५८ हजन्ते, अनीप्सितत्वात् ।  
क्वचिच्चानीप्सिते कर्मता दृश्यत एव ।  
यथा 'अग्निहोत्रं जुहोति' [तै. स. १. ५. ९] इति ।  
करणन्तु यद्यपि स्वरूपनिवृत्तौ न सम्भवति, तथाप्यपूर्वभावनारूपता तदधीनेति नानुपपन्नम् ।  
यथा परशोरेव ।  
न हि परशुः कर्म, करणन्तु भवति, अनीप्सितत्वात् ।  
१३५९ द्यमननिपातनयोर्द्वैधीकरणरूपतायास्तदधीनत्वात् ।  
परशुसम्बन्धप्रभावे ह्युद्यमननिपातने द्वेधाभवनफलनिष्पादकतया द्वेधाभावने कारणतां१३६० भजेते ।  
अतः'उद्भिदा यजेते' [तां. ब्रा. २९. ७. २. ३.] इति तृतीयानिर्देशोपपत्तिः१३६१ ।  
अपूर्वभावनायां करणत्वाद्यागस्य, तन्नामत्वाच्चोद्भिच्छब्दस्य ।  
एवञ्चापूर्वफलयोरेकैव भावना, एकत्वात्पुरुषप्रयत्नस्य ।  
एकमेव च करणम्, तद्भावनाव्याप्यत्वादेकैव भाव्यता ।  
१३६२ त एव च साध्यविवृद्धिरियमिति प्राभाकराः ।  
धात्वर्थस्य विषयत्वकरणत्वयोरुपसंहारः ।  
१३६३ अदि विषयीभूतस्य करणता, हन्त तर्हि 'दर्शपूर्णमासाभ्यामि'त्यत्र तन्त्राभिहितानां तन्त्रेणैव प्रतिपत्त्यनुबन्धत्वात्,   
विषयभावस्यैकत्वादेकमेव करणं स्यात्, ततश्च भेदेनेतिकर्तव्यतासम्बन्धो न स्यात् ।  
उच्यतेन सम्यगवधृतामायुष्मता श्रुतिशालिनांवचः ।  
यदेव विषयीभूतम्, तदेव करणम्, नान्यदिति तस्यार्ऽथः ।  
प्रतीत्यनुबन्धतया ।  
च विषयभावः, स यथामिधानमवकल्पते, प्रतिपत्त्युपायत्वादभिधानस्य ।  
अत स्तन्त्राभिधानात्सहितानां विषयभावः, करणन्तु सिद्ध्यनुबन्धी नियोगस्य, तच्च यथास्वभावं वेदितव्यम् ।  
स्वभावाधीनाहि साधनानां साधकतेति स्वभावभेदे भिन्न साधकता ।  
साधकत्वे च कृतिविषयत्वात्करणतेति भेदेन करणभावः ।  
नन्वेवं प्रत्येकं करणभावाश्रयणे करणान्तरनिरपेक्षाणां किमिति नियोगसिद्धिहेतुता न भवति ? नैवम् ।  
यथाश्रुतकरणाधीनसिद्धित्वान्नियोगस्य ।  
तत्र बहूनि करणानि तस्य श्रूयन्त इति, तथैव तस्य सिद्धिः ।  
१३६४ नेककरणसम्पाद्यताप्येकस्य दृष्टा ।  
यथागमनस्याश्वेन,शिबिकया, रथेन वा गच्छतिइति ।  
भिन्नस्तत्र १३६५ आरणावान्तरव्यापार इति यद्युच्येत ।  
अत्राप्युत्पत्त्यपूर्वाण्यवान्तरव्यापारभूतानि भिन्नानि सङ्गिरामह एव ।  
अत एव तद्भेदेन भिन्नत्वात्करणभावस्१३६७ अरमापूर्वप्रयुक्तत्वेऽप्याज्यौषधसान्नाय्यधर्माणामसङ्करः ।  
अपूर्वसाधननिवेशित्वाद्धर्माणाम्, तस्य च भेदात् ।  
ये पुनर्यागादीनामपूर्वञ्चान्तरा भावनां नानुमन्यन्ते, तेषां यागादीनां करणभावो दुर्घटः ।  
अव्यापाररूपत्वादपूर्वस्य, व्यापारसम्बन्धप्रभवत्वाच्च१३६६ करणभावस्य ।  
गौणं करणत्वमिति चेत्! कथं तर्हितिकर्तव्यतासम्बन्धः ।  
करणं हीतिकर्तव्यतया सम्बध्यते ।  
१३६७ औणञ्च न करणम्, न हि गौणे मुख्यधर्मस्सम्भवति ।  
येऽपि१३६८ सर्वाख्यातेष्वेव भावनाभिधानमाहुः, तेषामपि मतमस्मभ्यं न रोचते ।  
न हि कार्यानभिधायिपु लडादिषु भावनाभिधाने प्रमाणमस्ति ।  
वार्तिकमतनिराकरणम् ।  
१३६९ अदपि किं कराति ? पचतीत्युत्तरदर्शनप्रमाणमुपन्यस्तम् ।  
तदपि न साधकम् ।  
व्यापारविशेषप्रश्नो ह्ययङ्किङ्करोतीति१३७० ।  
तत्र पचतीत्युत्तरेणापिप तदेव निर्दिश्यते ।  
यत्तु व्यापारमात्रवाचिधातूच्चारणमात्रं न क्रियते, तत्र तावन्मात्रस्यापभ्रंशत्वात् ।  
प्रत्ययान्तरोच्चारणे च प्रश्नेन सहासम्बन्धः ।  
अत एवाचेतनव्यापारे वर्तमानापदेशादीनां प्रयोगः ।  
लिङादयस्तु चेतनमेवाधिकृत्य प्रयुज्यन्ते ।  
न चाचेतनेषु गौणः प्रयोगः मुख्यत्वेऽप्यविरोधात् ।  
कर्तृसङ्ख्यादिमात्रवचनत्वे च'रथो गच्छती'त्यादिषु मुख्यत्वापत्तेः ।  
न चेदं वाच्यम्संयोगविभागावेव धात्वर्थः, व्यापारस्तु परिस्पन्दात्मा'रथो गच्छती'त्यादिषु लडर्थः, तेनाचेतनेऽपि मुख्य एवलडर्थ इति ।  
धातूनामेव क्रियावाचित्वात्प्रथमोपनिपाती व्यापार एव धात्वर्थो १३७१ उक्तः, न जधन्यौ संयोगविभागौ ।  
किञ्चानेकार्थताप्यापद्येत ।  
केवलस्य संयोगस्यावाच्यत्वात्, संयोगजेऽपि संयोगे गच्छतीत्यप्रयोगात्, विभागजेऽपि विभागे प्रयोगानुपलब्धेः, न केवलस्य संयोगस्य, विभागस्य   
वा गमिवाच्यतेति, किमनेन मनीषिकानिमित्तेन बालजल्पितेन १३७२ आलजनमनोहारिणा निर्बन्धेन ।  
शालिकनाथेन कृतं कृतिनामुपकारसिद्धये सम्यक ।  
समुदीक्ष्य वा गुरुमतं सम्यग्विषयकरणीयमिदम्१३७३  ॥ २ ॥  
इति महामहोपाध्यायश्रीमच्छालिकनाथमिश्रप्रणीतायां प्रकरणपञ्चिकायां विषयकरणीयं नाम द्वादशं प्रकरणं समाप्तम्  ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
ড়ाऋईCCःEडा १  
१३_१  
अथाङ्गपारायणे सन्निपत्त्योपकारकाङ्गनिरुपणपरः प्रथमः परिच्छेदः  
प्रकणार्थप्रतिज्ञा ।  
१३७४ याख्याविकल्पसम्भवमङ्गान्यधिकृत्य संशयं छेत्तुम् ।  
परमं प्रभाकरगुरोर्गम्भीरं भावमभिधास्ये१३७५  ॥ १ ॥  
अङ्गानां चातुर्विध्यम् ।  
इह चतुर्विधमङ्गजातम्जातिगुणद्रव्यभावार्थात्मकम् ।  
तत्र भावार्थात्मकमपि द्विविधम्सन्निपत्त्योपकारकम्, आरादुपकारकञ्चेति ।  
सन्निपातिनां चातुर्विध्यम् ।  
तत्र सन्निपत्त्योपकारकं चतुर्विध्रं, साध्यभूतोत्पत्तिप्राप्तिविकृतिसंस्कृतिभेदात् ।  
१३७६ अथाक्रमं संयवनदोहनविलापनप्रोक्षणादिरूपम् ।  
तत्र संयवनेन प्रागभूतः पिण्ड उत्पद्यते ।  
सदेव क्षीरं दोहनेन प्राप्यते ।  
विलापनेन प्राचीं संहतावस्थामपबाध्य, इतरा द्रवावस्थाऽज्यस्योत्पद्यते ।  
पार्थिवं ह्याज्यं गन्धवत्त्वात्स्वभावतस्संहतरूपमग्निसंयोगेन द्रवीभवति ।  
तदाह भगवान्काश्यपः'सर्पिर्जतुमधूच्छिष्टानां पार्थिवानामग्निसंयोगात्द्रवत्वमद्भिस्सामान्यम्' [वै. द. अ. २. आ. १. सू. ६] इति ।  
तथा शाब्दैरप्युक्तम्'अग्निसंयोगेनाऽज्यं द्रवीभवतीति च्विप्रत्ययप्रयोगादि'ति ।  
प्रोक्षणन्तु द्रव्यस्य न प्रागवस्थाध्वंसेन दशान्तरमादधातिइति ।  
श्लोकश्चात्र भवतिपूर्वाव्स्थाप्रहाणेन दशान्तरपरिग्रहम्१३७७ ।  
विकारमाहुस्संस्कारं केवलातिशयोदयम्१३७८  ॥ २ ॥  
इति ।  
सन्निपातिनामङ्गानां लक्षणम् ।  
किं पुनरेषां चतुर्णामपि सन्निपत्त्योपकारित्वे लक्षणम् ? १३७९ अत्कारकविध्यपेक्षं फलं जनयति, ततसन्निपत्त्योपकारकम् ।  
यथाकर्त्तरि स्नानम्,१३८० कर्मण्यवघातादि, अधिकरणे दध्यानयनमित्याद्यूहनीयम् ।  
भाट्ठमतेनाऽशङ्का ।  
तत्र सन्निपत्त्योपकारकाङ्गवाक्येषु केचित्पृथग्विधीनभ्युपगच्छन्ति ।  
ते हि मन्यन्तेयद्यत्र पृथग्विधयो नाभ्युपगम्येरन्, तदाधिकृताधिकारादङ्गतैवावघातादीनां न स्यात् ।  
न च द्रव्यसम्बन्धमुखेन प्रकृताधिकारापूर्वसम्बन्धादङ्गतासिद्धिः, व्रीह्यादिशब्दानामाकृतिवचनत्वात् ।  
यद्यपि कार्यप्रत्यासन्नतया व्यक्तीनां तल्लक्षणार्थो जातिशब्दः, तथापि व्यक्तिमात्रं लक्ष्यते, नापूर्वविशेषसम्बद्धा व्यक्तिः ।  
न च प्रकृततयाऽग्नेयीवत्तदपूर्वसाधनव्यक्तिलक्षणावशेनापूर्वसम्बन्धः, यद्यप्याग्नेयीन्यायेन सन्निहितव्यक्तिपरिग्रहः, तथा स्वरूपेणैव   
तासामप्रकृतव्यक्तिपरिहारेण प्रतीतिः, न पुनरपूर्वविशेषसाधनतया, तस्य स्वरूपस्य लाक्षणिकत्वात् ।  
न च लक्षितलक्षणायां कारणमस्ति१३८१ ।  
तथाहिजात्या व्यक्तिर्लक्ष्यते, व्यक्त्या च साधनविशेष इति लक्षितलक्षणा१३८२ कारणाभावादयुक्ता ।  
अत एव'चाऽग्नेय्याऽग्नीध्रमुपतिष्ठते' झ्र्तै. सं. ३. १. ६.] इति सत्यपि प्रकृतपरिग्रहे, न कृगन्तरेणाग्नीध्र १३८३ पस्थीयते ।  
अत एव च न तत्र विनियुक्तविनियोगविरोधः ।  
कार्यान्तरसाधनतया चाऽग्नीध्रोपस्थानेऽविनियोगात् ।  
एवञ्च स्वरूपमात्रेणैवावधातादीनां सम्बन्धान्नापूर्वविशेषसम्बन्धसिद्धिः, दीक्षणीयावाङ्नियमवत् ।  
यथा स्वावान्तरापूर्वसम्बन्धाद्वाङ्गिनयमो नाधिकारापूर्वानुप्रवेशी, तथावघाताद्यपि स्यात् ।  
ततश्चाधिकारापूर्वं प्रत्यवघातादीनामङ्गता न स्यात् ।  
तदनङ्गत्वे च तत्प्रयुक्त्यभावादवघातादीनामनुष्ठानं न स्यात् ।  
अतीऽवघातादिषूत्पत्तिनियोगोऽङ्गीकरणीयः ।  
तस्मिन् खल्वाश्रिते, अधिकाराभावेन तस्यानुष्ठानानुपपत्तेरधिकारिणि कल्पयितव्ये, प्रकृताधिकारापूर्वेऽधिकृत एव प्रयाजादिष्वप्यधिक्रियत इति,   
नोपायोपेयभावात्तदङ्गत्वसिद्धिःिति ।  
तन्निरासः ।  
तदिदं तत्रभवानुपाध्यायो१३८४ न मृष्यति ।  
तदाह'अनभिज्ञो भवान्विषयनियोज्यानामि' [बृ. टी. ३. १. ३] त्यत्र ।  
अवघातादिषु शब्दतः, वस्तुस्वभावतश्च तुषकणविमोचनादि दृष्टम्, प्रोक्षणादिषु शब्दत एवादृष्टञ्च कार्यमङ्गीक्रियते ।  
तत्र यदि नियोगोऽप्यपर आश्रीयेत कार्यभूतः, तदा कार्यद्वयमेकस्मिन् वाक्ये नान्वीयते ।  
न च यथा स्वर्गादिकं फलम्, तथाभूतमेतद्भवितुमर्हति ।  
तस्य च नियोज्यविशेषणत्वेनान्वीयमानत्वात्१३८५ ।  
न च तुषकणविमोचनादि नियोज्यविशेषणम्द्व क्रियाफलत्वात् ।  
यदेव नियोगफलम्, तदेव नियोज्यविशेषणतामनुभवति ।  
साध्यविशिष्टो हि नियोज्यस्तदेव कार्यतया प्रतिपत्तुमर्हति, यदेव तस्य साध्यं साधयतीति, नियोज्यविशेषणस्य सिद्धिरवसीयते ।  
यच्च क्रियाफलम्, न तन्नियोगात्सिध्यतीति, न तद्विशिष्टो नियोगे नियोज्यतामश्नुते ।  
न च प्रतीततुषकणविमोचनादिकार्यत्यागो युक्तः, प्रतीतहानादेव ।  
ननु च नियोगाभिधायिलिङादिप्रयोगवशेन नियोगोऽपि प्रतीति एवेति तुल्यो दोषः ।  
उच्यते ।  
सन्निहिते विधौ विधिरवगम्यमानस्स एव तावदवगन्तुमुचितः ।  
तत्र यदि तद्विषयानुप्रवेशिता विषयस्य न स्यात्, तर्हि भवेद्विध्यन्तरम् ।  
अनुप्रविशति चावघातादि प्रकृतविषयम्, तदर्थव्रीह्यादिसम्बन्धात् ।  
१३८६ अन्निहिताधिकारनियोगपरतयैवावहन्त्यादिभिः पदैरवघातादय उच्यन्ते, तथाभूतानां तेषां क्रियाकारकभावोपदेशात् ।  
यदि स्वरूपमात्रावस्थितैर्व्रीह्यादिभिस्सह सम्बन्धस्स्यात्, तदा तदधिकारसम्बन्धा न स्यादिति, तदीयसाधनविशेषलक्षणया व्रीह्यादिभः१३८७   
पदैरुपस्थापितोऽवघातादिभिरन्वीयते, न स्वरूपमात्रम् ।  
एवञ्चोपदेशत एव यवेष्वप्यवघातादयस्सिद्धा भवन्ति, साधनभावस्याविशेषात् ।  
अत एव चावघातादयो नियोगसाधनतयाप्राप्ता एव विधीयन्ते ।  
नियमस्तु प्रयोजनम् ।  
यदि नियोगाङ्गतयावधातादयो न विधीयेरन्, तदा पुरोडाशमात्रसिद्ध्यर्थतया नखविदलनाद्यप्याक्षिप्येत ।  
नियोगाङ्गतया त्ववधातादिषु विहितेषु, तैर्विना नियोगसिद्ध्यनुपपत्तेः नियमेन न एवाक्षिप्यन्ते ।  
नियोगाङ्गता तु पक्षेऽप्यप्राप्ता, नियोगस्यालौकिकतया तदङ्गत्वस्यापि शब्दादन्यतोऽनवगमात् ।  
नियोगाङ्गत्वाच्चावघातादीनाम्, नियोगसम्बन्धः प्राप्तस्य लिङादिभिरनूद्यते ।  
अवघातादीनां नियोगविषयत्वशङ्कानिरासौ ।  
ननुयद्यवघातादीनां नियोगसम्बन्धोऽस्ति, कथं तर्हि तेषां नियोगाविषयत्वमुच्यते ? इत्थमुच्यते न नियोगसम्बन्धितामात्रमुच्यते, यस्य नियोसिद्धिरेव   
कार्यम्, स विषयः ।  
अवधातादीनाञ्च तुषकणविमाचनाद्यवान्तरकार्यङ्कुर्वतां नियोगाविषयत्वम् ।  
तेन नियोगाविषयत्वम्, अङ्गता चेति सिद्धम् ।  
विधेयास्त्ववघातादयो नियोगसिद्ध्यर्थतयोपादीयमानत्वात् ।  
तदुक्तम्'यत्तु तत्सिद्ध्यर्थमुपादीयते तद्विधेयमिति तन्त्रे व्यवहारः' [सू. २. वृ. टी. पृ. ३९] इति ।  
तदेवं नियोगप्रत्यभिज्ञोपबृंहितसन्निधानमात्रेणैवावघातादीनां नियोगाङ्गता, न पदार्थान्वयमुखेनेति सिद्धम् ।  
येषां पुनः पदार्थान्वयमुखेनानुप्रवेशोऽभिमतः, तेषां प्रकरणाधीतस्य पाञ्चदश्यस्य, अनारभ्याधीतस्य च साप्तदश्यस्य   
सामिधेनीसम्बन्धमुखेनानुप्रवेशिनोरविशेषात्, उभयोरपि प्रकृतावेव निवेशः, विकल्पश्च स्यात् ।  
सन्निधानमात्रेण तु प्रकरणाधीतस्य ग्रहणे शीघ्रं पाञ्यचदश्यमधिकारानुप्रविष्टमिति, तदवरुद्धे साप्तदश्यमधिकारविरुद्धं१३८८ नानुप्रविशति ।  
तेन विकृतावेव तस्य निवेशः ।  
यदि सन्निधानतोऽधिकारविधावनुप्रवेशः, तर्हि पर्णतादीनामनारभ्याधीतानां कथमनुप्रवेशः ? उच्यतेजुह्वादयोऽव्यभिचरितक्रतुसम्बन्धा इति,   
तत्सम्बन्धमुखेन क्रतुसम्बन्धसिद्धिः, तत्सम्बद्धेष्वेव च जुह्वादिषु पर्णतादिसम्बन्धात् ।  
अत एव'हिरण्यं भार्यमि' [तै. ब्रा. २. २. ५. २] ति स्वतन्त्रमेवाधिकारनियोगविषयः, हिरण्यस्य क्रतुसम्बन्धव्यभिचारात् ।  
ये च पदार्थस्वरूपान्वयेऽनर्थकत्वापत्तेः, तत्सम्बन्धावस्थान्वयपूर्वकं ग्राहकान्वयमाहुः, तेषामिदमेव तावत्कथम्, आनर्थक्येन न भवितव्यमिति ।  
वेदवाक्यत्वादिति चेत्? वेदेनानर्थकेन न भवितव्यमिति न राज्ञा१३८९ ज्ञापितम्, यस्यार्ऽथो गम्यते, तस्य मा भूदानर्थक्यम्, अनवसीयमानार्थस्य   
त्वर्थवत्त्वं मनोरथमात्रविजृम्भितम् ।  
पक्षान्तरालम्बनेनाप्यर्थवत्ता भवत्येवेति, वरं सन्निधानवशेन नियोगाङ्गताभ्युपगमः ।  
१३९० अन्निधानमपि सम्बन्धे कारणमिति वाक्यविदः ।  
सम्बन्धञ्च गुणप्रधानभावमन्तरेण न स्यात् ।  
तत्र च'न कार्यमन्यार्थं भवती'ति नियोग एव प्रधानम्, अङ्गमवघातादयः ।  
सन्निधानविषये शङ्कानिरासौ ।  
यदि चानर्थक्येन नियोगसम्बन्धः, तदा च'तृच उत्तमः पर्यासः' इति १३९१ वादशाह एव न निविशते ।  
क्रतुसम्बन्धो ह्यन्तः पर्यास उच्यते ।  
तेन तत्र पदार्थमात्रसम्बन्धेऽप्यानर्थक्यं नास्ति ।  
तथा'हिरण्मय्यस्स्रुचो भवन्ति' [आप. श्रौ. सू. ८. ५. २९] इतिस्रुचामव्यभिचरितक्रतुसम्बन्धानां धर्मविधेरानर्थक्यं नास्तीति, न   
प्रकृताधिकारसम्बन्धस्स्यात् ।  
किञ्चानर्थक्यपरिहारायऽपूर्वसम्बन्धोऽभ्युपेतः ।  
किमिति न सन्निहितापूर्वसम्बन्धस्समाश्रीयते ।  
यदि सन्निधानमकारणम्, ततश्च'अग्नेस्तृणान्यपचिनोति' [आप. श्रौ. सू. ३. ४. ३.] इति नाग्निहोत्रे एव व्यवतिष्ठेत ।  
अथ सन्निधानविशेषात्तदपूर्वसम्बन्धिनामग्न्यादीनां परिग्रहः, तदा वरं सन्निधानविशेषात्तदपूर्वसम्बन्ध एवास्तु, किं परम्पराश्रयणेन ।  
यथा क्रियाकारकभावेनान्विताभिधानम्, तथा प्रयोजनप्रयोजनिभावेनापि ह्यभिधानं लोके प्रतिपन्नम् ।  
न हि व्रीह्यादयः प्रयोजनतां प्रतिपत्तुमर्हन्तिइति, तत्परित्यागेनापूर्वेणैव सह प्रयोजनप्रयोजनिभावेन सम्बन्धः ।  
अवान्तरापूर्वे शङ्कातन्निरासौ ।  
ये चावघातादिष्ववान्तरापूर्वाणि सङ्गिरन्ते, तेषां मते'प्रोक्षिताभ्यामुलूखलमुसलाभ्यामवहन्ती'ति प्रोक्षणं   
दीक्षणीयावाङ्नियमवदवान्तरापूर्वप्रयुक्तं स्यात् ।  
ततश्च त्रैधातवीयामिव वाङ्नियमः, नखनिर्भिन्ने चरौ प्रोक्षणं न १३९२ स्यात्, तत्प्रयोजकं रूपं तत्र नास्तिइति ।  
न चैतद्वाच्यन्तुषकणविमोचनादिकार्यमुखेनाधिकारापूर्वमेव प्रयोजकमिति, वाङ्नियमेऽपि तथा प्रसङ्गात्, दीक्षणीयायामपि   
क्रत्वपेक्षितत्वोपत्तिरपि१३९३ कार्यमस्तीति, ज्योतिष्टोम एव प्रयोजको वाङ्नियमस्य स्यात् ।  
ततश्च १३९४ ईक्षितत्वोत्पादिकायां त्रैधातवीयायामपि स्यात् ।  
ननु यद्यवघातादिष्ववान्तरविधयो नेष्यन्ते, कथं१३९५ तर्हि'न चाविहितमङ्गं भवति' [शा. भा. अ. ३, पा. ४. अ. १३.]   
इत्यङ्गेष्वेवान्तरविध्यभ्युपगमो भाष्यकारस्य ? उच्यते ।  
आरादुपकारकेऽनृतवदनप्रतिषेधे चावान्तरविधिरङ्गीकुतः, तद्व्यतिरेकेणाङ्गत्वानुपपत्तेः ।  
स्वरूपेण क्षणिकत्वात्कर्मणाम्, उपकारजननकाले तदनवस्थानादङ्गत्वं न घटत इति, इहैव वक्ष्यामः ।  
अत एव जज्जभ्यमानमन्त्रवचने सन्निपत्त्योपकारिणि 'पुरुषप्रयत्नश्रवणमनुवादः' इति वदति भाष्यकारः ।  
यत्र ह्मवान्तरविधिरस्ति, तत्र पुरुषयत्नश्रवणं नानुवादः ।  
यदेव हि तदवान्तरापूर्वम्, तत्कार्यतया लिङादिवाच्यम् ।  
न च कृतिरूपपुरुषप्रयत्नानभिधाने कृत्यवच्छिन्नस्वभावकार्याभिधानोपपत्तिरिति, तदर्थं कृतिरूपपुरुषप्रयत्नाभिधानं युक्तमिति, नाविवक्षितः   
पुरुषप्रयत्नः ।  
एवं नियोगप्रत्यभिज्ञोपवृंहितसन्निधिसमाम्नानवशादवघातादयोऽवहन्त्यादिपदैरधिकारनियोगैदमर्थ्येनान्वयिनोऽवगता    
स्सन्तस्तदन्वितावस्थैर्व्रीह्यादिभिस्सह क्रियाकारकभावेनान्वितास्तान् प्रति शेषतां प्रतिपद्यन्ते ।  
स्वमतेन श्रुत्यादीनां विनियोजकत्वकथनम् ।  
किं पुनरवधातस्य व्रीह्यादिशेषत्वे प्रमाणम् ? कार्यमिति ब्रूमः ।  
तथा हिन कार्यमन्यार्थं भवति, कार्यत्वादेव ।  
तेन यत्कार्येण सम्बद्धम्, तत्तावत्तदर्थम् ।  
यदपि च कार्यैदमर्थ्यापन्नेन सम्बद्धं, तेनापि सह यस्य साध्यसाधनभावः, तदपि तदर्थमेव, कार्यैदमर्थ्यापन्नस्यान्यैदमर्थ्ये प्रमाणाभावात् ।  
एवं १३९६ अर्वेषु शेषशेषित्वं वेदितव्यम् ।  
यदि १३९७ आर्यतयैवैदमर्थ्यावगमः, कथं तर्हि श्रुत्यादीनां विनियोगकारणत्वम् ? द्वारविशेषसमर्पकतया ।  
कार्यविशेषकरतया च शेषश्शेशिणि शेषतामापद्यते, नान्यथा, अकिञ्चित्करस्य शेषत्वानुपपत्तेः ।  
तत्र श्रुतिः'व्रीहीनवहन्ती'ति द्वितीयात्मिका व्रीह्यादिगतन्तुषकणविमोचनादि समभिव्याहृतक्रियासाध्यभूतं समर्पयन्ती १३९८   
इयोगकरणतामनुवदति, न पुर्द्वीतीयैव शेषितां व्रीह्यादीनाम्, अवधातस्य च शेषतामाह ।  
'गां ददाती'त्यादिषु व्यभिचारात् ।  
क्रियाजन्यफलभागिता हि सर्वत्राव्यभिचारिणी द्वितीनयावाच्या, न शेषिता, व्यभिचारित्वात् ।  
क्रियाजन्यस्य फलस्य भागि कारकमेव कर्म ।  
तच्च किञ्चिदीप्सितम्, भूतभाव्युपयोगात् ।  
किञ्चिच्चानीप्सितम्, अनुपयोगात् ॥  
अनेनैव विशेषेण भगवतः पाणिनेस्सूत्रद्वयम् 'कर्तुरीप्सिततमं कर्म' [पा. सू. १. ४. ४९] 'तथायुक्तञ्चानीप्सितमि' [पा. सू. १. ४. ५०] ति च ।  
येषां मते शेषितैव द्वितीयार्थः, तेषां मते'सुवर्णं भार्यमि'ति क्रतुधर्म एव स्यात् ।  
श्रुतानुगुणाधिकारानुप्रवेशितैव न्याय्या यतः, न स्वतन्त्राधिकारकल्पना, अवगतसुवर्णशेषित्वत्यागप्रसङ्गात् ।  
क्रियाजन्यफलभागित्वे तु शब्दार्थे, न श्रुतहानिरिति, १३९९ वतन्त्रकर्त्रवगमात्१४०० अत्कारणभूताधिकारकल्पनैव न्याय्या ।  
प्रकृतनियोगाप्रत्यभिज्ञानान्नियोगान्तरे स्थिते प्रजापतिव्रताधिकारकल्पनेवाधिकारकल्पनैवाचिताइति ।  
लिङ्गस्योदाहरणम् ।  
१४०१ नानादिषु वस्तुस्वभावपर्यालोचनया लिङ्गात्कर्तृसंस्काररूपकार्याङ्गीकारः ।  
तेन कर्तरि शेषता स्नानादीनाम्, सामर्थ्यात् ।  
सामर्थ्यमात्रञ्च लिङ्गम्, नाभिधानसामर्थ्यमेव ।  
वाक्यस्योदाहरणम् ।  
'अभिक्रामं जुहोती' [तै. स. २. ६. ६. १] तयादिषु वाक्यादभिक्रमणस्य होमः कार्यतया प्रतीयत इति, वाक्येनायं विनियोगः ।  
१४०२ अन्निपत्त्योपकारकाणान्तु न प्रकरणेन विनियोगस्सम्भवति ।  
येषां प्रकरणं द्वारं कल्पयति, तेषां प्रकरणाधीनो विनियोगः ।  
प्रकरणनिरूपणम् ।  
इतिकर्त्तव्यताकाङ्क्षां प्रकरणम् ।  
तया च करणोपकारः कार्यभूतः कल्प्यते ।  
न चासौ सन्निपत्त्योपकारिणं द्वारमिति, न तेषां प्रकरणेन विनियोगः ।  
स्थानसमाख्ययोस्सन्निपातिषु न विनियोजकत्वम् ।  
स्थानसमाख्ययोरपि सन्निपत्त्योपकारकाणि प्रति न कार्यकल्पकतेति, न विनियोगकारणत्वम्, एवं१४०३ सन्निपत्योपकारकाणां   
नियोगैदमर्थ्यमभिधानतः, विनियोगतश्च कारकैदमर्थ्यम्, उपादानतश्चाधिकारनियोगकरणीभूतयागाद्यैदमर्थ्यम्म् ।  
१४०४ इयोगाक्षेपो ह्युपादानम्, तत्कृतं प्रोक्षणादेः क्रत्वर्थत्वम् ।  
यदि तदियकरणोपकारकता प्रोक्षणादेर्न स्यात्, तदा केनापरेण प्रकारेण तदन्वितनियोगप्रतीतिर्निर्वहतीति, नियोग एव तदन्वितः प्रतिपन्नस्तस्य   
करणोपकारकतां कल्पयन् करणैदमर्थ्यमाक्षिपतीति, तत्कृतमेव प्रोक्षणादेः क्रत्वर्थत्वम् ।  
विनियोगात्पुनः कारकैदमर्थ्यमेवेति कथं पुनस्तेषां करणोपकारकता ? तुषकणविमोचनादिकार्यपरम्परादानेनोपकार्यविशेषाधायकतया ।  
नन्वेवं सति कारकानुप्रवेशिनामवघातादीनां १४०५ अरणशरीरविशेषाधायकतया करणोपकारकत्वं,   
प्रयाजादीनान्त्वव्यतिरिक्तकरणानुग्रहजनकतेति, न सर्वैरेक उपकारः क्रियते ।  
ततश्च सर्वैरेकेतिकर्तव्यतेति न स्यात् ।  
उच्यते ।  
उपकार्यविशेषायत्तसिद्धित्वादुपकारसिद्धेरुपकार्यविशेषस्योपकारं१४०६ जनयितुमलम्, नान्यस्येत्यवघातादिविनियोगादवगम्यते ।  
एवञ्चोपपन्नमवघातादेरपि प्रयाजादिभिस्सह करणोपकारजनकत्वम् ।  
सन्निपातिनामारादुपकारकत्वशङ्कानिरासौ ।  
कस्मात्पुनः प्रयाजादिवदवधातादयोऽप्युपकारका नाभ्युपेयन्ते ? प्रकृताधिकारनियोगप्रत्यभिज्ञानात् ।  
सम्भवति चात्र नियोगैक्यं तदीयव्रीहिसंस्कारमुखेनेत्युक्तम्१४०७ ।  
प्रयाजादितुल्यत्वे ह्यवघातादीनामङ्गीक्रियमाणे, उत्पत्तिनियोगान्तरमाश्रयणीयमिति वक्ष्यामः१४०८ ।  
तत्र सङ्ग्रहश्लोकाःसन्निधानवशोत्पन्ना प्रकृतापूर्वगामिनी१४०९ ।  
मा बाधि १४१० रत्यभिज्ञेति तदनुग्रहकाङ्क्षया  ॥ ३ ॥  
अवहन्त्यादिभिश्शब्दैः कार्यान्वितपदार्थकैः ।  
प्रकृतापूर्वसम्बद्ध१४११ एव स्वार्थोऽभिधीयते  ॥ ४ ॥  
तथा सति तदीयत्वं तेषां रक्षितुमिच्छता ।  
ब्रीह्यादिभिः पदैर्युक्ता कार्यसाधनलक्षणा  ॥ ५ ॥  
क्रियाकारकसम्बन्धोऽप्यतस्साधनगोचरः१४१२ ।  
शेषिभावोऽपि१४१३ तस्यैव श्रौतद्वारानुसारतः  ॥ ६ ॥  
इति महामहोपाध्यायश्रीमच्छालिकनाथमिश्रप्रणीतायां प्रकरणपञ्चिकायामङ्गपारायणे सन्निपत्त्योपकारकाङ्गनिरूपणपरः प्रथमः   
परिच्छेदस्समाप्तः ॥  
***************************************************************************  
*******  
१३_२  
अथाङ्गपारायणे आरादुपकारकाङ्गनिरुपणपरः  
द्वितीयः परिच्छेदः प्रकरणार्थप्रतिज्ञा ।  
१४१४आरादुपकारकं द्विविधमदृष्टप्रयोजनं, दृष्टादृष्टाप्रयोजनञ्च ।  
तत्रादृष्टप्रयोजनं 'समिधो यजति' [श. ब्रा. २. ६. १. १] इत्यादि ।  
अस्य कारकगतं किञ्चित्प्रयोजनं न दृश्यते ।  
आरादुपकारकविषय एकदेशिमतम् ।  
१४१५ अत्र केचित्तावदधिकारापूर्वं प्रत्यङ्गतासिद्ध्यर्थमेषामधिकृताधिकारमिच्छन्ति ।  
ते हि मन्यनतेउत्पत्तिनियोगास्तावत्समिदादिषु निर्विवादं सम्मताः ।  
न च नियोगो नियोज्यमन्तरेणाभिधीयते ।  
तथा सति विश्वजिदादिषु नियोज्यपरिकल्पना न स्यात् ।  
तत्र च नियोज्ये कल्पयितव्ये, यद्यनुषङ्गः फलपदस्य कल्प्येत, यदि वा विश्वजिन्यायेनाधिकारी कल्प्येत, तदाधिकारापूर्वस्येतिकर्तव्यताकाङ्क्षा   
न १४१६ अरिपूर्यते ।  
न परमापूर्वाधिकृते त्वधिकारिणि सति, उपायोपेयभावो गम्यते ।  
न ह्यन्यथाधिकृताधिकारभाव उपपद्यते ।  
यस्य हि परमापूर्वं साध्यम्, स परमापूर्वाधिकारी, तेन यथा'दर्शपूर्णमासाभ्यां स्वर्गकामो यजेते'त्यादौ स्वर्गकामे साध्यस्वर्गविशिष्टेऽधिकारिणि   
स्वर्गयागयोरुपायोपेयभावः, तथैहापि समिदादिपरमापूर्वयोः ।  
तत्र'न च कार्यमन्यार्थमि'ति न्यायेनाधिकारनियोगैदमर्थ्यमेव समिदादीनामवसीयते ।  
तदिदं ग्राहकग्रहणमिति गीयते ।  
तत्रोत्पत्तिशिष्टाग्नेयादिकरणावरुद्धे परमापूर्वे प्रकारान्तरेणैदमर्थ्यानुपपत्तेरितिकर्तव्यतात्वेनैव सम्बन्धःिति ।  
तन्निरासः ।  
तदिदमनुपपन्नमिति प्राभाकराः ।  
१४१७ अथाहियदि सर्वस्य नियोगस्य नियोज्यान्विताभिधानमाश्रीयते, १४१८ अर्हि राजसूयिकानामिज्याविशेषाणामुत्पत्तिनियोगानामपि   
साधिकारत्वं स्यात् ।  
ततोऽभिषेचनीयतन्त्रमध्ये पठितानां विदेवनादीनामभिषेचनीयावान्तरापूर्वप्रकरणेन तदङ्गतैव स्यात् ।  
अथोच्येतनादृष्टार्थो नियोगो नियोज्यान्वितोऽभिधीयते, किन्त्वनुष्ठानलब्धये ।  
अभिषेचनीयादयश्च परमापूर्वप्रयुक्त्यैव लब्धानुष्ठानाः, परमापूर्वस्यापि तद्विषयत्वात्, तेनैव स्वसिद्ध्यर्थं विषयीभूतास्विज्यासु प्रयुज्यमानासु   
तद्विषयोत्त्पत्तिनियोगा अपि लब्धसिद्धयो न स्वसिद्धये नियोज्यान्तरमाकाङ्क्षन्तिइति ।  
तर्हि प्रयाजादिनियोग अपि विनियुक्तविषयत्वान्नाधिकारान्तरमपेक्षेरन् ।  
स्यान्मतंविनियोग एव तेषामधिकृताधिकारमन्तरेणानुपपन्नःिति ।  
तदसत्नियोगैदमर्थ्यमात्रेण प्रथमं शब्देनावगताधिकारसम्बन्धानां प्रकरणेनेतिकर्तव्यतात्वेन विनियोगात् ।  
तथाहिअधिकारविधिसन्निधौ 'समिधो यजती'त्यादयो निरधिकारा एव तावदाम्नायन्ते ।  
तत्र योऽसावधिकारविधिः, स एव प्रयोजनभूतो निरधिकारस्सैमिदादिभिस्स्वयमप्रयोजनभूतैरन्वितस्स्वशब्देनाभिधीयते१४१९ ।  
समिदादिवाक्यानि च द्रव्यदेवताविशिष्टानि यागस्वरूपाण्येव सन्निधापयन्ति, सन्निधानमात्रेण तैस्सहाधिकारनियोगस्यान्वयः ।  
यदि च सन्निधानं नाऽद्रियेत, तदा समिदाधिकारनियोगस्यान्वयः ।  
यदि च सन्निधानं नाऽद्रियेत, तदा समिदादिष्वपि किमिति परमापूर्वाधिकारी कल्प्यते ।  
तदेवं सन्निधानमात्रतस्सिद्धमधिकारैदमर्थ्यं१४२० कथं भवतीत्यपेक्षा ।  
तथा साध्यभूतस्याधिकारापूर्वस्य च कथमित्याकाङ्क्षा ।  
तेन करणोपकार एव तेषां द्वारमाश्रीयते ।  
तत्र यदैदमर्थ्येनान्विताभिधानम, तद्ग्राहकग्रहणम् ।  
यच्च तेषां करणोपकारद्वारपरिकल्पनम्, स एव प्रकरणविनियोगःिति ।  
अवान्तरापूर्वापह्नवशङ्कापरिहारौ ।  
नन्वेवमवान्तरापूर्वाण्यपह्नुतानि ? नापह्नोष्यामहे ।  
यद्यपि प्रथमं लिङादयो न व्यतिरिक्तं नियोगं प्रतिपादयितुमीशते, 'व्रीहीनवहन्तीत्यादि'ष्विवशङ्क्यमानाधिकारनियोगानुवादकत्वात् ।  
तथाप्यधिकारनियोगं प्रत्येषां क्षणभङ्गिनामवान्तरापूर्वाण्यजनयतामङ्गता नोपपद्यत इति,   
पश्चाद्यदधिकारापूर्वाङ्गभावोपपादनायाऽश्रयणीयान्यवान्तरापूर्वाणि लिङाऽभिघेयान्नयुपेयन्ते ।  
तदेतद्दीक्षणीयावाङ्नियमाधिकरणे [मी. द. ९. १. २.] व्युत्पादितम् ।  
नन्वेमाश्रयिष्ववान्तरापूर्वाभ्युपगमो यथा, तथात्रैव वक्ष्यामः ।  
यानि १४२१ आवान्तरापूर्वाणि, तानि शब्देनाङ्गभूतान्यधिकारापूर्वं प्रत्युपनीयन्ते ।  
दीक्षणीयादिष्ववान्तरापूर्वशङ्कापरिहारौ ।  
नन्वेवं तर्हि दीक्षणीयादिषु वाङ्नियमस्यावान्तरापूर्वप्रयुक्तता न स्यात् ।  
किन्तु'प्रोक्षिताभ्यामुलूखलमुसलाभ्यामवहन्ती'तिवत्तदपूर्वप्रयुक्ततैवाऽपद्येत ।  
न ।  
तस्य स्वरूपनिष्पत्त्यर्थत्वात्, यद्यप्यवान्तरापूर्वाणां परमापूर्वाङ्गभावः, तथापि तेषु स्वरूपनिष्पत्त्यर्थ एव वाङ्नियमादिको   
धर्मः,'दीक्षणीयायामनुब्रूयाद्' [आप. श्रौ. सू. २०. ४. १०] इति दीक्षणीयासम्बद्धावान्तरापूर्वस्वरूपसम्बन्धावगमात् ।  
न च तेषां स्वरूपपरित्यागेनाङ्गाङ्गिभावलक्षणा युक्ता, लक्षणैव यतः ।  
न च स्वरूपार्थत्वेनाननुष्ठानम्१४२२ ।  
स्वरूपस्यैवानन्यगम्यसिद्धित्वात् ।  
शब्दैकगम्यसिद्धिकं सर्वमपूर्वम्, अवघातादीनान्तु प्रमाणान्तरावसेयसिद्धीनां विनापि प्रोक्षणं स्वरूपसिद्धेः ।  
स्वरूपार्थत्वे १४२३ उक्तं नियमनियोगस्याननुष्ठानम् ।  
तदेवं स्वयमङ्गत्वाल्लब्धानुष्ठानेषु प्रयाजादिषु नाधिकारकल्पनावकाशः ।  
तेनैव प्रकारेण प्रधानविषयेषूत्पत्तिनियोगेषु करणावान्तरव्यापारो१४२४ वेदितव्यः ।  
यो हि तमवान्तरव्यापारं नाभ्युपगच्छति, तस्य१४२५ करणभेदो न स्याद्दर्शपूर्णमासादिष्फ, तथाऽग्नेयादिधर्मा उपांशुयाजादिषु भवेयुः,   
परमापूर्वप्रयुक्तत्वात्, तत्प्रति साधनभावाविशेषात् ।  
अवान्तरव्यापारभेदे तु युक्ताव्यवस्था, अन्यथाऽग्नेयस्य करणता, अन्यथोपांशुयाजादीनामिति ।  
यथा बृहद्रथन्तरयोस्स्तुतिसाधनयोरप्यन्यथा साधनतेति धर्मव्यवस्था ।  
तथापार्वणहोमयोरपि ।  
अत एव विकृतिषु बाधः ।  
न हि यथाऽग्नेयस्यापूर्वसाधनता तथा सौर्यस्येति, प्राकृतद्वाराभावेन पार्वणहोमयोर्बाधः ।  
ये च सन्त्यवान्तरापूर्वाणि न साधनरूपाण्याचक्षते, न तेषाम१४२५ वान्तरव्यापारतेति प्राचीनसकलदोषप्रसङ्गः ।  
कार्योत्पत्तिनिमित्तभावेन ह्यवान्तरव्यापारता, १४२६ न्यथा श्रमादेरपि १४२७ ऋषिसमुत्थस्य विलेखनवत्सस्याधिगमेऽवान्तरव्यापारतापत्तेः ।  
नन्वेवमधिकारशून्यत्वे दीक्षणीयादिष्वतिदेशो न स्यात् ।  
उच्यतेनिरधिकाराणामपि कार्यत्वाविशेषात्, अनिर्जातोपायत्वाच्च युक्तैव कथमित्याकाङ्क्षा ।  
भाट्टमतेनावान्तरप्रकरणोपक्षेपः ।  
नन्वेवमङ्गीकृतमवान्तरप्रकरणम् ।  
कर्तव्यस्य हि कथमित्याकाङ्क्षा प्रकरणमिति मीमांसकप्रसिद्धिः ।  
अवान्तरप्रकरणनिरासः ।  
।  
नावान्तरप्रकरणं नाम प्रमाणमस्ति, प्रमेयाभावे प्रमाणानुपपत्तेः१४२८ ।  
यावदेव तान्यवान्तरापूर्वाणि नावगम्यन्ते, तावदेव सर्वस्याऽरादुपकारकस्य पदार्थजातस्याविशेषेण प्रधानविधिपरिगृहीतत्वात् ।  
पश्चात्तु सर्वेषामधिकारानुप्रवेशाविशेषात्, नान्योन्यं तादर्थ्यमस्तीति, नावान्तरप्रकरणविनियोज्यत्वसम्भवः ।  
यानि तु वाक्यादिभिः, तेष्ववान्तरापूर्वाणि निवेशितानि, तानि १४२९ अत्र प्रतिष्ठितानि न परमापर्वं सङ्क्रमिष्यन्ति ।  
शङ्का नन्वेवं प्रयाजादिषु सौमिकविध्यन्तप्रसङ्गः ।  
नायं दोषः ।  
यदि निरधिकाराणामपि साधिकाराणामिव स्वारसिकाकाङ्क्षा भेवत्, भवेदेवम् ।  
अननुष्ठेयत्वान्न स्वाभाविकीतिकर्तव्यताकाङ्क्षा ।  
कथं पुनः कार्यता, अननुष्ठेयता च ।  
तन्निरासः नूनं भवानश्रुतपूर्वसप्तमाद्यः१४३० ।  
विविक्तं हि तत्रेदं गुरुणायदेव हि पुरुषेण ममेदं कार्यमिति निरपेक्षमेवावगम्यते, तदनुष्ठेयम् ।  
यत्तु तत्सिद्ध्यर्थं प्रागसिद्धं सद्विनियुज्यते, तत्कार्यम् ।  
परमापूर्वञ्च निरपेक्षं कार्यमवगम्यते ।  
कार्यावगमाद्धि फलावगतिः, न फलावगतेः कार्यतेति षष्ठाद्ये क्षुण्णम्१४३१ ।  
अतस्सिद्धोऽनुष्ठेयकार्यविवेकः ।  
प्रयाजादिष्वपूर्वोपपादनम् ।  
यदेव चानुष्ठेयं तत्रैव कथमित्याकाङ्क्षा, न कार्यमात्रे ।  
अवहीनस्तर्हि प्रयाजादीनामिव दीक्षणीयादिष्वाकाङ्क्षापह्नवेनातिदेशः ।  
न सम्यगवगतं मतमस्माकं भवता ।  
अयं हि नो राद्धान्तःस्वारसिकीतिकर्तव्यताकाङ्क्षा निरधिकाराणां नास्ति, कारणान्तरसमुत्था तु नाऽपह्नूयते ।  
तत्र दीक्षणीयादिषु प्रयाजादिदर्शनेनेतिकर्तव्यताकाङ्क्षा कल्प्यते ।  
स्वरसतोऽप्याकाङ्क्षाशून्यस्य कारणान्तरोपनिपातनिबन्धनाऽकाङ्क्षा युज्यते ।  
यथा'पटो भवती' ति निराकाङ्क्षस्यापि पदद्वयस्य रक्तपदोच्चारणात्रक्तं प्रत्याकाङ्क्षा ।  
अन्यथा'रक्तः पटो भवती'त्यनन्वयप्रसङ्गः ।  
एवं प्रयाजादिषु न किञ्चिदाकाङ्क्षोत्थापने १४३२ आरणमस्तीति, न सौमिकधर्मातिदेशः, सिद्धश्च दीक्षणीयादिष्वैष्टिकविध्यन्तलाभःिति ।  
ये त्वधिकृताधिकाराभ्युपगमेन साधिकारतामङ्गनियोगानामाहुः, तेषां प्रयाजादिषु १४३३ आत्रिसत्रन्यायेनार्ऽऽथवादिकफलकाम एवाधिकारी   
प्राप्नोतीति, नाधिकृताधिकारसम्भवः ।  
स्यान्मतमितिकर्तव्यताकाङ्क्षा प्रधानविधेर्न परिपूर्यतेइति ।  
मा परिपूरि, प्रयोजनन्तु१४३४ अरिपूर्णम्, अर्थवादपदानि प्रमाणांशोपनिपातीनि, तेषां १४३५ अरोक्षा वृत्तिर्मा भूदिति तत्प्रतिपाद्यफलकाम   
एवाधिकारी युक्तः ।  
साधिकारविधिसन्निधिमात्रेण तु निरधिकारणां प्रतीतेर्तादर्थ्येऽधिकाराकाङ्क्षा नास्तीत्यर्थवादपदान्यर्थवादमात्रपर्यवसायीन्येव ।  
तथा'पयो व्रतं ब्राह्मणस्ये' [तै. आ. २ प्रपा. अनु. ८, तै. सं. ६. २. ५. २] इत्यादिषु भोजनाय प्रवृत्तस्य द्रव्यार्जननियमवत्, स्ववाक्य   
एवाधिकारिणो लब्धत्वान्न प्रधानप्रवृत्तस्याधिकारश्शक्यते कल्पयितुम्, अन्यथा स्वातन्त्रयं पयोव्रतादीनामापद्यते ।  
तथा'नानृतं वदेदि' झ्र्तै. सं. २. ५. ५. ६] ति प्रकरणाधीतेऽपि निषिध्यमानक्रियाकर्तुरधिकारावगमान्न प्रकरणानुप्रवेशसम्भवः ।  
तथा'भिन्ने जुहोति'ति निमित्तस्याधिकारिविशेषणत्वाद्विना निमित्तकल्पनादधिकारिविशेषालाभान्न होमस्य दर्शपूर्णमासाङ्गत्वलाभः ।  
न वेदमिह समाधानम् ।  
१४३६ हिन्नशब्दस्य यौगिकत्वात्प्रकृतगामित्वे सति, निमित्तवतोऽप्यधिकारेऽधिकृतस्याधिकार इति, प्रकरणे भिन्नस्याविनियोगात् ।  
तद्धि प्रकरणे सन्निहितम्, यत्तत्र विनियुक्तम् ।  
न भिन्नस्य विनियोगोऽस्ति ।  
अपि चाधिकाराकाङ्क्षायामधिकारे कल्पयितुमुपक्रान्ते, किमित्यार्थेन सन्निधानेनाधिकारः कल्प्यते ।  
१४३७ हवत्वनुषङ्गः, साक्षाच्छ्रुतस्याधिकारपदस्य, प्रधानवाक्ये तु श्रुतेऽधिकारपदे प्रधानेन सह सम्बन्धे सति, सन्निहितानामश्रुताधिकाराणां   
साधिकारैदमर्थ्येनान्वितानामधिकाराकाङ्क्षैव नास्तीत्यनुषङ्गनिराकरणे मूलयुक्तिः ।  
अभ्युच्चयमात्रन्तु वरमनुषङ्गत इतिकर्तव्यताकाङ्क्षापरिपूरणमेवेति ।  
प्रयाजादीनां विकल्पशङ्कापरिहारौ ।  
अपि च प्रत्येकं'समिधो यजती' [श. ब्रा. २. ६. १. १] त्यादिषुप्रधानाधिकृतस्याधिकारावगमात्प्रत्येकमेव समिदादीनां   
प्रधानोपायभावात्प्रत्येकमितिकर्तव्यताभावस्स्यात् ।  
अवान्तरविधयो हि तदा स्वविषयाणामुपायभावं प्रकल्पयन्ति, करणावरुद्धे परमापूर्वे करणताया असम्भवात्,   
करणोपकारजनकतयैवोपायभावकल्पनम् ।  
ततश्चानपेक्षोपायभावोपगमात्१४३८ प्रत्येकमेकैककरणोपकारसम्पादकत्वात्विकल्पस्समिदादीनां स्यात् ।  
अधिकारविधिना तु तेषां तादर्थ्यमात्रग्रहणे तस्य तदन्वितस्यान्यथानुपपत्तेः, तादर्थ्यसिद्ध्यर्थं करणोपकारजनकता कल्पनीया, १४३९ आ च   
यथान्वयम् ।  
अन्वये च सर्वेषां यौगपद्यम् ।  
तत्र यदि प्रत्येकं करणोपकारजनकता स्यात्, तदा विकल्पे सति नित्यवदन्वयो नोपसंह्वियेत ।  
मिलितानान्तु तज्जनकताश्रयणे सर्वथा तदन्वयोपसंहार इति, न प्रत्येकमितिकर्त्तव्यताभावः ।  
उपायोपेयभावे तु तादर्थ्येनान्वये सति वैकल्पिकत्वादुपायभावस्य, तथैवान्वयोऽपीति युक्तम् ।  
प्रयाजादिषु सौमिकधर्मातिदेशशङ्का ।  
किञ्चाधिकृताधिकारेण सर्वेषु साधिकारेषु सत्सु, प्रयाजादेरितिकर्तव्यताकाङड्क्षा स्वारसिकीति, सौमिकधर्मातिदेशस्तेषु स्यात्, १४४०   
व्यक्तत्वात् ।  
न च वाच्यं सत्यामप्याकाङ्क्षायामितरेतराश्रयतया न तेषु सौमिकधर्मातिदेशः ।  
सोमो हि दीक्षणीयादिभिरङ्गवान् दीक्षणीयादीन्यैष्टिकधर्मग्राहीणि ।  
यदि चेष्टावपि प्रयाजादिषु सौमिकधर्माः प्रवर्त्तेरन्, तदा स्फुटतरमितरेतराश्रयत्वमिति ।  
तन्निरासः ।  
तदिदं बालजनजल्पितम् ।  
यथा सोमे विनाप्यैष्टिकधर्मप्राप्त्या दीक्षणीयादिमात्रनिबन्धन एवोपकारः, तथेष्टावपि सौमिकधर्मनिरपेक्ष एवोपकारः ।  
यदि परं १४४१ वयोरङ्गानि द्वयोरुपकारं गृह्णन्ति, परं तत्र चोपकारक्लॄप्तेरविरोधान्न१४४२ कश्चिद्दोषः ।  
निरधिकारेष्वङ्गेषुन स्वारसिकीतिकर्तव्यताकाङ्क्षा, किन्तु लिङ्बलोत्थापीयेति दर्शितमादौ ।  
तेन लिङ्गरहितेषु नाऽकाङ्क्षोदय इति, न प्रयाजादिषु सौमिकधर्मातिदेशः ।  
शङ्का केचिदाहुःयदि सन्निधिसमाम्नानमात्रेण प्रकृताधिकारानुप्रवेशो न भवति, तदा ज्योतिष्टोमप्रकरणे समाम्नातस्यापि षोडशिनः'उत्तरेऽहन्   
द्विरात्रस्य गृह्यते' इति वैकृतत्वमेव स्यात् ।  
तन्निरासः ।  
तदसत् ।  
१४४३ रहणचोदनेयं ग्राह्यापेक्षिणी ।  
तत्र प्रकृततया सोमरस एव ग्राह्यत्वेनान्वयं याति ।  
स च ज्योतिष्टोमाधिकारसम्बद्ध इति, तदनुप्रवेशः ।  
पश्चात्तु तस्य वाक्येन पुनर्द्विरात्रसम्बन्ध इति नानुपपन्नं किञ्चित् ।  
तदेवमारादुपकारकेषु प्रथमं तादर्थ्येनाधिकारनियोगं प्रत्यन्वितेषु, साधिकारेण विधिनानुष्ठेयभूतेन १४४४   
अरणोपकारक्लॄप्तेरप्रतीतेनाधिकारनियोगेन जनकत्वकल्पनम् ।  
न च क्षणिकानां तेषां परस्परं स्वरूपेणासम्भवतां सम्भूयोपकारजनकतोपपद्यत इत्यवान्तरापूर्वाणि स्वीक्रियन्ते ।  
आश्रयिकर्मविषये भाट्टमतेन शङ्का ।  
१४४३ अन्वेवमाश्रयिषु कर्मसु विनाप्यपूर्वेण द्रव्यदेवतासंस्कारमुखेन करणोपकारजननसिद्धिरिति नापूर्वसमाश्रयणे किञ्चन प्रमाणम् ।  
प्राभाकरमतेन समाधानम् ।  
किं भवानृजुविमलायामनवहितः१४४६ ? दर्शितं हि तत्रेतं हि तत्रेदं १४४६ अतुर्थे न साक्षाद्द्रव्यदेवतोपकारो यागे१४४७, किन्तु   
स्वाङ्गभूतमन्ताद्यंशमुखेन ।  
न च यागेऽधिकाराननुप्रविष्टे तयोस्तत्र विनियोगोपपत्तिः ।  
न चापूर्वमन्तरेणा यागस्याधिकारानुप्रवेश इत्यवश्याश्रयणीयमवान्तरापूर्वम् ।  
तेषाञ्चादृष्टतया न प्रयोजकत्वम् ।  
दृष्टतया च द्रव्यदेवतासंस्कार एव प्रयोजकः ।  
तत्रापि द्रव्यदेवतासंस्कारयोर्द्रव्यप्रतिपत्तिरेव प्रयोजिका, यागे द्रव्यस्य साक्षाद्व्यापारादिति मन्तव्यम् ।  
द्रव्यस्य तु न श्रुतिविनियोगः ।  
न क्वचिद्द्रव्यस्य द्वारं श्रुतिस्समर्पयति ।  
न च प्राकरणिकोऽपि द्रव्यस्य विनियोगः, साक्षात्करणोपकारजनकत्वाभावात् ।  
तस्य हि लिङ्गेन, वाक्येन, स्थानेन, १४४८ अमाख्यया वा भावार्थ एव जनकतया सम्बन्धः ।  
गुणजात्योस्तु वाक्येन विनियोगः, नानाव्यापारत्वात्करणानाम् ।  
अतस्साधनभूतद्रव्योपादाने तदवच्छेदकतयासत्येव तयोरुपयोग इति, न कारकतया विनियोगो विरुद्ध्यते ।  
उत्पन्नकर्मगतसङ्ख्ययाभ्यासनिरूपणम् ।  
या तु १४४८ अङ्खयोत्पन्नकर्मसमवायिनी ।  
यथा'एकादश प्रयाजान्यजति' [श. ब्रा. ३. ६. ५. १.] इति ।  
सोत्पन्नानां कर्मणां विधानासम्भवात्कर्माश्रितो विधीयते ।  
यद्यपि चोद्देश्यगतं विशेषणं वाक्यभेदभयेन विवक्षां नार्ऽहतीति, प्रयाजादीनां साहित्यं न विवक्षितम्, तथापि तस्याः पृथक्त्वनिवेशित्वान्न   
प्रत्येकमभिसम्बन्धः, किन्तु समुदायेनैव ।  
न चाभ्यासं विनातस्याः परिपूर्त्तिरिति, अर्थादभ्यासाश्रयणे प्रकृतग्रहणात्स्वस्थानविवृद्ध्यैव१४४९ परिपूरणम् ।  
यः पुनरुत्पद्यमानकर्मसमवेतस्सङ्ख्याख्यो गुणः, नासौ विधेयः ।  
स हि विधीयमानानि कर्माण्यवच्छिनत्ति ।  
न च तस्य विधेयत्वसम्भवः ।  
बहुषु विहितेषु प्रचयो लभ्यत एवेति न पृथग्विधेयत्वमवलम्बते ।  
अविधेयभूतोऽपिचासौ भावार्थं भिन्दन् विधावुपकरोतीति सोऽन्वयी ।  
यस्तु भिन्नप्रतिपदिकाभिधेयः, सोऽरुणिमादिवत्कर्मणि कारकतया विधीयते ।  
पश्वेकत्वस्यौपादानिकशेषत्वनिरूपणम् ।  
१४५० अः पुनरयं विभक्त्यभिधेयः, तस्य यद्यपि शक्त्या प्रातिपदिकार्थसम्बन्धः, तथापि तस्य तन्मात्रसम्बन्धे प्रकरणसमाम्नानापादितो   
ग्राहकसम्बन्धो नोपपद्यत इति, ग्राहकीयावस्थासम्बन्धितैवौपादानिकीति निर्णीयते ।  
विनियुक्तस्य पश्वादेरुपादानमनवच्छिन्नस्य न सम्भवतीति, अस्ति तदवच्छेदकीभूतसङ्ख्यापेक्षा, सङ्खयायाश्च   
प्रतीतग्राहकान्वयनिर्वाहायाऽश्रयापेक्षेति, तदवस्थासम्बन्धितां विधिः कल्पयति ।  
सङ्खयान्वितश्च विध्यर्थः प्रतीतस्तदन्वयोपपत्तये ग्राहकीयदशासम्बन्धितामापादयति ।  
उपादानस्य विषयोपन्यासः ।  
१४५१ पादानलक्षणो विधिव्यापार आक्षेपापरपर्यायो मीमांसकैः प्रतिपन्नः, उत्पत्तिविनियोगाधिकारप्रयोगविषयः प्रतिज्ञायते ।  
तस्य च यथाप्रतीतविध्यनुपपत्तिरेव बीजम् ।  
'सौर्यञ्चकं निर्वपेदि'त्यादौ साधिकारो विधिः प्रतिपन्न उत्पत्तिं विनानुपपद्यमान उत्पत्तिमाक्षिपति ।  
न हि क्षणिकं यागमात्रमुत्पत्तिनियोगानपेक्षमधिकारसिद्धिसमर्थमिति बहुधोक्तम्, तदेव विश्वजिदादिष्वधिकारकल्पनाबीजमिति ।  
निमित्तपर्यन्ते चाधिकारे साध्यभूतो विधिरनुष्ठानापरनामानं करणस्य प्रयोगमाक्षिपति ।  
कामाधिकारे तु कामाधिकारे तु कामसिद्धेस्तदायत्तत्वात्, मानसी प्रवृत्तिः प्रागेव फलायत्तानुष्ठानप्रवृत्तावप्यप्रतिहता निमित्तमस्तीति   
विधिरप्रयोजकः, उभयत्राङ्गेषु क्रतुरेव प्रयोजकः, क्रतूपकारद्वारत्वात्तेषाम् ।  
यदेव हि यस्य कार्यं, तदेव तस्य प्रयोजकम् ।  
क्रतूपकारश्चाङ्गानां कार्यमिति, तदेवानुष्ठाननिमित्तम् ।  
'१४५२ अच्च विधिना स्वसिद्ध्यर्थमाक्षिप्यते, तद्विधेयमिति' तन्त्रे व्यवहारः१४५३ ।  
नन्वेवं विश्वजिदादावधिकारोऽप्याक्षिप्ततया विधेय एव स्यात् ।  
उच्यते ।  
नाधिकारस्य नियोगसिद्धौ व्यापारः, किन्तु कर्तृत्वस्य ।  
तत्प्रतिपत्त्यर्थश्च नियोज्याक्षेपः१४५४ इति ।  
विवरणमतेन क्रमस्यानभिधानोपन्यासः ।  
एवञ्चविधिना स्वसिद्ध्यर्थमनाक्षिप्यमाणत्वान्न क्रमो विधेय इति मीमांसकानामुद्गारः ।  
निबन्धनमतनिरूपणम् १४५५ रमस्य पाञ्चमिकस्य न किञ्चिदमिधानमस्ति ।  
न चानभिहितस्य तस्य वैनियोगिकम्, औपादानिकं वा शेषत्वं घटते, न वाशेषभूतस्य विधिराक्षेपाय प्रभवति ।  
यस्तु १४५४'वषट्कर्त्तुः प्रथमभक्षः' झ्राप. श्रौ. सू. १२. २४.६] इति प्रथमशब्दाभिधेयः क्रमः ।  
स हि विनियोज्यः, विधेयश्चेति निबन्धनकारः ।  
अत एवासौ तृतीये चिन्तितः ।  
पञ्चमे हि यस्तावच्छ्रौतक्रमः'अध्वर्युर्गृहपतिं दीक्षयित्वा' [श. ब्रा. १२. १. १. १०] इत्यादौ, न तस्य किञ्चिदभिधानमस्ति ।  
कथं तर्हि प्रतीयते ।  
क्त्वाप्रत्ययो हि समानकर्तृकेर्ऽथे वर्तमानाद्धातोर्विधीयमानोऽपि, य एव प्रथमं प्रयुज्यते, तत एव विधीयते, तत्र १४५६ त्वाप्रत्त्ययश्रवणात् ।  
प्रथमप्रयोज्यत्वे स्थितेर्ऽथावगतिरपि तथैव, यथाप्रयोगभावित्वादर्थावगतेः, यथावगति चानुष्ठानमिति, तत्क्रमोऽपि तथाविध एवावगम्यते ।  
अर्थादीनां क्रमानभिधाननिरूपणम् ।  
१४५७ र्थादिष्वभिधानशङ्का दूरापास्तैव ।  
अनभिधीयमानस्याप्यवगत्युपायभावस्तत्र तत्र प्रकरणे चिन्तित एव ।  
क्रमस्य चोदनालक्षणत्वाक्षेपसमाधाने ।  
यदि विध्यर्थं प्रति शेषत्वं क्रमस्य नास्ति, कथं तर्हि चोदनालक्षणत्वम् ? न विधेयता चोदनालक्षणत्वे हेतुः, अधिकारस्य तदभावप्रसङ्गात् ।  
१४५८ इध्यर्थस्तदन्वितः प्रतिपाद्यत इति चोदनालक्षणत्वम् ।  
तर्हि क्रमान्वितोऽपि प्रयोगविधिरवसीयत इति, तस्यापि चोदनालक्षणत्वमविरुद्धम् ।  
क्रमविशेषपरिगृहीतप्रयोगावच्छिन्नो हि प्रयोगविधिः प्रतीयते ।  
अत एवानङ्गत्वेऽपि क्रमस्याऽदरः, तदभावे प्रयोगानुपपत्तेः, प्रयोगाविधेश्च विशिष्टप्रयोगसाध्यत्वात् ।  
तदेवं द्विविधमौपदेशिकम्वैनियोगिकम्, औपादानिकञ्च ।  
अधिकारनिरूपणाम् ।  
तत्र न यथाधिकारं विनियुज्यते, अपि तु यथाविनियोगमधिकारः ।  
सामान्यतोऽप्यधिकाराश्रयणेन विनियोगसिद्धेः ।  
यद्यपि प्रतिप्रकरणं व्यवस्थासिद्धये ग्राहक्रहणपूर्वको विनियोगः, यद्यपि च साधिकारस्यैव ग्राहकत्वम्, तथापि सामान्यतोऽपि स्वर्गकामादावधि   
कारिणि लब्धे साधिकारत्वे सम्पन्ने, ग्राहकग्रहणे संवृत्ते विनियुक्तेष्वङ्गेषु तदवच्छिन्ने विध्यर्थे कार्यात्मनि तदनुष्ठानसमर्थस्य १४६०   
वर्गकामिनोऽधिकार इति, पश्चादधिकारिविशेषनियमः ।  
१४६१ त एवान्धबधिरपङ्ग्वादीनामवेक्षणाश्रावणाभिक्रमणाद्यङ्गवति, अत्र्यार्षेयाणामार्षेयत्रयवरणलक्षणाङ्गभाजि, आहवनीयादियोगिनि   
चानाहिताग्नीनामनधिकारः ।  
तेषां तथाविधविध्यर्थसम्पादनेस्वाभाविकशक्त्ययोगादिति स्वयमूहनीयम् ।  
अशक्तानामङ्गवैकल्यसमाधानेन, अद्रव्याणां द्रव्यार्जनेन चाधिकारवर्णम् ।  
येषां पुनस्स्वाभाविकी शक्तिरनपेता,१४६२ तेषामधिकारो भवत्येवाद्रव्याणाम्, १४६३ अमाधेयव्याधिविशेषपरवशेन्द्रियाणाञ्च ।  
ननु तेषामधिकारो न निर्वहत्येव, अपूर्वसिद्धिनिबन्धनत्वात्तस्य, तस्यास्सकलाङ्गग्रामायत्तत्वात् ।  
सत्यम् ।  
कामाधिकारो न भवत्येव ।  
तस्य सेतिकर्तव्यताकफलभावनाकरणविषयत्वात् ।  
फलकामस्य हि फलभावनां प्रत्यकरणीभूतेऽधिकारो नावकल्पयते ।  
सर्वञ्च करणं सेतिकर्तव्यताकं करणतामनुभवतीति सम्मतम् ।  
ततस्साङ्गाननुष्ठाने सेतिकर्तव्यताकत्वव्याघातात्, विषयाभावाद्विषयिणोऽप्यनुपपत्तेरधिकारविलय एव कामिनाम् ।  
नित्येष्वङ्गविषये यथाशक्तिन्यायः ।  
१४६४ इमित्तवतश्च केवलभावार्थविषय एवाधिकार इत्यङ्गानुपसंहारेऽपि विषयाप्रमोषान्नाधिकारावगमः ।  
अनपेतश्चाधिकारो यावदुपसंहरणीयाङ्गसम्पाद्यतामेव तदानीमवगमयति, औत्सर्गिकी तु सकलाङ्गायत्तसिद्धितैव ।  
अनेनैवाभिप्रायेण निमित्ताधिकारे गौणः, मुख्यश्च शास्त्रर्थ इति प्राभाकराणामुल्लापः ।  
नैमित्तिकानामनुष्ठानं कादाचित्कम्, प्रतिनिमित्तमावृत्तिरिति कथनञ्च ।  
अस्ति च किञ्चिदङ्गं निमित्तायत्तविधानम् ।  
तत्सत्येव निमित्तेऽङ्गम् ।  
यथा'भिन्ने जुहोती'ति ।  
तत्र चैष शास्त्रार्थःसति भेदने भेदनहोमसहितोऽङ्गकलापः करणोपकारं जनयति, तदभावे तु केवल एवैति ।  
यावच्च भेदनादिकमावर्तते, तावती होमस्याऽवृत्तिः ।  
एषतावदौपदैशिकोऽङ्गकलापः ।  
कार्यप्रयेयनिरूपणोपक्रमः ।  
कार्यनिबन्धनं १४६५ इञ्चिदङ्गं मीमांसका मन्यन्ते ।  
उपदेशो हि प्रतिप्रकरणमङ्गानां व्यवस्थित एव, अपूर्वग्रहणपूर्वकत्वाद्विनियोगस्य ।  
यदि हि'दर्शपूर्णमासाभ्यां स्वर्गकामो यजेते'त्यनेन साधिकारं यागमुद्दिश्य'समिधो यजति'ति समिदादिविधिस्स्यात्, तदानीमुद्दिश्य विधानात्,   
यावद्यागमेव समिदादिविधिरिति, यजिमत्सु सर्वापूर्वेषु समिदादिविधानादुपदेशो नव्यवतिष्ठेत ।  
न हि तदा स्वर्गकामपदम्, दर्शपूणमासपदं वा विशेषणायालम्, उद्दिश्यमानविशेषणविवक्षायां वाक्यभेदापत्तेः ।  
सन्निधानमात्रेण त्वन्विताभिधानसिद्धेर्दर्शपूर्णमासाभ्यामित्यधिकारवाक्यत्वे सति समिदादीनां   
तदनुप्रवेशाद्विनियुक्तविषयतयाप्यनुष्ठानसम्पत्तेर्दर्शपूर्णमासाभ्यामित्यधिकारवाक्यमेव१४६६ नोद्देश्यसमर्पकम् ।  
तत्राङ्गानामपूर्वेण सह तादर्थ्येनाप्यन्विताभिधानम्, प्रकरणेन च करणोपकारलक्षणद्वारपरिकल्पनम् ।  
तत्र चोपादानलक्षणेन विधिव्यापारेणाङ्गानां समुदितानामुपकारजनकत्वपरिकल्पनमिति, प्रतिप्रकरणमङ्गव्यवस्था ।  
कार्यप्रमेयनिरूपणम् ।  
क्व पुनः केषां कार्यनिबन्धनमङ्गत्वम् ? प्राकृतानां वैकृतापूर्वेषु, तदीयकरणे च १४६७ अमतिदेशमाचक्षते, प्राकृतानां   
प्राकृतस्थानपतितेर्ऽथान्तरे, यमूहमभिदधति ।  
द्विविधं शाब्दमुपदेशजम्, १४६८ आर्यजञ्च१४६९ ।  
तत्र च वैकृतापूर्वस्य साध्यभूतस्य सेतिकर्तव्यताककरणाकाङ्क्षस्य विषयीभूते भावार्थे करणेलब्धे, या परेतिकर्त्तव्यताकाङ्क्षा, तस्याञ्च न   
प्रकृतिवदुपकारान्तरकल्पनोपपद्यते ।  
कॢप्ते ह्युपकारान्तरे तज्जनकद्विविधपदार्थाकाङ्क्षा पश्चात्तनी सा प्रकरणाधीतपदार्थवर्गसम्बन्धेन न परिपूर्यते ।  
प्राकृते तूपकारे स्वीकृते, तन्मुखेन द्विविधप्राकृतपदार्थोपस्थापनादाकाङ्क्षा परिपूर्यत इति, प्राकृतमेवोपकारं स्वीकरोति ।  
भाट्टाभिमतानुमानोपमानयोरतिदेशाहेतुत्वनिरूपणम् ।  
कः पुनर्हेतुस्स्वीकरणे ? नानमानम्, अव्यभिचरितलिङ्गसम्बन्धाभावात् ।  
नोपमानम्, तस्य सादृश्यमात्रविषयत्वात्, सिद्धविषयावगाहिनोश्चानयोः कार्ये प्रामाण्यानवतारात् ।  
लिङादिना प्राकृतोपकारस्याभिधानम् ।  
उच्यते ।  
य एवासौ नियोगाभिधायी लिङादिशब्दः, स एव प्राकृतोपकारान्वितं स्वार्थमभिदधाति ।  
प्रकृतोपकारान्वितं स्वार्थमभिदधाति ।  
प्रकृतावपि विध्यर्थपरिकल्पितोपकारेणान्वितं स्वार्थं लिङादिरेव वक्ति ।  
अन्विताभिधाने चाऽकाङ्क्षायोग्यतासन्निधिश्च कारणम् ।  
इह च प्राकृतस्योपकारस्यैवाऽकाङ्क्षायोग्यता च तावदविवादा ।  
सन्निधानन्तु बुद्धेन प्राकृतेनैवापूर्वेण लिङ्गविशेषण च प्राकृतमपूर्वं बुद्धौ सन्निधीयते, तच्च स्वोपकारं सन्निधापयति ।  
अत एवोपकारसम्बन्ध औपदेशिक इति १४७० अत्त्वविदः ।  
विकृतावुपकारस्यौपदेशिकत्वोपन्यासः ।  
यो हि ग्रन्थेन, विध्यर्थेनवोपस्थापितस्तस्मिन्नन्वयमेति, स औपदेशिकः ।  
यथा प्रकृतावुपकारः, यथा वाविश्वजिदादावधिकारी ।  
तदेवमुपकारस्सम्बन्धमुपेतः केन पदार्थवर्गेण जन्यत इति, पश्चात्तस्यैव वैकृतस्यापूर्वस्याऽकाक्षा भवतिशङ्का ।  
ननु प्रकृतावेवासावुपकारो निर्ज्ञातजनकभूतपदार्थवर्ग इति नाऽकाङ्क्षोदये कारणमस्ति ।  
अत एव पदार्थानामतिदेशो नेति मन्यन्ते ।  
यदि पदार्थेष्वपि पश्चाद्भाविन्याकाङ्क्षा स्यात्, तदा तद्धेतुके प्राकृतानां वैकृतापूर्वसम्बन्धे सति, को नामोपकारस्येव पदार्थानामतिदेशं वारयेत् ।  
अन्यत्रोक्तस्य१४७१ ह्यन्येन सम्बन्धोऽतिदेश इत्यतिदेशविदः ।  
तन्निरासः ।  
अत्र ब्रूमःयदि करणोपकारप्रयुक्ताः प्राकृताः पदार्थास्सयुः, तदा निर्ज्ञातेषु जनकेषु१४७२ प्रधानाकाङ्क्षा नावतरेत् ।  
अपूर्वप्रयुक्तास्तु धर्मा इति मीमांसकाः ।  
तथा सति यदपूर्वप्रयुक्तास्ते धर्माः, तत्सम्बद्धे एवोपकारे तेषां जनकता कल्पिता, नान्यसम्बद्धे ।  
अतो वैकृतापूर्वसम्बन्धस्यानिर्ज्ञातोपायाकाङ्क्षा नानुपपन्ना ।  
तेषां तु१४७३ लॄप्तसाधनभावानां पदार्थानामनुष्ठानमेव केवलम्, तेषामौपदेशिकत्वादुपकारसाधनभावस्योहबाधौ न स्याताम् ।  
आकाङ्क्षानिबन्धने तु विकृत्यपूर्वसम्बन्धे यथोहबोधौ सिद्ध्यतः, तथात्रवक्ष्यामः ।  
एवञ्च सत्यां पदार्थाकाङ्क्षायां पश्चादुपकारेण ये प्राकृताः पदार्था बुद्धिविषयतामापद्यन्ते, तेऽन्वयमासादयन्ति ।  
उपकारस्य प्राकृतपदार्थोपस्थापकत्वोपन्यासः ।  
केन पुनस्सम्बन्धेनोपकारस्तानुपस्थापयति ।  
उच्यते ।  
प्रकृतौ तेषां पदार्थानाम्, तस्य चोपकारस्य जन्यजनकभावः प्रतीति इति, तयापूर्वप्रतीत्या स्मृतिस्तेषु जायते ।  
तेषु स्मृतिसन्निहितेषु लब्धान्वयेषु यथाप्रकरणाधीतेषु पश्चादुपकारसाधनत्वं मिलितानां कल्प्यते ।  
तदाहुः'वैकृतं पदार्थवर्गं प्राकृतमुपकाराढौकितं तथा विधिरुपकारे साधनमेकीकृत्य कल्पयति,   
उपकारलक्षणकार्योपस्थापितप्राकृतपदार्थान्वयज्ञानञ्च विकृत्यपूर्वकार्यजं शाब्दमुच्यते ।  
न च पदार्थानामपूर्वान्तरसम्बन्धोऽनुपपन्नः ।  
अन्यदीयस्यान्यसम्बन्धाभावाद्' [बृ. टी. १०. १. १] इति ।  
अर्थश्चायमतिक्षुण्णक्रृजुविमलादिषु ।  
ऊहस्य शाब्दत्वनिरूपणम् ।  
तत्र प्राकृतानां संस्काराणां प्राकृतद्रव्यस्थानपतितपदार्थसम्बन्धनिश्चयः ऊहापरनामापि कार्यज १४७४ व शाब्दः ।  
प्रकृतौ यत्कार्यं प्रतीतमवघातादीनाम्,'तदेवेदमि'ति निश्चये सति, १४७५ एषां वैकृतद्रव्यान्तरसम्बन्धनिश्चयः ! यदपूर्वार्था ह्यवघातादयः,   
तदीयतण्डुलोत्पत्तिप्रकृतिद्रव्यमवघातादिभिस्संस्कार्यमिति प्रकृतौ शास्त्रार्थः ।  
विकृतावपि तादृशा एव नीवारादय इति, १४७६ अद्धर्मोहस्तेषु ।  
बाधनिरूपणम् ।  
एवं कृष्णलादिष्ववधातादिषूहितेषु द्वारभूतकार्याभावेन यो बाधनिश्चयः, सोऽपि कार्यज एव ।  
तदेवमूहितबाधिताभ्युच्चितपदार्थजन्यः प्राकृत उपकारो विकृताविति स्थितम् ।  
तन्त्रावापनिरूपणम् ।  
तेषाञ्चौपदेशिकानां कार्यसम्बद्धानाञ्चाङ्गानामनेकप्रधानसम्बन्धे १४७७ रयुक्ति विशेषस्तन्त्रमनुष्ठानस्य१४७८ ।  
तथा देशकालकार्तृणां प्रयोगानुबन्धभूतानां भेदो नावसीयते कार्यस्यैवाभेदे ।  
भिद्यमाने तु कार्ये कार्यार्थमनुष्ठानमावर्तत एव ।  
देशादिभेदेऽपि प्रयोगभेदावगमादावृत्तिरेवानुष्ठानस्य ।  
प्रसङ्गनिरूपणम् ।  
यस्य च परार्थमनुष्ठितस्यापि कार्यं तन्त्रमित्यवगम्यते, तस्यान्यत्राप्युपकारकत्वमेवेति सकृदनुष्ठानमिति ।  
नानाभ्रमविषयाणां१४७९ इधिसिन्धौ १४८० इमज्जताङ्गानाम् ।  
प्रविततगम्भीराणां पारायणमेतदाचरितम्  ॥ १ ॥  
इति महामहोपाध्यायश्रीमच्छालिकनाथमिश्रप्रणीतायां प्रकरणपञ्चिकायामङ्गपारायणे आरादुपकारकाङ्गनिरूपणपरो नाम द्वितीयः   
परिच्छेदस्समाप्तः ॥  
________________________________________  
ओं  
श्रीमत्प्रभाकरगुरुतन्त्रधुरन्धरेण  
महामहोपाध्यायशालिकनाथमिश्रेण प्रणीता प्रकरणपञ्चिका  
न्यायसिद्ध्याख्यया व्याख्यया विषमस्थलटिप्पराया  
च समलङ्कृता  
________________________________________  
ओं श्री श्रीनिवास स्वामि,  
ओं श्री विनायक स्वामि,  
ओं श्री सरस्वति देवि  
अथातिदेशपारायणं नाम  
चतुर्दशं प्रकरणम् ॥  
प्रकरणार्थप्रतिज्ञा ।  
१ इकृतौ ये पदार्थानामतिदेशं न मन्वते ।  
२ रकारस्योपदेशञ्च तेषामुत्तरमुच्यते  ॥ १ ॥  
स्वसिद्धान्तस्योपन्यासः ।  
प्राकृतेनोपकारेण पदार्थैश्चैव वैकृतैः ।  
प्रयोगविधिना स्वेन विधिरन्वित उच्यते  ॥ २ ॥  
यद्यदाकाङ्क्षितं योग्यं सन्निधानं प्रपद्यते ।  
तेनान्वितो हि विध्यर्थस्स्वशब्देनैव वर्ण्यते३  ॥ ३ ॥  
साध्यभूतश्च विध्यर्थ उपकारमपेक्षते ।  
४ आक्यादिभिः५ प्राकृतश्च स योग्यस्सन्निधाप्यते  ॥ ४ ॥  
अन्यथानवगम्यत्वाद्यद्यप्यङ्गपुरस्सरः ।  
उपकारः प्राकृतोऽसौ विकृतौ सन्निधाप्यते  ॥ ५ ॥  
तथाप्यपेक्षितत्वेन प्रकारं प्रभमं विधिः ।  
स्वीकरोति पदार्थांस्तु प्रतीतानप्युपेक्षते  ॥ ६ ॥  
पश्चात्तु तैरपि पुनरुपकारप्रसिद्धये ।  
अपेक्षितैस्तद्वशेन प्रोप्तैरन्वयमृच्छति  ॥ ७ ॥  
गुणप्रधानभावेन सर्वत्रैवान्वयो मतः ।  
६ रधानञ्च विधिर्धर्मा गुणास्तं प्रति सम्मताः  ॥ ८ ॥  
अन्वितस्याभिधानञ्च न ७शब्दोपस्थितैः परम् ।  
दर्शनात्पितृयज्ञादौ कल्प्येनाप्यधिकारिणा  ॥ ९ ॥  
सम्बन्धिना न सर्वेण सहसैवान्विताभिधा ।  
सम्बन्धिनां सन्निधानक्रमेण तु यथायथम्  ॥ १० ॥  
प्रकृतिविकृत्योर्विशेषोपन्यासः ।  
८ रकृतौ तु स्वशब्दत्वात्पदार्थानां पुरोऽन्वयः ।  
उपकारस्य कल्प्यस्य पश्चादिति परं भिदा  ॥ ११ ॥  
अतिदेशलक्षणं व्युत्क्रमेणोपकारेण पदार्थैश्चैव वैकृतैः ।  
प्राकृतैर्विधिरन्वेति सोऽतिदेशश्च सम्मतः  ॥ १२ ॥  
यस्य देशे विधिर्यस्मिंस्ततोऽन्यत्रापि तद्गतिः ।  
अतिदेशः प्रकारस्य धर्माणाञ्चैव युज्यते  ॥ १३ ॥  
अन्यत्रत्यो यथान्यत्र प्रकारोऽन्वयमृच्छति ।  
तथा धर्म ९ पीष्यन्ते तेषामप्यतिदेश्यता  ॥ १४ ॥  
एकदेशिमतेन दशमाद्यविरोधशङ्का ।  
नन्वेयं दशमाद्येन विरोधस्ते प्रसज्यते ।  
नैवं कार्यानपेक्षोऽसावतिदेशो निवारितः  ॥ १५ ॥  
तद्वद्भावेन सम्बन्धो धर्माणामेव चेद्भवेत् ।  
अनपेक्ष्यप्रकारत्वात्तदा१० बोधो न सिध्यति  ॥ २६ ॥  
तन्निरासः ।  
प्रकृतौ हि पदार्थानां सम्बन्धेऽवगते यथा ।  
द्वारं दृष्टमदृष्टं वा सम्बन्धार्थं प्रकल्प्यते  ॥ १७ ॥  
कार्यानपेक्षसम्बन्धे तथैवावगते सति ।  
द्वारं दृष्टमदृष्टं वा कल्प्यं स्याद्विकृतावपि  ॥ १८ ॥  
ततो न घटते बाधः कार्यलोपनिबन्धनः ।  
दृष्टाभावेऽप्यदृष्टस्य द्वारस्य खलु सम्भवात् ॥ १९ ॥  
कार्यापेक्षा यदा धर्मा विकृतौ यान्ति सङ्गतिम् ।  
तदा कार्यावलोपेन तेषां बाधः प्रसिद्ध्यति  ॥ २० ॥  
प्राप्नुवन्तीति हि कार्येण धर्मा द्वारसमन्विताः ।  
प्राप्नुवन्तीति न द्वारकल्पनावसरस्तदा  ॥ २१ ॥  
कार्यानपेक्षसम्बन्धो धर्माणामुच्यते यदि ।  
दशमाद्यविरोधस्स्यात्तदानीं न च तत्तथा  ॥ २३  ॥ ११॥  
तद्वद्भावेन किं धर्माः प्रकारो वापि गृह्यते ।  
इत्येषा दशमाद्ये हि चिन्ता बाधप्रसिद्धये  ॥ २४ ॥  
स्वमतेन दशमाद्यविरोधोपन्यासः ।  
११ ऊर्वपक्षी च तत्राऽह पदार्थानां परिग्रहम् ।  
नोपकारे हि धर्मेभ्यो विना शक्यं रिरूपणम्  ॥ २५ ॥  
यद्यप्याकाङ्क्षति विधिः प्रकारं प्रथमं स्वयम् ।  
तथापि तस्य प्रकृतावपि नैव स्वरूपतः  ॥ २६ ॥  
परिज्ञानं किन्तु यथाश्रुतैर्धर्मैस्तथैव हि ।  
तस्मात्पदार्थपूर्वैव सदा तस्य निरूपणा  ॥ २७ ॥  
अतः पूर्वप्रतीतत्वात्पदार्थैरेव वैकृतः ।  
विधिस्सम्बन्धमाप्नोति तान्गृहीत्वा तु स स्वयम्  ॥ २८ ॥  
उपकारं प्राकृते द्वारेऽलुप्ते बाधन्तु नार्ऽहति  ॥ २९ ॥  
स्वमतेन दशमाद्यसिद्धान्तवर्णनम् ।  
१२ आद्धान्ती तु वदत्येवं सत्यं धर्माः पुरस्सराः ।  
तथा ।  
द्यपि ते न गृह्यन्ते तदानीमनपेक्षणात् ॥ ३० ॥  
प्रकारं हि पुनस्साध्यरूपो विधिरपेक्षते१३ ।  
नपदार्थनिति हि १४ आत्प्रतीतानप्युपेक्षते  ॥ ३१ ॥  
प्रकारेणैव सम्बन्धं प्रथमं प्रतिपद्यते ।  
प्रकारकल्पितैः पश्चात्पदार्थैरिति दर्शितम्  ॥ ३२ ॥  
अन्यधर्माणामन्यधर्मत्वशङ्कानिरासौ ।  
धर्माणामन्यदीयानां कथमन्यत्र सङ्गमः ।  
इति चेदुपकारेऽपि तुल्यमेतदथोच्यते  ॥ ३३ ॥  
नोपकारस्य सम्बन्ध इति हास्यमिदं वचः ।  
यद्यसौ नान्यदीयस्स्यात्कथं तर्ह्यतिदिश्यते  ॥ ३४ ॥  
अन्यत्र ह्यन्यदीयस्य देहशोऽतिदेश उच्यते ।  
तद्वद्भावेन तत्प्रापौ विरोधश्चेन्न विद्यते  ॥ ३५ ॥  
तद्वद्भावोपत्त्यर्थं पदार्थेष्वपि तत्समम् ।  
प्रतिपत्तिविरोधोऽयमन्यदीयान्यसङ्गमे  ॥ ३६ ॥  
मुखान्तरेण१५ सम्बन्धे स च नास्ति कथञ्चन ।  
भाट्टमतेऽनुपपत्त्युपन्यासः ।  
ये तु नेच्छन्ति धर्माणां सम्बन्धं वैकृतैस्सह  ॥ ३७ ॥  
अपूर्वे प्राकृताङ्गानां१६ ग्रन्थस्तेषां विरुध्यते ।  
सप्तमाष्टमयोस्तेषां१५ प्रकारप्राप्तिचिन्तनम्  ॥ ३८ ॥  
न युक्तं तत्र चिन्ता हि षट्केऽस्मिन्कार्यबन्धना ।  
नियोगोऽप्यथ कार्यञ्चेत्तदर्थमपि चिन्त्यते  ॥ ३९ ॥  
चतुर्थाध्यायचिन्तापि१६ षट्केऽस्मिन्नापतेत्तथा ।  
स्वमतेनोपपत्तिप्रदर्शनम् ।  
कार्यतो ह्युपदेशार्थद्विध्यर्थाद्यप्रतीयते  ॥ ४०  ॥ १७॥  
यथा तस्योपदिष्टत्वं तथाऽक्षेपण ।  
वक्ष्यते ।  
तेन विध्यर्थमुत्सृत्य कार्यमन्यत्समाश्रितम्  ॥ ४१ ॥  
द्वारभूतमियं चिन्ता कार्यषट्के विधीयते ।  
अतिदेशः पदार्थानां तेन षट्केऽत्र चिन्तितः  ॥ ४२ ॥  
तस्यैव हेतुभतस्स उपकारोऽपि दर्शितः ।  
'षड्भिर्दीक्षयती'त्यत्र प्राकृतानाञ्च वैकृतैः  ॥ ४३ ॥  
अङ्गभूतैरनङ्गानां बाधश्चैवं प्रसज्यते ।  
प्रधानभावबाह्यत्वादुपकारप्रसिद्धये  ॥ ४४ ॥  
नैव प्रयुक्तिमात्रेण क्रियते प्राकृतं पुनः ।  
तत्र ।  
कार्यातिदेशोयं सम्मतस्त्वौपदेशिकः  ॥ ४५  ॥ १८॥  
उपदेशप्रमेयेण विध्यर्थेनोपकल्पितः ।  
प्रकृतावुपकारस्य यदपूर्वेण कल्पना  ॥ ४६ ॥  
नियोज्यस्य च वृद्धानामुपदेशेन सम्मता ।  
स्वमतेनोपदेशशब्दार्थोपन्यासः ।  
उपदेशो हि ।  
नामात्र ग्रन्थसन्दर्भ उच्यते  ॥ ४७ ॥  
स च प्रमाणं विध्यर्थे कार्यरूपेऽवधारितः ।  
योर्ऽथः प्रतीयते यस्मात्स परं नौपदेशिकः  ॥ ४८ ॥  
विध्यर्थस्स्वप्रतीत्यथ यमाक्षिपति सोऽपि च ।  
अपर्यवस्यन्विध्यर्थे यं प्रकल्पयितुं क्षमः  ॥ ४९ ॥  
औपदेशिकता युक्ता तस्याप्यक्षरबोध्यवत् ।  
उपकारविशेषञ्नच विधिः कल्पयितुं क्षमः  ॥ ५० ॥  
न पदार्थविशेषन्तु वैकृतं प्राकृतो यथा ।  
उपकारविशेषस्य कल्पनायां क्षमोऽपि यत् ॥ ५१ ॥  
प्रकृतेरेव गृह्णाति लाघवं तत्र कारणम् ।  
कॢप्तकल्प्यविरोधे हि लघुः क्लॄप्तपरिग्रहः  ॥ ५२ ॥  
अस्ववाक्यनामलिङ्गैश्च कॢप्तोऽसौसन्निधाप्यते ।  
पदार्थभेदप्राप्तिस्तु नोपकरं विना भवेत् ॥ ५३ ॥  
प्रकृतिविकृत्योर्विशेषकथनम् ।  
तत्प्राप्तेः कार्यतस्तेषां प्रकारश्चोपदेशतः ।  
प्रकृतावुपकारश्च पदार्थश्चोपदेशतः  ॥ ५४ ॥  
विकृतौ कार्यतो धर्माः प्रकारश्चोपदेशतः  ॥ ५५ ॥  
स्वमतोपन्यासः ।  
उपदिष्टेऽपि चैतस्मिन्नतिदेशपदाभिधा ।  
न वार्यतेऽस्ति तस्यार्ऽथो देशान्यत्वं निजाद्विधेः  ॥ ५६ ॥  
उपदेशातिदेशयोर्भिन्नविषयत्ववादिभाट्टमते दोषोद्भावनम् ।  
उपदिष्टातिदिष्टत्वं न त्वेकस्य विरुद्ध्यते ।  
नोपदेशातिदेशौ हि प्रमाण इति सम्मते  ॥ ५७ ॥  
उपदेशातिदेशौ हि प्रमाणे भवतो यदि ।  
स्वमते पूर्वोक्तदोषाभाववर्णनम् ।  
तदा विरोधो जायेत न चैवमिह सम्मतम्  ॥ ५८ ॥  
तेनोपदेशमेयत्वादुपदिष्टमितीष्यते ।  
अन्यस्मिन्नन्यतोभावादतिदेशोऽपि युज्यते  ॥ ५९ ॥  
स्वमतेनोपदेशदेशयोर्विषयनिर्देशः ।  
उपदेशकार्यरूपप्रमाणद्वयसंश्रयौ ।  
षट्कावुभौ नोदेशमतिदेशञ्च संश्रितौ  ॥ ६० ॥  
अतिदेशाश्रयत्वे हि बाधे तन्त्रे च भूयसी ।  
उपदिष्टार्थविषया चिन्ता नैवोपपद्यते  ॥ ६१ ॥  
द्वारकार्याश्रयत्वे तु सर्वासामुपपन्नता ।  
चिन्तानामितिचिन्तेह युक्ता कार्यसमाश्रया  ॥ ६२ ॥  
उपकारवत्पदार्थानामुपदिष्टत्वशङ्का ।  
१९ अन्वेवमुपदिष्टत्वं पदार्थानां प्रसज्यते ।  
कार्यवत्तैरपि यते विध्यर्थोऽन्वित उच्यते  ॥ ६३ ॥  
तन्निरासः ।  
उच्यते शाब्दतैवं स्यान्नोपदेशप्रमेयता ।  
प्रमाणद्वयभेदोऽयमुपस्थाननिबन्धनः  ॥ ६४ ॥  
उपदेशोपस्थितो यो वाक्यार्थान्वयमृच्छति ।  
स औपदेशिको ज्ञेयस्स च द्वैधमुपस्थितः  ॥ ६५ ॥  
ग्रन्थैनोपस्थितश्चैव विध्यर्थोपस्थितस्तथा ।  
२० अथोपकारः प्रकृतौ नियोज्यो वाश्रुतो यथा  ॥ ६६ ॥  
प्रकारोपस्थितो यश्च द्वेधा नासावुपस्थितः ।  
तेनौपदेशिको नासौ केवलं कार्यबन्धनः  ॥ ६७ ॥  
पूर्वनिबन्धनिबन्धनमपनेतुं मोहमीहमानेन ।  
शालिकनाथेन कृतः कृतिनामानन्ददो यत्नः  ॥ ६८ ॥  
इति महामहोपाध्यायश्रीमच्छालिकनाथमिश्रप्रणीतायां प्रकरणपञ्चिकायामतिदेशपारायणं नाम चतुर्दशं प्रकरणं समाप्तम् ॥  
समाप्ता चेयं प्रकरणपञ्चिका  ॥  
