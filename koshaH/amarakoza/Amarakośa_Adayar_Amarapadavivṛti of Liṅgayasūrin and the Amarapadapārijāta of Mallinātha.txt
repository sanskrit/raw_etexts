Root text of the Amarakośa and 2 commentaries, typed in (from the Adyar edition) by T.V. Kamalambal and checked by S. Kavitha and S.A.S. Sarma, working within the framework of the ERC DHARMA project (Grant No 809994)


Ramanathan, A.A. 1971, 1978 Amarakośa [I,II] with the unpublished South Indian commentaries Amarapadavivṛti of Liṅgayasūrin and the Amarapadapārijāta of Mallinātha. Vols. 1 and 2 (of 3 vols.) Adyar Library Series 101. Madras: Adyar Library and Research Centre.

%%p. 01.001
amarakośaḥ
dākṣiṇātyavyākhyopetaḥ
prathamakāṇḍaḥ
1. svargavargaḥ
AK.01.01.001ab yasya jñānadayāsindhoragādhasyānaghā guṇāḥ .
AK.01.01.001cd sevyatāmakṣayo dhīrāḥ sa śriyai cāmṛtāya ca .. 1 ..
<Amarapadavivrti><AK.01.01.001>
%%p. 01.003
amarapadavivṛtiḥ liṅgayasūrikṛtā
śivaṃ hariṃ vidhātāraṃ tatpatnīstatsutān gurūn .
natvā samastapratyūhaśāntaye maṅgalāya ca ..
padavākyapramāṇajñaiḥ kṣīrasvāmyādisūribhiḥ .
kṛtān granthān samālocya bālānāṃ sukhabuddhaye ..
yat kṛtaṃ surasiṃhena nāmaliṅgānuśāsanam .
tatrasthāyāḥ padāvalyā vivṛtirvakṣyate mayā ..
yasyeti—he dhīrāḥ vidvāṃsaḥ yasya guṇāḥ anaghāḥ nirmalāḥ sa devaḥ śriyai ca amṛtāya ca mokṣāya ca sevyatām ārādhyatām, bhuktimuktiphalāvāptyā ityarthaḥ . kiṃviśiṣṭasya ? jñānaṃ ca dayā ca tayoḥ sindhuḥ tasya jñānadayāsindhoḥ . agādhasya viṣaya lipsāvirahitasya . kiṃvidhaḥ ? akṣayaḥ kṣayarahitaḥ . śloko'yaṃ samudrapakṣe'pyūhanīyaḥ . asya viṣṇoḥ kṣayo nivāsaḥ akṣayaḥ .. 1 ..</Amarapadavivrti>
<Amarapadaparijata><AK.01.01.001>
amarapadapārijātaḥ mallināthasūrikṛtaḥ
ākaṇṭhapauruṣamato vāraṇatāṃ vighnavāraṇenaiva .
prathitāṃ bibhradaśeṣatridaśopāsyaṃ paraṃ mahaḥ seve ..
uktānuktaniruktacintanaphalāṃ ṭīkāṃ subhūteḥ parā-
mālocyāmarabhāṣyavārttikamukhān granthān bahūnādarāt .
vyācakṣe'marasiṃhanāmakamahaṃ śrīvatsagotrodbhavo
bollāṭinminṛsiṃhasūritanayaḥ śrīmallinātho mudā ..
iha khalu nikhilaphaṇipativitatamatakamalanilayakabalanakalaśatanayaḥ kavivarakaraṭinikarasiṃhāmarasiṃhaḥ prakramyamāṇanibandhanaratnaparipanthinirantarāntarāyatimirapaṭalaniyutamihirasamānāmabhinavādhikṛtadevatopāsanāmanena nibadhnāti yasyeti—tatra devatāyāḥ paramamahattvakhyāpanārthaṃ samudratvamāropitam . tat katham . yasyāgādhasya mandaragirimūlakarṣaṇenākaluṣitasya jñānadayāsindhoḥ . kṣīrasya sindhuḥ kṣīrasindhuriti yāvat . jñānadayayoḥ sindhuḥ jñānadayāsindhuriti ādhārādheyabhāvasaṃbandhena . samasta viṣayakānubhavasya sakalajagaduddhārakadayāyāścādhārabhūtasindhorguṇā alaṅghyatvādayaḥ . anaghāḥ tarucaranikaralaṅghitatvādidoṣeṇādūṣitāḥ . akṣayaḥ kalaśasutakaratalāculukitaḥ . sa śaivānāṃ śivaḥ vaiṣṇavānāṃ viṣṇuḥ, jainānāṃ jinaḥ, bauddhānāṃ buddha iti tattadadhidevatāpūrvasindhuḥ . he śryamṛtayoḥ . bhavadbhiḥ sevyatām . trivargasaṃpattermokṣasya cārādhyatāmityarthaḥ . kiṃ ca . yasyāgādhasya śeṣavācaspatiprabhṛtibhirapi varṇitumaśakyasya . jñānadayā jñānadānasaṃpattyā . jñānasya dāḥ dānam īḥ saṃpattiḥ . tayā jñānadayetyupalakṣaṇatṛtīyayā upalakṣitasyetyarthaḥ . sindhorguṇāḥ prasādamādhuryādayaḥ . anaghāḥ pāparahitāḥ . akṣayaḥ sakalajanairumbhito'pyakṣīṇaḥ . sa vidvajjanādhidevatāpūrvasindhuḥ . dhīrāḥ śriyai cāmṛtāya ca . sindhurlakṣmīsudhayoḥ sevyaḥ . ʻekaḥ śabdaḥ samyag jñātaḥ suṣṭhu prayuktaḥ svarge loke kāmadhug bhavati (cf. mahābhāṣya, 6.1.84) ityāgamāt . vācastatsādhyasvargasya ca bhavadbhiḥ sevyatām .
lakṣmīsarasvatīdhātrītrivargasaṃpattivibhūtiśobhāsu .
upakaraṇaveṣaracanāvasudhāsu śrīriti prathitā .
ʻamṛtaṃ divi khe mokṣe, ʻyajñaśeṣe'mṛtāśane ityubhayatra vyāḍiḥ . anena parabrahmaśabdabrahmaṇorupāstirācaritā .. 1 .. /Amarapadaparijata>
AK.01.01.002ab samāhṛtyānyatantrāṇi saṃkṣiptaiḥ pratisaṃskṛtaiḥ .
AK.01.01.002cd saṃpūrṇamucyate vargairnāmaliṅgānuśāsanam .. 2 ..
<Amarapadavivrti><AK.01.01.002>
samāhṛtyeti—anyatantrāṇi nighaṇṭvantarāṇi samāhṛtya ekīkṛtya saṃkṣiptaiḥ saṃkucitaiḥ pratisaṃskṛtaiḥ paryāyapadaiḥ vargaiḥ sajātīyasamūhaiḥ sāṅgopāṅgaśabdasamūhaiśca nāmnāṃ vṛkṣādiparyāyāṇāṃ liṅgānāṃ satrīpuṃnapusakānām anuśāsanaṃ śikṣā saṃpūrṇaṃ rūḍhaparyāyaparityāgenocyate .. 2 ..</Amarapadavivrti>
<Amarapadaparijata><AK.01.01.002>
śāstraprārambhe viśiṣya prayojanaṃ prathayati—samāhṛtyet—anyatantrāṇi samāhṛtya katicillṅgahīnāni katicidasaṃkṣiptāni kānicidapratisaṃskṛtāni kānicidvargahīnāni . tasmādanyatantrāṇyekīkṛsya . saṃkṣiptaiḥ stokādbhūyo'bhidhānaṃ saṃkṣepa iti lakṣaṇasyāśrayaiḥ pratisaṃskṛtaiḥ asūktiparihāraḥ pratisaṃskāra iti lakṣaṇasya viṣayaiḥ vargaiḥ sajātīyapadasamūhaiḥ nāmaliṅgānuśāsanamityetattantraṃ saṃpūrṇaṃ liṅgādyavikalaṃ yathā tathocyate .. 2 .. </Amarapadaparijata>
AK.01.01.003ab prāyaśo rūpabhedena sāhacaryācca kutracit .
AK.01.01.003cd strīpuṃnapusakaṃ jñeyaṃ tadviśeṣavidheḥ kvacit .. 3 ..
<Amarapadavivrti><AK.01.01.003>
prāyaśa iti—strīpuṃnapusakaṃ prāyaśaḥ prāyeṇa rūpabhedena jñeyam . tadyathā—ʻbuddhirmanīṣā dhiṣaṇȫ iti (1. 5. 1) . kutracit sāhacaryāt jñeyam . tadyathā—ʻtaṭit saudāminī iti (1. 9. 3) . kvacit teṣāṃ liṅgānāṃ viśeṣavidheḥ jñeyam . katham ? ʻbherī strī dundubhiḥ pumān iti (1. 7. 6) . evaṃ liṅgatraye'pi ūhanīyam .. 3 .. </Amarapadavivrti>
<Amarapadaparijata><AK.01.01.003>
saṃkṣepaprakāraṃ pradarśayati prāyaśa iti—prāyaśaḥ pracuraṃ rūpabhedena niyatarūpeṇa, kutracit rūpabhedāpratītasthale sāhacaryāt, tadviśeṣavidheḥ kvacit, yatra rūpabhedapratītirnodeti, yatra sāhayaryaṃ ca na nimittaṃ, yatra sāhacaryaliṅgāpavādaḥ, yatrānekaliṅgatvaṃ, tatra viśeṣavidheḥ strīpuṃnapuṃsakaṃ jñeyam . rūpabhedasyodāharaṇam—
ʻharītakī haimavatī recakī śreyasī śivȫ (2. 4. 59)
ʻunmattaḥ kitavo dhūrto duttūraḥ kāñcanāhvayaḵ . (2. 4. 77)
ʻabhayaṃ naladaṃ sevyamamṛṇālaṃ jalāśayam . (2. 4. 164)
ityādi . sāhacaryasyodāharaṇam—ʻsyādvitardistu vedikȫ (2. 2. 16) . ʻpañcaśākhaḥ śayaḥ pāṇiḵ (2. 6. 81) . ʻviṣṭapaṃ bhuvanaṃ jagat (2. 1. 6) . caśabdaḥ pratyayādyupalakṣaṇārtham . ʻvibhūtirbhūtiraiśvaryam (1. 1. 39) ityatra pratyayo liṅgasya gamako bhavati . ʻpuñjarāśī tūtkaraḥ kūṭamastriyām (2. 5. 42) ityatra samāso liṅgasya gamako bhavati . viśeṣavidherudāharaṇam—ʻcañcustroṭirubhe striyām (2. 5. 36) . ʻstriyaḥ sumanasaḥ puṣpam (2. 4. 17) ʻkhaniḥ striyāmākaraḥ syāt (2. 4. 7) . ʻkirīṭaṃ puṃnapuṃsakam (2. 6. 102) .. 3 ..</Amarapadaparijata>
%%p. 01.004
AK.01.01.004ab bhedākhyānāya na dvandvo naikaśeṣo na saṃkaraḥ .
AK.01.01.004cd kṛto'tra bhinnaliṅgānāmanuktānāṃ kramādṛte .. 4 ..
<Amarapadavivrti><AK.01.01.004>
bhedākhyānāyeti—atra granthe bhinnaliṅgānāṃ padānāma anuktānāṃ kramāt ṛte bhedākhyānāya dvandvo na kṛtaḥ . ekaśeṣaḥ ekaśeṣasamāso na kṛtaḥ . saṃkaraśca na kṛtaḥ . tadyathā—ʻukhā kuṇḍam ityuktam (2. 9. 31) . na tu ʻukhākuṇḍe iti . ekaśeṣo yathā—ʻnabhaḥ khaṃ śrāvaṇo nabhāḵ (3. 3. 232) na tu ʻkhaśrāvaṇau nabhaḥ kham iti . saṃkaro yathā—ʻstavaḥ stotraṃ stutirnutiḵ iti (1. 6. 11) . na tu ʻstutiḥ stotraṃ stavo nutiḵ iti . saṃkaro nāma sāhacaryam . bhinnaliṅgānāṃ nānāliṅgānām anuktānām anyatrānuktānām . kramādṛte . bhinnavākyānāṃ krameṇaiva anuśāsanaṃ karomi, kramaṃ vinā na karomītyarthaḥ .. 4 ..</Amarapadavivrti>
<Amarapadaparijata><AK.01.01.004>
pratisaṃskāraprakāraṃ darśayati bhedākhyānāyeti—atra śāstra'nuktānāṃ bhinnaliṅgānāṃ padānāṃ kramādṛte kramaṃ vinā bhedākhyānāya bhedapratipattinimittārthaṃ na dvandvaḥ kṛtaḥ . naikaśeṣaḥ . ekaśeṣo'pi na kṛtaḥ . saṃkaraśca na kṛtaḥ . kevalaṃ krama eva kṛta ityarthaḥ . dvandvapratiṣedhasya—ʻreṇurdvayoḥ striyāṃ dhūliḥ pāṃsurnā na dvayo rajaḵ (2. 8. 98) . atra pārthakyameva kramaśabdārthaḥ . ekaśeṣapratiṣedhasya—ʻnālī nālaṃ ca kāṇḍo'syö (2. 9. 22) ityādi . atra sarvapadoktireva kramaśabdārthaḥ . saṃkarapratiṣedhasya—ʻstavaḥ stotraṃ stutirnutiḵ (1. 6. 11) . atra vibhāga eva kramaśabdārthaḥ . bhedapratītisthale saṃkaro na doṣāya . ʻalaṃkārastvābharaṇaṃ pariṣkāro vibhūṣaṇam (2. 6. 101) . atra bhinnaliṅgānāmityanena abhinnaliṅgānāmudārahaṇānyuktānyeva . dvandvasya—ʻgṛhaṃ gehodavasitaṃ veśma sadma niketanam (2. 2. 4) . ʻnikāyyanilayālayāḵ (2. 2. 5) . ekaśeṣasya—ʻnāsatyāvaśvinau dasrāvāśvineyau ca tāvubhaü (1. 1. 51) . anuktānāmityanena uktānāṃ bhinnaliṅgānāṃ dvandvādayaḥ kṛtā eva . ʻtamālapatratilakacitrakāṇi viśeṣakam (2. 6. 123) ityatra ʻdvitīyaṃ ca turīyaṃ ca na striyām (2. 6. 123) iti liṅgamuktam . ʻdharmāḥ puṇyayamanyāyasvabhāvācārasomapāḵ (3. 3. 139) ityatra ʻsyāddharmastriyāṃ puṇyaśreyasī (2. 4. 24) ityatra liṅgamuktam . ʻpadmākarastaṭāko'strī kāsāraḥ sarasī saraḵ (1. 12. 28) . atra taṭāko'strīti liṅgamuktam .. 4 .. </Amarapadaparijata>
%%p. 01.005
AK.01.01.005ab triliṅgyāṃ triṣviti padaṃ mithune tu dvayoriti .
AK.01.01.005cd niṣiddhaliṅgaṃ śeṣārthaṃ tvantāthādi na pūrvabhāk .. 5 ..
<Amarapadavivrti><AK.03.01.005>
trilṅgyāmiti—triṣviti prayukte liṅgatrayaṃ jñeyam . yathā ʻtaṭaṃ triṣü iti (1. 9. 7) . dvayorityukte strīpaṃliṅge jñeye . yathā—ʻreṇurdvayoḵ iti (2. 8. 98) . ekaliṅganiṣedhe avaśiṣṭaliṅgaṃ jñeyam . yathā—ʻvimāno'strī iti (1. 1. 49) . tu śabdo'nte yasya tat tvantam, athaśabdaḥ ādiḥ yasya tat athādi, tvantaṃ ca athādi ca padaṃ pūrvapadārthaṃ na bhavati śāstreṣu .. 5 ..</Amarapadavivrti>
<Amarapadaparijata><AK.01.01.005>
taraṇirahitapārāvāra iva paribhāṣārahitaṃ śāstraṃ dustaramiti paribhāṣāṃ nirūpayati triliṅgyāmiti—triṣviti prayukte triliṅge kṛtavivakṣā jñeyā . ʻsarandhre suṣiraṃ triṣü (1. 9. 2) . dvayorityukte strīpuṃliṅge jñeye . yathā ʻvahnerdvayorjvālakīlaü (1. 1. 57) . yadyapi dviśabdaḥ saṃkhyeyasāmānyavartī tathāpi vaktṛvivakṣāpūrvikā śabdapravṛttiriti vivakṣāvaśāt prakṛte saṃkhyeyaviśeṣavartī . tasmād ʻdvihīnaṃ prasave sarvam (2. 4. 18) ityādau mithunārthapratītikaro bhavati . ʻardharātraniśīthau dvaü (1. 4. 6) ityatra saṃkhyāviśeṣasya śrūyamāṇatvādatiprasaṅgasyāvakāśo nāsti . niṣiddhaliṅgaṃ śeṣārtham . niṣiddhaliṅgaṃ padaṃ pāriśeṣyāniṣiddhaliṅgārthaṃ syāt . yathā ʻastriyāmāḍhakadroṇaü (2. 9. 88) . atra śeṣatvaṃ puṃnapuṃsakayoreva . āḍhakaḥ, āḍhakam . droṇaḥ, droṇam . tvantāthādi na pūrvabhāk . tuśabdāntam athaśabdādi padaṃ pūrvabhāṅna bhavati . tvantasya—ʻpratyanto mlecchadeśaḥ syānmadhyadeśastu madhyamaḵ (2. 1. 7) . ʻpracchardikā vamiśca strī pumāṃstu vamathuḥ samāḵ (2. 6. 55) . evaṃ daṇḍāpūpanyāyādudāharaṇāntarāṇayapi draṣṭavyāni . ʻsyāttemanaṃ tu niṣṭhānam (2. 9. 44) ityādau syādādiprayogaḥ . athādeḥ—ʻambā mātātha bālā syādvāsūḵ (1. 8. 14), ʻbhāryā jāyātha puṃbhūmni dārāḵ (2. 6. 6) . arthagrahaṇād ʻanukrośo'pyatho hasaḵ (1. 8. 18) ityādau athośabdaprayogaḥ . itaḥ paraṃ svargādikrameṇa śāstramavatārayati . atra śeṣapūraṇaṃ viśeṣābhidhānaṃ ṭīkāprayojanam .. 5 .. </Amarapadaparijata>
%%p. 01.006
AK.01.01.006ab svaravyayaṃ svarganākatridivatridaśālayāḥ .
AK.01.01.006cd suraloko dyodivau dve striyāṃ klībe triviṣṭapam .. 6 ..
<Amarapadavivrti><AK.01.01.006>
svariti—svaryate svaḥ, ʻsvṛ śabdopatāpayoḵ . svaḥ sukhaṃ gamyate iti svargaḥ . ʻgamlṛ gataü . suṣṭhu arjyate iti vā . ʻarja sarja arjane . na vidyate akam amukham atreti nākaḥ . tṛtīyaścāsau divaśca tridivaḥ . tridaśānām ālayaḥ tridaśālayaḥ . surāṇāṃ lokaḥ suralokaḥ . dīvyantyasyāmiti dyauḥ, dyauśca . ʻdivu krīḍāvijigīṣādyutistutimodamadasvapnakāntigatiṣü . imāvokārāntavakārāntau strīliṅgau . tṛtīyaṃ ca tad viṣṭapaṃ ca triviṣṭapam . etāni svarganāmāni .. 6 ..</Amarapadavivrti>
<Amarapadaparijata><AK.01.01.006>
svaravyayaṃ—triviṣṭapam . etāni svarganāmāni . atra svaḥśabdo'vyayaḥ . svaḥ puṇyalokaḥ . ʻsvarjayati kāśī . svargaśabdasāhacaryāt svaḥśabdasya puṃstve prāpte'vyayavacanād aliṅgatvam . ʻsadṛśaṃ triṣu liṅgeṣü iti vidhīyate . tatsvarūpe śṛṅgāraprakāśikā—ʻiyamayamidamityarthasaṃjñāvyapadeśanimittaṃ śabdasaṃskārahetuḥ śabdadharmo liṅgaṃ strī pumān napuṃsakamiti (cf. pṛ. 183) . ṭābādiśabdasaṃskāraheturiyaṃvyapadeśakāraṇaṃ strī . ʻtasmācchaso naḥ puṃsi (6. 1. 103) ityādiśabdasaṃskāraheturayamityarthavyapadeśakāraṇaṃ pumān . ʻiko'ci vibhaktaü (7. 1. 73) ityādiśabdasaṃskāraheturayamityarthavyapadeśakāraṇaṃ napuṃsakam . tadetalliṅgaṃ ṣoḍhā . śuddhaṃ miśraṃ saṃkīrṇam upasarjanam āviṣṭam avyaktaṃ ceti . teṣvekasaṃskārahetuḥ śuddham—khaṭvā vṛkṣaḥ kuṇḍaṃ strī pumān napuṃsakamityādi . saṃskāradvayopagrāhi saṃkīrṇam . taṭī taṭaḥ taṭaṃ, śṛṅkhalā śṛṅkhalaḥ śṛṅkhalam . viśeṣyaśabdasaṃskāragrāhi viśeṣaṇarūpamupasarjanam . śuklā śuklaḥ śuklam . viśeṣaṇatve'pi niyatasaṃskāramāviṣṭam . prītirviṣayaḥ pradhānaṃ bhāryā dārāḥ kalatram . liṅganimittaśabdasaṃskārānarhamavyaktam . pañca ṣaṭ kati uccaiḥ nīcaiḥ yūyaṃ vayamityādi . svargādayaḥ pañca rūpabhedāt puṃliṅgāḥ . vaijayantyāṃ (pṛ. 3, ślo. 2) tu tridivaśabdaḥ puṃnapuṃsaka iti kathitaḥ . ʻamartyabhavanaṃ nā ca tridivaṃ syāt svaravyayam iti . dyodivau śabdau strīrūpabhedābhāvālliṅgapratītyaviṣayau . ataḥ striyāmiti viśeṣavidhiḥ . akārāntadivaśabdo'pyasti .
ʻsvarlokastūrdhvalokaḥ syādavarohaḥ phalodayaḥ .
mandaraḥ sairikaḥ śakrabhavanaṃ khaṃ divaṃ nabhaḥ ..
iti trikāṇḍaśeṣaḥ (pṛ. 1, ślo. 4) . triviṣṭaśabdo napuṃsakaḥ . viṣṭapaśabdāpekṣayā prāptapuṃnapuṃsakatvapratiṣedhārthaṃ klībavacanam . yadāha kaiyaṭaḥ—klībagrahaṇaṃ nityajñāpanāthamiti .. 6 ..</Amarapadaparijata>
%%p. 01.007
AK.01.01.007ab amarā nirjarā devāstridaśā vibudhāḥ surāḥ .
AK.01.01.007cd suparvāṇaḥ sumanasastridiveśā divaukasaḥ .. 7 ..
<Amarapadavivrti><AK.01.01.007>
amarā iti—amarāḥ, na mriyante ityamarāḥ . ʻmṛṅ prāṇatyāge . na vidyate jarā yeṣāṃ te nirjarāḥ . ʻjṝṣ vayohānaü . dīvyantīti devāḥ . ʻdivu krīḍādaü . tridaśaparimāṇaṃ vayo yeṣāmiti tridaśāḥ . vibudhyante iti vibudhāḥ . ʻbudha avagamane . surantīti surāḥ . ʻsura aiśvarye . suṣṭhu rājante vā . ʻrājṛ dīptaü . bhaktyā dattaṃ suṣṭhu rāntīti vā . ʻrā ādāne . śubhaṃ rāntīti vā . ʻrā dāne . abdhijā surā yeṣāmastīti vā . suṣṭhu vāñchitaphalaṃ rāntīti vā . ʻrā dāne . suṣṭhu pṛṇanti pālayantīti suparvāṇaḥ . ʻpṝ pālanapūraṇayoḵ . śobhanaṃ parva ācaritameṣāmiti vā . suṣṭhu manyante sumanasaḥ . ʻmana jñāne . śobhanacittatvādvā . tridivasya īśāḥ tridiveśāḥ . dyauḥ okaḥ sthānameṣāṃ te divaukasaḥ .. 7 ..</Amarapadavivrti>
<Amarapadaparijata><AK.01.01.007> 
amarā—amṛtāndhasaḥ . sarvatra svaraparatvāddhalparatvācca ʻlopaḥ śākalyasyö iti (8. 3.29) ʻhali sarveṣām iti (8. 3. 22) dvābhyāṃ yalopaḥ .. 7 .. /Amarapadaparijata>
%%p. 01.008
AK.01.01.008ab āditeyā diviṣado lekhā aditinandanāḥ .
AK.01.01.008cd ādityā ṛbhavo'svapnā amartyā amṛtāndhasaḥ .. 8 ..
<Amarapadavivrti><AK.01.01.008> 
āditeyā iti—aditeḥ apatyāni āditeyāḥ . divi sīdantīti diviṣadaḥ . ʻṣadlṛ viśaraṇagatyavasādaneṣü . likhyante paṭādau lekhāḥ . ʻlikha lekhane . prāṇināṃ śubhāśubhāni likhantīti vā . ʻlikha akṣaravinyāse . aditeḥ nandanāḥ aditinandanāḥ . aditiṃ nandayantīti vā . aditeḥ putrāḥ ādityāḥ . ṛte satye bhavantīti ṛbhavaḥ ṛ svarge bhavantīti vā ṛbhavaḥ . ṛśabdo nītivācī . tasmād bhavantīti vā . na vidyate svapno yeṣāṃ te asvapnāḥ . martyādanye amartyāḥ . na mriyante iti vā amartyāḥ . amṛtam andho 'nnaṃ yeṣāṃ te amṛtāndhasaḥ .. 8 .. </Amarapadavivrti>
%%p. 01.009
AK.01.01.009ab barhirmukhāḥ kratubhujo gīrvāṇā dānavārayaḥ .
AK.01.01.009cd vṛndārakā daivatāni puṃsi vā devatāḥ striyām .. 9 ..
<Amarapadavivrti><AK.01.01.009> 
barhiriti—barhiḥ agniḥ mukhaṃ yeṣāṃ te barhirmukhāḥ . kratau bhuñjate iti kratubhujaḥ . ʻbhuja pālanābhyavahārayoḵ . giraṃ vaṇanti vyākurvantīti gīrvāṇāḥ . ʻvaṇa kvaṇa śabde . gīḥ vāṇo yeṣāmiti vā . giraṃ vanantīti vā . ʻvana saṃbhaktau śabde cö . dānavānām arayaḥ dānavārayaḥ . śobhanaṃ vṛndaṃ yeṣāmastīti vṛndārakāḥ . devatā eva daivatāni . iti sāmānyato devatānāmāni .. 9 .. </Amarapadavivrti>
<Amarapadaparijata><AK.01.01.009> 
barhirmukhāḥ—striyām . devanāmāni . ʻnilimpāḥ svargiṇaḥ sendrā divijā dvidaśā budhāḵ ityetāni ca . jātiśabdena jātyāśritā vyaktirabhidhīyata iti tadvyaktīnāṃ bahutvād bahuvacananirdeśaḥ .. 9 .. </Amarapadaparijata> 
AK.01.01.010ab ādityaviśvavasavastuṣitābhāsvarānilāḥ .
AK.01.01.010cd mahārājikasādhyāśca rudrāśca gaṇadevatāḥ .. 10 ..
<Amarapadavivrti><AK.01.01.010> 
ādityeti—ādityāḥ ādityasaṃghena vṛttāḥ gaṇadevatāḥ, te dvādaśa . śrāddhādau agre upaviśantīti viśve . ʻviśa praveśane . te trayodaśa . āhūtā vasantīti vasavaḥ . ʻvasa nivāse . te aṣṭau . tuṣyantīti tuṣitāḥ . ʻtuṣa tuṣṭaü . te ṣaṭtriṃśat . ābhāsante iti ābhāsvarāḥ . ʻbhāsṛ dīptaü . te catuḥṣaṣṭiḥ . yaiḥ ananti saṃcarante prāṇinaḥ te anilāḥ . ʻana prāṇane . ilāyāṃ na carantīti vā . te ekonapañcāśat . mahārājaśabdo yeṣāmastīti mahārājikāḥ . te ṣaṭtriśad dve śate . sādhyante ārādhyante iti sādhyāḥ . ʻrādha sādha saṃsiddhaü . te dvādaśa . rodayanti duṣṭān iti rudrāḥ . ʻrudir aśruvimocane . rutaṃ duḥkhaṃ drāvayantīti vā rudrāḥ . ʻdrā kutsāyāṃ gataü . rutaṃ vedātmakaṃ śabdaṃ kalpādau drāvayantīti vā rudrāḥ . te ekādaśa . etāni samūhadevatānāmāni .. 10 .. </Amarapadavivrti>
<Amarapadaparijata><AK.01.01.010> 
āditya—gaṇadevatāḥ . ādityādayo devatāḥ .
ʻtatrādityā dvādaśa syurviśvedevāstrayodaśa .
vasavaścāṣṭa saṃkhyātāḥ ṣaṭtriṃśat tuṣitāḥ smṛtāḥ .
ābhāsvarāścatuḥṣaṣṭirvātāḥ pañcāśadūnakāḥ ..
mahārājikanāmāno dve śate viṃśatistathā .
sādhyā dvādaśa vikhyātā rudrā ekādaśa smṛtāḵ ..
ʻtatra dvādaśa nagnākhyā iti pāṭhāntaram iti subodhinyāmuktam . evaṃ purāṇavacanaistatsaṃkhyānāmāni jñātavyāni . viśve iti pāṭhasāmarthyāt sarvanāmakāryamaniṣiddham .. 10 .. </Amarapadaparijata>
%%p. 01.0010
AK.01.01.011ab vidyādharāpsaroyakṣarakṣogandharvakiṃnarāḥ .
AK.01.01.011cd piśāco guhyakaḥ siddho bhūto'mī devayonayaḥ .. 11 ..
<Amarapadavivrti><AK.01.01.011> 
vidyādhara iti—gulikāñjanādividyāṃ dhārayantīti vidyādharāḥ . ʻḍudhāñ dhāraṇapoṣaṇayoḵ . ete jīmūtavāhanapuṣpadantaprabhṛtayaḥ . adbhyaḥ sarasaḥ nirgatāḥ apsarasaḥ . sṛ gatau . athavā āpyante puṇyakṛdbhiriti . ʻāplṛ vyāptaü . tāḥ urvaśīmukhāḥ . yakṣyante iti yakṣāḥ . ʻyakṣa pūjāyām . te kuberādayaḥ . yajñebhyo rakṣyanta iti rakṣāṃsi . ʻrakṣa pālane . tāni ca rāvaṇādīni . gānaṃ dhārayantīti gandharvāḥ . te hāhāhūhūprabhṛtayaḥ . kiṃcinnarāḥ kiṃnarāḥ . te aśvamukhādayaḥ . piśitaṃ māṃsamaśnantīti piśācāḥ . ʻaśa bhojane . te kāmacāriṇaḥ nidhiṃ gūhantīti guhyakāḥ . ʻguhū saṃvaraṇe . te maṇibhadrādayaḥ . aṇimādisiddhiḥ eṣāmastīti siddhāḥ . sidhyantīti vā . te viśvāvasuprabhṛtayaḥ . bhavantīti bhūtāḥ . ʻbhū sattāyām te bālagrahādayaḥ . etāni devodbhavadevatānāmāni .. 11 .. </Amarapadavivrti>
<Amarapadaparijata><AK.01.01.011> 
vidyādharo—devayonayaḥ . vidyādharādayo devayonipadavācyāḥ . vidyādharapiśācaguhyakasiddhabhūtāḥ pañcānuktāḥ . tasmād vyāsavidhiḥ . apsaroyakṣarakṣogandharvakiṃnaraśabdāḥ pañca uktāḥ . tasmāt samāsavidhiḥ . īdṛśaḥ pratyayaḥ subhūtiṭīkāpariśramaśālināṃ sugamaḥ .. 11 .. </Amarapadaparijata>
%%p. 01.011
AK.01.01.012ab asurā daityadaiteyadanujendrāridānavāḥ .
AK.01.01.012cd śukraśiṣyā ditisutāḥ pūrvadevāḥ suradviṣaḥ .. 12 ..
<Amarapadavivrti><AK.01.01.012> 
asurā iti—yajñabhāgān nirasyantīti asurāḥ . asūn asyanti iti vā asurāḥ . ʻasu kṣepaṇe . surebhyo'nye vā . asunā rātrau sṛṣṭā vā . asūn rāntīti vā . ʻrā ādāne . diteḥ putrāḥ daityāḥ daiteyāśca . danorjātā danujāḥ dānavāśca . indrasya arayaḥ indrārayaḥ . śukrasya śiṣyāḥ śukraśiṣyāḥ . diteḥ sutāḥ ditisutāḥ . pūrvān indrādīn dīvyanti vijigīṣanta iti pūrvadevāḥ . athavā pūrve devā vā . surān dviṣantīti suradviṣaḥ . ʻdviṣa aprītaü . etāni asuranāmāni .. 12 .. </Amarapadavivrti>
<Amarapadaparijata><AK.01.01.012> 
asurā—suradviṣaḥ . asuranāmāni .. daityānāṃ dānavānāṃ ca mātṛbhedād bhede satyapi asurāviśeṣatvādabhedaḥ . ʻhiraṇyākhyaṃ dānavamiva daṃṣṭrāvibhinnavakṣaḥsthalamiti hiraṇyākhyadaitye dānavaśabdaprayogaḥ . ʻitaḥ sa daityaḥ prāptaśrīrneta evārhati kṣayam (ku. saṃ. 2. 55) iti tārakākhyadānave daityaśabdaprayogaḥ .. 12 ..  </Amarapadaparijata>
%%p. 01.012
AK.01.01.013ab sarvajñaḥ sugato vuddho dharmarājastathāgataḥ .
AK.01.01.013cd samantabhadro bhagavān mārajillokajijjinaḥ .. 13 ..
<Amarapadavivrti><AK.01.01.013>
sarvajña iti—sarvaṃ jānātīti sarvajñaḥ . ʻjñā avabodhane . śobhanaṃ gataṃ jñānam asyeti sugataḥ . ye gatyarthāste jñānārthā iti . sarvaṃ kṣaṇikamiti ācchinatti vā . budhyate iti buddhaḥ . ʻbudha avagamane . dharmasya saṃsāroddharaṇādeḥ rājā dharmarājaḥ . tathā satyaṃ gataṃ bhūtaṃ jñānamasya tathāgataḥ . samantād bhadraṃ maṅgalamasyeti samantabhadraḥ .
ʻaiśvaryasya samagrasya vīryasya yaśasaḥ śriyaḥ .
jñānavairāgyayoścaiva ṣaṇṇāṃ bhaga itīraṇā ..
iti . so'syāstīti bhagavān . māraṃ kāmaṃ jayatīti mārajit . mārān kāmakrodhādīn jayatīti vā . skandhamārakleśamārādīn jayatīti vā . lokān jayatīti lokajit . bhavaṃ jayatīti jinaḥ . ʻji abhibhave . trayāṇāmapi ʻji jaye iti vā dhātuḥ .. 13 .. </Amarapadavivrti>
AK.01.01.014ab ṣaḍabhijño daśabalo'dvayavādī vināyakaḥ .
AK.01.01.014cd munīndraḥ śrīdhanaḥ śāstā muniḥ, śākyamunistu yaḥ .. 14 ..
<Amarapadavivrti><AK.01.01.014>
ṣaḍabhijña iti—divyaṃ cakṣuḥ, divyaṃ śrotraṃ, pūrvanivāsānusmṛtiḥ, paracittatattvajñānam, āśravakṣayaḥ, ṛddhiśceti ṣaḍ abhijñā yasya saḥ ṣaḍabhijñaḥ . dāntikṣāntiśīlavīryadhyāna kānti balopāya praṇidhivijñānāni daśa balāni yasya sa daśabalaḥ . advayam abhedaṃ vijñānādvaitaṃ vadatītyadvayavādī . ʻvada vyaktāyāṃ vāci . vinayati śikṣayati iti vināyakaḥ . ʻṇīñ prāpaṇe . munīnāmindraḥ munīndraḥ . śriyā yogavibhūtyā ghanaḥ nirantaraḥ śrīghanaḥ . śāstīti śāstā . ʻśāsu anuśiṣṭaü . manute iti muniḥ . ʻmanu avabodhane . etāni buddhanāmāni .. śakadeśeṣu jāto muniḥ śākyamuniḥ .. 14 ..  </Amarapadavivrti>
<Amarapadaparijata><AK.01.01.014> sarvajñaḥ—jinaḥ . ṣaḍabhijño—muniḥ . buddhanāmāni .. </Amarapadaparijata>
%%p. 01.013
AK.01.01.015ab sa śākyasiṃhaḥ sarvārthasiddhaḥ śauddhodaniśca saḥ .
AK.01.01.015cd gautamaścārkabandhuśca māyādevīsutaśca saḥ .. 15 ..
<Amarapadavivrti><AK.01.01.015>
sa iti—śakeṣu śreṣṭhaḥ śākyasiṃhaḥ . sarvārtheṣu siddhaḥ sarvārthasiddhaḥ . śuddhodanasya apatyaṃ pumān śauddhodaniḥ . sa ca gotamasyāpatyaṃ pumān gautamaḥ . gautamagotrādvā . arkavaṃśajatvāt arkabandhuḥ . māyādevyāḥ sutaḥ māyādevīsutaḥ . etāni śakadeśabuddhanāmāni .. 15 .. </Amarapadavivrti>
<Amarapadaparijata><AK.01.01.015> 
śākyamunistu yaḥ—māyādevīsutaśca saḥ . śākyasiṃha ityabhidhānabuddhanāmāni . anuktam—ʻsarvajño vītarāgo'rhan jinaḥ syātkārabhūṣaṇaḵ .. 15 .. </Amarapadaparijata>
AK.01.01.016ab brahmātmabhūḥ surajyeṣṭhaḥ parameṣṭhī pitāmahaḥ .
AK.01.01.016cd hiraṇyagarbho lokeśaḥ svayaṃbhūścaturānanaḥ .. 16 ..
<Amarapadavivrti><AK.01.01.016>
brahmeti—bṛhati brahmā . ʻbṛha bṛhi vṛddhaü . ātmanā bhavatīti ātmabhūḥ . ʻbhū sattāyām . suraścāsau jyeṣṭhaśca surajyeṣṭhaḥ . surāṇāṃ jyeṣṭho surajyeṣṭhaḥ . parame brahmalokākhye sthāne tiṣṭhatīti parameṣṭhī . ʻṣṭhā gatinivṛttaü . agniṣvāttādipitṝṇāṃ pitā pitāmahaḥ . hiraṇyaṃ garbhe yasya saḥ hiraṇyagarbhaḥ . lokānāma īśaḥ lokeśaḥ . svayaṃ bhavatīti svayaṃbhūḥ . catvāri ānanāni yasya saḥ caturānanaḥ .. 16 .. </Amarapadavivrti>
%%p. 01.014
AK.01.01.017ab dhātābjayonirdruhiṇo viriñciḥ kamalāsanaḥ .
AK.01.01.017cd sraṣṭā prajāpatirvedhā vidhātā viśvasṛḍ vidhiḥ .. 17 ..
<Amarapadavivrti><AK.01.01.017>
dhāteti—dhatte dhātā . ʻḍudhāñ dhāraṇapoṣaṇayoḵ . abjaṃ yoniḥ yasya saḥ abjayoniḥ . druhyati asurebhyo druhiṇaḥ . ʻdruha jighāṃsāyām . viriṇaktīti viriñciḥ . ʻricir virecane . ʻvicir pṛthagbhāve . vibhiḥ haṃsai ricyate uhyate viriñcaḥ iti vā pāṭhaḥ . kamalam āsanaṃ yasya saḥ kamalāsanaḥ . sṛjatīti sraṣṭā . prajānāṃ patiḥ prajāpatiḥ . vidadhāti karotīti vedhāḥ . vidhatta iti vidhātā . viśvaṃ sṛjatīti viśvasṛṭ . ʻsṛja visarge . vidhati vidhatta iti vidhiḥ . ʻvidha vidhāne . etāni brahmaṇo nāmadheyāni .. 17 ..  </Amarapadavivrti>
<Amarapadaparijata><AK.01.01.017>
brahmātmabhūḥ—vidhiḥ . brahmaṇo nāmāni . anuktam—
ʻśatānandaḥ śatadhṛtiḥ prajāsṛṭ sarvatomukhaḥ .
viśvātmā viśvaretāśca vikhanā nābhījo'bjajaḥ .
abjagarbhaśca vāgīśaḥ prāṇado haṃsavāhanaḥ ..
etāni ca . subhūtinā viśvasṛg vidhiriti pratyapādi . ʻkinpratyayasyö (8. 2. 62) iti kutvamiti . ye tu kvinnantatvaṃ necchanti tanmate ʻvraścādinȫ (8. 2. 36) ṣatvamiti rabhasakośakāreṇa tadapāṭhi ʻviriñco viśvasṛṭ sraṣṭā viriñciḥ kamalāsanaḵ iti .. 16-17 .. </Amarapadaparijata>
%%p. 01.015
AK.01.01.018ab viṣṇurnārāyaṇaḥ kṛṣṇo vaikuṇṭho viṣṭaraśravāḥ .
AK.01.01.018cd dāmodaro hṛṣīkeśaḥ keśavo mādhavaḥ svabhūḥ .. 18 ..
<Amarapadavivrti><AK.01.01.018>
viṣṇuriti—veveṣṭīti viṣṇuḥ . ʻviṣlṛ vyāptaü . narasya dharmākhyasya ṛṣerapatyaṃ nārāyaṇaḥ . narasyedaṃ nāram ayanam vapuḥ avatāreṣu yasyeti vā nārāyaṇaḥ . nāraṃ narasamūham ayati svakarmaṇeti vā . ʻaya paya gataü . nārāḥ āpaḥ ayanaṃ sthānaṃ yasyeti vā . rāḥ śabdāḥ āyānti nirgacchanti yasmāt saḥ rāyaṇaḥ . rāyaṇādanyaḥ arāyaṇaḥ, na arāyaṇaḥ nārāyaṇaḥ . aśabdagamya ityarthaḥ . karotīti kṛṣṇaḥ . ʻḍukṛñ karaṇe . daityān karpatīti vā . ʻkṛṣa vilekhane . kṛṣṇavarṇatvādvā . vikuṇṭhāyā apatyaṃ pumān vaikuṇṭhaḥ . viṣṭarākāre śrotre yasya saḥ viṣṭaraśravāḥ . viṣṭarākāro romāvarto śravasi yasyeti vā . viṣṭaraṃ vyāpanaśīlaṃ śravaḥ kīrtiryasyeti vā . dāma udare yasya sa dāmodaraḥ . hṛṣīkāṇām indriyāṇām īśaḥ hṛṣīkeśaḥ . śobhanāḥ keśā yasya saḥ keśavaḥ . kaśca aśca īśaśca keśāḥ brahmaviṣṇurudrāḥ, te asmin vasantīti vā keśavaḥ . madhorapatyaṃ pumān mādhavaḥ . māyāḥ lakṣmyāḥ dhavo vā . mā dhūyate śatrubhiriti vā . ʻdhūñ kampane . madhorayaṃ hantā vā . vadhyaghātukatvaṃ saṃbandhaḥ . svato bhavatīti svabhūḥ . svena hiraṇyena bhavatīti vā svabhūḥ .. 18 .. </Amarapadavivrti>
AK.01.01.019ab daityāriḥ puṇḍarīkākṣo govindo garuḍadhvajaḥ .
AK.01.01.019cd pītāmbaro'cyutaḥ sārṅgī viṣvakseno janārdanaḥ .. 19 ..
<Amarapadavivrti><AK.01.01.019>
daityāririti—daityānām ariḥ daityāriḥ . puṇḍarīke iva akṣiṇī yasya saḥ puṇḍarīkākṣaḥ . puṇḍarīkaṃ hṛtkamalam akṣatīti vā . ʻakṣū vyāptaü . gāṃ bhuvaṃ vindatīti govindaḥ . gāḥ dhenūḥ vindatīti vā . ʻvidir lābhe . garuḍaḥ dhvaje yasya saḥ garuḍadhvajaḥ . pītam ambaraṃ yasya saḥ pītāmbaraḥ . na vidyate cyutiḥ yasya saḥ acyutaḥ . ʻcyutir kṣaraṇe . śṛṅgavikāraḥ śārṅgaṃ dhanuḥ asyāstīti śārṅgī . viṣvak viṣūcī sarvagatā senā yasya saḥ viṣvaksenaḥ . janān ardayati sukhayatīti janārdanaḥ . ʻarda gatau yācane pīḍane cö .. 19 ..  </Amarapadavivrti>
%%p. 01.016
AK.01.01.020ab upendra indrāvarajaścakrapāṇiścaturbhujaḥ .
AK.01.01.020cd padmanābho madhuripurvāsudevastrivikramaḥ .. 20 ..
<Amarapadavivrti><AK.01.01.020>
upendra iti—indram anu jātaḥ upagataḥ upendraḥ . indrasya avarajaḥ indrāvarajaḥ . cakraṃ pāṇau yasya saḥ cakrapāṇiḥ . catvāro bhujā yasya saḥ caturbhujaḥ . padmaṃ nābhau yasya saḥ padmanābhaḥ . madhoḥ ripuḥ madhuripuḥ . vasudevasya apatyaṃ pumān vāsudevaḥ . trayo lokā vikrameṣu padeṣu yasya saḥ trivikramaḥ . trīn lokān vikramata iti vā . ʻkramu pādavikṣepe . triṣu lokeṣu vinā garuḍena kramate trivikrama iti vā .. 20 .. </Amarapadavivrti>
AK.01.01.021ab devakīnandanaḥ śauriḥ śrīpatiḥ puruṣottamaḥ .
AK.01.01.021cd vanamālī balidhvaṃsī kaṃsārātiradhokṣajaḥ .. 21 ..
<Amarapadavivrti><AK.01.01.021> 
devakīti—devakyā nandanaḥ devakīnandanaḥ . śūrasya vasudevasya apatyaṃ śauriḥ . śriyaḥ patiḥ śrīpatiḥ . puruṣāṇāṃ puruṣeṣu vā uttamaḥ puruṣottamaḥ . vanamālā asyāstīti vanamālī . baliṃ dhvaṃsayatīti balidhvaṃsī . ʻdhvaṃsu avasraṃsane . kaṃsasyārātiḥ kaṃsārātiḥ . akṣam indriyam adhaḥ kṛtaṃ yaiste adhokṣāḥ, daśarathavasudevādayaḥ . tebhyo jātaḥ adhokṣajaḥ . akṣajam indriyajanyajñānam adhaḥ kṛtaṃ yeneti vā .. 21 .. </Amarapadavivrti>
%%p. 01.017
AK.01.01.022ab viśvaṃbharaḥ kaiṭabhajid vidhuḥ śrīvatsalāñchanaḥ .
AK.01.01.022cd (gadāgrajo muñjakeśo dāśārho daśarūpabhṛt) .. 22 ..
<Amarapadavivrti><AK.01.01.022>
viśvaṃbhara iti—viśvaṃ bibhartīti viśvaṃbharaḥ . ʻbhṛñ bharaṇe poṣaṇe cö . kaiṭabhaṃ jayatīti kaiṭabhajit . ʻji abhibhave . vidadhātīti vidhuḥ . ʻḍudhāñ dhāraṇapoṣaṇayoḵ . śrīvatsākhyo romāvarto lāñchanaṃ yasya saḥ śrīvatsalāñchanaḥ . etāni viṣṇunāmāni (gadāgrajo muñjakeśo dāśārho daśarūpabhṛt etāni viṣṇunāmāni) .. 22 .. </Amarapadavivrti>
<Amarapadaparijata><AK.01.01.022> 
viṣṇuḥ—śrīvatsalāñchanaḥ .. viṣṇunāmāni . anuktam—
ʻariṣṭanemirdāśārhaḥ kolakaṇṭho gadādharaḥ .
muñjakeśo giridharaḥ śrīdharo dharaṇīdharaḥ ..
mukundo yajñapuruṣo brahmanābho gadāgrajaḥ .
jagannātho muraripustrikakunnarakāntakaḥ .
śrīvatso'nantaśayano babhruśca kamalodaraḥ ..
etāni ca . hrasvādirnarāyaṇaśabdo'pyasti . luptottarapadavāsuḥśabdo'pyasti . ʻvāsurnarāyaṇapunarvasuviśvarūpāḵ iti trikāṇḍaśeṣaḥ (pṛ. 2, ślo. 30) .. 18-22 .. </Amarapadaparijata>
AK.01.01.023ab vasudevo'sya janakaḥ sa evānakadundubhiḥ .
AK.01.01.023cd balabhadraḥ pralambaghno baladevo'cyutāgrajaḥ .. 23 ..
<Amarapadavivrti><AK.01.01.023>
vasudeva iti—vasubhiḥ dīvyatīti vasudevaḥ . vasuṣu aṣṭasu dīvyatīti vā . ʻdivu krīḍādaü . asya gṛhe viṣṇorutpattisamaye ānakāśca dundubhayaśca vāditā ityānakadundubhiḥ . etāni viṣṇupitṛnāmāni .. balena bhadraḥ balabhadraḥ . pralambanāmānaṃ rakṣo hatavān iti pralambaghnaḥ . balena dīvyatīti baladevaḥ . acyutasyāgrajaḥ acyutāgrajaḥ .. 23 ..  </Amarapadavivrti>
<Amarapadaparijata><AK.01.01.023>
vasudevo—ānakadundubhiḥ . viṣṇupitṛnāmanī . ʻvasudevo'sya janako dundurānakadundubhiḵ iti vaijayantīpāṭhād (pṛ. 5, ślo. 26) dundurapyasti . </Amarapadaparijata>
%%p. 01.018
AK.01.01.024ab revatīramaṇo rāmaḥ kāmapālo halāyudhaḥ .
AK.01.01.024cd nīlāmbaro rauhiṇeyastālāṅko musalī halī .. 24 ..
AK.01.01.025ab saṃkarṣaṇaḥ sīrapāṇiḥ kālindībhedano balaḥ .
<Amarapadavivrti><AK.01.01.024>
revatīti—ramayatīti ramaṇaḥ . revatyā ramaṇo revatīramaṇaḥ . ʻramu krīḍāyām. kāmaṃ pālayatīti kāmapālaḥ .ʻpāla rakṣaṇe . halam āyudhaṃ yasya saḥ halāyudhaḥ . nīlam ambaraṃ yasya saḥ nīlāmbaraḥ . rohiṇyā apatyaṃ pumān rauhiṇeyaḥ . tālo'ṅko yasya saḥ tālāṅkaḥ . musalam asyāstīti musalī . halam asyāstīti halī . saṃkarṣatīti saṃkarṣaṇaḥ . ʻkṛṣa vilekhane . sīraḥ pāṇau yasya saḥ sīrapāṇiḥ . kālindīṃ bhinattīti kālindībhedanaḥ . ʻbhidira vidāraṇe . balamasyāstīti balaḥ . etāni balabhadranāmāni .. 24 ..  </Amarapadavivrti>
<Amarapadaparijata><AK.01.01.024>
balabhadraḥ—balaḥ . balabhadranāmāni . ʻsyādekakuṇḍalaḥ śeṣaḥ sātvataśca sitāsitaḵ . etāni ca . ʻsaunandamasya musalaṃ tasya saṃvartakaṃ halam iti vaijayantī (pṛ. 5, ślo. 24-5) . tadyogāt saṃvartakadharaḥ saunandapāṇiśca bhavati .. 23-4 .. </Amarapadaparijata>
%%p. 01.019
AK.01.01.025cd madano manmatho māraḥ pradyumno mīnaketanaḥ .. 25 ..
AK.01.01.026ab kaṃdarpo darpako'naṅgaḥ kāmaḥ pañcaśaraḥ smaraḥ .
AK.01.01.026cd śambarārirmanasijaḥ kusumeṣurananyajaḥ .. 26 ..
AK.01.01.027ab puṣpadhanvā ratipatirmakaradhvaja ātmabhūḥ .
<Amarapadavivrti><AK.01.01.025-26>
madaneti—madayatīti madanaḥ . ʻmadī harṣaglepanayoḵ . mano mathnātīti manmathaḥ . ʻmantha viloḍane . viyuktā anena mriyante māraḥ . ʻmṛṅ prāṇatyāge . prakṛṣṭaṃ dyumnaṃ valam asyāstīti pradyumnaḥ . mīnaḥ ketane yasya saḥ mīnaketanaḥ . mīnaśabdaḥ jalacaropalakṣaṇam . kaṃ kutsite'vyayam . kaṃ kutsitaḥ darpaḥ yasya saḥ kaṃdarpaḥ . darpaṃ balaṃ karotīti darpakaḥ . na vidyate aṅgaṃ yasya saḥ anaṅgaḥ . kāmayate anena kāmaḥ . ʻkamu kāntaü . pañca śarā yasya saḥ pañcaśaraḥ . smarantyaneneti smaraḥ . ʻsmṛ ādhyāne . śambarāsurasya ariḥ śambarāri . manasi jāyate iti manasijaḥ . ʻjanī prādurbhāve . kusumāni iṣavo yasya saḥ kusumeṣuḥ . manaso'nyasmāt na jāyate ityananyajaḥ . puṣpaṃ dhanuryasya saḥ puṣpadhanvā . rateḥ patiḥ ratipatiḥ . makaraḥ dhvaje yasya saḥ makaradhvajaḥ . ātmano manaso bhavatītyātmabhūḥ . ʻbhū sattāyām . etāni manmathanāmāni .. 25-26 .. </Amarapadavivrti>
<Amarapadaparijata><AK.01.01.025-26> 
madano—ātmabhūḥ . kāmanāmāni .
ʻkaṃ vadanti tapobhaṅgakāraṇaṃ yatināṃ janāḥ .
na svīkurvanti kiṃ santaḥ sarvadharmaparāyaṇāḥ ..
iti vidagdhakaṇṭhābharaṇapraśnottarābhyāṃ brahmasūśabdaḥ kāmaparyāyaḥ .
ʻiḥ kāyajo jarābhāruḥ kantuḥ surabhisāyakaḥ .
saṃkalpajanmā śṛṅgārayonirgūḍhāśayeśayaḥ ..
puṣpāyudhaḥ puṣpaketurbhāvajo viṣamāyudhaḥ .
pañcāyudho madhusakhaḥ śrīsūnurmadhusārathiḥ ..
vīradhanvā svādudhanvā smṛti bhūrikṣusāyakaḥ ..
etāni ca .. 25-6 .. </Amarapadaparijata
%%p. 01.020
AK.01.01.027cd brahmasūrṛśyaketuḥ syādaniruddha uṣāpatiḥ .. 27 ..
<Amarapadavivrti><AK.01.01.027> 
brahmeti—brahma jñānaṃ sūte brahmasūḥ . ʻṣūñ prāṇiprasave . ṛśyo mṛgaḥ ketau yasya saḥ ṛśyaketuḥ . na nirudhyata iti aniruddhaḥ . ʻrudhir āvaraṇe . uṣāyāḥ patiḥ uṣāpatiḥ . etāni pradyumnaputranāmāni . (aravindamiti aśokamiti navamalliketi cūtamiti nīlotpalamiti te pañcāpi manmathasya sāyakanāmāni .
aravindamaśokaṃ ca cūtaṃ ca navamallikā .
nīlotpalaṃ ca pañcaite pañcabāṇasya sāyakāḥ ..
hṛcchayaḥ kāmajaścaitrasakhaḥ śṛṅkārayonijaḥ .)
iti .. 27 .. </Amarapadavivrti>
<Amarapadaparijata><AK.01.01.027>
brahmasūrviśvaketuḥ—uṣāpatiḥ . kāmaputranāmāni . ʻkledantī smaravallabhȫ ʻbrahmasūrviśvaketuḥ syāt iti rabhasakośapāṭhād brahmasūśabdaḥ kāmaputraparyāyaḥ .. 27 .. </Amarapadaparijata>
AK.01.01.028ab lakṣmīḥ padmālayā padmā kamalā śrīrharipriyā .
AK.01.01.028cd (indirā lokamātā mā kṣīrodatanayā ramā) .. 28 ..
<Amarapadavivrti><AK.01.01.028>
lakṣmīriti—lakṣyata iti lakṣmīḥ . ʻlakṣa darśanāṅkanayoḵ . padmam ālayaṃ yasyāḥ sā padmālayā . padyata iti padmā . ʻpadlṛ sevāyām . padmamasyā astīti vā . kāmyata iti kamalā . ʻkamu kāntaü . śrīyata iti śrīḥ, śrayata iti vā . ʻśriñ sevāyām . hareḥ priyā haripriyā . indiṃ rātīti indirā . ʻidi paramaiśvarye . ʻrā dāne . lokānāṃ mātā lokamātā . mā ca . kṣīrābdhestanayā kṣīrābdhitanayā . ramayatīti ramā . ʻramu krīḍāyām .
(bhārgavī lokajananī kṣīrasāgarakanyakā) .
bhārgavīti—bhṛgorgotrāpatyaṃ strī bhārgavī . lokānāṃ jananī lokajananī . kṣīrasāgarasya kanyakā kṣīrasāgarakanyakā . etāni lakṣmīnāmāni .. 28 .. </Amarapadavivrti>
<Amarapadaparijata><AK.01.01.028> 
lakṣmīḥ—haripriyā . lakṣmīnāmāni . padmā kamaletyādinā paryāyasyāpi grahaṇam . ʻstrīliṅgāścāmbujāhvayȫ iti vaijayantī (pṛ. 6, ślo. 36) . ʻīrlokamātābdhisutā mā ramā gominīndirȫ . etāni ca .. 28 .. </Amarapadaparijata>
%%p. 01.021
AK.01.01.029ab śaṅkho lakṣmīpateḥ pāñcajanyaścakraṃ sudarśanam .
AK.01.01.029cd kaumodakī gadā khaḍgo nandakaḥ kaustubho maṇiḥ .. 29 ..
<Amarapadavivrti><AK.01.01.029>
śaṅkha iti—pañcajanākhye asure bhavaḥ pāñcajanyaḥ iti lakṣmīpatiśaṅkhanāma . suṣṭhu dṛśyate sudarśanam . puṃliṅgapakṣe suṣṭhu śatrūn paśyatīti sudarśanaḥ . ʻdṛśir prekṣaṇe . cakata iti cakram . iti viṣṇucakranāma . kuṃ pṛthivīṃ modayatīti kumodakaḥ viṣṇuḥ tasyeyaṃ kaumodakī . ʻmudi harṣe . kaupodakīti pāṭhe kūpodakāt jāyata iti kaupodakī . iti viṣṇugadānāma . nandayatīti nandakaḥ . ʻṭunadi samṛddhaü . iti viṣṇukhaḍganāma . kau bhuvi stobhate vyāpnotīti kustubhaḥ . tasyāyaṃ kaustubhaḥ . ʻṣṭubhu stambhe . iti viṣṇumaṇināma .. 29 .. </Amarapadavivrti>
<Amarapadaparijata><AK.01.01.029>
śaṅkho—maṇiḥ . lakṣmīpateḥ śaṅkhaḥ pāñcajanyaḥ syāt . tasya cakraṃ sudarśanam . vidheyānuvādyapadāni sarvāṇyatra samānaliṅgāni . ataḥ sudarśanaśabdasya napuṃsakatvaṃ siddham . ʻbandhureṣa jagatāṃ sudarśanaḵ iti māghaprayogāt (śiśu. 14. 16) puṃstvaṃ ca saṃbhāvitam . ata eva ʻparaṃ virodhe śeṣaṃ tu jñeyaṃ śiṣṭaprayogataḵ (3. 5. 46) iti śāstrānte vakṣyati . tadgadā kaumodakī syāt . tatkhaḍgo nandakaḥ syāt . tanmaṇiḥ kaustubha iti śabdyate . ʻcāpaṃ tu śārṅgamurasi vanamālā ca mālikȫ iti ca . tadyogāt śārṅgī vanamālīti śabdau vyutpattisiddhau .. 29 .. </Amarapadaparijata>
%%p. 01.022
(cāpaṃ śārṅgaṃ murārestu śrīvatso lāñchanaṃ smṛtam ..)
<Amarapadavivrti><AK.01.01.029?>
cāpamiti—śṛṅgasya vikāraḥ śārṅgaṃ, murāreḥ cāpasya nāma . tasya lāñchanaṃ śrīvatsa iti matam . śrīḥ vakṣasi yasyeti vā . </Amarapadavivrti>
AK.01.01.030ab garutmān garuḍastārkṣyo vainateyaḥ khageśvaraḥ .
AK.01.01.030cd nāgāntako viṣṇurathaḥ suparṇaḥ pannagāśanaḥ .. 30 ..
<Amarapadavivrti><AK.01.01.030>
garutmāniti—garuto'sya santīti garutmān . sarpān giratīti garuḍaḥ . ʻgṝ nigaraṇe . garudbhiḥ ḍīyate iti vā garuḍaḥ . ʻḍīṅ vihāyasā gataü . tṛkṣasyāpatyaṃ pumān tārkṣyaḥ . vinatāyā apatyaṃ pumān vainateyaḥ . khagānāmīśvaraḥ khageśvaraḥ . nāgānām antako nāgāntakaḥ . viṣṇoḥ rathaḥ viṣṇurathaḥ . śobhanāni parṇāni pakṣāḥyasya saḥ suparṇaḥ . pannagā aśanaṃ yasya saḥ pannagāśanaḥ . etāni garuḍanāmāni .. 30 .. </Amarapadavivrti> 
<Amarapadaparijata><AK.01.01.030>
garutmān—pannagāśanaḥ . garuḍanāmāni . garutmasauparṇaśabdāvapi vidyete . ʻvidadhadvimukhān bhaṭānivāhīn sa garutmeva mahendramāpa kopāt iti candrakāvyam . ʻpraurṇavīdatha sauparṇaḥ kīrṇaparṇaḥ phaṇābhṛtaḵ iti rāghavapāṇḍavīyam (dvisaṃ. 18. 52) .. 30 .. </Amarapadaparijata>
AK.01.01.031ab śuṃbhurīśaḥ paśupatiḥ śivaḥ śūlī maheśvaraḥ .
AK.01.01.031cd īśvaraḥ śarva īśānaḥ śaṃkaraścandraśekharaḥ .. 31 ..
%%p. 01.023
AK.01.01.032ab bhūteśaḥ khaṇḍaparaśurgirīśo giriśo mṛḍaḥ .
AK.01.01.032cd mṛtyuṃjayaḥ kṛttivāsāḥ pinākī pramathādhipaḥ .. 32 ..
AK.01.01.033ab ugraḥ kapardī śrīkaṇṭhaḥ śitikaṇṭhaḥ kapālabhṛt .
AK.01.01.033cd vāmadevo mahādevo virūpākṣastrilocanaḥ .. 33 ..
AK.01.01.034ab kṛśānuretāḥ sarvajño dhūrjaṭirnīlalohitaḥ .
AK.01.01.034cd haraḥ smaraharo bhargastryambakastripurāntakaḥ .. 34 ..
AK.01.01.035ab gaṅgādharo'ndhakaripuḥ kratudhvaṃsī vṛṣadhvajaḥ .
AK.01.01.035cd vyomakeśo bhavo bhīmaḥ sthāṇū rudra umāpatiḥ .. 35 ..
(ahirvudhnyo'ṣṭamūrtiśca gajāriśca mahānaṭaḥ ..)
<Amarapadavivrti><AK.01.01.031-35>
śaṃbhuriti—śaṃbhuriti—śaṃ sukhamasmād bhavatīti śaṃbhuḥ . īṣṭe iti īśaḥ . ʻīśa aiśvarye . paśūnāṃ patiḥ paśupatiḥ . śerate sajjanamanāṃsi asminniti śivaḥ . antakāle jagatī asmin śete iti vā śivaḥ . ʻśīṅ svapne . śivaṃkaratvādvā śivaḥ . śūlamasyāstīti śūlī . mahāṃścāsau īśvaraśca maheśvaraḥ . mahatāṃ devānāma īśvaro vā . śaṃ karotīti śaṃkaraḥ . ʻḍukṛñ karaṇe . candraḥ śekharaḥ yasya saḥ candraśekharaḥ . bhūtānāmīśaḥ bhūteśaḥ . bhūtāḥ prāptāḥ śivabhaktāḥ teṣāṃ īṃ māyāṃ śyatīti vā . ʻśo tanūkaraṇe . paraśunā khaṇḍayatīti khaṇḍaparaśuḥ . ʻkhaḍi khaḍa bhedane . khaṇḍaḥ paraśuḥ aneneti vā . girīṇāmīśo girīśaḥ . girau śete iti giriśaḥ . mṛḍatīti mṛḍaḥ . ʻmṛḍa sukhane . mṛtyuṃ jayatīti mṛtyuṃjayaḥ . ʻji jaye kṛttiścarma vāso yasya saḥ kṛttivāsāḥ . pināko'syāstīti pinākī . pramathānām adhipaḥ pramathādhipaḥ . ut gṛhṇātīti ugraḥ . ʻgraha upādāne . ugratvādvā ugraḥ . kapardo'syāstīti kapardī . śrīḥ śobhā kaṇṭhe yasya saḥ śrīkaṇṭhaḥ . śitiḥ mecakaḥ kaṇṭhe yasya saḥ śitikaṇṭhaḥ . kapālaṃ bibhartīti kapālabhṛt . ʻḍubhṛñ dhāraṇapoṣaṇayoḵ . vāmaḥ śreṣṭhaḥ, sa cāsau devaśca vāmadevaḥ . vāmayā dīvyatīti vā vāme savye devī yasyeti vā . vāmayā yukto vā . vāmatvāt vakratvādvā . mahāṃścāsau devaśca mahādevaḥ . sarvatra ʻdivu krīḍetyādi dhātuḥ . virūpam akṣi yasya saḥ virūpākṣaḥ . trīṇi locanāni yasya saḥ trilocanaḥ . kṛśānū reto yasya saḥ kṛśānuretāḥ . sarvaṃ jānātīti sarvajñaḥ . ʻjñā avabodhane . dhūḥ gaṅgā jaṭāsu yasya saḥ dhurjaṭiḥ . kaṇṭhe nīlaḥ keśeṣu lohitaḥ nīlalohitaḥ . nīlaścāsau lohitaśca nīlalohitaḥ . haratīti haraḥ . ʻhṛñ haraṇe . smaraṃ haratīti smaraharaḥ . bhṛjjyate aneneti bhargaḥ . ʻbhrasja pāke . sakalaṃ bibhartīti vā . trīṇi ambakāni locanāni yasya saḥ tryambakaḥ . dyorbhūmirāpaḥ tisro'mbā yasyeti vā . trayāṇāṃ brahmaviṣṇurudrāṇām ambako vā . ʻamba janane . tripurāṇam antakaḥ tripurāntakaḥ . gaṅgāyāḥ dharaḥ gaṅgādharaḥ . andhakasya ripuḥ andhakaripuḥ . kratuṃ dhvaṃsayatīti kratudhvaṃsī . ʻdhvaṃsu avasraṃsane . vṛṣaḥ dhvaje yasya saḥ vṛṣadhvajaḥ . vyomavad vikīrṇaḥ keśo yasya saḥ vyomakeśaḥ . vyoma ākāśaḥ ko vāyuḥ tadādīnāmīśo vā . sarvamasmād bhavatīti bhavaḥ . sarvamasmin bhavatīti vā . bibhetyasmād bhīmaḥ . ʻñibhī bhaye . pralaye tiṣṭhatīti sthāṇuḥ . ʻṣṭhā gatinivṛttaü . rodayati śatrūniti rudraḥ . ʻrudir aśruvimocane . ṛtaṃ satyaṃ rātīti vā . ʻrā ādāne . rutaṃ śabdaṃ rāyatīti vā . ʻrai śabde . rudraṃ rodanaṃ drāvayatīti vā . ʻdru gataü . umāyāḥ patiḥ umāpatiḥ . etāni īśvaranāmāni .. 31-5 ..
(bhasmāṅgarāgo'sthidharaḥ ugrākṣo nāgakaṅkaṇaḥ . )
(bhasma aṅgarāgo yasya bhasmāṅgarāgaḥ . asthīni dharatīti asthidharaḥ . ugrāṇi akṣīṇi yasya ugrākṣaḥ . nāga eva kaṅkaṇaṃ yasya nāgakaṅkaṇaḥ . etāni īśaparyāyanāmāni . ) </Amarapadavivrti>
<Amarapadaparijata><AK.01.01.031-35>
śaṃbhurīśaḥ—tryambakaḥ . chāndasānapi śabdān saṃjñāśabdatvādbhāṣāyāmapi prayuñjata iti triyambakaśabdaḥprayogārha eva . ʻtriyambakaṃ saṃyaminaṃ dadarśö iti kālidāsaḥ . (ku. saṃ. 3. 44) no cet divaspatiprabhṛtiśabdā apyavyavahartavyāḥ syuḥ .. tripurāntakaḥ—umāpatiḥ . īśvaranāmāni . anuktam—
ʻpañcānano'rdhamakuṭaḥ kaṇṭhekālo dṛgāyudhaḥ .
aṣṭamūrtirayugmākṣo bhālanetro'kutaścanaḥ ..
śailadhanvārdharamaṇirjyāpiṅgaḥ pāṃsucandanaḥ .
kālaṃjaro mahākālo rerihāṇo mahānaṭaḥ ..
hiraṇyabāhurhehīro guhākeśo'hibhūṣaṇaḥ .
kaṭīṭaṅkaḥ kaṃkaṭikaḥ kaṭaprūḥ parameśvaraḥ ..
ahirbudhnyo jaṭāṭīro jaṭājūṭo'gnilocanaḥ ..
etāni ca .. 31-5 .. </Amarapadaparijata>
%%p. 01.025
AK.01.01.036ab kapardo'sya jaṭājūṭaḥ pināko'jakavaṃ dhanuḥ .
<Amarapadavivrti><AK.01.01.036ab>
kaparda iti—kaṃ śiraḥ piparti pūrayatīti kapardaḥ . ʻpṝ pālanapūraṇayoḵ . śivajaṭājūṭanāma . akati api nākati na namati iti pinākaḥ . ʻaka aga kuṭilāyāṃ gataü . pinahyata iti pinākaḥ . ʻṇaha bandhane . ajasya kam asthi tadvikāraḥ ajakavam . ajagavamiti vā pāṭhaḥ . ajagavo'sthivikāraḥ . śivasya dhanurnāmanī .. </Amarapadavivrti>
<Amarapadaparijata><AK.01.01.036ab>
kapardo'sya—dhanuḥ . śivajaṭājūṭaḥ kapardanāmā . pināka iti ajagavaṃ ceti tasya dhanurnāmanī . atra ajagavaśabdasya rūpāntarāṇyapi kathayanti . ʻsthāṇordhanuścājagavam iti nāmamālā . ʻajagāvamajīgāvam iti vaijayantī (pṛ. 7, ślo. 50) . </Amarapadaparijata>
%%p. 01.026
AK.01.01.036cd pramathāḥ syuḥ pāriṣadā brāhmītyādyāstu mātaraḥ .. 36 ..
<Amarapadavivrti><AK.01.01.036>
prathamā iti—pramathnanti śatrūniti pramathāḥ . ʻmantha viloḍane . pariṣadi sādhavaḥ pāriṣadāḥ . īśvarasya sabhyanāmāni . mānti varivasyāmiti mātaraḥ . ʻmā māne . ʻmāṅ māne iti vā dhātuḥ . mānaṃ vartanam . śivaparicaryākāriṇīnāṃ brāhmyādīnāṃ nāmāni .
ʻbrāhmī māheśvarī caiva kaumārī vaiṣṇavī tathā .
vārāhī caiva māhendrī cāmuṇḍā sapta mātaraḥ ..
brahmaṇaḥ saṃbandhinī brāhmī . maheśvarasya saṃbandhinī māheśvarī . kumārasya saṃbandhinī kaumārī . viṣṇoriyaṃ vaiṣṇavī . varāhasya saṃbandhinī vārāhī . mahendrasya saṃbandhinī māhendrī . cāmuṇḍā iti sapta mātaraḥ .. 36 .. </Amarapadavivrti>
<Amarapadaparijata><AK.01.01.036>
pramathāḥ—mātaraḥ . pramathā itīśvaradāsanāma . anuktam—ʻbhūtalokāni bhūtāni . bhūtānāṃ nāmanī . ʻkāpiśeyāḥ piśācakāḵ . gurunāthāditatsahacarapiśācanāma . anuktam—
ʻbrāhmī māheśvarī caiva kaumārī vaiṣṇavī tathā .
vārāhī caiva māhendrī cāmuṇḍā sapta mātaraḥ ..
brāhmīprabhṛtayaḥ sapta mātaraḥ syuḥ . ʻbrahmāṇyāryā smṛtāḥ sapta mātaro devatā budhaiḵ ityabhidhānāt brāhmī brahmāṇīti ca nāma bhavati . ʻcaṇḍamuṇḍā tu cāmuṇḍā carcā mārjārakanyakȫ ityabhidhānāt cāmuṇḍā caṇḍamuṇḍā ca bhavati .. 36 .. </Amarapadaparijata>
%%p. 01.027
AK.01.01.037ab vibhūtirbhūtiraiśvaryamaṇimādikamaṣṭadhā .
<Amarapadavivrti><AK.01.01.037>
vibhūtiriti—vibhavatīti vibhūtiḥ bhūtiśca . īśvarasya bhāvaḥ karma vā aiśvaryam . aṇimā mahimā laghimā garimā prāptiḥ prākāmyam īśitā vaśitvaṃ ceti aiśvaryāṣṭakamucyate . ityaṇimādyaṣṭaiśvaryanāmāni . </Amarapadavivrti>
<Amarapadaparijata><AK.01.01.037>
vibhūtiḥ—aṣṭadhā . vibhūtyādīni aiśvaryanāmāni . vibhūtibhūtiśabdau ktinnantatvāt strīliṅgau . aiśvaryaśabdaḥ ṣyañantatvānnapuṃsakaḥ . aṇimādibhedena tadevāṣṭavidham .
ʻaṇimā mahimā caiva garimā laghimā tathā .
prāptiḥ prākāmyamīśitvaṃ vaśitvaṃ cāṣṭabhūtayaḥ .. </Amarapadaparijata>
AK.01.01.037cd umā kātyāyanī gaurī kālī haimavatīśvarī .. 37 ..
AK.01.01.038ab śivā bhavānī rudrāṇī śarvāṇī sarvamaṅgalā .
AK.01.01.038cd aparṇā pārvatī durgā mṛḍānī caṇḍikāmbikā .. 38 ..
(āryā dākṣāyaṇī caiva girijā menakātmajā .
satī ca kālarātrī ca bhairavī gaṇanāyikā ..)
<Amarapadavivrti><AK.01.01.037-8>
umeti—avatīti umā . ʻava rakṣaṇe . tapasaḥ u meti mātrā niṣiddhā vā umā . kati ayanāni santīti vicārayatīti katyayanaḥ tasya gotrāpatyaṃ strī kātyāyanī . gauravarṇatvād gaurī . tapase gurate iti gaurī . ʻgurī udyamane . kālavarṇatvāt kālī . himavato'patyaṃ strī haimavatī . īśvarasya patnī īśvarī . īṣṭe iti vā īśvarā . ayamapi pāṭhaḥ . śivaṃ maṅgalamasyā astīti śivā . śivasya patnī vā . tathā bhavasya strī bhavānī . tathā rudrāṇīśarvāṇīśabdau . sarvato maṅgalaṃ yasyāḥ sā sarvamaṅgalā . apagatam ṛṇaṃ pituryasyāḥ sā aparṇā . tapaḥkāle apagatāni parṇāni yataḥ aparṇā . tapasi harārthaṃ parṇamapi naicchadityaparṇā . parvatasya putrī pārvatī . duḥkhena gamyate iti durgā . durge nivāso'syā astīti vā . mṛḍasya patnī mṛḍānī . caṇḍata iti caṇḍikā . ʻcaḍi kope . caṇḍāsuramardanādvā . ambate janayati sarvamiti ambikā . ʻambala janane . etāni pārvatīnāmāni .. 37-8 .. </Amarapadavivrti>
<Amarapadaparijata><AK.01.01.037-8>
umā—ambikā . īśvarītyatra gaurādipāṭhāt ṅīṣ . pakṣe ṭāp . ʻkarburī ceśvareśvarī iti trikāṇḍaśeṣaḥ (pṛ. 3, ślo. 55) . pārvatīnāmāni . anuktam—
ʻbarhighvajā mahākālī raktadantyekapāṭalā .
dākṣāyaṇī mahādevī kauśikī menakātmajā ..
kālarātrirbhagavatī girijā śāradā ca sauḥ ..
etāni ca . sauḥ savau savaḥ . savaṃ savau savaḥ . ʻdyorgovadvibhaktaü iti kātantrasūtraniyamāt gośabdavat ṇitkāryaṃ na bhavati .. 37-8.. </Amarapadaparijata>
%%p. 01.028
AK.01.01.039ab vināyako vighnarājadvaimāturagaṇādhipāḥ .
AK.01.01.039cd apyekadantaherambalambodaragajānanāḥ .. 39 ..
<Amarapadavivrti><AK.01.01.039> 
vināyaka iti—vigato nāyako niyantā yasya saḥ vināyakaḥ . vinayati śikṣayati duṣṭāniti vā . ʻṇīñ prāpaṇe . vighnānāṃ rājā vighnarājaḥ . dvayormātroḥ umāgaṅgayorapatyaṃ dvaimāturaḥ . gaṇānām adhipaḥ gaṇādhipaḥ . eko danto yasya saḥ ekadantaḥ . hirate vardhayati netṝn herambaḥ . ʻhira vṛddhaü . he rambate śabdāyate vā herambaḥ . herambaśabdaṃ karotīti vā . lambam udaraṃ yasya saḥ lambodaraḥ . gajasyeva ānanaṃ yasya saḥ gajānanaḥ . etāni vighneśvaranāmāni .. 39 .. </Amarapadavivrti>
<Amarapadaparijata><AK.01.01.039>
vināyako—gajānanāḥ . vināyakanāmāni .. 39 .. </Amarapadaparijata>
%%p. 01.029
AK.01.01.040ab kārttikeyo mahāsenaḥ śarajanmā ṣaḍānanaḥ .
AK.01.01.040cd pārvatīnandanaḥ skandaḥ senānīragnibhūrguhaḥ .. 40 ..
AK.01.01.041ab bāhuleyastārakajid viśākhaḥ śikhivāhanaḥ .
AK.01.01.041cd ṣāṇmāturaḥ śaktidharaḥ kumāraḥ krauñcadāraṇaḥ .. 41 ..
(bhṛṅgī bhṛṅgiriṭastaṇḍunandinau nandikeśvare .
karṇamoṭī tu cāmuṇḍā carmamuṇḍā tu carcikā ..)
<Amarapadavivrti><AK.01.01.040-41>
kārttikeya iti—kṛttikānāmapatyaṃ kārttikeyaḥ . mahatī senā yasya saḥ mahāsenaḥ . śarākhyatṛṇe janma yasya śarajanmā . ṣaḍ ānanāni yasya ṣaḍānanaḥ . pārvatyā nandanaḥ pārvatīnandanaḥ . īśvarasya retasaḥ skandatīti skandaḥ śatrūn skandati śoṣayatīti vā . ʻskandir gatiśoṣaṇayoḵ . senāṃ nayatīti senānīḥ . ʻṇīñ prāpaṇe . agnerbhavatīti agnibhūḥ . ʻbhū sattāyām . parāyudhebhyaḥ senāṃ gṛhatīti guhaḥ . ʻguhū saṃvaraṇe . bahulānāṃ kṛttikānām apatyaṃ pumān bāhuleyaḥ . tārakāsuraṃ jayatīti tārakajit . ʻji jaye . viśākhāsu bhavatīti viśākhaḥ . vinā [pakṣiṇā] mayūreṇa śākhatīti vā viśākhaḥ . ʻśākhṛ vyāptaü . śikhī vāhanaṃ yasya saḥ śikhivāhanaḥ . ṣaṇmātṝṇāmapatyaṃ ṣāṇmāturaḥ . śakterdharaḥ, śaktiṃ dhārayatīti vā śaktidharaḥ . ʻdhṛñ dhāraṇe . kutsitaṃ mārayatīti kumāraḥ . kau pṛthivyāṃ māṃ śriyaṃ rātīti vā . kumārayati śikhinā vā . ʻkumāra krīḍāyām . sadā brahmacāritvādvā kumāraḥ . krauñcagiriṃ dārayatīti krauñcadāraṇaḥ . ʻdṝ vidāraṇe . etāni kumāranāmāni .. 40-1 .. </Amarapadavivrti>
<Amarapadaparijata><AK.01.01.040-41>
kārttikeyo—krauñcadāraṇaḥ . kārttikeyanāmāni . anuktam—
subrahmaṇyo brahmagarbho nīladaṃṣṭro harātmajaḥ .
svāmī śarejaḥ śarajo gāṅgeyaḥ kukkuṭadhvajaḥ ..
etāni ca .. 40-1 .. </Amarapadaparijata>
%%p. 01.030
AK.01.01.042ab indro marutvān maghavā biḍaujāḥ pākaśāsanaḥ .
AK.01.01.042cd vṛddhaśravāḥ śunāsīraḥ puruhūtaḥ puraṃdaraḥ .. 42 ..
AK.01.01.043ab jiṣṇurlekharṣabhaḥ śakraḥ śatamanyurdivaspatiḥ .
AK.01.01.043cd sutrāmā gotramid vajrī vāsavo vṛtrahā vṛṣā .. 43 ..
AK.01.01.044ab vāstoṣpatiḥ surapatirbalārātiḥ śacīpatiḥ .
AK.01.01.044cd jambhabhedī harihayaḥ svārāṇnamucisūdanaḥ .. 44 ..
AK.01.01.045ab saṃkrandano duścyavanasturāṣāṇmeghavāhanaḥ .
AK.01.01.045c ākhaṇḍalaḥ sahasrākṣa ṛbhukṣāḥ
<Amarapadavivrti><AK.01.01.042-45>
indra iti—indatīti indraḥ . ʻidi paramaiśvarye . marutaḥ asya santīti marutvān . mahyate maghavān . ʻmaha pūjāyām . maghaḥ saukhyamasyāstīti maghavā . beḍati iti biḍam . ʻbiḍa ākrośe . ʻbiḍa bhedane . biḍaṃ śatrutāpanam ākrośanaṃ vā tejo'sya biḍaujāḥ . pāko nāmāsuraḥ taṃ śāstīti pākaśāsanaḥ . ʻśāsu anuśiṣṭaü . pākaṃ ditigarbhaṃ vā śāstīti pākaśāsanaḥ . vṛddhebhyaḥ śravaḥ śravaṇaṃ yasya vṛddhaśravāḥ . vṛddhaṃ śravaḥ kītiyesyeti vā . vṛddha iti śrūyate vā . ʻśru śravaṇe . śunantīti śunāḥ . ʻśuna gataü . śunāḥ sīrāḥ lāṅgalāni yena sādhanena śunāsīraḥ . śunāḥ samṛddhāḥ sīrā yeneti vā . vāyusūryau asya sta iti vā . śu śobhanāḥ nāsīrā agresarā yasyeti vā śunāsīraḥ . puru bhūyiṣṭha hūyate yajñeṣu puruhūtaḥ . puraṃ śatroḥ śarīraṃ puraṃ vā dārayatīti puraṃdaraḥ . ʻdṝ vidāraṇe . jayatīti jiṣṇuḥ . lekhānāṃ devānām ṛṣabhaḥ śreṣṭhaḥ lekharṣabhaḥ . śaknoti duṣṭajaye iti śakraḥ . ʻśaklṛ śaktaü . śataṃ manyavaḥ kratavo yasya saḥ śatamanyuḥ . divaḥ svargasya patiḥ divaspatiḥ . suṣṭhu trāyate iti sutrāmā . ʻtraiṅ pālane . śobhanaṃ trāma balaṃ yasyeti vā . gotrān girīn bhinattīti gotrabhit . ʻbhidira vidāraṇe .. vajro'syāstīti vajrī . vasūnāmayaṃ svāmī vāsavaḥ . vasūnyasya santīti vā . vṛtraṃ hatavān vṛtrahā . ʻhana hiṃsāgatyoḵ . varṣatīti vṛṣā . nakārāntaḥ . ʻvṛṣa secane . vāstoḥ gṛhadevatāyāḥ patiḥ vāstoṣpatiḥ . surāṇāṃ patiḥ surapatiḥ . balasyārātiḥ balarātiḥ . śacyāḥ patiḥ śacīpatiḥ . jambham asuraṃ bhinattīti jambhabhedī . ʻbhidir vidāraṇe . harayo harito hayā yasya harihayaḥ . svaḥ svarge rājatīti svārāṭ . ʻrājṛ dīptaü . namuciṃ sūdayatīti namucisūdanaḥ . ʻṣūda kṣaraṇe . saṃkrandaṃ nayati śatrūn saṃkrandanaḥ . ʻkradi āhvāne rodane cö . duḥkhena cyotituṃ śakyaḥ duścyavanaḥ . ʻcyutir kṣaraṇe . śatrūṇāṃ turaṃ tvaritaṃ sahate turāṣāṭ . ʻṣaha marṣaṇe . megho vāhanaṃ yasya meghavāhanaḥ . ākhaṇḍayati ripūn ityākhaṇḍalaḥ . ʻkhaḍi bhedane . sahasram akṣīṇi yasya saḥ sahasrākṣaḥ . iyartīti ṛbhukṣāḥ . ʻṛ gataü . ṛbhūn devān kṣipati karmasu iti vā ṛbhukṣāḥ . nakārāntaḥ . ʻkṣipa preraṇe . etāni indranāmāni .. 42-5 .. </Amarapadavivrti>
<Amarapadaparijata><AK.01.01.042-45>
indro marutvān, maghavān—maghavā ityubhayathā pāṭhaḥ . pūrvasyodāharaṇam—ʻsa kila saṃyugamūrdhni sahāyatāṃ maghavataḥ pratipadya mahārathaḵ . (raghu. 9. 19) aparasyodāharaṇam—ʻjānāmi tvāṃ prakṛtipuruṣaṃ kāmarūpaṃ maghonaḵ . (megha. 1. 6) vṛddhaśravāḥ śunāsīraḥ . ʻśakra iva nākavikhyātasunāsīraḵ ityāścaryamañjarī śleṣād dantyaḥ .
ʻgurvīṃ vahan sadānavalakṣyīkṛtvāṅgadāṃśunāśīreṇa .
anuvanitāñjalimukulaṃ lakṣyīkṛtvāṅgadāṃ śunāsīreṇa ..
iti hariprabodhayamakāt tālavyādiḥ .
puruhūtaḥ—harihayaḥ . ʻprāyo rūḍhirbalavatī iti nyāyena śatamanyuśabdasāmyāt śatamakhādiśabdāḥ prayoktavyā iti harihayaśabdasāmyād haryaśvādiśabdāśca prayoktavyā na bhavanti . harivāhanaśabdaḥ prayoktavyo bhavati . svārāṭ—ṛbhukṣāḥ . ʻsahe sāḍaḥ saḵ (8. 3. 56) iti sāḍrūpe ṣatvam . turāsāhau turāsāhaḥ . pṛtanāṣāṭ-śabdasyāpyayameva kramaḥ . ʻhalṅyābbhyo dīrghāt iti (6. 1. 68) halāśritatvāt sthānyatideśo na . indranāmāni .. anuktam—
prācīnabarhirmeṣāṇḍo mahendraḥ sitakuñjaraḥ .
pūtakratuḥ pulomārirdālmirapsarasāṃ patiḥ .
puradaṃsa ugradhanvā harivān vajradakṣiṇaḥ ..
etāni ca .. 42-5 .. </Amarapadaparijata>
%%p. 01.032 
AK.01.01.045d tasya tu priyā .. 45 ..
AK.01.01.046ab pulomajā śacīndrāṇī nagarī tvamarāvatī .
AK.01.01.046cd haya uccaiśravāḥ sūto mātalirnandanaṃ vanam .. 46 ..
AK.01.01.047ab syāt prāsādo vaijayanto jayantaḥ pākaśāsaniḥ .
AK.01.01.047cd airāvato'bhramātaṅgairāvaṇābhramuvallabhāḥ .. 47 ..
AK.01.01.048ab hrādinī vajramastrī syāt kuliśaṃ bhiduraṃ paviḥ .
AK.01.01.048cd śatakoṭiḥ svaruḥ śambo dambholiraśanirdvayoḥ .. 48 ..
<Amarapadavivrti><AK.01.01.046-48> 
pulomajeti—purūṇi lomāni yasya saḥ pulomā . tasmāt pulomnaḥ jāyata iti pulomajā . ʻjanī prādurbhāve . śañcate haṃsavat gacchatīti śacī . ʻśañca gataü . indrasya patnī indrāṇī . indrabhāryānāmāni .. amarā atra vasantīti amarāvatī . indranagarīnāma .. uccaiḥ śravaḥ kīrtiḥ yasya saḥ uccaiḥśravāḥ . uccaiḥ unnate śravasī yasyeti vā . indrahayanāma .. matāni sūtakarmaṇi lāti gṛhṇātīti matalaḥ . tasyāpatyaṃ mātaliḥ . ʻlā ādāne . indrasārathināma .. nandayatīti nandanam . ʻṭunadi samṛddhaü . indravananāma .. vijayantasya indrasya ayaṃ vaijayantaḥ . tatprāsādanāma .. jayati śatrūniti jayantaḥ . rūpeṇa vā sarvān jayati abhibhavati jayantaḥ . pākaśāsanasyāpatyaṃ pākaśāsaniḥ . indraputranāmāni .. irā āpaḥ yatra vasanti sa irāvān sindhuḥ . tatra jātaḥ airāvataḥ . abhre mātaṅga iva khecaratvāt abhramātaṅgaḥ . irā hālā tatpradhānaṃ vanam irāvaṇam tatra jātaḥ airāvaṇaḥ . abhramoḥ vallabhaḥ abhramuvallabhaḥ . indragajanāmāni .. hrādo dhvaniḥ asyā astīti hrādinī . hrādunīti vā pāṭhaḥ . vajati śīghraṃ gacchatīti vajram . ʻvaja vraja gataü . kulyate saṃtanyate kīrtiraneneti kuliśam . ʻkula saṃtāne . kuṃ pṛthivīṃ leśayatīti vā . ʻliśa alpībhāve . kulinaḥ parvatān śyatīti vā . ʻśo tanūkaraṇe . kuliśavajraśabdau astriyau . bhinatti tācchīlyeneti bhiduram . punāti vairamiti paviḥ . ʻpūñ pavane . śataṃ koṭayo yasya śatakoṭiḥ . svaratīti parān svaruḥ . ʻsvṛ upatāpe . śamayati śatrūniti śambaḥ . ʻśamu upaśamane . śatruṃ dabhnotīti dambholiḥ . ʻdambhu hiṃsāyām . aśnāti śatrujīvitam aśnute vā aśaniḥ . ʻaśa bhojane . ʻaśū vyāptaü . aśanīti vā pāṭhaḥ strīliṅgapakṣe . etāni vajranāmāni .. 46-8 .. </Amarapadavivrti>
<Amarapadaparijata><AK.01.01.046-48> 
tasya tu priyā—indrāṇī . tatpriyānāmāni . ʻmaghonī jayavāhinī . ete ca . mahendrāṇīti pāṭhāntaram .. nagarī tvamarāvatī . puranāma . amarā ityapyasti . ʻdūrvāmarāvatīsthūṇāguḍūcīṣvamarā matȫ iti viśvaprakāśikā (pṛ. 133, ślo. 94) . haya uccaiḥśravāḥ . tadaśvanāma .. sūto mātaliḥ . indrasārathināma . ʻsārathistu hayaṃkaṣaḵ iti rabhasakośapāṭhāt hayaṃkaṣo'pi syāt .. nandanaṃ vanam . tatkrīḍāvanaṃ nandanam .. syāt prāsādo vaijayantaḥ . tatprāsādanāma . tacca saptabhūmikābhavanam . tasya dhvajo'pi vaijayantaḥ syāt . ʻprāsādo vaijayanto'sya vaijayanto dhvajo'pi cö iti vaijayantī (pṛ. 9, ślo. 9) . jayantaḥ pākaśāsaniḥ . tattanayanāmanī .. airāvato—abhramuvallabhāḥ . tadārohaṇagajanāmāni . ʻrāthantariścaturdantaḵ . ete ca .. hrādinī—dvayoḥ . vajrāyudhanāmāni . vajramastrī syāt kuliśamiti saṃdaṣṭaviśeṣavidhiḥ . paviḥ śatakoṭiḥ svaruḥ śambo dambholiriti parāparasāhacaryam . ubhayatra vaijayantī—(pṛ. 10, ślo. 13)
ʻastriyau vajrakuliśau bhiduraṃ śatadhārakam .
vyādhāmaḥ puṃsi dambholiḥ śatakoṭiḥ pavirbhiduḵ ..
aśanirdvayorityasaṃghātapakṣe viśeṣavidhiḥ . saṃghātapakṣe puṃliṅga eva . ʻvajrāśanirbhidurvajram iti trikāṇḍaśeṣaḥ (pṛ. 4, ślo. 65) . ʻvajrāśanirgirikaṭaḥ pavirdambholirakṣajam iti rabhasakośaḥ . atra svaruśabdaṃ vinā sarve śabdāstālavyāḥ . śambaśabdastālavyo dantyaśca bhavati .
ʻtālavyā api dantyā syuḥ śambaśūkarapāṃśavaḥ .
kalaśaḥ śambalaṃ caiva jihvāyāṃ rasanā ca yȫ ..
ityūṣmabhedapāṭhāt .. 46-8 .. </Amarapadaparijata>
%%p. 01.034
AK.01.01.049ab vyomayānaṃ vimāno'strī nāradādyāḥ surarṣayaḥ .
AK.01.01.049cd syāt sudharmā devasabhā pīyūṣamamṛtaṃ sudhā .. 49 ..
<Amarapadavivrti><AK.01.01.049>
vyometi—vyomni yānaṃ vyomayānam . vimānti vartante devā atra vimānam . ʻmāṅ māne vartane cö . vimānanāma .. surāṇām ṛṣayaḥ surarṣayaḥ . nāraṃ narasamūhaṃ dyatīti nāradaḥ . nāradādidevarṣināma .. śobhano dharmo'tra sudharmā . nakārānto'pyasti . devasabhānāma .. pīyate iti pīyūṣam . ʻpīṅ pāne . na mṛtā bhavantyanenetyamṛtam . suṣṭhu dhayantyenāṃ sudhā . ʻgheṭ pāne (samudranavanītaṃ deśyām) amṛtanāmāni .. 49 .. </Amarapadavivrti>
<Amarapadaparijata><AK.01.01.049>
vyomayānaṃ vimāno'strī . vimānanāmanī .. nāradādyāḥ—devasabhā . devasabhā sudharmā syāt . ʻsudharmāmiva svacchandakauśikāṃ vindhyāṭavīṃ viveśö iti vāsavadattā . saṃjñāśabdatvād ʻdharmādanic kevalāt iti (5. 4. 124) anic na bhavati .. pīyūṣamamṛtaṃ sudhā . amṛtanāmāni .. 49 .. </Amarapadaparijata>
%%p. 01.035
AK.01.01.050ab mandākinī viyadgaṅgā svarṇadī suradīrghikā .
AK.01.01.050cd meruḥ sumerurhemādrī ratnasānuḥ surālayaḥ .. 50 ..
AK.01.01.051ab pañcaite devataravo mandāraḥ pārijātakaḥ .
AK.01.01.051cd saṃtānaḥ kalpavṛkṣaśca puṃsi vā haricandanam .. 51 ..
<Amarapadavivrti><AK.01.01.050-51>
mandākinīti—mandam akati mandākinī . ʻaka aga kuṭilāyāṃ gataü . viyati gaṅgā viyadgaṅgā . svaḥ svarge nadī svarṇadī . surāṇāṃ dīrghikā suradīrghikā . mandākinīnāmāni .. minoti śikharaiḥ jyotīṃṣīti meruḥ . ʻḍumiñ prakṣepaṇe . suṣṭhu minotīti sumeruḥ . hayyate hema . ʻhayya gatikāntyoḵ . hemno'driḥ hemādriḥ . ratnāni sānuṣu yasya ratnasānuḥ . surāṇām ālayaḥ surālayaḥ . merunāmāni .. mandyate stūyate mandāraḥ . ʻmadi stutimodamadasvapnakāntigatiṣü . mandā ārā asyeti vā mandāraḥ . pāram udakamasyāstīti pārī samudraḥ . tasmān jātaḥ pārijātaḥ . saṃtanoti vāñchitaṃ saṃtānaḥ . ʻtanu vistāre . kalpayati vāñchitaṃ kalpaḥ, sa cāsau vṛkṣaśca kalpavṛkṣaḥ . ʻklṛpi sāmarthye . harerindrasya candanaṃ haricandanam . etāni pañca devatarunāmāni .. 50-1 .. </Amarapadavivrti>
<Amarapadaparijata><AK.01.01.050-51>
mandākinī—haricandanam . ākāśagaṅgānāmāni . girinadyāditvāt svarṇadītyapi syāt . siddhanadīśabdaḥ prayoge dṛṣṭaḥ . ʻbheje bhītaḥ pādukasiddhasindhorabhūtapūrvāṃ śriyamamburāśiḵ . iti vidagdhakaṇṭhābharaṇam .. hemādrirityādimerugirināmāni . mandārādayaḥ pañca suratarunāmāni .. 50-1 .. </Amarapadaparijata>
%%p. 01.036 
AK.01.01.052ab sanatkumāro vaidhātraḥ svarvaidyāvaśvinīsutau .
AK.01.01.052cd nāsatyāvaśvinau dasrāvāśvineyau ca tāvubhau .. 52 ..
<Amarapadavivrti><AK.01.01.052>
sanaditi—sanat nityaṃ kumāraḥ sanatkumāraḥ . vidhāturapatyaṃ vaidhātraḥ . vaidyasaṃhitākartṛvidhātṛputrasya nāmanī .. aśvanyāḥ sutau aśvinīsutau . na asatyau nāsatyau . aśvāvanayoḥ sta ityaśvinau . sadā aśvārūḍhatvādvā . dasyataḥ kṣapayataḥ rogāniti dasnau . ʻdasu upakṣaye . aśvinyā apatye pumāṃsau āśvineyau . etāni svargavaidyanāmāni .. 52 .. </Amarapadavivrti>
<Amarapadaparijata><AK.01.01.052>
sanatkumāro vaidhātraḥ . vaidyaśāstrakartṛdevarṣināmanī .. svarvaidyau—tāvubhau . devavaidyayornāmāni . nāsatya iti dasra iti tayoḥ pṛthaṅnāmanī . ʻnāsatyadasrau nāsatyāvaśvinau varavāhanaü iti vaijayantī (pṛ. 15, ślo. 5) . virūpaikaśeṣādatra nāsatyau dasrāvityuktaṃ mūlakāreṇa .. 52 .. </Amarapadaparijata>
AK.01.01.053ab striyāṃ bahuṣvapsarasaḥ svarveśyā ūrvaśīmukhāḥ . 
(ghṛtācī menakā rambhā ūrvaśī ca tilottamā .
%%p. 01.037
sukeśī mañjughoṣādyāḥ kathyante'psaraso budhaiḥ ..)
AK.01.01.053cd hāhā hūhūścaivamādyā gandharvāstridivaukasām .. 53 ..
<Amarapadavivrti><AK.01.01.053>
striyāmiti—āpyante puṇyakṛdbhiriti apsarasaḥ . ūrū aśnute, nārāyaṇasya ūrvorbhavatvāt ūrvaśī . ūrvaśīmukhasvarveśyānāma . apsarā ityekavacanāntamapi vidyate .. gānaṃ dhārayantīti gānaparāḥ gandharvāḥ . hāhā hūhū ityālāpānukārāt nāmadvayam . ekanāmetyeke . avyayāviti bhojarājaḥ . hāhāhūhūprabhṛtidevagāyakanāmanī .. 53 .. </Amarapadavivrti> 
<Amarapadaparijata><AK.01.01.053>
striyāṃ—ūrvaśīmukhāḥ . ūrvaśīrambhāmenakādisvargagaṇikā apsarasa ityucyante . bahuṣviti bahuvacanaprakṛtirante liṅgasaṃgrahe samīritā . ekavacanā viṃśatyādayaḥ . dvivacanā dampatyādayaḥ . bahuvacanā apsaraḥprabhṛtayaḥ . trivacanā vṛkṣādayaḥ . avacanānyavyayāni . keṣāṃcid bahutvamanabhimatameva . ʻekāpsaraḥprārthitayovivādaḵ ityatra bahutvaṃ prāyikābhiprāyamuktam . abahuvacanasyodāharaṇam—
ʻsāndrakāṇḍapaṭasaṃvṛtamūrterdantidantaśayanīyaśayasya .
māninaḥ kulavadhūriva rāgādapsarā vyadhita pārśvamaśūnyam ..
iti .. hāhā hūhū—tridivaukasām . hāhāśabdo dhātujo na bhavatīti kecid vyācakrire . tajjalpitamajñānavijṛmbhitameva . ʻheti ninditaṃ dhvaniṃ jahātīti hāhȫ ityamarabhāṣyakārāḥ pratijānate . gandharvanti hāhasorityabhidhānāntarapakṣaḥ . hāhāhūhūprabhṛtayo devagandharvāḥ . gāndharvā api bhavanti . ʻapi gandharvagāndharvadivyagāyanagātavaḵ iti rabhasakośaḥ .. 53 .. </Amarapadaparijata>
AK.01.01.054ab agnirvaiśvānaro vahnirvītihotro dhanaṃjayaḥ .
AK.01.01.054cd kṛpīṭayonirjvalano jātavedāstanūnapāt .. 54 ..
%%p. 01.038
AK.01.01.055ab barhiḥ śuṣmā kṛṣṇavartmā śociṣkeśa uṣarbudhaḥ .
AK.01.01.055cd āśrayāśo bṛhadbhānuḥ kṛśānuḥ pāvako'nalaḥ .. 55 ..
AK.01.01.056ab rohitāśvo vāyusakhaḥ śikhāvānāśuśukṣaṇiḥ .
AK.01.01.056cd hiraṇyaretā hutabhug dahano havyavāhanaḥ .. 56 ..
AK.01.01.057ab saptārcirdamunāḥ śukraścitrabhānurvibhāvasuḥ .
AK.01.01.057c śucirappittam
<Amarapadavivrti><AK.01.01.054-56>
agniriti—aṅgati ūrdhvaṃ gacchatītyagniḥ . ʻagi ūrdhvagamane . viśvānarasya ṛṣerapatyaṃ vaiśvānaraḥ . havyaṃ vahatīti vahniḥ . ʻvaha prāpaṇe . hotrasya haviṣo vītiḥ aśva iva vahanāt vītihotraḥ . athavā vītayo'śvā hotraṃ havyamasyeti vītihotraḥ . vītiḥ āryāṇāmaśanaṃ hotraṃ homasādhanaṃ tadasyāstīti vā vītihotraḥ . dhanaṃ jayatīti dhanaṃjayaḥ . ʻji jaye . kṛpīṭasyāmbhaso yoniḥ kṛpīṭayoniḥ . kṛpīṭaṃ yonirasyeti vā . jvalatīti jvalanaḥ . ʻjvala dīptaü . jātaṃ vidyate iti jātavedāḥ . ʻvida sattāyām . jātaṃ śubhāśubhaṃ vettīti vā . ʻvida jñāne . vedo hiraṇyam asmāt jātamiti vā . tanūṃ na pātayati tanūnapāt . ʻpatlṛ gataü . bṛṃhati vardhate ājyeneti barhiḥ . ʻbṛhi vṛddhaü . śoṣayatīti śuṣmā . barhāḥ darbhāḥ śuṣma sthānamasyeti barhiḥśuṣmā . darbhasthānapakṣe ekanāma . kṛṣṇaṃ vartma mārgo'sya kṛṣṇavartmā . śocīṃṣi keśāḥ yasya saḥ śociṣkeśaḥ . uṣasi budhyate prakāśate uṣarbudhaḥ . ʻbudha avagamane . āśrayam aśnātīti āśrayāśaḥ . ʻaśa bhojane . āśrayāśī iti vā pāṭhaḥ . bṛhantaḥ bhānavo yasya bṛhadbhānuḥ . kṛśyati tanūḥ svamāndyāt kṛśānuḥ . ʻkṛśa tanūkaraṇe . kṛśena manthakāṣṭhena utpanna iti vā . punātīti pāvakaḥ . ʻpūñ pavane . aniti vardhate'nena analaḥ . ʻana prāṇane . kāṣṭhādibhiḥ alaṃ paryāptiḥ nāsti asyeti vā . lohitākhyo mṛgaḥ aśvo'syeti lohitāśvaḥ . vāyoḥ sakhā vāyusakhaḥ . vāyuḥ sakhā asyeti vā . śikhā asyāstīti śikhāvān . āśu śoṣayitumicchatīti āśuśukṣaṇiḥ . hiraṇyaṃ reto'sya hiraṇyaretāḥ . hutaṃ bhuṅkte hutabhuk . ʻbhuja pālanābhyavahārayoḵ . dahatīti dahanaḥ . ʻdaha bhasmīkaraṇe . havye havyaviṣaye vāhate yatate iti havyavāhanaḥ . ʻvāhṛ prayatne . havyaṃ vahatīti vā . ʻvaha prāpaṇe . sapta arcīṣi yasya saḥ saptārciḥ . dāmyati glāpayati śamayati damunāḥ . sakārāntaḥ . ʻdamu upaśamane . śocayati śatrūniti śukraḥ . ʻśuca śoke . śucaṃ rātīti vā . ʻrā ādāne . śukraṃ rudrareto'trāstīti vā . citrā bhānavo yasya citrabhānuḥ . vibhaiva vasu dhanamasya vibhāvasuḥ . śocayatīti śuciḥ . ʻśuca śoke . śuddhatvādvā . apāṃ pittam appittam . etāni agnernāmāni .. 54-6 .. </Amarapadavivrti>
<Amarapadaparijata><AK.01.01.054-56> 
agnirvaiśvānaro—tanūnapāt . ʻtanūnapāti pītasarpiṣi pataṅga iva pātayāmyātmānam iti harṣacaritānuprāsāt tāntaḥ . barhiḥ śuṣmā—śociṣkeśa uṣarbudhaḥ . śociṣkeśa ityatra kaskāditvāt ṣatvamiti katicidvadanti . āśrayāśo—appittam . agnināmāni . barhiḥśuṣmeti saṃghāto'pyagnināma . apāṃ pittamiti vākyaṃ sadapyagnināma . śucira iti vā pāṭhaḥ .
ʻsrugjihvo mantrajihvaśca tridhāmā vātasārathiḥ .
svāhāpriyaḥ kṛṣṇagatirhavyavāḍḍhavyasūdanaḥ .
dhūmadhvajo hutavahaḥ pāñcajanyo vṛṣākapiḥ ..
etāni ca .. 54-6 .. </Amarapadaparijata>
%%p. 01.039 
AK.01.01.057cd aurvastu bāḍavo baḍavānalaḥ .. 57 ..
AK.01.01.058ab vahnerdvayorjvālakīlāvarcirhetiḥ śikhā striyām .
<Amarapadavivrti><AK.01.01.057> 
aurva iti—ūrvatītyūrvaḥ . ʻurvī turvī dhurvī hiṃsāyām . tasyāpatyaṃ aurvaḥ . baḍavāyāṃ bhavaḥ bāḍavaḥ . vaḍavāyām analaḥ vaḍavānalaḥ . baḍavāgnināmāni .. jvalatīti jvālaḥ . ʻjvala dīptaü . kīlati pakṣyādigatiṃ kīlaḥ . ʻkīla bandhane . etau śabdau dvayoḥ strīpuṃsayoḥ . arcyate arciḥ . sāntaḥ . ʻarca pūjāyām . strīpuṃnapuṃsakeṣu arciḥśabdaḥ . prāyeṇa arciḥśabdaḥ strītyeke . hanyate anayā hetiḥ . ʻhana hiṃsāgatyoḵ . hinoti vardhate vā . ʻhi gatau vṛddhau cö . hetiśabdaḥ sūryavahnidīptiparyāye strīliṅgaḥ . āyudhaparyāye dvayoḥ . śākhati vahnau śikhā . ʻśākhṛ vyāptaü . agnijvālānāmāni .. 57 .. </Amarapadavivrti>
<Amarapadaparijata><AK.01.01.057>
aurvastu bāḍabo baḍabānalaḥ . samudrāgnināmāni . anuktam—ʻsaharakṣā drumāśanaḵ . araṇyāgnināmanī .. vahnerdvayoḥ—striyām . agnijvālānāmāni . striyāmiti arcirādiviśeṣavidhiḥ . arciṣaḥ paśya, hetīḥ paśya, śikhāḥ paśya .. 57 .. </Amarapadaparijata>
%%p. 01.040 
AK.01.01.058cd triṣu sphuliṅgo'gnikaṇaḥ saṃtāpaḥ saṃjvaraḥ samau .. 58 ..
(ulkā syānnirgatā jvālā bhūtirbhasitabhasmanī .
kṣāro rakṣā ca dāvastu davo vanahutāśanaḥ ..)
<Amarapadavivrti><AK.01.01.058>
triṣviti—sphulatīti sphuliṅgaḥ . ʻsphula saṃcalane . agneḥ kaṇaḥ agnikaṇaḥ . agnikaṇanāma . saṃtāpayatīti saṃtāpaḥ . ʻtapa saṃtāpe . saṃjvaratīti saṃjvaraḥ . ʻjvara roge . agnidāhanāmanī . nirgatā jvālā asya ulkā .
apagatajvālāgnināma . bhūtiḥ bhasitabhasmanī kṣāraḥ rakṣā . etāni bhūtināmāni . dāvaḥ davaḥ vanahutāśanaḥ davāgnināmāni .. 58 .. </Amarapadavivrti>
<Amarapadaparijata><AK.01.01.058>
triṣu sphuliṅgo'gnikaṇaḥ . vahnikaṇanāmāni . ābantatāprasiddhyarthaṃ triṣu sphuliṅgeti kecit paṭhanti . ʻtrayī sphuliṅgā'puñjo nā khaḍgāṅgaścātha saṃjvaraḵ iti vaijayantyāmapi (pṛ. 11, ślo. 31) tathaiva paṭhitā . saṃtāpaḥ saṃjvaraḥ samau . dāhanāmanī . anuktam—ʻreṭiḥ strī raṭitaṃ vahneḵ . agniraṭitaṃ reṭirityucyate . taddhvanināma . ʻdhūmaḥ syānnamatastariḵ . dhūmanāma . ʻulkā syānnirgatā jvālȫ . nirgatajvālā ulkā syāt . vicchinnajvālanāma . ʻbhūtirbhasitabhasmanī . kṣāro rakṣā cö . bhasmanāmāni .. ʻdāvastu davo vanahutāśane . vanavahnināmanī .. 58 .. </Amarapadaparijata>
%%p. 01.041
AK.01.01.059ab dharmarājaḥ pitṛpatiḥ samavartī paretarāṭ .
AK.01.01.059cd kṛtānto yamunābhrātā śamano yamarāḍ yamaḥ .. 59 ..
AK.01.01.060ab kālo daṇḍadharaḥ śrāddhadevo vaivasvato'ntakaḥ .
<Amarapadavivrti><AK.01.01.059>
dharmarāja iti—dharmasya rājā dharmarājaḥ . pitṝṇāṃ patiḥ pitṛpatiḥ . samaṃ vartituṃ śīlamasyeti samavartī . ʻvṛtu vartane . pareteṣu rājate paretarāṭ . ʻrājṛ dīptaü . kṛtaḥ anto yena kṛtāntaḥ . yamunāyā bhrātā yamunābhrātā . śamayatīti śamanaḥ . ʻśamu upaśame . yamena rājate yamarāṭ . yamayati niyatiṃ yacchatīti yamaḥ . ʻyama uparame . kalayatīti kālaḥ . ʻkala kila kṣepe . daṇḍaṃ dharati dhārayatīti daṇḍadharaḥ . śrāddhasya devaḥ śrāddhadevaḥ . vivasvato'patyaṃ vaivasvataḥ . antaṃ karotīti antakaḥ . etāni yamanāmāni .. 59 .. </Amarapadavivrti>
<Amarapadaparijata><AK.01.01.059>
dharmarājaḥ—antakaḥ . yamanāmāni . ʻśāmitreyaḥ kālakaṇṭho daṇḍī mahiṣavāhanaḵ . etāni ca .. 59 .. </Amarapadaparijata>
AK.01.01.060cd rākṣasaḥ kauṇapaḥ kravyāt kravyādo'srapa āśaraḥ .. 60 ..
AK.01.01.061ab rātriṃcaro rātricaraḥ karburo nikaṣātmajaḥ .
AK.01.01.061cd yātudhānaḥ puṇyajano nairṛto yāturakṣasī .. 61 ..
<Amarapadavivrti><AK.01.01.060-61>
rākṣasa iti—rakṣa eva rākṣasaḥ . kuṇapaṃ śavamattīti kauṇapaḥ . koṇaṃ pātīti vā . kravyaṃ māṃsamattīti kravyāt . kravyādaśca . ʻada bhakṣaṇe . asraṃ raktaṃ pibatīti asrapaḥ . ʻpā pāne . aśrapa iti pāṭhe bhakṣyamāṃsaṃ na śrapayati na pacatītyaśrapaḥ . ʻśrā pāke . asura eva āsuraḥ . asūn prāṇān rātīti vā . ʻrā ādāne . āśṛṇātīti āśaro vā . ʻśṝ hiṃsāyām . rātrau caratīti rātriṃcaraḥ . rātricaraśca . ʻcara gatibhakṣaṇayoḵ . karburavarṇatvāt karburaḥ . kṛṇāti hinastīti vā karburaḥ . ʻkṝ hiṃsāyām . nikaṣāyā ātmajaḥ nikaṣāmajaḥ . nikaṣānāma rakṣomātā . yātūni yātanāḥ tīvravedanā dhīyanta asminniti yātudhānaḥ . yātunā dhīyate'treti vā . viruddhalakṣaṇena puṇyavān janaḥ puṇyajanaḥ . nirṛterapatyaṃ nairṛtaḥ . yāti rakṣāṃsi yātu . yātuśabdaḥ ukārāntaḥ . ʻyā prāpaṇe . rakṣyate'smāt jagaditi rakṣaḥ . ʻrakṣa pālane . nairṛtanāmāni .. 60-1 .. </Amarapadavivrti>
<Amarapadaparijata><AK.01.01.060-61>
rākṣasaḥ—nikaṣātmajaḥ . kīkasātmaja iti pāṭhāntaram . yātudhānaḥ—yāturakṣasī . nairṛtanāmāni . anuktam—ʻpalaṃkaṣo rātrimaṭo rātryaṭo jalalohitaḵ . etāni ca .. 60-1 .. </Amarapadaparijata>
%%p. 01.042
AK.01.01.062ab pracetā varuṇaḥ pāśī yādasāṃpatirappatiḥ .
<Amarapadavivrti><AK.01.01.062> 
pracetā iti—prakṛṣṭaṃ ceto'sya pracetāḥ . vṛṇoti pāśairiti varuṇaḥ . ʻvṛñ varaṇe . pāśo'syāstīti pāśī . yādasāṃ patiḥ . apāṃ patiḥ appatiḥ . ubhayatra ṣaṣṭhyā alugvikalpaḥ . varuṇanāmāni .. </Amarapadavivrti>
<Amarapadaparijata><AK.01.01.062>
pracetāḥ—appatiḥ . varuṇanāmāni . ʻambukāntāro'mbubhūṣaṇaḥ syānmakaravāhanaḵ . etāni ca .. </Amarapadaparijata>
%%p. 01.043
AK.01.01.062cd śvasanaḥ sparśano vāyurmātariśvā sadāgatiḥ .. 62 ..
AK.01.01.063ab pṛṣadaśvo gandhavaho gandhavāhānilāśugāḥ .
AK.01.01.063cd samīramārutamarujjagatprāṇasamīraṇāḥ .. 63 ..
AK.01.01.064ab nabhasvadvātapavanapavamānaprabhañjanāḥ .
(prakampano mahāvāto jhañjhāvātaḥ savṛṣṭikaḥ ..)
<Amarapadavivrti><AK.01.01.062-63>
śvasana iti—śvasanti anena prāṇinaḥ śvasanaḥ . ʻśvasa prāṇane . spṛśatīti sparśanaḥ . ʻspṛśa saṃsparśane . vātīti vāyuḥ . ʻvā gatigandhanayoḵ . mātari ākāśe śvayati mātariśvā . ʻṭuośvi gativṛddhyoḵ . sadā gatiḥ yasya sadāgatiḥ . pṛṣadākhyo mṛgo'śvo yasya pṛṣadaśvaḥ . pṛṣatāṃ bindūnām aśva iti vā . gandhasya vahaḥ gandhavahaḥ . gandhaṃ vahatīti vā . ʻvaha prāpaṇe . anityanena anilaḥ . ʻana prāṇane . āśu gacchatītyāśugaḥ . samīratīti samīraḥ . ʻīra gataü . anena kupitena mriyate iti mārataḥ . maruccaivam . jagatāṃ prāṇaḥ jagatprāṇaḥ . samyag īrayati samīraṇaḥ . ʻīra preraṇe . nabho'syāstīti nabhasvān . vātīti vātaḥ . ʻvā gatigandhanayoḵ . pavata iti pavanaḥ . ʻpūṅ pavane . punīte vā . pavamānaśca . ʻpūñ pavane . prabhañjayati śākhādikaṃ prabhañjanaḥ . ʻbhañjo āmardane . prakampano mahābalaḥ jhañjhāmārutaḥ savṛṣṭikaḥ . etāni vāyunāmāni .. 62-3 .. </Amarapadavivrti> 
<Amarapadaparijata><AK.01.01.062-63>
śvasanaḥ—prabhañjanāḥ . vāyunāmāni . jagaditi tasyaiva nāmāntaraṃ syāt . ʻjagat syād viṣṭape klībaṃ vāyau nā jaṅgame triṣü iti rudraḥ . prāṇa ityapi nāmāntaraṃ syāt . ʻhṛdi sthitānile jīve bale prāṇaḥ prakīrtitaḵ iti rudraḥ . 
ʻmahābalaḥ satatagaḥ śaraṇyurmṛgavāhanaḥ .
dhvajapraharaṇo dhūlidhvajaḥ pūśca prakampanaḥ ..
etāni ca .. 62-3 .. </Amarapadaparijata>
%%p. 01.044
AK.01.01.064cd prāṇo'pānaḥ samānaścodānavyānau ca vāyavaḥ .. 64 ..
AK.01.01.065ab hṛdi prāṇo gude'pānaḥ samāno nābhimaṇḍale .
AK.01.01.065cd udānaḥ kaṇṭhadeśe syād vyānaḥ sarvaśarīragaḥ .. 65 ..
AK.01.01.066a śarīrasthā ime 
<Amarapadavivrti><AK.01.01.064-65> 
prāṇa iti—prakarṣeṇa bahirānayatīti prāṇaḥ . adho nayatīti apānaḥ . sarvatra ānayatīti samānaḥ . ud ūrdhvam ānayatīti udānaḥ . vinayatīti vyānaḥ . ʻṇīñ prāpaṇe . prāṇayati apānayati samānayati udānayati vyānayatīti vā yathākramaṃ vaktavyaḥ . ete pañca krameṇa hṛdgudanābhikaṇṭhasarvadehasthavāyunāmāni .. 64-5 .. </Amarapadavivrti
<Amarapadaparijata><AK.01.01.064-65>
prāṇo—śarīrasthā ime . prāṇādayaḥ pañca śarīravāyavaḥ . anuktam—ʻjhañjhāvātaḥ savṛṣṭiḥ syāt . vṛṣṭisahitavāyunāma .. ʻvātyā vātastu maṇḍalī . maṇḍalākāravātanāma . āndhrabhāṣāyaṃ ʻsuḍighālī . ʻgogandhanaḥ purovātaḵ . purovāyunāma . ʻyadurugālī . ʻparuṣaḥ syādiriṅgaṇaḵ . caṇḍavātanāma . ʻchiṃdunavaṭigāli . ʻmūrdhni vātaḥ kiṃculukaḵ . uparivātanāma . ʻīndigāli kiṃculukamü . ʻmadhyamaḥ svedacūṣakaḵ . samavātaḥ svedacūṣakaḥ syāt . ʻsamagāli .. 64-5 .. </Amarapadaparijata> 
AK.01.01.066b raṃhastarasī tu rayaḥ syadaḥ .
AK.01.01.066cd javo 'tha śīghraṃ tvaritaṃ laghu kṣipramaraṃ drutam .. 66 ..
AK.01.01.067ab satvaraṃ capalaṃ tūrṇamavilambitamāśu ca .
<Amarapadavivrti><AK.01.01.066>
raṃha iti—raṃhati satataṃ raṃhaḥ . ʻrahi gataü . taratyanena taraḥ . ʻtṝ plavanataraṇayoḵ . ubhau sāntau . rayate aneneti rayaḥ . ʻraya gataü . syandate aneneti syadaḥ . ʻsyandū prasravaṇe . javate anena javaḥ . ʻjuṅ gataü . etāni savegagatināmāni .. śiṅghati yena dharmeṇa śīghram . ʻśighi vyāptaü . tvarate anena tvaritam . ʻñitvarā saṃbhrame . tvarayā saha vartata iti satvaram . laṅghyate anena laghu . ʻlaghi gatyākṣepe . kṣipatyanena kṣipram . ʻkṣipa preraṇe . aram ityavyayam . dravatīti drutam . ʻdru gataü . copatyaneneti capalam . ʻcupa mandāyāṃ gataü . turate iti tūrṇam . ʻtura tvaraṇe . na vilambate 'smāt avilambitam . ʻlabi ālambane . aśnute āśu . ʻaśū vyāptaü .. 66 ..  </Amarapadavivrti>
<Amarapadaparijata><AK.01.01.066>
raṃhastarasī—āśu ca . ādyantayoḥ kriyāvayavayoḥ sāmīpyanāmāni .. 66 .. </Amarapadaparijata>
%%p. 01.045 
AK.01.01.067cd satatānāratāśrāntasaṃtatāviratāniśam .. 67 ..
AK.01.01.068ab nityānavaratājasramapyathātiśayo bharaḥ .
<Amarapadavivrti><AK.01.01.067>
satatamiti—saṃtanyate satatam . saṃtataṃ ca . na vidyate ārataṃ virāmo 'treti anāratam aviratam anavarataṃ ca . na śrāmyantyatreti aśrāntam . ʻśramu tapasi khede cö . nāsti niśā atreti aniśam . niyataṃ bhavaṃ nityam . na jasyatīti ajasram . ʻjasu upakṣaye . avicchittināmāni .. atiśete jayatyaneneti atiśayaḥ . bharatīti bharaḥ . ʻbhṛñ bharaṇe .. 67 .. </Amarapadavivrti>
<Amarapadaparijata><AK.01.01.067>
satatānārata—ajasramapi . kriyāyāḥ kriyāntareṇāvyavadhānasya nāmāni .. 67 .. </Amarapadaparijata>
%%p. 01.046 
AK.01.01.068cd ativelabhṛśātyarthātimātrodgāḍhanirbharam .. 68 ..
AK.01.01.069ab tīvraikāntanitāntāni gāḍhabāḍhadṛḍhāni ca .
AK.01.01.069cd klībe śīghrādyasattve syāt triṣveṣāṃ sattvagāmi yat .. 69 ..
<Amarapadavivrti><AK.01.01.068-69>
ativelamiti—velāmatikrāntam ativelam . bibhartīti bhṛśam . ʻbhṛñ bharaṇe . arthamatikrāntam atyartham . mātrāmatikrāntam atimātram . udgāhate prādurbhavatīti udgāḍham . ʻgāhū viloḍane . niḥśeṣaḥ sarvo bharo 'treti nirbharam . tīvatīti tīvram . ʻtīva sthaulye . eko'nto niścito'tra ekāntam . nitarāṃ tāmyatīti nitāntam . ʻtamu glānaü . gāhate gāḍham . ʻgāhū viloḍane . bāhate bāḍham . ʻbāha prayatne . dṛṃhatīti dṛḍham . ʻdṛhi vṛddhaü . bṛḍheti vā pāṭhaḥ, bṛhatīti bṛḍham . ʻbṛha vṛddhaü . atiśayanāmāni .. klībe śīghrādyasattve syāt . śīghrādidṛḍhaparyantaśabdāḥ asattve kriyāviśeṣaṇatve guṇavṛttitve'pi napuṃsakaliṅgāḥ . kriyāviśeṣaṇatve yathā—śīghraṃ pacati, satataṃ gacchati, kṣipraṃ karotītyādi . guṇavṛttitve yathā—aśvasya śīghram . tūlasya laghu ityādi . atrātiśayabharaśabdau guṇavṛttitve puṃliṅgau . yathā—gandhasyātiśayaḥ . puṣpāṇāṃ bhara ityādi . kriyāviśeṣaṇatve tu śīghrādivannapuṃsakaliṅgāveva . yathā—atiśayaṃ bhuṅkte . bharaṃ tiṣṭhati ityādi . triṣveṣāṃ sattvagāmi yat . eṣāṃ śīghrādipadānāṃ madhye yat sattvagāmi viśeṣyagāmi, tat triṣu liṅgeṣu bhavati . yathā—śīghro'śvaḥ . kṣiprā jarā . satataṃ sukham . laghustuṣa ityādi .. 68-9 .. </Amarapadavivrti>
<Amarapadaparijata><AK.01.01.068-69>
athātiśayo—dṛḍhāni ca . kriyāvayavasākalyanāmāni . klībe—sattvagāmi yat . uktānāmeṣāṃ raṃhaḥprabhṛtiśabdānāṃ madhye bhāvakaraṇapratyayāntavarjito yaḥ śabdo'sti sa śabdo'sattve'dravye vartamāno napuṃsakaliṅgo bhavati . yathā—śīghraṃ gacchati . satataṃ śete . atimātraṃ bhuṅkte . sattvagāmidravye vartī san triliṅgo bhavati . yathā—śīghro bāṇaḥ . saṃtato rāgaḥ . atimātro bhāraḥ . bhāvakaraṇapratyayāntāḥ śabdā uktaliṅgāḥ . aśvasya javaḥ . hayasyātiśayaḥ ityādi .. 68-9 .. </Amarapadaparijata>
%%p. 01.047 
AK.01.01.070ab kuberastryambakasakho yakṣarāḍ guhyakeśvaraḥ .
AK.01.01.070cd manuṣyadharmā dhanado rājarājo dhanādhipaḥ .. 70 ..
AK.01.01.071ab kiṃnareśo vaiśravaṇaḥ paulastyo naravāhanaḥ .
AK.01.01.071cd yakṣaikapiṅgailavilaśrīdapuṇyajaneśvarāḥ .. 71 ..
<Amarapadavivrti><AK.01.01.070-71>
kubera iti—kutsitaṃ beraṃ śarīramasyeti kuberaḥ . tryambakasya sakhā tryambakasakhaḥ . yakṣeṣu rājata iti yakṣarāṭ . ʻrājṛ dīptaü . guhyakānām īśvaraḥ guhyakeśvaraḥ . manuṣyasyeva dharmo'syeti manuṣyadharmā . nāntaḥ . dhanaṃ dayate dhanadaḥ . ʻdeṅ rakṣaṇe . dhanaṃ dadātīti vā dhanadaḥ . ʻḍudāñ dāne . rājñāṃ yakṣāṇāṃ rājā rājarājaḥ . dhanānām adhipaḥ dhanādhipaḥ . kiṃnarāṇām īśaḥ kiṃnareśaḥ . viśravaso'patyaṃ vaiśravaṇaḥ . pulasterapatyaṃ paulastyaḥ . pulastyasyāpatyaṃ vā . naro vāhanamasya naravāhanaḥ . yakṣajātirājatvād yakṣaḥ . ekaṃ netraṃ piṅgamasya ekapiṅgaḥ . ilabilāyā apatyam ailavilaḥ . iḍabiḍā mātāsyeti aiḍabiḍo vā . laḍayorekatvasmaraṇāt . śriyaṃ dadātīti śrīdaḥ . ʻḍudāñ dāne . puṇyajanānām īśvaraḥ puṇyajaneśvaraḥ . etāni kuberanāmāni .. 70-1 .. </Amarapadavivrti>
<Amarapadaparijata><AK.01.01.070-71>
kuberaḥ—vaiśravaṇaḥ . viśravaḥśabdāt ʻtasyedam (4. 3. 120) ityaṇi kṛte viśravaso viśravaṇaravaṇāviti prāpte viśravaṇādeśe vṛddhau vaiśravaṇa iti rūpaṃ siddham . paulastyo—puṇyajaneśvarāḥ . kuberanāmāni . anuktam—
ʻkailāsanātho haryakṣo ratnagarbhaḥ sitodaraḥ .
icchāvasurnidhipatistathā syādekakuṇḍalaḥ .. 
etāni ca .. 70-1 .. </Amarapadaparijata>
%%p. 01.048
AK.01.01.072ab asyodyānaṃ caitrarathaṃ putrastu nalakūbaraḥ .
AK.01.01.072cd kailāsaḥ sthānamalakā pūrvimānaṃ tu puṣpakam .. 72 ..
<Amarapadavivrti><AK.01.01.072>
asyeti—citrarathena gandharveṇa nirmitaṃ caitraratham . kuberodyānanāma .. nala iva kūbaraḥ cāruḥ nalakūbaraḥ . nalasyeva kūbaro rathāvayavo'syeti vā . kuberaputranāma .. ke śirasi śivayoḥ lāso nṛtyaṃ, tadasyāstīti kailāsaḥ . kelīnāṃ samūhaḥ kailaṃ, tena āsyate rathīyata iti kailāsaḥ . ʻāsa upaveśane . kelayoḥ jalabhūmyoḥ āsanaṃ sthitiryasya kelasaḥ sphaṭikam . tasyāyaṃ kailāsaḥ . kuberasthānanāma .. alati svasthānaṃ bhūṣayatīti alakā . ʻala bhūṣaṇaparyāptivāraṇeṣü . kuberanagarīnāma .. puṣpamiva puṣpakam . kuberavimānanāma .. 72 .. </Amarapadavivrti>
<Amarapadaparijata><AK.01.01.072>
asyodyānaṃ caitraratham . kuberodyānavananāma .. putrastu nalakūbaraḥ . tatputranāma .. kailāsaḥ sthānam . kuberasthānanāma .. ʻaṣṭāpado harādriḥ syāt kailāso rajatācalaḵ ityayamapi . alakā pūḥ . tannagaranāma .. vimānaṃ tu puṣpakam . tadvimānaṃ tu puṣpakaṃ syāt .. 72 .. </Amarapadaparijata>
%%p. 01.049
AK.01.01.073ab syāt kiṃnaraḥ kiṃpuruṣasturaṃgavadano mayuḥ .
AK.01.01.073cd nidhirnā śevadhirbhedāḥ padmaśaṅkhādayo nidheḥ .. 73 ..
AK.01.01.074ab mahāpadmaśca padmaśca śaṅkho makarakacchapau .
AK.01.01.074cd mukundakundanīlāśca carcāśca nidhayo nava .. 74 ..
iti śrīmadamarasiṃhakṛte nāmaliṅgānuśāsane svargavargaḥ
<Amarapadavivrti><AK.01.01.073-74>
syāditi—kiṃcinnaraḥ kiṃnaraḥ . kiṃcit puruṣaḥ kiṃpuruṣaḥ . kutsito naro vā . turaṃgasyeva vadanamasya turaṃgavadanaḥ . mayate vinimayate mayuḥ . ʻmaya gataü . etāni kiṃnaranāmāni .. nidhīyate atreti nidhiḥ . ʻḍudhāñ dhāraṇapoṣaṇayoḵ . śevaṃ sthāpyaṃ dhanaṃ dhīyate'tra śevadhiḥ . nidhināma .. mahāṃścāsau padmaśca mahāpadmaḥ . padyate padmaḥ . ʻpadlṛ sevāyām . śamayati duḥkhaṃ śaṅkhaḥ . ʻśamu upaśame . makaravad grahītumaśakyatvāt makaraḥ . kūrmavat sthitatvāt kacchapaḥ . kamanīyatvāt mukundaḥ . kundaśca . nitarām īḍyate nīlaḥ . ʻīḍa stutaü . carcyante carcāḥ . ʻcarca adhyayane . etāni nidhibhedanāmāni .. 73-4 ..
iti śrīliṅgayasūriviracitāyāmamarakośapadavivṛtau svargavarganāmaliṅgavivecanam </Amarapadavivrti>
<Amarapadaparijata><AK.01.01.073-74>
syāt kiṃnaraḥ—mayuḥ . kiṃnaranāmāni . ʻkimanena gṛhītena vāgṛhītena vā kiṃnarayugalena prayojanam (kāda. pṛ. 227) ʻidamupaśrutamaśvamukhadvayam (pṛ. 227) iti kādambaryāmabhedaḥ kathitaḥ .
ʻbimboṣṭhaṃ bahu manute turaṃgavaktraścumbanta mukhamiha kiṃnaraṃ priyāyāḥ .
śliṣyantaṃ muhuritaro'pi taṃ nijastrīmuttuṅgastanabharabhaṅgabhīrumadhyām ..
iti māghakāvye (4. 38) bhedaḥ kathitaḥ . anuktam—ʻguhyakaḥ syānmāṇicaraḵ . guhyakanāma .. ʻyakṣaḥ puṇyajanaḥ samaü . yakṣanāma .. nidhirnā śevadhiḥ . nidhināmāni .. ʻnidhānagarbhāmiva sāgarāmbarām iti raghuvaṃśe (3. 9) lyuḍantanidhānaśabdo'pyasti . ʻmānasevādhimānase iti sevyaprakṛtikasevādhiśabdo'pyasti . bhedāḥ—nidheḥ . nidhibhedāḥ .
ʻpadmo'striyāṃ mahāpadmaḥ śaṅkho makarakacchapau .
mukundakundanīlāśca kharvaśca nidhayo nava ..
iti śrīvatsanṛsiṃhasūrisutamallināthasūriviracite'marapadapārijāte svargavargaḥ </Amarapadaparijata>
%%p. 01.050
2. vyomavargaḥ
AK.01.02.001ab dyodivau dve striyāmabhraṃ vyoma puṣkaramambaram .
AK.01.02.001cd nabho'ntarikṣaṃ gaganamanantaṃ suravartma kham .. 1 ..
viyad viṣṇupadaṃ vā tu puṃsyākāśavihāyasī .
iti vyomavargaḥ
<Amarapadavivrti><AK.01.02.001>
dyodivāviti—dīvyatīti dyauḥ . divi ca . dve striyām . na bhrājate abhram . ʻbhrājṛ dīptaü . viśeṣeṇa avati avakāśadānena vyoma . ʻava rakṣaṇe . puṣṇātīti puṣkaram . ʻpuṣa puṣṭaü . puṣkamudakaṃ rātīti vā puṣkaram . ʻrā dāne . ambate śabdāyate ityambaram . ʻabi śabde . medhairna bhātīti nabhaḥ . ʻbhā dīptaü . antaḥ ṛkṣāṇi yatna antarikṣam . dyāvāpṛthivyorantarīkṣyata iti vā . ʻīkṣa darśane . gacchantyatra khagā iti gaganam . ʻgamlṛ gataü . na vidyate'nto yasya tadanantam . surāṇāṃ vartma mārgaḥ suravartma . khanyate kham . ʻkhanu avadāraṇe . viyacchati na viramatīti viyat . ʻyama uparame . viṣṇoḥ padaṃ viṣṇupadam . ā samantāt kāśante sūryādayo'tra ākāśam . na kāśate vā . ʻkāśṛ dīptaü . vijahāti sarvaṃ vihāyaḥ . vihāyāśca . ʻohāk tyāge . ʻohāṅ gataü .. 1 ..  </Amarapadavivrti>
<Amarapadaparijata><AK.01.02.001>
dyodivau—suravartma kham . antarikṣamityatra viśeṣaḥ . amaravārttikakāreṇa varṇanirdeśanāyāṃ dīrghekārāntarikṣaśabda iti pratyapādi . antarīkṣyate jagadatretyantarīkṣam . dyāvāpṛthivyorantarīkṣyata iti vā . vede tu hrasvekāro dṛśyate . tatrāpi chāndasameva hrasvatvamiti . viyad viṣṇupadaṃ—vihāyasī . vaijayantyāmadantavihāyasaśabdaḥ kathitaḥ . ʻvāyuvartma vihāyasam iti (pṛ. 17, ślo. 1) . ākāśanāmāni ..
ʻvihāyaso'pi nāko'pi dyurapi syāt tadavyayam .
tārāpatho'ntarīkṣaṃ ca meghadvāraṃ mahābilam ..
etāni ca .. 1 .. </Amarapadaparijata>
iti vyomavargaḥ
%%p. 01.051
3. digvargaḥ
AK.01.03.001ab diśastu kakubhaḥ kāṣṭhā āśāśca haritaśca tāḥ .
AK.01.03.001cd prācyavācīpratīcyastāḥ pūrvadakṣiṇapaścimāḥ .. 1 ..
AK.01.03.002ab uttarā digudīcī syād diśyaṃ tu triṣu digbhave .
<Amarapadavivrti><AK.01.03.001>
diśa iti—prācīyaṃ dakṣiṇeyamiti diśyate dik . diśatyavakāśamiti vā . ʻdiśa atisarjane . kamudakaṃ skubhnātīti kakup . ʻskubhu vistāre . kaṃ vāyuṃ skubhnātīti vā . kāśate kāṣṭhā . ʻkāśṛ dīptaü . aśnute āśā . ʻaśū vyāptau saṃghāte cö . harantyanayā apratītamiti harit . ʻhṛñ haraṇe . diṅnāmāni .. prāgañcati sūryaḥ prācī . avāgañcati dakṣiṇāyanena sūrya iti avācī . apācīti vā pāṭhaḥ . prati paścādañcati sūryaḥ astamaya iti pratīcī . uttaramañcati sūryaḥ uttarāyaṇeneti udīcī . ʻañcu gatipūjanayoḵ . etāni yathākramaṃ pūrvadakṣiṇapaścimottaranāmāni . itaradigbhyaśca ādyā pūrvā . dakṣate vardhate iti dakṣiṇā . ʻdakṣa vṛddhau śīghrārthe cö . paścād bhavā paścimā . uttarati mervādibhūbhṛta ityuttarā . ʻtṝ plavanataraṇayoḵ .. diśi bhavaṃ diśyam . etad digbhavasya indrāyudhādernāma .. 1 .. </Amarapadavivrti>
<Amarapadaparijata><AK.01.03.001>
diśastu—triṣu digbhave . tā iti liṅgānuśāsanam . diśāṃ nāmāni . ʻdigdiśāśā kakubdīrṇī iti vaijayantī (pṛ. 17, ślo. 2) . halantatvādvaikalpikāṣṭāpū . prācyavācī—paścimāḥ . etāni pūrvadakṣiṇapaścimadiśāmeva nāmāni . prācītyukte pūrvaiva . avācītyukte dakṣiṇaiva . kecidamumeva pavargamadhyamaṃ paṭhanti . pratīcīti paścimaiva . uttarā—syāt . udīcīti uttaraiva . diśyaṃ—digbhave . digbhavārthe diśyam . bhavārthe yatpratyayaḥ .. 1 .. </Amarapadaparijata>
%%p. 01.052
AK.01.03.002cd indro vahniḥ pitṛpatirnairṛto varuṇo marut .. 2 ..
AK.01.03.003ab kubera īśaḥ patayaḥ pūrvādīnāṃ diśāṃ kramāt .
<Amarapadavivrti><AK.01.03.002>
indra iti—indraḥ, vahniḥ, pitṛpatiḥ, nairṛtaḥ, varuṇaḥ, marut, kuberaḥ, īśa iti kramāt pūrvādīnāṃ diśāṃ patayaḥ .. 2 .. </Amarapadavivrti> 
<Amarapadaparijata><AK.01.01.001>
indro vahniḥ—diśāṃ kramāt . indrādayaḥ pūrvādīnāṃ diśāṃ vidiśāṃ ca kramāt patayaḥ .. 2 .. </Amarapadaparijata>
%%p. 01.053
AK.01.03.003cd airāvataḥ puṇḍarīko vāmanaḥ kumudo'ñjanaḥ .. 3 ..
AK.01.03.004ab puṣpadantaḥ sārvabhaumaḥ supratīkaśca diggajāḥ .
<Amarapadavivrti><AK.01.03.003>
airāvata iti—irā āpaḥ asmin santīti irāvān samudraḥ, tasmin jātaḥ airāvataḥ . puṇḍarīkavarṇatvāt puṇḍarīkaḥ . puṇati śobhata iti vā . ʻpuṇa karmaṇi śubhe . vāyumātmānaṃ manyate vāmanaḥ . ʻmana jñāne . vāmaṃ valgu śarīramasyāstīti vā . vāmanatvādvā . kumudavarṇatvāt kumudaḥ . kuṃ pṛthivīṃ modayatīti vā . ʻmuda harṣe . añjanābhatvāt añjanaḥ . anakti gacchatīti vā . ʻañjū vyaktimrakṣaṇakāntigatiṣü . puṣpyatīti puṣpam . ʻpuṣpa vikasane . puṣpavad danto'syāstīti puṣpadantaḥ . sarvabhūmyāṃ viditaḥ sārvabhaumaḥ . śobhanāḥ pratīkāḥ avayavāḥ yasya saḥ supratīkaḥ . etāni yathākramamaṣṭadiggajanāmāni .. 3 .. </Amarapadavivrti>
<Amarapadaparijata><AK.01.03.003>
airāvataḥ—diggajāḥ . airāvatādayaḥ pūrvādikrameṇa diggajāḥ .. 3 .. </Amarapadaparijata>
AK.01.03.004cd kariṇyo'bhramukapilāpiṅgalānupamāḥ kramāt .. 4 ..
AK.01.03.005ab tāmraparṇī śubhradantī cāṅganā cāñjanāvatī .
<Amarapadavivrti><AK.01.03.004> 
kariṇya iti—abhreṣu māti vartate abhramuḥ . ʻmā māne . na bhrāmyati svavallabhaṃ hitvā kvacit na bhramatīti abhramuḥ . ʻbhramu anavasthāne . kāmyata iti kapilā . ʻkamu kāntaü . kapilavarṇatvādvā . piṅgalavarṇo'syā astīti piṅgalā . na vidyate upamā yasyāḥ sā anupamā . tāmraparṇākhyauṣadhisāhacaryāt tāmraparṇī . śobhanau dantau yasyāḥ sā śubhradantī . śobhanānyaṅgāni yasyāḥ sā aṅganā . añjanākāro varṇo yasyāḥ sā añjanāvatī . etāni diggajabhāryānāmāni .. 4 .. </Amarapadavivrti>
<Amarapadaparijata><AK.01.03.004>
kariṇyo—cāñjanāvatī . kramādairāvatādidiggajāṅganānāmāni .. 4 .. </Amarapadaparijata>
%%p. 01.054
AK.01.03.005cd klībāvyayaṃ tvapadiśaṃ diśormadhye vidik striyām .. 5 ..
AK.01.03.006ab abhyantaraṃ tvantarālaṃ cakravālaṃ tu maṇḍalam .
<Amarapadavivrti><AK.01.03.005>
klībeti—diśoridam apadiśam . viśiṣṭā dik vidik . diṅmadhyanāmāni .. antaramavakāśam abhigatam abhyantaram . abhyantaryante badhyante aśvādayaḥ atreti abhyantaram . antaram ālāti antarālam . ʻlā ādāne . aṣṭadigāderabhyantaranāmāni .. cakrākāreṇa vālate vartate cakravālam . ʻvāḍṛ āplāvye . ḍalayorekatvasmaraṇāt . maṇḍayati bhūṣayatīti maṇḍalam . ʻmaḍi bhūṣāyāṃ harṣe cö . diṅmaṇḍalanāma .. 5 .. </Amarapadavivrti>
<Amarapadaparijata><AK.01.03.005>
klībāvyayaṃ—vidik striyām . digvalayamadhyanāmāni . āgneyyādikrameṇa vidiśāṃ nāmānyapi santi .
ʻāgneyī tu carāśā syāt nairṛtī tu digandhakī .
mārutyanantā śārvī tu śālākṣāpyaparājitā ..
iti vaijayantī (pṛ. 17, ślo. 4-5) . abhyantaraṃ tvantarālam . sakaladiṅbhadhyanāma . cakravālaṃ tu maṇḍalam . diksamūhanāma . anuktam—ʻdigyugmaṃ maṇḍapīṭhiḥ syāt . digyugmaṃ maṇḍapīṭhirityucyate . ʻdigantaḥ kariśālukam . digantaḥ kariśālukamityucyate .. 5 .. </Amarapadaparijata>
AK.01.03.006cd abhraṃ megho vārivāhaḥ stanayitnurbalāhakaḥ .. 6 ..
AK.01.03.007ab dhārādharo jaladharastaḍitvān vārido'mbubhṛt .
AK.01.03.007cd ghanajīmūtamudirajalamugdhūmayonayaḥ .. 7 ..
<Amarapadavivrti><AK.01.03.006-7>
abhramiti—abhrati gacchatītyabhram . ʻabhra gataü . apo rātītyabhram . ʻrā dāne . na bhraśyantyāpo'smāditi vā . ʻbhraṃśu avasraṃsane . mehatīti meghaḥ . ʻmiha secane . vāri vahatīti vārivāhaḥ . ʻvaha prāpaṇe . stanayatīti stanayitnuḥ . ʻstana devaśabde . balaṃ na jahātīti balāham udakam, tadasyāstīti balāhakaḥ . dhārāṇāṃ dharo dhārādharaḥ . jalasya dharo jaladharaḥ . taṭito'tra santīti taṭitvān . vāri dadātīti vāridaḥ . ʻḍudāñ dāne . ambu bibhartīti ambubhṛt . ʻḍubhṛñ dhāraṇapoṣaṇayoḵ . vāyunā hanyata iti ghanaḥ . ʻhana hiṃsāgatyoḵ . jīvanam udakaṃ mūyate'tra jīmūtaḥ . ʻmūṅ bandhane . modante yena kṛṣīvalāḥ mudiraḥ . ʻmuda harṣe . jalaṃ muñcatīti jalamuk . ʻmuclṛ mokṣaṇe . dhūmo yoniryasya saḥ dhūmayoniḥ . etāni meghanāmāni .. 6-7 .. </Amarapadavivrti>
<Amarapadaparijata><AK.01.03.006-7>
abhraṃ—dhūmayonayaḥ . meghanāmāni . ʻnabhrāṭ taṭitpatirdevo nadanurjalapoṭṭaṇaḵ . etāni ca .. 6-7 .. 
 </Amarapadaparijata>
%%p. 01.055
AK.01.03.008ab kādambinī meghamālā triṣu meghabhave'bhriyam .
AK.01.03.008cd stanitaṃ garjitaṃ meghanirghoṣo rasitādi ca .. 8 ..
<Amarapadavivrti><AK.01.03.008> 
kādambinīti—kamudakam ādadata iti kādambāḥ meghāḥ, te'syāṃ santīti kādambinī . kādambāḥ kalahaṃsāḥ asyāṃ santīti vā . kadambāḥ puṣpyantyatreti vā . meghamālānāma .. abhre bhavam abhriyam . meghabhavasyodakādernāma .. stanayatīti stanitam . ʻstana gadī devaśabde . garjatīti garjitam . ʻgarja śabde . rasati śabdāyate rasitam . ʻrasa śabde . meghanirghoṣanāmāni .. 8 .. </Amarapadavivrti>
<Amarapadaparijata><AK.01.03.008>
kādambinī meghamālā . meghamālānāma . anuktam—ʻairāvato rājameghaḵ rājameghanāma .. ʻmoyiluyekkivaccimeyalü . abhre bhavārtha abhriyaṃ syāt . stanitaṃ rasitādi ca . meghanirghoṣanāmāni . rasitādi ceti caśabdo vyabhicārapradarśanārthaḥ kharasya rasitaṃ pāvakasya hrasitam ityādi .. 8 .. </Amarapadaparijata>
%%p. 01.056
AK.01.03.009ab śampā śatahradāhrādinyairāvatyaḥ kṣaṇaprabhā .
AK.01.03.009cd taḍit saudāminīvidyuccañcalācapalā api .. 9 ..
<Amarapadavivrti><AK.01.03.009>
śampeti—kṛṣīvalānāṃ duḥkhaṃ śamayatīti śampā . ʻśamu upaśamane . karṣakāṇāṃ śaṃ sukhaṃ pātīti vā . ʻpā rakṣaṇe . sampeti vā pāṭhaḥ . samantāt pātīti sampā . samyak pibati cākṣuṣaṃ teja iti vā . ʻpā pāne . śataṃ hrādate śatahradā . ʻhrāda avyakte śabde . śataṃ hradā vidyante asyāmiti vā . baḍavājyotiṣmatyā hrādata iti hrādinī . hrādunīti vā pāṭhaḥ . irāvati meghe bhavā airāvatī . airāvato'bhranāgaḥ, tasya strī vā . kṣaṇaṃ prabhā yasyāḥ sā kṣaṇaprabhā . prabhayā nayanāni tāḍayatīti taḍit . ʻtaḍa āghāte . sudāmādriṇā saha vartata iti saudāminī . sudāmnā adriṇā dīvyatīti saudāminī . ʻtenaikadik iti (4. 3. 112) sādṛśyaṃ vyajyate . sudāmavat dīrghākāro'syā astīti vā . saudāmanīti vā pāṭhaḥ . vidyotata iti vidyut . ʻdyuta dīptaü . cañcatīti cañcalā . ʻcañcu gataü . copatīti capalā . ʻcupa mandāyāṃ gataü . campayatīti vā capalā . ʻcapi gataü . etāni vidyunnāmāni .. 9 .. </Amarapadavivrti>
<Amarapadaparijata><AK.01.03.009>
śampā—saudāminī . ʻsaudāmnī tvaśanirvidyut iti trikāṇḍaśeṣaḥ (pṛ. 5, ślo. 87) . vidyuccañcalācapalā api . vidyunnāmāni . ʻākālikī syājjaladā kṣaṇikāpyaciradyutiḵ . etāni ca .. 9 .. </Amarapadaparijata>
AK.01.03.010ab sphūrjathurvajranirghoṣo meghajyotiriraṃmadaḥ .
AK.01.03.010cd indrāyudhaṃ śakradhanustadeva ṛju rohitam .. 10 ..
<Amarapadavivrti><AK.01.03.010>
sphūrjathuriti—sphūrjatīti sphūrjathuḥ ʻṭuosphūrja vajranirghoṣe . vajrasya nirghoṣo vajranirghoṣaḥ . vajranirghāta iti vā pāṭhaḥ . vajraniṣpeṣa iti ca . praharadvidyucchabdanāmāni .. irayā ambhasā mādyatīti iramadaḥ . ʻmadī harṣaglapanayoḵ . meghajyotirnāma .. indrasyāyudham indrāyudham . śakrasya dhanuḥ śakradhanuḥ . meghapratiphalitanānāvarṇasya dhanurākāreṇa dṛśyamānasya sūryaraśmernāmanī .. rohatīti rohitam . ʻruha vījajanmani prādurbhāve cö . etasyaivājihmasya dhanuṣo nāma .. 10 .. </Amarapadavivrti>
<Amarapadaparijata><AK.01.03.010>
sphūrjathurvajranirghoṣaḥ . prahārakavidyuddhvanināma . ʻśrutvā tu sphūrjathuprakhyaṃ ninādaṃ paridevinī iti bhaṭṭiḥ (5. 53) . meghajyotiriraṃmadaḥ . prahārakavidyudagnināma .. anuktam—ʻnirghātaḥ ṣaḍiko vajrö . prahārakavidyunnāmāni .. bhāṣayā ʻpiḍugü . indrāyudhaṃ śakradhanuḥ . meghapratiphalitanānāvarṇasya dhanurākāreṇa dṛśyamānasya sūryakiraṇasya nāmeti kecit . kāmadhanuriti kecit . maṇidhanurityanye . tadeva ṛju rohitam . tadevāvakraṃ cedrohitamityucyate . etasyaivāvakrasya dhanuṣo nāma .. bhāṣayā ʻkoraḍü . ʻvakramindradhanurjñeyaṃ ṛju rohitamiṣyate ityutpalamālā . athavā tadeva ṛjurohitamityucyate . ʻṛjurohitamicchanti budhāḥ śakraśarāsanam iti halāyudhaḥ (a. mā. 1. 57) .. 10 ..  </Amarapadaparijata> 
%%p. 01.057
AK.01.03.011ab vṛṣṭirvarṣaṃ tadvighāte'vagrāhāvagrahau samau .
AK.01.03.011cd dhārāsaṃpāta āsāraḥ śīkaro'mvukaṇāḥ smṛtāḥ .. 11 ..
AK.01.03.012ab varṣopalastu karakā meghacchanne'hni durdinam .
<Amarapadavivrti><AK.01.03.011>
vṛṣṭiriti—varṣatīti vṛṣṭiḥ . varṣaṃ ca . varṣaśabdaḥ astrī . ʻvṛṣu secane . varṣanāmanī .. avagṛhṇātītyavagrahaḥ . avagrāhaśca . ʻgraha upādāne . varṣapratibandhakanāmāni .. ā samantāt saratīti āsāraḥ . ʻsṛ gataü . dhārāṇāṃ saṃpātaḥ dhārāsaṃpātaḥ . dhārāsaṃtānasya nāmāni .. śīkate siñcatīti śīkaraḥ . ʻśīkṛ secane . śītaṃ karotīti vā śīkaraḥ . ʻḍukṛñ karaṇe . sīkara iti vā pāṭhaḥ . ambukaṇanāma .. kṛṇāti sasyamiti karakā . ʻkṝ hiṃsāyām . kīryate vāyunā bhuvīti vā . ʻkṝ vikṣepe . varṣaśilānāma .. duṣṭaṃ dinaṃ durdinam . meghacchannāhorātranāma .. 11 .. </Amarapadavivrti>
<Amarapadaparijata><AK.01.03.011>
vṛṣṭirvarṣaṃ . vṛṣṭināmanī .. tadvaghāte—samau . varṣapratibandhanāmāni .. vagrahāvagrahāviti pāṭhāntaram . dhārāsaṃpāta āsāraḥ . dhārāvarṣanāma .. śīkaro'bukaṇāḥ smṛtāḥ . vāyuvaśādviśīrṇāmbukaṇāḥ śīkaraḥ syāt . varṣopalastu karakaḥ . varṣaśīlānāma . ghanopala iti pāṭhāntaram . ʻghanopalastu karakaḥ puñjikā maṭacīti ca iti dṛśyate iti rudraḥ . meghacchanne'hni durdinam . meghacchannadinanāma . ʻdurdinaṃ jaladadhvāntam iti ratnakośādayaḥ .. 11 .. </Amarapadaparijata>
%%p. 01.058
AK.01.03.012cd antardhā vyavadhā puṃsi tvantardhirapavāraṇam .. 12 ..
AK.01.03.013ab apidhānatirodhānapidhānācchādanāni ca .
<Amarapadavivrti><AK.01.03.012> 
antardheti—antardhīyate'nayeti antardhā . vyavadhīyate'nayā vyavadhā . antardhānam antardhiḥ . ʻḍudhāñ dhāraṇapoṣaṇayoḵ . apavāryata ityapavāraṇam . ʻvṛñ varaṇe . apidadhātītyapidhānam . tirodadhātīti tirodhānam . chādayatīti chādanam . ʻchada apavāraṇe . meghādyaiścandrāderantardhānanāmāni .. 12 .. </Amarapadavivrti>
<Amarapadaparijata><AK.01.03.012>
antardhā—chādanāni ca . meghādyaiścandrāderantardhānanāmāni .. 12 .. </Amarapadaparijata>
%%p. 01.059
AK.01.03.013cd himāṃśuścandramāścandra induḥ kumudabāndhavaḥ .. 13 ..
AK.01.03.014ab vidhuḥ sudhāṃśuḥ śubhrāṃśuroṣadhīśo niśāpatiḥ .
AK.01.03.014cd abjo jaivātṛkaḥ somo glaurmṛgāṅkaḥ kalānidhiḥ .. 14 ..
AK.01.03.015ab dvijarājaḥ śaśadharo nakṣatreśaḥ kṣapākaraḥ .
<Amarapadavivrti><AK.01.03.013-14>
himāṃśuriti—himā aṃśavo yasya himāṃśuḥ . candreṇa karpūreṇa mīyate upamīyate candramāḥ . ʻmāṅ māne . candatīti candraḥ ʻcadi āhlādane dīptau cö . mimīte kālamasyeti parimāṇaṃ karotīti māḥ, candraścāsau māśca candramāḥ . tuṣārakiraṇaiḥ unatti kledayatīti induḥ . ʻundī kledane . kumudānāṃ bāndhavaḥ kumudabāndhavaḥ . devā enaṃ viśeṣeṇa dhayantīti vidhuḥ . ʻdheṭ pāne . sudhārūpā aṃśavo yasya sudhāṃśuḥ . śubhrā aṃśavo yasya śubhrāṃśuḥ . oṣadhīnāma īśaḥ oṣadhīśaḥ . niśāyāḥ patiḥ niśāpatiḥ . apsu jātaḥ abjaḥ . oṣadhīḥ jīvayatīti jaivātṛkaḥ . ʻjīva prāṇavāraṇe . sauti amṛtaṃ somaḥ . ʻṣu prasavaiśvaryayoḵ . glāyatīti glauḥ . ʻglai harṣakṣaye . mṛgaḥ aṅko yasya saḥ mṛgāṅkaḥ . kalānāṃ nidhiḥ kalānidhiḥ . dvijānāṃ rājā dvijarājaḥ . śaśasya dharaḥ śaśadharaḥ . nakṣatrāṇām īśaḥ nakṣatreśaḥ . kṣapāṃ karotīti kṣapākaraḥ . (rohīṇīśaḥ sudhāmūrtirātreyo'mṛtanirgamaḥ . samudranavanītaṃ ca) . etāni candranāmāni .. 13-14 .. </Amarapadavivrti>
<Amarapadaparijata><AK.01.03.013-14>
himāṃśuḥ—kṣapākaraḥ . candranāmāni . anuktam—
ʻśucirociḥ sudhāsūtirātreyo'mṛtanirgamaḥ .
punaryuvā niśāketuḥ prācīnastilakaḥ śaśī ..
śaśāṅko rohiṇīkānto jalātmā yajvanāṃ patiḥ .
nakṣatranemirabjāriścandiraḥ śrīsahodaraḥ .
yathāsukhaḥ smarasakhaḥ samudranavanītakam ..
etāni ca .. 13-14 .. </Amarapadaparijata>
%%p. 01.060
AK.01.03.015cd kalā tu ṣoḍaśo bhāgo bimbo'strī maṇḍalaṃ triṣu .. 15 ..
AK.01.03.016ab bhittaṃ śakalakhaṇḍe vā puṃsyardho'rdhaṃ sameṃ'śake . 
<Amarapadavivrti><AK.01.03.015> 
kaleti—kalayati saṃkhyātīti kalā . ʻkala gatau saṃkhyāne cö . ṣaḍadhikā daśa ṣoḍaśa, ṣoḍaśānāṃ pūraṇaḥ ṣoḍaśo bhāgaḥ . candrasya ṣoḍaśāṃśasya nāma .. bimbati vistāraṃ prāpnotīti bimbaḥ . ʻbimba ābhoge . maṇḍati vyāpnotīti maṇḍalam . ʻmaḍi bhūṣāyāṃ vyāptau cö . candramaṇḍalanāmāni .. bhidyata iti bhittam . ʻbhidir vidāraṇe . śakyate bhettumiti śakalam . ʻśaklṛ śaktaü . khaṇḍyata iti khaṇḍam . ʻkhaḍi bhedane . ardhati bhedaṃ gacchatītyardhaḥ . ardhaṃ ca . ʻardha gataü . śakalanāmāni .. 15 .. </Amarapadavivrti>
<Amarapadaparijata><AK.01.03.015>
kalā tu ṣoḍaśo bhāgo . candrasya ṣoḍaśāṃśanāma .. bimbo'strī maṇḍalaṃ triṣu . candrasya samagraśarīranāmanī .. te dve ādityādināmanyapi bhavataḥ . ʻjalanidhijalapratibimbitaravibimbarājatāmbarāntāvalambāgṛhītārdramāṃsabhāreva babhāse vāsarāvasānavelā vaitālī . kiṃ ca—
ʻādityavarmaṇā sāmyamādityaḥ kathamaśnute .
vibhinnamaṇḍalo vīrairbhindatā ravimaṇḍalam .. iti .
bhittaṃ—puṃsyardhaḥ . asamabhāganāmāni . śakalakhaṇḍe vā puṃsi . śakalaṃ, śakalaḥ . khaṇḍaṃ, khaṇḍaḥ ʻvā puṃsīti ardhe'pyanveti . tena triliṅgaḥ . ardhaḥ kambalaḥ, ardhā śāṭī, ardhaṃ vastram . khaṇḍārdhaśabdau guṇavacanau . chedabhaṅgadalādayo'pyasamabhāgārthakāḥ . ʻbisakisalayacchedapātheyavantaḵ (megha. 1. 11), ʻpuṣpoccayaḥ pallavabhaṅgabhinnaḵ (ku. saṃ. 3. 61) ityādi . ardhaṃ sameṃ'śake . napuṃsakaliṅgābhidhāyī ardhaśabdaḥ samabhāgārthaḥ .
ʻmātāpitṛtvaṃ jagatāmāviṣkartumivecchattaḥ .
ardhaṃ nārī pumānardhaṃ yasya tasya pade pade .. iti .. 15 .. </Amarapadaparijata>
%%p. 01.061
AK.01.03.016cd candrikā kaumudī jyotsnā prasādastu prasannatā .. 16 ..
AK.01.03.017ab kalaṅkāṅkau lāñchanaṃ ca cihnaṃ lakṣma ca lakṣaṇam .
<Amarapadavivrti><AK.01.03.016>
candriketi—candro niyukto'trāstīti candrikā . kumudānāmiyaṃ kaumudī . jyotirasyā astīti jyotsnā . candraprakāśanāmāni .. prasīdatīti prasādaḥ . ʻṣadlṛ viśaraṇagatyavasādaneṣü . prasannasya bhāvaḥ prasannatā . nairmalyanāmāni .. kalyate jñāyate'neneti kalaṅkaḥ . ʻkala saṃkhyāne . aṅkyate ityaṅkaḥ . ʻaki lakṣaṇe . lāñchūyate lakṣyate'neneti lāñchanam . ʻlācchi lakṣaṇe . cahyate kalyata iti cihnam . ʻcaha kalane . lakṣyate lakṣma . lakṣaṇaṃ ca . ʻlakṣa darśanāṅkanayoḵ . cihnanāmāni .. 16 .. </Amarapadavivrti>
<Amarapadaparijata><AK.01.031.016>
candrikā kaumudī jyotsnā . kaumudīnāmāni .. ʻcāndrī candrātapo'pi cö . ete ca .. prasādastu prasannatā . prasādaguṇanāmanī ..
ʻkṣīrakṣālitacandreva nīladhautāmbareva ca .
ṭaṅkollikhitasūryeva vasantaśrīradṛśyatö .. iti .
lāñchanaṃ—lakṣmaṇam . kṣakāramadhyaḥ kṣmakāramadhyaśca bhavati .
ʻlakṣaṇaṃ nāmni cihne ca saumitrau cāpi lakṣaṇaḥ .
lakṣmaṇaṃ lāñchane nāmni rāmabhrātari lakṣmaṇaḥ ..
iti viśvaprakāśikā (pṛ. 50, ślo. 42) . cihnanāmāni .. 16 .. </Amarapadaparijata>
%%p. 01.062
AK.01.03.017cd suṣamā paramā śobhā śobhā kāntirdyutiśchaviḥ .. 17 ..
AK.01.03.018ab avaśyāyastu nīhārastuṣārastuhinaṃ himam .
AK.01.03.018cd prāleyaṃ mihikā cātha himānī himasaṃhatiḥ .. 18 ..
<Amarapadavivrti><AK.01.03.017-18>
suṣameti—suṣṭhu samā suṣamā . utkṛṣṭaśobhānāma . śobhata iti śobhā . ʻśubha śobhane . ʻśubha śumbha śobhārthe iti vā dhātuḥ . kāmyate yayā kāntiḥ . ʻkamu kāntaü . dyotata iti dyutiḥ . ʻdyuta dīptaü . chyati nāśayati andhakāramiti chaviḥ . ʻcho chedane chyati aśobhāmiti vā . kāntimātranāmāni .. avaśyāyate'vapatatītyavaśyāyaḥ . ʻśyaiṅ gataü . nitarāṃ hriyate'gninā nīhāraḥ . ʻhṛñ haraṇe . taptaṃ toṣayatīti tuṣāraḥ . ʻtuṣa tuṣṭaü . tohati padmamiti tuhinam . ʻtuhir ardane . hinoti vardhata iti himam . ʻhi gatau vṛddhau cö . tāpaṃ hantīti vā himam . ʻhana hiṃsāgatyoḵ . pralayāt śaradantādāgataṃ prāleyam . mehati bhuvamiti mihikā . ʻmiha secane . himiketi vā pāṭhaḥ . hinoti vardhate himikā . ʻhi gatau vṛddhau cö . himanāmāni .. himamahattvaṃ himānī, himasya saṃhatiḥ . himasamūhanāma .. 17-18 .. </Amarapadavivrti>
<Amarapadaparijata><AK.01.03.017-18>
suṣamā paramā śobhā . adhikaśobhā suṣamā syāt . ʻrādhā śobhā vibhūṣā syādabhikhyā suṣamā tathȫ iti keṣāṃcicchobhāmātramevābhimatam .. śobhā—chaviḥ . śobhānāmāni .. avaśyāyastu—mihikā ca . himanāmāni .. atha himānī himasaṃhatiḥ . himasamūhanāma .. 17-18 .. </Amarapadaparijata>
AK.01.03.019ab śītaṃ guṇe tadvadarthāḥ suṣimaḥ śiśiro jaḍaḥ .
AK.01.03.019cd tuṣāraḥ śītalaḥ śīto himaḥ saptānyaliṅgakāḥ .. 19 ..
<Amarapadavivrti><AK.01.03.019>
śītamiti—guṇe jāḍye śītaṃ klībe bodhyam . śyāyata iti śītam . ʻśyaiṅ gataü . śaityaguṇanāma .. tadvadarthāḥ śītaparyāyārthāḥ abhidheyavalliṅgāḥ sapta . suṣṭhu sinoti badhnāti vyāpāramiti suṣimaḥ . ʻṣiñ bandhane . suṣṭhu śyāyate suśīma iti vā pāṭhaḥ . ʻśyaiṅ gataü . śinoti padmaśobhāḥ śiśiraḥ . ʻśiñ niśātane . jaḍatīti jaḍaḥ . ʻjala śūnye . ḍalayorekatvasmaraṇāt . tuṣyatyaneneti tuṣāraḥ . śītaṃ lātīti śītalaḥ . ʻlā ādāne . śyāyata iti śītaḥ . hinoti vardhate himaḥ . ʻhi gatau vṛddhau cö . ete abhidheyaliṅgāḥ . śītavaddravyanāmāni .. 19 ..  </Amarapadavivrti>
<Amarapadaparijata><AK.01.03.019>
śītaṃ guṇe . guṇa iti sparśaviśeṣe śītaṃ napuṃsakam . devadattasya śītaṃ vartate . tadvadarthāḥ—saptānyaliṅgakāḥ . suṣimādayaḥ śītaguṇaviśiṣṭātharyā viśeṣyaliṅgakā bhavanti . suṣimaśabdo hrasvekāraḥ mūrdhanyamadhyaḥ . dīrghekārastālavyamadhya iti kecana paṭhanti . ʻśīpharo melakaḥ sthiraḵ . etāni ca .. 19 ..  </Amarapadaparijata>
%%p. 01.063
AK.01.03.020ab dhruva auttānapādiḥ syādagastyaḥ kumbhasaṃbhavaḥ .
AK.01.03.020cd maitrāvaruṇirasyaiva lopāmudrā sadharmiṇī .. 20 ..
<Amarapadavivrti><AK.01.03.020>
dhruva iti—dhruvati sthirībhavatīti dhruvaḥ . ʻdhruva gatisthairyayoḵ . uttānapādasyāpatyam auttānapādiḥ . dhruvanāmanī .. agaṃ vindhyaṃ giriṃ styāyati stambhayatīti agastyaḥ . agastiriti vā pāṭhaḥ . ʻstyai śabdasaṃghātayoḵ . kumbhaḥ saṃbhavo yasya kumbhasaṃbhavaḥ . mitrāvaruṇayorapatyaṃ maitrāvaruṇiḥ . agastyamunināmāni .. virahe sati śuśrūṣālope'mudrā na mudaṃ rātīti lopāmudrā . ʻrā dāne . samāno dharmo'styasyāḥ sadharmiṇī . agastyabhāryānāma .. 20 ..  </Amarapadavivrti>
<Amarapadaparijata><AK.01.03.020>
dhruvaḥ—syāt . dhruvanāmanī .. agastyaḥ—maitrāvaruṇiḥ . agastyanāmāni .. agastirityapyasti . ʻagastinādhyāsitavindhyaśṛṅgam iti bhaṭṭikāvye (12. 71) . ʻaurvaśeyaḥ kumbhayoniragastirvindhyakūṭanaḵ iti vaijayantī (pṛ. 95, ślo. 151) . asyaiva—sadharmiṇī . tasya bhāryā lopāmudrā syāt .. 20 .. </Amarapadaparijata> 
%%p. 01.064 
AK.01.03.021ab nakṣatramṛkṣaṃ bhaṃ tārā tārakāpyuḍu vā striyām .
AK.01.03.021cd dākṣāyaṇyo'śvinītyāditārā aśvayugaśvinī .. 21 ..
<Amarapadavivrti><AK.01.03.021>
nakṣatramiti—na kṣarati nakṣatram . ʻkṣara saṃcalane . na kṣīyata iti vā . ʻkṣi kṣaye . na kṣadata iti vā nakṣatram . ʻkṣada gatihiṃsanayoḵ . nakṣatīti vā . ʻṇakṣa gataü . ṛkṣati tamo nāśayatīti ṛkṣam . ʻṛkṣa hiṃsāyām . ṛṣatīti vā ṛkṣam . ʻṛṣī gataü . bhā asyāstīti bham . taratyanayeti tārā . tāraiva tārakā . ʻtṝ plavanataraṇayoḵ . avatītyuḍu . ʻava rakṣaṇetyādi . nakṣatranāmāni .. dakṣasyāpatyāni striyaḥ dākṣāyaṇyaḥ . aśvinyādirevatyantanakṣatrasādhāraṇanāma . aśvā yujyante 'syāmiti aśvayuk . ʻyujir yoge . aśvavattvādaśvinī . aśvinīnakṣatranāmanī .. 21 .. </Amarapadavivrti>
<Amarapadaparijata><AK.01.03.021>
nakṣatraṃ—striyām . nakṣatranāmāni .. apiśabdāt tārakāśabdaḥ napuṃsakaśca syāt . ʻbhaṃ nakṣatraṃ tārakaṃ tārakā cö iti halāyudhaḥ (a. mā. 1. 51), ʻtārā bhaṃ rātrijaṃ dhiṣṇyaṃ sannakṣatramuḍurna nȫ iti vaijayantī (pṛ. 20, ślo. 38) . dākṣāyaṇyo—tārāḥ . aśvinyāditārā dākṣāyaṇya ityucyante . subhūtiṭīkāyāṃ tatkramoddeśaḥ kṛtaḥ . aśvinī, bharaṇī, kṛttikāḥ ṣaḍ bahuṣu, rohiṇī, mṛgaśirā strīklībayoḥ, ārdrā, punarvasū dvau, puṣyaḥ, āśleṣamaghāḥ striyāṃ bahutve ca, pūrvottaraphalgunyau, hastaḥ, citrā, svātiḥ strīpuṃsayoḥ, viśākhe dve, anūrādhā, jyeṣṭhā, mūlaṃ napuṃsakam, pūrvāṣāḍhā, uttarāṣāḍhā, śravaṇaḥ pumān, dhaniṣṭhā, śatabhiṣak strī, pūrvabhādrapade dve, uttarabhādrapade dve, revatī iti .. aśvayugaśvinī . aśvinīnakṣatranāmanī .. 21 .. </Amarapadaparijata>
AK.01.03.022ab rādhā viśākhā puṣye tu sidhyatiṣyau śraviṣṭhayā .
AK.01.03.022cd samā dhaniṣṭhā syuḥ proṣṭhapadā bhādrapadāḥ striyaḥ .. 22 ..
<Amarapadavivrti><AK.01.03.022>
rādheti—rādhyate pūjyate rādhā . ʻrādha sādha saṃsiddhaü . viśākhati kāntyeti viśākhā . ʻśākhṛ vyāptaü . viśākhānakṣatranāmanī .. puṣṇātyabhilaṣitamiti puṣyaḥ . ʻpuṣa puṣṭaü . sidhyantyarthā asminniti sidhyaḥ . ʻṣidhu saṃrāddhaü . sādhnotyasminnarthāniti siddhaḥ . ʻsādha saṃsiddhaü . tuṣyantyasmin tiṣyaḥ . tveṣate prabhayā vā tiṣyaḥ . ʻtviṣa dīptaü . puṣyanakṣatranāmāni .. śubhakarmaṇi śrūyate śraviṣṭhā . ʻśru śravaṇe . dadhanti dhanaṃ karoti dhaniṣṭhā . ʻdhana dhānye . dhaniṣṭhānāmanī .. proṣṭhe sāre pada yāsāṃ tāḥ proṣṭhapadāḥ . proṣṭhasyeva goriva pade yāsāṃ tāḥ iti vā proṣṭhapadāḥ . bhādre sāre pade yāsāṃ tāḥ bhādrapadāḥ . proṣṭhapadānāmanī .. 22 .. </Amarapadavivrti>
%%p. 01.065
AK.01.03.023ab mṛgaśīrṣaṃ mṛgaśirastasminnevāgrahāyaṇī .
AK.01.03.023cd ilvalāstacchirodeśe tārakā nivasanti yāḥ .. 23 ..
<Amarapadavivrti><AK.01.03.023>
mṛgaśīrṣamiti—mṛgasyeva śīrṣamasya mṛgaśīrṣam . evaṃ mṛgaśiraḥ . agre hāyanā navavrīhayo'syāḥ santīti āgrahāyaṇī . hāyanasya vatsarasya agramādiḥ asyā astīti vā . mṛgaśironakṣatranāmāni .. śivabāṇena ilyante preryanta iti ilavalāḥ . ʻila svapnapreraṇayoḵ . invakā iti vā pāṭhaḥ . ilvakā iti vā . ʻila preraṇe . mṛgaśiraḥsamīpasthatārakānāma .. 23 .. </Amarapadavivrti>
<Amarapadaparijata><AK.01.03.023>
mṛgaśīrṣaṃ—āgrahāyaṇī . mṛgaśironakṣatranāmāni .. ilvalāḥ—yāḥ . taditi tacchabdena pratyāsannamṛgaśira eva parāmṛśyate . tacchirobhāge yāḥ svalpatārakāḥ santi tā ilvalā ityucyante . invakā iti pāṭho'pyasti . ʻinvakāstacchirodeśe tārakā ilvalā api iti vaijayantī (pṛ. 20, ślo. 39) . anuktam . ʻjyeṣṭhā jyeṣṭhaghnī . jyeṣṭhānakṣatranāmanī .. ʻatho niṣṭhyā svātiḵ . svātīnakṣatranāmanī .. ʻārdrā nakṣatraśākhinī ārdānāma .. 23 .. </Amarapadaparijata>
%%p. 01.066
AK.01.03.024ab bṛhaspatiḥ surācāryo gīṣpatirdhiṣaṇo guruḥ .
AK.01.03.024cd jīva āṅgiraso vācaspatiścitraśikhaṇḍijaḥ .. 24 ..
<Amarapadavivrti><AK.01.03.024>
bṛhaspatiriti—bṛhatāṃ vedamantrāṇāṃ patiḥ bṛhaspatiḥ . surāṇāmācāryaḥ surācāryaḥ . girāṃ patiḥ gīṣpatiḥ . gīrpatirvā . buddhirasyāstīti dhiṣaṇaḥ . gṛṇāti puruṣārthān guruḥ . ʻgṝ śabde . jīvyate mṛto'neneti jīvaḥ . ʻjīva prāṇadhāraṇe . aṅgiraso'patyaṃ pumānāṅgirasaḥ . vācāṃ patiḥ vācaspatiḥ . citraśikhaṇḍino'ṅgiraso jātaḥ citraśikhaṇḍijaḥ . bṛhaspatināmāni .. 24 .. </Amarapadavivrti>
<Amarapadaparijata><AK.01.03.024>
bṛhaspatiḥ—gīṣpatiḥ . ʻaharādīnāṃ patyādiṣu vā rephaḵ (vā. 8. 2. 70) iti pākṣikarephādeśāt gīrpatirapi . dhiṣaṇo—citraśikhaṇḍijaḥ . bṛhaspaternāmāni .. 24 .. </Amarapadaparijata>
AK.01.03.025ab śukro daityaguruḥ kāvya uśanā bhārgavaḥ kaviḥ .
AK.01.03.025cd aṅgārakaḥ kujo bhaumo lohitāṅgo mahīsutaḥ .. 25 ..
<Amarapadavivrti><AK.01.03.025> 
śukra iti—śuklavarṇatvāt śukraḥ . śakrāt rudradvārā āgata iti vā . rudrasya svaśukladvāreṇa niryātatvādvā . śucaṃ duḥkhaṃ devebhyo rātīti vā śukraḥ . ʻrā dāne . daityānāṃ guruḥ daityaguruḥ . kaverapatyaṃ pumān kāvyaḥ . daityebhyaḥ puṣṭiṃ vaṣṭi kāmayate uśanā . ʻvaśa kāntaü . ayaṃ śabdaḥ sāntaḥ . bhṛgorapatyaṃ bhārgavaḥ . kavayati cāturyeṇa varṇayatīti kaviḥ . ʻkavṛ varṇane . śukranāmāni .. aṅgāravarṇatvāt aṅgārakaḥ . aṅgāni ārayati pīḍayatīti vā . ʻāra pīḍane . koḥ bhūmerjātaḥ kujaḥ . bhūmerapatyaṃ pumān bhaumaḥ . lohitam aṅgaṃ yasya saḥ lohitāṅgaḥ . mahyāḥ suto mahīsutaḥ . maṅgalanāmāni .. 25 .. </Amarapadavivrti>
<Amarapadaparijata><AK.01.03.025>
śukro—kaviḥ . śukranāmāni . uśanetyatra ṛduśanetyādinā (7. 1. 94) sau pare cānaṅ syādasaṃbuddhau . saṃbodhane tu uśanasastrirūpam . sāntaṃ, tathā nāntaṃ, tathāpyadantam . he uśanaḥ, he uśanan, he uśana .. aṅgārakaḥ—mahīsutaḥ . aṅgārakanāmāni . ʻvakro maṅgala āraścö . etāni ca .. 25 .. </Amarapadaparijata>
%%p. 01.067
AK.01.03.026ab rauhiṇeyo budhaḥ saumyaḥ samau sauriśanaiścarau .
AK.01.03.026cd tamastu rāhuḥ svarbhānuḥ saiṃhikeyo vidhuṃtudaḥ .. 26 ..
<Amarapadavivrti><AK.01.03.026>
rauhiṇeya iti—rohiṇyā apatyaṃ pumān rauhiṇeyaḥ . budhyata iti budhaḥ . ʻbudha avagamane . somasyāpatyaṃ pumān saumyaḥ . budhanāmāni .. sūryasyāpatyaṃ sauriḥ . sauro vā . śanaiḥ caratīti śanaiścaraḥ . ʻcara gatibhakṣaṇayoḵ . śanināmanī .. tama āyudhaṃ yasya tamaḥ . sāntanapuṃsakaliṅgam . sūryācandramasau tamayatīti vā . ʻtamu glānaü . rahayati riktīkaroti sūryācandramasau rāhuḥ . rahayati tyajati bhuktvā candrārkāviti vā . ʻraha tyāge . svaḥ antarikṣe bhāti svarbhānuḥ . ʻbhā dīptaü . siṃhikāyā apatyaṃ saiṃhikeyaḥ . vidhuminduṃ tudatīti vidhuṃtudaḥ . ʻtuda vyathane . (grahakallolaḥ abhrapiśācakaścaḥ . etāni rāhunāmāni .. 26 .. </Amarapadavivrti>
<Amarapadaparijata><AK.01.03.026>
rauhiṇeyo—saumyaḥ . budhanāmāni .. samau—śanaiścarau . ʻśanimandakhoḍakoṇacchāyāputrāsitakroḍāḵ . etāni ca .. tamastu—vidhuṃtudaḥ . rāhornāmāni . ʻsa eva grahakallolaḥ sa evābhrapiśācakaḵ . ete ca .. 26 .. </Amarapadaparijata>
%%p. 01.068
AK.01.03.027ab saptarṣayo marīcyatrimukhāścitraśikhaṇḍinaḥ .
AK.01.03.027cd rāśīnāmudayo lagnaṃ te tu meṣavṛṣādayaḥ .. 27 ..
<Amarapadavivrti><AK.01.03.027>
saptarṣaya iti—marīcyatrimukhāḥ saptarṣayaḥ citraśikhaṇḍinaḥ syuḥ . citrāḥ śikhaṇḍā jaṭā yeṣāṃ te citraśikhaṇḍinaḥ . ke te .
ʻmarīciratryaṅgirasau pulastyaḥ pulahaḥ kratuḥ .
vasiṣṭhaśceti saptarṣīnāhuścitraśikhaṇḍinaḥ ..
iti saptarṣināmāni .. rāti dadāti kalyādiphalamiti rāśiḥ . teṣāmudayo lagnamityucyate . lagati grahaiḥ saṃbadhnāti lagnam . ʻlagi saṅge . rāśayaḥ meṣavṛṣādayaḥ .. 27 ..  </Amarapadavivrti>
<Amarapadaparijata><AK.01.03.027>
saptarṣayo—citraśikhaṇḍinaḥ . marīcyatripramukhāḥ samudāyoktyā citraśikhaṇḍinaḥ . rāśīnāmudayo lagnam . rāśīnāmudayanāma .. te tu meṣavṛṣādayaḥ . te tviti rāśayo meṣavṛṣabhamithunakarkaṭakasiṃhakanyātulāvṛścikadhanurmakarakumbhamīnā iti dvādaśa . ete sarve tattatparyāyanāmaliṅgabhājaḥ .. 27 .. </Amarapadaparijata>
AK.01.03.028ab sūrasūryāryamādityadvādaśātmadivākarāḥ .
AK.01.03.028cd bhāskarāhaskarabradhnaprabhākaravibhākarāḥ .. 28 ..
AK.01.03.029ab bhāsvadvivasvatsaptāśvaharidaśvoṣṇaraśmayaḥ .
%%p. 01.069
AK.01.03.029cd vikartanārkamārtaṇḍamihirāruṇapūṣaṇaḥ .. 29 ..
AK.01.03.030ab dyumaṇistaraṇirmitraścitrabhānurvirocanaḥ .
AK.01.03.030cd vibhāvasurgrahapatistviṣāṃpatiraharpatiḥ .. 30 ..
AK.01.03.031ab bhānurhaṃsaḥ sahasrāṃśustapanaḥ savitā raviḥ .
*(padmākṣastejasāṃrāśiśchāyānāthastamisrahā .
karmasākṣī jagaccakṣurlokabandhustrayītanuḥ ..
pradyotano dinamaṇiḥ khadyoto lokabāndhavaḥ .
ino bhago dhāmanidhiścāṃśumālyabjinīpatiḥ .. )
<Amarapadavivrti><AK.01.03.028-30>
sūreti—suvati karmaṇi sūraḥ . sūryaśca . ʻṣū preraṇe . iyarti ṛcchati iti aryamā . ʻṛ gataü . aditerapatyaṃ pumānādityaḥ . dvādaśa ātmāno yasya dvādaśātmā . divā ahani prāṇinaḥ ceṣṭāvataḥ karotīti divākaraḥ . bhāsaṃ karotīti bhāskaraḥ . ahaḥ karotīti ahaskaraḥ . anyatejo vadhnāti pratibadhnāti bradhnaḥ . ʻbandha bandhane . prabhāṃ karotīti prabhākaraḥ . vibhāṃ karotīti vibhākaraḥ . bhāsaḥ santyasya bhāsvān . vivaste prabhayā chādayatīti vivasvān . ʻvasa ācchādane . vivaḥ tejo'syāstīti vā vivasvān . sapta aśvā yasya saḥ saptāśvaḥ . haritaḥ aśvā yasya saḥ haridaśvaḥ . uṣṇā raśmayo yasya uṣṇaraśmiḥ . tamaḥ vikṛntatīti vikartanaḥ . ʻkṛtī chedane . arkyate vālakhilyādibhiriti arkaḥ . ʻarka stavane . arcyate vā arkaḥ . ʻarca pūjāyām . arcyate sevyate vā . ʻarca sevāyām . mṛtaṇḍasyāpatyaṃ mārtaṇḍaḥ . mṛtamaṇḍaṃ brahmāṇḍaṃ jīvayatīti vā mārtāṇḍaḥ mehati varṣati mihiraḥ . ʻmiha secane . iyartīti aruṇaḥ . ʻṛ gataü . puṣṇātīti pūṣā . ʻpuṣa puṣṭaü . divi maṇiḥ dyumaṇiḥ . tarati nabhaḥ taraṇiḥ . ʻtṝ plavanataraṇayoḵ . medyati snihyatīti mitraḥ . ʻñimidā snehane . sarvasya mitratvādvā . citrā bhānavo yasya citrabhānuḥ virocate virocanaḥ . ʻruca dīptāvabhiprītau cö . vibhaiva vasu yasya saḥ vibhāvasu . grahāṇāṃ patiḥ grahapatiḥ . tviṣāṃ patiḥ tviṣāṃpatiḥ . ahnaḥ patiḥ aharpatiḥ, ahaḥpatiḥ . bhātīti bhānuḥ . ʻbhā dīptaü . tamo hantīti haṃsaḥ . ʻhana hiṃsāgatyoḵ . sahasram aṃśavo yasya saḥ sahasrāṃśuḥ . tapatīti tapanaḥ . ʻtapa saṃtāpe . suvati suptaṃ savitā . ʻṣū preraṇe . rūyate śrūyate raviḥ . ʻru śabde . etāni sūryanāmāni .. 28-30 .. </Amarapadavivrti>
<Amarapadaparijata><AK.01.03.028-30>
sūra—vibhākarāḥ . bhāskarāhaskaretyatra ʻkaskādiṣü (8. 3. 48) iti pākṣikasādeśāt bhāḥkarāhaḥkarau ityapi bhavataḥ . bhāsvat—raviḥ . ādityanāmāni .. ʻvāruṇīvāruṇībhūtasaurabhā saurabhāspadam iti daṇḍyalaṃkārayamakapāṭhāt (3. 18) sūraśabdo dantyādiḥ . ʻmārtāṇḍaḥ savitā bhānurinaḥ pūṣā dinapraṇīḵ iti vaijayantīpāṭhāt (pṛ. 17, ślo. 10) mārtāṇḍaśabdo dīrghamadhyamaḥ . ʻtarṣumārtaṇḍamuṇḍīra pāthiperugabhastayaḵ iti vaijayantīpāṭhāt (pṛ. 18, ślo. 13) mārtaṇḍaśabdo hrasvamadhya iti kecit . ʻkumudākāra ivāsoḍhaśūrabhāsaḥ sthitā rājaputrāḵ iti vāsavadattāśleṣāt śūraśabdastālavyādiḥ .
ʻkarmasākṣī jagaccakṣuraṃśumālī trayītanuḥ .
pradyotano dinamaṇiḥ khadyoto lokabāndhavaḥ ..
surottamo dhāmanidhiḥ padminīvallabhaśca saḥ .
padmabandhuraśītāṃśurmātaṇḍo jalataskaraḥ ..
raśmimālī dṛgadhyakṣaḵ .. etāni ca .. 28-30 .. </Amarapadaparijata>
%%p. 01.070
AK.01.03.031cd māṭharaḥ piṅgalo daṇḍaścaṇḍāṃśoḥ pāripārśvakāḥ .. 31 ..
AK.01.03.032ab sūrasūto'ruṇo'nūruḥ kāśyapirgaruḍāgrajaḥ .
AK.01.03.032cd pariveṣastu paridhirupasūryakamaṇḍale .. 32 ..
<Amarapadavivrti><AK.01.03.031-32>
māṭhara iti—caṇḍāṃśoḥ sūryasya parivartamānāḥ yamāgnīndrāḥ krameṇa māṭharaḥ piṅgalaḥ daṇḍa ityucyante . maṭharasyāpatyaṃ pumān māṭharaḥ . manyate vā . ʻmana jñāne . piṅgalavarṇatvāt piṅgalaḥ . daṇḍo'syāstīti daṇḍaḥ . pāripārśvagā iti vā pāṭhaḥ . paritaḥ pārśve vartanta iti pāripārśvakāḥ . sūrasya sūtaḥ sūrasūtaḥ . aruṇavarṇo'syāstīti aruṇaḥ . na vidyete ūrū yasya saḥ anūruḥ . kaśyapasyāpatyaṃ pumān kāśyapi . kāśyapa iti vā pāṭhaḥ . garuḍasyāgrajo garuḍāgrajaḥ . sūryasārathināmāni .. parito viṣyate'nena pariveṣaḥ . ʻviṣlṛ vyāptaü . parito dhīyate'nena paridhiḥ . ʻdhi dhāraṇe . pariveṣanāmanī .. samīpe sūryasya pratikṛtiḥ upasūryakam . maṇḍyate'nena maṇḍalam . ʻmaḍi bhūṣāyāṃ vyāptau cö . pratisūryanāmāni . catvāryapi nāmāni pariveṣasyaiveti kecit .. 31-2 ..  </Amarapadavivrti>
<Amarapadaparijata><AK.01.03.031-32>
māṭharaḥ—pāripārśvikāḥ . ratharakṣaṇārthamādityasya pārśve sthitadevatānāmāni .. sūrasūto—garuḍāgrajaḥ . kāśyapa iti pāṭhāntaram . anūrunāmāni .. pariveṣastu—maṇḍale . pariveṣanāmāni .. atra caturṇāṃ madhye prathame dve pariveṣanāmanī, uttare dve pratisūryanāmanī iti kecit . pariveṣaśabdo mūrdhanyastālavyaśca .
ʻpariveśaṃ vijānīyādupasūryakamaṇḍale .
pariveṣṭanamapyāhuḥ pariveṣaṃ manīṣiṇaḥ ..
iti śāśvataḥ (pṛ. 11, ślo. 118) .. 31-2 .. </Amarapadaparijata>
%%p. 01.071
AK.01.03.033ab kiraṇosramayūkhāṃśugabhastighṛṇipṛśnayaḥ .
AK.01.03.033cd bhānuḥ karo marīciḥ strīpuṃsayordīdhitiḥ striyām .. 33 ..
<Amarapadavivrti><AK.01.03.033>
kiraṇeti—tamaḥ kṛṇātīti kiraṇaḥ . ʻkṝ hiṃsāyām . āpo vasantyatra usraḥ . ʻvasa nivāse . minoti avakṣipati tama iti mayūkhaḥ . ʻḍumiñ prakṣepaṇe . aśnute aṃśuḥ . ʻaśū vyāptaü . gāṃ diśaṃ vabhasti dīpayati gabhastiḥ . ʻbhasa bhartsanadīptyoḵ . jigharti harati jalamiti ghṛṇiḥ . ʻghṛ kṣaraṇadīptyoḵ . dīpyata iti vā . spṛśatīti pṛśniḥ . vṛṣṭiriti pāṭhapakṣe varṣatīti vṛṣṭiḥ . vṛṣṇiriti pāṭhapakṣe varṣati kṣmāmiti vṛṣṇiḥ . ʻvṛṣa secane . ghṛṣyata iti ghṛṣṇiḥ . ʻghṛṣa saṃgharṣe . iti bahavaḥ pāṭhāḥ avadhāraṇīyāḥ . bhātīti bhānuḥ . ʻbhā dīptaü . tamaḥ kṛṇātīti karaḥ . ʻkṝ hiṃsāyām . bhuni kīryate vā . ʻkṝ vikṣepe . tamo mriyate'nena marīciḥ . strīpuṃsayoḥ . dīdhīte dīpyate dīdhitiḥ . ʻdīdhīṅ dīptidevanayoḵ . raśmināmāni .. 33 .. </Amarapadavivrti>
<Amarapadaparijata><AK.01.03.033>
kiraṇosra—striyām . kiraṇanāmāni .. 33 .. </Amarapadaparijata>
%%p. 01.072
AK.01.03.034ab syuḥ prabhārug rucistviḍbhābhāśchavidyutidīptayaḥ .
AK.01.03.034cd rociḥ śocirubhe klībe prakāśo dyota ātapaḥ .. 34 ..
<Amarapadavivrti><AK.01.03.034> 
syuriti—prabhātīti prabhā . rocate ruk . ruciśca . ʻruca dīptaü . tveṣate tviṭ . ʻtviṣa dīptaü . bhāti bhā . ʻbhā dīptaü . bhāsate bhāḥ . sakārāntaḥ . ʻbhāsṛ dīptaü . chaviruktā . dyutiśca . dīpyata iti dīptiḥ . ʻdīpī dīptaü . rocata iti rociḥ . ruciśca . śucyate śociḥ . ʻśucir pūtībhāve . ubhe klībe . dīptināmāni .. prakāśate prakāśaḥ . ʻkāśṛ dīptaü . dyotate dyotaḥ . ʻdyuta dīptaü . ā samantāt tapati ityātapaḥ . ʻtapa saṃtāpe . ātapanāmāni .. kiraṇādīni ātapāntāni nāmāni raśmīnāmeveti kecit .. 34 .. </Amarapadavivrti>
<Amarapadaparijata><AK.01.03.034>
syuḥ prabhā—dīptayaḥ .
ʻjṛmbhārambhapravitatadalopāntajālapraviṣṭai-
rbhābhirbhānornṛpataya iva spṛśayamānā vibuddhāḥ .
iti veṇīsaṃhāre (2. 7) bhāḥśabdasya puṃstvaṃ dṛṣṭam . rociḥ—ātapaḥ . prakāśanāmāni .ʻbhalyātipālikākalikalaśiveśitviṣi vāseḵ (?) ityaruṇadattaliṅgānuśāsane tviṣiśabdo dṛṣṭaḥ . ʻinduṃ vinānyasya na vidyate dyut iti dharmaśarmābhyudaye (1. 16) dyutśabdo dṛṣṭaḥ .. 34 .. </Amarapadaparijata>
%%p. 01.073
AK.01.03.035ab koṣṇaṃ kavoṣṇaṃ mandoṣṇaṃ kaduṣṇaṃ triṣu tadvati .
AK.01.03.035cd tigmaṃ tīkṣṇaṃ kharaṃ tadvanmṛgatṛṣṇā marīcikā .. 35 ..
iti digvargaḥ
<Amarapadavivrti><AK.01.03.035>
koṣṇamiti—kiṃcid uṣṇaṃ koṣṇam . īṣaduṣṇaṃ kavoṣṇam . mandaṃ ca taduṣṇaṃ ca mandoṣṇam . kiṃciduṣṇaṃ kaduṣṇam . īṣaduṣṇanāmāni .. eṣāṃ dharmamātre klībatvam . dharmivṛttitve abhidheyaliṅgatvam . tejayatīti tigmam . ʻtija niśātane . tīkṣṇaṃ ca . khanatīti kharam . ʻkhanu avadāraṇe . khuramiti vā pāṭhaḥ . khuratīti khuram . ʻkhura chedane . atyuṣṇanāmāni .. mṛgāṇāṃ tṛṣṇāsti asyāmiti mṛgatṛṣṇikā . mriyante mṛgā anayeti marīcikā . ʻmṛṅ prāṇatyāge . jalavatpratīyamānasūryaraśmināmanī .. 35 ..
iti śriliṅgayasūriviracitāyāmamarakośapadavivṛtau digvargavivṛtiḥ </Amarapadavivrti>
<Amarapadaparijata><AK.01.03.035>
koṣṇaṃ—tadvati . koṣṇādayo'lpoṣṇavācakāḥ, te guṇe napuṃsakaliṅgāḥ guṇini tu triliṅgā bhavanti . tigmaṃ—tadvat . tigmādayo'tyuṣṇavācakāḥ tadvaditi koṣṇādaya iva guṇe napuṃsakaliṅgāḥ guṇini triliṅgā bhavanti .. mṛgatṛṣṇā marīcikā . salilavatpratīyamānaravikiraṇanāmanī . āndhrabhāṣāyāṃ ʻyaṃḍamāvulü .. 35 ..
iti śrīvatsanṛsiṃhasūrisutamallināthaviracite'marapadapārijāte digvargaḥ </Amarapadaparijata>
4. kālavargaḥ
AK.01.04.001ab kālo diṣṭo'pyanehāpi samayo'pyatha pakṣatiḥ .
AK.01.04.001cd pratipad dve ime strītve tadādyāstithayo dvayoḥ .. 1 ..
<Amarapadavivrti><AK.01.04.001>
kāla iti—kalyate saṃkhyāyate kālaḥ . ʻkala saṃkhyāne . kalayati prerayati vā kālaḥ . ʻkala kila kṣepe . diśyate diṣṭaḥ . ʻdiśa atisarjane . na īhata iti anehā . ʻīha ceṣṭāyām . na hanyate vā . sāntaḥ pumān . karmaṇi sameti samayaḥ . ʻiṇ gataü . kālanāmāni .. pakṣasya mūlaṃ prārambhadinaṃ pakṣatiḥ . pratipadyate upakramyate'nayā pratipat . ʻpada gataü . pakṣaprathamadivasanāmanī .. tanyate ṣaṣṭighaṭikādibhiriti tithiḥ . ʻtanu vistāre . pratipatprabhṛti pañcadaśīparyantatithināmāni .. 1 .. </Amarapadavivrti>
<Amarapadaparijata><AK.01.04.001>
kālo—samayo'pi . kālanāmāni . anehetyādantaṃ padam . anyatra anehasau anehasaḥ . he anehaḥ ityādi .. atha pakṣatiḥ—strītve . pratipannāmanī .. tadādyāstithayo dvayoḥ . ādyaśabdena pakṣatyādīnāmeva grahaṇam . tāśca pañcadaśatithiśabdavācyāḥ . sa tithiśabdo'pi strīpuṃsaliṅgaḥ .. 1 .. </Amarapadaparijata>
%%p. 01.074
AK.01.04.002ab ghasro dināhanī vā tu klībe divasavāsarau .
AK.01.04.002cd pratyūṣo'harmukhaṃ kalyamuṣaḥpratyuṣasī api .. 2 ..
AK.01.04.003ab vyuṣṭaṃ vibhātaṃ dve klībe puṃsi gosarga iṣyate .
AK.01.04.003cd prabhātaṃ ca dinānte tu sāyaḥ saṃdhyā pitṛprasūḥ .. 3 ..
<Amarapadavivrti><AK.01.04.002-3> 
ghasra iti—tamo ghasatīti ghasraḥ . ʻghaslṛ adane . tamo dyatīti dinam . ʻdo avakhaṇḍane . sūryeṇa na hīyate ahaḥ . ʻohāk tyāge . dīvyanti devā asminniti divasaḥ . ʻdivu krīḍādaü . vasanti vyavahartāraḥ asminniti vāsaraḥ . ʻvasa nivāse . divasanāmāni .. pratyūṣati niśāmiti pratyūṣaḥ . ʻūṣa rujāyām . ahno mukham aharmukham . kalayati maṅgalaṃ kalyam . ʻkala saṃkhyāne . kāle sādhu kālyam iti vā pāṭhaḥ . oṣatyandhakāramiti uṣaḥ . pratyuṣaśca . ʻuṣa pluṣa dāhe . bhātuṃ pravṛttaṃ prabhātam . ʻbhā dīptaü . sūryodayāt prāk ghaṭikācatuṣṭayātmakasya kālasya nāmāni .. dinaṃ syatīti sāyaḥ . ʻṣo'ntakarmaṇi . dinasya paścādbhāge muhūrtatrayātmakakālanāma .. samyag dhyāyantyatreti saṃdhyā . ʻdhyai cintāyām . ahorātrasaṃdhau bhavā vā . pitṝṇāṃ prasūḥ mātā pitṛprasūḥ . dināntādupari ghaṭikātrayātmakasya sūryodayāt prāk pañcaghaṭikātmakasya ca kālasya nāmāni .. 2-3 .. </Amarapadavivrti>
<Amarapadaparijata><AK.01.04.002-3>
ghasro—vāsarau . dīvasanāmāni .. pratyūṣo—prabhātaṃ ca . sūryodayāt prāg ghaṭikācatuṣṭayātmakakālanāmāni . vaijayantyāṃ pratyūṣaśabdo napuṃsakaliṅga iti pratijñātam . ʻvyuṣṭaṃ vibhātaṃ pratyūṣaṃ sāṃyātrikamaharmukham iti (pṛ. 22, ślo. 68) . śāśvatakośe kālyaśabdo hrasvādiḥ . ʻkalyaṃ prabhātamadhye ca kalyo nīrogadakṣayoḵ iti (pṛ. 3, ślo. 24) . ʻgopītho gosargastrighoṣaḥ kathyate niśāntaścö etāni ca .. dinānte tu sāyam . divasāvasānanāma . sāyamiti napuṃsakatvena nirdiṣṭam . ʻsāyamaṇḍanamabhi tvarayantyaḵ iti . saṃdhyā pitṛprasūḥ . dināntādupari ghaṭikātrayātmakasya sūryodayāt prāk pañcaghaṭikātmakasya ca kālasya nāmanī . saṃdhāśabdo'pyasti . ʻsaṃdhā saṃdhyā pitṛprasūḵ iti vaijayantī (pṛ. 22, ślo. 69) .. 2-3 .. </Amarapadaparijata>
%%p. 01.075
AK.01.04.004ab prāhṇāparāhṇamadhyāhnāstrisaṃdhyamatha śarvarī .
AK.01.04.004cd niśā niśīthinī rātristriyāmā kṣaṇadā kṣapā .. 4 ..
AK.01.04.005ab vibhāvarītamasvinyau rajanī yāminī tamī .
<Amarapadavivrti><AK.01.04.004> 
prāhṇa iti—ahnaḥ prānte bhavaḥ prāhṇaḥ . ahnaḥ aparo bhāgaḥ aparāhṇaḥ . ahno madhyo bhāgaḥ madhyāhnaḥ . ete trayaḥ samāhṛtāḥ trisaṃdhyaṃ bhavati . tisṛṇāṃ saṃdhyānāṃ samāhāraḥ trisaṃdhyam .. śṛṇāti lokacakṣūṃṣīti śarvarī . ʻśṝ hiṃsāyām . nitarāṃ śyatīti sarvaceṣṭāḥ niśā . niśītho'styasyāmiti niśīthinī . rāti dadāti sukhamiti rātriḥ . ʻrā dāne . trayo yāmā yasyāḥ sā triyāmā . viśramāya kṣaṇamavasaraṃ dadātīti kṣaṇadā . ʻdā dāne . kṣapayati āyuriti kṣapā . ʻkṣi kṣaye . tamasāvṛtatvāt vibhāvarī . tamo'syāmastīti tamasvinī . tamasā rajyata iti rajanī . ʻrañja rāge . yāmā asyāḥ santīti yāminī . tamayati cakravākān tamī . ʻtamu glānaü . tamā iti vā pāṭhaḥ rātrināmāni .. 4 .. </Amarapadavivrti>
<Amarapadaparijata><AK.01.04.004>
prāhṇa—trisaṃdhyam . prāhṇa iti pūrvāhṇaḥ . aparāhṇa iti sāyāhnaḥ . madhyāhna iti madhyaṃdinaparyāyaḥ . eteṣāṃ trayāṇāṃ samāhārastrisaṃdhyam . trisaṃdhyī iti ca katicit kathayanti . samāhārasyaikatvād ekavacanam .. atha śarvarī—tamī . ʻtamāsitā virātraḥ syād vāsurā yāminī tamī iti rabhasakośapāṭhāt tamā ityapi bhavati . rātrināmāni .. 4 .. </Amarapadaparijata>
%%p. 01.076
AK.01.04.005cd tamisrā tāmasī rātrirjyautsnī candrikayānvitā .. 5 ..
AK.01.04.006ab āgāmivartamānāharyuktāyāṃ niśi pakṣiṇī .
<Amarapadavivrti><AK.01.04.005>
tamisreti—tamo'styasyāmiti tamisrā . tamobahulā tāmasī . tamoyuktarātrināmanī .. jyotsnā astyasyāmiti jyautsnī . jyotsnā jyotsnīti vā pāṭhaḥ . candrikāyuktarātrināma .. ubhayāhanī pakṣāviva yasyāḥ sā pakṣiṇī . ubhayataḥ ahoyuktarātrināma .. 5 .. </Amarapadavivrti>
<Amarapadaparijata><AK.01.04.005>
tamisrā—rātriḥ . tamoyuktarātristamisrā syāt . jyotsnī candrikayānvitā . candrikāyuktarātrirjyotsnī syāt . ʻpūrṇendustu dinaṃmanyȫ . pūrṇacandrayuktarātrirdinaṃmanyā syāt . āgāmi—pakṣiṇī . pakṣadvayavadubhayatovartyahaḥsaṃyuktā rātriḥ pakṣiṇī syāt .. 5 .. </Amarapadaparijata>
%%p. 01.077
AK.01.04.006cd gaṇarātraṃ niśā bahvyaḥ pradoṣo rajanīmukham .. 6 ..
AK.01.04.007ab ardharātraniśīthau dvau dvau yāmapraharau samau .
<Amarapadavivrti><AK.01.04.006>
gaṇarātramiti—rātrīṇāṃ gaṇo gaṇarātram . gaṇarātro vā . samāhāre napuṃsakam . rātrisamūhanāma .. prakṛṣṭo doṣaḥ prārabdhā doṣā vā atreti pradoṣaḥ . rajanīmukhanāma .. rātrerardham ardharātraḥ . niyataṃ śerate'tra niśīthaḥ . ʻśīṅ svapne . madhyarātranāmanī .. yātīti yāmaḥ . ʻyā prāpaṇe . prahriyata iti praharaḥ . ʻhṛñ haraṇe . dinasya rātrervā caturbhāganāmāni .. 6 .. </Amarapadavivrti>
<Amarapadaparijata><AK.01.04.006>
gaṇarātraṃ niśā bahvyaḥ . rātrisamūhaḥ gaṇarātraṃ syāt . athavā bahvyaḥ rātrayo gaṇarātramityucyate . cirarātramapi tannāma . ʻbahvyastu gaṇarātraṃ ca cirarātraṃ ca rātrayaḵ iti vaijayantī (pṛ. 21, ślo. 59) . pradoṣo rajanīmukham . rātrimukhanāma .. ardharātraniśīthau dvau . rātrimadhyanāmanī . ʻmadhyarātro mahārātriḵ . eta ca . dvau—samau . dinasya rātrervā turīyāṃśanāmanī .. 6 .. </Amarapadaparijata>
AK.01.04.007cd sa parvasaṃdhiḥ pratipatpañcadaśyoryadantaram .. 7 ..
AK.01.04.008ab pakṣāntau pañcadaśyau dve paurṇamāsī tu pūrṇimā .
AK.01.04.008cd kalāhīne sānumatiḥ pūrṇe rākā niśākare .. 8 ..
<Amarapadavivrti><AK.01.04.07-8>
sa iti—pratipatpañcadaśyoryadantaraṃ sa saṃdhiḥ, parva vā bhavati . saṃdhīyate saṃdhiḥ . pṛṇāti pālayati abhilaṣitamiti parva . ʻpṝ pālanapūraṇayoḵ . parvasaṃghiriti ekaṃ padaṃ vā . śuklakṛṣṇapakṣāntau dve pañcadaśyau bhavataḥ . pañcadaśyau bhavataḥ . pañcadaśasaṃkhyāyāḥ pūraṇī pañcadaśī . pūrṇaścāsau māśca pūrṇamāḥ, pūrṇamasaḥ candrasyeyaṃ paurṇamāsī . pūrṇo māso'syāmiti vā . pūrṇaṃ mimīte pūrṇimā . ʻmāṅ māne . pūryate māsaḥ anayeti vā . ʻpūrī āpyāyane . śuklapañcadaśīnāmāni .. anumanyate anumatiḥ . ʻmana jñāne . caturdaśīmiśritapūrṇimānāma .. yajvabhiḥ rāyate rākā . ʻrai śabde . rāti dadāti abhilaṣitamiti vā . ʻrā dāne . saṃpūrṇacandravatpūrṇimānāma .. 7-8 .. </Amarapadavivrti>
<Amarapadaparijata><AK.01.04.007-8>
sa parva—yadantaram . pratipatpañcadaśyorantarālakālaḥ parvasaṃdhirityucyate . pakṣāntau—dve . paurṇamāsyamāvāsyayornāmanī .. ʻparvaṇī pañcadaśyau dve pakṣāntau nandivardhanaü iti vaijayantī (pṛ. 23, ślo. 73) .
paurṇamāsī tu pūrṇimā . śuklapañcadaśīnāmanī .. pūrṇamāsī ca bhavati . ʻpūrṇā ca pūrṇamāsī ca paurṇamāsī ca pūrṇimȫ iti vaijayantī (pṛ. 23, ślo. 73) . kalāhīne—niśākare . yasyāṃ candraḥ kalāhīnaḥ syāt sā pūrṇimā anumatiḥ syāt . yasyāṃ pūrṇaścandraḥ sā rāketyucyate . anuktam—ʻcaitrī tu madanadhvajȫ . pauṣīmāghīprabhṛtayastattanmāsapūrṇimāsu .. 7-8 .. </Amarapadaparijata> 
%%p. 01.078
AK.01.04.009ab amāvāsyā tvamāvasyā darśaḥ sūryendusaṃgamaḥ .
AK.01.04.009cd sā dṛṣṭenduḥ sinīvālī sā naṣṭendukalā kuhūḥ .. 9 ..
<Amarapadavivrti><AK.01.04.009>
amāvāsyeti—candrārkau amā saha vasataḥ atreti amāvāsya amāvasyā ca . dṛśyete sūryācandramasāvatreti darśaḥ . ʻdṛśir prekṣaṇe . sūryendū saṃgacchete atreti sūryendusaṃgamaḥ . ʻgamlṛ sṛṭlṛ gataü . kṛṣṇapañcadaśīnāma .. vālate calatīti vālaḥ . ʻvāḍṛ āplāvye . vālena candreṇa sinī sitā sinīvālī . dṛṣṭacandradarśanāma .. kuhayate vismāpayati tamasā kuhūḥ . ʻkuha vismāpane . tamasā kuṃ bhuvaṃ hantīti vā . naṣṭacandradarśanāma .. 9 .. </Amarapadavivrti>
<Amarapadaparijata><AK.01.04.009> 
amāvāsyā—saṃgamaḥ . kṛṣṇapañcadaśīnāmāni .. amāvāsī, amāvasī ityapi syāt . ʻdarśo'māvāsyamāvasī iti vaijayantī (pṛ. 22, ślo. 70) amāvasetyapyasti . ʻamāvāsyā tvamāvasȫ iti vaijayantī (pṛ. 22, ślo. 71) . sā dṛṣṭenduḥ sinīvālī . sā amāvasā dṛṣṭacandrā cet sinīvālītyucyate . sā lakṣmīrasyāmastīti sinī candrakalā . sā bālā asyāmiti sinīvālīti vyutpattyā dantyādiḥ . sā naṣṭendukalā kuhūḥ . sā amāvasī naṣṭendukalā cet kuhūrityucyate .. 9 .. </Amarapadaparijata>
%%p. 01.079
AK.01.04.010ab uparāgo graho rāhugraste tvindau ca pūṣṇi ca .
AK.01.04.010cd sopaplavoparaktau dvāvagnyutpāta upāhitaḥ .. 10 ..
AK.01.04.011ab ekayoktyā puṣpavantau divākaraniśākarau .
<Amarapadavivrti><AK.01.04.010>
uparāga iti—uparajyete sūryācandramasāvaneneti uparāgaḥ . ʻrañja rāge . gṛhyete sūryācandramasāvanena grahaḥ . ʻgraha upādāne . grahaṇanāmanī .. upaplavena sahitaḥ sopaplavaḥ . uparajyate uparaktaḥ . rāhugraste indau pūṣṇi ca dvau śabdau vartete . agnerutpātaḥ agnyutpātaḥ . upa samīpe āhitamatra upāhitaḥ . dhūmaketunāma .. puṣpaṃ vikāsaḥ tadvantau puṣpavantau . sūryācandrasorapṛthaṅnāma .. 10 .. </Amarapadavivrti>
<Amarapadaparijata><AK.01.04.010>
uparāgo grahaḥ . grahaṇanāmanī .. rāhugraste—dvau . rāhugrastacandrasūryanāmanī .. agnyutpāta upāgahitaḥ . dhūmaketunāma .. ekayoktyā—niśākarau . ekayoktyā sūryācandramasau puṣpavantāviti kathyete .
ʻjātau svakiraṇasaṃcayapaṭāvṛtau viyati puṣpavantau santau .
bāṇāsanau ca ghanaravapaṭāvṛtau viyati puṣpavantau santau ..
iti hariprabodhayamake .. puṣpadantāvapi bhavataḥ . ʻprākpratyagdharaṇīdharaśikharasthitapuṣpadantābhyām iti dharmaśarmābhyudaye .. 10 .. </Amarapadaparijata>
AK.01.04.011cd aṣṭādaśa nimeṣāstu kāṣṭhā triṃśattu tāḥ kalā .. 11 ..
AK.01.04.012ab tāstu triṃśat kṣaṇaste tu muhūrto dvādaśāstriyām .
<Amarapadavivrti><AK.01.04.011>
aṣṭādaśeti—nimiṣatīti nimeṣaḥ . te aṣṭādaśa kāṣṭhā bhavati . kāśata iti kāṣṭhā . tāḥ kāṣṭhāḥ triṃśat kalā bhavati . kālaṃ kalayatīti kalā . tāḥ kalāḥ triṃśat kṣaṇo bhavati . kṣiṇoti hinaratīti kṣaṇaḥ . ʻkṣiṇu hiṃsāyām . te kṣaṇāḥ dvādaśa muhūrto bhavati . muhurmuhuriyartīti muhūrtaḥ . ʻṛ gataü .. 11 .. </Amarapadavivrti>
<Amarapadaparijata><AK.01.041.011>
aṣṭādaśa—kāṣṭhā . manuṣyākṣipakṣmaparikṣepakālo nimeṣo nimṣaśca bhavati . ʻnimeṣanimiṣau kālaprabhede'kṣinimīlane iti viśvaprakāśikā (pṛ. 172, ślo. 15) . nimeṣā aṣṭādaśa syuścet kāṣṭhā .. triṃśattu tāḥ kalā . kāṣṭhātriṃśaccet kalā . tāstu triṃśat kṣaṇaḥ . triṃśatkalāḥ kṣaṇaḥ . te tu—astriyām . kṣaṇāḥ dvādaśa syuścet muhūrtaḥ .. 11 .. </Amarapadaparijata>
%%p. 01.080
AK.01.04.012cd te tu triṃśadahorātraḥ pakṣaste daśa pañca ca .. 12 ..
AK.01.04.013ab pakṣau pūrvāparau śuklakṛṣṇau māsastu tāvubhau .
<Amarapadavivrti><AK.01.04.012>
te tviti—te tu muhūrtāḥ triṃśat ahorātro bhavati . ahnā sahitā rātriḥ ahorātraḥ . te'horātrāḥ pañcadaśa pakṣo bhavati . pacati bhūtāni pakṣaḥ . ʻḍupacaṣ pāke . pakṣyate vā pakṣaḥ . ʻpakṣa parigrahe . pūrvāparau pakṣau krameṇa śuklakṛṣṇanāmakau bhavataḥ . ubhau tau māso bhavati .. 12 .. </Amarapadavivrti>
Amarapadaparijata><AK.01.04.0012> 
te tu triṃśadahorātraḥ . muhūrtatriṃśat ahorātraḥ . atrāpi astriyām iti liṅgamanveti . ahorātraṃ, dvirātraṃ, trirātramiti vāmanaliṅgānuśāsane (pṛ. 13, ślo. 16) tathaivodāhṛtatvāt .. pakṣaste daśa pañca ca . ahorātrāṇi pañcadaśa cet pakṣaḥ .. pakṣau—kṛṣṇau . atra pūrvapakṣaḥ śuklapakṣaḥ syāt . aparapakṣaḥ kṛṣṇapakṣo'pi bhavati .. māsastu tāvubhau . pakṣau dvau cenmāsaḥ . māḥśabdo'pi syāt . ʻmāsau māsaniśākaraü iti vaijayantī (pṛ. 270, ślo. 61) . māḥ sāntaḥ .. 12 .. </Amarapadaparijata>
%%p. 01.081
AK.01.04.013cd dvau dvau mārgādimāsau syādṛtustairayanaṃ tribhiḥ .. 13 ..
AK.01.04.014ab ayane dve gatirudagdakṣiṇārkasya vatsaraḥ .
<Amarapadavivrti><AK.01.04.013>
dvāviti—masyati pariṇamatīti māsaḥ . ʻmasī pariṇāme . māsaḥ candrasyāyaṃ māsa iti vā . iyartīti ṛtuḥ . ʻṛ gataü . tau mārgādimāsau dvau dvau ṛtuḥ bhavati . taiḥ tribhiḥ ṛtubhiḥ ayanam . ayate yātyanena sūryaḥ dakṣiṇāmuttarāṃ ceti ayanam . ʻaya paya gataü . te dve ayane arkasya udagdakṣiṇāgatiśca vatsaro bhavati . vasantyasmin ṛtavaḥ vatsaraḥ . ʻvasa nivāse .. 13 .. </Amarapadavivrti>
<Amarapadaparijata><AK.01.04.013> 
dvau dvau—ṛtuḥ . mārgaśīrṣādimāsadvayam ṛtuḥ syāt . tairayana tribhiḥ . ṛtavastrayaśced ayanam . ayane—vatsaraḥ . arkasya udak udīcyām ayanaṃ gatiruttarāyaṇam . dakṣiṇā dakṣiṇasyāmayanaṃ gatirdakṣiṇāyanam . te tvayane vatsaraḥ .. 13 .. </Amarapadaparijata>
AK.01.04.014cd samarātriṃdive kāle viṣuvad viṣuvaṃ ca tat .. 14 ..
(puṣyayuktā paurṇamāsī pauṣī māse tu yatra sā .
nāmnā sa pauṣo māghādyāścaivamekādaśāpare .. )
AK.01.04.015ab mārgaśīrṣe sahā mārga āgrahāyaṇikaśca saḥ .
<Amarapadavivrti><AK.01.04.014>
sameti—rātriśca divā ca rātreṃdivam . samaṃ rātriṃdivaṃ yasmin kāle sa samarātriṃdivaḥ . asmin kāle viṣuvat viṣuvaṃ ca bhavataḥ . ahorātrayoḥ viṣu sāmyamatrāstīti viṣuvat . viṣuvaṃ ca . puṣyanakṣatrayuktā paurṇamāsī pauṣī, sā yatrāsti māse sa nāmnā pauṣaḥ . apare ekādaśa māghādyā evamūhyāḥ . katham ? maghānakṣatrayuktā paurṇamāsī māghī . sā yatrāsti sa māghaḥ . mṛgaśīrṣanakṣatrayuktā mārgaśīrṣī, sā yasminnasti sa mārgaśīrṣaḥ . śītoṣṇe sahyete'tra sahāḥ . sāntaḥ ʻṣaha marṣaṇe . mṛgaśironakṣatrayuktā paurṇamāsī mārgī, sā yatrāsti sa mārgaḥ . āgrahāyaṇī yatrāsti sa āgrahāyaṇikaḥ . mārgaśīrṣanāmāni .. 14 .. </Amarapadavivrti>
<Amarapadaparijata><AK.01.04.014>
samarātriṃdive—tat . samaṃ rātredivaṃ yasmin tasmin kāle viṣuvat viṣuvaṃ ca śabdau bhavataḥ . samakālanāmanī .. puṣyayuktā—apare . puṣyayuktā paurṇamāsī pauṣī . puṣyayuktapūrṇimānāma .. pauṣastanmāsanāma .. apare ekādaśa caivaṃ māghādyāḥ māghādipadavācyāḥ .. mārgaśīrṣe—ca saḥ . mārgaśīrṣamāsanāmāni .. 14 .. </Amarapadaparijata>
%%p. 01.082
AK.01.04.015cd pauṣe taiṣasahasyau dvau tapā māghe'tha phālgune .. 15 ..
AK.01.04.016ab syāt tapasyaḥ phālgunikaḥ syāccaitre caitriko madhuḥ .
<Amarapadavivrti><AK.01.04.015>
pauṣa iti—pauṣī yatrāsti pauṣaḥ, taiṣī yatrāsti taiṣaḥ . saho'syāstīti sahasyaḥ . pauṣamāsanāmanī .. snānādinā pāpaṃ tapatyatreti tapāḥ . sāntaḥ . ʻtapa saṃtāpe . mā na vidyamānam aghamasminniti māghaḥ . māghī atrāstīti vā . māghamāsanāmanī .. phālgunī atrāstīti phālgunaḥ . phālgunikaśca . tapasi sādhuḥ tapasyaḥ . phālgunamāsanāmāni .. caitrī atrāstīti caitraḥ . caitrikaśca . madhunā puṣparasena yogānmadhuḥ . madhurvasanto'trāstīti vā madhuḥ . caitramāsanāmāni .. 15 .. </Amarapadavivrti>
<Amarapadaparijata><AK.01.04.015> 
pauṣe—dvau . pauṣamāsanāmanī .. tapā māghe . māghamāsanāmanī .. atha—phālgunikaḥ . phālgunamāsanāmanī .. syāt—madhuḥ . caitramāsanāmāni .. 15 .. </Amarapadaparijata>
%%p. 01.083
AK.01.04.016cd vaiśākhe mādhavo rādho jyeṣṭhe śukraḥ śucistvayam .. 16 ..
AK.01.04.017ab āṣāḍhe śrāvaṇe tu syānnabhāḥ śrāvaṇikaśca saḥ .
<Amarapadavivrti><AK.01.04.016>
vaiśākha iti—vaiśākhī atrāstīti vaiśākhaḥ . madhau sādhuḥ mādhavaḥ . rādhī atrāstīti rādhaḥ . vaiśākhanāmāni .. jyeṣṭhī atrāstīti jyeṣṭhaḥ . śocayati tāpena prāṇina iti śukraḥ . ʻśuca śoke jyeṣṭhamāsanāmanī .. janān tāpena śocayatīti śuciḥ . āṣāḍhābhiyuktā paurṇamāsī āṣāḍhī . sā atrāstīti āṣāḍhaḥ . āṣāḍhamāsanāmanī .. śrāvaṇī atrāstīti śrāvaṇaḥ . śrāvaṇikaśca . na babhasti na bhāti meghaiḥ nabhāḥ . ʻbhasa bhartsanadīptyoḵ . na bhāsate meghairiti vā . ʻbhāsṛ dīptaü . tapo'tra nabhyate naśyatīti vā nabhāḥ . sāntaḥ . nabho'trābhibhavatīti vā . ʻṇabha hiṃsāyām  . śrāvaṇanāmāni .. 16 ..  </Amarapadavivrti>
<Amarapadaparijata><AK.01.04.016>
vaiśākhe—rādhaḥ . vaiśākhamāsanāmāni .. jyeṣṭhe śukraḥ . jyeṣṭhamāsanāmanī .. śucistvayam āṣāḍhe . āṣāḍhamāsanāmanī .. śrāvaṇe—saḥ . śrāvaṇamāsanāmāni .. 16 .. </Amarapadaparijata>
AK.01.04.017cd syurnabhasyaprauṣṭhapadabhādrabhādrapadāḥ samāḥ .. 17 ..
AK.01.04.018ab syādāśvina iṣo'pyāśvayujo'pi syāttu kārttike .
AK.01.04.018cd bāhulorjau kārttikiko hemantaḥ śiśiro'striyām .. 18 ..
<Amarapadavivrti><AK.01.04.017-18>
syuriti—nabhasi sādhuḥ nabhasyaḥ . proṣṭhapadī atrāstīti proṣṭhapadaḥ . bhadrābhyāṃ yuktā paurṇamāsī bhādrī . sā atrāstīti bhādraḥ . bhādrapadī atrāstīti bhādrapadaḥ . bhādrapadanāmāni .. aśvinīnakṣatrayuktā paurṇamāsī āśvinī . sā atrāstīti āśvinaḥ . dīkṣitairiṣyata iti iṣaḥ . ʻiṣu icchāyām . āśvayujī atrāstīti āśvayujaḥ . āśvayujamāsanāmāni .. kārttikī atrāstīti kārttikaḥ . kārttikikaśca . bāhulī atrāstīti bāhulaḥ . ūrjamannamatrāstīti ūrjaḥ . kārttikamāsanāmāni .. himena hantīti hemantaḥ . hemantaṛtunāma .. śītena gātrāṇi śinoti tanūkarotīti śiśiraḥ . ʻśiñ niśātane . śiśiraṛtunāma .. 17-18 .. </Amarapadavivrti>
<Amarapadaparijata><AK.01.04.017-18>
syuḥ—samāḥ . bhādrapadamāsanāmāni .. syādāśvina—api . āśvayujamāsanāmāni .. syāttu—kārttikikaḥ . kārttikamāsanāmāni .. hemantaḥ . hemantartunāma . śaradatyayahimāgamādiśabdāḥ kaviprayuktāḥ . ʻpatitameva himāgamagaṅgināṃ vapuṣi kāntiharaṃ śaradatyaye . ʻtapena varṣāḥ śaradā himāgamo vasantalakṣmyā śiśiraḥ sametya cö . (śiśu. 1. 66) ityādi .. śiśiro'striyām . śiśirartunāma .. 17-18 .. </Amarapadaparijata>
%%p. 01.084
AK.01.04.019ab vasante puṣpasamayaḥ surabhirgrīṣma ūṣmakaḥ .
AK.01.04.019cd nidāgha uṣṇopagama uṣṇa ūṣmāgamastapaḥ .. 19 ..
<Amarapadavivrti><AK.01.04.019> 
vasanta iti—vasantyasmin sukhaṃ vasantaḥ . ʻvasa nivāse . puṣpāṇāṃ samayaḥ puṣpasamayaḥ . suṣṭhu rabhate āhlādanaṃ kartumārabhate'tra surabhiḥ . ʻrabha rābhasye . vasantaṛtunāmāni .. jalaṃ giratīti grīṣmaḥ . ʻgṝ nigaraṇe . ūṣmāṇaṃ karotīti ūṣmakaḥ . nidahyate jano'tra nidāghaḥ . ʻdaha bhasmīkaraṇe . uṣṇasyopagamaḥ uṣṇopagamaḥ . oṣati tāpeneti uṣṇaḥ . ʻuṣa pluṣa dāhe . ūṣmaṇaḥ āgamaḥ ūṣmāgamaḥ . tapatīti tapaḥ . ʻtapa saṃtāpe . akārānto'yam . grīṣmaṛtunāmāni .. 19 .. </Amarapadavivrti>
<Amarapadaparijata><AK.01.04.019>
vasante—surabhiḥ . vasantartunāmāni .. grīṣma—tapaḥ . akārānto'yaṃ tapaḥ . grīṣmartunāmāni .. 19 .. </Amarapadaparijata>
AK.01.04.020ab striyāṃ prāvṛṭ striyāṃ bhūmni varṣā śarat striyām .
AK.01.04.020cd ṣaḍamī ṛtavaḥ puṃsi mārgādīnāṃ yugaiḥ kramāt .. 20 ..
<Amarapadavivrti><AK.01.04.020>
striyāmiti—pravarṣatīti prāvṛṭ . ʻvṛṣa secane . anuvarṣamastīti varṣāḥ . bahuvacanameva striyāṃ vartate . varṣartunāmanī .. śṛṇāti paṅkaṃ jalaṃ ca śarat . ʻśṛ hiṃsāyām . śaradṛtunāma . amī ṣaṭ mārgādīnāṃ māsānāṃ yugaiḥ yugmaiḥ māsaiḥ kramāt hemantādiṛtavo bhavanti .. 20 .. </Amarapadavivrti>
<Amarapadaparijata><AK.01.04.020>
striyāṃ—varṣāḥ . varṣartunāmāni . prāvṛṣāśabdo'pyasti . ʻprāvṛṣā tu jalārṇavaḵ iti trikāṇḍaśeṣaḥ (pṛ. 6, ślo. 115) .. atha śarat striyām . śaradṛtunāma . śaradāśabdo'pyasti . ʻkalāprabhātaṃ śaradȫ iti trikāṇḍaśeṣaḥ (pṛ. 6, ślo. 115) .. ṣaḍamī—kramāt . hemantādayaḥ ṣaḍapi mārgaśīrṣādiyugmakrameṇa ṛtuśabdavācyāḥ puṃliṅgāḥ . yadvā ṛtuśabdaḥ puṃliṅgaḥ . kārttikādiyugmakramāt vyavasthā mā bhūditi mārgagrahaṇam .. 20 .. </Amarapadaparijata>
%%p. 01.085
AK.01.04.021ab saṃvatsaro vatsaro'bdo hāyano'strī śarat samāḥ .
AK.01.04.021cd māsena syādahorātraḥ paitro varṣeṇa daivataḥ .. 21 ..
<Amarapadavivrti><AK.01.04.021>
saṃvatsara iti—saṃvasanti ṛtavo'tra saṃvatsaraḥ . vatsaraśca . ʻvasa nivāse . āpyate adhikamāsenetyabdaḥ . ʻāplṛ vyāptaü . apo dadātīti vā . ʻḍudāñ dāne . jahāti krameṇa ṛtūniti hāyanaḥ . ʻāhāk tyāge . śīryate jagadatreti śarat . ʻśa hiṃsāyām . samayantīti janān samāḥ . ʻṣama vaiklavye . ayaṃ śabdaḥ strīliṅgo bahuvacanāntaḥ . ekavacanānto vā . saṃvatsaranāmāni .. mānuṣeṇa māsena paitraḥ ahorātraḥ syāt . pitṝṇāmayaṃ paitraḥ . mānuṣeṇa varṣeṇa daivataḥ ahorātraḥ syāt . devatānāmayaṃ daivataḥ .. 21 .. </Amarapadavivrti>
<Amarapadaparijata><AK.01.04.021>
saṃvatsaro—samāḥ . saṃvatsaranāmāni . astrīśabdo hāyanaśabdaviśeṣaṇam . śaracchabdasya, samāśabdasāhacaryāt strīliṅgataiva . ʻvarṣo'strī strī śaratsamāḵ iti vaijayantī (pṛ. 24, ślo. 91) . samāśabdo'smin śāstre bahuprakṛtikaḥ . vāmanaliṅgānuśāsane'pyevamevoktam . ʻbahavaśca samāḥ sikatā varṣā āpaḥ sumanaso jalaukaso'psarasö iti (pṛ. 16, ślo. 23) .. māsena—paitraḥ . mānuṣeṇa māsena pitṝṇāmahorātraḥ . atra pakṣābhyāṃ divārātrivibhāgaḥ .. varṣeṇa daivataḥ . mānuṣeṇa varṣeṇa devatānāmahorātraḥ syāt . atrāyanābhyāṃ divārātrivibhāgaḥ .. 21 .. </Amarapadaparijata> 
%%p. 01.086
AK.01.04.022ab daive yugasahasre dve brāhmaḥ kalpau tu tau nṛṇām .
AK.01.04.022cd manvantaraṃ tu divyānāṃ yugānāmekasaptatiḥ .. 22 ..
daive iti—daive dve yugasahasre brāhmaḥ ahorātraḥ syāt . brahmaṇo'yaṃ brāhmaḥ . tau nṛṇāṃ sthitikṣayātmakau kalpau bhavataḥ . kalpayati nṛṇāṃ nāśaṃ karotīti kalpaḥ . ʻkṛpū sāmarthye . divyānāṃ yugānāmekasaptatiḥ manvantaraṃ bhavati . manorantaraṃ manvantaram .. 22 .. </Amarapadavivrti>
<Amarapadaparijata><AK.01.04.022> 
daive—brāhmaḥ . daivayugamityukte manuṣyacaturyugam . te yuge dve sahasre cet brahmaṇaḥ ahorātro bhavati . atra kalpābhyāṃ divārātrivibhāgaḥ .. kalpau—nṛṇām . sthitikṣayātmakau kalpau bhavataḥ . tāvityanena buddhisthadivārātryoḥ parāmarśaḥ .. manvantaraṃ—ekasaptatiḥ . caturdaśadalanasya kalpasya ekaiko bhāgo manvantaraṃ bhavati . mānuṣacaturyugaṃ divyaṃ yugam . teṣāmekādhikā saptatiḥ .. 22 .. </Amarapadaparijata>
AK.01.04.023ab saṃvartaḥ pralayaḥ kalpaḥ kṣayaḥ kalpānta ityapi .
AK.01.04.023cd astrī paṅkaṃ pumān pāpmā pāpaṃ kilbiṣakalmaṣam .. 23 ..
AK.01.04.024ab kaluṣaṃ vṛjinaino'ghamaṃho duritaduṣkṛtam .
AK.01.04.024cd syāddharmamastriyāṃ puṇyaśreyasī sukṛtaṃ vṛṣaḥ .. 24 ..
<Amarapadavivrti><AK.01.04.023-24>
saṃvarta iti—saṃvartate kṣīyate jagadatreti saṃvartaḥ . ʻvṛtu vartane . pralīyate jagadatreti pralayaḥ . ʻlīṅ śleṣaṇe . jagannāśaḥ kalpyate'treti kalpaḥ . ʻkṛpū sāmarthye . kṣīyate jagadatra kṣayaḥ . ʻkṣi kṣaye . kalpasyāntaḥ kalpāntaḥ . saṃhārakālanāmāni .. kampate asmāt paṅkaḥ . akṣaraviparyayaḥ . ʻkapi calane . sabhāmadhye pacyate vā . ʻpaci vistāre pacyate vyaktīkriyate vā paṅkaḥ . ʻpaci vyaktīkaraṇe . patati yena narake pāpmā . ʻpatlṛ gataü . pāntyasmāditi vā pāpmā . pāpaṃ ca . ʻpā rakṣaṇe . kalyate citraguptena gaṇyate kilbiṣam . kalmaṣaṃ kaluṣaṃ ca . ʻkala saṃkhyāne . kalayati narake vā kaluṣam . ʻkala kila kṣepe . varjyate vṛjinam . ʻvṛjī varjane . narakametyaneneti enaḥ . ʻiṇ gataü . kartāramaṅghata ityagham . ʻaghi gatyākṣepe . aṃhate naramaneneti aṃhaḥ . ʻahi gataü . duṣṭametīti duritam . duṣkriyata iti duṣkṛtam . ʻḍukṛñ karaṇe . pāpanāmāni .. dhriyata iti dharmaḥ . puṇati śubhaṃ karotīti puṇyam . ʻpuṇa karmaṇi śubhe . śubhena śrīyate śreyaḥ . ʻśriñ sevāyām . suṣṭhu kriyate sma sukṛtam . abhilaṣitaṃ varṣatīti vṛṣaḥ . ʻvṛṣa secane . puṇyanāmāni .. 23-4 .. </Amarapadavivrti>
<Amarapadaparijata><AK.01.04.023-24>
saṃvartaḥ pralayaḥ . manvantarānte jātāvāntarapralayanāmanī .. kalpaḥ—ityapi . mahāpralayanāmāni .. ʻmahāpralayakalpāntau yugānto bhūtasaṃplavaḵ iti vaijayantī (pṛ. 24, ślo. 94) .. astrī—duṣkṛtam . pāpanāmāni .. syād dharmaṃ—vṛṣaḥ . puṇyanāmāni .. 23-4 .. </Amarapadaparijata> 
%%p. 01.087
AK.01.04.025ab mut prītiḥ pramado harṣaḥ pramodāmodasaṃmadāḥ .
AK.01.04.025cd syādānandathurānandaḥ śarmasātasukhāni ca .. 25 ..
<Amarapadavivrti><AK.01.04.025>
muditi—modayatīti mut . pramodaśca . āmodaśca . ʻmuda harṣe . prīṇātīti prītiḥ . ʻprīñ tarpaṇe kāntau cö . pramadayati harṣayatīti pramadaḥ . ʻmadī harṣe . hṛṣyate'neneti harṣaḥ . ʻhṛṣa tuṣṭaü . ānandayatīti ānandathuḥ . ānandaśca . ʻṭunadi samṛddhaü . śṛṇāti duḥkhamiti śarma . ʻśṝ hiṃsāyām . syati duḥkhaṃ sātam . ʻṣo'ntakarmaṇi . śyati duḥkhaṃ śātamiti vā pāṭhaḥ . ʻśo tanūkaraṇe . śātirvā . śāmyati duḥkhamaneneti śāntam . ʻśamu upaśame . ayamapi pāṭhaḥ . śobhanāni khāni indriyāṇi asminniti sukham . saṃtoṣanāmāni .. 25 .. </Amarapadavivrti>
<Amarapadaparijata><AK.01.04.025>
mut prītiḥ—sukhāni ca . śarmasāhacaryāt śātam . ʻśitaṃ śātaṃ ca niśite kṛśe śāntaṃ ca śarmaṇi iti viśvaprakāśikā (pṛ. 57, ślo. 9) . sukhasāhacaryāt sātam . ʻsūtiḥ sātatatā tu sȫ iti devīśatakam . etāni sukhanāmāni .. 25 .. </Amarapadaparijata>
%%p. 01.088
AK.01.04.026ab śvaḥśreyasaṃ śivaṃ bhadraṃ kalyāṇaṃ maṅgalaṃ śubham .
AK.01.04.026cd bhāvukaṃ bhavikaṃ bhavyaṃ kuśalaṃ kṣemamastriyām .. 26 ..
AK.01.04.027ab śastaṃ cātha triṣu dravye pāpaṃ puṇyaṃ sukhādi ca .
<Amarapadavivrti><AK.01.04.026>
śvaḥśreyasamiti—śvaḥ āgāmi śreyo'tra śvaḥśreyasam . ariṣṭaṃ śinoti tanūkarotīti śivam . ʻśiñ niśāne . bhandate bhadram . ʻbhadi kalyāṇe . kalyaṃ nīrujatvamaṇati kalyāṇam . ʻaṇa śabde . maṅgati sukhaṃ lātīti maṅgalam . ʻmagi gataü . ʻlā dāne . śobhate śubham . ʻśubha dīptaü . bhavatīti bhāvukam . praśasto bhavo'tra bhavikam . bhavanārhaṃ bhavyam . kutsitaṃ śyatīti kuśalam . kuśān lātīti vā . ʻśo tanūkaraṇe . kṣiṇoti kleśamiti kṣemam . ʻkṣiṇu hiṃsāyām . śasyate smeti śastam . ʻśaṃsu stutaü . śubhanāmāni .. pāpapuṇyasukhādiśabdāḥ . dravye guṇini triṣu vartante .. 26 .. </Amarapadavivrti>
<Amarapadaparijata><AK.01.04.026>
śvaḥśreyasaṃ—bhavyam . śubhanāmāni .. kuśalaṃ—śastaṃ ca . kṣemanāmāni .. atha—sukhādi ca . pāpapuṇyaśabdāḥ sukhādiśabdāśca dravye triliṅgā bhavanti . ʻpāpā ṛtumatī kanyā pāpo rājāpyarakṣakaḵ . pāpagrahaṇamarthaparamiti katicit kathayanti . duṣkṛto'yaṃ vyāpāraḥ . kalmaṣo'yamamedhyāhāraḥ . puṇyaṃ tīrthamidam . puṇyā nadī . puṇyo'yamāśramaḥ . ʻsukhaṃ kāmikulaṃ dravyāt sukho vāsaḥ sahāmbayȫ . sukhādayaḥ svārthapradhānāścennijaliṅgā eva . dāridrye'pi dhanitve'pi vaśaḥ parijanaḥ sukham .. 26 .. </Amarapadaparijata>
AK.01.04.027cd matallikā macarcikā prakāṇḍamuddhatallajau .. 27 ..
AK.01.04.028ab praśastavācakānyamūnyayaḥ śubhāvaho vidhiḥ .
AK.01.04.028cd daivaṃ diṣṭaṃ bhāgadheyaṃ bhāgyaṃ strī niyatirvidhiḥ .. 28 ..
<Amarapadavivrti><AK.01.04.027-28>
matalliketi—matallikā, macarcikā, prakāṇḍam astrī, uddhaḥ, tallajaḥ, amūni praśastavācakāni . aśvamatallikā praśastāśva ityarthaḥ . praśastaḥ puruṣaḥ puruṣatallajaḥ . śubhametyanena ayaḥ . śubhāvahavidhināma .. devasyedaṃ daivam . śubhāśubhaṃ diśatīti diṣṭam . ʻdiśa atisarjane . bhagasya aiśvaryasyedaṃ bhāgam . bhāgameva bhāgadheyam . bhajanīyaṃ bhāgyam . ʻbhaja sevāyām . niyamyate'nayā puruṣa iti niyatiḥ . ʻyama uparame . vidhīyate preryate'nena vidhiḥ . ayaṃ pumān . śubhāśubhaphalanimittadaivanāmāni .. 27-8 .. </Amarapadavivrti>
<Amarapadaparijata><AK.01.04.027-28> 
matallikā—amūni . matallikādīni padāni praśastavācakāni bhavanti . yasya kasyacidviśeṣaṇāni santyapi āviṣṭaliṅgānyeva . aśvo matallikā aśvamatallikā . praśastāśva ityarthaḥ . goprakāṇḍam . puruṣatallajaḥ . praśastapuruṣa ityarthaḥ . puruṣamatallikā ityādi . prakāṇḍamastrī . ʻprakāṇḍo'strī pumānuddhaḵ iti trikāṇḍaśeṣaḥ .. ayaḥ—vidhiḥ . śubhāvahadaivam aya ityucyate .. daivaṃ—vidhiḥ . daivanāmāni .. ʻbhaviṣyaṃ bhavitavyaṃ cö . ete ca . bhāgadheyaśabdavyutpattyā bhāgaśabdasiddhiḥ .. 27-8 .. </Amarapadaparijata>
%%p. 01.089
AK.01.04.029ab heturnā kāraṇaṃ bījaṃ nidānaṃ tvādikāraṇam .
AK.01.04.029cd kṣetrajña ātmā puruṣaḥ pradhānaṃ prakṛtiḥ striyām .. 29 ..
<Amarapadavivrti><AK.01.04.029>
heturiti—hinoti vardhate hetuḥ . ʻhi gatau vṛddhau cö . kāryate'nena kāraṇam . bījyate'nena bījam . ʻbīja rohaṇe . nimittanāmāni .. nidīyate nidānam . ʻdāṇ dāne . mūlanimittanāma .. kṣīyata iti kṣetram . ʻkṣi nivāsagatyoḵ ʻkṣi kṣaye vā dhātuḥ . kṣetraṃ śarīraṃ jānātīti kṣetrajñaḥ . ʻjñā avabodhane . atti svakṛtaṃ śubhāśubham ātmā . ʻada bhakṣaṇe . atati śarīreṣu saṃvasatīti vā . ʻata sātatyagamane . puri dehe sīdati tiṣṭhatīti puruṣaḥ . ʻṣadlṛ viśaraṇagatyavasādaneṣü . dehādikaṃ pipartīti vā . ʻpṝ pālanapūraṇayoḵ . ahaṃpratyayasya viṣayiṇo jīvātmano nāmāni .. pradhatte sarvaṃ pradhānam . pṛthak kriyate ātmana iti vā . prārambhaḥ kriyate'nayā prakṛtiḥ . prakṛtināma .. 29 ..</Amarapadavivrti>
<Amarapadaparijata><AK.01.04.029>
heturnā—bījam . kāraṇanāmāni .. nidānaṃ tvādikāraṇam . ādikāraṇaṃ nidānaṃ syāt .. kṣetrajñaḥ—puruṣaḥ . ātmatattvanāmāni .. pradhānaṃ—striyām . prakṛtitattvanāmāni .. 29 ..</Amarapadaparijata>
%%p. 01.090
AK.01.04.030ab viśeṣaḥ kāliko'vasthā guṇāḥ sattvaṃ rajastamaḥ .
AK.01.04.030cd janurjananajanmāni janirutpattirudbhavaḥ .. 30 ..
<Amarapadavivrti><AK.01.04.030>
viśeṣa iti—avikṛtau tiṣṭhatītyavasthā . ʻṣṭhā gatinivṛttaü . kālakṛtayauvanādiviśeṣanāma .. sato bhāvaḥ sattvam . prakāśajñānahetuḥ . rāgātmani duḥkhahetutvāt rajaḥ . tāmyatyanena tamaḥ . ʻtamu glānaü . guṇābhidhānaprakṛtidharmanāmāni .. janyate'nena januḥ . sānto'yam . jananaṃ ca . janma ca . janiśca . ʻjanī prādurbhāve . utpatsyate ityutpattiḥ . ʻpadlṛ gataü . udbhavatītyudbhavaḥ . ʻbhū sattāyām . janmanāmāni .. 30 ..  </Amarapadavivrti> 
<Amarapadaparijata><AK.01.04.030>
viśeṣaḥ kāliko'vasthā . kālakṛtaviśeṣo'vasthā syāt . bālyajarādi .. guṇāḥ—tamaḥ . sattvarajastamāṃsi prakṛtiguṇā ityucyante .. januḥ—udbhavaḥ . janmanāmāni . janiśabdo'rdharcādipāṭhādutpattiliṅgabhāgudbhavaliṅgabhāk ca bhavati . ubhayatrodāharaṇam—
ʻkartrādinā janiriyaṃ ca na yuktarūpȫ
ʻtasyā vā janirastu mātaravamā jīvasya mā jīvato
bhūyādvā jananiḥ kimamba janinā jantorvṛthā janmanaḵ .
iti . anuktam—ʻsaṃsārastvājavaṃ javaḥ (?) . saṃsāranāmāni .. 30 .. </Amarapadaparijata>
%%p. 01.091
AK.01.04.031ab prāṇī tu cetano janmī jantujanyuśarīriṇaḥ .
AK.01.04.031cd jātirjātaṃ ca sāmānyaṃ vyaktistu pṛthagātmatā .. 31 ..
AK.01.04.032ab cittaṃ tu ceto hṛdayaṃ svāntaṃ hṛnmānasaṃ manaḥ ..
iti kālavargaḥ
<Amarapadavivrti><AK.01.04.031>
prāṇīti—prāṇo'syāstīti prāṇī . cetatīti cetanaḥ. ʻcitī saṃjñāne . janmāsyāstīti janmī . jāyate jantuḥ . janyuśca . ʻjanī prādurbhāve . śarīramasyāstīti śarīrī . prāṇināmāni .. jāyate jātiḥ . jātaṃ ca . ʻjanī prādurbhāve . samānasya bhāvaḥ sāmānyam . jātināmāni .. vyajyata iti vyaktiḥ . pṛthagātmano bhāvaḥ pṛthagātmatā . vyaktināmanī .. cetayate'nena cittam . cetaśca . ʻcitī saṃjñāne . ʻciccintāyām . viṣayaiḥ hriyate hṛdayam . hṛcca . ʻhṛñ haraṇe . śobhano'nto yasya svāntam . svanatīti vā svāntam . ʻsvana śabde . mana eva mānasam . manyate'nena manaḥ . ʻmana jñāne . manonāmāni .. 31 ..
iti śrīliṅgayasūriviracitāyāmamarakośapadavivṛtau kālavargaḥ  </Amarapadavivrti>
<Amarapadaparijata><AK.01.04.031>
prāṇī—śarīriṇaḥ . prāṇināmāni .. jātiḥ—sāmānyam . jātināmāni .. vyaktistu pṛthagātmatā . vyaktināmanī .. cittaṃ—manaḥ . antaḥkaraṇanāmāni .. ʻsvāntamāsvanitaṃ cittaṃ ceto'ntaḥkaraṇaṃ manaḵ iti dhanaṃjayaḥ .. 31 ..
iti śrīvatsa nṛsiṃhasūrisutamallināthasūriviracite'marapadapārijāte kālavargaḥ </Amarapadaparijata>
5. dhīvargaḥ
AK.01.05.001ab buddhirmanīṣā dhiṣaṇā dhīḥ prajñā śemuṣī matiḥ .
AK.01.05.001cd prekṣopalabdhiścit saṃvit pratipajjñapticetanāḥ .. 1 ..
%%p. 01.092
AK.01.05.002ab dhīrdhāraṇāvatī medhā saṃkalpaḥ karma mānasam .
(avadhānaṃ samādhānaṃ praṇidhānaṃ tathaiva ca .)
<Amarapadavivrti><AK.01.05.001>
buddhiriti—budhyate'nayā buddhiḥ . ʻbudha avagamane . manyate manīṣā . ʻmana jñāne . manasa īṣāvat lāṅgaladaṇḍavat saṃbandhādvā . dhṛṣṇotīti dhiṣaṇā . ʻñidhṛṣā prāgalbhye . dhyāyate'nayā dhīḥ . ʻdhyai cintāyām . prajñāyate'nayā prajñā . ʻjñā avabodhane . śeyaṃ mohaṃ muṣṇātīti śemuṣī . ʻmuṣa steye . manyate'nayeti matiḥ . ʻmana jñāne . prekṣate yayā prekṣā . ʻīkṣa darśane . upalabhyate'nayeti upalabdhiḥ . ʻḍulabhaṣ prāptaü . cetantyanayeti cit . ʻcitī saṃjñāne . anayā samyagvettīti saṃvit . ʻvida jñāne . pratipadyate'nayā pratipat . ʻpadlṛ gataü . jñāyate'nayā jñaptiḥ . ʻjñā avabodhane . cetayate'nayā cetanā . buddhināmāni .. medhate sarvamanubhūtamasyāmiti medhā . ʻmedhṛ saṃgame . smṛtimadbuddhināma .. samyak klṛpyate'neneti saṃkalpaḥ . ʻkṛpū sāmarthye . mānasavyāpāranāma .. 1 .. </Amarapadavivrti> 
<Amarapadaparijata><AK.01.05.001>
buddhirmanīṣā—śemuṣī . tālavyādiḥ . matiḥ—cetanāḥ . buddhināmāni . ʻpratibhopalabhā paṇḍȫ . etāni ca .. dhīḥ—medhā . dhāraṇaguṇayuktā dhīrmedha syāt .
ʻṣoḍhā dhīstattvadhīḥ paṇḍā medhā dhīrdhāraṇakṣamā .
ūhāpohakṣamā cārvī gṛhītirgrahaṇakṣamā ..
śuśrūṣā bahulā śrautī śravaṇajñā tu catvarī ..
iti ṣaḍvidhabuddhīnāṃ madhye ekā .. saṃkalpaḥ karma mānasam . mānasavyāpāraḥ saṃkalpaḥ .. 1 .. </Amarapadaparijata>
AK.01.05.002cd cittābhogo manaskāraścarcā saṃkhyā vicāraṇā .. 2 ..
(vimarśo bhāvanā caiva vāsanā ca nigadyate .)
AK.01.05.003ab adhyāhārastarka ūho vicikitsā tu saṃśayaḥ .
AK.01.05.003cd saṃdehadvāparau cātha samau nirṇayaniścayau .. 3 ..
<Amarapadavivrti><AK.01.05.002-3>
cittābhoga iti—cittasya ābhogaḥ paripūrṇatā cittābhogaḥ . manasi karotīti manaskāraḥ . manaḥparipūrṇatānām .. carcyate'nayā carcā . ʻcarca adhyayane . saṃkhyāyate'nayeti saṃkhyā . ʻkhyā prakathane . vicāryate'nayā vicāraṇā . parāmarśanāmāni .. adhyāharatīti adhyāhāraḥ . ʻhṛñ haraṇe . tarantyanena saṃśayaviparyayāviti tarkaḥ . ʻtṝ plavanataraṇayoḵ . ūhyate aneneti ūhaḥ . ʻūha vitarke . yuktiprajñānāmāni .. vicikitsatīti vicikitsā . ʻkita nivāse rogāpanayane cö . ubhayakoṭau saṃśete iti saṃśayaḥ . ʻśīṅ svapne . saṃdegdhi samyak badhnātīti saṃdehaḥ . ʻdiha upacaye . sthāṇurvā puruṣo veti dvau pakṣau parau pradhānabhūtāvasminniti dvāparaḥ . saṃdehanāmāni .. puruṣasaṃdehābhāvaṃ nitarāṃ nayatīti nirṇayaḥ . ʻṇīñ prāpaṇe . niścinotīti niścayaḥ . ʻciñ cayane . idamitthamiti buddhināmanī .. 2-3 .. </Amarapadavivrti>
<Amarapadaparijata><AK.01.05.002-3>
cittābhogo manaskāraḥ . cittābhogaścittayatnaḥ . ʻābhogo yatnapūrṇatȫ iti vaijayantī (pṛ. 239, ślo. 7) . sa manaskāraḥ syāt . taṃ manaskāraṃ manasi kāramityubhayathā kathayanti .. carcā—vicāraṇā . mīmāṃsānāmāni .. ʻmīmāṃsā syād vicāraṇȫ iti halāyudhaḥ (a. mā. 1. 10) .. adhāyāhāraḥ—ūhaḥ . tarkanāmāni .. vicikitsā—dvāparau ca . saṃśayanāmāni . ʻvitarko viśayaḥ śaṅkȫ . etāni ca .. atha—niścayau . niścayanāmanī .. ʻnirdhāraṇā paricchittiḵ . ete ca .. 2-3.. </Amarapadaparijata>
%%p. 01.093
AK.01.05.004ab mithyādṛṣṭirnāstikatā vyāpādo drohacintanam .
AK.01.05.004cd samau siddhāntarāddhāntau bhrāntirmithyāmatirbhramaḥ .. 4 ..
<Amarapadavivrti><AK.01.05.004>
mithyeti—mithyā cāsau dṛṣṭiśca mithyādṛṣṭiḥ. nāsti paraloka iti matiryasya saḥ nāstikaḥ . tasya bhāvo nāstikatā . paralokābhāvabuddhināmanī .. vyāpādyate'neneti vyāpādaḥ . ʻpada gataü . drohasya cintanaṃ drohacintanam . jighāṃsācintānāmanī .. siddhaḥ anto niścayo'tra siddhāntaḥ . rāddhaḥ anto rāddhaḥ anto yasya rāddhāntaḥ . nirṇayaviśeṣanāmanī .. bhrāmyate'nayeti bhrāntiḥ . bhramaśca . ʻbhramu calane . ʻbhramu anavasthāne iti vā dhātuḥ . mithyā cāsau matiśca mithyāmatiḥ . atasmin tadbuddhināmāni .. 4 .. </Amarapadavivrti>
<Amarapadaparijata><AK.01.05.004> 
mithyādṛṣṭirnāstikatā . nāstikyanāmanī .. vyāpādo drohacintanam. drohacintānāma .. samau rāddhāntau . sthirapakṣanāmanī .. bhrāntiḥ—bhramaḥ . ayathārthajñānanāmāni .. ʻsaṃketastu samayaḵ . devadattaḍitthādivyahāranāmanī . ʻathāpratipattirvihastatȫ . itikartavyatāvaikalyanāmanī . 
ʻsnātā tiṣṭhati maṇḍalādhipasutā vāro'ṅgarājasvasu-
rdyūte rātririyaṃ jitā kamalayā devī prasādyādya ca .
ityantaḥpurasundarīparijanairvijñāya vijñāpite 
devenāpratipattimūḍhamanasā dvitrāḥ sthitā nāḍikāḥ ..
iti .. 4 ..  </Amarapadaparijata>
%%p. 01.094
AK.01.05.005ab saṃvidāgūḥ pratijñānaṃ niyamāśravasaṃśravāḥ .
AK.01.05.005cd aṅgīkārābhyupagamapratiśravasamādhayaḥ .. 5 ..
<Amarapadavivrti><AK.01.05.005>
saṃviditi—saṃvidyate'nayā saṃvit . ʻvida jñāne . āgamanaṃ saṃvedanam āgūḥ . ūkārāntaḥ . āgurate vā āgūḥ . ʻgurī udyamane . rephāntaḥstrīliṅgaḥ . pratijñāyate'nena pratijñānam . niyamyate niyamaḥ . ʻyama uparame . āśṛṇotītyāśravaḥ . saṃśravaśca . pratiśravaśca . ʻśru śravaṇe . aṅgīkaraṇamaṅgīkāraḥ . abhyupagamanam abhyupagamaḥ . samādhīyate samādhiḥ . ʻḍudhāñ dhāraṇapoṣaṇayoḵ . saṃpratipattināmāni .. 5 .. </Amarapadavivrti>
<Amarapadaparijata><AK.01.05.005>
saṃvidāgūḥ . āgūriti pakṣe rephāntastriliṅgaḥ, ūkārānto vā .. pratijñānam . punarjñānanāmāni .. niyama—samādhayaḥ . aṅgīkāranāmāni .. 5 .. </Amarapadaparijata> 
%%p. 01.095 
AK.01.05.006ab mokṣe dhīrjñānamanyatra vijñānaṃ śilpaśāstrayoḥ .
AK.01.05.006cd muktiḥ kaivalyanirvāṇaśreyoniḥśreyasāmṛtam .. 6 ..
AK.01.05.007ab mokṣe'pavargo'thājñānamavidyāhaṃmatiḥ striyām .
<Amarapadavivrti><AK.01.05.006>
mokṣa iti—jñāyate'nena jñāpam . ʻjñā avabodhane . mokṣabuddhināma .. virūpaṃ jñānaṃ vijñānam . śilpaśāstrādibuddhināma .. ātmanaḥ pāśābhyāṃ muktatvaṃ muktiḥ . ātmānaṃ pāśebhyo mocayatīti vā . ʻmuclṛ mokṣaṇe . kevalāvasthā kaivalyam . nirvāti niṣprapañcaṃ gacchatyasminniti nirvāṇ . nirvānti sarvāṇi karmāṇi atreti vā . ʻvā gatigandhanayoḵ . atiśayena praśasyaṃ śreyaḥ . niścitaṃ śreyo'tra niśreyasam . nāsti mṛtaṃ maraṇamasminniti amṛtam . ātmānaṃ pāśebhyo mocayatīti mokṣaḥ . mokṣate vā asmān mokṣaḥ . ʻmokṣa nirasane . pāśebhyo'pavarjanam apavargaḥ . ʻvṛjī varjane . mokṣanāmāni .. viruddhaṃ jñānam ajñānam . viruddhā vidyā avidyā . ahamityavyayam . ahamiti matiḥ ahaṃmatiḥ . anātmani dehādāvahaṃbuddhināmāni .. 6 ..  </Amarapadavivrti>
<Amarapadaparijata><AK.01.05.006>
mokṣe—dhīrjñānam . mokṣaviṣayā dhīḥ buddhirjñānaṃ syāt .. anyatra—śāstrayoḥ . tadatiriktakalāśāstraviṣayā buddhirvijñānaṃ syāt .. muktiḥ—apavargaḥ . mokṣanāmāni .. athājñānam—striyām . viṣayendriyādau ātmabuddhināmāni .. 6 .. </Amarapadaparijata>
AK.01.05.007cd rūpaṃ śabdo gandharasasparśāśca viṣayā amī .. 7 ..
AK.01.05.008ab gocarā indriyārthāśca hṛṣīkaṃ viṣayīndriyam .
AK.01.05.008cd karmendriyaṃ tu pāyvādi manonetrādi dhīndriyam .. 8 ..
<Amarapadavivrti><AK.01.05.007-8>
rūpamiti—rūpyate cakṣuṣā nirūpyate rūpam . ʻrūpa rūpakriyāyām . śapaṃ dadātīti śabdaḥ . ʻśapa ākrośe . gaṃ gamanaṃ dhayatīti gandhaḥ . ʻdheṭ pāne . gandhyate'neneti vā . ʻgandha ardane . rasyate'neneti rasaḥ . ʻrasa āsvādane . spṛśyate sparśaḥ . ʻspṛśa saṃsparśane . amī pañca viṣayagocarendriyārthanāmāno bhavanti .. visinvanti badhnandi svānubhavāya puruṣaṃ viṣayāḥ . ʻṣiñ bandhane . gāvaḥ indriyāṇi carantyatra gocarāḥ . ʻcara gatibhakṣaṇayoḵ . indriyairarthyanta iti indriyārthāḥ . ʻartha upayācñāyām . hṛṣyatīti hṛṣīkam . ʻhṛṣa tuṣṭaü . viṣayo'syāstīti viṣayi . indrasya ātmano liṅgam indriyam . indriyanāmāni .. karmaṇaḥ sādhanam indriyaṃ karmendriyam . pāyuvākpāṇipādopasthanāmāni .. dhiyaḥ sādhanamindriyaṃ dhīndriyam . netraghrāṇarasanatvakśrotrapañcakasya nāmāni .. manastūbhayātmakam .. 7-8 .. </Amarapadavivrti>
<Amarapadaparijata><AK.01.05.007-8>
rūpaṃ—indriyārthāśca . rūpādīnāṃ pañcānāṃ nāmāni .. hṛṣīkaṃ—indriyam . indriyasāmānyanāmāni . pūrvāparasāhacaryād viṣayiśabdo napuṃsakaḥ .
ʻviṣayī rājñi kandarpe viṣayasthajane ca nā .
arthavadviṣayopeta indriye tu napuṃsakam ..
iti vaijayantī (pṛ. 263, ślo. 75-6) .. karmendriyaṃ—dhīndriyam . pāyūpasthapāṇipādavācaḥ pañca karmendriyāṇi . netraśrotrajihvāghrāṇatvacaḥ pañca buddhīndriyāṇi . kākākṣinyāyānmanaḥ karmendriya buddhīndriyaṃ ca bhavati .. 7-8 .. </Amarapadaparijata>
%%p. 01.096
AK.01.05.009ab tuvarastu kaṣāyo'strī madhuro lavaṇaḥ kaṭuḥ .
AK.01.05.009cd tikto'mblaśca rasāḥ puṃsi tadvatsu ṣaḍamī triṣu .. 9 ..
<Amarapadavivrti><AK.01.05.009>
tuvara iti—tauti hṛdayamiti tuvaraḥ . ʻtu gativṛddhihiṃsāsu  . kaṣati pittamiti kaṣāyaḥ . ʻkaṣa hiṃsāyām . khadirādirasanāmanī .. madhu mādhuryam asyāstīti madhuraḥ . ikṣvādirasanāma .. lunāti vātaṃ lavaṇaḥ . ʻlūṅ chedane . saindhavādirasanāma .. kaṭati krimiviṣādi gacchatyanena kaṭuḥ . ʻkaṭī gataü . śuṇṭhyādirasanāma .. śleṣmāṇaṃ tejayatīti tiktaḥ . ʻtija niśāne . nimbādirasanāma .. vātamamati rujatītyamvlaḥ . amla iti vā pāṭhaḥ . ʻama roge . ambate mukhaśabdaheturbhavatīti amblaḥ . ʻavi śabde . jambīrādirasanāma .. amī ṣaḍ guṇeṣu puṃsi, tadvatsu viśeṣyeṣu triṣu vartante .. 9 ..  </Amarapadavivrti>
<Amarapadaparijata><AK.01.05.009>
tuvarastu—rasāḥ . atrādye dve apakvadāḍimādirasanāmanī . ʻvogaruperü .. madhura ikṣvādirasanāma . ʻtīpiperü .. lavaṇaḥ saindhavādirasanāma . ʻuppuperü .. kaṭuḥ śuṇṭhyādirasanāma . ʻkāramuperü .. tikto nimbādirasanāma . ʻceduperü .. āmlaḥ . ambla iti vā pāṭhaḥ . jambīrādirasanāma . ʻpulusü .. ete rasaśabdavācyāḥ puṃsi .. tadvatsu ṣaḍamī triṣu . ṣaḍamī ityanena kaṣāyaśabdaṃ vinā rasavatsu triliṅgāḥ . tuvarā harītakī . madhuraṃ kṣīram . ityādi .. 9 .. </Amarapadaparijata>
%%p. 01.097
AK.01.05.010ab vimardotthe parimalo gandhe janamanohare .
AK.01.05.010cd āmodaḥ so'tinirhārī vācyaliṅgatvamā guṇāt .. 10 ..
<Amarapadavivrti><AK.01.05.010>
vimardottha iti—surabhimālyagandhādisaṃmardādutpanne janamanohare gandhe parimalaḥ syāt . parimalata iti parimalaḥ . ʻmala malla dhāraṇe . ā samantāt modayatītyāmodaḥ . ʻmuda harṣe . dūravyāpi manohāriparimalanāma .. vācyaliṅgatvamā guṇāt . guṇavāciśuklaśabdaparyantaṃ vācyaliṅgatā bhavati .. 10 .. </Amarapadavivrti>
<Amarapadaparijata><AK.01.05.010>
vimardotthe—janamanohare . mālyasaṃmardotpannamanojñagandhanāma .. āmodaḥ so'tinirhārī . dūravyāpiparimalanāma .. ʻāmodo vāpi padmasyö .. vācyaliṅgatvamā guṇāt . guṇavacanaśuklaśabdāvadhi itaḥ paraṃ vakṣyamāṇāḥ śabdā vācyaliṅgā bhavanti .. 10 .. </Amarapadaparijata>
%%p. 01.098
AK.01.05.011ab samākarṣī tu nirhārī surabhirghrāṇatarpaṇaḥ .
AK.01.05.011cd iṣṭagandhaḥ sugandhiḥ syādāmodī mukhavāsanaḥ .. 11 ..
AK.01.05.012ab pūtigandhistu durgandho visraṃ syādāmagandhi yat .
<Amarapadavivrti><AK.01.05.011>
samākarṣīti—samākarṣati cittamākarṣatīti samākarṣī . ʻkṛṣa vilekhane . nirharati ākarṣatyavaśyaṃ cittamiti nirhārī . samyagākarṣaṇaśīlakarpūrādigandhadravyanāma .. tarpayituṃ suṣṭhu rabhate ārabhate surabhiḥ . ʻrabha rābhasye . ghrāṇatarpaṇagandhadravyanāma .. śobhano gandho yasya sugandhiḥ . apekṣitagandhavadvastunāma .. āmodo'trāstīti āmodī . mukhaṃ vāsayatīti mukhavāsanaḥ . mukhavāsanayogyayakṣakardamādernāma .. durgandho'syāstīti durgandhiḥ . pūtigandho'syāstīti pūtigandhiḥ . durgandha iti vā pāṭhaḥ . duṣṭagandhināmāni .. visyati visram . ʻvisa utsarge . āmagandhino nāma .. 11 .. </Amarapadavivrti>
<Amarapadaparijata><AK.01.05.011>
samākarṣī—tarpaṇaḥ . gandhadravyanāmāni .. surabhyādayo gandhaviśeṣavācakāśca bhavanti . yathā—
ʻno jighrāsati campakeṣu surabhiṃ no candane candrikāṃ
nośīre mukhavāsanaṃ himarucau no vāsanaṃ paṅkaje .
no vā gandhikamutpale vicakile vo lipsate maṅgalaṃ
dāyaṃ dāyamapāvṛṇoti hi śakṛdvisrārthinī makṣikā ..
ici .. iṣṭagandhaḥ—mukhavāsanaḥ . abhilaṣitagandhavannāmāni . ʻgandhasyedutpūtisusurabhibhyaḵ (5. 4. 135) ityekavacanagrahaṇāt śobhanā gandhā asya sugandho vāyuriti bhavati .. pūtigandhastu durgandhaḥ . yaddṛṣṭagandhavat tannāmanī . durgandhi iti tu laghuvācyadharmaḥ . tathā ca śṛṅgāraprakāśikā (pṛ. 310-11) ʻdvividho vācyadharmaḥ . laghurguruśceti . tatra bahuvrīhiṇā laghuḥ . karmadhārayānmatvarthīyena guruḥ . tayorādimo yathā—
yakṣaścakre janakatanayāsnānapuṇyodakeṣu
snigdhacchāyātaruṣu vasatiṃ rāmagiryāśrameṣu ..
iti (megha. 1. 1) . antimo yathā—
ā kailāsād bisakisalayacchedapātheyavantaḥ
saṃpatsyante nabhasi bhavato rājahaṃsāḥ sahāyāḥ ..
iti (megha. 1. 11) . visraṃ syādāmagandhi yat . yanmatsyādigandhavattannāma .. 11 .. </Amarapadaparijata>
%%p. 01.099
AK.01.05.012cd śuklaśubhraśuciśvetaviśadaśyetapāṇḍarāḥ .. 12 ..
AK.01.05.013ab avadātaḥ sito gauro valakṣo dhavalo'rjunaḥ .
AK.01.05.013cd hariṇaḥ pāṇḍuraḥ pāṇḍurīṣatpāṇḍustu dhūsaraḥ .. 13 ..
<Amarapadavivrti><AK.01.05.012-13>
śukaleti—śokati gacchati mano'sminniti śuklaḥ . ʻśuka gataü . śukreti vā pāṭhaḥ . śobhata iti śubhraḥ . ʻśubha dīptaü . śocati śucyatīti vā śuciḥ . ʻśuca śoke . dhātūnāmanekārthatvāt . śvetate śvetaḥ . ʻśvitā varṇe . śvayati mano'sminniti vā . ʻṭuośvi gativṛddhyoḵ . cittaṃ viśatīti viśadaḥ . ʻviśa praveśane . śyāyate janamanāṃsi gacchatīti śyetaḥ . ʻśyaiṅ gataü . paṇyate stūyate pāṇḍaraḥ . ʻpaṇa vyavahāre stutau cö . paṇḍate mano'sminniti vā . ʻpaḍi gataü . pāṇḍuḥ . pāṇḍuraśca . avadāyate avadātaḥ . ʻdaip śodhane . sinotīti manaḥ sitaḥ . ʻpiñ bandhane . gurate mano'smin udyuṅkte gauraḥ . ʻgurī udyamane . avalakṣyata iti valakṣaḥ . ʻlakṣa darśanāṅkanayoḵ . balati pāṇityanena balam . ʻbala prāṇane . bale rakṣo vā valakṣaḥ . ʻlakṣa darśanāṅkanayoḵ . balati prāṇityanena balam . ʻbala prāṇane . bale rakṣo vā valakṣaḥ . rephalopaḥ . dhūyate malo'treti dhavalaḥ . ʻghūñ kampane . arjyate sarvairityarjunaḥ . ʻarja sarja arjane . mano haratīti hariṇaḥ . ʻhṛñ haraṇe . etāni kṣīraśaṅkhādisavarṇanāmāni .. dhunoti kurūpatayā cittaṃ dhūsaraḥ . ʻdhūñ kampane . avyaktadhavalanāma .. 12-13 ..  </Amarapadavivrti>
<Amarapadaparijata><AK.01.05.012-13>
śuklaśubhra—pāṇḍuḥ . balakṣa iti vā . dhavalanāmāni .. īṣatpāṇḍustu dhūsaraḥ . kiṃciddhavalanāma .. 12-13 .. </Amarapadaparijata>
%%p. 01.100
AK.01.05.014ab kṛṣṇe nīlāsitaśyāmakālaśyāmalamecakāḥ .
AK.01.05.014cd pīto gauro haridrābhaḥ pālāśo harito harit .. 14 ..
<Amarapadavivrti><AK.01.05.014>
kṛṣṇa iti—kṛṣati cittamākarṣatīti kṛṣṇaḥ . ʻkṛṣa vilekhane . nīlavarṇatvānnīlaḥ . ʻnīla varṇe . sitādanyo'sitaḥ . śyāyate śyāmaḥ . ʻśyaiṅ gatau vṛddhau cö . kalayati prerayatīti kālaḥ . ʻkala kila kṣepe . śyāmadravyamatrāstīti śyāmalaḥ . macati varṇāntareṇa miśrībhavitumarhatīti mecakaḥ . ʻmaca muci kalkane . mayūrakaṇṭhādivarṇanāma .. pibati cittaṃ pītaḥ . ʻpā pāne . guratīti gauraḥ . ʻgurī udyame . haridrāyā iva ābhā yasya saḥ haridrābhaḥ . haridrādivarṇanāmāni . palāśavarṇasyāyaṃ pālāśaḥ . harati mano'treti haritaḥ . haricca . palāśādivarṇanāmāni .. 14 .. </Amarapadavivrti>
<Amarapadaparijata><AK.01.05.014> 
kṛṣṇe—mecakāḥ . kṛṣṇavarṇanāmāni . ʻkalmāṣaśca sitetaraḵ . eti dve ca .. pīto—haridrābhaḥ . haridrāvarṇanāmāni .. pālāśo—harit . palāśapatrasadṛśavarṇanāmāni .. 14 .. </Amarapadaparijata>
AK.01.05.015ab lohito rohito raktaḥ śoṇaḥ kokanadacchaviḥ .
AK.01.05.015cd avyaktarāgastvaruṇaḥ śvetaraktastu pāṭalaḥ .. 15 ..
AK.01.05.016ab śyāvaḥ syāt kapiśo dhūmradhūmalau kṛṣṇalohite .
<Amarapadavivrti><AK.01.05.015>
lohita iti—rohati prādurbhavati saṃdhyādau rohitaḥ . lohitaśca . ʻruha bījajanmani prādurbhāve cö . rajyate raktaḥ . ʻrañja rāge . śoṇatīti śoṇaḥ . ʻśoṇṛ varṇagatyoḵ . kokanadasya raktotpalasyeva chaviryasya saḥ kokanadacchaviḥ . raktotpalavarṇanāmāni .. āsāṃ dravyādiyarti śīghraṃ gacchatītyaruṇaḥ . ʻṛ gataü . avyaktarāgavarṇanāma . pāṭalapuṣpavarṇatvāt pāṭalaḥ . śvetamiśraraktavarṇanāma .. śyāyate āgacchatīti śyāvaḥ . śāvo vā . śyāmaśca . kapivarṇayogāt kapiśaḥ . vānaravarṇanāma .. dhūmavarṇaṃ rātīti dhūmraḥ . ʻrā dāne . dhūmalaḥ . ʻlā dāne . kṛṣṇamiśritalohitavarṇanāma .. 15 ..  </Amarapadavivrti>
<Amarapadaparijata><AK.01.05.015>
lohito—raktaḥ . raktavarṇanāmāni . ʻtāmro nirakto māñjiṣṭhaḵ . etāni ca . śoṇaḥ kokanadacchaviḥ . raktotpalacchavī raktavarṇaḥ śoṇa ityucyate .. avyaktarāgastvaruṇaḥ . avyaktarāgaḥ raktavarṇo'ruṇaḥ syāt .. śvetaraktastu pāṭalaḥ . śvetamiśraraktavarṇaḥ pāṭalaḥ syāt .. śyāvaḥ syāt kapiśaḥ . haridrāvarṇādhikaraktavarṇanāmanī . vānaravarṇanāmanī vā .. anuktam—ʻpītaraktastu piñjaraḵ . raktavarṇādhikaharidrāvarṇaḥ piñjaraḥ ityucyate .. dhūmra—lohite . kṛṣṇavarṇādhikaraktavarṇanāmāni .. anuktam—ʻraktakṛṣṇastu jonalaḵ . raktavarṇādhikakṛṣṇavarṇaḥ jonala ityucyate .. 15 .. </Amarapadaparijata>
%%p. 01.101
AK.01.05.016cd kaḍāraḥ kapilaḥ piṅgapiśaṅgau kadrupiṅgalau .. 16 ..
AK.01.05.017ab citraṃ kirmīrakalmāṣaśabalaitāśca karbure .
AK.01.05.017cd guṇe śuklādayaḥ puṃsi guṇiliṅgāstu tadvati .. 17 ..
iti dhīvargaḥ
<Amarapadavivrti><AK.01.05.016-17>
kaḍāra iti—kaḍati prakarṣeṇa lakṣyata iti kaḍāraḥ . ʻkaḍa lakṣaṇe . kapivarṇaṃ lātīti kapilaḥ . piṅkte piṅgaḥ . ʻpiji varṇe . piṃśatīti piśaṅgaḥ . ʻpiśa avayave . kutsitaṃ drāvayatīti kadruḥ . ʻdrā kutsāyāṃ gataü . piṅgavarṇaṃ lātīti piṅgalaḥ . gorocanādivarṇanāma . cīyante varṇā atreti citram . ʻciñ cayane . nānāvarṇāḥ kīryante'treti kirmīraḥ . ʻkṝ vikṣepe . kalayati kāṅkṣatīti kalmāṣaḥ . kalatiranekārthaḥ . śavati nānāvarṇān śabalaḥ . ʻśava gataü . eti nānāvarṇatvama etaḥ . ʻiṇ gataü . kīryante nānāvarṇā atreti karburaḥ . nānāvarṇadravyanāmāni .. guṇe śuklādayaḥ puṃsi guṇiliṅgāstu tadvati . triṣu ityarthaḥ .. 16-17 ..
ici śrīliṅgayasūriviracitāyāmamarakośapadavivṛtau dhīvargavivṛtiḥ  </Amarapadavivrti>
<Amarapadaparijata><AK.01.05.016-17> 
kaḍāraḥ—piṅgalau . kapilavarṇanāmāni .. citraṃ—karbure . tilataṇḍulanyāyena dṛśyamānamiśravarṇanāmāni .. guṇe—tadvati . śuklādiśabdā guṇe puṃliṅgā bhavanti . guṇini tu triliṅgā bhavanti . atra rohitādiśabdānāṃ strītve rūpabhedo'sti . 
ʻrohiṇī rohitā raktā lohinī lohitā ca sā .
lohitikā lohinikā rāgāt kopādināpi vā ..
śoṇī śoṇā ca piṅgā syāt piśaṅgī hariṇī tu yā .
haritainī tathaitā ca śyenī śyetā sitā ca sā ..
nīlaiva vastre vā nāmni nīlī prāṇini cauṣadhau .
śabalī caiva kalmāṣī kalmāṣetyarśaādyaci .. 16-17 ..
iti śrīvatsanṛsiṃhasūrisutamallināthasūriviracite'marapadapārijāte dhīvargaḥ </Amarapadaparijata>
%%p. 01.102
6. vāgvargaḥ 
AK.01.06.001ab brāhmī tu bhāratī bhāṣā gīrvāgvāṇī sarasvatī .
AK.01.06.001cd vyāhāra uktirlapitaṃ bhāṣitaṃ vacanaṃ vacaḥ .. 1 ..
<Amarapadavivrti ><AK.01.06.001> 
brāhmīti—brahmaṇa iyaṃ brāhmī . viśvāni bhūtāni bhriyante'nayā bhāratī . ʻbhṛñ bharaṇe . bharatasya brahmaṇa iyaṃ vā . bharatasya ādityasya prabhā vā . bhāṣyate bhāṣā . ʻbhāṣā vyaktāyāṃ vāci . gṛṇāti askhalitam uccārayati gīḥ . ʻgṝ śabde . gīyate stūyate vā . ʻgai śabde . ucyata iti vāk . ʻvaca paribhāṣaṇe . vaṇyate stūyate vāṇī . ʻvaṇa śabde . saraḥ prasaraṇaṃ sarvatrāstīti sarasvatī . sarasvatīnāmāni .. vyāhriyate ucyate vyāhāraḥ . ʻhṛñ haraṇe . ucyate uktiḥ . ʻvaca paribhāṣaṇe . lapyate lapitam . ʻlapa vyaktāyāṃ vāci . bhāṣyate bhāṣitam . ʻbhāṣa vyaktāyāṃ vāci . ucyata iti vacanam . vacaśca . etāni vacananāmāni .. 1 .. </Amarapadavivrti>
<Amarapadaparijata><AK.01.06.001>
brāhmī—sarasvatī . sarasvatīdevīnāmāni .. ikārāntavāṇiśabdaḥ ākārāntavācāśabdo'pyasti . tatra prathamo yathā—ʻekā vāṇiralaṃkaroti puruṣam (nī. śa. 15) iti . antimo yathā—ʻkuṭhāradaṇḍaḥ kulamṛtyureṣā vācā samīcīnasuvīradhanvȫ iti . vyāhāraḥ—vacaḥ .vacananāmāni . sarasvatīparyāyaṃ ca paṭhanti .
ʻkaverapārthā-madhurā na bhāratī katheva karṇāntamupaiti bhāratī .
iti rāghavapāṇḍavīye (dvisaṃ. 1. 5) .
ʻsantaḥ kṣatāni janayantu yatheṣṭamasyāmābhāti tairadhikameva sarasvatī me .
dantakṣataṃ priyatamairanubhūtikāle kiṃ maṇḍanāya na bhaved varasundarīṇām ..
ityādi .. 1 .. </Amarapadaparijata>
%%p. 01.103
AK.01.06.002ab apabhraṃśo'paśabdaḥ syācchāstre śabdastu vācakaḥ .
AK.01.06.002cd tiṅsubantacayo vākyaṃ kriyā vā kārakānvitā .. 2 ..
<Amarapadavivrti ><AK.01.06.002>
apabhraṃśa iti—vācam apabhraṃśayatīti apabhraṃśaḥ . ʻbhraṃśu adhaḥ patane śabdādapabhraṣṭopaśabdaḥ . śabdaśāstrākathitaśabdanāmāni .. śabdayatyavagamayatyarthamiti śabdaḥ . ʻśabda āviṣkāre . vacoyogyo vācakaḥ . śabdaśāstroktaśabdanāma .. tiṅāṃ cayaḥ supāṃ cayaḥ kārakānvitā kriyā vā vākyaṃ bhavati . arthabodhāya vaktavyaṃ vākyam . tiṅantānāṃ cayo yathā—pacati bhavatītyādi . subantacayo yathā—jñānena maunamityādi . kriyā yathā—gāṃ jalaṃ phalamānayetyādi .. 2 .. </Amarapadavivrti>
<Amarapadaparijata><AK.01.06.002>
apabhraṃśo—vācakaḥ . śāstre gāligoṇītyādyapaśabdo'pabhraṃśaḥ syāt . gaurityādirvācakaḥ śabdo bhavati . tiṅ—vākyam . ekārthopari tiṅantasubantasamudāyo vākyam . yathā—
ʻkaticana jṛmbhante diśi katicana vikasanti kānanābhoge .
katicana nṛtyanti girau tathāpi bhavitavyameva bhavitavyam ..
ʻbhremurvavalgurnanṛturjajakṣurjaguḥ samutpupluvire niṣeduḥ .
āsphoṭayāṃcakrurabhipraṇedū rejurnananduviyayuḥ samīyuḥ .. (bhaṭṭi. 13. 28)
ʻkiyatpramāṇamudakaṃ jānudaghnaṃ narādhipa .
tathāpīyamavasthā te na hi sarve bhavādṛśaḥ .. (bho. pra. pṛ. 40, ślo. 185)
ityādi .. kriyā vā kārakānvitā . kārakasaṃbaddhakriyāpi vākyaṃ bhavati . yathā—
ʻtataḥ kumudanāthena kāminīgaṇḍapāṇḍunā .
netrānandena candreṇa māhendrī digalaṃkṛtā .. (ma. bhāra. 7. 159. 42)
ʻmā bhavantamanalaḥ pavano vā vāraṇo madakalaḥ paraśurvā .
vāhinī jaladharaḥ kuliśo vā svasti te'stu latayā saha vṛkṣa ..
atra bādhiṣṭhā iti kriyādhyāhartavyā .
ʻchāyāsaṃtapitādhvanyaḥ phalaiḥ poṣitanīḍajaḥ .
hanta vṛkṣo mahāneṣa samidarthe vibhidyate ..
atra jālmeneti kārakamadhyāhāryam .. 2 .. </Amarapadaparijata>
%%p. 01.105
AK.01.06.003ab śrutiḥ strī veda āmnāyastrayī dharmastu tadvidhiḥ .
AK.01.06.003cd striyāmṛk sāmayajuṣī iti vedāstrayastrayī .. 3 ..
AK.01.06.004ab śikṣetyādi śruteraṅgamoṃkārapraṇavau samau .
<Amarapadavivrti ><AK.01.06.003>
śrutiriti—śrūyete dharmādharmāvanayeti śrutiḥ . ʻśru śravaṇe . dharmādharmau vedayatīti vedaḥ . ʻvida jñāne . āmnāyate pāraṃparyeṇa āmnāyaḥ . ʻmnā abhyāse ṛgyajuḥsāmākhyāḥ trayo'vayavā yasyāḥ trayī . vedanāmāni .. dhārayati jagantīti dharmaḥ . vedoktavidhināma .. ṛcyate stūyate ṛk . ʻṛca stutaü . pāpaṃ syatīti sāma . ʻṣo'ntakarmaṇi . ijyate'nena yajuḥ . ʻyaja devapūjāsaṃgatikaraṇayajanadāneṣü . iti trayo vedāḥ . teṣāṃ samāhāraḥ trayī . vedatrayasamūhanāma .. śikṣyate'nayā varṇādi śikṣā . ʻśikṣa vidyopādāne . ādiśabdena aṅgānyucyante .
ʻśikṣā vyākaraṇaṃ kalpo niruktaṃ jyotiṣāṃ gatiḥ .
chandovicitirityetaiḥ ṣaḍaṅgo veda ucyate ..
iti śrutyaṅganāmāni .. omityakṣaram oṃkāraḥ . praṇūyate stūyate'neneti praṇavaḥ . ʻṇu stutaü . vedapraṇavanāma .. 3 .. </Amarapadavivrti>
<Amarapadaparijata><AK.01.06.003>
śrutiḥ—trayī . vedanāmāni .. dharmastu tadvidhiḥ . vedoktavidhirdharmaḥ syāt . striyām—trayī . trayāṇāṃ vedānāṃ samāhārastrayī . atra trayīti sāmānyākāreṇoktam . śikṣe—aṅgam . śikṣādīni vedāṅgāni .
ʻśikṣā kalpo vyākaraṇaṃ niruktaṃ jyotiṣaṃ tathā .
chandasāṃ vicitiśceti ṣaḍaṅgo veda ucyate ..
oṃkārapraṇavau samau . praṇavanāmanī .. 3 .. </Amarapadaparijata>
%%p. 01.106
AK.01.06.004cd itihāsaḥ purāvṛttamudāttādyāstrayaḥ svarāḥ .. 4 ..
AK.01.06.005ab ānvīkṣikī daṇḍanītistarkavidyārthaśāstrayoḥ .
<Amarapadavivrti ><AK.01.06.004>
itihāsa iti—itiha iti pāraṃparyopadeśaḥ āste'sminniti itihāsaḥ . ʻāsa upaveśane . purāvṛttanṛpādicaritragranthasaṃdarbhanāma .. ut ūrdhvamunnīyate udāttaḥ tadviparītaḥ anudāttaḥ . udāttānudāttayoḥ samāhāraṃ prāptaḥ svaritaḥ . ete trayaḥ svarā bhavanti .. pratyakṣāgamābhyām avagantavyasya vastuno'nu paścāt īkṣaṇam anvīkṣā, sā prayojanaṃ yasyāḥ sā ānvīkṣikī . akṣapādādipraṇītatarkaśāstranāma .. daṇḍo'nayā nīyate daṇḍanītiḥ . ʻṇīñ prāpaṇe . cāṇakyādipraṇītārthaśāstranāma .. 4 .. </Amarapadavivrti>
<Amarapadaparijata><AK.01.06.004>
itihāsaḥ purāvṛttam . itihāsanāma .. udāttādyāstrayaḥ svarāḥ . udāttanihatasvaritāḥ svarāḥ . ānvīkṣikī—śāstrayoḥ . tarkavidyā vaiśeṣikādiḥ, arthaśāstraṃ kāmandakādi . tayoryathākramaṃ ānvīkṣikīdaṇḍanītiśabdau vartete . anuktam—ʻnāmaśāstraṃ nighaṇṭurnȫ . nāmaśāstraṃ nighaṇṭurityucyate .. 4 .. </Amarapadaparijata>
AK.01.06.005cd ākhyāyikopalabdhārthā purāṇaṃ pañcalakṣaṇam .. 5 ..
AK.01.06.006ab prabandhakalpanā kathā pravalhikā prahelikā .
<Amarapadavivrti ><AK.01.06.005>
ākhyāyiketi—ākhyāyate vartamānanṛpādicaritamityākhyāyikā . ʻkhyā prakathane . harṣacaritādigranthasaṃdarbhanāma .. purā bhavaṃ purāṇam . pañcalakṣaṇayuktaṃ brāhmavaiṣṇavādipurāṇanāma ..
ʻsargaśca pratisargaśca vaṃśo manvantarāṇi ca .
vaṃśānucaritaṃ ceti purāṇaṃ pañcalakṣaṇam ..
anayā kathyata iti kathā . ʻkathu vākyaprabandhe . rāmāyaṇādernāma .. pravalhate prādhānyaṃ bhajate pravalhikā . ʻvalha prādhānye . prahelayati hāvayati sūcayati bhāvārthamiti prahelikā . ʻhila bhāvakaraṇe . viruddhārthavaconāmanī .. 5 .. </Amarapadavivrti>
<Amarapadaparijata><AK.01.06.005>
ākhyāyikopalabdhārthā . nāyakākhyātanāyakopalabdhārthavatī ākhyāyikā . harṣacaritādi .. purāṇaṃ pañcalakṣaṇam . sargapratisargādipañcalakṣaṇopetaṃ purāṇam .
ʻsargaśca pratisargaśca vaṃśo manvantaraṃ tathā .
vaṃśānucaritaṃ ceti purāṇaṃ pañcalakṣaṇam ..
skandādi .. prabandhakalpanā kathā . stokasatyabahvasatyayayuktā prabandhakalpanā kathā syāt . kādambaryādi .. pravahlikā prahelikā . gūḍhanikṣiptārthasya kutukahetoḥ kāryaviśeṣasya nāmāni .
ʻaṣṭau ślokān kuruṣveti putraḥ pitrā niyantritaḥ .
sapta ślokāḥ kṛtāstena piturājñā na laṅghitȫ .. 5 .. </Amarapadaparijata>
%%p. 01.107
AK.01.06.006cd smṛtistu dharmasaṃhitā samāhṛtistu saṃgrahaḥ .. 6 ..
AK.01.06.007ab samasyā tu samāsārthā kiṃvadantī janaśrutiḥ .
<Amarapadavivrti ><AK.01.06.006>
smṛtiriti—smaryate'nayā smṛtiḥ . ʻsmṛ ādhyāne . manvādipraṇītadharmasaṃhitānāma .. samāhriyate'nayeti samāhṛtiḥ . saṃgṛhyate saṃkṣipyate saṃgrahaḥ . saṃkṣiptagranthasandarbhanāma .. samasyate saṃkṣipyate samasyā . ʻasu kṣepaṇe . kaviparīkṣārthaṃ dīyamānaślokāṃśanāma .. kiṃ parasparaṃ vadantyatreti kiṃvadantī . ʻvada vyaktāyāṃ vāci . janaiḥ śrūyate janaśrutiḥ . ʻśru śravaṇe . lokapravādanāmanī .. 6 ..  </Amarapadavivrti>
<Amarapadaparijata><AK.01.06.006> 
smṛtistu dharmasaṃhitā . smṛtināma .. samāhṛtistu saṃgrahaḥ . saṃgrahagranthanāma .. samasyā tu samasyārthā . samasyārūpārthaṃ prahelikā nikṣiptārthakautukavatī samasyā . athavā samasyā tu samāsārthā samāsaśabdavatī samasyā . ʻsamasyā tu samāsaḥ syāt iti vaijayantī (pṛ. 34, ślo. 40) .
ʻśrībhojena jito'smīti cintāṃ cintāmaṇe tyaja .
ʻjitā devadrumāḥ pañca na duḥkhaṃ pañcabhiḥ saha ..
kiṃvadantī janaśrutiḥ . janavādanāmanī .. 6 .. </Amarapadaparijata>
%%p. 01.108
AK.01.06.007cd vārtā pravṛttirvṛttānta udantaḥ syādathāhvayaḥ .. 7 ..
AK.01.06.008ab ākhyāhve abhidhānaṃ ca nāmadheyaṃ ca nāma ca .
<Amarapadavivrti ><AK.01.06.007>
vārteti—nṛpādivṛttiratrāstīti vārtā . pravartate'treti pravṛttiḥ . ʻvṛtu vartane . vṛtto'nuvartanīyo'ntaḥ samāptirasyeti vṛttāntaḥ . vṛttasyānto vā . udyate nigadyate rājādicaritramatretyudantaḥ . ʻvada vyaktāyāṃ vāci . vārtānāmāni .. anena āhvayantītyāhvayaḥ . ʻhveñ spardhāyāṃ śabde cö . āhūyate'neneti vā . ʻhu dānādānayoḵ . anayā ākhyāyate ākhyā . ʻkhyā prakathane . āhūyate'nayā āhvā . anenābhidhīyate'bhidhānam . nāmaiva nāmadheyam . anena namati nāma . ʻṇama prahvatve śabde cö . saṃjñānāmāni .. 7 .. </Amarapadavivrti>
<Amarapadaparijata><AK.01.06.007>
vārtā—udantaḥ syāt . vārtānāmāni . anuktam—ʻrathyāvādastu kohalaḵ . ete dve ca . vīthīvārtānāmanī .. athāhvayaḥ—nāma ca . saṃketitaśabdanāmāni .. 7 .. </Amarapadaparijata>
%%p. 01.109
AK.01.06.008cd hūtirākāraṇāhvānaṃ saṃhūtirbahubhiḥ kṛtā .. 8 ..
AK.01.06.009ab vivādo vyavahāraḥ syādupanyāsastu vāṅmukham .
<Amarapadavivrti ><AK.01.06.008>
hūtiriti—anayā hūyate hūtiḥ . ʻhū dānādānayoḵ . anayā ākārayantīti ākāraṇā . anenāhvayantītyāhvānam . ʻhveñ spardhāyāṃ śabde cö . athavā hūtiḥ ākāraṇaṃ ca āhvānaṃ ca . ākāraṇāhvāne iti dvandvam . ehīti vacaso nāmāni .. samyak hūyate saṃhūtiḥ . bahubhiḥ kṛtasya ehīti vacaso nāma .. vividho vādo vivādaḥ . vyavaharatyanena vyavahāraḥ . ʻhṛñ haraṇe . idaṃ madīyamidaṃ madīyamiti parasparavādanāma .. upanyasyate upanyāsaḥ . ʻasu kṣepaṇe . vāco mukhaṃ vāṅmukham . vākyārambhanāma .. 8 .. </Amarapadavivrti>
<Amarapadaparijata><AK.01.06.008> 
hūtiḥ—āhvānam. ita ehīti vacaso nāmāni .. samāsāṅgīkārapakṣe ākāraṇaśabdo napuṃsakaḥ . ʻākāraṇamāhvānam iti halāyudhaḥ (a. mā. 1. 154) . vyāsāṅgīkārapakṣe ākāraṇāśabdaḥ strīliṅgaḥ . ʻhūtirākāraṇā hāvo . hakkārāmantraṇāhvānam iti vaijayantī (pṛ. 33, ślo. 30) . saṃhūtirbahubhiḥ kṛtā . bahubhiḥ kṛtasya ehīti vacaso nāma . ʻbahubhirmuhuḥkṛtā hakkā saṃhūtiriti bhaṇyate iti vā .. vivādo vyavahāraḥ syāt . vivādanāma .. upanyāsastu vāṅmukham . ʻyaro ñami ñamveti kakārasya vibhāṣā ṅakāraḥ . upanyāsanāma .. 8 .. </Amarapadaparijata>
AK.01.06.009cd upoddhāta udāhāraḥ śapanaṃ śapathaḥ pumān .. 9 ..
AK.01.06.010ab praśno'nuyogaḥ pṛcchā ca prativākyottare same .
<Amarapadavivrti ><AK.01.06.009> 
upodghāta iti—upodghanyate upodghātaḥ . ʻhana hiṃsāgatyoḵ . udāhriyate'nena udāhāraḥ . prakṛtārthacintāgranthasya nāmanī .. udāharaṇanāmanī iti kecit . vicāraviṣayavākyasyetyanye .. śapati ākrośatīti śapanam . ʻśapa ākrośe . śapati lambhayati viśvasityaneneti śapathaḥ . ʻśapa lambhane . satyavacananāmanī .. devatāpitṛpādādisparśasya vā .. pṛcchatīti praśnaḥ . pṛcchā ca . ʻpṛccha jñīpsāyām . anuyujyate'nuyogaḥ . ʻyujir yoge . ko'sau kuta ityevaṃvidhasya vākyasya nāmāni .. pratividhānārthaṃ vākyaṃ prativākyam . uttarati codyamaneneti uttaram . ʻtṝ plavanataraṇayoḵ asāvatretyādipratyuttaranāmāni .. 9 .. </Amarapadavivrti>
<Amarapadaparijata><AK.01.06.009>  
upodghāta udāhāraḥ . pratipādyamarthaṃ buddhau saṃgṛhya tadarthamarthāntaravarṇanam upodghātaḥ .. śapanaṃ śapathaḥ pumān . satyavacananāmanī . praśno—pṛcchā ca . praśnanāmāni .. prativākyottare same . uttaranāmanī .. 9 .. </Amarapadaparijata>
%%p. 01.110
AK.01.06.010cd mithyābhiyogo'bhyākhyānamatha mithyābhiśaṃsanam .. 10 ..
AK.01.06.011ab abhiśāpaḥ praṇādastu śabdaḥ syādanurāgajaḥ .
<Amarapadavivrti ><AK.01.06.010>
mithyeti—abhi asatyamāropyākhyānam abhyākhyānam . adhyākhyānamiti vā pāṭhaḥ . andho badhira ityādi mithyābhiyoganāma .. mithyā asatyamabhiśasyate mithyābhiśaṃsanam . ʻśasi icchāyām . abhi āropya śapyate abhiśāpaḥ . ʻśapa ākrośe . avidyamānapāpāropanāmanī .. praṇadyate'nurāgeṇa praṇādaḥ . ʻṇada avyakte śabde . anurāgotpannamaṇitādiśabdanāma .. 10 .. </Amarapadavivrti>
<Amarapadaparijata><AK.01.06.010> 
mithyābhiyogo'bhyākhyānam . adhyākhyānamiti vā . mṛṣā jhakaṭakanāmanī(?) . atha—abhiśāpaḥ . mṛṣābhūtanirbhatsananāmanī .. praṇādastu—anurāgajaḥ . anurāgājjātadhvaniviśeṣaḥ praṇādaḥ syāt .. 10 ..  </Amarapadaparijata>
AK.01.06.011cd yaśaḥ kīrtiḥ samākhyā ca stavaḥ stotraṃ stutirnutiḥ .. 11 ..
AK.01.06.012ab āmreḍitaṃ dvistriruktamuccairghuṣṭaṃ tu ghoṣaṇā .
<Amarapadavivrti ><AK.01.06.011>
yaśa iti—aśnute vyāpnoti deśāntareṣu yaśaḥ . sāntaḥ . ʻaśū vyāptaü . deśāntaraṃ yātīti vā . ʻyā prāpaṇe . kīrtyate śabdyate kīrtiḥ . ʻkṝta saṃśabdane . samantāt ākhyāyate samākhyā . ʻkhyā prakathane . yaśonāmāni .. samājñeti vā pāṭhaḥ .. stūyate'nena stavaḥ . stotraṃ . stutiśca . ʻṣṭuñ stutaü . nūyate'nena nutiḥ . ʻṇu stutaü . praśaṃsānāmāni .. āmreḍyate'sakṛducyate āmreḍitam . ʻmreḍṛ unmāde . asakṛdbhāṣitanāma .. ghuṣyata iti ghoṣaṇā . ʻghuṣir śabde . ājñāpayituṃ sarvajanabodhanārthaṃ paṭahādāvuccaiḥkṛtaśabdanāma .. 11 ..  </Amarapadavivrti>
<Amarapadaparijata><AK.01.06.011>
yaśaḥ—samākhyā ca . samākhyā tulyalakṣaṇamiti halāyudhānusārī pāṭhaḥ . ʻyaśo'bhikhyāsamākhyāstulyalakṣaṇāḵ iti halāyudhaḥ (a. mā. 1. 153) . yaśaḥ kīrtiḥ samājñā cetyayaṃ vaijayantyanusāripāṭhaḥ . ʻsamājñā ca yaśaḥ kīrtiḵ iti vaijayantī (pṛ. 34, ślo. 36) . ʻkīrtiḥ khyātiḥ samājñā cö iti rabhasakośaḥ . kīrtināmāni .. stavaḥ—nutiḥ . stotranāmāni .. ʻīḍā ślāghā praśaṃsā ca varṇanaṃ ca vikatthanam . etāni ca .. āmreḍitaṃ dvistriruktam . dvistrirudīraṇamāmreḍitaṃ bhavati . ʻetadeva yathāvācamāmreḍayati vāsavaḵ (ma. bhāra. 3. 124. 13) .. uccaiḥ—ghoṣaṇā . uccaiḥśabdaḥ ghoṣaṇā syāt .. 11 .. </Amarapadaparijata>
%%p. 01.111
AK.01.06.012cd kākuḥ striyāṃ vikāro yaḥ śokabhītyādibhirdhvaneḥ .. 12 ..
AK.01.06.013ab avarṇākṣepanirvādaparivādāpavādavat .
AK.01.06.013cd upakrośo jugupsā ca kutsā nindā ca garhaṇe .. 13 ..
<Amarapadavivrti ><AK.01.06.012-13> 
kākuriti—kāyatīti kākuḥ . ʻkai śabde . śokabhītyādikṛtadhvanivikāranāma .. varṇyate varṇaḥ . viruddho varṇaḥ avarṇaḥ . ʻvarṇa varṇakriyāvistāraguṇavacaneṣü . ʻvarṇa stutaü iti vā dhātuḥ . ākṣipyate ākṣepaḥ . ʻkṣipa preraṇe . nikṛṣṭo vādaḥ nirvādaḥ . parivādaḥ . apavādaḥ . ʻvada vyaktāyāṃ vāci . upakrośatītyupakrośaḥ . ʻkruśa āhvāne rodane cö . jugupsate jugupsā . ʻgupa gopane . kutsayate kutsā . ʻkutsa nindane . nindatīti nindā . ʻṇidi kutsāyām . garhatīti garhaṇam . garhā ca . ʻgarha kutsāyām . nindānāmāni .. 12-13 .. </Amarapadavivrti>
page 112 is left.
%%p. 01.113
<Amarapadavivrti ><AK.01.06.015>
tatreti—ā kṣarati parito vyāpnotīti ākṣāraṇā . ʻkṣara saṃcalane . maithunamuddiśyākrośanāma .. ābhāṣyate samyag bhāṣyate ābhāṣaṇam . ālapatītyālāpaḥ . ʻlapa vyaktāyāṃ vāci . sukhena sthitamiti priyavacananāma .. pralapatīti pralāpaḥ . niṣprayojanavacananāma .. anulapatītyanulāpaḥ . muhurvacananāma .. vilapatīti vilāpaḥ . paridevate paridevanam . ʻdevṛ devane .. anuśocananāmāni .. 15 ..  </Amarapadavivrti>
<Amarapadaparijata><AK.01.06.015> 
tatra—prati . ākrośa iti bhartsanāni . ʻśāpa ākrośa ākṣepaḥ kṣāraṇā syād virūkṣaṇam iti halāyudhaḥ (a. mā. 1. 149) . maithunamuddiśya yadbhartsanaṃ tava bhāryāṃ tava mātaramityādi, tatra ākṣāraṇāśabdo vartate . syāt—
ālāpaḥ . saṃbhāṣaṇanāmanī .. ʻsaṃbhāṣaṇamābhāṣaṇamālāpaḥ kurukuñcikȫ iti vaijayantī (pṛ. 32, ślo. 23) . pralāpo'narthakaṃ vacaḥ . arthaśūnyonmattādivacanaṃ pralāpaḥ syāt .. anulāpo muhurbhāṣā . asakṛdekārthavacanamanulāpaḥ syāt .. vilāpaḥ paridevanam . duḥkhena vacanaṃ vilāpaḥ syāt .. 15 .. </Amarapadaparijata>
AK.01.06.016cd vipralāpo virodhoktiḥ saṃlāpo bhāṣaṇaṃ mithaḥ .. 16 ..
AK.01.06.017ab supralāpaḥ suvacanamapalāpastu nihnavaḥ .
(codyamākṣepābhiyogau śāpākrośau dureṣaṇā .
astrī cāṭu caṭu ślāghā premṇā mithyāvikatthanam ..)
<Amarapadavivrti ><AK.01.06.016>
vipralāpa iti—vipralapatīti vipralāpaḥ . puruṣāṇāṃ mithovirodhavacananāma .. saṃlapatīti saṃlāpaḥ . mitho'virodhoktināma .. supralapatīti supralāpaḥ suvacananāma .. apalapatītyapalāpaḥ . ʻlapa vyaktāyāṃ vāci . nihnute nihnavaḥ . ʻhnuṅ apanayane . nihnavavacananāmanī .. 16 .. </Amarapadavivrti>
<Amarapadaparijata><AK.01.06.016> 
vipralāpo virodhoktiḥ . parasparavirodhoktirvipralāpaḥsyāt .. saṃlāpo bhāṣaṇaṃ mithaḥ . parasparabhāṣaṇaṃ saṃlāpaḥ syāt . dvayoranyatarasyālāpaḥ, dvayorapi saṃlāpa iti viśeṣaḥ .. supralāpaḥ suvacanam . suvacananāma .. apalāpastu nihnavaḥ . nihnavavacananāma .. anuktam—ʻkākvā varṇanamullāpaḵ . kākvā kathitavacanamullāpaḥ syāt .. ʻpriyavāk cāṭurastriyām . priyavacanaṃ cāṭu syāt .. 16 .. </Amarapadaparijata>
%%p. 01.114
AK.01.06.017cd saṃdeśavāg vācikaṃ syād vāgbhedāstu triṣūttare .. 17 ..
AK.01.06.018ab ruśatī vāgakalyāṇī syāt kalyā tu śubhātmikā .
<Amarapadavivrti ><AK.01.06.017>
saṃdeśavāgiti—vāco'smin santīti vācikam . saṃdeśavacananāma .. uttare vāgbhedāstriṣu vartante . ruśati kalyāṇamiti ruśatī . ʻruśa hiṃsāyām . uṣatīti pāṭhe ʻuṣa pluṣa dāhe . amaṅgaloktināma .. kalayitumarhatīti kalyā . ʻkala gatau saṃkhyāne cö . kalāsu kriyāsu sādhuriti vā . śubhavacananāma .. 17 ..  </Amarapadavivrti>
<Amarapadaparijata><AK.01.06.017> 
saṃdeśavāgvācikaṃ syāt . saṃdeśavacananāma .. vāgbhedāstu triṣūttare . upari vakṣyamāṇā vāgbhedā vāgādiśabdaprayoge triṣu vartante . viśeṣyānuktau tūktaliṅgāḥ . ruśatī vāgakalyāṇī . akalyāṇī vāg ruśatī syāt . ruśatī vāk . ruśan vyāhāraḥ . ruśad bhāṣitam . ruśatīṃ na brūyāt kalyāmeva vadet . uṣatī vāgakalyāṇīti pāṭhāduṣatyapi bhavati .. syāt kalyā tu śubhātmikā . śobhanā vāk kalyā bhavati .. 17 .. </Amarapadaparijata>
AK.01.06.018cd atyarthamadhuraṃ sāntvaṃ saṃgataṃ hṛdayaṃgamam .. 18 ..
AK.01.06.019ab niṣṭhuraṃ paruṣaṃ grāmyamaślīlaṃ sūnṛtaṃ priye .
<Amarapadavivrti ><AK.01.06.018> 
atyarthamadhuramiti—sāntvyate prayatnena sāntvam . ʻṣāntva sāmaprayoge . atimadhuravacananāma .. hṛdayaṃ gamyate'nena hṛdayaṃgamam . ʻgamlṛ gataü . saṃbandhārtha vacananāma .. duṣṭahetutvānniśitamiva tiṣṭhatīti niṣṭhuram . ʻṣṭhā gatinivṛttaü . paruṣavacananāma .. na vidyate śrīratra aślīlama . asabhyavacananāma .. śobhamānam ṛtamatrāstīti sūnṛtam . priyasatyavacananāma ..18 .. </Amarapadavivrti>
<Amarapadaparijata><AK.01.06.018> 
atyarthamadhuraṃ sāntvam . atimadhuravacanaṃ sāntvamityucyate .. saṃgataṃ hṛdayaṃgamam . grāhyavacananāma .. niṣṭhuraṃ paruṣam . karkaśavacananāmanī .. grāmyamaślīlam . asabhyavacananāmanī .. ʻkutastyaṃ phalgu kāhalam . etāni ca . ʻaślīlaṃ kāhalaṃ phalgü iti dhanaṃjayaḥ .. sūnṛtaṃ priye satye . priyasatyavacanaṃ sūnṛtaṃ syāt .. 18 .. </Amarapadaparijata>
%%p. 01.115
AK.01.06.019cd satye'tha saṃkulakliṣṭe parasparaparāhate .. 19 ..
AK.01.06.020ab luptavarṇapadaṃ grastaṃ nirastaṃ tvaritoditam .
<Amarapadavivrti ><AK.01.06.019>
satya iti—saṃkulyate saṃkulam . ʻkula saṃstyāne bandhupu cö . kliśyate kliṣṭam . ʻkliśū vibādhane . andhaḥ paśyati akaraḥ karotītyevamādivacananāmanī .. grasyate grastam . ʻgrasu glasu adane . luptākṣarasya luptapadasya vā nāma .. nirasyate nirastam . ʻasu kṣepaṇe . tvaritoditanāma .. 19.. </Amarapadavivrti>
<Amarapadaparijata><AK.01.06.019> 
atha—parāhate . vṛddho'haṃ me pitā bāla ityādivyāhatavacane saṃkulakliṣṭaśabdau vartete .. luptavarṇapadaṃ grastam . luptavarṇaṃ padaṃ luptapadaṃ vākyaṃ ca grastaṃ syāt .. nirastaṃ tvaritoditam . drutoccāritavacanaṃ nirastaṃ bhavati .. 19 ..  </Amarapadaparijata>
%%p. 01.116
AK.01.06.020cd ambūkṛtaṃ saniṣṭhīvamabaddhaṃ syādanarthakam .. 20 ..
AK.01.06.021ab anakṣaramavācyaṃ syādāhataṃ tu mṛṣṭārthakam .
<Amarapadavivrti ><AK.01.06.020>
ambūkṛtamiti—niṣṭhīvasaṃparkāt ambūkriyate ambūkṛtam . niṣṭhīvasahitavacananāma . ʻṣṭhivu nirasane .. yatrārthasaṃbandho nāsti tadabaddham . ʻbandha bandhane . saṃbandhaśūnyavacananāma .. na santyakṣarāṇi yatra anakṣaram . avācyavacananāma .. āhanyata ityāhatam . mithyārthavacananāma .. 20 .. </Amarapadavivrti>
<Amarapadaparijata><AK.01.06.020>
ambūkṛtaṃ saniṣṭhīvam . lālāsahitaṃ niṣṭhīvaniryadbindusahitaṃ ca vacanamambūkṛtamityucyate .. abaddhaṃ syādanarthakam . samudāyārthaśūnyaṃ daśadāḍimādivākyamabaddhaṃ syāt .. anakṣaramavācyaṃ syāt . hastanetrādivyañjitavacanamanakṣaramityucyate .. āhataṃ tu mṛṣārthakam . eṣa vandhyāsuto yāti—ityādivacanamāhataṃ syāt .. 20 .. </Amarapadaparijata> 
(solluṇṭhanaṃ tu sotprāsaṃ maṇitaṃ ratikūjitam .
śrāvyaṃ hṛdyaṃ manohāri vispaṣṭaṃ prakaṭoditam ..)
AK.01.06.021cd atha mliṣṭamavispaṣṭaṃ vitathaṃ tvanṛtaṃ vacaḥ .. 21 ..
satyaṃ tathyamṛtaṃ samyagamūni triṣu tadvati .
iti vāgvargaḥ
<Amarapadavivrti ><AK.01.06.021> 
athiti—mlecchatīti mliṣṭam . ʻmleccha avyakte śabde . kliṣṭamiti pāṭhe kliśyata iti kliṣṭam . ʻkliśū vibādhane . aspaṣṭavacananāma .. vigatā tathā satyamatreti vitatham . anṛtavacananāma .. sati dharme sādhu satyam . tathā satyamatrāstīti tathyam . sadbhiraryate ṛtam . ʻṛ gataü . samañcatīti samyak . ʻañcu gatau yācane cö . satyavacananāmāni .. amūni tadvati guṇini triṣu vartante .. 21 ..
iti śrīliṅgayasūriviracitāyāmamarakośapadavivṛtau vāgvargaḥ </Amarapadavivrti>
<Amarapadaparijata><AK.01.06.021> 
atha mliṣṭamavispaṣṭam . aspaṣṭabālakirātādivacanaṃ mliṣṭaṃ syāt .. anuktam—ʻgadgadaṃ galamūlastham . galamūlasthavacanaṃ gadgadaṃ bhavati .. ʻtumbakaṃ spṛṣṭanāsikam . nāsikāṃ spṛṣṭvodgacchadvacanaṃ tumvakamityucyate . vitathaṃ—vacaḥ . asatyavacananāmanī .. āhatamasadbhūtārthakathanam . asatyaṃ sadbhūtāpalāpaḥ .. solluṇṭhanaṃ tu sotprāsam . utkrośavacananāmanī .. maṇitaṃ ratikūjitam . ratikālagalaravanāmanī .. satyaṃ—samyak . satyavacananāmāni .. amūni triṣu tadvati . satyādiśabdāḥ satyavatyarthe triliṅgā bhavanti . satyo devadattaḥ . satyā yajñadttā . satyaṃ kasatramityādi .. 21 ..
iti śrīvatsanṛsiṃhasūrisutamallināthasūriviracite'marapadapārijāte vāgvargaḥ </Amarapadaparijata>
%%p. 01.117
7. śabdādivargaḥ
AK.01.07.001ab śabde ninādaninadadhvanidhvānaravasvanāḥ .
AK.01.07.001cd svānanirghoṣanirhrādanādanisvānanisvanāḥ .. 1 ..
AK.01.07.02ab āravārāvasaṃrāvavirāvā atha marmaraḥ .
AK.01.07.002cd svanite vastraparṇānāṃ bhūṣaṇānāṃ tu śiñjitam .. 2 ..
<Amarapadavivrti ><AK.01.07.001-2>
śabda iti—śabdyate iti śabdaḥ . ʻśabda śabdakriyāyām . ninadatīti ninādaḥ . ninadaśca . ʻṇada avyakte śabde . dhvanatīti dhvaniḥ . dhvānaśca . ʻdhvana śabde . rūyate ravaḥ . āravaḥ . ārāvaḥ . saṃrāvaḥ . virāvaśca . ʻru śabde . svanatīti svanaḥ . svānaśca . ʻsvana śabde . nirghuṣyate nirghoṣaḥ . ʻghuṣir viśabdane . nitarāṃ hrādate nirhrādaḥ . ʻhrāda avyakte śabde . nadatīti nādaḥ . ʻṇada avyakte śabde . nisvānanisvanaśabdau svānaśabdavadunneyau . samudraghoṣādiśabdanāmāni .. marmaradhvaniratrāstīti marmaraḥ . vastraparṇasvananāma .. śiṅkte śiñjitam . ʻśiji avyakte śabde bhūṣaṇadhvanināma .. 1-2 .. </Amarapadavivrti>
<Amarapadaparijata><AK.01.07.001-2>  
śabde—virāvāḥ . rāvaśabdo'pi sādhitaḥ . pṛthu bhāṣārtha(?) iti curādipāṭhād rauterbhāṣārthatvāt ṇic . prayogaśca . ʻsamāviśadbhīṣaṇarāvagahvaram iti . avyaktaśabdanāmāni .. atha marmaraḥ—parṇānām . vastraparṇānāṃ rāvaḥ marmaraḥ syāt .. bhūṣaṇānāṃ ca śiñjitam . bhūṣaṇadhvaniḥ śiñjitaṃ syāt . ʻśiñjāparaśuśiśirapiśunaśikhāśreṇayaḵ ityūṣmabhedapāṭhāt tālavyādiḥ . śiñjaiva śiñjānam . ʻśiñjānamañjumañjīravirañjitapadāmbujām iti prayogaśca .. 1-2 .. </Amarapadaparijata>
%%p. 01.118
AK.01.07.003ab nikvāṇo nikvaṇaḥ kvāṇaḥ kvaṇaḥ kvaṇanamityapi .
AK.01.07.003cd vīṇāyāḥ kvaṇite prādeḥ prakvāṇaprakvaṇādayaḥ .. 3 ..
<Amarapadavivrti ><AK.01.07.003>
nikvāṇa iti—nikvaṇatīti nikvāṇaḥ . nikvaṇaḥ . kvāṇaḥ . kvaṇaḥ . kvaṇanam . etāni vīṇādivādyasvananāmāni .. vīṇāyāḥ kvaṇite prādeḥ prakvāṇaḥ, prakvaṇādayaḥ . prādyupasarge kvaṇatidhātujāḥ prakvāṇaprakvaṇādayaḥ vīṇāyāḥ kvaṇite vartante . nikvāṇādayastu vīṇādisarvavādyadhvanau vartanta ityarthaḥ . ʻvaṇa kvaṇa śabde .. 3 .. </Amarapadavivrti>
<Amarapadaparijata><AK.01.07.003> 
nikvāṇo—kvaṇanamityapi . vīṇādidhvanināmāni .. vīṇāyāḥ—prakvaṇādayaḥ . vīṇāmātradhvanināmāni .. anuktam—ʻmārjanā murajadhvānaḵ . murajadhvanirmārjanā syāt .. ʻguṇḍilo mardaladhvānaḵ . mardaladhvanirguṇḍilaḥ syāt .. 3 .. </Amarapadaparijata>
%%p. 01.119
AK.01.07.004ab kolāhalaḥ kalakalastiraścāṃ vāśitaṃ rutam .
AK.01.07.004cd strī pratiśrut pratidhvāne gītaṃ gānamime same .. 4 ..
iti śabdādivargaḥ
<Amarapadavivrti ><AK.01.07.004>
kolāhala iti—kolān varāhānāhalatīti kolāhalaḥ . ʻhala vilekhane . kalyate śabdyate kalakalaḥ . ʻkala śabdasaṃkhyānayoḵ . ʻkala kila kṣepe iti vā dhātuḥ . avyaktanānāvacanamahādhvanicayanāmanī .. vāśyate iti vāśitam . ʻvāśṛ śabde . mṛgapakṣiravanāma .. pratiśrūyate pratiśrut . ʻśru śravaṇe . pratidhvānanāma .. gīyate gītam . gānaṃ ca . ʻkai gai rai śabde . gītadhvanināmāni .. 4 .. 
ityamarakośapadavivṛtau śabdādivargaḥ </Amarapadavivrti>
<Amarapadaparijata><AK.01.07.004>
kolāhalaḥ kalakalaḥ . bahudhvanināmanī .. tiraścāṃ vāśitaṃ rutam . mṛgapakṣiṇāṃ dhvanirvāśitaṃ syāt . ʻśivaṃ vā śaśavāśitam iti karpiṇābhyudayaprayogāt (18. 92) tālavyamadhyaḥ . ʻvāsitaṃ bhāvitaṃ rute iti rudrābhidhānād dantyamadhyaśca bhavati .. anuktam—ʻgavāṃ tu rambhitaṃ humphȫ . gavāṃ dhvanināmanī .. ʻbukkanaṃ bhaṣitaṃ śunaḵ . śunakadhvanināmanī .. strī—pratidhvāne . guhādipratibimbitadhvanināmanī .. gītaṃ—same . gītanāmanī . ime same ityanena rāgagītyādikaṃ gītaṃ prāveśikyādiṃdhruvārūpaṃ mandrakādirūpaṃ gānamiti viśeṣapakṣaṃ vihāya ʻgītaṃ gānaṃ ca geyaṃ ca gītirgāndharvamityapi iti sāmānyapakṣamavalambyoktam .. 4 ..
iti śrīvatsanṛsiṃhasūrisutamallināthaviracite'marapadapārijāte śabdādivargaḥ </Amarapadaparijata> 
%%p. 01.120
8. nāṭyavargaḥ
AK.01.08.001ab niṣādarṣabhagāndhāraṣaḍjamadhyamadhaivatāḥ .
AK.01.08.001cd pañcamaścetyamī sapta tantrīkaṇṭhotthitāḥ svarāḥ .. 1 ..
<Amarapadavivrti ><AK.01.08.001>
niṣāda iti—niṣīdantyatra svarā iti niṣādaḥ . ʻṣadlṛ viśaraṇagatyavasādaneṣü . ṛṣabhasvarasaṃvāditvāt ṛṣabhaḥ . gāṃ vācaṃ dhārayatīti gāndhāraḥ . gandhaṃ gṛhṇātīti gāndhaṃ ghrāṇendriyam . tasmin iyartīti vā gāndhāraḥ . ʻṛ gataü . ṣaṭsu nāsākaṇṭhorastālujihvādantasthāneṣu jāyata iti ṣaḍjaḥ . ʻjanī prādurbhāve . madhyaṃ mātīti madhyamaḥ . ʻmā māne vartane cö . mokṣaṃ dhāvatīti dhaivataḥ . ʻdhāvu gatiśuddhyoḵ . dhīrhṛt tadvatsu nābhyādisthāneṣu bhavo vā dhaivataḥ . pikaiḥ pañcyate pañcamaḥ . ʻpaci vistāravacane . pañcasu sthāneṣu mātīti vā . ʻmā māne vartane cö . etāni sapta tantrīkaṇṭhotthitasvaranāmāni .. svayaṃ rājate svaraḥ . ʻrājṛ dīptaü . śrutisthāne svahṛdayaṃ rañjayatīti vā . ʻrañja rāge ..
ʻṣaḍjaṃ mayūrā bruvate gāvastvṛṣabhabhāṣiṇaḥ .
ajāvikaṃ tu gāndhāraṃ pikaḥ kūjati pañcamam .
dhaivataṃ heṣate vājī niṣādaṃ bṛṃhate gajaḥ ..
iti .. 1 .. </Amarapadavivrti>
<Amarapadaparijata><AK.01.08.001>
niṣāda—svarāḥ . tantrīkaṇṭhayorubhayorjāyamānā niṣādādayaḥ sapta svaraśabdavācyāḥ . tatsvarūpe nāradaḥ—
ʻṣaḍjaṃ mayūro vadati gāvo rambhanti carṣabham .
ajāvikau tu gāndhāraṃ krauñco nadati madhyamam ..
puṣpasādhāraṇe kāle kokilo rauti pañcamam .
aśvastu dhaivataṃ rauti niṣādaṃ rauti kuñjaraḥ .. (saṃ. ma. 1. 1. 13-14)
iti .. 1 .. </Amarapadaparijata>
%%p. 01.121
AK.01.08.002ab kākalī tu kale sūkṣme dhvanau tu madhurāsphuṭe .
AK.01.08.002cd kalo mandrastu gambhīre tāro'tyuccaistrayastriṣu .. 2 ..
(nṛṇāmurasi madhyastho dvāviṃśatividho dhvaniḥ .
sa mandraḥ kaṇṭhamadhyasthastāraḥ śirasi gīyate ..)
<Amarapadavivrti ><AK.01.08.002> 
kākalīti—kuḥ sūkṣmaḥ sa cāsau kalaśca kākalī . sūkṣmakalanāma .. kaṃ sukhaṃ lātīti kalaḥ . ʻlā dāne . kalayatīti vā . ʻkala śabde  . avyaktamadhuradhvanināma .. mandate śanaiḥ niḥsaratīti mandraḥ . ʻmadi stutimodamadasvapnakāntigatiṣü . gambhīradhvanināma .. tārayati saṃdehaṃ tāraḥ . ʻtṝ plavanataraṇayoḵ . atyuccadhvanināma .. trayastriṣu . kalamandratārāḥ triṣu vartante, viśeṣyanighnā ityarthaḥ .. 2 .. </Amarapadavivrti>
<Amarapadaparijata><AK.01.08.002> 
kākalī—sūkṣme . kalasūkṣmadhvaniḥ kākalī syāt . dhvanau—kalaḥ . madhurāsphuṭadhvaniḥ kalaḥ syāt . mandrastu gambhīre . gambhīradhvaniḥ mandraḥ syāt . tāro'tyuccaiḥ . atyuccadhvaniḥ tāraḥ syāt .. trayastriṣu . ete trayaḥ triṣviti vācyaliṅgāḥ . kalā rutiḥ, mandrā rutiḥ ityādi .. 2 .. </Amarapadaparijata>
AK.01.08.003ab samanvitalayastvekatālo vīṇā tu vallakī .
AK.01.08.003cd vipañcī sā tu tantrībhiḥ saptabhiḥ parivādinī .. 3 ..
<Amarapadavivrti ><AK.01.08.003>
sameti—samanvito'nugato layaḥ śrutādiryatra samanvitalayaḥ . ekaḥ samaḥ tālo mānamasya ekatālaḥ . ekatāna iti vā pāṭhaḥ . tālādyanvitalayanāma .. veti prajāyate svaro'syāmiti vīṇā . ʻvī gativyāptiprajanakāntyasanakhādaneṣü . vaṇyata iti vā vīṇā . ʻvaṇa śabde . vallante svarā asyāmiti vallarī . ʻvalla saṃcalane . vividhaṃ pañcyate svarā atreti vipañcī . ʻpaci vyaktīkaraṇe . vīṇānāmāni .. parito vadati svarāniti parivādinī . ʻvada vyaktāyāṃ vāci . saptatantrīyuktavīṇānāma .. 3 .. </Amarapadavivrti>
<Amarapadaparijata><AK.01.08.003> 
samanvitalayastvekatālaḥ . anugatadrutādimānagītādivastu ekatālaḥ syāt . ekatāna iti katicit . vīṇā tu vallakī vipañcī . vīṇānāmāni .. sā tu—parivādinī . saptabhiḥ tantrībhiḥ protā vīṇā parivādinītyucyate .
ʻtantryaścet sapta saptāsyā caturdaśa caturdaśī .
ekādaśaikādaśī bhidaivaṃ vīṇā trayodaśī .. iti .
parivādinī bahuvidhā . saptatantrī parivādinīti kathitā .. 3 .. </Amarapadaparijata>
%%p. 01.122
AK.01.08.004ab tataṃ vīṇādikaṃ vādyamānaddhaṃ murajādikam .
AK.01.08.004cd vaṃśādikaṃ tu suṣiraṃ kāṃsyatālādikaṃ ghanam .. 4 ..
<Amarapadavivrti ><AK.01.08.004> 
tatamiti—tanyate tatam . tantrījananāttatam . vīṇādivādyanāma .. carmaṇā ānahyata ityānaddham . ʻṇaha bandhane . murajādivādyanāma .. suṣiḥ randhramasyāstīti suṣiram . śuṣiraṃ vā . vaṃśādivādyanāma .. hanyata iti ghanam . ʻhana hiṃsāgatyoḵ . tālādikāṃsyavādyanāma .. 4 .. </Amarapadavivrti>
<Amarapadaparijata><AK.01.08.004> 
tataṃ—vādyam . vīṇādivādyaṃ tataṃ syāt .. ānaddhaṃ murajādikam . murajādivādyamānaddhaṃ syāt .. vaṃśādikaṃ tu suṣiram . vaṃśādivādyaṃ suṣiraṃ syāt .. kāṃsyaṃ—ghanam . kāṃsyaṃ tālādikaṃ vādyaṃ ghanaṃ syāt .. kecana murajādivādyamapi ghanamiti vadanti . kāṃsyaṃ tālādivādyaṃ tatamiti ca kathayanti .. 4 .. </Amarapadaparijata>
%%p. 01.123
AK.01.08.005ab caturvidhamidaṃ vādyaṃ vāditrātodyanāmakam .
AK.01.08.005cd mṛdaṅgā murajā bhedāstvaṅkyāliṅgyordhvakāstrayaḥ .. 5 ..
<Amarapadavivrti ><AK.01.08.005> 
caturvidhamiti—vādyata iti vādyam . vāditraṃ ca . ā samantāt todyata ityātodyam . ʻtuda vyathane . tatādicaturvidhavādyanāmāni .. mṛdyata iti mṛdaṅgaḥ . mṛt mṛtsnā aṅge yasyeti vā . ʻmṛda mardane . muratīti muraḥ . ʻmura saṃveṣṭane . muraḥ carmapaṭṭikāsaṃveṣṭanam . tasmājjāto murajaḥ . mṛdaṅganāmanī .. aṅke bhavaḥ aṅkyaḥ . aṅkopari nidhāya vādyate vā . harītakyākṛtimṛdṅganāma .. āliṅgyate āliṅgya vādyata ityāliṅgyaḥ gomukhākṛtimṛdaṅganāma .. aṅkī āliṅgī iti vā padacchedaḥ . tadā tadākhyā tato bhavatīti vigrahaḥ . ūrdhvīkṛtya vādyata ityūrdhvakaḥ . yavamadhyākṛtimṛdaṅganāma .. 5 .. </Amarapadavivrti>
<Amarapadaparijata><AK.01.08.005> 
caturvidhamidaṃ—nāmakam . idaṃ caturvidhaṃ vādyam . vāditramātodyamiti ca nāmadvayavad bhavati . vāditraśabdo vādyadhvanāvapi vartate . ʻtūryo'strī vādyanirghoṣe vāditraṃ vādanaṃ ca tat iti vaijayantī (pṛ. 147, ślo. 136) . mṛdaṅgā murajāḥ . murajanāmanī .. vakṣyamāṇabhedāpekṣayā bahuvacanam . bhedāḥ—trayaḥ . aṅkyaḥ, āliṅgyaḥ , ūrdhvaka ityete trayo murajabhedāḥ . ʻpūrvaḥ pūrvo mahāneṣāmetat puṣkaramaṇḍale iti vaijayantyāṃ (pṛ. 146, ślo. 130) parimāṇabhedo'bhyadhāyi .
ʻharitakyākṛtistvaṅkyo yavamadhyastathordhvakaḥ .
āliṅgyaścaiva gāpuccha ākṛtyā saṃprakīrtitaḥ ..
iti subhūtiṭīkāyāmākṛtibhedaḥ kathitaḥ .. 5 .. </Amarapadaparijata>
%%p. 01.124
AK.01.08.006ab syādyaśaḥpaṭaho ḍhakkā bherī strī dundubhiḥ pumān .
AK.01.08.006cd ānakaḥ paṭaho'strī syāt koṇo vīṇādivādanam .. 6 .. 
<Amarapadavivrti ><AK.01.08.006>
syāditi—yaśonimittaṃ paṭahaḥ yaśaḥpaṭahaḥ . ḍhagiti vyaktaṃ kāyatīti ḍhakkā . ʻkai śabde . yātrādau vādyamānayaśaḥpaṭahanāma .. bibheti asyāḥ parasainyamiti bherī . ʻñibhī bhaye . dundu iti śabdaṃ bhāṣate dundubhiḥ . śatruhṛdayaṃ bhidyata iti vā . bherīnāmāni .. ā samantāt nadatītyānakaḥ . ʻṇada avyakte śabde . anena svapakṣaḥ ā samantāt aniti vā . ʻana prāṇane . paṭavat hanyate paṭahaḥ . paṇava iti pāṭhe paṇyate stūyate paṇavaḥ . ʻpaṇa vyavahāre stutau cö . parasenābhītyarthavādyanāmāni .. anena kuṇati vīṇādivādyamiti koṇaḥ . ʻkuṇa śabdopakaraṇayoḵ . vīṇādivādanadaṇḍanāma .. 6 .. </Amarapadavivrti>
<Amarapadaparijata><AK.01.08.006> 
syāt—ḍhakkā . sāmantaḍhakkānāmanī . bherī—pumān . bherīnāmanī . ānakaḥ—syāt . astrīśabda ubhayaviśeṣaṇam . ʻpaṭahastvānako'striyām iti vaijayantī (pṛ. 146, ślo. 134) . paṭahanāmanī .. anuktam—ʻvaṃśastu veṇurmuralī . muralīnāmāni .. ʻśṛṅgaṃ khuramukhaṃ same . śṛṅganāmanī . āndhrabhāṣayā ʻbūragommü .. ʻkāhalī tu kuhālā syāt . kāhalīnāmanī .. ʻḍheṅgurā jayaghaṇṭikȫ . āndhrabhāṣayā ʻjāṃyaṃṭa perü . ʻtālī dvayoḥ kāṃsyatālaḥ pumān strī tālapatrikȫ . tālanāmāni .. koṇo vīṇādivādanam . vīṇādivādanasādhananāma .. 6 .. </Amarapadaparijata>
%%p. 01.125
AK.01.08.007ab vīṇādaṇḍaḥ pravālaḥ syāt kakubhastu prasevakaḥ .
AK.01.08.007cd kolambakastu kāyo'syā upanāho nibandhanam .. 7 ..
<Amarapadavivrti ><AK.01.08.007> 
vīṇādaṇḍa iti—pravalante sarve svarā atreti pravālaḥ . ʻvala saṃvaraṇe saṃcaraṇe cö . pracāla iti vā pāṭhaḥ . ʻcala kampane . vīṇādaṇḍanāma .. svālambanāya daṇḍaṃ kaṅkate ākāṅkṣatīti kakubhaḥ . ʻkaki laulye . prakarṣeṇa sevyate prasevakaḥ . ʻṣevṛ sevane . daṇḍālambanāyālābūmūlanikṣiptasaṃdaṃśākārasāradārunāma .. kulyate samyak styāyate'nena śabdaḥ kolambahakaḥ . ʻkula saṃstyāne bandhuṣu cö . ke śirasi tantrīravalambate iti vā kolambakaḥ . ʻlavi śabde'vasraṃsane cö . vīṇāyāḥ daṇḍādisarvaparikaraniṣpannamūrtināma .. upanahyante tantryo'nena upanāhaḥ . ʻṇaha bandhane . nibadhyante tantryo'nena nibandhanam . ʻbandha bandhane . tantrībandhasthānanāmanī .. 7 .. </Amarapadavivrti>
<Amarapadaparijata><AK.01.08.007> 
vīṇādaṇḍaḥ pravālaḥ syāt . vīṇādaṇḍanāma .. kakubhastu prasevakaḥ . daṇḍāvalambanāyālābūmūlanikṣiptasaṃdaṃśākārasāradārunāmanī . bhāṣayā ʻbaisaṇö .. kolambakastu kāyo'syāḥ . vīṇāyā daṇḍādisarvaparikaraniṣpannamūrtiḥ kolambakaḥ syāt . upanāho nibandhanam . tantrīnibandhanasthānanāmanī . bhāṣayā ʻkaribhe .. anuktam—ʻvīṇāguṇe striyāṃ tantrī . vīṇāguṇanāma . ʻavitṝstṝtantribhya īḵ (u. 3. 158) iti īḥpratyayāntatvāt sulopo nāsti . tantrīḥ tantryau tantryaḥ . he tantrīḥ ityādi . atra viśeṣaḥ . lakṣmīprabhṛtīnām ʻambārthanadyorhrasvaḵ (7. 3. 107) iti hrasvatvaṃ kecana necchanti prayogāstu bahavo dṛśyante .
ʻhe lakṣmi syādalindrāṇāmapi saṃspṛśa me vapuḥ .
tantrīḥ karṇāmṛtaṃ kūja tandrīḥ saṃśraya cakṣuṣī ..
vātapramīrvasāṭavyāṃ tarīstarpaya cātakam .
..    .    .    .      . dhatsva stanāṃśukam ..
ityādi .. 7 .. </Amarapadaparijata>
AK.01.08.008ab vādyaprabhedā ḍamarumaḍḍuḍiṇḍimajharjharāḥ .
AK.01.08.008cd mardalaḥ paṇavo'nye ca nartakīlāsike same .. 8 ..
<Amarapadavivrti ><AK.01.08.008>
vādyaprabhedā iti—ḍamiti śabdamiyarti ḍamaruḥ . ʻṛ gataü . maḍḍu iti uccāraṇāt maḍḍuḥ . ḍiṃḍimiti śabdaṃ karotīti ḍiṇḍimaḥ . jharjhaśabdaṃ karotīti jharjharaḥ . mṛdyata iti mardalaḥ . ʻmṛda kṣode . paṇājjāyate paṇavaḥ . paṇyate stūyate'neneti vā . ʻpaṇa vyavahāre stutau cö . ete ca anye ca vādyaprabhedāḥ . nṛtyatīti nartakī . ʻnṛtī gātravikṣepe . lasati krīḍati raṅgabhūmāviti lāsikā . ʻlasa śleṣaṇakrīḍanayoḵ .. nṛttakāriṇīnāmanī .. 8 ..  </Amarapadavivrti>
<Amarapadaparijata><AK.01.08.008>
vādyaprabhedaḥ—anye ca . ḍamarvādayaścānye ghaṇṭāniḥsāṇādayaśca vādyabhedāḥ . nartakī—same . nṛttakāriṇīnāmanī .. anuktam—ʻraṅgaḥ syānnartanasthānam . nartanasthalaṃ raṅgaḥ syāt .. ʻsūtradhārastu sūcakaḵ . sūtradhāranāma .. 8 ..  </Amarapadaparijata>
%%p. 01.126
AK.01.08.009ab vilambitaṃ drutaṃ madhyaṃ tattvamogho ghanaṃ kramāt .
AK.01.08.009cd tālaḥ kālakriyāmānaṃ layaḥ sāmyamathāstriyām .. 9 ..
AK.01.08.010ab tāṇḍavaṃ naṭanaṃ nāṭyaṃ lāsyaṃ nṛtyaṃ ca nartane .
<Amarapadavivrti ><AK.01.08.009>
vilambitamiti—vilambitaṃ drutaṃ madhyam iti layaviśeṣāḥ kramāt tattvam oghaḥ ghanamityucyante . talanti gītavādyanṛttāni tiṣṭhantyatra tālaḥ . ʻtala pratiṣṭhāyām . madhyakālakriyāyāḥ paricchedakanāma .. līyate'treti layaḥ . ʻlīṅ śleṣaṇe . nyūnādhikarahitatālasāmyanāma .. taṇḍunā śivenopadiṣṭaṃ tāṇḍavam . uddhataprayoganartananāma . naṭyate naṭanam . ʻnaṭa nṛttaü . naṭasya karma nāṭyam . naṭanartananāma .. lasatīti lāsyam . ʻlasa śleṣaṇakrīḍanayoḵ . sukumāraprayoganartananāma .. nṛtyatīti nṛtyam . ʻnṛtī gātravikṣepe . nartananāmāni .. 9 ..  </Amarapadavivrti>
<Amarapadaparijata><AK.01.08.009> 
vilambitaṃ—kramāt . vilambitādimānāni tattvādisaṃjñāni bhavanti . tālaḥ kālakriyāmānam . kālasyāṅgulikarakriyayā kṛtaṃ mānaṃ tālaḥ syāt . layaḥ sāmyam . sarvābhinayamāmyaṃ layaḥ syāt . athākṣajaṃ—nartane . naṭanartananāmāni . akṣajaśabdasthāne'striyāmiti, nṛtyaśabdasthāne nṛttamiti ca paṭhanti .. 9 ..  </Amarapadaparijata
%%p. 01.127
AK.01.08.010cd tauryatrikaṃ nṛtyagītavādyaṃ nāṭyamidaṃ trayam .. 10 ..
AK.01.08.011ab bhrakuṃsaśca bhrukuṃsaśca bhrūkuṃsaśceti nartakaḥ .
AK.01.08.011cd strīveṣadhārī puruṣo nāṭyoktau gaṇikājjukā .. 11 ..
<Amarapadavivrti ><AK.01.08.010-11>
tauryatrikamiti—tūryāṇāṃ trikaṃ tauryatrikam . tūryāṇāṃ saṃbandhi tauryam . tacca trikaṃ ca tauryatrikam . naṭakarma nāṭyam . samuditanṛttagītavādyanāma .. bhrūbhyāṃ kuṃsayatīti bhrakuṃsaḥ . bhrukuṃsaśca . bhrakuṃsaśca . ʻkusi bhāṣāyām . strīveṣadhārinartakapuruṣanāmāni .. nāṭyoktau naṭavyavahāre nāmānyāha . arjatītyajjukā . ʻarja arjane . nāṭyoktau gaṇikānāma .. 10-11 .. </Amarapadavivrti>
<Amarapadaparijata><AK.01.08.010-11>
tauryatrikaṃ—trayam . nṛttagītavādyāni trīṇi tauryatrikam . idaṃ trayaṃ nāṭyaṃ syāt . tat prekṣaṇārthaṃ syāccet saṃgītaṃ bhavati . ʻsaṃgītaṃ prekṣaṇārthe'smin iti vaijayantī (pṛ. 141, ślo. 72) . bhrakuṃsaśca—puruṣaḥ . bhrakuṃsādayaḥ . ṣaḍapi strīveṣadhārinartakapuruṣanāmāni . bhrakuṃsaśabdo ruśabdādiśca ṛkārādiśca bhavati . ʻsa bhrūkuṃso bhrukuṃsaśca bhṛkuṃsaśca bhrakuṃsavat iti vaijayantī (pṛ. 141, ślo. 67) . anuktam—ʻpātrāṇyadhikṛtā nāṭye . nāṭye niyuktāste pātrāṇītyucyante . ʻteṣāṃ veṣastu bhūmikȫ . teṣāṃ veṣo bhūmikā syāt .. nāṭyoktau . aṅgahārāvadhi adhikāravacanam . tasmāditaḥparaṃ vakṣyamāṇāḥ śabdāḥ nāṭyaviṣayāḥ . vyavasthitādhikāraviṣayatvād devakumārādiśabdā itaraviṣayāśca bhavanti . gaṇikājjukā . lañjikā ajjukā syāt .. 10-11 .. </Amarapadaparijata>
%%p. 01.128
AK.01.08.012ab bhaginīpatirāvutto bhāvo vidvānathāvukaḥ .
AK.01.08.012cd janako yuvarājastu kumāro bhartṛdārakaḥ .. 12 ..
<Amarapadavivrti ><AK.01.08.012> 
bhaginīpatiriti—avati bhaginīmiti āvuttaḥ . ʻava rakṣaṇe . bhaginīpatināma .. bhāvayatīti bhāvaḥ . vidūṣakanāma .. avatīti āvukaḥ . ʻava rakṣaṇe . janakanāma .. kutsitaṃ mārayatīti kumāraḥ . ʻmṛṅ prāṇatyāge . yuvā cāsau rājā ca yuvarājaḥ . kumārayatīti vā kumāraḥ . ʻkumāra krīḍāyām . preṣyādīn bibhartīti bhartā . tasya dārakaḥ bhartṛdārakaḥ . poṣyān dārāniva bibhartīti vā . ʻḍubhṛñ dhāraṇapoṣaṇayoḵ . yuvarājanāmanī .. 12 .. </Amarapadavivrti>
<Amarapadaparijata><AK.01.08.012>
bhaginīpatirāvuttaḥ . jyeṣṭhakaniṣṭhabhaginyoḥ patiḥ āvuttaḥ syāt . anuktam—ʻpatirāryo'pyāryaputraḵ . patirārya āryaputraśca syāt .. bhāvo vidvān . tatra vidvān bhāvaḥ syāt .. athāvuko janakaḥ . pitā āvukaḥ syāt .. yuvarājaḥ—bhartṛdārakaḥ . yuvarājaśca kumāraśca bhartṛdārakaḥ syāt .. anuktam—ʻgosvāmino rājasutāḵ . anyarājaputrā gosvāmina ityucyante .. 12 .. </Amarapadaparijata>
AK.01.08.013ab rājā bhaṭṭārako devastatsutā bhartṛdārikā . 
AK.01.08.013cd devī kṛtābhiṣekāyāmitarāsu tu bhaṭṭinī .. 13 ..
<Amarapadavivrti ><AK.01.08.013>
rājeti—bhaṭanti uddhataṃ bhāṣante bhaṭṭāḥ . ʻbhaṭa paribhāṣaṇe . bhaṭṭān śatrūn arati pīḍayatīti bhaṭṭārakaḥ . ʻara pīḍane . dīvyatīti devaḥ . ʻdivu krīḍādaü . bhartṛdārikāśabdaḥ bhartṛdārakaśabdavat . rājaputrīnāma .. dīvyatīti devī . abhiṣiktarājapatnīnāma .. bhaṭati uddhataṃ bhāṣate bhaṭṭinī . akṛtābhiṣekarājabhāryānāma .. 13 ..  </Amarapadavivrti>
<Amarapadaparijata><AK.01.08.013>
rājā—devaḥ . nṛpaḥ bhaṭṭārako devaśca syāt . nāmānte prayuktā apyete pūjyamapi kathayanti . ʻpādā iti nāmānte devo bhaṭṭārako vāpi iti halāyudhaḥ (a. mā. 1. 155) . tatsutā bhartṛdārikā . rājasutā bhartṛdārikā syāt .. devī kṛtābhiṣekāyām . mahiṣīnāma .. itarāsu tu bhaṭṭinī . anyā rājapatnyaḥ bhaṭṭinyaḥ syuḥ .. 13 ..  </Amarapadaparijata>
%%p. 01.129
AK.01.08.014ab abrahmaṇyamavadhyoktau rājaśyālastu rāṣṭriyaḥ .
AK.01.08.014cd ambā mātātha bālā syād vāsūrāryastu māriṣaḥ .. 14 ..
<Amarapadavivrti ><AK.01.08.014> 
abrahmaṇyamiti—brāhmaṇo'vadhya ityuktiḥ abrahmaṇyam . brahmaṇo hitaṃ brahmaṇyaṃ, śāntatā, tadavidyamānamatri vā . avadhyoktināma .. rājñaḥ śyālaḥ rājaśyālaḥ . rāṣṭrī rājñī tasyā bhrātā rāṣṭriyaḥ . rājapatnībhrātṛnāma .. ambyate śabdyate bālairityambā . ʻavi śabde . mātṛnāma .. vasati mātuḥ samīpa iti vāsūḥ . ʻvasa nivāse . bālānāma .. māyāmiyarti gacchatīti māriṣaḥ . ʻṛ gataü . āryanāma .. 14 .. </Amarapadavivrti>
<Amarapadaparijata><AK.01.08.014>  
abrahmaṇyamavadhyoktau . avadhyo'smītyuktiravadhyoktiḥ . tasyāmākrośane'pi abrahmaṇyaśabdaḥ syāt .. rājñaḥ—rāṣṭriyaḥ . rājñaḥ patnībhrātā rāṣṭriyaḥ syāt . ambā mātā . jananī ambā syāt . ʻamba sarasvati kimiyaṃ tava mātā viṣṇuvallabhā devī . atha—vāsūḥ . bālikā vāsūrityucyate . ʻvāsu-devālayaṃ gatvā somaṃ śkaramarcayö āryastu māriṣaḥ . āryanāma . mārṣo'pi bhavati . ʻāryau māriṣamārṣakaü iti vaijayantī (pṛ. 144, ślo. 106) . anuktam—ʻkṣapaṇādyā bhadantāḥ syuḵ . kṣapaṇasaugatādayo bhadantā ityucyante .. 14 .. </Amarapadaparijata>
%%p. 01.130 
AK.01.08.015ab attikā bhaginī jyeṣṭhā niṣṭhānirvahaṇe same .
AK.01.08.015cd haṇḍe hañje halāhvānaṃ nīcāṃ ceṭīṃ sakhīṃ prati .. 15 ..
<Amarapadavivrti ><AK.01.08.015> 
attiketi—atti bhrātṛbhāryāṃ vacanairiti attikā . ʻada bhakṣaṇe . jyeṣṭhabhaginīnāma .. niyataṃ sthānaṃ niṣṭhā . niḥśeṣeṇa vahanaṃ prastutakathāyāḥ samāptiḥ nirvahaṇam . same iti samānārthe . nāṭakasya nirvahaṇākhyapañcamasaṃdhināmanī .. haṇḍe iti nīcāṃ prati, hañje iti ceṭīṃ prati, halā  iti sakhīṃ prati āhvānam . ete trayaḥ saṃbodhanārthe avyayāḥ .. nāṭyoktayaḥ samāptāḥ .. 15 .. </Amarapadavivrti>
<Amarapadaparijata><AK.01.08.015> 
attikā—jayeṣṭhā . jyeṣṭhabhaginī attikā syāt . anuktam—ʻkaniṣṭhā tu balābusȫ . kaniṣṭhā svasā balābusā syāt . niṣṭhā—same . prastutakathāsaṃhāraḥ niṣṭhā ca nirvahaṇaṃ ca syāt . haṇḍe—sakhīṃ prati . nīcāhvāne haṇḍeśabdaḥ pravartate . ceṭikāhvāne hañjeśabdaḥ . sakhyāhvāne halāśabdaḥ . ʻhalā saundale . halileśabdo'pyasti . ʻhalile janamadhye yācitavatyasi . haṇḍe hañje haleti śabdāstrayaḥ saṃbodhanārthakā iti prākṛtasaṃjīvinyāmavyayaparicchede kathitatvādavyayāḥ .. 15 .. </Amarapadaparijata>
AK.01.08.016ab aṅgahāro'ṅgavikṣepo vyañjakābhinayau samau .
AK.01.08.016cd nirvṛtte tvaṅgasattvābhyāṃ dve triṣvāṅgikasāttvike .. 16 ..
<Amarapadavivrti ><AK.01.08.016> 
aṅgahāra iti—aṅgānāṃ hāro'nyatrānayanam aṅgahāraḥ . aṅgānāṃ vikṣepo'ṅgavikṣepaḥ . sthānāt sthānāntarānayanarūpakriyānāmanī .. vyanaktyarthaṃ vyañjakaḥ . ʻañjū vyaktimrakṣaṇakāntigatiṣü ābhimukhyena nīyate'nenārthaḥ abhinayaḥ . ʻṇāñū prāpaṇe . vācikāṅgikasāttvikākhyabhāvasūcakanāmanī .. aṅgena nirvṛttam āṅgikam . sattvena nirvṛttaṃ sāttvikam . sattvotkaṭe manasi pulakitādyabhinayanāmanī .. 16 .. </Amarapadavivrti>
<Amarapadaparijata><AK.01.06.016> 
aṅgahāro'ṅgavikṣepaḥ . avayavavikṣepo'ṅgahāraḥ syāt . vyañjaka—samau . sūcyārthasūcananāmānī ..
ʻnirvṛtte tvaṅgasattvābhyāṃ dve triṣvāṅgikasāttvike .
vyañjako'bhinayo yastu sūcyārtho'bhinayasya ca ..
ityanena sūcyārthaścābhinayaḥ . aṅganirvṛttaṃ syādāṅgikam . sattvanirvṛttaṃ syāt sāttvikam . dviśabdagrahaṇena vācikāhāryayorguṇatvaṃ sūcyate .. 16 .. </Amarapadaparijata>
%%p. 01.131
AK.01.08.017ab śṛṅgāravīrakaruṇādbhutahāsyabhānakāḥ .
AK.01.08.017cd bībhatsaraudrau ca rasāḥ śṛṅgāraḥ śucirujjvalaḥ .. 17 ..
<Amarapadavivrti ><AK.01.08.017> 
śṛṅgāreti—śṛṅgāro vīraḥ karuṇā adbhutaḥ hāsyaṃ bhayānakaḥ bībhatsaḥ raudraḥ cakārāt śāntaśca . ete śṛṅgārādayo nava rasā bhavanti . sāmājikajanena rasyanta iti rasāḥ . ʻrasa āsvādane . śṛṅgaṃ yuvādikamiyartīti śṛṅgāraḥ . ʻṛ gataü . jugupsādirahitatvāt śuciḥ . ujjvalati prakāśate ujjvalaḥ . ʻjvala dīptaü . śṛṅgārarasanāmāni .. 17 . </Amarapadavivrti>
<Amarapadaparijata><AK.01.08.017>
śṛṅgāra—rasāḥ . śṛṅgārādayo'ṣṭau rasaśabdavācyāḥ . caśabdo matāntarabodhanārthaḥ .
ʻśṛṅgārahāsyakaruṇaraudravīrabhayānakāḥ .
bībhatsādbhutaśāntāśca nava nāṭyarasāḥ smṛtāḥ ..
ʻśṛṅgāravīrau bībhatsaraudrau hāsyaṃ bhayānam .
karuṇādbhutaśāntāśca vātsalyaṃ ca rasā daśa .. 
iti . dvādaśarasā iti kecit . śṛṅgāraḥ—ujjvalaḥ . śṛṅgāraḥ ujjvalaḥ . śṛṅgārarasanāmāni .. 17 ..  </Amarapadaparijata>
AK.01.08.018ab utsāhavardhano vīraḥ kāruṇyaṃ karuṇā ghṛṇā .
AK.01.08.018cd kṛpā dayānukampā syādanukrośo'pyatho hasaḥ .. 18 ..
AK.01.08.019ab hāso hāsyaṃ ca bībhatsaṃ vikṛtaṃ triṣvidaṃ dvayam .
<Amarapadavivrti ><AK.01.06.018>
utsāheti—utsāhaṃ vardhayatīti utsāhavardhanaḥ. ʻvṛdhu vṛddhaü . viruddhān rāti hantīti vīraḥ . ʻrā dāne chedane cö . vidviṣṭān īrayatīti vā . ʻīra kṣepe . vīrayatīti vā vīraḥ . ʻśūra vīra vikrāntaü vīrarasanāma .. kurvantyātmānamadīnamanayeti karuṇā . ʻḍukṛñ karaṇe . kuruṃ kleśaṃ na sahata iti vā . karuṇaiva kāruṇyam . ghṛṇyante'nugṛhyante'nayeti ghṛṇā . ʻghṛṇi grahaṇe ʻghṛṇu dīptaü iti vā dhātuḥ . krapayate kṛpā . ʻkrapa kṛpāyām . dayante rakṣantyanayā dayā . ʻdaya dānagatihiṃsārakṣaṇeṣü . anukampante'nayetyanukampā . ʻkapi calane . anukrośantyanenetyanukrośaḥ . ʻkruśa āhvāne rodane cö . karuṇārasanāmāni .. hāsayati janāniti hasaḥ, hāsaḥ, hāsyaṃ ca . ʻhasa hasane . hāsyarasanāmāni .. bībhatsā nindā, sā atrāstīti bībhatsam . sadviruddhatvāt vikṛtam . bībhatsarasanāmanī .. idaṃ dvayaṃ tadvati triṣu .. 18 .. </Amarapadavivrti>
<Amarapadaparijata><AK.01.08.018>  
utsāha—vīraḥ . vīrarasanāma .. ʻśucyujjvalau tu śṛṅgāro vīra utsāhavardhanaḵ iti vyāḍiḥ . kāruṇyaṃ—anukrośaḥ . karuṇārasanāmāni .. ʻkaruṇo rasö iti puṃstvamapi . atho hasaḥ—hāsyaṃ ca . hāsyarasanāmāni .. caśabdo rūpāntarasamuccayārthaḥ . ʻhasikā tu haso hāso hasanaṃ hāsyagharghare iti . bībhatsaṃ vikṛtam . bībhatsanāmanī .. triṣvidaṃ dvayam . ime dve triṣvityanena triliṅge . bībhatso rogaḥ . vikṛto roga ityādi .. 18 .. </Amarapadaparijata>
AK.01.08.019cd vismayo'dbhutamāścaryaṃ citramapyatha bhairavam .. 19 ..
AK.01.08.020ab dāruṇaṃ bhīṣaṇaṃ bhīṣmaṃ ghoraṃ bhīmaṃ bhayānakam .
%%p. 01.133 
AK.01.08.020cd bhayaṃkaraṃ pratibhayaṃ raudraṃ tūgramamī triṣu .. 20 ..
AK.01.08.021ab caturdaśa darastrāso bhītirbhīḥ sādhvasaṃ bhayam .
<Amarapadavivrti ><AK.01.08.019-20> 
vismaya iti—vismāpayatīti vismayaḥ . ʻṣmiṅ īṣaddhasane . at āścaryārthe'vyayam . tasmāti bhavaṃ adbhutam . ācaraṇīyaṃ āścaryamiti sādhu . ʻcara gatibhakṣaṇayoḵ . citrayatīti citram . ʻcitra citrīkaraṇe . adbhutarasanāmāni .. bhīroridaṃ trāsakaratvād bhairavam . bibhetyasmāt adhīra iti vā bhairavam . dārayati cittamiti dāruṇam . ʻdṛ vidāraṇe . bibhetyasmāditi bhīṣaṇam . bhīṣmam . bhīmam . bhayānakaṃ ca . ʻñibhī bhaye . ghuratīti ghoram . ʻghura bhīmārthaśabdayoḵ . bhayaṃ karotīti bhayaṃkaram . ʻḍukṛñ karaṇe . bhayaṃ prati gataṃ pratibhayam . bhayānakarasanāmāni .. rut rogaḥ, tāṃ rāti dadātīti rudraḥ . tasya karma raudram . ugratvāt ugram . raudrarasanāmāni .. amī adbhutādyāḥ ugrāntāḥ śabdāḥ caturdaśa triṣu liṅgeṣu vartante . darati bibhetyasmāditi daraḥ . ʻdṛ bhaye . trasyatyasmāditi trāsaḥ . ʻtrasī udvege . bibhetyasyā iti bhītiḥ . bhīśca . bhayaṃ ca . ʻñibhī bhaye . sādhūnasyati bādhata iti sādhvasam . ʻasu kṣepaṇe . bhayanāmāni .. 19-20 .. </Amarapadavivrti>
<Amarapadaparijata><AK.01.06.019-20>  
vismayo—citramapi . adbhutarasanāmāni .. atha—pratibhayam . bhayānakarasanāmāni .. raudraṃ tūgram . raudrarasanāmanī .. amī—caturdaśa . dharmidharmavacanā adbhutādiśabdā niyatatriliṅgā bhavanti . adbhutakarī vidyā adbhutā . dharmavacanā bhairavādayo niyatatriliṅgāḥ . bhairavo'hiḥ, dāruṇo'hiḥ, ityādi .. daratrāsau—bhayam . bhayanāmāni . bhayarasaḥ sādhvasarasa iti rasatvopacārād rasānantarakathanam .. 19-20 .. </Amarapadaparijata>
AK.01.08.021cd vikāro mānaso bhāvo'nubhāvo bhāvabodhakaḥ .. 21 ..
AK.01.08.022ab garvo'bhimāno'haṃkāro mānaścittasamunnatiḥ .
(darpo'valepo'vaṣṭambhaścittodrekaḥ smayo madaḥ .)
<Amarapadavivrti ><AK.01.08.021>
vikāra iti—bhāvayati karoti rasān bhāvaḥ . ʻbhū sattāyām . manaso'yaṃ mānasaḥ . manovikāro bhāva ityucyate .
ʻharṣonmādaśramāśaṅkā nirvedo jaḍatā dhṛtiḥ .
glāniścintāmativrīḍā dainyaṃ garvaḥ smṛtirmadaḥ ..
garhāpasmārasuptāni cāpalālasyamugratā .
amarṣatrāsatarkāśca nidrautsukyaṃ mṛtistathā ..
āvego vyādhirīrṣyā ca viṣādaśca vikatthanam .
avabodha iti proktā bhāvāḥ saṃcāriṇo budhaiḥ ..
manovikāranāma .. anu paścādarthaṃ bhāvayati prakāśayatīti anubhāvaḥ . ʻbhuvo'vakalkane . manavikārajñāpakahetunāma .
ʻvāgaṅgābhinayeneha yasmādartho'nubhūyate .
śākhāṅgopāṅgasahitaḥ so'nubhāvastataḥ smṛtaḥ ..
iti . ʻbhrūbhaṅgakaṭākṣādyā anubhāvā iti smṛtāḵ iti ca . garvatyaneneti garvaḥ . ʻkarva kharva garva darpe . ātmānaṃ jyāyāṃsamabhimanute abhimānaḥ . ʻmanu avabodhane . ahameva jyāyāniti karotītyahaṃkāraḥ . ātmānaṃ mānayatīti mānaḥ . ʻmāna pūjāyām . cittasya samunnatiḥ cittasamunnatiḥ . ahameva jyāyāniti manananāmāni .. 21 ..  </Amarapadavivrti>
<Amarapadaparijata><AK.01.08.021>  
vikāro—bhāvabodhakaḥ . manaso vikāro bhāvaḥ syāt . sa ca sthāyisaṃcārabhedena dvividho bhavati . sa ca prakāśamānaḥ san anubhāvaḥ . atra bhayaprabhṛtayaḥ sthāyinaḥ . garvaprabhṛtayaḥ saṃcāriṇaḥ . anādaraprabhṛtayo'nubhāvāḥ . sāttvikabhāvānāmanubhāvaviśeṣatvādanabhidhānam . te ca gharmapralayādayaḥ . garvo—samunnatiḥ . garvanāmāni .. garviśabdo'pyasti . ʻgarviḥ strī cāsmitā garvaḵ iti vaijayantī (pṛ. 97, ślo. 169) . ʻsmayo'valepa utseko darpaḥ śauṇḍīryamityapi . etāni ca .. 21 .. </Amarapadaparijata>
%%p. 01.135
AK.01.08.022cd anādaraḥ paribhavaḥ parībhāvastiraskriyā .. 22 ..
AK.01.08.023ab rīḍhāvamānanāvajñāvahelanamasukṣaṇam .
AK.01.08.023cd mandākṣaṃ hrīstrapā vrīḍā lajjā sāpatrapānyataḥ .. 23 ..
<Amarapadavivrti ><AK.01.08.022-23> 
anādara iti—nādriyate'nādaraḥ . ʻdṛṅ ādare . paribhūyate paribhavaḥ, parībhāvaśca . ʻbhū sattāyām . tiraskarotīti tiraskriyā . ʻḍukṛñ karaṇe . rihati hinastīti rīḍhā . ʻriha hiṃsāyām . avamānayatītyavamānanā . ʻmāna pūjāyām . avajñāyate'nayā avajñā . ʻjñā avabodhane . avahelayatīti avahelanam . ʻheḍṛ anādare . asūn kṣiṇotīti asukṣaṇam . ʻkṣiṇu hiṃsāyām . asūrkṣaṇamiti vā pāṭhaḥ . ʻsūrkṣa ādare . tiraskriyānāmāni .. mandam akṣi yatreti mandākṣam . mandam akṣam indriyamatreti vā . jihretyanayeti hrīḥ . ʻhrī lajjāyām . trapata iti trapā . ʻtrapūṣ lajjāyām . vrīḍyatīti vrīḍā . ʻvrīḍa codane lajjāyāṃ cö . vrīḍāśabdo dvayoḥ . lajjate iti lajjā . ʻo lasjī vrīḍane . lajjānāmāni .. apatrapata ityapatrapā . parādāgatahrīnāma .. 22-23 .. </Amarapadavivrti>
<Amarapadaparijata><AK.01.08.022-23>  
anādaraḥ—asūkṣaṇam . anādaranāmāni .. halāyudhābhidhāne'nādarāvajñe bhinnārthake .
ʻatyākāraḥ paribhavo nirākāraḥ parābhavaḥ .
anādaraścābhibhavastiraskāraśca kathyate .. (a. mā. 4. 19)
helā syādavahelā cāvajñā rīḍhā vimānanȫ .. (a. mā. 4. 30)
iti .. mandākṣaṃ—lajjā . lajjānāmāni .. vrīlaśabdo'pyasti .
ʻpathi pathikavadhūbhiḥ sādaraṃ pṛcchyamānā
kuvalayadalanīlaḥ ko'yamārye taveti .
smitavikasitagaṇḍaṃ vrīlavibhrāntanetraṃ
mukhamavanamayantī spaṣṭamācaṣṭa sītā ..
iti prasannarāghave .. sāpatrapānyataḥ . parasakāśājjātā lajjā apatrapā syāt .. 22-3 .. </Amarapadaparijata>
%%p. 01.136
AK.01.08.024ab kṣāntistitikṣābhidhyā tu parasvaviṣaye spṛhā .
AK.01.08.024cd akṣāntirīrṣyāsūyā tu doṣāropo guṇeṣvapi .. 24 ..
<Amarapadavivrti ><AK.01.08.024> 
kṣāntiriti—kṣamyata iti kṣāntiḥ . ʻkṣamūṣ sahane . titikṣate titikṣā . ʻtija niśāne . niśānaṃ sahanam . marṣaṇanāmāni .. abhidhyāyate abhidhyā . ʻdhyai cintāyām . paradravyalipsānāma .. na kṣāntirakṣāntiḥ . īrṣyatīti īrṣyā . ʻīrṣya īrṣyāyām . akṣamānāma .. asūyatīti asūyā . guṇeṣu doṣāropanāma .. 24.. </Amarapadavivrti>
<Amarapadaparijata><AK.01.08.024> 
kṣāntistitikṣā . marṣaṇanāmanī .. abhidhyā—spṛhā . paradravyaviṣayaspṛhā abhidhyā syāt . viṣaye spṛheti vā pāṭhaḥ . akṣāntirīrṣyā . paraunnatyāsahananāmanī .. asūyā—api . guṇeṣu doṣāropaṇamasūyā syāt .. 24 ..  </Amarapadaparijata>
AK.01.08.025ab vairaṃ virodho vidveṣo manyuśokau tu śuk striyām .
AK.01.08.025cd paścāttāpo'nutāpaśca vipratīsāra ityapi .. 25 ..
<Amarapadavivrti ><AK.01.08.025> 
vairamiti—vīrasya karma vairam . viruṇaddhīti virodhaḥ . ʻrudhir āvaraṇe . vidveṣṭīti vidveṣaḥ . ʻdviṣa aprītaü . vairanāmāni .. viruddhalakṣaṇayā manyate'neneti manyuḥ . ʻmana jñāne śocatyanena śokaḥ . ʻśuca śoke . śuk ca . śokanāmāni .. paścāttapatīti paścāttāpaḥ . anutāpaśca . ʻtapa saṃtāpe . viruddhaṃ pratisaratīti vipratīsāraḥ . ʻsṛ gataü . paścāttāpanāmāni .. 25 .. </Amarapadavivrti>
<Amarapadaparijata><AK.01.08.025>  
vairaṃ—vidveṣaḥ . vairanāmāni .. anuktam—ʻkalaho'strī jhakaṭakaḵ . kalahanāmanī .. ʻdormadhyaṃ tu karekaram . muṣṭiprahāranāmanī .. manyu—striyām . śokanāmāni .. paścāttāpo—ityapi . paścāttāpanāmāni . ʻpṛṣṭhamāṃsādanaṃ paścād gatasyārthasya cintanam . gatārthacintanaṃ pṛṣṭhamāṃsādanaṃ syāt .. 25 .. </Amarapadaparijata>
%%p. 01.137
AK.01.08.026ab kopakrodhāmarṣaroṣapratighā ruṭkrudhau striyau .
AK.01.08.026cd śucau tu carite śīlamunmādaścittavibhramaḥ .. 26 ..
<Amarapadavivrti ><AK.01.08.026> 
kopa iti—kupyatīti kopaḥ . ʻkupa krodhe . krudhyatīti krodhaḥ . ʻkrudha kope . na mṛṣyatyanena amarṣaḥ . ʻmṛṣa sahane . ruṣyata aneneti roṣaḥ . ʻruṣa hiṃsāyām . ruṭ ca . pratihantīti pratighaḥ . ʻhana hiṃsāgatyoḵ . krudhyatīti krut . ʻkrudha kope . kopanāmāni .. śīlatīti śīlam . ʻśīla samādhaü . śucicaritanāma .. unmādyate'neneti unmādaḥ . ʻmadī harṣaglapanayoḵ . cittasya vibhramaḥ cittavibhramaḥ . bhūtādyāveśāgatacittavibhramanāma .. 26 .. </Amarapadavivrti> 
<Amarapadaparijata><AK.01.08.026> 
kopa—striyām . kopanāmāni .. ruṣākrudhāśabdāvapi staḥ . ʻruṣāruṭkrutkrudhāḥ striyām iti vaijayantī (pṛ. 98, ślo. 183) . śucau—śīlam . ʻācāraścaritaṃ vṛttaṃ caritraṃ caraṇaṃ ca tat iti vaijayantī (pṛ. 92, ślo. 115) . sadācāraḥ śīlaṃ syāt . unmādaḥ—vibhramaḥ . cittabhramaṇamunmādaḥ syāt . anuktam—ʻtandrā kausīdyamālasyam . ālasyanāmāni .. ʻvismṛtiḥ prasmṛtiḥ same . vismṛtināmanī .. 26 .. </Amarapadaparijata>
AK.01.08.027ab premā nā priyatā hārdaṃ prema sneho'tha dohadam .
AK.01.08.027cd icchā kāṅkṣā spṛhehā tṛḍ vāñchā lipsā manorathaḥ .. 27 ..
AK.01.08.028ab kāmo'bhilāṣastarṣaśca so'tyarthaṃ lālasā dvayoḥ .
<Amarapadavivrti ><AK.01.08.027> 
premeti—priyasya bhāvaḥ premā . prema ca . priyatā ca . hṛda karma hārdam . snihyata iti snehaḥ . ʻṣṇiha prītaü . snehanāmāni .. dogdhīti dohaḥ taṃ dadatīti dohadam . ʻduha prapūraṇe . icchati yayeti icchā .  ʻiṣu icchāyām . kāṅkṣati kāṅkṣā . ʻkākṣi kāṅkṣāyām . spṛhayatīti spṛhā . ʻspṛha īpsāyām . īhanaṃ īhā . ʻīha ceṣṭāyām . tṛṣyatīti tṛṭ . tarṣaśca . ʻñitṛṣā pipāsāyām . vāñchatīti vāñchā . ʻvāchi icchāyām . labdhumicchā lipsā . ʻḍulabhaṣ prāptaü . mano ratho yasya saḥ manorathaḥ . kāmyate kāmaḥ . ʻkamu kāntaü . abhilaṣati abhilāṣaḥ . ʻlaṣa kāntaü . icchānāmāni .. tarṣaṇaṃ tarṣaḥ . ʻtṛṣa pipāsāyām . sa evādhikaścet lālasā . atiśayena lasyate lālasā . ʻlasa śleṣaṇakrīḍanayoḵ . bhṛśatarābhilāṣanāma .. 27 .. </Amarapadavivrti>
<Amarapadaparijata><AK.01.06.027> 
premā—snehaḥ . snehanāmāni .. puṃliṅgapremaśabdastaddhitāntaḥ . napuṃsakaliṅgapremaśabdaḥ kṛtpratyayāntaḥ . tasmāt—ʻsneho'strī prema sauhārdamajīryaṃ hārdasauhṛde ityanyasamīritā saṃgrahoktirapi yuktā . atha dohadam—tarṣaśca tṛṣṇānāmāni .. sa mahān lālasā dvayoḥ . atyarthamiti vā pāṭhaḥ . atitṛṣṇānāma .. 27 ..  </Amarapadaparijata>
%%p. 01.138
AK.01.08.028cd upādhirnā dharmacintā puṃsyādhirmānasī vyathā .. 28 ..
AK.01.08.029ab syāccintā smṛtirādhyānamutkaṇṭhotkalike same .
AK.01.08.029cd utsāho vyavasāyaḥ syāt sa vīryamatiśaktibhāk .. 29 ..
<Amarapadavivrti ><AK.01.08.028-29> 
upādhiriti—upa samīpe ādhīyate dharmo'treti upādhiḥ . dharmacintāyā nāma .. ādhīyate dainyamanena ādhiḥ . ʻḍudhāñ dhāraṇapoṣaṇayoḵ . manovyathānāma .. cintyate cintā . ʻciti smṛtyām . dāridryādinā vitarkanāma .. smaryata iti smṛtiḥ . ʻsmṛ ādhyāne . vismṛtasmaraṇanāma . ā samantāt dhyāyate ādhyānam . ʻdhyai cintāyām . utkaṇṭhātmakasmaraṇanāma .. kecit traya ekārthā iti vadanti . utkaṇṭhyate utkaṇṭhā . ʻkaṭhi śoke . utkalyate utkalikā . ʻkala saṃkhyāne . autsukyanāmāni .. utsahanaṃ utsāhaḥ . ʻṣaha marṣaṇe . vyavasīyata iti vyavasāyaḥ . ʻṣo'ntakarmaṇi . adhyavasāyo vā . utsāhanāmāni .. vīrasya karma vīryam . atiśaktisahitodyoganāma ..28-9 .. </Amarapadavivrti>
<Amarapadaparijata><AK.01.08.028-29>  
upādhiḥ—dharmacintā . dharmacintā upādhiḥ syāt . puṃsi—vyathā . manovyathā ādhiḥ syāt . syāccintā—ādhyānam . cintānāmāni .. cintiyāśabdo'pyasti . ʻcintā syāccintiyā smṛtiḵ iti rabhasakośaḥ . utkaṇṭhā—same . autsukyanāmāni . samaśabdagrahaṇāt sarvasyāpi grahaṇam . ʻutkaṇṭhā syādutkalikā ratiśca raṇaraṇakam  ityanyoktāyallakādaya īṣadbhinnārthakāḥ .
ʻutkaṇṭhā paritāpo raṇaraṇakaṃ jāgarastanostanutā .
phalamidamaheyamāptaṃ sukhāya mṛgalocanāṃ dṛṣṭvā ..
utsāho—syāt . yatnanāmanī .. ʻyatnotsāhodyamāyāsāstarīṣo'dhyavasāyavat iti vaijayantī (pṛ. 95, ślo. 167) . sa vīryamatiśaktibhāk . sa yatno'tiśaktibhāk cet vīryaṃ syāt . ʻatiśayaśaktirvīryamiti trikāṇḍe'maramālā .. 28-9 .. </Amarapadaparijata>
%%p. 01.139
AK.01.08.030ab kapaṭo'strī vyājadambhopadhayaśchadmakaitave .
AK.01.08.030cd kusṛtirnikṛtiḥ śāṭhyaṃ pramādo'navadhānatā .. 30 ..
<Amarapadavivrti ><AK.01.08.030> 
kapaṭa iti—ke śirasi paṭa iva ācchādakaḥ kapaṭaḥ . kaṃ brahmāṇamapi paṭatīti vā . ʻpaṭa gataü . vyajatīti vyājaḥ . ʻaja gatikṣepaṇayoḵ . dabhnoti hinastīti dambhaḥ . ʻdambhu ājñāpane . upa samīpe dhīyata ityupadhiḥ . ʻḍudhāñ dhāraṇapoṣaṇayoḵ . chādyate svarūpamaneneti chadma . ʻchada apavāraṇe . kitavasya karma kaitavam . kapaṭanāmāni .. kutsitā sṛtiḥ hiṃsā kusṛtiḥ . ʻsṛ gataü . nikṛṣṭaṃ kṛṇāti hinastīti nikṛtiḥ . ʻkṝ hiṃsāyām . śaṭhatīti śaṭhaḥ . ʻśaṭha hiṃsāsaṃkleśanakaitaveṣü . śaṭhasya karma śāṭhyam . anātmakavyārapāranāmāni .. pramādyatīti pramādaḥ . ʻmadī harṣe . na vidyate'vadhānaṃ yasya saḥ anavadhānaḥ . tasya bhāvaḥ anavadhānatā . cittākulatānāmanī .. 30 .. </Amarapadavivrti>
<Amarapadaparijata><AK.01.08.030> 
kapaṭo—kaitave . kapaṭanāmāni .. ʻbhiṣaṃ nibhaṃ chalaṃ daṇḍājinaṃ gajanimīlanam . etāni pañca ca . kusṛtiḥ—śāṭhyam . śāṭhyanāmāni . pramādo'navadhānatā . anavadhānanāmanī .. 30 .. </Amarapadaparijata>
AK.01.08.031ab kautūhalaṃ kautukaṃ ca kutukaṃ ca kutūhalam .
AK.01.08.031cd strīṇāṃ vilāsabibbokavibhramā lalitaṃ tathā .. 31 ..
AK.01.08.032ab helā līletyamī hāvāḥ kriyāḥ śṛṅgārabhāvajāḥ .
<Amarapadavivrti ><AK.01.08.031> 
kautūhalamiti—ete śabdā rūḍhāḥ . kutsitaṃ pāpaṃ tūlayatīti kautūhalam . kutūhalaṃ ca . ʻtūla niṣkarṣe . kutsitaṃ tojayatīti kutukam . ʻtuja hiṃsābalādānaniketeṣü . kutukameva kautukam . ananubhūtābhīṣṭābhilāṣanāmāni .. vilasati yeneti vilāsaḥ . ʻlasa śleṣaṇakrīḍanayoḵ . priye āgate sati priyāyā aṅgeṣu yo viśeṣo jāyate tasya nāma .. viśeṣeṇa bukkati garvatīti bibbokaḥ . ʻbukka garve . priye āgate sati priyāyā garvādanādaranāma .. viśeṣeṇa bhramatīti vibhramaḥ . ʻbhramu anavasthāne . śṛṅgārādhikyāt cittavṛttyanavasthānanāma .. lalatīti lalitam . ʻlala vilāse . svaparikalpitasukumāraratyādyaṅgaceṣṭitanāma .. hilatīti helā . heḍate vā . ʻhila bhāvakaraṇe ʻheḍṛ anādare iti vā dhātuḥ . śṛṅgārakrīḍānāma .. lalanaṃ līlā . ʻlīṅ śleṣaṇe . manomadhuravāgaṅgaceṣṭitaiḥ priyānukaraṇanāma .. strīṇāṃ śṛṅgārabhāvajāḥ kriyā amī hāvā ucyante . hūyante kāminaḥ ebhiriti hāvāḥ . ʻhu dānādanayoḵ .. 31 .. </Amarapadavivrti>
<Amarapadaparijata><AK.01.08.031>  
kautūhalaṃ—kutūhalam . ananubhūtābhīṣṭābhilāṣanāmāni .. strīṇāṃ—bhāvajāḥ . smitakaṭākṣasaṃvṛtyādayo vilāsāḥ . bhartsanādayo bibbokāḥ . vacanabhūṣaṇādivṛttayo vibhramāḥ . sukumārakramo lalitam . dhārṣṭyācaraṇaṃ helā . priyagativacanādyanukaraṇaṃ līlā . itiśabdena moṭṭāyitakuṭṭamitādīnāṃ grahaṇam . tatra moṭṭāyitaṃ karṇakaṇḍūyanagātrabhaṅgādi . kuṭṭamitamoṣṭhagrahaṇasukhe duḥkhābhinayaḥ . kilakiñcitaṃ krodhāśruharṣabhītyādi sāṃkaryaṃ vikṛtamukhabhāṣaṇam . vicchittimālyabhūṣaṇādinirāsaḥ vikṣepaḥ . asakalapratikarma maugdhyam . strīṇāṃ śṛṅgārabhāvādutpannavilāsādiceṣṭā hāvaśabdavācyāḥ .. 31 .. </Amarapadaparijata>
%%p. 01.141
AK.01.08.032cd dravakeliparīhāsāḥ krīḍā līlā ca narma ca .. 32 ..
AK.01.08.033ab vyājo'padeśo lakṣyaṃ ca krīḍā khelā ca kūrdanam .
AK.01.08.033cd gharmo nidāghaḥ svedaḥ syāt pralayo naṣṭaceṣṭatā .. 33 ..
<Amarapadavivrti ><AK.01.08.032-33> 
draveti—dravati hṛdayamaneneti dravaḥ . ʻdru gataü . kelati cittaṃ keliḥ . ʻkelṛ calane . kilatīti vā . ʻkila śvaitye krīḍāyāṃ cö . parihasatīti parīhāsaḥ . ʻhase hasane . krīḍatīti krīḍā . ʻkrīḍṛ vihāre . lalanaṃ līlā. ʻlīṅ śleṣaṇe . kheleti vā pāṭhaḥ . khelatīti khelā . ʻkhelṛ calane . nṛṇāti ratyatiśayaṃ prāpayatīti narma . ʻnṝ naye . priyāṇāṃ priyābhiḥ saha kriyamāṇaratiparihāsanāma .. vyajati kṣapayatīti vyājaḥ . ʻaja gatikṣepaṇayoḵ . apadiśyate'tadrūpeṇāneneti apadeśaḥ . ʻdiśa atisarjane . lakṣyate'neneti lakṣyam . ʻlakṣa darśanāṅkanayoḵ . mipanāmāni .. krīḍatīti krīḍā . ʻkrīḍṛ vihāre . khelatīti khelā . ʻkhelṛ calane . kūrdata iti kūrdanam . ʻkurda krīḍāyām . vihāranāmāni .. aṅgaṃ jighartīti gharmaḥ . ʻghṛ kṣaraṇadīptyoḵ . nitarāṃ dahatīti nidāghaḥ . ʻdaha bhasmīkaraṇe . nidāghakāle jāto vā nidāghaḥ . svidyate'nenāṅgamiti svedaḥ . ʻṣvidā gātraprakṣaraṇe . svedanāmāni .. pralīyate kriyā atreti pralayaḥ . ʻlīṅ śleṣaṇe . naṣṭaceṣṭatānāma .. 32-3 .. </Amarapadavivrti>
<Amarapadaparijata><AK.01.08.032-33> 
dravakeli—narma ca . kāntaiḥ kāntābhiḥ saha kṛtaparihāsabhartsanatāḍanādināmāni . vyājo—lakṣaṃ ca . ʻlakṣaṃ saṃkhyā vyājalakṣye iti rudrābhidhānāt lakṣaṃ mūrdhanyāntam . viṣamanāmāni . atra kapaṭaparyāyamapi prapañcayanti .
ʻsarāgamurvyā mṛganābhidambhādapārakarpūrapadena kīrtyā .
ratyāpi dantacchadarukjhalena sa ekahelaṃ subhago'vagūḍhaḵ ..
iti dharmaśarmābhyudayaḥ . krīḍā—kūrdanam . kūrdanamiti ca kvacit pāṭhaḥ . ʻupadhāyāṃ cö (8. 2. 78) iti dīrghatvatvamatra kaiścinneṣyata iti rakṣitavacanāt kurdanamityapyasti . vihāranāmāni .. gharmo—svedaḥ syāt . svedanāmāni .. pralayo naṣṭaceṣṭatā . naṣṭaceṣṭateti niṣpandasthitiḥ . sā pralayaḥ syāt . anuktam—ʻkālikā tu vivarṇatȫ . vaivarṇyaṃ kālikā syāt .. 32-3 ..  </Amarapadaparijata>
%%p. 01.142
AK.01.08.034ab avahitthākāraguptiḥ samau saṃvegasaṃbhramau .
AK.01.08.034cd syādācchuritakaṃ hāsaḥ sotprāsaḥ sa manāk smitam .. 34 ..
AK.01.08.035ab madhyamaḥ syād vihasitaṃ romāñco romaharṣaṇam .
<Amarapadavivrti ><AK.01.08.034> 
avahittheti—avahīyate gopyate ākāro'treti avahitthā . ʻohāk tyāge .ākāraguptināma .. saṃvijyate saṃvegaḥ . ʻo vijī bhayacalanayoḵ . saṃbhramatyaneneti saṃbhramaḥ . ʻbhramu anavasthāne . saṃbhramanāmanī .. ā samantāt churatīti ācchuritakam . ʻchura chedane . utprāsyate utkṣipyate'neneti utprāsaḥ . tena saha vartata iti sotprāsaḥ . sotprāso hāsaḥ ācchuritakamityucyate . sāmarṣahāsanāma .. sa hāsaḥ manāk īṣaccet smitamityucyate . smīyate smitam . ʻṣmiṅ īṣaddhasane . īṣaddhāsanāma .. vihasyate vihasitam . ʻhasa hasane madhyamahāsanāma .. romāṇi añcatīti romāñcaḥ . ʻañcu gatipūjanayoḵ . romāṇi hṛṣyantyanena romaharṣaṇam . ʻhṛṣa tuṣṭaü . pulakodgamanāmanī .. 34 .. </Amarapadavivrti>
<Amarapadaparijata><AK.01.06.034>  
avahitthākāraguptiḥ . lajjābhayādihetukākāragopanamavahitthā syāt . avahitthamapyasti . ʻna pumānavahitthā syādaklī gṛhajālikāpyasyām iti vaijayantī (pṛ. 143, ślo. 86) . samau—saṃbhramau . iṣṭadarśanādībhyo bhūtatāratamyavirahanāmanī .. syāt—sotprāsaḥ . parihāsavacanasahitahāsyamācchuritakaṃ syāt .. sa manāk smitam . sa hāso manāk cet smitaṃ bhavati . manākśabdenādṛṣṭadantatvalakṣaṇam . ʻsmitaṃ tvadṛṣṭadaśane hāso vakroṣṭhikā na nȫ iti vaijayantī (pṛ. 142, ślo. 83) . madhyamaṃ—vihasitam . smitaṃ madhyamaṃ ced vihasitam . anuktam—ʻaṭṭahāso mahattaraḵ . sa hāso mahān cet aṭṭahāsaḥ syāt . romāñco—harṣaṇam . pulakodgamanāmanī .. kvacit spaṣṭaliṅgasyāpi sāhacaryamapekṣyam .
ʻbhayād yadevodgatamaṅganānāṃ devāsurāṇāṃ pradhanotsukānāma .
tadeva harṣaśca tayorjayena romāñcamasyāpyupakāri jātam ..
iti rāghavapāṇḍavīyam (dvisaṃ. 6. 48) .. 34 .. </Amarapadaparijata>
%%p. 01.143
AK.01.08.035cd kranditaṃ ruditaṃ kruṣṭaṃ jṛmbhastu triṣu jṛmbhaṇam .. 35 ..
AK.01.08.036ab vipralambho visaṃvādo riṅkhaṇaṃ skhalanaṃ same .
AK.01.08.036cd syānnidrā śayanaṃ svāpaḥ svapnaḥ saṃveśa ityapi .. 36 .. 
<Amarapadavivrti ><AK.01.08.035-36> 
kranditamiti—krandyate'nena kranditam . ʻkradi āhvāne rodane cö . rodityanena ruditam . ʻrudir aśruvimocane . krośatyanena kruṣṭam . ʻkruśa āhvāne rodane cö . ruditanāmāni .. jṛmbhante'neneti jṛmbhaḥ . jṛmbhaṇaṃ ca . ʻjṛbhi gātravināme . nidrāvasāne ārambhe vā mukhavikāsaviśeṣanāmanī .. vipralabhyate'nena vipralambhaḥ . ʻḍulabhaṣ prāptaü . visaṃvadatīti visaṃvādaḥ . ʻvada vyaktāyāṃ vāci . aṅgīkṛtāpahnavanāmanī .. riṅkhatīti riṅkhaṇam . ʻrikhi gataü . riṅgaṇamiti vā pāṭhaḥ . ʻrigi gataü . skhalatīti skhalanam . ʻskhala saṃcalane . svadharmāccalananāmanī .. catvāryetāni pratāraṇasyaiveti kecit .. niyataṃ drāntīndriyāṇyatreti nidrā . ʻdrā kutsāyāṃ gataü . śete śayanam . ʻśīṅ svapne . svapitīti svāpaḥ . svapnaḥ . ʻñiṣvap śaye . saṃviśatyatreti saṃveśaḥ . ʻviśa praveśane . nidrānāmāni .. 35-6 .. </Amarapadavivrti>
<Amarapadaparijata><AK.01.08.035-36>  
kranditaṃ—kruṣṭam . ruditanāmāni .. jṛmbhastu—jṛmbhaṇam . aṅgabhaṅganāmāni .. ʻnidrāvasānaprārambhayormukhavikāsaviśeṣanāmanī iti liṅgabhaṭṭīyam . jṛmbho niyatastrīliṅgaścet mukhavikāsanāma . ʻjṛmbhaṇaṃ tu trayī jṛmbhā mukhabhedastu jṛmbhikȫ iti vaijayantī (pṛ. 143, ślo. 88) . vipralambho visaṃvādaḥ . phalavipratipattināmanī .. riṅkhaṇaṃ—same . aṅgīkṛtatyāganāmanī . syānnidrā—saṃveśa ityapi . nidrānāmāni .. svapnaśabdo'vasthātrayamadhyāvasthāyāmapi syāt . ʻnidrā guḍākā suptiśca svapnastvevātra darśanam iti vaijayantī (pṛ. 99, ślo. 197) .. 35-6 .. </Amarapadaparijata>
%%p. 01.144
AK.01.08.037ab tandrī pramīlā bhrakuṭirbhrukuṭirbhrūkuṭiḥ striyām .
AK.01.08.037cd adṛṣṭiḥ syādasaumye'kṣṇi saṃsiddhiprakṛtī tvime .. 37 ..
AK.01.08.038ab svarūpaṃ ca svabhāvaśca nisargaścātha vepathuḥ.
AK.01.08.038cd kampo'tha kṣaṇa uddharṣo maha uddhava utsavaḥ .. 38 ..
iti nāṭyavargaḥ
<Amarapadavivrti ><AK.01.08.037-38> 
tandrīti—tatam indriyāṇāṃ vistāraṃ drātīti tandrī . tandrā . tandriśca . ʻdrā kutsāyāṃ gataü . pramīlanti indriyāṇyatra pramīlā . ʻmīla nimeṣaṇe . mahāśramopajanitendriyoparatināmanī .. bhruvoḥ kuṭiḥ kuṭilatā bhrakuṭiḥ, bhrukuṭiḥ, bhrūkuṭiśca . ʻkuṭa kauṭilye . bhruvoḥ kuṭilatānāma .. asaumyā dṛṣṭiḥ adṛṣṭiḥ . viruddhadarśananāma .. saṃsidhyatīti saṃsiddhiḥ . ʻṣidhu saṃrāddhaü . prakarṣeṇa kriyate prakṛtiḥ . ʻḍukṛñ karaṇe . svasya rūpaṃ svarūpam . svamātmānaṃ bhāvayatīti svabhāvaḥ . ʻbhuvo'vakalkane . nisṛjyate nisargaḥ . ʻsṛja visarge . svabhāvanāmāni .. vepate vepathuḥ . ʻṭuvepṛ kampane . kampate kampaḥ . ʻkapi calane . kampanāmanī .. aśubhaṃ kṣaṇoti hinastīti kṣaṇaḥ . ʻkṣaṇu hiṃsāyām . utkṛṣṭaḥ harṣaḥ uddharṣaḥ . mahyate janairiti mahaḥ . ʻmaha pūjāyām . ut uddhataṃ hūyante janā atreti uddhavaḥ . ut uddhataṃ janān suvatīti utsavaḥ . ʻṣū preraṇe . utsūte sukhamiti vā . ʻṣūṅ prāṇigarbhavimocane . utsavanāmāni .. 37-8 .. 
ityamarakośapadavivṛtau nāṭyavargaḥ </Amarapadavivrti>
<Amarapadaparijata><AK.01.08.037-38>  
tandrī pramīlā . nidrābharajanitendriyavikāranāmanī .. ʻvibhajya naktaṃdivamastatandriṇȫ (kirā. 1. 9) iti kecid hrasvāntastandririti . ʻtantrīḥ karṇāmṛtaṃ kūja tandrīḥ saṃśraya cakṣuṣī iti keṣāṃjiddīrghāntaḥ . bhrakuṭiḥ—striyām . bhrūkauṭilyanāmāni . bhrukuṭiśabdo ruvarṇādiḥ ṛvarṇādiśca bhavati . ʻbhrukuṭi rbhrūkuṭiḥ striyām . bhrukuṭirbhṛkuṭiḥ sārī kālī tīrataraṅgikā . recitaṃ tvekayā bhruvȫ iti vaijayantī . (pṛ. 143, ślo. 91-2) ekabhruvo bhedo recitaṃ syāt .. adṛṣṭiḥ—akṣṇi . roṣādibhivikṛtadṛṣṭiḥ adṛṣṭiḥ syāt . saṃsiddhi—nisargaśca . svabhāvanāmāni .. caśabdāḥ rūpabhāvasargasamuccayārthāḥ . atha—kampaḥ. kampanāmanī .. atha kṣaṇa—utsavaḥ . utsavanāmāni .. atra mahaśabdo'kārāntaḥ . yathā—ʻsa svayaṃvaramahāya mahendrān iti naiṣadhe (5. 1) . anuktam—ʻpūrṇānakaṃ pūrṇapātraṃ vastrādyākṛṣṭamutsave . utsave ākṛṣṭavastrādināmanī .. ʻutsavārthaṃ tu yat tūryaṃ tatra syāt priyavādikȫ . utsavārthatūryaṃ priyavādikā syāt . maṅgalavādyanāma .. 37-8 .. 
iti śrīvatsanṛsiṃhasūrisutamallināthasūriviracite'marapadapārijāte nāṭyavargaḥ  </Amarapadaparijata>
%%p. 01.146
9. pātālavargaḥ
AK.01.09.001ab adhobhuvanapātālaṃ balisadma rasātalam .
AK.01.09.001cd nāgaloko'tha kuharaṃ suṣiraṃ vivaraṃ bilam .. 1 ..
AK.01.09.002ab chidraṃ nirvyathanaṃ rokaṃ randhraṃ śvabhraṃ vapā suṣiḥ .
AK.01.09.002cd gartāvaṭau bhuvi śvabhre sarandhre suṣiraṃ triṣu .. 2 .. 
<Amarapadavivrti ><AK.01.09.001-2> 
adhobhuvanamiti—adhaḥsthitaṃ bhuvanam adhobhuvanam . patantyasmin pāpāditi pātālam . ʻpatlṛ gataü . bale sadma balisadma . rasāyā bhūmeḥ talamadhobhāgaḥ rasātalam . nāgānāṃ lokaḥ nāgalokaḥ . pātālalokanāmāni .. prāṇyādikaṃ kutsitaṃ kṛtvā haratīti kuharam . ʻhṛñ haraṇe . tamasā kuhayate vismāpayatīti vā . ʻkuha vismāpane . suṣṭhu syati gatimiti suṣiram . ʻṣo'ntakarmaṇi . vivriyate vivaram . ʻvṛñ varaṇe . bilyate bilam . ʻbila bhedane . chidyate chidram . ʻchidir dvaidhīkaraṇe . nirvyathante'smāt nirvyarthanam . ʻvyatha bhayasaṃcalanayoḵ . rauti svagataprāṇimukhena śabdāyata iti rokam . rocate prakāśate vā . ʻru śabde ʻruca dīptau abhiprītau cö . gatiṃ randhayatīti randhram . ʻradha hiṃsāsaṃrādhyoḵ . raṇati vāyuneti vā . ʻraṇa śabde . śubhaṃ parihṛtya abhrati vartata iti śvabhram . ʻabhra gataü . śobhanamabhramākāśamasminniti vā . upyate kṣipyate parṇādikamasyāṃ vapā . ʻḍuvap bījasantāne . pramādapatitān suṣṭhu syati suṣiḥ . ʻṣo'ntakarmaṇi . bilanāmāni .. girati sarpādikamiti gartaḥ . ʻgṝ nigaraṇe . avati sarpādikamityavaṭaḥ . ʻava rakṣaṇe . śvabhranāmāni .. suṣiratrāstīti suṣiram . sarandhraveṇvādināma .. 1-2 .. </Amarapadavivrti>
<Amarapadaparijata><AK.01.09.001-2>  
adhobhuvana—nāgalokaḥ . pātālanāmāni .. raseti talamiti vyastamapi tannāma . ʻrasātalaṃ talaṃ nāgaloko daityakṣayo rasȫ iti vaijayantī (pṛ. 148, ślo. 1) . atha kuharaṃ—bilam . ʻchidre chidrānvite vādye suṣiraṃ suṣiro naḍaḵ iti vaijayantīpāṭhād (pṛ. 264, ślo. 90) dantyādireva suṣiraśabdaḥ . chidraṃ—suṣiḥ . ʻkalaśakuliśaśubhraśvabhrakāśmīraśilpam iti śvabhraśabdasya tālavyāditvam . bilanāmāni .. gartāvaṭau—śvabhre . śvabhranāmanī .. sarandhre—triṣu . randhravad dravyaṃ suṣiraṃ triliṅgaṃ syāt .. 1-2 .. </Amarapadaparijata>
%%p. 01.147
AK.01.09.003ab andhakāro'striyāṃ dhvāntaṃ tamisraṃ timiraṃ tamaḥ .
AK.01.09.003cd dhvānte gāḍhe'ndhatamasaṃ kṣīṇe'vatamasaṃ tamaḥ .. 3 ..
AK.01.10.001a viṣvak saṃtmasam
iti pātālavargaḥ
<Amarapadavivrti ><AK.01.09.003> 
andhakāra iti—andhaṃ karotīti andhakāraḥ . ʻḍukṛñ karaṇe . dhvanantyatra mārgamapaśyanta iti dhvāntam . ʻdhvana śabde . tamayati lokaṃ tamaḥ . ʻtamu glānaü . tama eva tamisram . timyatyanuṣṇatvāditi timiram . ʻtima ārdrībhāve . tamisraśabdaḥ strīnapuṃsakayoḥ . andhakāranāmāni .. andhaṃ tamaḥ andhatamasam . andhayati janānāṃ dṛṣṭimiti vā andhatamasam . ʻandha dṛṣṭyupaghāte . gāḍhadhvāntanāma .. avakṣīṇaṃ tamaḥ avatamasam . kṣīṇadhvāntanāma .. viṣvak samantāt tamaḥ saṃtamasam . sarvataḥsthitatamonāma .. 3 ..
iti pātālavargaḥ </Amarapadavivrti>
<Amarapadaparijata><AK.01.09.003> 
andhakāro—tamaḥ . prajñādipāṭhāt tāmisramapi syāt . ʻsmararāgamayī vapustamisrȫ iti māghaprayogāt (śiśu. 6. 70) tamisrā ca bhavati . andhakāranāmāni .. ʻkālikajjalabhūcchāyatamaṃ vā syāt tamiḥ striyām . etāni ca .. dhvānte—andhatamasam . atisāndratimiranāma .. śākaṭāyanavṛttau ʻyañyupasargasya cö (2. 2. 88) iti dīrghavidhānasūtre andhātamasamityudāhṛtam . ʻtadandhātamasaṃ prāhurgāḍhaṃ timiramityapi iti hārāvalī . kṣīṇe'vatamasam . alpaṃ tamo'vatamasam syāt . kṣīṇatamaso nāma .. tamaḥ—saṃtamasam . sarvataḥ prasṛtatamonāma .. anuktam—ʻrupīḍo'strī ruheliḥ strī rubheṭirapi dhūmikȫ . dhūmikānāmāni .. 3 ..
iti pātālavargaḥ </Amarapadaparijata>
%%p. 01.148
10. bhogivargaḥ
AK.01.10.001b nāgāḥ kādraveyāstadīśvaraḥ .
AK.01.10.001cd śeṣo'nanto vāsukistu sarparājo'tha gonase .. 1 ..
AK.01.10.002ab tilitsaḥ syādajagare śayurvāhasa ityubhau .
<Amarapadavivrti ><AK.01.10.001> 
nāgā iti—padbhyāṃ nāṅganti gacchantīti nāgāḥ . ʻagi gataü . kadrorapatyāni pumāṃsaḥ kāgraveyāḥ . devayonisarpanāmanī .. śete harirasminniti śeṣaḥ . antakāle'pi śiṣyata iti vā . ʻśiṣa asarvopayoge . na vidyate'nto yasya saḥ anantaḥ . devayonisarpeśvaranāmanī .. vasati pātāla iti vāsukiḥ . ʻvasa nivāse . vasukasyāpatyaṃ vā . sarpāṇāṃ rājā sarparājaḥ . devayonisarparājanāmanī .. goriva nāsā yasya saḥ gonasaḥ . tilati snihyatīti tilitsaḥ . ʻtila snohane . tiliṅga iti pāṭhe ʻtila gataü . ajaṃ meṣaṃ giratīti ajagaraḥ . ʻgṝ nigaraṇe . ajo nityo garo viṣaṃ yasyeti vā . śete atyarthamiti śayuḥ . ʻśīṅ svapne . vāhaṃ gamanaṃ syatīti vāhasaḥ . ʻṣo'ntakarmaṇi . vāhayati prāṇinaḥ ātmavaśaṃ nayatīti vā . ʻpenupāmu perü .. 1 .. </Amarapadavivrti>
<Amarapadaparijata><AK.01.10.001>  
nāgāḥ . vakṣyamāṇanāma . kādraveyāstadīśvarāḥ . tannāyakāḥ kādraveyāḥ syuḥ . śeṣavāsukiprabhṛtayaḥ kadruputrāḥ .
ʻkādraveyā ime jñeyāḥ śeṣavāsukitakṣakāḥ 
airāvato mahāpadmaḥ kambhalāśvatarāvubhau ..
elāputraśca gargaśca karkoṭakadhanaṃjayau .
mahānīlamahākaṇṭhau dhṛtarāṣṭrabalāhakau ..
durmukhaḥ khararomā ca maṇirityevamādayaḥ ..
iti .. śeṣo'nantaḥ . śeṣanāmanī . vāsukistu sarparājaḥ . vāsukināma .. atha gonase—syāt . gonāsaśabdo'pyasti . ʻbhavet tilitso gonāsaḵ iti halāyudhaḥ (a. mā. 3. 20) . bhāṣayā ʻmaṇḍalamunnü . ʻcilimö . karṇāṭabhāṣayā maṇḍalanāma .. ajagare—ityubhau . ajagaranāmanī . ʻpenupāmü .. 1 .. </Amarapadaparijata>
%%p. 01.149
AK.01.10.002cd alagardo jalavyālaḥ samau rājilaḍuṇḍubhau .. 2 ..
AK.01.10.003ab māludhāno mātulāhirnirmukto muktakañcukaḥ .
<Amarapadavivrti ><AK.01.10.002> 
alagarda iti—alaṃ girati bhekāniti alagardaḥ . ʻgṝ nigaraṇe . araścāsau gardaścetyaragardaḥ . ralayorabhedāt . aligarda iti vā pāṭhaḥ . alivadgardatīti aligardaḥ . ʻgarda śabde . jale vyālaḥ jalavyālaḥ . jalasthasarpanāmanī . ʻnīrukaṭṭupāmuperü .. rājiṃ rekhāṃ lātīti rājilaḥ . ʻlā dāne ādāne cö . ḍuṇḍatīti ḍuṇḍubhaḥ . ʻḍuḍi majjane . ḍuṇḍu iti bhekaśabdānukāreṇa bhāṣate vā . nirviṣamukhasarpanāmanī .. māluroṣadhiḥ dhānaṃ sthānamasya māludhānaḥ . mātule dhattūre vartamāno'hiḥ mātulāhiḥ . avāntarasarpabhedanāmanī .. nirmuktaḥ kañcuko yena nirmuktaḥ . ʻmuclṛ mokṣaṇe . muktakañcukasarpanāma .. 2 .. </Amarapadavivrti>
<Amarapadaparijata><AK.01.10.002>  
alagardo jalavyālaḥ . nīrasarpanāmanī .. bhāṣayā ʻnīrukaṭṭipāmü . ajagarda iti kvacit pāṭhaḥ . aligarda ityeke . alagarda iti keciditi subhūtiṭīkāyāṃ tredhā vikalpitaḥ pāṭhaḥ . samau—ḍuṇḍubhau . kṣīrākāranirviṣadvimukhasarpanāmanī . ʻrājilaḥ kṣīrakaścāthö iti vaijayantī (pṛ. 149, ślo. 20) . māludhāno mātulāhiḥ . dhattūravṛttisarpanāmeti kecit . ʻmuruṭapāmü . ʻpoṣyamāṇavanavinālamāludhānanakulaliśājālikādibhiraṭavikuṭumbināṃ gṛheruditaṃ vanagrāmaṃ dadarśö iti harṣacaritābhyudayaḥ . anuktam—ʻahiriṇī tu dvimukhī . dvimukhasarpanāma . ʻreṇḍutalalaviṣaṃgalapāmü .. ʻsarparājastu sarpabhuk . sarpabhakṣakasarpanāma .. nirmukto—kañcukaḥ . parityaktakañcukasarpanāma .. 2 .. </Amarapadaparijata>
%%p. 01.150
AK.01.10.003cd sarpaḥ pṛdākurbhujago bhujaṃgo'hirbhujaṃgamaḥ .. 3 ..
AK.01.10.004ab āśīviṣo viṣadharaścakrī vyālaḥ sarīsṛpaḥ .
AK.01.10.004cd kuṇḍalī gūḍhapāccakṣuḥśravāḥ kākodaraḥ phaṇī .. 4 ..
AK.01.10.005ab darvīkaro dīrghapṛṣṭho dandaśūko bileśayaḥ .
AK.01.10.005cd uragaḥ pannago bhogī jihmagaḥ pavanāśanaḥ .. 5 ..
(lelihāno dvirasano gokarṇaḥ kañcukī tathā .
kumbhīnasaḥ phaṇadharo harirbhogadharastathā .
aheḥ śarīraṃ bhogaḥ syādāśīrapyahidaṃṣṭrikā ..)
<Amarapadavivrti ><AK.01.10.003-5> 
sarpa iti—sarpatīti sarpaḥ . ʻsṛplṛ gataü . pardata iti pṛdākuḥ . ʻparda kutsite śabde . ākhugrahaṇārthaṃ kuṃ bhuvaṃ priyate gacchati vā pṛdākuḥ . paranipātaḥ . ʻpṛṅ vyāyāme . bhujaṃ kuṭilaṃ gacchatīti bhujagaḥ . bhujaṃgaḥ. bhujaṃgamaśca . ʻgamlṛ gataü . bhujatīti bhujaḥ . ʻbhuja kauṭilye . bhujaḥ sarpadehaḥ, tena gacchatīti vā . aṃhata ityahiḥ . ʻahi gataü . āśiṣi daṃṣṭrāyāṃ viṣamasyeti āśīviṣaḥ . viṣasya dharaḥ viṣadharaḥ . cakraṃ maṇḍalākāro'syāstīti cakrī . śirasi cakrayogādvā . daṣṭuṃ vyāḍatīti vyālaḥ . ḍalayorabhedāt . ʻaḍa udyamane . kuṭilaṃ sarpatīti sarīsṛpaḥ . ʻsṛplṛ gataü . kuṇḍalākāraṃ vapurasyeti kuṇḍalī . gūḍhāḥ pādāḥ yasya saḥ gūḍhapāt . cakṣuṣī śravasī yasya cakṣuḥśravāḥ . kākasyevodaraṃ yasya kākodaraḥ . kāko viṣaviśeṣaḥ udare yasyeti vā . phaṇo'syāstīti phaṇī . darvī phaṇaiva karo yasya darvīkaraḥ . darvyā phaṇayā kṛṇoti hiṃsayatīti vā darvīkaraḥ . ʻkṛñ hiṃsāyām . dīrghaṃ pṛṣṭhamasyeti dīrghapṛṣṭhaḥ . kutsitaṃ daśatīti dandaśūkaḥ . ʻdaṃśa daśane . bile śeta iti bileśayaḥ . ʻśīṅ svapne . urasā gacchatīti uragaḥ . ʻgamlṛ gataü . padbhyāṃ na gacchatīti pannagaḥ . pannaṃ patitaṃ yathā tathā gacchatīti vā . bhogaḥ sarpaśarīraṃ . tadasyāstīti bhogī . jihmaṃ kuṭilaṃ gacchatīti jihmagaḥ. pavano'śanaṃ yasya saḥ pavanāśanaḥ . sarpanāmāni .. 3-5 .. </Amarapadavivrti> 
<Amarapadaparijata><AK.01.10.003-5>  
sarpaḥ—pavanāśanaḥ . anuktam—ʻkumbhīnasaḥ puṇḍarīko lelihānaśca kañcukī . gokarṇo nākusadmā cö ityetāni ca sarpajātināmāni ..
ʻṣaḍviṃśatirmaṇḍalinastathā darvikarābhidhāḥ .
trayodaśa ca rājīlā vaikarañjābhidhāstrayaḥ .
nirviṣā dvādaśetyevamaśītiḥ sarpajātayaḵ .. 3-5 .. </Amarapadaparijata>
%%p. 01.151
AK.01.10.006ab triṣvāheyaṃ viṣāsthyādi sphaṭāyāṃ tu phaṇā dvayoḥ .
AK.01.10.006cd samau kañcukanirmokau kṣveḍastu garalaṃ viṣam .. 6 ..
<Amarapadavivrti ><AK.01.10.006> 
triṣviti—ahau sarpe bhavam āheyam . viṣāsthyādināma .. sphaṭatīti sphaṭā . ʻsphaṭa vikasane . sphuṭati viśīryate'nayā āhata iti sphuṭā vā . ʻsphuṭa viśaraṇe . phaṇatyanayā phaṇā . ʻphaṇa gataü . darvināmanī .. kañcuka iva tiṣṭhatīti kañcukaḥ . kañcyate badhyata iti kañcukaḥ . ʻkaci dīptibandhanayoḵ . nirmucyata iti nirmokaḥ . ʻmuclṛ mokṣaṇe . sarpakañcukanāmanī .. kṣveḍata iti kṣveḍaḥ . ʻñikṣvidā snehanamocanayoḵ . antaḥ nigīryata iti garalam . girati jīvamiti vā . ʻgṝ nigaraṇe . dehaṃ veveṣṭīti viṣam . ʻviṣlṛ vyāptaü . viṣaśabdaḥ puṃsi klībe vā . viṣanāmāni .. 6 .. </Amarapadavivrti>
<Amarapadaparijata><AK.01.10.006>  
triṃṣu—viṣāsthyādi . aherviṣāsthyādi āheyaṃ syāt . tacca triliṅgam . sphaṭāyāṃ—dvayoḥ . phaṇānāmanī . ʻphaṭā dardiḥ khaṭeruścö . etāni trīṇi ca .. samau—nirmokau . sarpakañcukanāmanī .. ʻsarpāmbaro nirlvayanī . ete dve ca . kṣveḍastu—viṣam . viṣanāmāni .. 6 .. </Amarapadaparijata> 
%%p. 01.152
AK.01.10.007ab puṃsi klībe ca kākolakālakūṭahalāhalāḥ .
AK.01.10.007cd saurāṣṭrikaḥ śauklikeyo brahmaputraḥ pradīpanaḥ .. 7 ..
AK.01.10.008ab dārado vatsanābhaśca viṣabhedā amī nava .
AK.01.10.008cd viṣavaidyo jāṅgalikaḥ vyālagrāhyahituṇḍikaḥ .. 8 ..
iti bhogivargaḥ
<Amarapadavivrti ><AK.10.01.007-8> 
puṃsīti—kākavat mecakaḥ kākolaḥ . kā īṣat kolati saṃstyāyatīti vā . ʻkula saṃstyāne . kālavarṇasya kūṭaḥ kālakūṭaḥ . kālaṃ yamamapi kūṭayatīti vā . ʻkūṭa paridāhe . halati vilikhati jaṭharaṃ na halati ca halāhalaḥ . ʻhala vilekhane . surāṣṭradeśe bhavaḥ saurāṣṭrikaḥ . śukladeśe bhavaḥ śauklikeyaḥ . brahmaṇaḥ putraḥ brahmaputraḥ . pradīpayatīti pradīpanaḥ . ʻdīpī dīptaü . daradadeśe bhavaḥ dāradaḥ . darade nāgaviśeṣe bhavo vā . vatsasyeva nābhirasya vatsanābhaḥ . amūni viṣabhedanāmāni .. jāṅgalaṃ viṣavidyā . jāṅgulirjāṅgulī vā . tāṃ vettīti jāṅgalikaḥ, jāṅguliko vā . viṣavaidyanāma .. ahituṇḍena jīvatīti ahituṇḍikaḥ . vyālagrāhipuruṣanāma .. 7-8 ..
iti amalakośapadavivṛtau bhogivargaḥ </Amarapadavivrti>
<Amarapadaparijata><AK.01.10.007-8> 
puṃsi—nava . kākolādaye nava viṣabhedāḥ . samānasāmarthyāt puṃsi klībe veti viśeṣavidhiḥ kākolādiṣu triṣeveva . kākolaḥ, kākolam . kālakūṭaḥ, kālakūṭam . halāhalaḥ, halāhalam . ʻhālāhalaṃ viṣamivāpraguṇaṃ tadevö iti prayogād hālāhalaḥ . hālāhalam . ʻhṛdaye hālahalaṃ mahadviṣam iti prayogād hālahalamityapi . anuraktam—ʻgarastu kṛtakaṃ viṣam . kṛtrimaviṣaṃ garaḥ syāt .. viṣavaidyo jāṅgulikaḥ . gāruḍavidyābhijñanāmanī . jāṅguliṃ jāṅgulaṃ vā vettīti vyutpattidvāreṇa . jāṅgulirviṣamantraḥ . jāṅgulo viṣatantraḥ .. vyālagrāhyahituṇḍikaḥ . ʻvyālagrāho'hituṇḍikaḵ iti ratnakośanāmamālike . vyālagrāhipuruṣanāmanī .. 7-8 .. 
iti śrīvatsanṛsiṃhasūrisutamallināthasūriviracite'marapadapārijāte pātālabhogivargaḥ </Amarapadaparijata> 
%%p. 01.153
11. narakavargaḥ
AK.01.11.001ab syānnārakastu narako nirayo durgatiḥ striyām .
AK.01.11.001cd tadbhedāstapanāvīcimahārauravarauravāḥ .. 1 ..
AK.01.11.002ab saṃhāraḥ kālasūtraṃ cetyādyāḥ sattvāstu nārakāḥ .
AK.01.11.002cd pretā vaitaraṇī sindhuḥ syādalakṣmīstu nirṛtiḥ .. 2 ..
<Amarapadavivrti ><AK.01.11.001-2>
syānnāraka iti—nāraṃ narasamūhaṃ kāyatyasminniti nārakaḥ . narakaśca . ʻkai śabde . nirgato'yaḥ daivamasmāditi nirayaḥ . duṣṭā gatiriti durgatiḥ . narakanāmāni .. tapyante pāpino'tra tapanaḥ . ʻtapa saṃtāpe . avyante rakṣyante'smād avīciḥ . nāsti vīciḥ sukhasya svalpo'pyatreti vā . ʻava rakṣaṇe . avyante khādyante'sminniti vā . strīpuṃsayoḥ . ruḥ duḥkhaṃ, tasya ravo'treti rauravaḥ . mahāṃścāsau rauravaśca mahārauravaḥ . saṃhriyante pāpino'sminniti saṃhāraḥ . ʻhṛñ haraṇe . saṃghāta iti vā pāṭhe ʻhana hiṃsāgatyo . kālāni ayomayāni sūtrāṇyasminniti kālasūtram . evamādīni narakabhedanāmāni .. ādyaśabdena tāmisrāndhatāmisrāsipatravanādayaḥ ucyante . sattvāḥ prāṇinaḥ . narake vidyamānāḥ nārakāḥ . prakarṣeṇa narakamitāḥ pretāḥ . ʻiṇ gataü . nakaralaṃbandhiprāṇināma .. vigataṃ taraṇaṃ yatra vitaraṇam . vitaraṇe narake bhavā vaitaraṇī . vigatā taraṇiḥ nauratreti vitaraṇiḥ . vitaraṇireva vaitaraṇī . vigataḥ taraṇiḥ sūryo'treti vitaraṇiḥ pātālaḥ, tasmin bhavā vā . narakasindhunāma .. na lakṣyate alakṣmīḥ . ʻlakṣa darśanāṅganayoḵ . lakṣmīrna bhavatīti vā . ṛteḥ sanmārgāt niṣkrāntā nirṛtiḥ . abhāgyanāmāni .. 1-2 .. </Amarapadavivrti>
%%p. 01.154
AK.01.11.003ab viṣṭirājūḥ kāraṇā tu yātanā tīvravedanā .
AK.01.11.003cd pīḍā bādhā vyathā duḥkhamāmanasyaṃ prasūtijam .. 3 ..
syāt kaṣṭaṃ kṛcchramābhīlaṃ triṣveṣāṃ bhedyagāmi yat .
iti narakavargaḥ
<Amarapadavivrti ><AK.01.11.003> 
viṣṭiriti—viśati narakamanayā viṣṭiḥ . ʻviśa praveśane . ājavate yayā narakam ājūḥ . ā samantāt ajyate vā . ʻaja gatikṣepaṇayoḵ . narake haṭhāt prakṣepanāmanī .. kṛṇātīti kāraṇā . ʻkṝ hiṃsāyām . yāti nāśamanayeti yātanā . ʻyā prāpaṇe . yātayatīti vā . ʻyata nārākāropaskārayoḵ . tīvravedanānāma .. pīḍyate'nayeti pīḍā . ʻpīḍa avagāhane . bādhyate yayā bādhā . ʻbādhṛ viloḍane . vyathyante'nayeti vyathā . ʻvyatha bhayasaṃcalanayoḵ . duṣṭāni khānīndriyāṇyasminniti duḥkham . duḥkhamātranāmāni .. amanaso bhavam āmanasyam . mānase sādhu mānasyaṃ, tanna bhavatītyāmanasyam . prasūterjātaṃ prasūtijam . duḥkhaviśeṣanāmāni .. kaṣati hiṃsayatīti kaṣṭam . ʻkaṣa hiṃsāyām . kṛṇatti veṣṭayatīti kṛcchram . ʻkṛtī veṣṭane . ā samantāt bhiyaṃ lātīti ābhīlam . ʻlā dāne . śarīrapīḍānāmāni .. pāḍādyābhīlāntāni nāmāni duḥkhavācakānīti kecit . triṣveṣāṃ bhedyagāmi yat . eṣāṃ śabdānāṃ duḥkhādīnāṃ madhye yad bhedyagāmi viśeṣyagāmi tat triṣu; kaṣṭā sevā, kaṣṭo bhṛtyabhāvaḥ, kaṣṭaṃ vyākaraṇamiti .. 3 ..
ityamarasośapadavivṛtau narakavargaḥ </Amarapadavivrti>
<Amarapadaparijata><AK.01.11.003>  
viṣṭirājūḥ . karmanarakanāmanī . bhāṣayā ʻveṭṭü . strīliṅgamadhyapāṭhāt strīliṅgau . ʻtriṣu karmakare viṣṭistryājūrvetanakarmasü iti rudraḥ .. kāraṇā—tīvravedanā . atyantaduḥkhanāmāni .. pīḍā—duḥkham . duḥkhanāmāni .. bādhā cābādheti cātra rūpadvayaṃ saṃbhāvyam . ʻbādhā duḥkhaniṣedhayoḵ iti vaijayantī (pṛ. 222, ślo. 25) . ʻābādhā vedanā duḥkham iti halāyudhaḥ (a. mā. 3. 4) . atrāpi duḥkhaṃ duṣkhamiti rūpadvayasya saṃbhāvanā . ʻkānto nayanānando bāle duḥkhena bhavati sadȫ iti rudraṭālaṃkāre (5. 28) binducyutakatvādvisargaśrutiḥ . ʻpuṣpabhūṣaṇaviṣāṇaghoṣaṇāduṣkhaduṣkṛtavarīṣu puṣkaram iti ūṣmabhedapāṭhāt ṣakāraśrutiḥ . āmanasyaṃ prasūtijam . prasavasaṃjātaduḥkhamāmanasyaṃ syāt . syāt kaṣṭaṃ—ābhīlam . kaṣṭanāmāni .. triṣveṣāṃ—yat . kaṣṭādayastrayo yadā bhedyagāminastadā triliṅgāḥ . kaṣṭā sevā . kaṣṭaḥ prasavaḥ . kaṣṭaṃ viṣabhakṣaṇam . anyathā napuṃsakaliṅgā eva . kaṣṭenātikrānto narakaḥ .. 3 ..
iti śrīvatsanṛsiṃhasūrisutamallināthasūriviracite'marapadapārijāte narakavargaḥ </Amarapadaparijata>
%%p. 01.156
12. vārivargaḥ
AK.01.12.001ab samudro'bdhirakūpāraḥ pārāvāraḥ saritpatiḥ .
AK.01.12.001cd udanvānudadhiḥ sindhuḥ sarasvān sāgaro'rṇavaḥ .. 1 ..
AK.01.12.002ab ratnākaro jalanidhiryādaḥpatirapāṃpatiḥ .
<Amarapadavivrti ><AK.01.12.001> 
samudra iti—samyagunatti samudraḥ . ʻundī kledane . samantāt mudaṃ rātīti vā . ʻrā dāne . mudrayā maryādayā sahita iti vā . āpo dhīyante atreti abdhiḥ . ʻḍudhāñ dhāraṇapoṣaṇayoḵ . maryādayā kuṃ bhuvaṃ na pṛṇātīti akūpāraḥ . ʻpṝ pālanapūraṇayoḵ . akutsitaṃ pāramasyeti vā . pāramāvṛṇotīti pārāvāraḥ . ʻvṛñ varaṇe . pāramapāramasya dustaratvāditi vā pārāpāraḥ . saritāṃ patiḥ saritpatiḥ . udakamastyasminniti udanvān . udakāni dhīyante'sminniti udadhiḥ . ʻḍudhāñ dhāraṇapoṣaṇayoḵ . syandate jalamatra sindhuḥ . ʻsyandū prasravaṇe . sarāṃsyatra santīti sarasvān . sagaraputraiḥ khātaḥ sāgaraḥ . arṇāṃsi jalāni santyasminniti arṇavaḥ . ratnānām ākaraḥ ratnākaraḥ . jalānāṃ nidhiḥ jalanidhiḥ . jalāni nitarāṃ dhīyante'sminniti vā . ʻḍudhāñ dhāraṇapoṣaṇayoḵ . yādasāṃ jalajantūnāṃ patiḥ yādaḥpatiḥ . apāṃ jalānāṃ patiḥ apāṃpatiḥ . appatirvā . samudranāmāni .. 1 .. </Amarapadavivrti>
<Amarapadaparijata><AK.01.12.001>  
samudro—pārāvāraḥ . āvārapārakūpārāvapi tatparyāyau . ʻāvārapāraḥ kūpāro ratnamīnābhidhākaraḵ iti dhanaṃjayaḥ . saritpatiḥ—arṇavaḥ . ʻarṇaso lopaścö (vā. 5. 2. 109) iti salopaḥ . ratnākaro—apāṃpatiḥ . samudranāmāni .. anuktam—ʻūrmimālī payorāśiḥ saritvān salilākaraḵ . etāni ca .. 1 .. </Amarapadaparijata>
AK.01.12.002cd tasya prabhedāḥ kṣīrodo lavaṇodastathāpare .. 2 ..
AK.01.12.003ab āpaḥ strī bhūmni vārvāri salilaṃ kamalaṃ jalam .
AK.01.12.003cd payaḥ kīlālamamṛtaṃ jīvanaṃ bhuvanaṃ vanam .. 3 ..
AK.01.12.004ab kabandhamudakaṃ pāthaḥ puṣkaraṃ sarvatomukham .
AK.01.12.004cd ambho'rṇastoyapānīyanīrakṣīrāmbuśambaram .. 4 ..
AK.01.12.005ab meghapuṣpaṃ ghanarasastriṣu dve āpyamammayam .
<Amarapadavivrti ><AK.01.12.002-4> 
tasyeti—kṣīramudakaṃ yasya kṣīrodaḥ . lavaṇamudakaṃ yasya lavaṇodaḥ . tathā apare . ke te ? dadhyudaḥ, ghṛtodaḥ, surodaḥ, ikṣūdaḥ, svādūdaḥ . samudraviśeṣanāmāni .. indreṇa āpyante āpaḥ . ʻāplṛ vyāptaü . bahupradeśaṃ vṛṇotīti vāḥ . vāri ca . ʻvṛñ varaṇe vār śabdo rephāntaḥ strīliṅgaśca pūrvasāhacaryāt . saratīti salilam . ʻsṛ gataü . kāmyate tṛṣitairiti kamalam . ʻkamu kāntaü . jalati jaḍībhavatīti jalam . ʻjala ghātane . payata iti payaḥ . ʻpaya gataü . pīyata iti vā . ʻpā pāne . kīlān jvālān alati vārayatīti kīlālam . ʻala bhūṣaṇaparyāptiśaktivāraṇeṣü . na mriyante'nenetyamṛtam . ʻmṛṅ prāṇatyāge . anena na mṛtamiti vā . jīvanti yeneti jīvanam . ʻjīva prāṇadhāraṇe . bhavati sarvamasmāditi bhuvanam . ʻbhū sattāyām . vanyate yācyata iti vanam . ʻvanu yācane . kaṃ sukhaṃ badhyate'tra kabandham . ʻbandha bandhane . kaṃ sukhaṃ badhnātīti vā . kamandhamiti pāṭhe kam andhamiti nāmadvayam . tṛṣitaiḥ kāmyata iti kam . ʻkamu kāntaü . anantyanenetyandham . ʻana prāṇane . unattītyudakam . ʻundī kledane . pīyate pāthaḥ . ʻpīṅ pāne . pātīti vā . ʻpā rakṣaṇe . puṣṇātīti puṣkaram . ʻpuṣa puṣṭaü . sarvato mukhaṃ yasya tat sarvatomukham . amati gacchatītyambhaḥ . ʻama gatyādiṣü . mukham ambhate vā anenetyambhaḥ . ʻabhi śabde . ṛṇotītyarṇaḥ . ṛcchatīti vā . ʻṛ gataü . tautīti toyam . ʻtuḥ āvaraṇārthe . tāyate pālayatīti vā toyam . ʻtāyṛ saṃtānapālanayoḵ . pīyata iti pānīyam . pātavyamiti vā . ʻpā pāne . nīyate nīram . ʻṇīñ prāpaṇe . kṣīyate kṣīram . ʻkṣi nivāsagatyoḵ . ʻkṣi kṣaye iti vā dhātuḥ . ghasyate vā . ʻghaslṛ adane . ambate mukhamanena ambu . ʻavi rabi labi śabde . śaṃ sukhaṃ vṛṇotīti śambaram . ʻvṛñ varaṇe . sambaramiti pāṭhe saṃvṛṇotīti saṃbaram . vabarayorabhedaḥ . meghasya puṣpaṃ meghapuṣpam . ghanasya raso ghanarasaḥ . etāni jalanāmāni .. apāṃ vikāraḥ āpyam . ammayaṃ ca . jalavikāranāmanī .. 2-4 .. </Amarapadavivrti>
<Amarapadaparijata><AK.01.12.002-4>  
tasya prabhedāḥ—apare . kṣīroda iti kṣīrasamudraḥ . ʻmanthodadhistu kṣīrābdhiḥ kṣīrodaḥ kalaśodadhiḵ iti vaijayantī (pṛ. 36, ślo. 11) . lavaṇoda iti kṣārasamudraḥ . ʻlāvaṇo lavaṇodaḥ syāt iti vaijayantī (pṛ. 35, ślo. 10) . aparaśabdenocyamānā dadhyudakaghṛtodakamadyodakekṣurasodakasvādūdakāḥ pañca samudrabhedāḥ . āpaḥ—vāḥ . rephāntanapuṃsakaḥ . vāri—ghanarasam . ʻghanarasamambhaḥ kṣīraṃ ghṛtamamṛtaṃ jīvanaṃ vanaṃ bhuvanam iti ratnakośapāṭhāt ghanarasaśabdaḥ napuṃsakaḥ . ʻvārna puṃsi striyo bhūmanyāpo ghanarasaḥ pumān iti vaijayantīpāṭhāt (pṛ. 154, ślo. 3) puṃliṅgaḥ . udakanāmāni .. anuktam—ʻsyāt kiṭṭimaṃ kṣārajalam . lavaṇodakaṃ kiṭṭimaṃ syāt . ʻsvādutoyaṃ tu śītalam . svādūdakanāma . triṣu—ammayam . abvikāranāmanī .. 2-4 .. </Amarapadaparijata>
%%p. 01.158
AK.01.12.005cd bhaṅgastaraṅga ūrmirvā striyāṃ vīcirathormiṣu .. 5 ..
AK.01.12.006ab mahatsūllolakallolau syādāvarto'mbhasāṃ bhramaḥ .
<Amarapadavivrti ><AK.01.12.005> 
bhaṅga iti—bhajyate bhaṅgaḥ . ʻbhañjo āmardane . taratīti taraṅgaḥ . ʻtṝ plavanataraṇayoḵ . ūrvatīti ūrmiḥ . ʻurvī hiṃsāyām . ṛcchatīti vā . ʻṛ gataü . strīpuṃsayoḥ . veti vṛddhiṃ gacchatīti vīciḥ . ʻvī gatyādiṣü . vīciḥ striyām . taraṅganāmāni .. ut ūrdhvaṃ loḍati ullolaḥ . ʻloḍṛ unmāde . kallate śabdāyate kallolaḥ . ʻkalla avyakte śabde . kat ūrdhvaṃ lolatīti kallolaḥ . mahātaraṅganāmanī .. āvartate cakravad bhrāmyatīti āvartaḥ . ʻvṛtu vartane . ambhobhramaṇanāma .. 5 .. </Amarapadavivrti>
<Amarapadaparijata><AK.01.12.005>  
bhaṅgastaraṅgaḥ—vīciḥ . taraṅganāmāni .. ūrmirvikalpitastrī . vīcirniyatastrī . athormiṣu—kallolau . mahāvīcivācakormiṣu ullolakallolau syātām .
ʻvīcirbhaṅgastaraṅgaḥ syāt tanmahattve ca kathyate .
ūrmirutkalikollolaḥ kallolo laharī tathā ..
iti halāyudhaḥ (a. mā. 3. 31) . ʻkallolalīlā muravairivāhȫ iti prayogaḥ candrakāvye . syādāvarto—bhramaḥ . ambhobhramaṇamāvartaḥ syāt .. 5 ..  </Amarapadaparijata>
%%p. 01.159
AK.01.12.006cd pṛṣanti bindupṛṣatāḥ pumāṃso vipruṣaḥ striyām .. 6 ..
AK.01.12.007ab cakrāṇi puṭabhedāḥ syurbhramāśca jalanirgamāḥ .
<Amarapadavivrti ><AK.01.12.006> 
pṛṣantīti—parṣantīti pṛṣanti . ʻpṛṣu secanahiṃsākleśaneṣü . takārāntanapuṃsakaliṅgaḥ . bindatīti binduḥ . ʻbidi avayave . parṣanti siñcantīti pṛṣatāḥ . vigatā pruṭ dāho'syāḥ vipruṭ . bindunāmāni .. cakrākāra eṣāmastīti cakrāṇi . vakrāṇīti pāṭhe vaṅkanāt vakrāṇi . ʻvaki kauṭilye gatau cö . jalaśirorūpaṃ puṭaṃ bhittvā niryāntīti puṭabhedāḥ . ʻbhidir vidāraṇe . bhramanti jalānyebhiriti bhramāḥ . ʻbhramu calane . jalāni nirgacchantyebhya iti jalanirgamāḥ . ʻgamlṛ gataü . jalanirgamanāmanī .. 6 .. </Amarapadavivrti>
<Amarapadaparijata><AK.01.12.006>  
pṛṣanti—vipruṣaḥ striyaḥ . jalabindunāmāni .. bahutvamatrāvivakṣitam . ʻvipruṭ strī pṛpato binduḥ stoko drapsaḥ pṛṣanna pum iti vaijayantī (pṛ. 25, ślo. 8) . vakrāṇi puṭabhedāḥ syuḥ . veṇyākārajalakauṭilyanāmanī .. bhramāḥ—nirgamāḥ . nīranirgamanāmanī . jalāgamanapathanāmeti kecit . ʻnillagaṃḍlü .. 6 .. </Amarapadaparijata>
AK.01.12.007cd kūlaṃ rodhaśca tīraṃ ca pratīraṃ ca taṭaṃ triṣu .. 7 ..
AK.01.12.008ab pārāvāre parārvācī tīre pātraṃ tadantaram .
<Amarapadavivrti ><AK.01.012.007> 
kūlamiti—kūlayatīti kūlam . ʻkūla āvaraṇe . rudhyata iti rodhaḥ, ruṇaddhi jalamiti vā . ʻrudhir āvaraṇe . sakārāntanapusaṃkaliṅgaḥ, akārānto'pi . tarantyasmāditi tīram . ʻtṝ plavanataraṇayoḵ . pratīraṃ ca . taṭatīti taṭam . ʻtaṭa ucchrāye . tīranāmāni .. paraṃ cārvāk ca parārvācī, te tīre pārāvāre ityucyete . pāryate uttāraṇakarma samāpyate'tra pāram . ʻpāra karmasamāptaü . paratīranāma .. na vidyate vāḥ udakamatra kadācidapīti avāram . arvāktīranāma .. pīyata iti pātram . ʻpīṅ pāne . ubhayatīramadhyapravāhasvarūpanāma .. 7 .. </Amarapadavivrti>
<Amarapadaparijata><AK.01.12.007>  
kūlaṃ—taṭaṃ triṣu . triṣviti taṭamātraviśeṣaṇam . ʻkūlaṃ tīraṃ prapātaśca prānte kacchastaṭī trayī iti vaijayantī (pṛ. 156, ślo. 32) . tīranāmāni .. pārāvāre—tadantaram . paraṃ tīraṃ pāraṃ syāt . arvāktīramavāraṃ syāt . tayormadhyaṃ pātraṃ syāt .. 7 .. </Amarapadaparijata>
%%p. 01.160
AK.01.12.008cd dvīpo'striyāmantarīpaṃ yadantarvāriṇastaṭam .. 8 ..
AK.01.12.009ab toyotthitaṃ tatpulinaṃ saikataṃ sikatāmayam .
<Amarapadavivrti ><AK.01.12.008> 
dvīpa iti—vāriṇo'ntaḥ vārimadhye yattaṭaṃ tasmin dvīpāntarīpaśabdau vartete . dvidhā gatāḥ āpo'sminniti dvīpaḥ . antargatā āpo'treti antarīpam . antarīpaṃ cāstriyāṃ vartate . udakamadhyasthataṭanāmanī .. toye kṣīṇe sati utthitaṃ dṛśyaṃ tat pulinamityucyate . pulatīti pulinam . ʻpula mahattve . toyotthitadvīpanāma .. sikatā atra santīti saikatam . sikatāmayataṭanāma .. 8 .. </Amarapadavivrti>
<Amarapadaparijata><AK.01.12.008>  
dvīpo—taṭam . dvīpamastrī . antarīpaṃ napuṃsakam . ete dve jalamadhyataṭanāmanī .. toyotthitaṃ—pulinam . toyotthitadvīpanāma . saikataṃ sikatāmayam . sikatāmayataṭanāma . ʻyinukadibvö .. 8 .. </Amarapadaparijata>
%%p. 01.161
AK.01.12.009cd niṣadvarastu jambālaḥ paṅko'strī śādakardamau .. 9 ..
AK.01.12.010ab jalocchvāsāḥ parīvāhāḥ kūpakāstu vidārakāḥ .
<Amarapadavivrti ><AK.01.12.009> 
niṣadvara iti—niṣīdanti varāhādayo'treti niṣadvaraḥ . ʻṣadlṛ viśaraṇagatyavasādaneṣü . niṣīdantyasminniti niṣat, tāṃ vṛṇotīti vā . ʻvṛñ varaṇe . jamati gatiṃ bhakṣayatīti jambālaḥ . ʻcamu chamu jamu adane . pañcyante gantṝṇāṃ padānyatreti paṅkaḥ . ʻpaci vyaktīkaraṇe . śīyate pādo'tra śādaḥ . ʻśadlṛ śātane . kardatīti kardamaḥ . ʻkarda kutsite śabde . kṛṇoti hiṃsayatīti vā . ʻkṛñ hiṃsāyām . paṅkanāmāni .. pravṛddhaṃ jalamucchvasitīti yairmārgaiḥ te jalocchvāsāḥ . ʻśvasa prāṇane . parito jalaṃ vahantīti parīvāhāḥ . taṭākānte pravṛddhajalanirgamāya kṛtamārganāma .. svalpāḥ kūpāḥ kūpakāḥ . vidāryante vidārakāḥ . ʻdṝ vidāraṇe . śuṣkanadyādau jalalābhāya kriyamāṇagartanāma .. 9 .. </Amarapadavivrti>
<Amarapadaparijata><AK.01.12.009>  
niṣadvarastu—kardamau . paṅkanāmāni .. jalocchvāsāḥ parīvāhāḥ . taṭākānte pravṛddhajalanirgamāya kṛtamārganāmanī . ʻcaruvumaravö . ʻpūrotpīḍe taṭākasya parivāha pratikriyȫ ityuttararāmacarite (3. 29) . kūpakāstu vidārakāḥ . śuṣkanadyādau jallābhāya kriyamāṇagartanāmanī . bhāṣayā ʻcalamalü . anuktam—ʻavatāro ghaṭṭastīrtham . jalāvataraṇanāmāni . ʻnillirevü .. 9 .. </Amarapadaparijata> 
%%p. 01.162
AK.01.12.010cd nāvyaṃ triliṅgaṃ nautārye striyāṃ naustaraṇistariḥ .. 10 ..
AK.01.12.011ab uḍupaṃ tu plavaḥ kolaḥ sroto'mbusaraṇaṃ svataḥ .
<Amarapadavivrti ><AK.01.12.010> 
nāvyamiti—nāvā tāryaṃ nāvyam . nautāryajalanāma .. nudyate iti nauḥ . ʻṇuda preraṇe . nayatīti vā . ʻṇīñ prāpaṇe . taratyanayā nadīṃ taraṇiḥ . tariśca . ʻtṝ plavanataraṇayoḵ . taraṇī taririti vā pāṭhaḥ . naunāmāni .. ūrdhvamupyate uḍupam . ʻḍuvap bījatantusaṃtāne . uḍavaḥ āpaḥ tābhyo rakṣati pātītyuḍupam . ʻpā rakṣaṇe . plavante'neneti plavaḥ . ʻpluṅ gatau jalopari sarpaṇe cö . kolati saṃstyāyatīti kolaḥ . ʻkula saṃstyāne bandhuṣu cö . tṛṇaplavanāmāni .. svataḥ sravatīti srotaḥ . ʻsru gataü . akṛtrimāmbusaraṇanāma .. 10 .. </Amarapadavivrti>
<Amarapadaparijata><AK.01.12.010>  
nāvyaṃ—nautārye . nāvā tartuṃ yogyaṃ nāvyaṃ syāt . striyāṃ—tariḥ . nāvo nāmāni .. striyāmiti jātiviśeṣaṇam . iyaṃ nauriyaṃ taraṇiḥ, iyaṃ taririyamaṅginī .. anuktam—ʻyānapātraṃ pravahaṇaṃ vohitthaṃ ca vahitrakam . yānapātranāmāni .. uḍupaṃ—kolaḥ . tṛṇaplavanāmāni . ʻteppö .. anuktam—ʻtaraṇḍaścarmapātrādi . jalataraṇāya kalpitavartulacarmapātrādistaraṇḍaḥ syāt . ʻārohyo'sau taraṇḍakaḵ iti vaijayantī (pṛ. 155, ślo. 16) . sroto—svataḥ . svato'mbusaraṇaṃ pravāhaḥ . tat srotaḥ syāt . ʻoghaḥ pravāho veṇī ca dhārā sroto rayaḥ smṛtaḵ iti halāyudhaḥ (a. mā. 3. 47) .. 10 .. </Amarapadaparijata>
AK.01.12.011cd ātarastarapaṇyaṃ syād droṇī kāṣṭhāmbuvāhinī .. 11 ..
AK.01.12.12ab sāṃyātrikaḥ potavaṇik karṇadhārastu nāvikaḥ .
<Amarapadavivrti ><AK.01.12.011> 
ātara iti—ātarantyaneneti ātaraḥ . ʻtṝ plavanataraṇayoḵ . āvāpa iti vā pāṭhaḥ . ā samantādupyate āvāpaḥ . ʻḍuvap bījasaṃtāne . tarasya taraṇasya paṇyaṃ mūlyaṃ tarapaṇyam . nadītaraṇāya nāvikadeyamūlyanāmanī .. dravatyasyāṃ jalamiti droṇī . ʻdru gataü . kāṣṭhapāṣāṇādinirmitāmbuvāhinīnāma .. samuditānāṃ yātrā saṃyātrā dvīpāntaragamanām . sā prayojanamasya sāṃyātrikaḥ . pote vaṇik potavaṇik . vahitravaṇiṅnāma .. karṇam aritraṃ dhārayatīti karṇadhāraḥ. ʻdhṛñ dhāraṇe . nāvā taratīti nāvikaḥ . ʻtṝ plavanataraṇayoḵ . nautārayitṛnāmanī .. 11 .. </Amarapadavivrti>
<Amarapadaparijata><AK.01.12.011> 
ātarastarapaṇyaṃ syāt . tarapaṇyaṃ taraṇamūlyam tadātaraḥ syāt . droṇī kāṣṭhāmbuvāhinī . droṇīnāmanī .. ʻdoni . kāṣṭhāmbuvāhinīti karikalabhasadṛśaprayogaḥ . ʻdoṇī syādambuvāhinyāṃ dravabhāṇḍe giriplave iti vaijayantī (pṛ. 221, ślo. 18) . sāṃyātrikaḥ potavaṇik . sāṃyātrika iti vahitravyavahāriṇo nāma . vahitramiti pāṣāṇādi(?)nirmitayānapātraviśeṣaḥ . tarivyavahārī ca bhavati . ʻtarīṣu tatratyamaphalgubhāṇḍaṃ sāṃyātrikānāvapato'bhyanandat iti māghaprayogāt (śiśu. 3. 76) . karṇadhārastu nāvikaḥ . taraṇitārayitṛnāmanī .. 11 .. </Amarapadaparijata>
%%p. 01.163
AK.01.12.012cd niyāmakāḥ potavāhāḥ kūpako guṇavṛkṣakaḥ .. 12 ..
AK.01.12.013ab naukādaṇḍaḥ kṣepaṇī syādaritraṃ kenipātakaḥ .
<Amarapadavivrti ><AK.01.12.012> 
niyāmakā iti—niyacchanti potaṃ niyāmakāḥ . ʻyama uparame potaṃ vahantīti potavāhāḥ . ʻvaha prāpaṇe . potavāhanāmanī .. kūpapratikṛtitvāt kūpakaḥ . guṇena rajjvā baddho vṛkṣaḥ guṇavṛkṣakaḥ . potamadhyasthapatākāstambhanāmanī .. naukāyāḥ preraṇadaṇḍo naukādaṇḍaḥ . kṣipyate nauranayeti kṣepaṇī, kṣepaṇirvā . ʻkṣipa preraṇe . naupreraṇadaṇḍanāmanī .. ṛcchati nauranenetyaritram . ʻṛ gatiprāpaṇayoḵ . ke jale nāvo nipātyante'neneti kenipātakaḥ . ʻpatlṛ gataü . naupravartakadarvīnāmanī .. 12 .. </Amarapadavivrti>
<Amarapadaparijata><AK.01.12.012>  
niyāmakāḥ potavāhāḥ. vahitratārayitṛnāmanī .. kūpako guṇavṛkṣakaḥ. guṇena baddhapotamadhyagatastambhanāmanī .. naukādaṇḍaḥ kṣepaṇī syāt . naukāprerakadaṇḍaḥ kṣepaṇī syāt . aritraṃ kenipātakaḥ . naudarvināmanī .. 12 .. </Amarapadaparijata>
%%p. 01.164
AK.01.12.013cd abhriḥ strī kāṣṭhakuddālaḥ sekapātraṃ tu secanam .. 13 ..
AK.01.12.014ab yānapātraṃ tu poto'bdhibhave triṣu samudriyam .
AK.01.12.014cd klībe'rdhanāvaṃ nāvo'rdhe'tītanauke'tinu triṣu .. 14 ..
<Amarapadavivrti ><AK.01.12.013-14> 
abhririti—abhrayati pote lavaṇādikaṃ pātayatīti abhriḥ . ʻabhra gataü . kāṣṭhanirmitaḥ kuddālaḥ kāṣṭhakuddālaḥ . lavaṇādikhananakāṣṭhakuddālanāmanī .. sekāya pātraṃ sekapātram . sicyate'nena naukājalamiti secanam . ʻṣica kṣaraṇe . potarandhrapraviṣṭajalasya bahiḥsecanāya niyojitadārupātranāmanī .. yānāya pātraṃ yānapātram . pūyate kālakrameṇeti potaḥ . ʻpūyī viśaraṇe . vahitranāmanī .. samudre bhavaṃ samudriyam . triṣu . kathaṃ samudriyā āpaḥ, samudriyaṃ lavaṇaṃ, samudriyastaraṅga ityādi . abdhibhavamuktādināma .. nāvo'rdham ardhanāvam . nāvo'rdhanāma .. atītā nauryena atinu . nāvamatikrāntamiti vā . atītanaukajalādināma .. 13-14 .. </Amarapadavivrti>
<Amarapadaparijata><AK.01.12.013-14>  
abhriḥ—kāṣṭhakuddālaḥ . dārumayakuddālo'bhriḥ syāt . abhripurandhriśauriśarāritandrivallarivaligāliśaṣkulihalidhūliśabdā hrasvāntā dīrghāntāśca bhavantītyaruṇadattaliṅgānuśāsane samyak pratipāditam .. sekapātraṃ—secanam . jalasekabokkāṇaḥ secanaṃ syāt . ʻpotarandhrapraviṣṭajalasya bahiḥsecanāya nirmitadārupātranāmö iti vadanti . tadasat . ʻcarmapātraṃ tu bokkāṇaḵ iti vāmanaliṅgānuśāsanavacanāt . yānapātraṃ tu potaḥ . vahitranāmanī .. abdhibhave—samudriyam . abdhau samudre bhavaṃ samudriyaṃ syāt . tacca triliṅgam . klībe—ardhe . nāvo'rdhe'rdhanāvaṃ syāt . ardhanāvamardhanāvīti hi strinapuṃsakayordṛśyata iti śākaṭāyanaḥ (2. 1. 167) .. atītanauke—triṣu . nāvamatikrāntamatinu syāt . ʻhrasvo napuṃsake prādipadikasyö (1. 2. 47) iti hrasvaḥ . ʻstrīpuṃsayostu atinaü .. 13-14 .. </Amarapadaparijata>
AK.01.12.015ab triṣvāgādhāt prasanno'cchaḥ kaluṣo'naccha āvilaḥ .
AK.01.12.015cd nimnaṃ gabhīraṃ gambhīramuttānaṃ tadviparyaye .. 15 ..
%%p. 01.165
AK.01.12.016ab agādhamatalasparśe kaivarte dāśadhīvarau .
<Amarapadavivrti ><AK.01.12.015> 
triṣviti—vakṣyamāṇāgādhaparyantāḥ śabdāḥ triṣu vartante . prasīdatīti prasannaḥ . ʻṣadlṛ viśaraṇagatyavasādaneṣü . na chādyate dṛṣṭirityacchaḥ . ʻchada apavāraṇe . nirmalanāmanī .. kaṃ jalaṃ lunātīti kaluṣam . ʻlañ chedane . kaṃ luṣati hinastīti ʻvā . ʻluṣa hiṃsāyam . na acchaḥ anacchaḥ . āvilatītyāvilaḥ . ʻvila saṃvaraṇe . anirmalanāmāni .. khananāya nitarāṃ manatīti nimnaḥ . ʻmnā abhyāse . gamanena bhiyaṃ rātīti gabhīraṃ gambhīraṃ ca . rā dāne . gāṃ bhuvaṃ bhiyamīrayatīti vā . ʻīra preraṇe . atyarthanimnanāmāni .. ut ūrdhvaṃ tanyate uttānam . ʻtanu vistāre . nimnaviparyayanāma .. na gādham agādham . nāsti gādhaḥ pratiṣṭhā asyeti vā . ʻgādhṛ pratiṣṭhālipsayorgranthe cö . na vidyate talasparśo'tra atalasparśaḥ . agādhanāmanī .. ke jale vartante iti kevartāḥ matsyādayaḥ, teṣāmayaṃ hantā kaivartaḥ . ʻvṛtu vartane . vikrayeṇa matsyān dāśati dāśaḥ . ʻdāśṛ dāne . dāśnoti matsyāniti vā . ʻdāśṛ hiṃsāyām . dhatte matsyāniti dhīvaraḥ . ʻḍudhāñ dhāraṇapaṣaṇayoḵ . dhyāyati matsyāniti vā . ʻdhyai cintāyām . jālikanāmāni .. 15 .. </Amarapadavivrti>
<Amarapadaparijata><AK.01.12.015>  
triṣvāgādhāt . agādhaśabdāvadhi te triliṅgāḥ triṣviti punargrahaṇāt . prasanno'cchaḥ . nirmalanāmanī . ʻteṭö . kaluṣo—āvilaḥ . anirmalanāmāni . ʻkalaṃkuṭö . nimnaṃ—gambhīram . atyarthanimnanāmāni .. uttānaṃ tadviparyaye . nimnaviparyayanāma .. agādhamatalasparśaḥ . talasparśavihīnanāma .. kaivarte—dhīvarau . jālikanāmāni .. ʻśāla . . . . dāśapurīśe —ityūṣmabhedapāṭhāt tālavyaḥ . ʻkaivartabhṛtyayordāso dāsī bāṇā ca ceṭikȫ iti rudrābhidhānakośapāṭhād dantyaḥ .. 15 .. </Amarapadaparijata>
AK.01.12.016cd ānāyaḥ puṃsi jālaṃ syācchaṇasūtraṃ pavitrakam .. 16 ..
AK.01.12.017ab matsyadhānī kuveṇī syād baḍiśaṃ matsyavedhanam .
<Amarapadavivrti ><AK.01.12.016> 
ānāya iti—ānīyante matsyā aneneti ānāyaḥ . ʻṇīñ prāpaṇe . jālavat gavākṣavat tiṣṭhatīti jālam . jale kṣipyata iti vā . jālanāmanī .. śaṇamayaṃ sūtraṃ śaṇasūtram . nimajjanena jalaṃ punātīti pavitrakam . nirmatsyatvena vā . ʻpūñ pavane . jālarajjunāmanī .. matsyā dhīyante'treti matsyadhānī . kutsitaṃ veṇante matsyā atra kuveṇī . ʻveṇṛ gatijñānacintāniśāmanavāditragrahaṇeṣü . matsyakaraṇḍikānāmanī .. balino matsyān śyatīti baḍiśam . ʻśo tanūkaraṇe . matsyā vidhyante yena tat matsyavedhanam . ʻvyadha tāḍane . matsyagalagrāhakasāmiṣavakrāyomayayantranāmanī .. 16 .. </Amarapadavivrti>
<Amarapadaparijata><AK.01.12.016>  
ānāyaḥ—jālaṃ syāt . jālanāmanī . ʻvalö . śaṇasūtraṃ pavitrakam . jālādirajjunāmanī . ʻsannaputrādü . matsyadhānī—syāt . mīnakaraṇḍikānāmanī . ʻmīnabuṭṭi . baḍiśaṃ matsyabandhanam . matsyagrāhakāyoyantranāmanī . ʻgālamü .
ʻajānan dāhātmyaṃ patatu śalabhastīvradahane
sa mīno'pyajñānād baḍiśayutamaśnātu piśitam .
iti bhartṛhariḥ (vai. śa. 18) .
ʻbaḍiśakroḍapāṭalam .
tārakaṃ rasanaṃ nīḍamete ṭābantakāḥ striyām ..
iti trikāṇḍaśeṣapāṭhād (pṛ. 38, ślo. 1047-8) baḍiśetyapi syāt .. 16 .. </Amarapadaparijata>
%%p. 01.166
AK.01.12.017cd pṛthuromā jhaṣo matsyo mīno vaisāriṇo'ṇḍajaḥ .. 17 ..
AK.01.12.018ab visāraḥ śakalī cātha gaḍakaḥ śakalārbhakaḥ .
<Amarapadavivrti ><AK.01.12.017> 
pṛthurometi—pṛthūni romāṇi mukhadeśe yasya saḥ pṛthuromā . bālamatsyān jhaṣatīti jhaṣaḥ . ʻjhaṣa hiṃsāyām . mādyati māṃsajighṛkṣayā muhyatīti matsyaḥ . ʻmadi harṣaglapanayoḵ . mīyate dhīvareṇa mīnaḥ . ʻmīñ hiṃsāyām . minoti kṣipati jalamiti vā . ʻḍumiñ prakṣepaṇe . visaratīti visārī . ʻsṛ gataü . visārī eva vaisāriṇaḥ . aṇḍājjāyata ityaṇḍajaḥ . ʻjī prādurbhāve . vicitraṃ saratīti visāraḥ . śakalaṃ śalyamasyāstīti śakalī . śakulīti vā pāṭhaḥ . śakula iti vā . śakyate grahītuṃ śakulaḥ . ʻśaklṛ śaktaü . matsyanāmāni .. gaḍati pucchācchoṭanāt gaḍakaḥ . ʻgaḍa secane . śakalārbhakanāma .. 17 .. </Amarapadavivrti>
<Amarapadaparijata><AK.01.12.017>  
pṛthuromā—matsyaḥ . maccho'pyatreti subhūtivacanānmaccho'pyasti . mīno vaisāriṇo'ṇḍajaḥ . visāryeva vaisāriṇa iti vyutpattiḥ . visāraḥ śakalī ca . ʻśakalī śalkī ca vijñeyaḵ iti halāyudhapāṭhāt (a. mā. 3. 35) śalkītyapi syāt . mīnanāmāni .. ʻṣaḍakṣīṇo'psucakama ātmāśī jalapippalaḵ . etāni ca . atha gaḍakaḥ śakulārbhakaḥ . adhikapucchamīnanāmanī . bhāṣayā ʻkucculamīnü .. 17 .. </Amarapadaparijata>
%%p. 01.167
AK.01.12.018cd sahasradaṃṣṭraḥ pāṭhīna ulūpī śiśukaḥ samau .. 18 ..
AK.01.12.019ab naḍamīnaścilicimaḥ proṣṭhī tu śapharī dvayoḥ .
<Amarapadavivrti ><AK.01.12.018> 
sahasradaṃṣṭra iti—bahudaṃṣṭratvāt sahasradaṃṣṭraḥ . bhakṣyatayā sāstreṣu paṭhyata iti pāṭhīnaḥ . ʻpaṭha vyaktāyāṃ vāci . pāṭhayati svajātīyaviruddhamiti vā . pāṭīna iti pāṭhe pāṭayatīti . ʻpaṭa bhedane . bahudaṃṣṭramatsyanāmanī .. ut ūrdhvaṃ lumpati bhramatīti ulūpī . ʻluplṛ chedane . u savismayaṃ lupyati paṅkajādikamiti vā . ʻlupa vimohane . śiśuriva śiśukaḥ . śiśuvaccapalamatsyanāmanī .. naḍākhyatṛṇe mīnaḥ naḍamīnaḥ . cīyate līyate cilicimaḥ . ʻciñ cayane . ʻlīṅ śleṣaṇe . tṛṇasaṃcārimatsyanāmanī .. proṣati pittādikamiti proṣṭhī . ʻuṣa pluṣa dāhe . śaphān gatisādhanāvayavān riṇāti pīḍayatīti śapharī . ʻrī gatireṣaṇayoḵ . pittaghnamatsyanāmanī .. 18 .. </Amarapadavivrti>
<Amarapadaparijata><AK.01.12.018>
sahasradaṃṣṭraḥ pāṭhīnaḥ . bahudaṃṣṭramīnanāmanī . ʻbeḍiśamīnü . ulūpī—samau . śiśuvaccapalamatsyanāmanī . ʻsasiyalü .. naḍamīnaścilicimaḥ . vṛścikākāramatsyanāmanī . ʻtelumīnü . proṣṭhī—dvayoḥ . pittaghnamīnanāmanī .. 18 .. </Amarapadaparijata>
%%p. 01.168
AK.01.12.019cd kṣudrāṇḍamatsyasaṃghātaḥ potādhānamatho jhaṣāḥ .. 19 ..
AK.01.12.020ab rohito madguraḥ śālo rājīvaḥ śakulastimiḥ .
AK.01.12.020cd timiṃgilādayaścātha yādāṃsi jalajantavaḥ .. 20 ..
<Amarapadavivrti ><AK.01.019-20>  
kṣudreti—kṣudrāṇāmaparimitaparimāṇānāṃ matsyānāmaṇḍājjātāḥ, teṣāṃ matsyānāṃ saṃghātaḥ kṣudrāṇḍamatsyasaṃghātaḥ . potā matsyapotā ādhīyante'sminniti potādhānam . ʻḍudhāñ dhāraṇapoṣaṇayoḵ . matsyapotasamūhanāmanī .. rohitavarṇatvāt rohitaḥ . jale majjatīti madguraḥ . ʻṭumasjo śuddhaü . śalati śīghraṃ gacchatīti śālaḥ . ʻśala cala āśugamane . rājyaḥ rekhā asya santīti rājīvaḥ . śaknoti gantuṃ śakulaḥ . ʻśaklṛ śaktaü . timyatīti timiḥ . ʻtima ārdrībhāve . timiṃ gilatīti timiṃgilaḥ . ʻgṝ nigaraṇe . evamādīni jhaṣabhedanāmāni .. yāntīti yādāṃsi . ʻyā prāpaṇe . yatante hantuṃ matsyāniti vā . ʻyatī prayatne . jale vidyamānā jantavaḥ jalajantavaḥ . krūrajalajantunāma .. 19-20 .. </Amarapadavivrti>
<Amarapadaparijata><AK.01.12.019-20>  
kṣudrāṇḍa—potādhānam . matsyasamūhanāmāni .. atho jhaṣaḥ—timiṃgilādayaśca . ʻmakaro matsyarāḍ jhaṣaḵ iti vaijayantī (pṛ. 152, ślo. 51) . jhaṣādayaḥ pṛthakpṛthaṅbhatsyāḥ . atha yādāṃsi jalajantavaḥ . krūrajalajantavo yādāṃsītyucyante . ʻantarjalacaraṃ sattvaṃ krūraṃ yādo'bhidhīyate iti halāyudhaḥ (a. mā. 3. 34) .. 19-20 .. </Amarapadaparijata> 
%%p. 01.169
AK.01.12.021ab tadbhedāḥ śiśumārodraśaṅkavo makarādayaḥ .
AK.01.12.021cd syāt kulīraḥ karkaṭakaḥ kūrme kamaṭhakacchapau .. 21 ..
<Amarapadavivrti ><AK.01.12.021> 
tadbhedā iti—śiśūn mārayatīti śiśumāraḥ. ʻmṛṅ prāṇatyāge . unaktītyudraḥ . ʻundī kledane . śaṅkate'smāt lokaḥ śaṅkuḥ . ʻśaki śaṅkāyām . māyāṃ karotīti makaraḥ . ʻḍukṛñ karaṇe . prāṇikabalane mukhaṃ kiratīti vā . ʻkṝ vikṣepe . ādiśabdena jalahastigrāhādayaḥ . evamādīni yādobhedanāmāni .. kau bhūmau līyata iti kulīraḥ . ʻlīṅ śleṣaṇe . kulīḥ paralokāya īrayatīti vā . ʻīra preraṇe . kṛṇāti jananīṃ karkaṭakaḥ . ʻkṝ hiṃsāyām . karkaṭanāmanī .. kutsitaḥ ūrmiḥ vego'sya kūrmaḥ . kaṃ jalam ūrvati prāṇibhakṣaṇāyeti vā . ʻūrvī hiṃsāyām . ke jale maṭhatīti kamaṭhaḥ . ʻmaṭha madanivāsayoḵ . yajñārthaṃ kāmyata iti vā . ʻkamu kāntaü . kacchena pucchena pibatīti kacchapaḥ . ʻpā pāne . kacchamanūpadeśaṃ pāti kṣudrajantubhakṣaṇeneti vā . ʻpā rakṣaṇe . kūrmanāmāni .. 21 .. </Amarapadavivrti>
<Amarapadaparijata><AK.01.12.021>  
tadbhedāḥ—makarādayaḥ .
ʻśaṅkuḥ kacchapasaṃsthānaḥ śiṃśumāro'mbumarkaṭaḥ .
udraḥ syājjalamārjāra ālabhyaścāmbusūkaraḥ ..
śiṃśumārādayaśca pūrvoktamakarādayaśca yādobhedāḥ . syāt—karkaṭakaḥ . kulīranāmanī . āndhrabhāṣayā ʻyaṃdrikāyö . ʻpṛṣṭhacakṣurdvidhāgatiḵ . ete dve ca . kūrme—kacchapau . kūrmanāmāni . ʻpañcagūḍhaścaturgatiḵ . ete dve ca .. 21 .. </Amarapadaparijata>
AK.01.12.022ab grāho'vahāro nakrastu kumbhīro'tha mahīlatā .
AK.01.12.022cd gaṇḍūpadaḥ kiṃculako nihākā godhikā same .. 22 ..
AK.01.12.023ab raktapā tu jalūkāyāṃ striyāṃ bhūmni jalaukasaḥ .
<Amarapadavivrti ><AK.01.12.022> 
grāha iti—gṛhṇāti na muñcati prāṇina iti grāhaḥ . ʻgraha upādāne . avaharatītyavahāraḥ . ʻhṛñ haraṇe . avarāha iti vā pāṭhaḥ . tatpakṣe avarahayati sthalabhūmimiti avarāhaḥ . ʻraha tyāge . turaṅgamāsyamatsyanāmanī .. na krāmati atidūramiti nakraḥ . ʻkramu pādavikṣepe . kumbhino gajānīrayatīti kumbhīraḥ . ʻīra kṣepe . gajādikarṣanakranāmanī .. mahyāṃ lateva tiṣṭhatīti mahīlatā . gaṇḍvaḥ śarīragranthayaḥ, ta eva padānyasya gaṇḍūpadaḥ . mṛdādi kiṃcit liñcitvā culati apanayatīti kiṃculukaḥ . ʻcula saṃvaraṇe samucchrāye cö . latākārapāṭalavarṇakṛmināmāni .. nijahāti jalaṃ nihākā . ʻahok tyāge . gudhyatīti godhikā . ʻgudha pariveṣṭane . jalacaraprāṇiviśeṣanāmanī .. raktaṃ pibatīti raktapā . ʻpā pāne . jalam okaḥ sthānaṃ yasyā jalūkā . jalaukasaśca . jalūkānāmāni .. 22 .. </Amarapadavivrti>
<Amarapadaparijata><AK.01.12.022>  
grāho'vahāraḥ . ghoṭakamukhamīnanāmanī iti vadanti . tadasat . udakacaramaṇḍalisarpanāmanī . ʻtantunāgastathā tanturnāgo varuṇapāśakaḵ . etāni ca .. nakrastu kumbhīraḥ . nakranāmanī . ʻmosali . gajākarṣaṇamatsyanāmanī iti kecit . tadajñāna vijṛmbhitam . ʻgomukhastālujihvaścö . ete dve ca .. atha mahīlatā—kiṃculukaḥ . latākārapāṭalavarṇakṛmināmāni . ʻyaṭlü . nihākā—same . godhikānāmanī . ʻnīruḍumü . raktapā tu—jalaukasaḥ . jalūkānāmāni . ʻjalaukaḥ syājjalūkāyāṃ jalaukā jalajantuke . iti tārapālavacanāt jalaukāpi syāt . ʻjalaṅgö .. 22 .. </Amarapadaparijata>
%%p. 01.170
AK.01.12.023cd muktāsphoṭaḥ striyāṃ śuktiḥ śaṅkhaḥ syāt kambur astriyau .. 23 ..
AK.01.12.024ab kṣudraśaṅkhāḥ śaṅkhanakhāḥ śambūkā jalaśuktayaḥ .
<Amarapadavivrti ><AK.01.12.023> 
muktāsphoṭa iti—muktāḥ sphuṭanti yataḥ muktāsphoṭaḥ . ʻsphuṭa vikasane . muktā yataḥ śokantīti śuktiḥ . ʻśuka gataü . śuktināmanī .. śaṃ sukhaṃ khanati janayatīti śaṅkhaḥ . ʻkhanu avadāraṇe . śamayati duḥkhaṃ janānāmiti vā . ʻśamu upaśame . kāmyate maṅgalārthineti kambuḥ . ʻkamu kāntaü . śaṅkhanāmanī .. kṣudrāśca te śaṅkhāśca kṣudraśaṅkhāḥ . śaṅkhā nakhā iva śaṅkhanakhāḥ . śaṅkhavanna vidyate kham avakāśo'syeti vā . nadyādau vidyamānakṣudraśaṅkhanāmanī .. śaṃ vāntīti śambūkāḥ . ʻvā gatigandhanayoḵ . śāmyati duḥkhamiti vā . jale vidyamānāḥ śuktayaḥ jalaśuktayaḥ . jalaśuktināmanī .. 23 .. </Amarapadavivrti>
<Amarapadaparijata><AK.01.12.023>  
muktāsphoṭaḥ—śuktiḥ . śuktināmanī .. śaṅkhaḥ—astriyām . śaṅkhanāmanī . astrīśabda ubhayaviśeṣaṇam . ʻśaṅkho nidhau lalāṭāsthni kambau na strī iti nānārthaśāstre (3. 3. 18) svayameva vakṣyati . anuktam—ʻśamphā tu śaṅkhanisvānaḵ . śaṅkhadhvaniḥ śamphā syāt . ʻśaṅkhapātraṃ tu pāṭalī . śaṅkhapātraṃ pāṭalī syāt . kṣudraśaṅkhāḥ—jalaśuktayaḥ . jalaśuktināmāni . ʻnattagullalü . śambūkaśabdaḥ śaṅkhaśabdasāhacaryāt puṃliṅgaḥ . ʻśambūkaḥ śambuko jñeyaḥ śāmbūko'pi ca paṇḍitaḵ iti tārapālaḥ . jalaśuktisāhacaryāt strīliṅgo'pi .
ʻsindhoruccaiḥ pavanavalanāduccaladbhistaraṅgai-
stīraṃ nīto hatavidhivaśād dakṣiṇāvartaśaṅkhaḥ .
dagdhaḥ kiṃ vā bhavati manasīveti saṃdehinībhiḥ
śambūkābhiḥ saha paricayānnīyate pāmarībhiḥ ..
iti .. 23 .. </Amarapadaparijata>
%%p. 01.171
AK.01.12.024cd bheke maṇḍūkavarṣābhūśālūraplavadardurāḥ .. 24 ..
AK.01.12.025ab śilī gaṇḍūpadī bhekī varṣābhvī kamaṭhī ḍuliḥ .
<Amarapadavivrti ><AK.01.12.024> 
bheka iti—vibheti sarpāt bhekaḥ . ʻñibhī bhaye . maṇḍati śobhate taṭākādau maṇḍūkaḥ . ʻmaḍi bhūṣāyām . varṣāsu bhavatīti varṣābhūḥ . ʻbhū sattāyām . śalati utplutya gacchatīti śālūraḥ . ʻśala gataü . plavate plavaḥ . ʻpluṅ gatau jalopari sarpaṇe cö . śabdaiḥ karṇau dṛṇātīti darduraḥ . ʻdṛ vidāraṇe . bhekanāmāni .. śinoti śyatīti vā śilī . ʻśiñ niśāne . ʻśo tanūkaraṇe . śilati mṛdamiti vā . ʻśila uñche . gaṇḍūpadasya strī gaṇḍūpadī . bhekasya strī bhekī . varṣābhvāḥ strī varṣābhvī . kamaṭhasya strī kamaṭhī . ḍolayati jalamiti ḍuliḥ . ʻḍula utkṣepaṇe . kamaṭhajātistrīnāmanī .. 24 .. </Amarapadavivrti>
<Amarapadaparijata><AK.01.12.024>  
bheke—dardurāḥ . maṇḍūkanāmāni . ʻsyāt kendukaḥ prāvṛṣijaḥ strī tu kūpepiśācikȫ . ete ca . śilī gaṇḍūpadī . gaṇḍūpadastrīnāmanī .. bhekī varṣābhvī . bhekastrīnāmanī . ʻvarṣābhvaścö iti yaṇādeśaḥ . ʻdṛnpunaḥkaravarṣābhirbhuvaḵ iti śākaṭāyanaśāstre (1. 2. 39) karabhūśabdasyāpi yañādeśaḥ .. kamaṭhī ḍuliḥ . kamaṭhastrīnāmanī .. 24 .. </Amarapadaparijata>
%%p. 01.172
AK.01.12.025cd madgurasya priyā śṛṅgī durnāmā dīrghakośikā .. 25 ..
AK.01.12.026ab jalāśayo jalādhārastatrāgādhajalo hradaḥ .
<Amarapadavivrti ><AK.01.12.025> 
madgurasyeti—śṛṇātīti śṛṅgī . ʻśṝ hiṃsāyām . madguramatsyabhāryānāma .. duṣṭaṃ nāma yasyā durnāmā . ʻṇamu prahvatve śabde cö . ākārāntaḥ . dīrghakośātakyākāratvāt dīrghakośikā . hastijalūkānāmanī .. jalamāśete'tra jalāśayaḥ . ʻśīṅ svapne . jalasyādhāro jalādhāraḥ . sādhāraṇajalasthānanāmanī .. kallolairavyaktaṃ hrādate'treti hradaḥ . ʻhrāda avyakte śabde . agādhaṃ jalaṃ yatra saḥ agādhajalaḥ . agādhajalāśayanāma .. 25 .. </Amarapadavivrti>
<Amarapadaparijata><AK.01.12.025>  
madgurasya—śṛṅgī . madgurasya strī śṛṅgī syāt . sarpaśapharīnāma . ʻpāmumīnü . ʻśṛṅgī tu sarpaśapharī iti vaijayantī (pṛ. 151, ślo. 44) .. durnāmā dīrghakośikā . gajajalūkānāmanī . ʻyerucippö . subhūtiṭīkāyāmasya ṅīp ḍāp pratiṣedhābhyāṃ trairūpyaṃ darśitaṃ durnāmnīṃ durnāmāṃ durnāmānamiti .. jalāśayo jalādhāraḥ . sādhā- </Amarapadaparijata>
page 173 is left.
%%p. 01.174
<Amarapadavivrti ><AK.01.12.027> 
avadāraṇe . kṛtrimajalāśayanāmanī .. na khanyata ityakhātam . devaiḥ khanyata iti devakhātakam . akṛtrimajalāśayanāmanī .. 27 .. </Amarapadavivrti>
<Amarapadaparijata><AK.01.12.027> 
nemistrikāsya . kūpasya nemistrikā syāt . ʻtrikā kūpasya nemau strī pṛṣṭhavaṃśādhare trikam iti rabhasakośaḥ . vaṃśatrayeṇa rajjudhāraṇārthaṃ kūpāparikalpitatoraṇayantranāmanī . ʻgirakö .. pīnāho—yat . śilādikalpitakūpamukhabandhananāma . ʻbāviyonarikaṭṭü .. puṣkariṇyāṃ—syāt . kṛtrimajalāśayanāma .. akhātaṃ devakhātake . ʻakhāto devakhātake iti puṃskāṇḍe amaradattaḥ . devanirmitajalāśayanāma .. ʻdone .. 27 ..  </Amarapadaparijata>
AK.01.12.028cd padmākarastaṭāko'strī kāsāraḥ sarasī saraḥ .. 28 ..
AK.01.12.029ab veśantaḥ palvalaṃ cālpasaro vāpī tu dīrghikā .
<Amarapadavivrti ><AK.01.12.028> 
padmākara iti—padmānāmākaraḥ padmākaraḥ . taṭāni akati kuṭilaṃ yathā bhavati tathā prāpnotīti taṭākaḥ . ʻaka aga kuṭilāyāṃ gataü . pravāheṇa taṭāni tāḍayatīti vā taḍāgaḥ . ʻtaḍa āghāte . padmākaranāmanī .. kam udakamāsaratyatreti kāsāraḥ . ʻsṛ gataü . naḍvalāmbutvāt kāsanaṃ kutsanamiyartīti vā . ʻṛ gataü . kāsata iti vā . ʻkāsṛ śabde . sarati pravahatīti sarasī . saraśca . sānto'yam . ʻsṛ gataü . naḍvalavartimahājalāśayanāmāni .. viśanti mahiṣādayo'sminniti veśantaḥ . ʻviśa praveśane . palanti mahiṣādayo'treti palvalam . ʻpala gataü . alpaṃ ca tat saraśca alpasaraḥ . alpasaronāmāni .. upyate padmādikamasyāmiti vāpī . ʻḍuvap vījatantusaṃtāne . dīrghaiva dīrghikā . dīrghacaturaśratayā khātajalāśayanāmanī .. 28 .. </Amarapadavivrti>
<Amarapadaparijata><AK.01.12.028>  
padmākaraḥ—astrī . taḍāga iti kvacit pāṭhaḥ . ʻpathi pathikadṛśāṃ dattarāgastaḍāgaḵ iti dharmaśarṇābhyudayaḥ .. kāsāraḥ—saraḥ . saronāmanī . padmākaraśabdo rūḍho yaugikaśca . tena padmaśūnyamapi saraḥ padmākaraḥ syāt .. veśantaḥ—cālpasaraḥ . alpasaronāmāni .. vāpī—dīrghikā . dīrghacaturaśratayā nikhātajalāśayanāmanī . ʻkelākūli .. 28 .. </Amarapadaparijata> 
%%p. 01.175
AK.01.12.029cd kheyaṃ tu parikhādhārastvambhasāṃ yatra dhāraṇam .. 29 ..
AK.01.12.030ab syādālavālamāvālamāvāpo'tha nadī sarit .
AK.01.12.030cd taraṅgiṇī śaivalinī taṭinī hrādinī dhunī .. 30 ..
AK.01.12.031ab srotasvinī dvīpavatī sravantī nimnagāpagā .
(kūlaṃkaṣā nirjhariṇī rodhovakrā sarasvatī)
<Amarapadavivrti ><AK.01.12.029-30> 
kheyamiti—khanyata iti kheyam . ʻkhanu avadāraṇe . paritaḥ khanyata iti parikhā . durgaveṣṭanakhanikānāmanī .. ādhriyanta āpo'tra ādhāraḥ . ʻdhṛñ dhāraṇe . ambhodhāraṇagartanāma .. ālūyate khanyate'trīti ālavālam . ʻlūñ chedane . āvalate'mbho'treti āvālam . ʻvala saṃvaraṇe saṃcaraṇe cö . ā samantādupyante'mbhāṃsyatreti āvāpaḥ . ʻḍuvap bījatantusaṃtāne . sekārthaṃ taruṃ paritaḥ kṛtajalādhāranāmāni .. nadati jalavegeneti nadī . ʻṇada avyakte śabde . saratīti sarit . ʻsṛ gataü . taraṅgā asyāṃ santīti taraṅgiṇī . śaivalamasyāmastīti śaivalinī . taṭamasyā astīti taṭinī . hrādo'vyaktaśabdo'syāmastīti hrādinī . hrādunīti vā pāṭhaḥ . dhunoti pāpamiti dhunī . ʻdhūñ kampane . sroto'syāstīti srotasvinī . dvīpāni santyasyāmiti dvīpavatī . sravati giribhya iti sravantī . ʻsra gataü . nimnaṃ gacchatīti nimnagā . ʻgamlṛ gataü . apāṃ vegaḥ āpam . tena gacchatītyāpagā . apāṃ samūhaḥ āpam . tena gacchatīti vā . nadīnāmāni .. 29-30 .. </Amarapadavivrti>
<Amarapadaparijata><AK.01.12.029-30>  
kheyaṃ—parikhā . sālapariveṣṭanakhātikānāmanī . ʻagaḍite . khātiketi prauḍhaprayogaḥ . ʻyajjetumetāmiva khātikāmbhaśachāyācchalāt krāmati nāgalokam . iti dharmaśarmābhyudayaḥ (1. 62) .. ādhāraḥ—dhāraṇam . yasmin kasmin deśe śālyādisasyasaṃvardhanāyodakaṃ pratibaddhaṃ sa ādhāraḥ syāt . ʻsetü ʻkattuvö .. syādālavālam—āvāpaḥ . vṛkṣalatāderjalasecanārthaṃ nibaddhasetunāmāni . ʻceṭla pādukucesina kudurü . ādhāraśabdo'trāpi saṃpadyate . ʻādhārabandhapramukhaiḥ prayatnaiḥsaṃvardhitānāṃ sutanirviśeṣam iti raghuvaṃśe (5. 6) . atha nadī—āpagā . āpaṃ samudraṃ gacchatītyāpageti vyutpattyā āpaśabdaḥ samudraparyāyaḥ . nadīnāmāni .. anuktam—
ʻkūlaṃkaṣā nirjhariṇī rodhovaktrā payasvinī .
srotovahā ca hradinī ..
etīni ca .. 29-30 .. </Amarapadaparijata>
%%p. 01.176
AK.01.12.031cd gaṅgā viṣṇupadī jahnutanayā suranimnagā .. 31 ..
AK.01.12.032ab bhāgīrathī tripathagā trisrotā bhīṣmasūrapi .
<Amarapadavivrti ><AK.01.12.031> 
gaṅgeti—haraśirasaḥ gāṃ bhuvaṃ gatā gaṅgā . haricaraṇāt bhūmiṃ gatā vā . viṣṇupadotthā viṣṇupadī . jahnostanayā jahnutanayā . jāhnavī ca . surāṇāṃ nimnagā suranimnagā . bhagīrathasyāpatyaṃ, tasyeyamiti vā bhāgīrathī . trayāṇāṃ pathāṃ samāhārastripatham . tena gacchatīti tripathagā . trīṇi srotāṃsi yasyāḥ sā trisrotāḥ . bhīṣmaṃ sūyate bhīṣmasūḥ . ʻṣūṅ prāṇiprasave . gaṅgānāmāni .. 31 .. </Amarapadavivrti>
<Amarapadaparijata><AK.01.12.031>  
gaṅgā—bhīṣmasūrapi . gaṅgānāmāni . ʻgharmadravī haimavatī trimārgā haraśekharȫ . etāni ca .. 31 .. </Amarapadaparijata>
AK.01.12.032cd kālindī sūryatanayā yamunā śamanasvasā .. 32 ..
AK.01.12.033ab revā tu narmadā somodbhavā mekhalakanyakā .
<Amarapadavivrti ><AK.01.12.032> 
kālindīti—kalindaparvatodbhavā kālindī . sūryasya tanayā sūryatanayā . yamena yamalajā yamunā . śamanasya yamasya svasā śamanasvasā . yamunānāmāni .. revate vindhyādrau revā . ʻrevṛ gataü . narma keliṃ dadātīti narmadā . ʻḍudāñ dāne . soma udbhavo yasyāḥ sā somodbhavā . somavaṃśajena purūravasā bhuvaṃ pratyavatāritā vā . mekhalādreḥ kanyakā, udbhavatvāt, mekhalakanyakā . narmadānāmāni .. 32 .. </Amarapadavivrti>
<Amarapadaparijata><AK.01.12.032>  
kālindī—śamanasvasā . yamunānāmāni .. revā tu—mekhalakanyakā . narmadānāmāni .. 32 .. </Amarapadaparijata>
%%p. 01.177
AK.01.12.033cd karatoyā sadānīrā bāhudā saitavāhinī .. 33 ..
AK.01.12.034ab śatadrustu śutudriḥ syād vipāśā tu vipāṭ striyām .
<Amarapadavivrti ><AK.01.12.033> 
karatoyeti—īśvarasya karatoyājjātā karatoyā . sadā nīramasyāmiti sadānīrā . gaurīpradāne śarvakarajalajātanadīnāmanī .. bāhubalaṃ dadātīti bāhudā . bahudena kārtavīryeṇāvatāritatvād vā . sitamambu vahatīti sitavāhinī . sitavāhinyeva saitavāhinī . kārtavīryāvatāritanadīnāmanī .. putraśokārtaṃ śilāṃ badhvā praviṣṭaṃ vasiṣṭhaṃ dṛṣṭvā bhayāt śatadhā dravatīti śatadruḥ . śu śobhanaṃ yathā pāpaṃ tudatīti śutudriḥ . ʻtuda vyathane . putraśokākulavasiṣṭhapraviṣṭanadīnāmanī .. vigatāḥ pāśā yatra vipāśā . vipāṭ ca . vipāśānadīnāmanī .. 33 .. </Amarapadavivrti>
<Amarapadaparijata><AK.01.12.033>  
karatoyā sadānīrā . karatoyākhyanadīnāmanī .. bāhudā saitavāhinī . prajñāditvādaṇ (5. 4. 38) . bāhudākhyanadīnāmanī .. śatadrustu śutudriḥ syāt śatadrunadīnāmanī .. vipāśā tu—striyām . vipāśākhyanadīnāmanī .. 33 .. </Amarapadaparijata>
%%p. 01.178
AK.01.12.034cd śoṇo hiraṇyavāhaḥ syāt kulyālpā kṛtrimā sarit .. 34 ..
AK.01.12.035ab śarāvatī vetravatī candrabhāgā sarasvatī .
AK.01.12.035cd kāverī sarito'nyāśca saṃbhedaḥ sindhusaṃgamaḥ .. 35 ..
<Amarapadavivrti ><AK.01.12.034-35> 
śoṇa iti—śoṇatīti śoṇaḥ . ʻśoṇṛ varṇagatyoḵ . hiraṇya vahatīti hiraṇyavāhaḥ . ʻvaha prāpaṇe . śoṇanadanāmanī .. kulyate kulyā . ʻkula saṃstyāne bandhuṣu cö . nadīmātṛkakṣetrasekāya alpakṛtrimasarinnāma .. śarāḥ tṛṇaviśeṣā atra santīti śarāvatī . vetrā veṇuvalayāḥ santyasyāmiti vetravatī . candrabhāgābhyāṃ giribhyāṃ jātā candrabhāgā . candreṇa bhāgato nyastā vā . sarāṃsyatra santīti sarasvatī . sarasi pravahatīti vā . kaverādrerjātā kāverī . kaverasya rājño'patyaṃ strīti vā . etāni pratyekaṃ nadīviśeṣanāmāni .. anyāśca kṛṣṇaveṇyādayaḥ saritaḥ santi . granthakāreṇātra granthavistarabhayānnoktāḥ .. saṃbhidyante saṃgacchante sarito'tra parasparamiti saṃbhedaḥ . ʻbhidir vidāraṇe . sindhvoḥ saṃgamaḥ sindhusaṃgamaḥ . anekasindhusaṃgamanāma .. 34-5 .. </Amarapadavivrti>
<Amarapadaparijata><AK.01.12.034-35>  
śoṇo—syāt . śoṇanadīnāmanī .. kulyā—sarit . kṛtakālpanadī kulyā syāt . ʻkāluvö .. śarāvatī vetravatī candrabhāgā . asya subhūtiṭīkāyāṃ cātūrūpyamabhihitam . candrabhāgā, candrabhāgī, cāndrabhāgā, cāndrabhāgīti .. sarasvatī—anyāśca . śarāvatyādayaḥ pañca . tuṅgabhadrā godāvarī kṛṣṇaveṇyādayo'nyāśca nadyaḥ .. saṃbhedaḥ sindhusaṃgamaḥ . nadīsaṃgamanāma .. 34-35 .. </Amarapadaparijata>
AK.01.12.036ab dvayoḥ praṇālī payasaḥ padavyāṃ triṣu tūttarau .
AK.01.12.036cd devikāyāṃ sarayvāṃ ca bhave dāvikasāravau .. 36 ..
AK.01.12.037ab saugandhikaṃ tu kahlāraṃ hallakaṃ raktasaṃdhyakam .
<Amarapadavivrti ><AK.01.12.036> 
dvayoriti—praṇalatyambho'nayā praṇālī . ʻṇala gataü . praṇāla iti vā pāṭhaḥ . prāsādādau nirmitajalamārganāma .. uttare pade triṣu vartete . devikāyāṃ bhavaḥ dāvikaḥ . sarayvāṃ bhavaḥ sāravaḥ . devikāsarayūdbhavavastunaḥ krameṇa nāmanī .. śobhanaḥ gandhaḥ prayojanamasya saugandhikam . ke jale hlādate kahlāram . ʻhlādī sukhe'vyakte śabde cö . īṣadraktavarṇaparimalavahulotpalanāmanī .. hallati bhramaro'treti hallakam . ʻhalla bhramaṇe . raktaṃ saṃdhyāvat raktasaṃdhyakam . raktotpalanāmanī .. 36 .. </Amarapadavivrti>
<Amarapadaparijata><AK.01.12.036>  
dvayoḥ—padavyām . harmyādeḥ pravahatsalilavartmanāma . dvayorityanenālpānalpavibhāgālliṅgavibhāgaḥ praṇālī praṇāla iti .. triṣu—dāvikasārave . devikānadīviśeṣe bhavaṃ dāvikaṃ syāt . sarayūnadīviśeṣe bhavaṃ sāravaṃ syāt . tadubhayaṃ triliṅgam .. anuktam—ʻsamudriyaṃ syādapyaṃ ca samudre'psu bhave kramāt . samudre bhavaṃ samudriyam . apsu bhavamapyam .. triṣu tūttare ityanena triliṅgau .. saugandhikaṃ—raktasaṃdhyakam . alparaktaparimalādhikotpalanāmāni .. bhāṣayā ʻceṃgaluvö .. 36 .. </Amarapadaparijata>
%%p. 01.179
AK.01.12.037cd syādutpalaṃ kuvalayamatha nīlāmbujanma ca .. 37 ..
AK.01.12.038ab indīvaraṃ ca nīle'smin site kumudakairave .
<Amarapadavivrti ><AK.01.12.037> 
syāditi—ud ūrdhvaṃ palati gacchatīti utpalam . ʻpala gataü . kau valata iti kuvalayam . ʻvala saṃvaraṇe . kutsito valayo patrasaṃveṣṭanamatreti vā . indatīti indī lakṣmīḥ . ʻidi parameśvarye . tayā vriyata iti indīvaram . ʻvṛñ varaṇe . puṣpeṣu indatīti vā . nīlotpalanāmanī .. kau bhūmau modata iti kumudam . ʻmuda harṣe . ke jale rautīti keravaḥ haṃsaḥ . tasyedaṃ priyamiti kairavam . sitotpalanāmanī .. 37 .. </Amarapadavivrti>
<Amarapadaparijata><AK.01.12.037>
syādutpalaṃ kuvalayam . utpalamātranāmanī . ʻkaluvö .. ʻkuvelaṃ kuvalaṃ ca lat . ete dve ca .. atha nīlāmbujanma—nīle'smin . nīlotpalanāmanī .. ʻdolābhamapi kandoṭṭam . ete dve ca .. site—kairave . sitotpalanāmanī .. anuktam—ʻrakte'smin raktamaṇḍalam . atiraktotpalanāma .. 37 .. </Amarapadaparijata>
%%p. 01.180
AK.01.12.038cd śālūkameṣāṃ kandaḥ syād vāriparṇī tu kumbhikā .. 38 ..
AK.01.12.039ab jalanīlī tu śaivālaṃ śaivalo'tha kumudvatī .
AK.01.12.039cd kumudinyāṃ nalinyāṃ tu bisinīpadminīmukhāḥ .. 39 ..
<Amarapadavivrti ><AK.01.12.038-39> 
śālūkamiti—śalata iti śālūkam . ʻśala calanasaṃvaraṇe . utpalādikandanāma .. vāri piparti ācchādayatīti vāriparṇī . ʻpṝ pālanapūraṇayoḵ . vāriṇi parṇānyasyā iti vā . vāri kumbhayatīti kumbhikā . ʻkubhi ācchādane . kumbhika iti vā pāṭhaḥ . jaloparisthitalatārūpaśākanāmanī .. jale nīlī jalanīlī . jale śete śaivālam . śaivalaṃ ca . ʻśīṅ svapne . śaivalanāmāni .. kumudānyasyāḥ santīti kumudvatī . kumudinī ca . kumudvaddīrghikānāmanī .. nalamasyāmastīti nalinī . bisamasyāmastīti bisinī . evaṃ padminyādīni kumudinīvat .. 38-9 .. </Amarapadavivrti>
<Amarapadaparijata><AK.01.12.038-39>  
śālūkam—kandaḥ syāt . saugandhikādīnāṃ kandaḥ śālūkaṃ syāt .. vāriparṇī—kumbhikā . toye paryastalatārūpaśaivalanāmanī . ʻantarvajalli .. jalanīlī—śaivalaḥ . śaivālanāmāni . śevālamityapyasti . ʻśevālamapi śaivālaṃ jalaśūkaśca nīlikȫ iti halayudhaḥ (a. mā. 3. 61) . śiphālamiti śaivalaviśeṣaḥ . ʻśiphālaṃ śaivalaṃ yaddhi cūrṇābhaṃ lohitaṃ jale iti vaijayantī (pṛ. 153, ślo. 49) .. atha—kumudinyām . kumudastambanāma .. nalinyāṃ—padminīmukhāḥ . padmastambanāmāni . padmavatsaronāmānyapi bhavanti . ʻbisinīpadminītyādyāḥ padmastambe sarasyapi iti vaijayantī (pṛ. 153, ślo. 43) .. 38-9 .. </Amarapadaparijata>
%%p. 01.181
AK.01.12.040ab vā puṃsi padmaṃ nalinamaravindaṃ mahotpalam .
AK.01.12.040cd sahasrapatraṃ kamalaṃ śatapatraṃ kuśeśayam .. 40 ..
AK.01.12.041ab paṅkeruhaṃ tāmarasaṃ sārasaṃ sarasīruham .
AK.01.12.041cd bisaprasūnarājīvapuṣkarāmbhoruhāṇi ca .. 41 ..
<Amarapadavivrti ><AK.01.12.040-41> 
vā puṃsīti—padyate'tra lakṣmīriti padmam . ʻpadlṛ gataü . nalyate badhyate candreṇeti nalinam . ʻṇala bandhane . arān kesarān vindatīti aravindam . ʻvidlṛ lābhe . mahacca tadutpalaṃ ca mahotpalam . sahasraṃ patrāṇi yasya tat sahasrapatram . kena jalena malyata iti kamalam . ʻmala dhāraṇe . śataṃ patrāṇi yasya tat śatapatram . kuśe jale śeta iti kuśeśayam . ʻśīṅ svapne . paṅke rohatīti paṅkeruham . ʻruha bījajanmani prādurbhāve cö . tāmyati rasati ceti tāmarasam . ʻtamu glānaü, ʻrasa āsvādane . tāmyadbhiḥ rasyata iti vā . sarasi bhavaṃ sārasam . sarasyāṃ rohatīti sarasīruham . bisasya prasūnaṃ bisaprasūnam . rājyo'sya santīti rājīvam . puṣṇātīti puṣkaram . ʻpuṣa puṣṭaü . ambhasi rohatīti ambhoruham . padmanāmāni .. 40-1 .. </Amarapadavivrti>
<Amarapadaparijata><AK.01.12.040-41>  
vā puṃsi—ambhoruhāṇi ca . padmanāmāni . ʻsarasijamapsujamabjaṃ sarojamindīvaraṃ bisajam . etāni ca .. 40-1 .. </Amarapadaparijata>
AK.01.12.042ab puṇḍarīkaṃ sitāmbhojamatha raktasaroruhe .
AK.01.12.042cd raktotpalaṃ kokanadaṃ nālo nālamathāstriyām .. 42 ..
AK.01.12.043ab mṛṇālaṃ bisamabjādikadambe ṣaṇḍamastriyām .
<Amarapadavivrti ><AK.01.12.042> 
puṇḍarīkamiti—puṇati maṅgalatvāt puṇḍarīkam . ʻpuṇa karmaṇi śubhe . sitaṃ ca tadambhojaṃ ca sitāmbhojam . sitapadmanāmanī .. raktaṃ ca tat saroruhaṃ ca raktasaroruham . raktaṃ ca tadutpalaṃ ca raktotpalam . kokāḥ cakravākā nadantyasminniti kokanadam . raktapadmasya raktotpalasya ca nāmāni .. nalyate badhyate puṣpeṇeti nālaḥ . nālaṃ ca . ʻṇala bandhane . padmādidaṇḍākāravṛntanāmanī .. mṛṇyate bhakṣyata iti mṛṇālam . ʻmṛṇa tarṣaṇe, ʻmṛṇa hiṃsāyāṃ iti vā dhātuḥ . bisyante utsṛjyante tantavo'tra bhakṣaṇasamaya iti bisam . ʻbisa utsarge . padmakandoparisthitabhakṣyanāmanī .. bhramarebhyo rasaṃ sanotīti ṣaṇḍaḥ . ʻṣaṇu dāne . abjādisamūhanāma .. 42 .. </Amarapadavivrti>
<Amarapadaparijata><AK.01.12.042>  
puṇḍarīkaṃ sitāmbhojam . sitāravindanāmanī .. atha—kokanadam . śoṇāmbujanāmāni .. ʻkandādaṃ kharadaṇḍaṃ ca bisakhaṇḍaṃ ca tadbhavet . ityetāni ca .. nālo nalam . kamalanālo nalamityucyate .
ʻstanatāpaśūnyamavanamranalaṃ bisapatramatra kusumāstaraṇe .
kimutojjhitānyamanasā viguṇī surayoṣitā virahavallarikā ..
iti rāghavapāṇḍavīye (dvisaṃ. 12. 18) .. athāstriyāṃ—bisam . tāmarasamūlanāmanī . ʻtāmerapellü .. abjādikadambe—astriyām . abjādikadambaṃ ṣaṇḍaḥ syāt . abjaṣaṇḍaḥ, kumudaṣaṇḍaḥ . ʻṣaṇḍaḥ syādviṭcare'bjādikadambe ṣaṇḍamastriyām iti rudrābhidhānakośānmūrdhanyādiḥ . ʻśaḍi rujāyāṃ saṃghāte cö . śaṇḍata iti śaṇḍaḥ . padmaśaṇḍaḥ—iti dhātupradīpāt tālavyādiḥ .. 42 .. </Amarapadaparijata>
%%p. 01.182
AK.01.12.043cd karahāṭaḥ śiphā kandaḥ kiñjalkaḥ kesaro'striyām .. 43 ..
saṃvartikā navadalaṃ bījakośo varāṭakaḥ .
iti vārivargaḥ 
<Amarapadavivrti ><AK.01.12.043> 
karahāṭa iti—kaṃ jalam uparivartanād rahayantīti karahāḥ padmādayaḥ . ʻraha tyāge . tāni pratidinam abhivṛtyāṭatīti karahāṭaḥ . ʻaṭa paṭa gataü . karaṃ ghnantīti karahāḥ mīnāḥ, tairaṭyate prāpyata iti vā . śinoti kṣmāṃ śiphā . ʻśiñ niśātane . kandati bhakṣaṇārthaṃ matsyādiriti kandaḥ . ʻkadi āhvāne rodane cö . padmādimūlanāmāni .. kiṃcit jalati jaḍībhavatīti kiñjalkaḥ . ʻjala ghātane . ke jale saratīti kesaraḥ . ʻsṛ gataü . kesaranāmanī .. saṃvartayati veṣṭayatīti saṃvartikā . ʻvata vartane . navotpannaṃ dalaṃ navadalam . navadalanāmanī .. bījānāṃ padmākṣāṇāṃ kośaḥ ākaro bījakośaḥ . varaṃ śreṣṭhaṃ padmamaṭatīti varāṭakaḥ . ʻaṭa raṭa gataü . bījakośanāmanī .. 43 ..
iti amarakośapadavivṛtau vārivargaḥ </Amarapadavivrti>
<Amarapadaparijata><AK.01.12.043>  
karahāṭaḥ—kandaḥ . padmādimūlanāmāni . ʻdānigaddö . kiñjalkaḥ—astriyāma . kesaranāmanī . abjādikadambe ṣaṇḍamastriyāmiti viśeṣavidhiravjamātraviṣayaḥ . ʻabhūdalivilāsinīlulitakesaraṃ kesaram ita prapañcayanti .. saṃvartikā navadalam . padmanūtanadalaṃ saṃvartikā syāt .. bījakośo varāṭakaḥ . padmabījakośo varāṭakaḥ syāt .. 43 .. 
iti vārivargaḥ  </Amarapadaparijata>
%%p. 01.183
kāṇḍasamāptiḥ
AK.01.12.044ab uktaṃ svarvyomadikkāladhīvākchabdādi nāṭyakam .
AK.01.12.044cd pātālabhoginarakaṃ vāri caiṣāṃ ca saṃgatam .. 44 ..
AK.01.12.045ab ityamarasiṃhakṛtau nāmaliṅgānuśāsane .
AK.01.12.045cd svarādikāṇḍaḥ prathamaḥ sāṅga eva samarthitaḥ .. 45 ..
iti śrīmadamarasiṃhakṛte nāmaliṅgānuśāsane prathamakāṇḍaḥ
<Amarapadavivrti ><AK.01.12.044-45> 
atha kāṇḍasamāptiṃ cikīrṣuḥ amarasūriḥ etatkāṇḍoktavargān saṃkṣepeṇāha—uktamiti . svaḥ svargaḥ vyoma ākāśaḥ diśaśca kālaśca vācaśca śabdādiśca . ādinā rasagandhādiḥ gṛhyate . nāṭyakaṃ tatsaṃbandhi gītavādyādikamucyate . pātālabhoginarakaṃ vāri ca . dvandvaikavadbhāvaḥ . uktamityanenānyayaḥ . eṣāṃ yatsaṃgataṃ svarge devatādi. diśi diggajādi, kāle uparāgādi, dhīsaṃgataṃ vicārādi, vāci śrutyādi, śabde udāttādi, nāṭye bhrakuṃsādi, pātāle kuharādi, bhogini kañcukādi. narake pīḍābādhādi, vāriṇi naukāpadmotpalādi, etat sarvamuktamasmin kāṇḍe ityarthaḥ .. 44-45 ..
iti vaṃgalabhaṭṭopādhyāyasūrisutaliṅgayasūriviracitāyāmamarakośapadavivṛtau prathamakāṇḍaḥ samāptaḥ </Amarapadavivrti>
<Amarapadaparijata><AK.01.12.044-45>  
uktaṃ—samarthitaḥ .. 44-45 ..
iti śrīvatsanṛsiṃhasūrisutamallināthasūriviracite'marapadapārijāte prathamakāṇḍaḥ
śrīvatsānvayamānyena mallināthena nirmite .
vyākhyāne'marasiṃhasya prathamaḥ kāṇḍa umbhitaḥ ..
cakorairatyantaṃ paridalitaśālīnakiraṇaḥ
prakupyadrāhūdyadviṣaśikhiśikhāśoṣitatanuḥ .
purārāterbhūṣā kuvalayavikāsena kimabhū-
nmamāpyeṣa grantho bhavati jagadānandajanakaḥ .. </Amarapadaparijata>
%%p. 02.185
dvitīyakāṇḍaḥ
vargabhedāḥ
AK.02.00.001ab vargāḥ pṛthvīpurakṣmābhṛdvanauṣadhimṛgādibhiḥ .
AK.02.00.001cd nṛbrahmakṣatraviṭśūdraiḥ sāṅgopāṅgairihoditāḥ .. 1 ..
<Amarapadavivrti ><AK.02.01.001> 
evaṃ prathamakāṇḍaṃ parisamāpya dvitīyakāṇḍe vakṣyamāṇavargān saṃgraheṇa vakti vargāḥ pṛthvītiślokena . pṛthvī ca puraṃ ca kṣmābhṛcca vanauṣadhiśca mṛgādiśca, tairiha kāṇḍe pṛthvīprabhṛtibhiḥ nṛbrahmakṣatraviṭśūdraiḥ sāṅgopāṅgaiḥ, aṅgapratyaṅgasahitaiḥ vargā uditāḥ vaktumupakrāntāḥ .. 1 .. </Amarapadavivrti>
1. bhūmivargaḥ
AK.02.01.002ab bhūrbhūmiracalānantā rasā viśvaṃbharā sthirā .
AK.02.01.002cd dharā dharitrī dharaṇiḥ kṣoṇirjyā kāśyapī kṣitiḥ .. 2 ..
AK.02.01.003ab sarvaṃsahā vasumatī vasudhorvī vasuṃdharā .
AK.02.01.003cd gotrā kuḥ pṛthivī pṛthvī kṣmāvanirmedinī mahī .. 3 ..
(*vipulā gahvarī dhātrī gaurilā kumbhinī kṣamā .
bhūtadhātrī ratnagarbhā jagatī sāgarāmbarā ..)
<Amarapadavivrti ><AK.02.01.002-3> 
bhūriti—bhavati sarvamasyāmiti bhūḥ . ʻbhū sattāyām . ūkārānto'yaṃ strīliṅgaḥ . avyayaṃ tu rephāntaḥ . asyāmidam abhūditi bhūmiḥ . na calatītyacalā . ʻcala kampane . na vidyate'nto yasyāḥ sā anantā . rasyate āsvādyata iti rasā . ʻrasa āsvādane . rasatīti vā . ʻrasa śabde . rasā atra santīti vā . viśvaṃ bibhartīti viśvaṃbharā . ʻḍubhṛñ dhāraṇapoṣaṇayoḵ . sthiratvāt sthirā . tiṣṭhati sarvamasyāmiti vā . ʻṣṭhā gatinivṛttaü dhriyate nṛpairiti dharā . dharati viśvamiti vā . ʻdhṛñ dhāraṇe . dharitrī dharaṇiśca . kṣautīti kṣoṇiḥ . kṣoṇī ca . ʻṭukṣu śabde . jināti sarvamasyāmiti jyā . ʻjyā vayohānaü . jināti sarvān pārthivāniti vā . kaśyapasyeyaṃ kāśyapī . kṣiyanti nivasanti sarve'syāmiti kṣitiḥ . ʻkṣi nināsagatyoḵ . sarvaṃ bhāraṃ sahata iti sarvaṃsahā . ʻṣaha marṣaṇe . vasu dhanamasyāmastīti vasumatī . vasu dadhātīti vasudhā . ʻḍudhāñ dhāraṇapoṣaṇayoḵ . ūrṇūyate parvatairityurvī . ʻūrṇuñ ācchādane . urutvāt vistīrṇatvādvā . vasu dhārayatīti vasuṃdharā . ʻdhṛ dhāraṇe . gotrāḥ śailāḥ santyasyāmiti gotrā . tṛṇādinā gavādīn trāyata iti vā . ʻtraiṅ pālane . kauti dhvanatīti kuḥ . ʻku śabde . pṛthutvāt pṛthivī . pṛthvī ca . pṛthunā vainyena satkṛtā vā . prathate vā . ʻpratha prakhyāne . kṣamate bhāraṃ kṣmā . ʻkṣamūṣ sahane . kṣmāyate vidhūnayate nṛpanāśāyeti vā . ʻkṣmāyī vidhūnane . avyate nṛpairityavaniḥ . svayamavati prajā iti vā . ʻava rakṣaṇe . madhukaiṭabhadaityamedoyogāt medinī . ʻñimidā snehane . mahyata iti mahī . ʻmaha pūjāyām . mahirvā . atra bhūmyavanikṣitikṣoṇimahidharaṇiśabdāḥ kṛdikārāntāḥ . bhūnāmāni .. 2-3 .. </Amarapadavivrti>
<Amarapadaparijata><AK.02.01.002-3>  
bhūrbhūmiḥ—mahī . bhūmināmāni . ʻmahiḥ sarvaṃsahā mahī iti vaijayantīpāṭhāt (pṛ. 35, ślo. 3) mahiśabdo'pyasti . anuktam—
ʻratnagarbhā ghanaśroṇirurvarā sāgarāmbarā .
durdarā gahvarī dhātrī bhūdadhātryabdhimekhalā ..
ratnasūḥ kumbhinī viśvā dhāriṇī gaurgiristanī ..
etāni ca .. 2-3 .. </Amarapadaparijata> 
%%p. 02.187
AK.02.01.004ab mṛnmṛttikā praśastā tu mṛtsā mṛtsnā ca mṛttikā .
AK.02.01.004cd urvarā sarvasasyāḍhyā syādūṣaḥ kṣāramṛttikā .. 4 ..
<Amarapadavivrti ><AK.02.01.004> 
mṛditi—mṛdyate kulālādibhiriti mṛt . mṛttikā ca . ʻmṛda kṣode . mṛnnāmanī .. praśastā mṛt mṛtsā mṛtsnā ca . śreṣṭhamṛnnāmanī .. urvati kṣudhaṃ hinastītyurvarā . ʻurvī hiṃsāyām . sarvasasya saṃpannabhūnāma .. ūṣati bījamityūṣaḥ . ʻūṣa rujāyam . kṣārā ca mṛttikā ca kṣāramṛttikā . kṣāramṛttikānāmanī .. 4 .. </Amarapadavivrti>
<Amarapadaparijata><AK.02.01.004>  
mṛnmṛttikā . mṛdo nāmanī .. praśastā—mṛttikā . praśastamṛttikānāmanī . urvarā—āḍhyā . sarvasasyotpādakamṛdo nāma . syādūṣaḥ—mṛttikā . kṣāramṛttikānāma ..4 .. </Amarapadaparijata>
AK.02.01.005ab ūṣavānūṣaro dvāvapyanyaliṅgau sthalaṃ sthalī .
AK.02.01.005cd samānau marudhanvānau dve khilāprahate same .. 5 ..
<Amarapadavivrti ><AK.02.01.005> 
ūṣavāniti—ūṣo'syāstītyūṣavān . ūṣaraśca . dvāvapyanyaliṅgau . ūṣarakṣetranāmanī .. sthalatīti sthalam . sthalī ca . ʻṣṭhala sthāne . akṛtrimonnatadeśanāmanī .. tṛṣayā mriyante'treti maruḥ . ʻmṛṅ prāṇatyāge . dhanvanti tṛṣayātreti dhanvā . ʻdhavi gataü . nirjaladeśanāmanī .. lāṅgalena na likhitamiti khilam . ʻlikha akṣaravinyāse . khaṃ lātīti vā . ʻlā dāne . halādinā na prahanyata ityaprahatam . ʻhana hiṃsāgatyoḵ . imau śabdau viśeṣyanighnau . akṛṣṭadeśanāmanī .. 5 .. </Amarapadavivrti>
<Amarapadaparijata><AK.02.01.005>  
ūṣavān—anyaliṅgau . kṣāramṛttikāvatpradeśanāmanī . viśeṣaṇaṃ vivakṣitaṃ cet tau dvāvapyanyaliṅgau . tadavivakṣitaṃ cet napuṃsakāveva .. ʻvarṣukasya kimapaḥ kṛtonnaterambudasya parihāryamūṣaram . iti śiśupālavadhe (14. 46) . sthalaṃ sthalī . bhūtalanāmanī .. samānau—dhanvānau . nirjalapradeśanāmanī .. dve—same . akṛṣṭabhūtalanāmanī . ʻpāḍunelö .. 5 .. </Amarapadaparijata>
%%p. 02.188
AK.02.01.006ab triṣvatho jagatī loko viṣṭapaṃ bhuvanaṃ jagat .
AK.02.01.006cd loko'yaṃ bhārataṃ varṣaṃ śarāvatyāstu yo'vadheḥ .. 6 ..
AK.02.01.007ab deśaḥ prāgdakṣiṇaḥ prācya udīcyaḥ paścimottaraḥ .
<Amarapadavivrti ><AK.02.01.006> 
triṣvatho iti—jaṃgamyate bhṛśaṃ gacchatīti jagatī . jagacca . gamyate janairiti vā . ʻgamlṛ gataü . lokyate sarvamasminniti lokaḥ . ʻlokṛ darśane . viśantyasminniti viṣṭapam . ʻviśa praveśane . sarvamasmin bhavatīti bhuvanam . lokanāmāni .. bharatasya rājñaḥ idaṃ bhāratam . vṛṣyate sicyate meghairiti varṣam . ʻvṛṣu secane . himavatsetumadhyadeśanāma .. prācā sahito dakṣiṇo deśaḥ prācyaḥ . śarāvatīnadyavadhibhūtapūrvadakṣiṇadeśanāma .. udīcyā sahitaḥ paścimo deśaḥ udīcyaḥ . udīcyāṃ bhavaḥ udīcyaḥ . paścimena sahitaḥ uttaro deśaḥ paścimottaraḥ . śarāvatīnadyavadhibhūtapaścimottaradeśanāmanī .. 6 .. </Amarapadavivrti>
<Amarapadaparijata><AK.02.01.006>  
triṣu . atra triṣvityanena khilaśabdānupadoktāprahataśabda eva parāmṛśyate . khilaṃ napuṃsakameva . ʻkhilamaprahatā bhūmiḵ iti halāyudhaḥ (a. mā. 2. 3) . anuktam—ʻnāraṭṭaḥ sphuṭitā bhūmiḵ . sphuṭitabhūmirnāraṭṭaḥ syāt . ʻbiṭikenelö . ʻjantuprāyā kacaṅgalȫ . jantubhūyiṣṭhā bhūmiḥ kacaṅgalā syāt . atho jagatī—viṣṭapam . ʻviṣṭapalokau naraü iti ratnakośamatāt puṃliṅgaśca . bhuvanaṃ jagat . lokasāmānyanāmanī .. loko—varṣam . asau loko bhārataṃ ca varṣaṃ ca syāt . idamā pratyakṣajambūdvīpaḥ parāmṛśyate .
ʻsyād vyāsabhāṣite granthe jambūdvīpe ca bhāratam .
ʻpuṃnapuṃsakayorvarṣaṃ jambūdvīpābdavṛṣṭiṣu . 
ityubhayatra rudraḥ . athavā himādrerdakṣiṇabhūtajambūdvīpaikakhaṇḍaḥ parāmṛśyate . ʻnābhīdaṃ bhārataṃ varṣaṃ himādrestacca dakṣiṇam iti vaijayantī (pṛ. 35. ślo. 5) . śarāvatyāḥ—paścimottaraḥ . śarāvatyākhyā nadī aiśānadiśaḥ sakāśāt nirṛtidiśaṃ pratyāgatya paścimasamudraṃ praviṣṭā . tannadyavadhi aṅgavaṅgādibahubhedabhinnaḥ prāgdakṣiṇadeśaḥ prācyaḥ syāt . tadavadhi gāndhāraśūrasenādibahubhedabhinnaḥ paścimottaradeśa udīcyaḥ syāt .. 6 .. </Amarapadaparijata>
%%p. 02.189
AK.02.01.007cd pratyanto mlecchadeśaḥ syānmadhyadeśastu madhyamaḥ .. 7 ..
AK.02.01.008ab āryāvartaḥ puṇyabhūmirmadhyaṃ vindhyahimālayoḥ .
AK.02.01.008cd nīvṛjjanapado deśaviṣayau tūpavartanam .. 8 .. 
<Amarapadavivrti ><AK.02.01.007-8> 
pratyanta iti—mlecchānāṃ deśaḥ mlecchadeśaḥ . pratigato'ntaṃ pratyantaḥ . śarāvatyantapratigataśiṣṭācārarahitadeśanāma .. madhyaścāsau deśaśca madhyadeśaḥ . madhye bhavaḥ madhyamaḥ . himavadvindhyavinaśanaprayāgamadhyagatadeśanāmanī .. āryā vartante'treti āryāvartaḥ . puṇyā bhūmiḥ puṇyabhūmiḥ . himavadvindhyamadhyadeśanāmanī .. nitarāṃ vartante janā atreti nīvṛt . ʻvṛtu vartane . niyamena vartanta iti vā . janapadaśabdasāhacaryāt nīvṛcchabdaḥ puṃliṅgaḥ . janāḥ padyante'treti janapadaḥ . ʻpadlṛ gataü . prasiddharāṣṭranāmanī .. diśyata iti deśaḥ . ʻdiśa atisarjane . viśeṣeṇa sinoti badhnāti prītimiti viṣayaḥ . ʻṣiñ bandhane . upayogavaśāt vartante'tretyupavartanam . viṃśattriṃśadgrāmātmakasthānanāmāni .. 7-8 .. </Amarapadavivrti>
<Amarapadaparijata><AK.02.01.007-8>  
pratyanto—syāt . bhāratavarṣāntasthitadeśanāma . madhyadeśaḥ—madhyamaḥ . bhāratavarṣasya madhyamadeśanāma . āryāvarto brahmavediḥ—himālayoḥ . pūrvapaścimasamudāyatayorvindhyācalahimāyalayormadhyam āryāvartaśca brahmavediścetyucyate . anuktam—ʻvindhyāttu dakṣiṇo deśo dakṣiṇāpathasaṃjñitaḵ . vindhyācalāt setuparyantaṃ dakṣiṇāpathaḥ syāt . nīvṛt—upavartanam . deśanāmāni  atra tuśabdo nirarthakaḥ . ʻnīvṛjjanapado deśastadbhedāḥ puṃsi bhūmni cö iti vaijayantī (pṛ. 36, ślo. 21) . ʻrāṣṭraṃ janapado nirgo janānto viṣayaḥ smṛtaḵ iti dhanaṃjayaḥ .. 7-8 .. </Amarapadaparijata>
%%p. 02.190
AK.02.01.009ab triṣvā goṣṭhānnaḍaprāye naḍvān naḍvala ityapi .
AK.02.01.009cd kumudvān kumudaprāye vetasvān bahuvetase .. 9 ..
<Amarapadavivrti ><AK.02.01.009> 
triṣviti—ā goṣṭhāt goṣṭhaśabdaparyantaṃ triṣu . naḍāḥ santyatreti naḍvān . naḍvalaśca . naḍatṛṇaprāyadeśanāmanī .. kumudānyatra santīti kumudvān . kumudāni prāyaḥ atra . kumudaprāyadeśanāma .. vetasāḥ santyatra vetasvān . bahavaḥ vetasāḥ santyatra . bahuvetasa deśanāma .. 9 .. </Amarapadavivrti>
<Amarapadaparijata><AK.02.01.009>  
triṣvā goṣṭhāt . goṣṭhaśabdāt prāgbhūtaśabdāstriliṅgāḥ . uttarādhikārasya bādhitaviṣayatvāt kacchādayaḥ śabdā uktaliṅgā eva . naḍaprāye—ityapi . naḍatṛṇaprāyadeśe naḍvān naḍvalaścetyetau vartete . kamudvān kumudaprāye . kumudaprāyadeśanāma . vetasvān bahuvetase . bahuniculadeśanāma .. 9 .. </Amarapadaparijata>
AK.02.01.010ab śādvalaḥ śādaharite sajambāle tu paṅkilaḥ .
AK.02.01.010cd jalaprāyamanūpaṃ syāt puṃsi kacchastathāvidhaḥ .. 10 ..
<Amarapadavivrti ><AK.02.01.010> 
śādvala iti—śādo bālatṛṇamasminnastīti śādvalaḥ . śāḍvalo vā . śādaharitadeśanāma .. paṅko'syāstīti paṅkilaḥ . jambālena paṅkena saha vartata iti sajambālaḥ . kardamasahitadeśanāma .. anugatā āpo'tretyanūpam . jalaprāyaghaṭṭādisthalanāma .. kaṣanti āpo yaṃ deśaṃ sa kacchaḥ . kaṣyate jalairiti vā . ʻkapa hiṃsāyām . jalaprāyadeśanāma .. 10 .. </Amarapadavivrti>
<Amarapadaparijata><AK.02.01.010>  
śādvalaḥ—harite . bālatṛṇaharitadeśanāma . sajambāle—paṅkilaḥ . jambālāviladeśanāma . jalaprāyam—tathāvidhaḥ . bahulajaladeśo'nūpaṃ syāt . kaccha iti ca syāt . ʻpuṃsyevāndhuḥ prahiḥ kūpaḵ (1. 12. 27) ityatraivakāraḥ kkacidanityatvabodhanārthaḥ . puṃsi ca kacchamanūpaḥ . . . .  </Amarapadaparijata>
%%p. 02.191
AK.02.01.011ab strī śarkarā śarkarilaḥ śārkaraḥ śarkarāvati .
AK.02.01.011cd deśa evādimāvevamunneyāḥ sikatāvati .. 11 ..
<Amarapadavivrti ><AK.02.01.011>
strīti—śṛṇātīti śarkarā . sā astyatreti śarkarā . ʻśṝ hiṃsāyām . śarkarā asmin santīti śarkarilaḥ . śarkarāvaddeśasyaiva nāmanī .. śarkarāvanmātravṛttiratrāstīti śārkaraḥ . śarkarāvāṃśca . śarkarāvadbhūmināmanī .. evaṃ sikatāvati deśe . ādimau dvau śabdau aparau ca iti catvāraḥ śabdā unneyāḥ . katham . sikatā sikatilaḥ iti dvau tadvaddeśa eva . saikataḥ sikatāvān ityuttarau śabdau sikatāvanmātravṛttau .. 11 ..  </Amarapadavivrti>
AK.02.01.012ab deśo nadyambuvṛṣṭyambusaṃpannavrīhipālitaḥ .
AK.02.01.012cd syānnadīmātṛko devamātṛkaśca yathākramam .. 12 ..
<Amarapadavivrti ><AK.02.01.012> 
deśa iti—nadī māteva yasya nadīmātṛkaḥ . nadyambusaṃpannavrīhipāvitadeśanāma .. devo māteva yasya devamātṛkaḥ . vṛṣṭyambusaṃpannavrīhipāvitadeśanāma .. 12 .. </Amarapadavivrti>
%%p. 02.192
AK.02.01.013ab surājñi deśe rājanvān syāt tato'nyatra rājavān .
AK.02.01.013cd goṣṭhaṃ gosthānakaṃ tattu gauṣṭhīnaṃ bhūtapūrvakam .. 13 ..
<Amarapadavivrti ><AK.02.01.013> 
surājñīti—śobhano rājā yasmin saḥ rājanvān . surājadeśanāma .. rājā atrāstīti rājavān . rājavaddeśanāma .. gāvo'tra tiṣṭhantīti goṣṭham . ʻṣṭhā gatinivṛttaü . gosthānanāma .. gāvo yatra prāgāsan tat gauṣṭhīnam . purātanagosthānanāma .. 13 .. </Amarapadavivrti>
AK.02.01.014ab paryantabhūḥ parisaraḥ seturālau striyāṃ pumān .
AK.02.01.014cd vāmalūruśca nākuśca valmīkaṃ puṃnapuṃsakam .. 14 ..
<Amarapadavivrti ><AK.02.01.014> 
paryantabhūriti—paryante upānte bhūḥ paryantabhūḥ . paritaḥ sarantyatreti parisaraḥ . ʻsṛ gataü . grāmādisamīpabhūnāmanī .. sinvanti badhnanti mṛtpāṣāṇādibhiriti setuḥ . ʻṣiñ bandhane . alyate nivāryate pravāho'nayeti āliḥ . ālī ca . ʻala bhūṣaṇaparyāptivāraṇeṣü . striyām āliḥ setuḥ pumān . setunāmanī .. vāmaiḥ prāṇibhiḥ lūyata iti vāmalūruḥ . vāmalūra iti vā pāṭhaḥ . ʻlūñ chedane . prāṇinaḥ praveśe namantyatreti nākuḥ . ʻṇamu prahvatve śabde cö . valante prāṇino'treti valmīkam . puṃnapuṃsake . ʻvala saṃcalane . valmīkanāmāni .. 14 .. </Amarapadavivrti>
AK.02.01.015ab ayanaṃ vartma mārgādhvapanthānaḥ padavī sṛtiḥ .
AK.02.01.015cd saraṇiḥ paddhatiḥ padyā vartanyekapadīti ca .. 15 ..
<Amarapadavivrti ><AK.02.01.015> 
ayanamiti—ayante'neneti ayanam . ʻaya paya gataü . vartante'neneti vartma . ʻvṛtu vartane . mṛgayante gaveṣayantyaneneti mārgaḥ . ʻmṛga anveṣaṇe . adyate bhakṣyate pathikairatretyadhvā . ʻada bhakṣaṇe . pathantyanena panthāḥ . ʻpathe gataü . nakārāntaḥ . patantyatreti vā . ʻpatlṛ gataü . padyante'nayeti padavī . ʻpada gataü . sarantyanayeti sṛtiḥ . ʻsṛ gataü . saraṇiśca . padbhyāṃ hanyata iti paddhatiḥ . ʻhana hiṃsāgatyoḵ . padamatra dṛśyate padyā . ʻdṛśir prekṣaṇe . vartante'nayā vartanī . eke katipaye pādā lakṣyante'treti ekapadī . mārganāmāni .. 15 .. </Amarapadavivrti>
%%p. 02.193
AK.02.01.016ab atipanthāḥ supanthāśca satpathaścārcite'dhvani .
AK.02.01.016cd vyadhvo duradhvo vipathaḥ kadadhvā kāpathaḥ samāḥ .. 16 ..
<Amarapadavivrti ><AK.02.01.016> 
atipanthā iti—atipūjyaḥ panthā atipanthāḥ . supūjyaḥ panthāḥ supanthāḥ . saṃścāsau panthāśca satpathaḥ . arcitādhvanāmāni .. viruddho'dhvā vyadhvaḥ . duṣṭo'dhvā duradhvaḥ . viruddhaḥ panthāḥ vipathaḥ . kutsito'dhvā kadadhvā . kutsitaḥ panthāḥ kāpathaḥ . kutsitamārganāmāni .. 16 .. </Amarapadavivrti>
AK.02.01.017ab apanthāstvapathaṃ tulye śṛṅgāṭakacatuṣpathe .
AK.02.01.017cd prāntaraṃ dūraśūnyo'dhvā kāntāraṃ vartma durgamam .. 17 ..
<Amarapadavivrti ><AK.02.01.017> 
apanthā iti—panthā na bhavatītyapanthāḥ . apathaṃ ca . mārgābhāsanāmanī .. śṛṅgavannānādigāśritairmārgairaṭatīti śṛṅgāṭakam . śṛṅgairutsavairjano'ṭatīti vā . ʻaṭa gataü . caturṇāṃ pathāṃ samāhāraḥ catuṣpatham . catuṣpathanāmanī .. prakṛṣṭaṃ grāmayorantaraṃ vyavadhānaṃ yatreti prāntaram . pragatā grāmādayo'ntare'sminniti vā . dūraśūnyādhvanāma .. kasya jalasyāntaraṃ samīpamṛcchatīti jano'tra kāntāram . ʻṛ gataü . durgamavartmanāma .. 17 .. </Amarapadavivrti>
%%p. 02.194 
AK.02.01.018ab gavyūtiḥ strī krośayugaṃ nalvaḥ kiṣkucatuḥśatam .
AK.02.01.018cd ghaṇṭāpathaḥ saṃsaraṇaṃ tat purasyopaniṣkaram .. 18 ..
(dyāvāpṛthivyau rodasyau dyāvābhūmī ca rodasī .
divaspṛthivyau gañjā tu rumā syāllavaṇākaraḥ ..)
iti śrīmadamarasiṃhakṛte nāmaliṅgānuśāsane bhūmivargaḥ
<Amarapadavivrti ><AK.02.01.018> 
gavyūtiriti—gavoḥ krośayoryūtiḥ yugmaṃ gavyūtiḥ . krośayoryugaṃ yugmam . krośayuganāma .. nalyate badhyate'neneti nalvaḥ . ʻṇala bandhane . kiṣkūṇāṃ hastānāṃ catuḥśatam . catuḥśatahastapramāṇavartmanāma .. ghaṇṭāvatāṃ gajānāṃ panthāḥ ghaṇṭārapathaḥ . samyak sarantyaneneti saṃsaraṇam . ʻsṛ gataü . rājamārganāmanī .. upa samīpe niṣkīryate sainyamatretyupaniṣkaram . ʻkṝ vikṣepe . purarājamārganāma .. 18 ..
iti śrīliṅgayasūriviracitāyām amarakośapadavivṛtau bhūmivargaḥ </Amarapadavivrti>
<Amarapadaparijata><AK.02.01.018>  
. . .hastānāṃ catuḥśataṃ cet nalvaḥ syāt . ghaṇṭāpathaḥ saṃsaraṇam . rājamārganāmanī . ʻrājamārgaḥ saṃsaraṇaṃ śrīghaṇṭābhyāṃ pathaḥ paraḵ iti vaijayantī (pṛ. 160, ślo. 16) . tat purasyopaniṣkaram . tadeva purābhimukhaṃ cedupaniṣkaraṃ syāt . dyāvāpṛthivyau—pṛthivyau . ākāśabhūmyornāmāni . gañjā—lavaṇākaraḥ . lavaṇabhūnāmanī .. 18 ..
iti śrīvatsanṛsiṃhasūrisutamallināthasūriviracite'marapadapārijāte bhūmivargaḥ </Amarapadaparijata>
%%p. 02.195
2. puravargaḥ
AK.02.02.001ab pūḥ strī purīnagaryau vā pattanaṃ puṭabhedanam .
AK.02.02.001cd sthānīyaṃ nigamo'nyattu yanmūlanagarāt puram .. 1 ..
AK.02.02.002ab tacchākhānagaraṃ veśo veśyājanasamāśrayaḥ .
<Amarapadavivrti ><AK.02.02.001> 
pūriti—pūryate janairiti pūḥ . ʻpṝ pālanapūraṇayoḵ . rephāntastriliṅgaḥ . purī ca . krīḍārthaṃ nagāḥvṛkṣāḥ parvatā vā santyatreti nagarī . purīnagaryau vikalpena striyau . pattanasāhacaryāt napuṃsake'pi . patanti janā atreti pattanam . ʻpallṛ gataü . paṭṭaṇamiti pāṭhe paṭanti gacchanti janā atreti paṭṭaṇam . ʻpaṭa gataü . puṭamagāraṃ bhidyate'treti puṭabhedanam . ʻbhidir vidāraṇe . puṭāḥ ghṛtaghaṭādayā janasaṃmardādasmin bhidyanta iti vā . tiṣṭhantyasminniti sthānīyam . akutobhayatvāt sthānāya vāsāya hitam iti vā . ʻṣṭhā gatinivṛttaü . niyataṃ gacchati jano'treti nigamaḥ . pradhānapuranāmāni .. vṛkṣasya śākhā yathā tathā pradhānanagarasyāṅgaṃ śākhānagaram . pradhānapurādanyapuranāma .. viśanti kāmukā atreti veśaḥ . ʻviśa praveśane . veśyājanasya samāśrayo vāsasthānam . gaṇikāsamūhasthānanāma .. 1 .. </Amarapadavivrti>
<Amarapadaparijata><AK.02.02.001>  
pūḥ . rephāntaḥ strīliṅgaśca . pūrīnagaryau vā . pākṣikastrīliṅgau . ʻpīṭhaṃ kroḍaṃ tumbaṃ ca mandirāpuryaü ityaruṇadattaliṅgānuśāsanāt pakṣe napuṃsakaliṅgau . paṭṭaṇaṃ—nigamaḥ . nagaranāmāni . ʻpaṭṭaṇaṃ puṭabhedanam . pattanaṃ cö iti vaijayantīpāṭhāt (pṛ. 159, ślo. 3-4) pattanaśabdo'pyasti . anyattu—śākhānagaram . mūlanagarādanyannagaraṃ yattacchākhānagaraṃ syāt . anuktam—ʻskandhāvāro rājadhānī durgaṃ ca kaṭako'striyām . rājñāṃ pradhānanagarīnāmāni .. veśo—samāśrayaḥ . veśyājanāśrayo veśaḥ syāt . anuktam—ʻveṇṭhā viṭajanāśrayaḵ . viṭajanāśrayaḥ veṇṭhā syāt .. 1 .. </Amarapadaparijata>
AK.02.02.002cd āpaṇastu niṣadyāyāṃ vipaṇiḥ paṇyavīthikā .. 2 ..
%%p. 02.196
AK.02.02.003ab rathyā pratolī viśikhā syāccayo vapramastriyām .
AK.02.02.003cd prākāro varaṇaḥ sālaḥ prācīnaṃ prāntato vṛtiḥ .. 3 ..
<Amarapadavivrti ><AK.02.02.002-3> 
āpaṇa iti—ā samantāt paṇante vyavaharantyasminniti āpaṇaḥ . ʻpaṇa vyavahāre stutau cö . vipaṇiśca . niṣīdanti vaṇijo'treti niṣadyā . ʻṣadlṛ viśaraṇagatyavasādaneṣü . paṇyasya vīthikā paṇyavīthikā . haṭṭanāmāni .. rathāya hitā rathyā . pratolyate janairiti pratolī . ʻtula unmāne . muṇḍitaśirovat samabhūmitvād viśikhā . viśīyante prakāśyanta iti vā . ʻśīṅ svapne . vipūrvakatvāt prakāśārthakatvam . rathahitamārganāmāni .. cīyate pāṣāṇādibhiriti cayaḥ . ʻciñ cayane . upyate prākāro'treti vapraḥ . ʻḍuvap bījasantāne . prākāradhārabhūtamṛdādernāmanī .. prakarṣeṇa kriyata iti prākāraḥ . ʻḍukṛñ karaṇe . vṛṇoti samyagiti varaṇaḥ . vriyate veṣṭyate'neneti vā . ʻvṛñ varaṇe . syati paryantaṃ karotīti sālaḥ . ʻṣo'ntakarmaṇi . syati gamanamiti vā . prākāranāmāni .. prāgāsa iti prācīnam . prāk cīyata iti vā . ʻciñ cayane . prācīramiti vā pāṭhaḥ . prāk īryata iti prācīram . ʻīra kṣepe . grāmavṛtināmanī .. 2-3 .. </Amarapadavivrti>
<Amarapadaparijata><AK.02.02.002-3>  
āpaṇastu niṣadyāyām . āpaṇanāmanī . ʻaṅgaḍi . vipaṇiḥ—vīthikā . āpaṇavīthināmanī . rathyā—viśikhā . vīthināmāni . anuktam—ʻuparathyā tu darśinī . grāmasya purato gavādyāgamanagamanābhyāṃ kṛtamārganāmanī . bhāṣayā ʻpaśuvula . . . aṃdurü .. syāccayo—astriyām . prākārādhārārthaṃ mṛcchilābhyāṃ baddhasetunāmanī . bhāṣayā ʻāḍuvali . ʻvapraḥ syād dhūlikuṭṭimam iti dhanaṃjayaḥ .. prākāro—sālaḥ . prākāranāmāni . ʻkoṭö . dehalīdīpanyāyād vapramapi . ʻvapraṃ sālaṃ prākāramāhurararaṃ kavāṭaṃ cö iti halāyudhaḥ (a. mā. 2. 133) .. anuktam—ʻkapiśīrṣaṃ tu sālāgram . sālāgranāma . bhāṣayā ʻkoṭikommö .. prācīnaṃ—vṛtiḥ . sālāvṛtināma .. anuktam—ʻāveṣṭako vṛtirvāṭi . kaṇṭakaśākhāvaraṇanāmāni . ʻmuṃlakaṃce .. 2-3 .. </Amarapadaparijata>
%%p. 02.197
AK.02.02.004ab bhittiḥ strī kuḍyameḍūkaṃ yadantarnyastakīkasam .
AK.02.02.004cd gṛhaṃ gehodavasite veśma sadma niketanam .. 4 ..
AK.02.02.005ab niśāntavastyasadanaṃ bhavanāgāramandiram .
AK.02.02.005cd gṛhāḥ puṃsi ca bhūmnyeva nikāyyanilayālayāḥ .. 5 ..
<Amarapadavivrti ><AK.02.02.004-5> 
bhittiriti—bhidyata iti bhittiḥ . striyām . ʻbhidir vidāraṇe . kuḍyāṃ sādhu kuḍyam . kuḍyata iti vā . ʻkuḍi saṃghāte . mṛnmayāvaraṇanāmanī .. ilyate kṣipyate'sthi antariti eḍūkam . ʻila svapnakṣepaṇayoḵ . sāsthibhittināma .. gṛhṇāti sarvamiti gṛham . ʻgṛha upādāne . gāhyata iti geham. ʻgāhū viloḍane . valkalādinā ud ūrdhvamavasīyata ityudavasitam . udavasīyate vadhyate vaṃśādibhiriti vā . ʻpiñ bandhane . viśantyasminniti veśma . ʻviśa praveśane . sīdanti tiṣṭhantyatreti sadma . ʻpadlṛ viśaraṇagatyavasādaneṣü . niketayanti nivasantyasminniti niketanam . ʻkita nivāse . niketyate sthīyate'sminniti vā . nitarāṃ śāmyati duḥkhamatreti niśāntam . ʻśamu upaśame . avaśyaṃ niśāyāmamyate gamyata iti vā . ʻama gatyādiṣü . vastuṃ sādhu vastyam . ʻvasa nivāse . avastyamiti pāṭhe avastyāyate saṃghībhavatītyavastyam . ʻstyai śabdasaṃghātayoḵ . sīdantyatra sadanam . ʻṣadlṛ viśaraṇādaü . bhavanti bālā atreti bhavanam . ʻbhū sattāyāmö . agā vṛkṣā īryante nīyante svanirmāṇa ityagāram . ʻīra preraṇe . agān vṛkṣān stambhabhūtāniyartīti vā . ʻṛ gataü . mandante modante'treti mandiram . ʻmadi stutimodamadasvapnakāntigatiṣü . mandyante supyante'treti vā . gṛhaśabdaḥ puṃsi bhūmnyeva . gṛhṇanti praviṣṭāniti gṛhāḥ . ʻgraha upādāne . cāt klībamapi . gṛhāṇi . nicīyate dravyamatreti nikāyyaḥ . ʻciñ cayane . nilīyante ālīyante janā atreti nilayaḥ . ālayaśca . ʻlīṅ śleṣaṇe . gṛhanāmāni .. 4-5 .. </Amarapadavivrti>
<Amarapadaparijata><AK.02.02.004-5>  
bhittiḥ—kuḍyam . kuḍyanāmanī .. eḍūkaṃ—kīkasam . antargatāsthikuḍyanāma . ʻmettinakoḍö . eḍukamityapyasti . ʻeḍukamantargatāsthikuḍyaṃ syān iti ratnakośaḥ .. gṛhaṃ—udavasitam . gehodavasitaśabdayorgṛhaśabdena sāmānādhikaraṇyaṃ liṅgāntarasaṃbhāvanārtham . ʻna nodavasitaṃ na strī gehaṃ puṃbhūmni vā gṛham iti vaijayantī (pṛ. 160, ślo. 19) . veśma—sadanam . vastamityatrāntaḥsthādipāṭhe ʻvastaṃ vastyaṃ niketanam iti vaijayantī (pṛ. 160, ślo. 17) . pavargādipāṭhe ʻsaṃpadguṇātiśayapastya rucaṃ taveti iti dharmaśarmābhyudayapadmacitram (19. 99) . bhavanāgāramandiram—ālayāḥ . gṛhanāmāni .. 4-5 .. </Amarapadaparijata> 
%%p. 02.198
AK.02.02.006ab vāsaḥ kuṭī dvayoḥ śālā sabhā saṃjavanaṃ tvidam .
AK.02.02.006cd catuḥśālaṃ munīnāṃ tu parṇaśāloṭajo'striyām .. 6 ..
<Amarapadavivrti ><AK.02.02.006> 
vāsa iti—vasantyasminniti vāsaḥ. ʻvasa nivāse . kuṭati kuṭilībhavatīti kuṭī . ʻkuṭa kauṭilye . kuṭyante paśavo badhyante'sminniti vā . kuṭī dvayoḥ . śalantyasyāmiti śālā . ʻśala gataü . śālyate vā . ʻśālṛ ślāghāyām . saha bhāntyasyāmiti sabhā . ʻbhā dīptaü . sabhāgṛhanāmāni .. saṃjavante saṃgacchante catasraḥ śālā atreti saṃjavanam . saṃvahanamiti pāṭhe saṃvahanti milantyatreti . gatyartho dhāturatra . catasraḥ śālāḥ samāhṛtā atreti catuḥśālam . catuḥśālagṛhanāmanī .. parṇaiḥ kṛtā śālā parṇaśālā . uṭaistṛṇaparṇairjāyata iti uṭajaḥ . ʻjanī prādurbhāve . munisadananāmanī .. 6 .. </Amarapadavivrti>
<Amarapadaparijata><AK.02.02.006>  
vāsaḥ—sabhā . gṛhanāmāni . anuktam—ʻnivāsāvasathāvāsā vāstvastrī nirvṛtaṃ kulam . etāni ṣaṭ ca . saṃjavanaṃ—catuḥśālam . catuḥśālagṛhanāmanī . ʻtoḍḍillü .. munīnāṃ—astriyām . āśramanāmanī . ʻāśrame tu parṇaśāloṭajamastriyām . iti vaijayantī (pṛ. 161, ślo. 26) .. 6 .. </Amarapadaparijata>
%%p. 02.199
AK.02.02.007ab caityamāyatanaṃ tulye vājiśālā tu mandurā .
AK.02.02.007cd āveśanaṃ śilpiśālā prapā pānīyaśālikā .. 7 ..
<Amarapadavivrti ><AK.02.02.007> 
caityamiti—mṛdādinā cīyata iti caityam . ʻciñ cayane . āyatante'sminnityāyatanam . ʻyatī prayatne . munyālayanāmanī .. vājināṃ śālā vājiśālā . mandante'trāśvā iti mandurā . ʻmadi stutyādaü . vājiśālānāma .. āviśantyatra karmakārā ityāveśanam . śilpināṃ śālā . śilpiśālānāma .. prapibantyudakamasyāmiti prapā . ʻpā pāne . pānīyasya jalasya śālā . pānīyaśālānāma .. 7 .. </Amarapadavivrti>
<Amarapadaparijata><AK.02.02.007> 
caityam—tulye . devasadananāmanī . tulye ityanenārthāntare'pi tulyatvam .
ʻcaityaṃ devakule buddhavimve'pyuddeśapādape .
devasadmanyāyatanaṃ sadmamātre'pi tadviduḥ ..
iti . vājiśālā—mandurā . hayaśālāyāṃ mandurā syāt . anuktam—ʻcaturaṃ hastināṃ śālȫ . gajālayaścaturaṃ syāt . ʻśālā saṃdhāninī gavām . gavāṃ śālā saṃdhāninī syāt . āveśanaṃ śilpiśālā . kulālapākapuṭī ca kāroravyāsavaśca palyāṇakārakacakiśca nāpitakharakuṭiṣca citrakārajālinī ca pāṭasālikatantuvāyagartikādikaṃ ca sarvamāveśanaṃ syāt .. prapā pānīyaśālikā . pānīyaśālānāma .. anuktam—ʻsatraśālā śubhasthalī . satraśālānāmanī .. 7 ..  </Amarapadaparijata>
AK.02.02.008ab maṭhaśchātrādinilayo gañjā tu madirāgṛham .
AK.02.02.008cd garbhāgāraṃ vāsagṛhamariṣṭaṃ sūtikāgṛham .. 8 ..
(kuṭṭimo'strī nibaddhā bhūścandraśālā śirogṛham)
<Amarapadavivrti ><AK.02.02.008> 
maṭha iti—maṭhantyatreti maṭhaḥ . ʻmaṭha madanivāsayoḵ . śiṣyāpatyādinivāsanāma .. gañjanti śabdāyante mattā asyāmiti gañjā . ʻgaji śabde . madirāyā madyasya saṃdhānagṛhaṃ madirāgṛham . surāgṛhanāmanī .. garbhe'ntaḥ agāram garbhāgāram . vāsāya gṛhaṃ vāsagṛham . gṛhāntargṛhanāmanī . kṛtarakṣatvād grahairna riṣyata ityariṣṭam . ʻriṣa hiṃsāyām . sūtikāyā abhinavasūtikāyā gṛham . sūtikāgṛhanāmanī .. 8 .. </Amarapadavivrti>
<Amarapadaparijata><AK.02.02.008>  
maṭhaḥ—nilayaḥ . antevāsyāśrayo maṭhaḥ syāt .. gañjā—madirāgṛham . surādivikretṛgṛhaṃ gañjā syāt . sa gañjāśabdaḥ puṃliṅgaścet bhāṇḍāgāranāmāpi syāt . ʻbhāṇḍāgāre pumān gañjaḥ strī tu khanyāṃ surāgṛhe iti vaijayantī (pṛ. 232, ślo. 26) .. garbhāgāram . koṣṭhagṛhanāma . ʻgarbhāgāro'pavarakaḵ iti vaijayantī (pṛ. 163, ślo. 51) . vāsagṛham . sajjikāgṛhanāma . ʻuśanti śayanasthānaṃ vāsāgāraṃ viśāradāḵ iti halāyudhaḥ (a. mā. 2. 140) . ariṣṭaṃ sūtikāgṛham . prasūtigṛhanāma .. 8 .. </Amarapadaparijata>
%%p. 02.200
AK.02.02.009ab vātāyanaṃ gavākṣo'tha maṇḍapo'strī janāśrayaḥ .
AK.02.02.009cd harmyādi dhanināṃ vāsaḥ prāsādo devabhūbhujām .. 9 ..
<Amarapadavivrti ><AK.02.02.009> 
vātāyanamiti—vātasyāyanaṃ vātāyanam . gauścakṣurakṣyata iti gavākṣaḥ . ʻakṣū vyāptaü . gocakṣuriva vartulākāratvādvā . jālakanāmanī .. maṇḍyate janairiti maṇḍapaḥ . ʻmaḍi bhūṣāyām . janānāmāśrayaḥ janāśrayaḥ . sarvajanāśrayaśālānāma .. mano haratīti harmyam . ʻhṛñ haraṇe . dhanikagṛhanāma .. prasīdantyasminniti prāsādaḥ . ʻṣadlṛ viśaraṇagatyavasādaneṣü . pramuditāḥ sīdantyasminniti vā . devanṛpagṛhanāma .. 9 .. </Amarapadavivrti>
<Amarapadaparijata><AK.02.02.009>  
vātāyanaṃ—syāt . jālakanāmanī . ʻdīrghāśraṃ karṇagacchidraṃ tadgavākṣamiti smṛtam iti mayamataprayogānnapuṃsakam . ʻvilolanetrabhramarairgavākṣāḥ sahasrapatrāvaraṇā ivāsan iti raghuvaṃśaprayogāt (7. 11; ku. saṃ. 7. 62) puṃliṅgaḥ . gavākṣanāmāni .. anuktam—ʻkuṭṭimo'strī nibaddhā bhūḵ . pāṣāṇādinibaddhabhūmināma .. ʻcandraśālā śirogṛham . gṛhopari gṛhanāmanī . maṇṭapo'satrī janāśrayaḥ . maṇṭapanāmanī .. harmyādi—vāsaḥ . dhanikānāṃ nivāsaḥ harmyādisaṃjñakaḥ syāt . ādiśabdaḥ paryāyavacanaḥ . ʻharmyaṃ ca mālikȫ . prāsādo devabhūbhujāma . devanṛpavāsaḥ prāsādasaṃjñaḥ syāt .. 9 .. </Amarapadaparijata>
02.201
AK.02.02.010ab saudho'strī rājasadanamupakāryopakārikā .
AK.02.02.010cd svastikaḥ sarvatobhadro nandyāvartādayo'pi ca .. 10 ..
AK.02.02.011ab vicchandakaḥ prabhedā hi bhavantīśvarasadmanām .
<Amarapadavivrti ><AK.02.02.010> 
saudha iti—sudhāyogāt saudhaḥ . rājñāṃ sadanaṃ rājasadanam . rājabhavananāma .. upa samīpe kriyata ityupakāryā . prayāṇe upakarotīti upakārikā . paṭakṛtarājaveśmanāmanī .. svasti śubhaṃ kāyatīti svastikaḥ . ʻkai śabde . sarvato bhadramasyeti sarvatobhadraḥ . nandimānandam āvartayatīti nandyāvartaḥ . ādigrahaṇād rucakavardhamānādi gṛhyate . viśiṣṭaḥ chando'tra vicchandakaḥ . ete īśvarasadmanāṃ vicchandakaprabhedāḥ racanāviśeṣā bhavanti . racanāviśeṣayuktanṛpagṛhāṇāṃ nāmāni .. 10 .. </Amarapadavivrti>
<Amarapadaparijata><AK.02.02.010>  
saudho—rājasadanam . rājagṛhanāmanī .. upakāryopakārikā . paṭādikṛtarājagṛhasthānanāmanī . ʻgṛhasthānaṃ mataṃ rājñāmupakāryopakārikȫ iti halāyudhaḥ (ā. mā. ?. 135) .. svastikaḥ—sadmanām . svastikasarvatobhadranandyāvartarucakavardhamānā rājagṛharacanāviśeṣāḥ . tatsvarūpaṃ tu—
ʻaparāntagato'lindaḥ prāgantagatau tadutthitau cānyau .
tadavadhivadhṛtaścānyaḥ prāgdvāraṃ svastikaṃ śubhadam ..
apratiṣiddhālindaṃ samantage vāstu sarvatobhadram .
nṛpavibudhasamūhānāṃ kāryaṃ dvāraiścaturbhirapi ..
nandyāvartamalindaiḥ śālākuḍyāt pradakṣiṇāntyagataiḥ .
dvāraṃ paścimamasmin vihāya śeṣāṇi kāryāṇi ..
prākpaścimāvalindāvantyagatau tadavadhi sthitau śeṣau .
rucakaṃ dvāraṃ na śubhadamuttarato'nyāni śastāni ..
dvārālindo'ntyagataḥ pradakṣiṇo'nyastataścānyaḥ
ruddhaśca vardhamāno dvāraṃ tu na dakṣiṇaṃ kāryam ..
iti .. 10 .. </Amarapadaparijata>
AK.02.02.011cd stryagāraṃ bhūbhujāmantaḥpuraṃ syādavarodhanam .. 11 ..
AK.02.02.012ab śuddhāntaścāvarodhaśca syādaṭṭaḥ kṣaumamastriyām .
AK.02.02.012cd praghāṇapraghaṇālindā bahirdvāraprakoṣṭhake .. 12 ..
<Amarapadavivrti ><AK.02.02.011-12> 
stryagāramiti—strīṇāmagāraṃ stryagāram . antaḥ pūryata ityantaḥpuram . ʻpṝ pālanapūraṇayoḵ . antarabhyantare puraṃ gṛhamiti vā . avarudhyante rājñaḥ striyo'tretyavarodhanam . ʻrudhir āvaraṇe . avarodhaśca . śuddhāḥ surakṣitā antikāḥ samīpavartino'treti śuddhāntaḥ . rājastrīṇāmagāranāmāni .. aṭṭante hiṃsanti yodhā atra sthitvetyaṭṭaḥ . ʻaṭṭa atikramaṇahiṃsanayoḵ . yodhā atra kṣuvantīti kṣomam . ʻṭukṣu śabde . prākāragrasthitaraṇagṛhanāmanī .. prahanyate ghaṭādiraneneti praghāṇaḥ . praghaṇaśca . ʻhana hiṃsāgatyoḵ . alyate bhūṣyata ityalindaḥ . ālinda iti vā padacchedaḥ . ʻala bhūṣaṇaparyāptiśaktivāraṇeṣü . bahirdvārālpagṛhanāmanī .. 11-12 .. </Amarapadavivrti>
<Amarapadaparijata><AK.02.02.011-12>
stryagāraṃ—avarodhaśca . rājastrīgṛhanāmāni . tātsthyāt tadvyapadeśa iti rājastrīnāmānyapi .
ʻkalatravantamātmānamavarodhe mahatyapi .
tayā mene manasvinyā lakṣmyā ca vasudhādhipaḵ ..
iti raghuvaṃśe (1. 32) . syādaṭṭaḥ—astriyām . aṭṭanāmanī . ʻaṭṭugö .. ʻkodraṅgastu tamaṅgaḥ syāt . tamaṅganāmanī . bhāṣayā ʻtamagam .. praghāṇa—prakoṣṭhake . dvārapārśvālpagṛhanāmāni .. alinda iti hrasvādiḥ . ālinda iti dīrghādiśca bhavati . hrasvāderudāharaṇam ʻpraghāṇaḥ praghaṇo'lindaḵ iti ratnakośaḥ . dīrghādeḥ—ʻgṛhaikadeśa ālindaḥ praghāṇaḥ praghaṇastathȫ ityamaramālā .. anuktam—ʻsaṃveśinī mukhe śālȫ . mukhaśālānāma . bhāṣayā ʻmogasālö .. 11-12 ..  </Amarapadaparijata>
%%p. 02.203
AK.02.02.013ab gṛhāvagrahaṇī dehalyaṅgaṇaṃ catvarājire .
AK.02.02.013cd adhastāddāruṇi śilā nāsā tārūpari sthitam .. 13 ..
<Amarapadavivrti ><AK.02.02.013> 
gṛhāvagrahaṇīti—gṛhaṃ gṛhadvāraśākhā avagṛhyate'nayeti gṛhāvagrahaṇī . ʻgraha upādāne . dihyate paṅkādineti dehalī . ʻdiha upacaye . dvāramūle tiryaksthitapūjyadārunāmanī .. aṅgantyatretyaṅgaṇam . aṅganaṃ vā . ʻagi gataü . catante yācakā atra sthitveti catvaram . ʻcate yācane . ajanti kṣipanti dhānyādikamatreti ajiram . ʻaja gatikṣepaṇayoḵ . gṛhasya puraḥpradeśanāmāni .. akṣataiḥ śālyata iti śilā . ʻśālṛ ślāghāyām . dehalyadhaḥsthitapūjyahrasvadārunāma .. gṛhasya nāsikeva tiṣṭhatīti nāsā . dvāropari tiryaksthitapūjyadārunāma .. 13 .. </Amarapadavivrti>
<Amarapadaparijata><AK.02.02.013>  
gṛhāvagrahaṇī dehaliḥ . dvāramūle tiryakprasāritapūjyadārunāmanī . ʻkaḍapö .. anuktam—ʻuttarāṅgaṃ tu tattiryagdvārasyopari dāru yat . dvāropari tiryakprasāritadāru uttarāṅgaṃ syāt .. aṅgaṇaṃ—ajire . prāṅgaṇabhūnāmāni . aṅgatyasminnityaṅgaṇam . pṛṣodarāditvāṇṇatvamiti subhūtiṭīkā . aṅganamiti ca katicana kathayanti .. adhastāt—sthitam . saṃdhikarmocitakāṣṭhayoradhastanakāṣṭhaṃ śilā syāt . uparitanakāṣṭhaṃ nāsā syāt .. 13 .. </Amarapadaparijata>
AK.02.02.014ab pracchannamantardvāraṃ syāt pakṣadvāraṃ tu pakṣakaḥ .
AK.02.02.014cd valīkanīvre paṭalaprānte'tha paṭalaṃ chadiḥ .. 14 ..
<Amarapadavivrti ><AK.02.02.014> 
pracchannamiti—pracchādyata iti pracchannam . ʻchada apavāraṇe . antaḥ sthitaṃ dvāram antardvāram . gṛhāntargatadvāranāmanī .. pakṣe pārśve kriyata iti pakṣakaḥ . pārśvakṛtadvāranāmanī .. valati saṃvṛṇoti bhitteḥ bahiḥpradeśamiti valīkam . ʻvala saṃvaraṇe . kuḍyādernitarāṃ bahirvriyata iti nīvram . ʻvṛñ varaṇe . jalaṃ bahirnīyata iti vā . ʻṇīñ prāpaṇe . paṭalasya prāntaḥ paṭalaprāntaḥ . chadiṣaḥ prāntanāmāni .. paṭaṃ paṭakāryaṃ lātīti paṭalam . ʻlā dāne . chādyate'neneti chadiḥ . ʻchada apavāraṇe . sānto'yaṃ napuṃsakaliṅgaḥ . chadiṣo nāmanī .. āndhrabhāṣāyāṃ ʻkappü .. 14 .. </Amarapadavivrti>
<Amarapadaparijata><AK.02.02.014>  
pracchannam—syāt . antardvāranāma . bhāṣayā ʻloni vākili . pakṣadvāraṃ—pakṣakaḥ . pakṣadvāranāma . napuṃsako'pyasti . ʻpakṣakaṃ tu pakṣadvāraṃ śaḍakkikȫ iti vaijayantī (pṛ. 162, ślo. 42) . valīka—prānte . paṭalaprāntanāmāni .. ʻcārunīvro valikaḥ paṭalaprānta ityapi iti puṃskāṇḍe gopālitaḥ . atha paṭalaṃ chadiḥ . apavāraṇanāmanī . āndhrabhāṣāyāṃ ʻkappü . paṭalaśabdasāhacaryācchadiḥśabdo napuṃsakaḥ .. 14 .. </Amarapadaparijata>
%%p. 02.204
AK.02.02.015ab gopānasī tu valabhī chādane'vakradāruṇi .
AK.02.02.015cd kapotapālikāyāṃ tu viṭaṅkaṃ puṃnapuṃsakam .. 15 ..
<Amarapadavivrti ><AK.02.02.015> 
gopānasīti—gopāyatīti gopānasī . ʻgupū rakṣaṇe . valatīti valabhī . ʻvala saṃvaraṇe . paṭalopasthitasyāvakrasya dāruṇo nāmanī . vakradāruṇīti vā padacchedaḥ . tadā paṭalaprānte śikheva sthitasya vakradāruṇo nāmanī .. kopatān pālayatīti kapotapālikā . ʻpāla rakṣaṇe . viśiṣya ṭaṅkyate'treti viṭaṅkam ʻṭaki bandhane . puṃnapuṃsake . vakradārvadhaḥ pakṣiviśramāya kṣiptasya dāruṇo nāmanī .. 15 .. </Amarapadavivrti>
<Amarapadaparijata><AK.02.02.015>  
gopānasī—vakradāruṇi . valabhicchādanavakradāru gopānasī syāt . ʻgoppulü . kapotapālīkāyāṃ—puṃnapuṃsakam . kapotādipakṣiṇāmāvāsārthaṃ nirmitakāṣṭhaviśeṣanāma .. 15 .. </Amarapadaparijata>
%%p. 02.205 
AK.02.02.016ab strī dvārdvāraṃ pratīhāraḥ syād vitardistu vedikā .
AK.02.02.016cd toraṇo'strī bahirdvāraṃ puradvāraṃ tu gopuram .. 16 ..
<Amarapadavivrti ><AK.02.02.016> 
strīti—dvāryate jano'treti dvāḥ . rephāntastrīliṅgaḥ . dvāraṃ ca . ʻdva saṃvaraṇe . pratihriyate nūtano jano'treti pratīhāraḥ . ʻhṛñ haraṇe . gṛhadvāranāmāni .. vigatā tardiḥ śramo'treti vitardiḥ . ʻtarda hiṃsāyām . śramaṃ vitardayatīti vā . pathikairvidyate labhyata iti vedikā . ʻvidlṛ lābhe . vidantyasyāmiti vā . ʻvida jñāne . vedikānāmanī .. maṅgalārthaṃ bandhūn tvarayatīti toraṇam . ʻtura tvaraṇe . dvārādvahiḥ vahirdvāram . dvārādbahirvandanamālābandhanāya racitastambhadvayanāma . gopyate paurairiti gopuram . ʻgupū rakṣaṇe . puradvāranāma .. 16 .. </Amarapadavivrti>
<Amarapadaparijata><AK.02.02.016> 
strī —pratīhāraḥ . dvāranāmāni .. syāt—vedikā . vedikānāmanī .. toraṇo—bahirdvāram . bāhyadvāraṃ toraṇaṃ syāt . ʻtalavākili . tadagre maṅgalārthamābaddhasragviśeṣo'pi toraṇaṃ syāt . ʻbudhairvandanamālā tu toraṇaṃ parikīrtitam iti halāyudhaḥ (a. mā. 2. 146) . puradvāraṃ—gopuram . nagaradvāraṃ gopuraṃ syāt . ʻūruvākili .. 16 .. </Amarapadaparijata>
AK.02.02.017ab kūṭaṃ pūrdvāri yaddhastinakhastasminnatha triṣu .
AK.02.02.017cd kapāṭamararaṃ tulye tadviṣkambho'rgalaṃ na nā .. 17 ..
<Amarapadavivrti ><AK.02.02.017> 
kūṭamiti—hastino nakhamiva tiṣṭatīti hastinakhaḥ . pūrdvāramṛtkūṭanāma .. ke śiraḥ pāṭayatīti kapāṭam . kaṃ vātaṃ vaṭati veṣṭayatīti kavāṭaṃ vā . ʻpaṭa bhedane ʻvaṭa veṣṭane . iyarti yātāyātaprakāreṇeti araram . ʻṛ gataü . dvārapidhānanāmanī .. tat kapāṭaṃ viṣkabhnātīti viṣkambhaḥ . ʻskambhu rodhanastambhanayoḵ . areṇa karṣaṇena galatītyargalam . ʻgala adane sravaṇe cö . kavāṭānuddhāṭanāya nirmitadāruyantranāmanī .. 17 .. </Amarapadavivrti>
<Amarapadaparijata><AK.2.02.017>  
kūṭaṃ—tasmin . puradvāre'kramanimnamṛtkūṭo hastinakhaḥ syāt . ʻśanairanīyanta rayāt patanto rathāḥ kṣitiṃ hastinakhādakhedaiḵ iti māghaḥ (śiśu. 3. 68) . ʻvaṃkadāram . kavāṭam—tulye . dvārapidhānanāmanī .. triliṅgaḥ kavāṭaḥ . kavāṭaḥ, kavāṭī, kavāṭam . pavargamadhya iti rabhasakośakāreṇābhyadhāyi . kapāṭaḥ kapāṭīti . araraṃ napuṃsakameva . ʻatha trayī kapāṭo'pi kavāṭo'pyararaṃ na pum iti vaijayantī (pṛ. 162, ślo. 46) . ararītyapacayavivakṣāyāṃ strī . puṃliṅgo'rariśabdo'pyasti .
ʻapyanveṣṭaṃ ratigṛhaguhāṃ gandhavāhena kārye
preryante'mī paramararayo harmyavātāyanānām .
iti candrakāvyam . anuktam—ʻghargharo dvitalādīnāmadhodvārakavāṭikȫ . dvitalatritalādigṛhadvārakavāṭikā ghargharaḥ syāt . tadviṣkambho—na nā . kavāṭadhārakalohadaṇḍādikamargalaṃ syāt . ʻdvārayantraṃ tu tālakam ityalpārgalaparyāyaśca pṛthak . ʻtalupughaḍiyö . ʻvitaṇḍastvargalā trayī ityayastālakaparyāyo'pi pṛthak . ʻbīgemü .. 17 .. </Amarapadaparijata>
%%p. 02.206
AK.02.02.018ab ārohaṇaṃ syāt sopānaṃ niśreṇistvadhirohiṇī .
AK.02.02.018cd saṃmārjanī śodhanī syāt saṃkaro'vakarastayā .. 18 ..
<Amarapadavivrti ><AK.02.02.018> 
ārohaṇamiti—ārohantyanenetyārohaṇam . ʻruha bījajanmani prādurbhāve cö . saha upānamantyatreti sopānam . ʻṇama prahṇatve śabde . sopānanāmanī .. niśrayanti ūrdhvatalamanayeti niśreṇiḥ . ʻśriñ sevāyām . adhirohatyanayeti adhirohiṇī . dārunirmitasopānanāmanī .. saṃmāṣṭryanayeti saṃmārjanīṃ . ʻmṛjūṣa śuddhaü . śodhayatyanayeti śodhanī . ʻśudha śauce . aṅgaṇādau rajaḥsamūhanirākaraṇasādhananāmanī .. tṛṇādinā saha kīryata iti saṃkaraḥ . avakaraśca . ʻkṝ vikṣepe . tayā saṃmārjanyā ekatra kṣiptarajonāmanī .. 18 .. </Amarapadavivrti>
<Amarapadaparijata><AK.02.02.018>  
ārohaṇaṃ—sopānam . sopānanāmanī .. niśreṇiḥ—adhirohiṇī . aṭṭādyarohaṇārthaṃ vaṃśādinirmitayantranāmanī . ʻniccenö .. saṃmārjanī—syāt . gṛhād rajastṛṇādyapanayanāya nirmitakāmañjakādisaṃdoranāmanī . ʻpārakö . saṃkaro—kṣipte . saṃmārjanyapanītatṛṇarāśināmanī . ʻkanavukuppö . ʻsaṃmārjanī vardhanī tanmale'vakarasaṃkaraü iti vaijayantīpāṭhāt (pṛ. 263, ślo. 52) saṃkaraśabdo'bantaḥ . ʻsaṃkāro'gnicaṭatkāre saṃmārjanyavamārjite iti viśvaprakāśikāpāṭhāt (pṛ. 139, ślo. 179) saṃkāro ghañantaḥ . anuktam—gomukhaṃ tūpaveśanam . gṛhādyupalepananāmanī . ʻyillulalukuṭö .. 18 .. </Amarapadaparijata>
%%p. 02.207
AK.02.02.019ab kṣipte mukhaṃ niḥsaraṇaṃ saṃniveśo nikarṣaṇam .
AK.02.02.019cd samau saṃvasathagrāmau veśmabhūrvāsturastriyām .. 19 ..
<Amarapadavivrti ><AK.02.02.019> 
kṣipta iti—gṛhasya mukhaprāyatvāt mukham . gṛhānniḥsarantyaneneti niḥsaraṇam . ʻsṛ gataü . gṛhādipurodeśanāmanī .. samantāt niviśante'tra saṃniveśaḥ . ʻviśa praveśane . nivṛttaṃ karṣaṇamatreti nikarṣaṇam . ʻkṛṣa vilekhane . purāderbahirviharaṇabhūnāmanī .. samyag vasantyatreti saṃvasathaḥ . ʻvasa nivāse . grasyate bhujyata iti grāmaḥ . ʻgrasu adane . purādanyakatipayagṛhasamūhanāmanī .. vasantyatra gṛhiṇa iti vāstuḥ . veśmano bhūrveśmabhūḥ . veśmasthānabhūnāmanī .. 19 .. </Amarapadavivrti>
<Amarapadaparijata><AK.02.02.019>  
mukhaṃ niḥsaraṇam . gehādipurobhāganāmanī .. saṃniveśo nikarṣaṇam . gṛhādyaparabhāganāmanī . ʻiṃṭṭubenakö . samau—grāmau . grāmanāmanī . tatra parivasathādiśabdā api santi . ʻgrāma paryupasaṃnibhyaḥ prateśca vasathaḥ paraḵ iti vaijayantī (pṛ. 159, ślo. 2) .. veśmabhūḥ—astriyām . gṛhabhūmirvāstu syāt . veśmaśabda upalakṣaṇam . ʻgrāmādibhūmirvāstvastrī iti vaijayantī (pṛ. 159, ślo. 10) .. 19 .. </Amarapadaparijata>
%%p. 02.208
AK.02.02.020ab grāmāntamupaśalyaṃ syāt sīmasīme striyāmubhe .
AK.02.02.020cd ghoṣa ābhīrapallī syāt pakkaṇaḥ śabarālayaḥ .. 20 ..
iti puravargaḥ
<Amarapadavivrti ><AK.02.02.020> 
grāmāntamiti—grāmasyāntaṃ grāmāntam . upagataḥ śalyaḥ kīlako yatra cihnārthaṃ prakṣepāt upaśalyam . ʻśala calanasaṃvaraṇayoḵ . grāmasamīpapradeśanāmanī .. sīyate badhyata iti sīmā . nāntaḥ . sīmā ākārāntastrīliṅgaśca . ʻṣiñ bandhane . grāmāntanāmanī .. ghoṣanti gāvo'treti ghoṣaḥ . ʻghuṣir aviśabdane . ābhīrāṇāṃ gopānāṃ pallī grāmaḥ ābhīrapallī . gopālagrāmanāmanī .. pacyate kadannamatra pakkaṇaḥ . ʻḍupacaṣ pāke . śabanti bhramantīti śabarāḥ . ʻśaba bhramaṇe . teṣāmālayaḥ śabarālayaḥ . śabarālayanāmanī .. 20 .. 
iti śrīliṅgayasūriviracitāyāmamarakośapadavivṛtau puravargaḥ </Amarapadavivrti>
<Amarapadaparijata><AK.02.02.020>  
grāmāntam—syāt . grāmāntanāma .. anuktam—ʻprāntaraṃ grāmayormadhyam . grāmadvayamadhyaṃ prāntaraṃ syāt .. sīmasīme—ubhe . sīmanāmanī . ʻdvyackamasisusannantam (3. 5. 24) iti viśeṣavidhirabādhitaḥ . ʻsīmabhiḥ sasyasaṃpannaiḵ iti . ʻmaryādāvadhi rāghāṭaḵ . etāni trīṇi ca .. ghoṣaḥ—syāt . vallavapallīnāma . pakkaṇaḥ śabarālayaḥ . kirātālayaḥ pakkaṇaḥ syāt .. 20..
iti śrīvatsanṛsiṃhasūrisutamallināthasūriviracite'marapadapārijāte puravargaḥ </Amarapadaparijata>
%%p. 02.209
3. śailavargaḥ
AK.02.03.001ab mahīdhre śikharikṣmābhṛdahāryadharaparvatāḥ .
AK.02.03.001cd adrigotragirigrāvācalaśailaśiloccayāḥ .. 1 ..
<Amarapadavivrti ><AK.02.03.001> 
mahīdhra iti—mahīṃ dhārayatīti mahīdhraḥ . ʻdhṛñ dhāraṇe . śikharāṇyasya santīti śikharī . kṣmāṃ bibhartīti kṣmābhṛt . ʻḍubhṛñ bharaṇapoṣaṇayoḵ . hartumaśakyaḥ ahāryaḥ . ʻhṛñ haraṇe . dharati bhuvamiti dharaḥ . ʻdhṛñ dhāraṇe . parvāṇi saṃghayo'sya santīti parvataḥ . narāṇāmupajīvanīyatvād adyata ityadriḥ . ʻada bhakṣaṇe . gāṃ bhuvaṃ trāyata iti gotraḥ . ʻtraiṅ pālane . kālena gīryata iti giriḥ . ʻgṝ nigaraṇe . grasyate kāleneti grāvā . ʻgrasu adane . na calatītyacalaḥ . ʻcala kampane . śilā atra santīti śailaḥ . śilānāmuccayo rāśiḥ śiloccayaḥ . parvatanāmāni .. 1 .. </Amarapadavivrti>
<Amarapadaparijata><AK.02.03.001>  
mahīdhre—śiloccayāḥ . parvatanāmāni . ʻkutkīlo bhūdharaḥ kuṇḍaḥ kuṇḍiraḥ sānumānapi . etāni pañca ca .. 1 .. 
</Amarapadaparijata>
AK.02.03.002ab lokālokaścakravālastrikūṭastrikakut samau .
AK.02.03.002cd astastu caramakṣmābhṛdudayaḥ pūrvaparvataḥ .. 2 ..
<Amarapadavivrti ><AK.02.03.002
lokāloka iti—ekasmin bhāge lokyate, ekasmin bhāge na lokyata iti lokālokaḥ . ʻlokṛ darśane . cakrākāreṇa valate saṃvṛṇotīti cakravālaḥ . ʻvala saṃvaraṇe . bhuvamāveṣṭya sthitasya girernāmanī .. trayaḥ kūṭāḥ śikharāṇyasyeti trikūṭaḥ . ata eva trikakut . trikūṭaparvatanāmanī .. sūryādirasyate atretyastaḥ . ʻasu kṣepaṇe . astamanupalabdhiṃ grahanakṣatrāṇāṃ karotīti vā . caramaḥ paścimaḥ sa cāsau kṣmābhṛcca caramakṣmābhṛt . caramagirināmanī .. sūryādayo'tra udayanta ityudayaḥ . ʻaya paya gataü . pūrvaścāsau parvataśca pūrvaparvataḥ . udayagirināmanī .. 2 ..  </Amarapadavivrti>
<Amarapadaparijata><AK.02.03.002>  
lokālokaścakravālaḥ . lokālokaparvatanāma .. trikūṭaḥ—samau . trikūṭaparvatanāmanī .. astaḥ—kṣmābhṛt . astaparvatanāma . udayaḥ—parvataḥ . pūrvaparvatanāma . anuktam—ʻmalayaścandanādriḥ syāt . malayaparvatanāma .. ʻmanthaśailastu mandaraḵ . mandaragirināma . astaparvatameva mandaraparvata iti katicit kathayanti . ʻmandaro'paraśailo'staḵ iti dhanapālanighaṇṭuḥ .. 2 .. </Amarapadaparijata>
%%p. 02.210
AK.02.03.003ab himavān niṣadho vindhyo mālyavān pāriyātrakaḥ .
AK.02.03.003cd gandhamādanamanye ca hemakūṭādayo nagāḥ .. 3 ..
<Amarapadavivrti ><AK.02.03.003>  
himavāniti—himamasyāstīti himavān . niṣīdanti surā atreti niṣadhaḥ . ʻṣadlṛ viśaraṇagatyavasādaneṣü . agastyena viddhatvād vindhyaḥ . ʻvyadha tāḍane . sūryapathaṃ vidhyatīti vā . sa eva dhātuḥ . mālyākāratāsyāstīti māsyavān . parito yātrā gamanamasyāstīti pāriyātrakaḥ . gandhena mādayatīti gandhamādanaḥ . ʻmadī harṣaglapanayoḵ . astriyām . hemamayāḥ kūṭā asya hemakūṭaḥ . anye ca hemakūṭādayo girayaḥ santi . eteṣāmuktānyeva nāmāni praśastāni .. 3 .. </Amarapadavivrti>
<Amarapadaparijata><AK.02.03.003>  
himavān—gandhamādanam . ʻastrī kulācale nā tu mattebhe gandhamādanam  iti bhāgurimatānnapuṃsakam . anye ca—nagāḥ . himavadādayaḥ pṛthak parvatāḥ .. 3 .. </Amarapadaparijata> 
%%p. 02.211
AK.02.03.004ab pāṣāṇaprastaragrāvopalāśmānaḥ śilā dṛṣat .
AK.02.03.004cd kūṭo'strī śikharaṃ śṛṅgaṃ prapātastu taṭo bhṛguḥ .. 4 ..
<Amarapadavivrti ><AK.02.03.004>  
pāṣāṇeti—vastūni pinaṣṭi cūrṇayatīti pāṣāṇaḥ . ʻpiplṛ saṃcūrṇane . prastṛṇāti ācchādayati bhuvamiti prastaraḥ . ʻstṛñ ācchādane . ātapādibhistaptaḥ san jalaṃ giratīti grāvā . nāntaḥ . ʻgṝ nigaraṇe . upalāti bhinatti vastūnīti upalaḥ . ʻlā ādāne . aśnute vyāpnoti bhuvamityaśmā . ʻaśū vyāptaü . vastrādikamaśrātīti vā . ʻaśa bhojane . śinoti tanūkarotyāyudhamiti śilā . ʻśiñ niśātane . drūn vṛkṣān sādayatīti nāśayatīti dṛpat .ʻpadlṛ viśaraṇagatyavasādanepü . dṛṇātīti vā . ʻdṛ vidāraṇe . śilādṛpadau striyau . pāṣāṇanāmāni .. kūṭyate dahyate raviṇeti kūṭaḥ . ʻkūṭa dāhe . ayamastrī . śikhā agraśilātrāstīti śikharam . śṛṅgavadaunnatyaguṇayogāt śṛṅgam . śṛṇātīti vā . ʻśṝ hiṃsāyām . śikharanāmāni .. asmāt prapatatīti prapātaḥ . ʻpatlṛ gataü . taṭatyucchrāyaṃ prāpnotīti taṭaḥ . ʻtaṭa ucchrāye . bhṛjjyate sūryāgnitejasā pacyata iti bhṛguḥ . ʻbhrasja pāke . śikharādadhastaṭanāmāni .. prapātastvataṭo bhṛguriti pāṭhe ataṭaḥ prapātaḥ saṃkaṭadeśo bhṛgurityucyate .. 4 .. </Amarapadavivrti>
<Amarapadaparijata><AK.02.03.004>  
pāṣāṇa—dṛṣat . ʻkaṣāyaḥ kūṣmāṇḍo mahiṣavṛṣabhavyopadṛpadaḵ ityūṣmabhedapāṭhānmūrdhanyaḥ . ʻśaraccharaddṛśaśattriṃśaścatvāriṃśaśca viṃśatiḵ ityaruṇadattaliṅgānuśāsanapāṭhāt tālavyamadhya . tadā ca dṛśad dṛṣadityubhayathāpi pāṭhaḥ sādhuḥ . śilānāmāni .. kūṭo'strī—śṛṅgam . giriśikharanāmāni .. prapātastu—bhṛguḥ . saṃcārānarhaśikharādhastalanāmāni . bhāṣayā ʻcari .. 4 .. </Amarapadaparijata>
%%p. 02.212
AK.02.03.005ab kaṭako'strī nitambo'dreḥ snuḥ prasthaḥ sānurastriyām .
AK.02.03.005cd utsaḥ prasravaṇaṃ vāripravāho nirjharo jharaḥ .. 5 ..
<Amarapadavivrti ><AK.02.03.005>  
kaṭaka iti—kaṭatyākāśamāvṛṇotīti kaṭakaḥ . ʻkaṭe varṣāvaraṇayoḵ . parvatasya nitambaprāyatvāt nitambaḥ . adrinitambanāma .. snauti jalamiti snuḥ . ʻṣṇu prasravaṇe . pratiṣṭhante'smin samabhūbhāgatvāt prasthaḥ . ʻṣṭhā gatinivṛttaü . sanoti sukhaṃ dadāti upaveśana iti sānuḥ . astriyām . ʻṣaṇu dāne . phalakākārāvasthitamahāśilānāmāni .. unatti jalasaṃparkeṇetyutsaḥ . ʻundī kledane . āpaḥ prasravantyasmāt śilāsaṃdhyādāviti prasravaṇam . ʻsru gataü . parvatāntād bahirnirgatālpasyanditanaranāmanī .. vāriṇaḥ pravāhaḥ vāripravāhaḥ . nirjhīryate kālena svalpo bhavatīti nirjharaḥ . jharaśca . ʻjhṝṣ vayohānaü . pravāhavatprasravaṇanāmāni .. 5 .. </Amarapadavivrti> 
<Amarapadaparijata><AK.02.03.005>  
kaṭako—adreḥ . adrinitambapradeśanāma . snuḥ—astriyām . snurvapraḥ sānurastriyām iti pāṭhāntaram . tadadhogataviśālaphalakaśilānāmāni .
ʻāmekhalaṃ saṃcaratāṃ ghanānāṃ chāyāmadhaḥsānugatāṃ niṣevya .
udvejitā vṛṣṭibhirāśrayante śṛṅgāṇi yasyātapavanti siddhāḥ ..
iti kālidāsaḥ (ku. saṃ. 1. 5) . snuśabdaḥ prasthavapraśabdasāhacaryāt puṃliṅgaḥ . vapraśabdaḥ sānuśabdasāhacaryāt puṃnapuṃsakaḥ . ʻsnuḥ pumānastriyāṃ vapraḵ iti jayakośaḥ . utsaḥ prasravaṇam . prasyandananāmanī . ʻnillugāruṃṭö . vāripravāho—jharaḥ . ʻjhārī jharī jhalaścāpi etāni ca . jharītyupacayavivakṣāyāṃ strīliṅgaḥ . ʻjharīdattaparīrambhadarīsuptasarīsṛpam iti . nipatya pravahadudakanāmāni .. anuktam—ʻnadī cedyojanātigȫ . yojanamatikrāntā jharī nadītyucyate .. 5 .. </Amarapadaparijata>
AK.02.03.006ab darī tu kandaro vā strī devakhātabile guhā .
AK.02.03.006cd gahvaraṃ gaṇḍaśailāstu cyutāḥ sthūlopalā gireḥ .. 6 ..
(dantakāstu bahistiryakpradeśānnirgatā gireḥ)
<Amarapadavivrti ><AK.02.03.006>  
darīti—dīryate darī . ʻdṝ vidāraṇe . kaṃ kutsitaṃ dṛṇātīti kandaraḥ . kena jalena dīryata iti vā . bhittivadbhāsamānaparvatapārśvanāmanī .. devaiḥ khanyata iti devakhātam . ʻkhanu avadāraṇe . bilyata iti bilam . ʻbila bhedane . devakhātaṃ ca dadbilaṃ ca devakhātabilam . tasmin guhāgahvaraśabdau vartete . gūhatyandhakāramiti guhā . ʻgūha saṃvaraṇe . siṃhādibhirgāhyata iti gahvaram . ʻgāhū viloḍane . parvatāntarākṛtrimavivaranāmanī .. gaṇḍā iva śailā gaṇḍaśailāḥ . gaṇḍāḥ sthūlāḥ śailā vā . bhūkampādinā giricyutasthūlopalanāma .. 6 .. </Amarapadavivrti>
<Amarapadaparijata><AK.02.03.006>  
darī—vā strī . girināraṭṭanāmanī . bhāṣayā ʻparvatamuyokkaśiśü . deva—gahvaram . guhānāmāni .. ṣaḍapi paryāyā iti kecit . ʻdarī guhā kandaro'klī iti vaijayantī (pṛ. 41, ślo. 6) . gaṇḍaśailāḥ—gireḥ . gireḥ cyutāḥ pṛthulopalāḥ gaṇḍaśailāḥ syuḥ . anuktam—ʻdantāstūnnatapāṣāṇāḵ . uccopalanāma . bhāṣayā ʻdakkaninilpurāllü .. 6 ..  </Amarapadaparijata>
%%p. 02.213
AK.02.03.007ab khaniḥ striyāmākaraḥ syāt pādāḥ pratyantaparvatāḥ .
AK.02.03.007cd upatyakādrerāsannā bhūmirūrdhvamadhityakā .. 7 ..
AK.02.03.008ab dhāturmanaḥśilādyadrergairikaṃ tu viśeṣataḥ .
AK.02.03.008cd nikuñjakuñjau vā klībe latādipihitodare .. 8 ..
iti śailavargaḥ
<Amarapadavivrti ><AK.02.03.007-8>  
khaniriti—khanyate ratnādikamatreti khaniḥ . ʻkhanu avadāraṇe . striyām .. ākīryante dhātavo'tretyākaraḥ . ʻkṝ vikṣepe . lohādidhātukhananasthānanāmanī .. pādā iva tiṣṭhantīti pādāḥ . pratyante samīpe parvatāḥ pratyantaparvatāḥ . samīpasthakṣudraparvatanāmanī .. upa samīpe bhūrupatyakā . adrerāsannabhūmināma .. adrerādhibhūḥ ūrdhvabhūradhityakā . adrerūrdhvabhūnāma .. dhatte mitho vyāvartakaṃ dharmamiti dhātuḥ . ʻḍudhāñ dhāraṇapoṣaṇayoḵ . manaḥśilādināma .. girau bhavaṃ gairikam . dhātuviśeṣanāma .. 
ʻsuvarṇaraupyatāmrāśmaharitālamanaḥśilāḥ .
gairikāñjanakāṃsyādilohasīsāḥ sahiṅgulāḥ .
gandhako'bhrakamityādyā dhātavo girisaṃbhavāḥ ..
pakṣiṇo'tra sthitvā nikūjantīti nikuñjaḥ . kuñjaśca . ʻkūja avyakte śabde . ubhau śabdau vā klībe . gṛhavadbhāsamānalatāpihitapradeśanāmanī .. 7-8 ..
iti śrīliṅgayasūriviracitāyāmamarakośapadavivṛtau śailavargaḥ  </Amarapadavivrti> 
<Amarapadaparijata><AK.02.03.007-8>  
khaniḥ—ākaraḥ syāt . ratnādyutpattisthānanāmanī . bhāṣayā ʻgani . khāniśabdo'pyasti . ʻākaraśca khaniḥ khāniḵ iti vyāliḥ . anuktam—ʻrumā tu lavaṇākaraḵ . lavaṇakhanī rumā syāt . pādāḥ pratyantaparvatāḥ . adhaḥsthitasvalpaparvatāḥ pādāḥ syuḥ . upatyakā—bhūmiḥ . girerāsannā bhūmirupatyakā syāt . ūrdhvamadhityakā . ūrdhvabhūmiradhityakā syāt . dhātuḥ—adreḥ . haritālaṃ manaḥśilādiśilāvikārāḥ sarve'pi sāmānyato dhātava eva . gairikaṃ—viśeṣataḥ . gairikaṃ viśeṣato dhāturityucyate . ʻgairikaṃ svarṇareto'sthiṣu viśeṣataḵ iti vaijayantī (pṛ. 41, ślo. 11) . nikuñja—pihitodare . latādibhiḥ pihitodarasya pradeśasya nāmanī . ʻpādaril̤l̤ü .. 7-8 .. 
iti śrīvatsanṛsiṃhasūrisutamallināthasudhīviracite'marapadapārijāte śailavargaḥ  </Amarapadaparijata>
%%p. 02.215
4. vanauṣadhivargaḥ
AK.02.04.001ab aṭavyaraṇyaṃ vipinaṃ gahanaṃ kānanaṃ vanam .
AK.02.04.001cd mahāraṇyamaraṇyānī gṛhārāmāstu niṣkuṭāḥ .. 1 ..
<Amarapadavivrti ><AK.02.04.001>  
aṭavīti—aṭantyasyāṃ vanecarā ityaṭavī . ʻaṭa gataü . iyarti bhrāmyati durgamārgatvādatretyaraṇyam . ʻṛ gataü . vepante'tra bhayāditi vipinam . ʻṭuvepṛ kampane . gāhyate'vagāhyate'treti gahanam . ʻgāhū viloḍane . araṇyanāmāni .. kanyate gamyate vānarādibhiriti kānanam . ʻkanī dīptikāntigatiṣü . kaṃ jalamananaṃ prāṇanamasveti vā . ʻana prāṇane . phalavatvād vanyate sevyata iti vanam . ʻvana ṣaṇa saṃbhaktaü . bahuvṛkṣalatādipradeśamātranāmanī .. etāni ṣaḍ araṇyasyaiva nāmānīti kecit . mahadaraṇyaṃ mahāraṇyam . araṇyānī ca . gṛhe ārāmā gṛhārāmāḥ . kuṭād gṛhānniṣkrānto niṣkuṭaḥ . gṛhavananāmanī .. 1 .. </Amarapadavivrti>
<Amarapadaparijata><AK.02.04.001>  
cūlīsthalīmiladvālakalānidhikalāṅkuraiḥ .
vikāsayañchivaḥ pāyāt kavitākumudāṭavīm ..
aṭavī—vanam . ayavīnāmāni . ʻvāṭikā malayaṃ kakṣyam . etāni ca .. mahāraṇyamaraṇyānī . mahāraṇyanāmanī .. anuktam—ʻśuṣkāṭavī tu kakṣaḥ syāt . śuṣkakāṣṭhāṭavīnāma .. ʻprastarastu tṛṇāṭavī . tṛṇāraṇyanāmanī .. gṛhārāmastu. niṣkuṭaḥ . gṛhakānananāmanī .. 1 .. </Amarapadaparijata>
AK.02.04.002ab ārāmaḥ syādupavanaṃ kṛtrimaṃ vanameva yat .
AK.02.04.002cd amātyagaṇikāgehopavane vṛkṣavāṭikā .. 2 ..
<Amarapadavivrti ><AK.02.04.002>  
ārāma iti—ā samantād ramante'tretyārāmaḥ . ʻramu krīḍāyāmö . purasya upa samīpe vanam upavanam . purasya bāhyodyānanāmanī .. vṛkṣā vaṭante veṣṭante'treti vṛkṣavāṭikā . ʻvaṭa veṣṭane paribhāṣaṇe cö . puṣpavāṭiketi vā pāṭhaḥ . dhanināṃ veśyānāṃ ca gṛropavananāma .. 2 .. </Amarapadavivrti>
<Amarapadaparijata><AK.02.04.002>  
ārāmaḥ—vanameva yat . yat kṛtrimaṃ vanaṃ tadevāpavanamārāmaśca syāt . syādapavanam iti pāṭhāntaram . ʻkṛtrimaṃ vanamārāmo'pavanopavane api iti vaijayantī (pṛ. 45, ślo. 2) . vanamityapi bhavati . ʻnandanaṃ vanamārāmaḵ iti dhanaṃjayaḥ . amātya—vṛkṣavāṭikā . amātyagaṇikāgrahaṇaṃ vaibhavopalakṣaṇārtham . ʻkirāṭagṛhavṛkṣavāṭikāsü iti vāsavadattā . puṣpavāṭiketi pāṭhāntaram . ʻpuṣpavāṭī tvamātyādeḵ iti vaijayantī (pṛ. 45, ślo. 4) . purpavāṭiketyatra sasya pākṣiko rephādeśaḥ .. 2 .. </Amarapadaparijata>
%%p. 02.216
AK.02.04.003ab pumānākrīḍa udyānaṃ rājñaḥ sādhāraṇaṃ vanam .
AK.02.04.003cd syādetadeva pramadavanamantaḥpurocitam .. 3 ..
<Amarapadavivrti ><AK.02.04.003>  
pumāniti—ākrīḍante janā atretyākrīḍaḥ . ʻkrīḍṛ vihāre . udyānti udyogaṃ kurvate'treti udyānam . ʻyā prāpaṇe . sarvasādhāraṇarājavananāmanī .. pramadānāṃ vanaṃ pramadavanam . pramadāvanamiti vā . rājastrīvinodavananāma .. 3 .. </Amarapadavivrti>
<Amarapadaparijata><AK.02.04.003>  
pumānākrīḍaḥ—vanam . rājasādhāraṇopavananāmanī . syādetadeva—purocitam . antaḥpurocitametadeva vanaṃ pramadavanaṃ syāt . hrasvatṛtīyaḥ . ʻpramadāvanopakaṇṭhanalinīṣu latābhavaneṣu bhūbhujaḵ iti dīrghatṛtīyaśca bhavati . ʻcārakarmaṇi niṣṇātaḥ praviṣṭaḥ pramadāvanam iti .. 3 .. </Amarapadaparijata>
AK.02.04.004ab vīthyālirāvaliḥ paṅktiḥ śreṇī lekhāstu rājayaḥ .
AK.02.04.002cd vanyā vanasamūhe syādaṅkuro'bhinavodbhidi .. 4 ..
<Amarapadavivrti ><AK.02.04.004>  
vīthīti—viyanti gacchantyanayeti vīthī . ʻvī gatiprāptiprajanakāntyasanakhādaneṣü . vithyate'treti vā . ʻvithṛ yācane . alati bhūṣayati vanādikamiti āliḥ . ʻala bhūṣaṇaparyāptivāraṇeṣü . āvalate saṃvṛṇotīti āvaliḥ . ʻvala saṃvaraṇe saṃcaraṇe cö . pañcyate vṛkṣagaṇeneti paṅktiḥ . ʻpaci vyaktīkaraṇe . śrīyate svaśobhayeti śreṇiḥ . ʻśriñ sevāyām . vṛkṣādivīthināmāni .. akṣararekhāvallikhyanta iti lekhāḥ . ʻlikha akṣaravinyāse . rājanta iti rājayaḥ . ʻrājṛ dīptaü . atisaṃnikṛṣṭavīthināmanī .. vanānāṃ samūho vanyā . vanasamūhanāma .. aṅkyate vījaṃ bhittvā dṛśyata ityaṅkuraḥ . ʻaki lakṣaṇe . udbhidyate vījamaneneti udbhit . ʻbhider vidāraṇe . pratyagraprarohanāma .. 4 .. </Amarapadavivrti>
<Amarapadaparijata><AK.02.04.004>  
vīthī—śreṇiḥ . paṅktināmāni . ʻdhoraṇiḥ paddhatiḥ pāliḵ . etāni ca . sāntarālavṛkṣādīnāṃ paṅkternāmāni .. lekhāstu rājayaḥ . nirantarālatṛṇādīnāṃ śreṇīnāmanī .. vanyā—syāt . vanasamūhanāma .. aṅkuro'bhinavodbhidi . navodbhidyaṅkuraḥ syāt . ʻaṅkilaḥ praroho'pyatreti subhūtiṭīkāvacanāt
prākṛtarūpasyāpi grahaṇam . ʻaṅkuro'ṅkūramastriyām iti vaijayantīpāṭhāttu (pṛ. 45, ślo. 10) aṅkūro'pi syāt . ʻmolakö .. 4 .. </Amarapadaparijata>
%%p. 02.217
AK.02.04.005ab vṛkṣo mahīruhaḥ śākhī viṭapī pādapastaruḥ .
AK.02.04.005cd anokahaḥ kuṭaḥ śālaḥ palāśī drudrumāgamāḥ .. 5 ..
<Amarapadavivrti ><AK.02.04.005>  
vṛkṣa iti—vṛścyate chidyate kuṭhārādineti vṛkṣaḥ . ʻovraścū chedane . vṛkṣata iti vā . ʻvṛkṣa varaṇe . vṛṇotīti vā vṛkṣaḥ ʻvṛñ varaṇe . mahyāṃ rohatīti mahāruhaḥ . ʻruha bījajanmani prādurbhāve cö . śākhā asya santīti śākhī . viṭapā asya santīti viṭapī . pādairmūlairudakaṃ pibatīti pādapaḥ . ʻpā pāne . tarantyātapamaneneti taruḥ . ʻtṝ plavanataraṇayoḵ . anasaḥ śakaṭasya akaṃ gatiṃ hantīti anokahaḥ . ʻhana hiṃsāgatyoḵ . kuṭati śākhādinā vakrībhavatīti kuṭaḥ . ʻkuṭa kauṭilye . śālyate puṣpaphalādineti śālaḥ . ʻśālṛ ślāghāyām . sāla iti pāṭhe sīyate bhidyate sālaḥ . ʻṣo'ntakarmaṇi . palāśāni parṇāni santyasyeti palāśī . dīryata iti druḥ . drumaśca . ʻdṝ vidāraṇe . na gacchatītyagamaḥ . ʻgamlṛ gataü . vṛkṣasāmānyanāmāni .. 5 ..  </Amarapadavivrti>
<Amarapadaparijata><AK.02.04.005>  
vṛkṣo—agamāḥ . tarunāmāni . ʻkujo rūkṣo'gacchaścö . etānyapi ca .. 5 .. </Amarapadaparijata>
%%p. 02.218
AK.02.04.006ab vānaspatyaḥ phalaiḥ puṣpāt tairapuṣpād vanaspatiḥ .
AK.02.04.006cd oṣadhyaḥ phalapākāntāḥ syuravandhyaḥ phalegrahiḥ .. 6 ..
<Amarapadavivrti ><AK.02.04.006>  
vānaspatya iti—vanasya patiḥ vanaspatiḥ . puṣpairvinā phalavadvṛkṣanāma .. vanaspatau bhavaḥ vānaspatyaḥ . puṣpavatphalajanakavṛkṣanāma .. vanaspatirudumbarādiḥ vānaspatyaḥ cūtādiḥ .. oṣaṃ dāhaṃ dhayantītyoṣadhyaḥ . ʻdheṭ pāne . oṣo dāho dhīyate'treti vā . ʻḍudhāñ dhāraṇapoṣaṇayoḵ . phalapāka evānto yāsāṃ tāḥ phalapākāntāḥ . phalamutpādya pākānantaraṃ vinaśvaraprarohanāma .. vrīhyādiroṣadhiḥ . na vandhyo'vandhyaḥ . phalāni gṛhṇātīti phalegrahiḥ . ʻgraha upādāne . aniṣphalavṛkṣādināma .. 6 .. </Amarapadavivrti>
<Amarapadaparijata><AK.02.04.006>  
vānaspatyaḥ—puṣpāt . puṣpaphalitamākandādirvānaspatyaḥ syāt . taiḥ—vanaspatiḥ . apuṣpaphalitapanasādirvanaspatiḥ syāt . vṛkṣamātramapi vanaspatirbhavati . ʻsālo vanaspatirago viṭapī kuṭaścö iti halāyudhaḥ (a. mā. 2. 22) . oṣadhyaḥ—pākāntāḥ . phalapākanāśinyaḥ kadalyādaya oṣadhyaḥ syuḥ . atra bahuvacanamatantram . ʻoṣadhiḥ phalapākāntȫ iti vaijayantī (pṛ. 45, ślo. 6) . syāt—phalegrahiḥ . avandhyatarunāmanī .. syuravandhyādayastriṣu (ślo. 8) ityanena triliṅgāḥ . avandhyo vṛkṣaḥ . avandhyā latā .. 6 .. </Amarapadaparijata>
%%p. 02.219
AK.02.04.007ab vandhyo'phalo'vakeśī ca phalavān phalinaḥ phalī .
AK.02.04.007cd praphullotphullasaṃphullavyākośavikacasphuṭāḥ .. 7 ..
AK.02.04.008ab phullaścaite vikasite syuravandhyādayastriṣu .
<Amarapadavivrti ><AK.02.04.007>  
vandhya iti—svagatavaiguṇyena phalāni badhnātīti vandhyaḥ . ʻbandha bandhane . na santi phalānyasya aphalaḥ . avakaṃ śūnyamīṣṭe pālayatītyavakeśī . ʻīśa aiśvarye . niṣphalavṛkṣanāmāni .. phalāni santīti phalavān . phalinaśca . phalī ca . phalāḍhyavṛkṣādināmāni .. praphullati utphullati saṃphullatīti praphullaḥ utphullaḥ saṃphullaśca . ʻphulla vikasane . praphalatīti vā praphullaḥ . ʻñiphalā viśaraṇe . vigata ākocaḥ saṃkoco yasya saḥ vyākocaḥ . ʻkuca saṃkocane . vyākośa iti pāṭhe vyāvṛttaḥ kośaḥ saṃkoco'smāditi vyākośaḥ . vigataḥ kaco mukulāvasthā asya vikacaḥ . ʻkaci dīptibandhanayoḵ . sphuṭati vikasatīti sphuṭaḥ . ʻsphuṭa vikasane . vikasitavṛkṣādināmāni .. avandhyādayaḥ phullāntāḥ śabdāstriṣu liṅgeṣu vartante .. 7 .. </Amarapadavivrti>
<Amarapadaparijata><AK.02.04.007> 
vandhyo—avakeśī ca . vandhyatarunāmāni .. phalavān—phalī . phalitatarunāmāni .. praphullo—vikasite . puṣpitapādapādināmāni .. ʻdalitonmiṣitonnidrāḥ praphullaśca vijṛmbhitaḵ . etāni ca .. syuḥ—triṣu . ete trisiṅgāḥ .. 7 ..  </Amarapadaparijata>
AK.02.04.008cd sthāṇurvā nā dhruvaḥ śaṅkurhrasvaśākhāśiphaḥ kṣupaḥ .. 8 ..
AK.02.04.009ab aprakāṇḍe stambagulmau vallī tu vratatirlatā .
AK.02.04.009cd latā pratāninī vīrud gulminyulapa ityapi .. 9 ..
<Amarapadavivrti ><AK.02.02.008-9>  
sthāṇuriti—vāyunā vihato'pi tiṣṭhatīti sthāṇuḥ . ʻṣṭhā gatinivṛttaü . calanābhāvād dhruvatīti dhruvaḥ . ʻdhruva gatisthairyayoḵ . śaṅkate'smāt taskarādikamiti śaṅkuḥ . ʻśaki śaṅkāyām . sarvaśākhāvyapetavṛkṣamūlanāmāni .. hrasvāḥ śākhāḥ śiphāḥ yasya saḥ kṣupa ityucyate . davāgninā dahyamānaḥ kṣautīti kṣupaḥ . ʻṭukṣu śabde . alpaśākhāvṛkṣanāma .. na prakāṇḍo'sya aprakāṇḍaḥ . skandhena vināpi tiṣṭhatīti stambaḥ . ʻṣṭhā gatinivṛttaü . guḍati corādibhītān gulmaḥ . ʻguḍa rakṣāyām . skandharahitavṛkṣanāmanī .. valate veṣṭate yaṣṭyādikamiti vallī . ʻvala saṃvaraṇe . prakṛṣṭātatirvistāro'tra vratatiḥ . ʻtanu vistāre . pratanotīti vā . pakārasya vakāraprāptiḥ . lāti veṣṭanāya yaṣṭyādikamiti latā . ʻlā ādāne . latānāmāni .. pratāno'styasyāḥ pratāninī latā vīrut . virohatīti vīrut . ʻruha bījajanmani prādurbhāve cö . viruṇaddhīti vā . ʻrudhir āvaraṇe . gulmo latāsamūho'syā astīti gulminī . ulatyāvṛṇotītyulapaḥ . ʻula āvaraṇe . ubhyate gulmādinā miśrībhavatīti vā ulapaḥ .ʻubha pūraṇe . mitho'tyantasaṃśleṣalatāsamūhanāmāni .. 8-9 .. </Amarapadavivrti>
<Amarapadaparijata><AK.02.04.008-9>  
sthāṇurastrī—śaṅkuḥ . bhagnasarvaśākhavṛkṣanāmāni . ʻmoṭacaṭṭü . hrasva—kṣupaḥ . vāmanaśākhājaṭastaruḥ kṣupaḥ syāt . itaḥ paraṃ prasiddhenāprasiddhaṃ vibodhanīyamiti nyāyamanusṛtya prāya āndhrabhāṣayā nāmāni vyāharāmaḥ . ʻkurucakommalu uḍalugalaceṭṭu kṣupamü . chupa ityapyasti . ʻchupaḥ kṣupaḥ sparśanayoḵ iti viśvaprakāśikā (pṛ. 103, ślo. 3) . aprakāṇḍe—gulmau . prakāṇḍavirahitavṛkṣādernāmanī . ʻgoriṃṭṭamodayanavī . vallī—latā . latānāmāni .. latā—ityapi . parasparasaṃśliṣṭadrākṣādernāmāni . latāgrahaṇāt parasparasaṃśliṣṭaketakyādernāmāni na bhavanti .. 8-9 .. </Amarapadaparijata>
%%p. 02.220
AK.02.04.010ab nagādyāroha ucchrāya utsedhaścocchrayaśca saḥ .
AK.02.04.010cd astrī prakāṇḍaḥ skandhaḥ syānmūlācchākhāvadhistaroḥ .. 10 ..
<Amarapadavivrti ><AK.02.04.010>  
nagādyāroha iti—ut śrayaṇamucchrāyaḥ . ucchrayaśca . ʻśriñ sevāyām . utsedhayatīti utsedhaḥ . ʻṣidha gatyām . vṛkṣādyunnatatvanāmāni .. prakāmyate phalarakṣaṇādibhiriti prakāṇḍaḥ . ʻkamu kāntaü . skandyate'dhiruhyata iti skandhaḥ . ʻskandir gatiśoṣaṇayoḵ . mūlādārabhya śākhāntasya tarormadhyadeśanāmanī .. 10 .. </Amarapadavivrti>
<Amarapadaparijata><AK.02.04.010>  
nagādyārohaḥ—ucchrayaśca saḥ . vṛkṣādīnāmūrdhvamānanāmāni . astrī prakāṇḍaḥ—taroḥ . mūlaprabhṛti śākhāvadhervṛkṣabhāganāmanī . tatra mūlabhāgaḥ prakāṇḍaḥ . śākhābhāgaḥ skandhaḥ . ʻskandhādadhaḥ prakāṇḍaḥ syāt praghāṇaḥ skandha ucyate iti halāyudhaḥ (a. mā. 2. 27) .. 10 .. </Amarapadaparijata> 
%%p. 02.221
AK.02.04.011ab same śākhālate skandhaśākhāśāle śiphājaṭe .
AK.02.04.011cd śākhāśiphāvarohaḥ syānmūlāccāgraṃ gatā latā .. 11 ..
<Amarapadavivrti ><AK.02.04.011>  
same iti—śākhati diśo vyāpnotīti śākhā . ʻśākhṛ vyāptaü . latati diśo vyāpnotīti latā . ʻlati vyāptaü . vṛkṣaśākhānāmanī .. skandhasya śākhā skandhaśākhā . skandhāt nirgatā śākheti vā . śālate śālā . ʻśāḍṛ ślāghāyām . skandhaśākhānāmanī .. śinoti tanūkaroti vṛkṣamūlamiti śiphā . ʻśiñ niśātane . jaṭati saṃghībhavatīti jaṭā . ʻjaṭa saṃghāte . vṛkṣamūlanāmanī .. avarohati lambata ityavarohaḥ . ʻruha bījajanmani prādurbhāve cö . vṛkṣaśākhāgralambijaṭāyā vṛkṣamūlādūrdhvasaṃgatāyāśca śākhāyā nāma .. 11 .. </Amarapadavivrti>
<Amarapadaparijata><AK.02.04.011>  
same—late . śākhāmātranāmanī .. skandha—śāle . pradhānaśākhānāmanī . ʻpenugonnö .. śiphājaṭe . patantyāḥ śākhāyā nāmanī . ʻpaḍugommö . śākhā—syāt . śākhāto'dhaḥprasṛtāyā jaṭāyā nāma .. mūlāt—latā . mūlādārabhyāgraṃ gatā vallayapyavarohaḥ syāt .. 11 .. </Amarapadaparijata>
AK.02.04.012ab śiro'graṃ śikharaṃ vā nā mūlaṃ budhno'ṅghrināmakaḥ .
AK.02.04.012cd sāro majjā nari tvak strī valkaṃ valkalamastriyām .. 12 ..
<Amarapadavivrti ><AK.02.04.012>  
śiro'gramiti—śrīyate ,svāṅgaṃ śiraḥ . ʻśriñ sevāyām . agatītyagram . ʻaga kuṭilāyāṃ gataü . śikhā agraśākhā asyāstīti śikharam . vṛkṣaśironāmāni .. mūlyate'neneti mūlam . ʻmūla pratiṣṭhāyām . badhyante sthirīkriyante udbhidādayo'neneti budhnaḥ . ʻbandha bandhane . aṅghrernāma pādaparyāyo yasya aṅghrināmakaḥ . vṛkṣaderaṅghrisaṃjñikabhāganāmāni .. kālāntare'pi saratīti sāraḥ . ʻsṛ gataü . majjati dāruṇo'ntariti majjā . ʻṭumasjo śuddhaü . nakārāntaḥ . vṛkṣāntaḥsāranāmanī . tvacyante āvriyante'nayeti tvak . ʻtvaca saṃvaraṇe . valate saṃvṛṇotīti valkam . valkalaṃ ca . ʻvala saṃvaraṇe . vṛkṣatvaco nāmāni .. 12 .. </Amarapadavivrti>
<Amarapadaparijata><AK.02.04.012> 
śiro'graṃ—vā nā . agranāmanī . ʻkonö . mūlaṃ—nāmakaḥ . mūlanāmāni . ʻverü . nāmaśabdaḥ pādādiparyāyagrahaṇārthaḥ .. sāro—nari . sthirāṃśanāmanī . ʻcāvö . majjā nāntaḥ .. tvak—astriyām . tarvāditvaṅnāmanī .. astrīśabdo valkalamātraviśeṣaṇam . ʻvalkalaścolako'striyām iti vaijayantī (pṛ. 46, ślo. 13) .. 12 ..  </Amarapadaparijata>
%%p. 02.222
AK.02.04.013ab kāṣṭhaṃ dārvindhanaṃ tvedha idhmamedhaḥ samit striyām .
AK.02.04.013cd niṣkuhaḥ koṭaraṃ vā nā vallarī mañjarī striyau .. 13 ..
<Amarapadavivrti ><AK.02.04.013>  
kāṣṭhamiti—kāśate dairdhyeṇeti kāṣṭham . ʻkāśṛ dīptaü . dīryate kuṭhārādineti dāru . ʻdṝ vidāraṇe . bhinnaśākhānāmanī .. idhyate'gniraneneti indhanam . idhmaṃ ca . ʻñiindhī dīptaü . edhate'gniraneneti edhaḥ . sāntaḥ . ajantaśca, pumānayam . ʻedha vṛddhaü . samidhyate'gniranayeti samit . striyām . ʻñiindhī dīptaü . agnisamindhanārthakāṣṭhanāmāni .. niṣkuhayate vismāpayatyatyantavistṛtatvāditi niṣkuhaḥ . ʻkuha vismāpane . kuṭilasuṣiratvāt kuṭatīti koṭaram . ʻkuṭa kauṭilye . niṣkuṭamiti vā pāṭhaḥ . vṛkṣagatavivaranāmanī .. vallate saṃvṛṇoti śākhāmiti vallarī vallarirvā . manyate kokilādibhirbahumanyata iti mañjarī . mañjarirvā . ʻmanu avabodhane . sakuḍmalanavāvirbhūtavṛkṣaśākhānāmanī .. 13 .. </Amarapadavivrti>
<Amarapadaparijata><AK.02.04.013>  
kāṣṭhaṃ dāru . śuṣkavṛkṣanāmanī . ʻpuṃnapuṃsakayordārujīvātusthāṇuśīdhavaḵ iti trikāṇḍaśeṣaḥ (pṛ. 37, ślo. 1036) .. indhanaṃ—striyām . edha iti sāntaprathamā . dvitīya edho'dantaḥ . samiditi dhāntaḥ striyām . udāharaṇāni—ʻanalāyāgarucandanaidhase(raghu0 8. 71) . ʻedhān hutāśanavataḥ sa muniryayāce (raghu0 9. 81) . dve samidhāvādhāyeti . ʻvaṃṭacarukü . ʻālājyaṃ sarpaṇaṃ śuṣkam . etāni ca . garahādayo viśeṣavacanāḥ . ʻkāṣṭhendhanaṃ tu garahaṃ gokarīṣendhanaṃ busȫ iti vaijayantī (pṛ. 91, ślo. 97) . niṣkuhaḥ—vā nā . tarusuṣiranāmanī . ʻtorrö . niṣkuṭa iti kvacit pāṭhaḥ . niṣkuṣa iti kvacit . niṣkūṭa ityapi . ʻtaruniṣkūṭagataścakāra cintām iti bālabhārate . vallarī—striyau . sakisalayanavataruśākhānāmanī . ʻcugurukommö .. mañjāśabdo'pi . ʻvallarirmañjarirmañjȫ iti vaijayantī (pṛ. 46, ślo. 20) .. 13 .. </Amarapadaparijata>
%%p. 02.223
AK.02.04.014ab patraṃ palāśaṃ chadanaṃ dalaṃ parṇaṃ chadaḥ pumān .
AK.02.04.014cd pallavo'strī kisalayaṃ vistāro viṭapo'striyām .. 14 ..
<Amarapadavivrti ><AK.02.04.014>  
patramiti—patati vṛkṣasakāṃśāditi patram . ʻpatlṛ gataü . palyate bhidyata iti palāśam . ʻpala chedane . palāśyate grasyata iti vā . parapūrvaḥ ʻaśa bhojanö iti dhātuḥ . ralayorabhedaḥ . chādyate vṛkṣo'neneti chadanam . chadaśca . ʻchada apavāraṇe . dalati śīryata iti dalam . ʻdala viśaraṇe . piparti vṛkṣaṃ pūrayatīti parṇam . ʻpṝ pālanapūraṇayoḵ . vṛkṣaparṇanāmāni .. palati vāyuvaśāccalatīti pallavaḥ . ʻpala gataü . ayamastriyām . kiṃcit salatīti kisalayam . ʻṣala gataü . navatvenāruṇatvamāpannadalanāmanī .. vistīryate taruraneneti vistāraḥ . ʻstṛñ ācchādane . viṭān gṛhacyutān pātīti viṭapaḥ . ʻpā rakṣaṇe . viṭati ākrośayati vā . ʻviṭa ākrośe . vṛkṣavistāranāmanī .. 14 .. </Amarapadavivrti>
<Amarapadaparijata><AK.02.04.014>  
patraṃ—chadaḥ pumān . patranāmāni . ʻākulü . pallavo—kisalayam . pallavanāmanī . ʻcigurü .. kisalaśabdo'pi . ʻkisalaṃ syāt kisalayaṃ puṃsi klībe ca pallavam iti vyāḍiḥ . vistāro—astriyām . pallavitaśākhānāmanī .. 14 .. </Amarapadaparijata>
%%p. 02.224
AK.02.04.015ab vṛkṣādīnāṃ phalaṃ sasyaṃ vṛntaṃ prasavabandhanam .
AK.02.04.015cd āme phale śalāṭuḥ syācchuṣke vānamubhe triṣu .. 15 ..
<Amarapadavivrti ><AK.02.04.015>  
vṛkṣādīnāmiti—phalatīti phalam . ʻphala niṣpattaü . sasti vṛkṣamadhiśete sasyam . ʻṣasa svapne . vṛkṣalatādiphalanāmanī .. vṛṇoti svīkaroti puṣpamiti vṛntam . ʻvṛñ varaṇe . prasūyata iti prasavaḥ . ʻṣu prasavaiśvaryayoḵ . badhyate'neneti bandhanam . ʻbandha bandhane . prasavāḥ puṣpaphalapatrāṇi teṣāṃ bandhanam . puṣpādīnāṃ latādisaṃbandhaghaṭakanālādiyuktasya nāma .. śalati puṣṭimāpadyata iti śalāṭuḥ . ʻśala gataü . apakvaphalanāma .. vāyati śuṣyatīti vānam . ʻpai ovai śoṣaṇe . śuṣkaphalanāma .. ubhe triṣu . ubhe śalāṭuvānanāmanī triṣu liṅgeṣu vartete .. 15 .. </Amarapadavivrti>
<Amarapadaparijata><AK.02.04.015>  
vṛkṣādīnāṃ—sasyam . vṛkṣādiphalanāma . ʻgrāmyakavikathābandha iva nīrasasya-manoharo deśaḵ iti naladamayantīśleṣād dvidantyaḥ . vṛntaṃ—bandhanam . puṣpaphalabandhanaṃ vṛntaṃ syāt . ʻtāḍime . prasavabandhanamiti karikalabhavatprayogaḥ . ʻprasavaḥ pippalaṃ sasyaṃ phalaṃ vṛntaṃ tu bandhanam iti vaijayantī (pṛ. 46, ślo. 20) . āme—syāt . apakvaphalanāma . ʻkāyö .
ʻśārdūlaśambalapalāśaśalāṭuśāṭī-
śuṇṭhīśaṭīśaradaśokaśubhaprakāśāḥ .
ityūṣmabhedapāṭhāt tālavyādiḥ . śuṣke vānam . śuṣkaphalanāma . ubhe triṣu . śalāṭuvānaśabdau dvau triliṅgau . śalāṭavo māṣāḥ, vānāścaṇakāḥ .. 15 .. </Amarapadaparijata>
AK.02.04.016ab kṣārako jālakaṃ klībe kalikā korakaḥ pumān .
AK.02.04.016cd syād gucchakastu stabakaḥ kuḍmalo mukulo'striyām .. 16 ..
<Amarapadavivrti ><AK.02.04.016>  
kṣāraka iti—kṣarati prasūta iti kṣārakaḥ . ʻkṣara saṃcalane . samūhāvasthāvattvāt jalatīti jālakam . ʻjala ghātane . navakalikāvṛndasya nāmanī .. kalyate prasūnamiti śabdyate kalikā . ʻkala śabdasaṃkhyānayoḵ . kuryate śabdyate korakaḥ . ʻkura śabde . atyantāvikasitapuṣpanāmanī .. atra korakaśabdo'strī . gūyate sādhuriti gucchakaḥ . ʻguṅ śabde . stūyata iti stabakaḥ . ʻṣṭuñ stutaü . vikasitapuṣpasaṃghātasya nāmanī .. kuṭati kuṭilabhāvamīṣadvrajati kuṭmalaḥ . ʻkuṭa kauṭilye . muñcati kalikāvasthāmiti mukulaḥ . ʻmuclṛ mokṣaṇe . ayamastriyām . īṣadvikasitakalikānāmanī .. 16 .. </Amarapadavivrti>
<Amarapadaparijata><AK.02.04.016> 
kṣārako—pumān . atyantāvikasitakusumanāmāni . ʻmuggö . rūpabhedasiddhaliṅge viśeṣavidhiranityajñāpakaḥ . tena—
ʻmarudavaniruhāṃ rajo vadhūbhyaḥ
samupaharan vicakāra korakāṇi . (śiśu. 7. 26)
syāt—stabakaḥ . puṣpagucchanāmanī . ʻpuvvalagutti . gucchaka iti cakāra-chakārasaṃyogī . ʻguccho gulucchaḥ stabakaḵ iti vaijayantī (pṛ. 46, ślo. 20) . ʻstabako gucchako gucchaḵ iti halāyudhaḥ (a. mā. 2. 33) . subhūtiṭīkāyāṃ ʻgupassaki (?) gutsö iti takārasakārasaṃyogyuktaḥ . ʻgutso guñco gulucchakaḥ . kuluñchaścārdhavāsite iti śeṣe . ardhavāsita ityuttarānvayi .. kuḍmalo—āstriyām . ardhavikasitakorakanāmanī . ʻaravirimoggö . keṣāṃcit kuḍmalakorakāvekārthau . ʻkorakajālakakalikākuḍmalamukulāni tulyāni iti halāyudhaḥ (a. mā. 2. 31) .. 16 .. </Amarapadaparijata>
%%p. 02.225
AK.02.04.017ab striyaḥ sumanasaḥ puṣpaṃ prasūnaṃ kusumaṃ sumam .
AK.02.04.017cd makarandaḥ puṣparasaḥ parāgaḥ sumanorajaḥ .. 17 ..
<Amarapadavivrti ><AK.02.04.017>  
striya iti—suṣṭhu manyate janairiti sumanāḥ . sāntaḥ striyām . ʻmanu avabodhane . puṣpyatīti puṣpam . ʻpuṣpa vikasane . prasūyata iti prasūnam . ʻṣūṅ prāṇiprasave . kusyati bhramarādinā saṃśliṣyatīti kusumam . ʻkusa saṃśleṣaṇe . sunotīti sumam . ʻṣu prasavaiśvaryayoḵ . samamiti vā pāṭhaḥ . puṣpanāmāni .. maṅkyate maṇḍyate puṣpamaneneti makarandaḥ . ʻmaki maṇḍane . puṣpāṇāṃ rasaḥ puṣparasaḥ . puṣparasanāmanī .. parāgacchati vāyuneti parāgaḥ . sumanasāṃ rajaḥ sumanorajaḥ . puṣparajo nāmanī .. 17 .. </Amarapadavivrti>
<Amarapadaparijata><AK.02.04.017>  
striyaḥ—sumam . puṣpanāmāni . sumanaḥśabda ekavacanānto'pi . ʻpuṣpaṃ sumanāḥ kusumam iti nāmamālā . puṣpaśabdaḥ puṃliṅgo'pi . ʻpuṣpo'strī kusumaṃ sumam iti vaijayantī (pṛ. 46, ślo. 18) . prayogaśca—
ʻārāmasīmani yathā viyati prasanne
tārāstathaiva vilasanti kadambapuṣpāḥ .
iti . ʻprasūtamudgamaṃ phullaṃ latāntaṃ tarujaṃ tathȫ . etāni ca .. makarandaḥ puṣparasaḥ . puṣparasanāma . ʻmarando makarando'sya rasaḵ iti vaijayantī (pṛ. 46, ślo. 19) . āsavamadhūlikādipadānyapi prapañcayanti—
ʻbhrāntaḥ palāśakusumāsavasaurabhajñaḥ
prāpto'dya māmiti vṛthā na vidhehi garvam .
jāterviyogavidharasphuṭadāvabuddhyā
bhṛṅgastvadīyakusumāni paraṃ viveśa ..
ʻaho me saubhāgyaṃ mama ca bhavabhūteśca phaṇitaṃ
tulāyāmāropya pratiphalati tasyāṃ laghimani .
girāṃ devī sadyaḥ śrutikalitakalhārakalikā-
madhūlīmādhuryaṃ kṣipati paripūrtyai smitamukhī ..
ityādi .. parāgaḥ sumanorajaḥ . puṣpadhūlināmanī . anuktam—ʻniryāsaḥ syāt drumarasaḥ khapuro veṣṭako laśaḵ . tarurasanāmāni . ʻbaṅkö .. 17 .. </Amarapadaparijata>
%%p. 02.227
AK.02.04.018ab dvihīnaṃ prasave sarvaṃ harītakyādayaḥ striyām .
AK.02.04.018cd āśvatthavaiṇavaplākṣanaiyagrodhaiṅgudaṃ phale .. 18 ..
AK.02.04.019ab bārhataṃ ca phale jamvvā jambūḥ strī jambu jāmbavam .
<Amarapadavivrti ><AK.02.04.018>  
dvihīnamiti—sarvaṃ vakṣyamāṇaṃ prasave mūlapuṣpaphalādau vartamānaṃ vṛkṣalatauṣadhijātaṃ dvihīnaṃ strīpuṃliṅgahīnaṃ bhavati . napuṃsakamevetyarthaḥ . luptataddhitāntaṃ ca bhavati . campakasya puṣpaṃ campakam . āmrasya phalam āmram . dvihīnasyāpavādamāha—harītakyādayaḥ striyāmiti . harītakīkośātakīketakīdhātryādayaḥ phale prasave vartamānāḥ prakṛtiḥ harītakīśabdavat striyāṃ vartante . katham ? harītakyāḥ phalaṃ harītakī . evaṃ kośātakītyādi . luptataddhitāntasyāpavādamāha—āśvatthetyādi . ete śabdāḥ phale prasave vartamānā aluptataddhitāntasyāpavādamāha—āśvatthetyādi . ete śabdāḥ phale prasave vartamānā aluptataddhitāntā bhavanti . na tu cūtādiśabdavat . aśvatthasya phalam āśvattham . veṇoridaṃ vaiṇavam . plakṣasya phalaṃ plākṣam . nyagrodhasya phalaṃ naiyagrodham . iṅgudyāḥ phalam aiṅgudam . bṛhatyāḥ phalaṃ bārhatam . jambūśabdaḥ phale vartamānaḥ strīrūpatvaṃ bhajate . katham ? jambvāḥ phalaṃ jambūḥ . pakṣe jambu jāmbavaṃ ca .. 18 ..  </Amarapadavivrti>
<Amarapadaparijata><AK.02.04.018>  
dvihīnaṃ—sarvam . vakṣyamāṇaśabdajātaṃ sarvaṃ puṣpaphalamūlādau vartamānaṃ sat napuṃsakaliṅgaṃ bhavati . campakasya puṣpaṃ campakam . kadambam . karavīram . ʻpuṣpamūleṣu bahulam (vā. 4. 3. 166) iti bahulavacanādutpannapratyayasya luk ca . āmrasya phalamāmram . dāḍimam . tindukam . ʻphale luk (4. 3. 163) iti luk . harītakyādayaḥ striyām . harītakyādayaḥ phale vartamānāḥ striliṅgāḥ . harītakyāḥ phalaṃ harītakī . kośātakī, drākṣā . ʻharītakyādibhyaścö (4. 3. 167) iti lup . ʻlupi yuktavadvyaktivacane (1. 2. 51) iti prakṛtiliṅgatā . āśvattha—bārhataṃ ca . aśvatthādayaḥ phale napuṃsakaliṅgāḥ . aśvatthasya phalamāśvatthamityādi . ʻplakṣādibhyo'ṇ (4. 3. 164) ityañapavādakāṇvidhānasāmarthyānna luk . evaṃ vaiṇavādīnāmapi . cakārād gaṇapaṭhitaśigrvāderapi . śaigravamityādi .. phale—jāmbavam . jambūphale jambū strīliṅgaḥ . ʻlup cö (4. 3. 166) iti lup . jambujāmbavaśabdau napuṃsakau . ʻjambvā vȫ (4. 3. 160) iti vibhāṣāṇ . pakṣe ʻorañ (4. 2. 71) . tasya luk jambu . aṇi jāmbavam .. 18 ..  </Amarapadaparija 
%%p. 02.228
AK.02.04.019cd puṣpe jātīprabhṛtayaḥ svaliṅgā vrīhayaḥ phale .. 19 ..
AK.02.04.020ab vidāryādyāstu mūle'pi puṣpe klībe'pi pāṭalā .
<Amarapadavivrti ><AK.02.04.019>  
puṣpa iti—jātīmālatī yūthikādayaḥ puṣpe prasave vartamānāḥ svaliṅgā bhavanti . katham ? jātyāḥ puṣpaṃ jātī . evaṃ mālatyādayaḥ . vrīhayaḥ phale . vrīhiśabdavahuvacanena godhūmādayo gṛhyante . vrīhiyavagodhūmādayaḥ phale prasave vartamānāḥ svaliṅgāḥ prakṛtiliṅgā bhavanti . katham ? vrīhīṇāṃ phalāni vrīhayaḥ . evaṃ godhūmādayaḥ . vidārīgāndhāryaṃśumatyādayo mūle vartamānāḥ svaliṅgāḥ prakṛtiliṅgā bhavanti . apiśabdāt pare'pi . katham ? vidāryāḥ phalaṃ mūlaṃ vā vidārī . evaṃ gāndhāryādi . pāṭalaśabdaḥ puṣpaprasave vartamānaḥ klībe'pi . apiśabdāt svaliṅgaśca bhavati . katham ? pāṭalāyāḥ puṣpaṃ pāṭalaṃ pāṭalā vā .. 19 .. </Amarapadavivrti>
<Amarapadaparijata><AK.02.04.019>  
puṣpe—svaliṅgāḥ . puṣpe vartamānā jātiprabhṛtayaḥ prakṛtiliṅgāḥ . jātirmallikā yūthikā navamālikā . ʻpuṣpamūleṣu vahulam (vā. 4. 3. 166) iti lup . vrīhayaḥ phale . vrīhayaḥ phale prakṛtiliṅgāḥ . māṣā yavāstilā mudgāḥ . lukprakaraṇe ʻphalapākaśuṣām (vā. 4. 3. 166) iti lubupasaṃkhyānāt .. vidāryā—mūle'pi . vidāryādyā mūle prakṛtiliṅgāḥ . vidārī, aṃśumatī, śatāvarī, bṛhatī, apiśabdāt puṣpe yathādarśanaṃ prakṛtiliṅgatā . bṛhatyāḥ puṣpamapi bṛhatīti .. puṣpe—pāṭalā . pāṭalāśabdaḥ puṣpe vartamāno napuṃsakaliṅgaḥ prakṛtiliṅgaśca bhavati . pāṭalaṃ, pāṭalā .. 19 .. </Amarapadaparijata>
AK.02.04.020cd bodhidrumaścaladalaḥ pippalaḥ kuñjarāśanaḥ .. 20 ..
AK.02.04.021ab aśvatthe'tha kapitthe syurdadhitthagrāhimanmathāḥ .
AK.02.04.021cd tasmin dadhiphalaḥ puṣpaphaladantaśaṭhāvapi .. 21 ..
<Amarapadavivrti ><AK.02.04.020-21>  
bodhidruma iti—iha vṛkṣalatauṣadhīnāṃ nāmānyāndhrabhāṣayaiva vakṣyāmaḥ . bodhisaṃjñako drumaḥ bodhidrumaḥ . svalpe'pi vāte calāni dalāni yasya caladalaḥ . sevitāraṃ pātīti pippalaḥ . ʻpā rakṣaṇe . kuñjarairaśyata ita kuñjarāśanaḥ . ʻaśa bhojane . kuñjarāṇāmaśanamiti vā . aśvarūpeṇāgnirasmin tiṣṭhatīti aśvatthaḥ . aśvatthanāmāni . ʻrāviceṭṭü .. kapīnāṃ priyatvena tiṣṭhatīti kapitthaḥ . ʻṣṭhā gatinivṛttaü . dadhivat phalan tiṣṭhatīti dadhitthaḥ . grāhiphalatvāt grāhī . ʻgraha upādāne . nāntaḥ . phalaiḥ kapimano mathnātīti manmathaḥ . ʻmantha viloḍane . dadhivadamlaṃ grāhiphalamasya dadhiphalaḥ . puṣpāt phalamasyeti puṣpaphalaḥ . puṣpyati phalati ceti vā . ʻpuṣpa vikasane . ʻphala niṣpattaü . āmlatvāt dantān śaṭhatīti dantaśaṭhaḥ . ʻśaṭha kaitave cö . caśabdāt hiṃsāsaṃkleśanayoḥ . kapitthanāmāni . ʻvelaṅgaceṭṭü .. 20-21 .. </Amarapadavivrti>
<Amarapadaparijata><AK.02.04.020-21>  
bodhidrumaḥ—aśvatthe . aśvatthanāmāni . ʻrāviceṭṭü . drumaśabdo drumābhidhānakhyāpanāya . ʻśrīvṛkṣaḥ pippalo'śvattho budhairbodhiśca kathyate iti halāyudhaḥ (a. mā. 2. 41) .. atha kapitthe—dantaśaṭhāvapi . kapitthanāmāni . ʻvelagö .. 20-1 ..  </Amarapadaparijata>
%%p. 02.229
AK.02.04.022ab udumbaro jantuphalo yajñāṅgo hemadugdhakaḥ .
AK.02.04.022cd kovidāre camarikaḥ kuddālo yugapatrakaḥ .. 22 ..
<Amarapadavivrti ><AK.02.04.022>  
udumbara iti—unnatatvād ullaṅghitamambaraṃ yenetyudumbaraḥ . undanādvā . ʻundī kledane . jantavaḥ krimayaḥ phale yasya jantuphalaḥ . yūpādiyajñāṅgatvāt yajñāṅgaḥ . hemavarṇaṃ dugdhaṃ kṣīramasya hemadugdhakaḥ . udumbaranāmāni . ʻatticeṭṭü .. kuṃ bhuvaṃ vidārayatīti kovidāraḥ . ʻdṝ vidāraṇe . camarasadṛśamañjaritvāt camarikaḥ . kuṃ bhuvaṃ mūlairdālayatīti kuddālaḥ . ʻdala viśaraṇe . yugāni patrāṇi yasya yugapatrakaḥ . kovidāranāmāni . ʻkāñcanapuceṭṭu .. 22 ..  </Amarapadavivrti>
<Amarapadaparijata><AK.02.04.022>  
udumbaro—hemadugdhakaḥ. udumbaranāmāni . ʻmeḍi . kovidāre—yugapatrakaḥ . kovidāranāmāni . ʻkāñcanamü . ʻkañjadāraḥ kāñcanāraḵ . ete ca .. 22 .. </Amarapadaparijata>
%%p. 02.230
AK.02.04.023ab saptaparṇo viśālatvak śārado viṣamacchadaḥ .
AK.02.04.023cd āragvadhe rājavṛkṣaśamyākacaturaṅgulāḥ .. 23 ..
AK.02.04.024ab ārevatavyādhighātakṛtamālasuvarṇakāḥ .
<Amarapadavivrti ><AK.02.04.023>  
saptaparṇa iti—sapta parṇāni yasya saptaparṇaḥ . viśālā tvak yasya viśālatvak . śaradi puṣpodgamāt śāradaḥ . śāradīti vā strīliṅgaḥ . viṣamāḥ chadāḥ patrāṇi yasya viṣamacchadaḥ . saptaparṇanāmāni . ʻeḍākula yaraṭiceṭṭü .. ārañjayantīti ārajaḥ phalākārā malāsteṣāṃ vadhaḥ chedanamasyāsminniti vā āragvadhaḥ . rājā cāsau vṛkṣaśca rājavṛkṣaḥ . rogarājaṃ vṛścati chinattīti vā . ʻovraścū chedane . śamīmakatyanu gacchatīti śamyākaḥ . ʻaka aga kuṭilāyāṃ gataü . caturaṅgulaparṇaparvakatvāt caturaṅgulaḥ . ārevate utplutya gacchati rogo'neneti ārevataḥ . ʻrevṛ plava gataü . āreva khaḍga iva rogadevatāṃ hantīti vā . vyādhiṃ hantīti vyādhighātaḥ . phalaiḥ kṛtā mālā yasya kṛtamālaḥ . suvarṇākārāṇi puṣpāṇi yasya suvarṇakaḥ . suvarṇakanāmāni . ʻrelaceṭṭü .. 23 .. </Amarapadavivrti>
<Amarapadaparijata><AK.02.04.023>  
saptaparṇo—viṣamacchadaḥ . saptaparṇanāmāni . ʻyeḍākularaṭü . śāradīśabdo'pi . ʻśāradī toyapippalyāṃ saptaparṇe ca śāradī iti rudraḥ . sāṃkaryaṃ puṃstvajñāpanārtham .. ʻśāradaḥ saptaparṇaḥsyād bṛhattvak grahanāśanaḵ iti ratnakośaḥ . āragvadhe—suvarṇakāḥ . āragvadhanāmāni . ʻrela ceṭṭü .. aragvadhaśabdo'pi . ʻāragvadhastu śamyākaḥ kṛtakūlo'pyaragvadhaḵ iti ratnamālā . argvadhaśabdo'pi . ʻargvadhe tu vyāghātaḵ iti vaijayantī (pṛ. 49, ślo. 48) .. 23 ..  </Amarapadaparijata>
%%p. 02.231
AK.02.04.024cd syurjambīre dantaśaṭhajambhajambhīrajambhalāḥ .. 24 ..
AK.02.04.025ab varuṇe varaṇaḥ setustiktaśākaḥ kumārakaḥ .
AK.02.04.025cd puṃnāge puruṣastuṅgaḥ kesaro devavallabhaḥ .. 25 ..
<Amarapadavivrti ><AK.02.04.024-25>  
syuriti—jamyate bhakṣyata iti jambīraḥ . ʻjamu adane . dantān śaṭhati hiṃsayati āmlatveneti dantaśaṭhaḥ . ʻśaṭha hiṃsāsaṃkleśanakaitaveṣü . jambhayati mohayatīti jambhaḥ . jambhīraḥ jambhalaśca . ʻjabhī gātravināme . jambhīranāmāni . ʻnimmiceṭṭü .. vṛṇoti āvṛṇotīti varuṇaḥ . ʻvṛñ varaṇe . varaṇaśca . āvaraṇakāritvāt setuḥ . sinoti vyādhiṃ hantīti vā . ʻpiñ bandhane . tiktaścāsau śākaśca tiktaśākaḥ . sadā taruṇatvāt kumārakaḥ . varaṇanāmāni . ʻulimiri ceṭṭü .. pūjitaḥ pumān puṃnāgaḥ . puṃnāga iva puṃnāgaḥ . puruṣavadunnatatvāt puruṣaḥ . tuṅgaśca . tujyata iti tuṅgaḥ . ʻtuji hiṃsāyām . praśastāḥ kesarāḥ santyasya kesaraḥ . devānāṃ vallabhaḥ priyaḥ devavallabhaḥ . puṃnāganāmāni . ʻsuraponnaceṭṭü .. 24-5 ..  </Amarapadavivrti>
<Amarapadaparijata><AK.02.04.024-25>  
syurjambīre—jambhalāḥ . jambīranāmāni . ʻnimmö .. varaṇe—kumārakaḥ . varaṇavṛkṣanāmāni . ʻuvimiri ceṭṭü . ʻmaṭamāvinaperunnü .. puṃnāge—devavallabhaḥ . punāganāmāni . ʻponnaceṭṭü . surapuṃnāga iti tadbhedaḥ . ʻnameruḥ surapuṃnāgaḵ . iti nighaṇṭusarvaṃkaṣaḥ . ʻsuraponnaceṭṭü .. 24-5 ..  </Amarapadaparijata>
AK.02.04.026ab pāribhadre nimbatarurmandāraḥ pārijātakaḥ .
AK.02.04.026cd tiniśe syandano nemī rathadruratimuktakaḥ .. 26 ..
AK.02.04.027ab vañjulaścitrakṛccātha dvau pītanakapītanau .
AK.02.04.027cd āmrātake madhūke tu guḍapuṣpamadhudrumau .. 27 ..
AK.02.04.028ab vānaprasthamadhuṣṭhīvau jalaje'tra madhūlakaḥ .
<Amarapadavivrti ><AK.02.04.026-27>  
pāribhadra iti—parito bhadramasya pāribhadraḥ . nayatyārogyamiti nimbaḥ . ʻṇīñ prāpaṇe . sa cāso taruśca nimbataruḥ . mandāḥ sūkṣmā arāḥ kaṇṭakā yasya mandāraḥ . mandāraśabdasāhacaryāt pārijātakaḥ . pāriṇaḥ samudrājjātaḥ pārijātakaḥ . nimbatarunāmāni . ʻpārijātavṛkṣamü .. cirajīvitvādatikrāntā niśā yena tiniśaḥ . syandanopayogitvāt syandanaḥ . rathacakrānte namatīti nemiḥ . ʻṇama prahṇatve śabde cö . nemī vā . rathāya drurvṛkṣo rathadruḥ . ativistṛtatvād atimuktakaḥ . vanyate'rthyata iti vañjulaḥ . ʻvanu yācane . laghutve'pi dārḍhyadairdhyābhyāmāścaryaṃ karotīti citrakṛt . ʻḍukṛñ karaṇe . atimuktakanāmāni . ʻnemmiceṭṭü . pītayati vastrādikaṃ rasena pītīkarotīti pītanaḥ . miṣṭaiḥ phalaiḥ kapīnāṃ prītiṃ tanotīti kapītanaḥ . ʻtanu vistāre . āmramatatīṣadanugacchatīti āmrātakaḥ . ʻata sātatyagamane . āmlavat kapibhiradyata iti vā āmlātakaḥ . ʻada bhakṣaṇe . ralayorabhedaḥ . āmrātakanāmāni . ʻambālapuceṭṭü .. madhurasaḥ ucyate yujyate'treti madhūkaḥ . ʻuca samavāye . guḍavanmadhurāṇi puṣpāṇi yasya guḍapuṣpaḥ . madhupradhāno drumo madhudrumaḥ . vanaprasthe vanasthale bhavo vānaprasthaḥ . madhu ṣṭhīvatīti madhuṣṭhīvaḥ . ʻṣṭhivu nirasane . madhuṣṭhīla iti pāṭhe madhu ṣṭhīle garbhe'sya madhuṣṭhīlaḥ . madhu ulatyāvṛṇotyatreti madhūlakaḥ . ʻula āvaraṇe . jalajamadhūlakanāma . ʻnīrippaceṭṭü .. 26-7 .. </Amarapadavivrti>
<Amarapadaparijata><AK.02.04.026-27>  
pāribhadre—pārijātakaḥ . pāribhadranāmāni . ʻpārijamü .. tiniśe—citrakṛcca . tiniśanāmāni . ʻtināsamü . ʻmathurādeśaprasiddhamü .. atha dvau—āmrātake . āmrātakanāmāni . ʻambālamü . ʻade kotimāmiḍi . ʻkapicūto'mlabāṭaścö . ete dve ca . kapibhūṣa iti vā pāṭhaḥ .. madhūke tu—madhuṣṭhīlau . madhūkanāmāni . ʻippö .. jalajo'tra madhūlakaḥ . jalajamadhūkanāma . ʻnīrippö . ʻmadhūko'nyo madhūlastu jalajo dīrghapatrakaḵ iti vāmanatantrānusāripāṭhaḥ . ʻgirije'tra madhūlakaḵ . girijamadhūkanāma . ʻgauraśālo madhūlo'nyo girijasvalpapatrakaḵ ityaruṇadattatantrānusāripāṭhaḥ .. 16-7 .. </Amarapadaparijata>
%%p. 02.232
AK.02.04.028cd pīlau guḍaphalaḥ sraṃsī tasmiṃstu girisaṃbhave .. 28 ..
AK.02.04.029ab akṣoṭakandarālau dvāvaṅkole tu nikocakaḥ .
<Amarapadavivrti ><AK.02.04.028>  
pīlāviti—pīyate mādhuryāt pīluḥ . ʻpā pāne . guḍavanmadhurāṇi phalāni yasya guḍaphalaḥ . sraṃsayati phalādikamiti sraṃsī . ʻsraṃsu avasraṃsane . ʻgonuguceṭṭü akṣṇoti mūlairbhuvaṃ vyāpnotīti akṣoṭaḥ . ʻakṣū vyāptaü . kandarasthānam alati bhūṣayatīti kandarālaḥ . karparāla iti pāṭhe kalpate rogaṃ hantumiti karparālaḥ . ʻkūpū sāmarthye . parvatapīlunāmanī . ʻkoṇḍagoṅguceṭṭü .. aṅkyate kaṇṭakairityaṅkolaḥ . ʻaki lakṣaṇe . aṅkoṭa iti vā pāṭhaḥ . nikucyate kaṇṭakatvenāsmānnikocakaḥ. ʻkuñca kauṭilyālpībhāvayoḵ . aṅkolanāmanī . ʻūḍugaceṭṭü .. 28 .. </Amarapadavivrti>
<Amarapadaparijata><AK.02.04.028>  
pīlau—sraṃsī . pīluvṛkṣanāmanī . ʻgonuguceṭṭü .. tasmiṃstu—ākṣoṭakandarālau dvau . akṣoṭa iti vā . parvatotpannapīlunāmanī . ʻkoṇḍagonuguceṭṭü . ʻabdoḍhö iti vaṇikprasiddhaḥ .. aṅkole—nikocakaḥ . aṅkolanāmanī . ʻuḍugü . aṅkoḍe tviti pāṭhe—ʻathāṅkole nicolo'ṅkoḍaśodhanaü iti vaijayantī (pṛ. 48, ślo. 41) .. 28 .. </Amarapadaparijata>
%%p. 02.233
AK.02.04.029cd palāśe kiṃśukaḥ parṇo vātapotho'tha vetase .. 29 ..
AK.02.04.030ab rathābhrapuṣpavidulaśītavānīravañjulāḥ .
AK.02.04.030cd dvau parivyādhavidulau nādeyī cāmbuvetase .. 30 ..
<Amarapadavivrti ><AK.02.04.029-30> 
palāśa iti—puṇyāni palāśāni parṇāni yasya saḥ palāśaḥ . svapuṣpaiḥ palaṃ māṃsamaśnātīva tiṣṭhatīti vā . ʻaśa bhojane . kiṃcicchukavat śukatuṇḍasadṛśapuṣpatvāt kiṃśukaḥ . puṇyāni parṇāni yasya parṇaḥ . vātarogaṃ pothayatīti vātapothaḥ . ʻputha hiṃsāyām . palāśanāmāni . ʻmodugaceṭṭü .. ti vṛddhiṃ gacchatīti vetasaḥ . ʻvī gativyāptiprajanakāntyasanakhādaneṣü . vitasyate kālenopakṣīyata iti vā . ʻtasu upakṣaye . ramante'smin pakṣiṇa iti rathaḥ . ʻramu krīḍāyām . abhravarṇāni puṣpāṇyasya abhrapuṣpaḥ . abhrasamaye puṣpamasyeti vā . śītavīryatvāt śītaḥ . dāhaśamanatvād vanyata iti vānīraḥ . vañjulaśca . ʻvana ṣaṇa saṃbhaktaü . vetasanāmāni . ʻpubbaceṭṭü .. parividhyate'mbhaseti parivyādhaḥ . vidolyate'mbhasīti vidulaḥ . nadyāṃ bhavā nādeyī . jalajātavetasanāmāni . ʻnirupuvvaceṭṭü .. 29-30 .. </Amarapadavivrti>
<Amarapadaparijata><AK.02.04.029-30>  
palāśe—vātapothaḥ . palāśadrumanāmāni . ʻmodugö . ʻbrahmavṛkṣastripatrakaḵ . ete ca .. atha vetase—vañjulāḥ . vetasanāmāni . ʻprabbaceṭṭü .. dvau parivyādha—cāmbuvetase . jalavetasanāmāni . ʻnīruprabbö .. 29-30 .. </Amarapadaparijata>
%%p. 02.234
AK.02.04.031ab saubhāñjane śigrutīkṣṇagandhakākṣībamocakāḥ .
AK.02.04.031cd rakto'sau madhuśigruḥ syādariṣṭaḥ phenilaḥ samau .. 31 ..
<Amarapadavivrti ><AK.02.04.031>  
saubhāñjana iti—kaṭutvena suṣṭhu mukhaṃ bhanaktīti saubhāñjanaḥ . ʻbhañjo āmardane . śobhāmanaktīti śobhāñjana iti vā pāṭhaḥ . ʻañjū vyaktimrakṣaṇakāntigatiṣü . śinoti śamayati kaphādīniti śigruḥ . ʻśīñ niśātane . tejayati kaphādīniti tīkṣṇaḥ . ʻtija niśātane . gandhaṃ karotīti gandhakaḥ . tīkṣṇo gandho'syāstīti tīkṣṇagandhaka iti vā . madyādivat ākṣībantyaneneti ākṣībaḥ . ʻkṣībṛ made . muñcati tīkṣṇagandhamiti mocakaḥ . ʻmuclṛ mokṣaṇe . śigrunāmāni . ʻmunagaceṭṭü .. 31 .. </Amarapadavivrti>
<Amarapadaparijata><AK.02.04.031>  
śobhāñjane—mocakāḥ . śobhāñjananāmāni . ʻmunugö . ʻśobhāñjane tīkṣṇagandhaśigrukākṣīvamocakāḵ iti pāṭhādakṣīvaḥ . saubhāñjana iti pāṭhāntaram .. rakto'sau—syāt . raktaśigrunāma . ʻyerramunugö .. anuktam—ʻagastye śukanāsaḥ syānmārjāro vaṅgasenakaḵ . agastyadrumanāmāni . ʻagiśaceṭṭü .. ariṣṭaḥ phenilaḥ samau . ariṣṭavṛkṣanāmanī . ʻkuṅkuḍuceṭṭü .. 31 .. </Amarapadaparijata>
AK.02.04.032ab bilve śāṇḍilyaśailūṣau mālūraśrīphalāvapi .
AK.02.04.032cd plakṣo jaṭī parkaṭī syānnyagrodho bahupād vaṭaḥ .. 32 ..
<Amarapadavivrti ><AK.02.04.032>  
bilva iti—bilati kuṣṭharogamiti, sevakasya pāpaṃ hinastīti vā bilvaḥ . ʻbila bhedane . śaṇḍilyamunivat vipramānyatvāt śāṇḍilyaḥ . śailūṣo naṭa iva rūpaparivartanāt śailūṣaḥ . malate niṣkabhnāti malamiti mālūraḥ . ʻmala malla dhāraṇe . malyate dhāryate devairiti vā . māṃ lakṣmīṃ lātīti vā mālūraḥ . ʻlā dāne . śrīpradāni śrīpriyāṇi vā phalāni yasya saḥ śrīphalaḥ . bilvanāmāni . ʻmāreḍu ceṭṭü .. plakṣati kaphādidoṣamiti plakṣaḥ . ʻplakṣa bhakṣaṇe . plakṣatila mūlairadhogacchatīti vā . jaṭāḥ santyasyeti jaṭī . ʻjaṭa saṃghāte . pṛcyate parasparaṃ saṃsṛjyata iti parkaṭī . ʻpṛcī saṃparke . nakārānto'yam . kecit īkārāntastrīliṅgamicchanti . plakṣanāmāni . ʻjuvvi ceṭṭü .. nyak tiryak ruṇaddhīti nyagrodhaḥ . ʻrudhir āvaraṇe . bahavaḥ pādā mūlānyasya bahupāt . vaṭati mūlaiḥ svasthānaṃ veṣṭayatīti vaṭaḥ . ʻvaṭa pariveṣṭane . vaṭavṛkṣanāmāni . ʻmarriceṭṭü .. 32 .. </Amarapadavivrti>
<Amarapadaparijata><AK.02.04.032>  
bilve—śrīphalāvapi . bilvanāmāni . ʻmāreḍü . plakṣo—parkaṭī syāt . plakṣavṛkṣanāmāni . ʻgonuceṭṭü . ʻplakṣe tu parkaṭijaṭī palāśī girilakṣaṇaḵ iti vaijayantīpāṭhāt (pṛ. 47, ślo. 28) jaṭiparkaṭiśabdau puṃliṅgau .. nyagrodho—vaṭaḥ . vaṭavṛkṣanāmāni . ʻmarriceṭṭü .. 32 .. </Amarapadaparijata>
%%p. 02.235
AK.02.04.033ab gālavaḥ śābaro lodhrastirīṭastilvamārjanau .
AK.02.04.033cd āmraścūto rasālo'sau sahakāro'tisaurabhaḥ .. 33 ..
<Amarapadavivrti ><AK.02.04.033>  
gālava iti—gālayati srāvayatyakṣirogamiti gālavaḥ . ʻgala sravaṇe . gālavādṛpeḥ prabhūta iti vā . śabarasaṃbandhitvāt śābaraḥ . sābara iti pāṭhāntaram . atisāraṃ ruṇaddhīti lodhraḥ . ralayorabhedaḥ . ʻrudhir āvaraṇe . tirayati pittādirogān nāśayatīti tirīṭaḥ . tīrayatīti vā . ʻpāra tīra karmasamāptaü . tilati snihyatyaṅgamaneneti tilvaḥ . ʻtila snehane . mārjayati udvartayatyaṅgamaneneti mārjanaḥ . ʻmṛjūṣa śuddhau alaṃkāre cö . lodhranāmāni . ʻtellaloddugu ceṭṭü .. ṣaḍapi lodhrasāmānyanāmānīti kecit . ādyau śvetalodhrasya, itare raktalodhrasyetyapare .. amyate bhakṣyata ityāmraḥ . ʻama gatyādiṣü . cotati sravati rasamiti cūtaḥ . ʻcutir kṣaraṇe . rasam alati bhūṣayatīti rasālaḥ . ʻala bhūṣaṇaparyāptivāraṇeṣü . rasam ālātīti vā . ʻlā dāne . āmranāmāni . ʻmāmiḍi ceṭṭü .. saha kārayati melayati strīpuṃsāviti sahakāraḥ . ʻḍukṛñ karaṇe . atisugandhāmranāma .. ʻtiyyamāmiḍi ceṭṭü .. 33 .. </Amarapadavivrti>
<Amarapadaparijata><AK.02.04.033>  
gālavaḥ—mārjanau . lodhranāmāni . ʻloddugaceṭṭü .. āmraḥ—rasālaḥ . cūtavṛkṣanāmāni . ʻmāmiḍiceṭṭü . ʻvasantaśākhī mākandaḥ kāmāṅgo madirāsakhaḵ . etāni ca .. asau—saurabhaḥ . atyantasurabhicūtaḥ sahakāraḥ syāt .. 33 .. </Amarapadaparijata>
%%p. 02.236
AK.02.04.034ab kumbholūkhalakaṃ klībe kauśiko gugguluḥ puraḥ .
AK.02.04.034cd śeluḥ śleṣmātakaḥ śīta uddālo bahuvārakaḥ .. 34 ..
<Amarapadavivrti ><AK.02.04.034>  
kumbholūkhalakamiti—kumbholūkhalākārātvṛkṣakośānniryātīti kumbholūkhalakam . kumbholūkhalake klībe iti kecit dvivacanāntatayā nāmadvayaṃ darśayituṃ paṭhanti . vṛkṣakośe bhavaḥ kauśikaḥ . guḍati rakṣati vātarogāditi gugguluḥ . ʻguḍa rakṣaṇe . puratyagre sarati dhūpavṛkṣeṣviti puraḥ . ʻpura agragamane . gugguluvṛkṣanāmāni . ʻguggilapuceṭṭü .. śilati ucchati keśakārṣṇyaṃ karatīti śeluḥ . ʻśila uñche . śinoti jihvāmiti vā . ʻśiñ niśātane . śleṣmāṇam atati kaṭutayeti śleṣmātakaḥ . ʻata sātatyagamane . viruddhalakṣaṇayā uṣṇavīryatvāt śītaḥ . uṣṇavīryatvādaṅgamuddālayatītyuddālaḥ . ʻdala viśaraṇe . vahūni srotāṃsi kaṭutvena vṛṇotīti bahuvārakaḥ . ʻvṛñ varaṇe . uddālakanāmāni . ʻvirigiceṭṭü .. 34 .. </Amarapadavivrti>
<Amarapadaparijata><AK.02.04.034> 
kumbholūkhalakaṃ klībe . subhūtiṭīkāyāṃ tridhā vibhaktaṃ kumbholūkhalakaṃ kumbham ulūkhalakamiti .. kauśiko—puraḥ . gugguludrumanāmāni . ʻguggilapuceṭṭü . ʻjaṭāyuḥ kālaniryāso mahiṣākṣaḥ palaṃkaṣaḵ . etāni ca .. śeluḥ—bahuvārakaḥ . śleṣmātakanāmāni . ʻvirigaceṭṭü .. 34 ..  </Amarapadaparijata>
%%p. 02.237
AK.02.04.035ab rājādanaṃ priyālaḥ syāt sannakadrurdhanuṣpaṭaḥ .
AK.02.04.035cd gambhārī sarvatobhadrā kāśmarī madhuparṇikā .. 35 ..
AK.02.04.036ab śrīparṇī bhadraparṇī ca kāśmaryaścāpyatha dvayoḥ .
AK.02.04.036cd karkandhūrbadarī ghoṇṭā kolī kuvalaphenile .. 36 ..
AK.02.04.037ab sauvīraṃ badaraṃ kolamatha syāt svādukaṇṭakaḥ .
AK.02.04.037cd vikaṅkataḥ sruvāvṛkṣo granthilo vyāghrapādapi .. 37 ..
<Amarapadavivrti ><AK.02.04.035-37> 
rājādanamiti—rāḍabhiradyate mṛṣṭatvāditi rājādanam . ʻada bhakṣaṇe . prīyate hṛdayaṃ gacchati atirasatvāditi priyālaḥ . ʻprīṅ prītaü . piyāla iti pāṭhe pīyata iti . sannāni sūkṣmāṇi kadruvarṇāni bījānyasyeti sannakadruḥ . sannako druḥ skandho'myeti vā . dhanuṣa iva paṭo vistāro'syāstīti dhanuṣpaṭaḥ . nāmadvayaṃ vā . dhanatīti dhanuḥ . ʻdhana dhānye . ukārāntaḥ . paṭavadvistṛtaḥ paṭaḥ . priyālanāmāni . ʻmoraṭiceṭṭü .. sāratayā mūlādigamane bhāro'syā astīti gambhārī . sarvato bhadramasyā astīti sarvatobhadrā . kṛśyati tanūkaroti pittādikamiti kāśmarī . ʻkṛśa tanūkaraṇe . madhūni svādūni parṇānyasyā iti madhuparṇikā . śrīḥ parṇeṣvasyā iti śrīparṇī . bhadrapradāni parṇānyasyā bhadraparṇī . kṛśyati tanūkaroti pittādikamiti kāśmaryaḥ . ʻkṛśa tanūkaraṇe . kaśyate karma kurute'neneti vā kāśmaryaḥ . ʻkaśi gatiśāsanayoḵ . kāśmarīnāmāni . ʻgummuḍuceṭṭü .. karkāṇi lohitāni parṇāni dhatta iti karkandhūḥ . ʻḍudhāñ dhāraṇapoṣaṇayoḵ . badati sthirā bhavatīti badarī . ʻbada sthairye . kolati nibiḍāvayavatvāt kolī . ʻkula saṃstyāne . ghuṇati vṛttatayā bhramatīti ghoṇṭā . ʻghuṇa ghūṇa bhramaṇe . badarīnāmāni . ʻreṃguceṭṭü .. kau bhuvi valate bhramatīti kuvalam . ʻvala saṃvaraṇe saṃcaraṇe cö . pheno'syāstīti phenilam . suvīradeśe pracuratvāt sauvīram . badaryāḥ phalaṃ badaram . kolyāḥ phalaṃ kolam . ghoṇṭāśabdo vṛkṣaphalayorvācakaḥ . vadarīphalanāmāni . ʻreṃgupaṇḍü .. svāduphalatvāt kaṇṭakavattvācca svādukaṇṭakaḥ . vikaṅkate prasaratīti vikaṅkataḥ . ʻkaki gataü . sruvā sruk tadarthaṃ vṛkṣaḥ sruvāvṛkṣaḥ . srucāvṛkṣa iti vā pāṭhaḥ . granthilatvāt granthilaḥ . vyāghrasya pādā iva pādā mūlānyasya vyāghrapāt . vikaṅkatanāmāni . ʻpullavelaṃgaceṭṭü .. 35-7 ..  </Amarapadavivrti>
<Amarapadaparijata><AK.02.04.035-37> 
rājādanaṃ—dhanuḥ . ukārāntaḥ . paṭaḥ . priyāladrumanāmāni . piyālo'pi . ʻmoraṭiceṭṭü .. anuktam—ʻtadbīje cārabījaṃ syāt . priyālabījanāma . ʻmoraṭivittü .. gambhārī—kāśmaryaścāpi . gambhārīvṛkṣanāmāni . ʻpeggummaḍuceṭṭü .. atha dvayoḥ—kolī . sthūlabadarīnāmāni . ʻgaṅgareṃgü .. ghoṇṭā . badarīnāma . ʻreṃgü .. kuvalaphenile—kolam . tatphalanāmāni . harītakyāditvād[?]ghoṇṭīti . ʻreṅgupaṇḍü .. atha syāt svādukaṇṭakaḥ—srucāṃ vṛkṣaḥ . sruvāvṛkṣa iti vā . granthilo vyāghrapādapi . vikaṅkatavṛkṣanāmāni . ʻmuluvelumö .. 35-7 ..  </Amarapadaparijata>
%%p. 02.238
AK.02.04.038ab airāvato nāgaraṅgo nādeyī bhūmijambukā .
AK.02.04.038cd tindukaḥ sphūrjakaḥ kālaskandhaśca śitisārake .. 38 ..
<Amarapadavivrti ><AK.02.04.038>  
airāvata iti—irāvatī vidyut seva raktatvād airāvataḥ. nāgasya sindūrasyeva raṅgo rāgo'syeti nāgaraṅgaḥ . nāgaraṅganāmanī . ʻnāriñjaceṭṭü .. nadyāṃ nadītīre bhavā nādeyī . bhūmau jamyata iti bhūmijambukā . ʻjama adane . bhūmau janyata iti vā . ʻjanī prādurbhāve . nādeyīnāmanī . ʻkākineraṃḍü .. catvāryapi nāgaraṅgasyaiva nāmānīti kecit .. timyati ārdrībhavatīti tindukaḥ . ʻtimi ārdrībhāve . tinduko'strī . sphūrjati dahyamānaḥ cipiṭaśabdaṃ karotīti sphūrjakaḥ . ʻṭuosphūrjā vajranirghoṣe . kālo nīlaḥ skandho'sya kālaskandhaḥ . śitirnīlaḥ sāro majjāsyeti śitisārakaḥ . tindukanāmāni . ʻtumikiceṭṭü .. 38 .. </Amarapadavivrti>
<Amarapadaparijata><AK.02.04.038>  
airāvato nāgaraṅgaḥ . nāraṅganāmanī . ʻnāradamü . ʻnāgaraṅge tu nāraṅgo nāruṅgastakravāsanaḵ iti vaijayantī (pṛ. 48, ślo. 36) . nādeyī—jambukā . ka kajambūnāmanī . ʻkākineraḍü
ʻnādeyī nāgaraṅge syājjayāyāṃ jalavetase .
bhūmijambvāṃ javāyāṃ ca .
iti viśvaprakāśavacanāt (pṛ. 123, ślo. 105) nāraṅgajātīyanāmanyapi . ʻkittasiceṭṭunnü .. tindukaḥ—śitisārake . tindukavṛkṣanāmāni . ʻtummikaceṭṭü .. 38 .. </Amarapadaparijata>
%%p. 02.239
AK.02.04.039ab kākenduḥ kulakaḥ kākapīlukaḥ kākatinduke .
AK.02.04.039cd golīḍho jhāṭalo ghaṇṭāpāṭalirmokṣamuṣkakau .. 39 ..
<Amarapadavivrti ><AK.02.04.039> 
kākenduriti—kākā indantyatreti kākenduḥ . ʻidi paramaiśvarye . kutsitaiḥ kākādibhirlakyata iti kulakaḥ . ʻlaka āsvādane . kākaiḥ pīyata iti kākapīlukaḥ . ʻpā pāne . kākaistimyata iti kākatindukaḥ . ʻtimi ārdrībhāve . kākatindukanāmāni . ʻnallatumikiceṭṭü .. gobhīrlihyata iti golīḍhaḥ . ʻliha āsvādane . jhāṭaṃ saṃghātaṃ lāti ādatta iti jhāṭalaḥ . ʻlā dāne . paśubhakṣaṇārthaṃ hanyata iti ghaṇṭā . ʻhana hiṃsāgatyoḵ . pāṭaṃ vistāraṃ lātīti pāṭaliḥ . pāṭalā vā . ʻlā dāne . mokṣati sahate paśvādisaṃmardamiti mokṣaḥ . ʻmokṣa sahane . muṣṇāti viṣamiti muṣkakaḥ . ʻmuṣa steye . muṣkara iti vā pāṭhaḥ . golīḍhanāmāni .. ʻmokkapuceṭṭü .. 39 ..  </Amarapadavivrti>
<Amarapadaparijata><AK.02.04.039>  
kākenduḥ—kākatinduke . kākatindukanāmāni . ʻkākitummikö . golīḍho—muṣkakau . mokṣavṛkṣanāmāni . ʻmokkapuceṭṭü .
ʻmuṣkako mokṣako ghaṇṭāmūrkhako muñjukastathā .
kṣāraśreṣṭho golihaśca dvividhaḥ śvetakṛṣṇakaḥ ..
iti vaidyakād goliho'pi .. 39 .. </Amarapadaparijata>
AK.02.04.040ab tilakaḥ kṣurakaḥ śrīmān samau piculajhāvukau .
AK.02.04.040cd śrīparṇikā kumudikā kumbhī kaiṭuryakaṭphalau .. 40 ..
<Amarapadavivrti ><AK.02.04.040>  
tilaka iti—tilābhāni puṣpāṇyasya tilakaḥ . kṣurati paruṣatvāt kṣurakaḥ . ʻkṣura vilekhane . śrīḥ śobhāsyāstīti śrīmān . tilakanāmāni . ʻtilakapuceṭṭü  .. picuṃ tūlaṃ lātīti piculaḥ . ʻlā dāne . jhamyata iti jhāvukaḥ . ʻjhamu adane . jhāvukanāmanī . ʻsannaniyākulugalapakkaceṭṭü .. śrīḥ parṇeṣvasyāḥ śrīparṇikā . kumudavarṇatvāt kumudikā . kumbhayati parṇairācchādayatīti kumbhī . ʻkubhi ācchādane . kaḍyate prakarṣeṇa lakṣyata iti kaiḍaryaḥ . ʻkaḍa made . kaṭūni phalāni yasya kaṭphalaḥ . kumbhīnāmāni ʻṭekumrāniceṭṭü .. 40.. </Amarapadavivrti> 
<Amarapadaparijata><AK.02.04.040>  
tilakaḥ—śrīmān . tilakavṛkṣanāmāni . ʻparuṣaḥ channapuṣpakaḵ . ete ca .
ʻyasya śākhā vahniyogād dīpavad dīpyate ciram .
sa vṛkṣastilako nāma yo vasante hi puṣpyati ..
iti . ʻboṭṭugö . anuktam—ʻmadanaḥ syāt kuravako madhurdūtaśca nāgaraḵ . kuravakanāmāni . ʻkoraviceṭṭü .. samau—jhāvukau . jhāvakavṛkṣanāmanī . ʻsannapuṭe kulapakke .. śrīparṇikā—kaṭphalau . kumbhīvṛkṣanāmāni . ʻpinagummuḍü .. 40 .. </Amarapadaparijata>
AK.02.04.041ab kramukaḥ paṭṭikākhyaḥ syāt paṭṭī lākṣāprasādanaḥ .
AK.02.04.041cd tūdastu yūpaḥ kramuko brahmaṇyo bradmadāru ca .. 41 ..
AK.02.04.042ab tūlaṃ ca nīpapriyakakadambāstu halipriye .
<Amarapadavivrti ><AK.02.04.041>  
kramuka iti—krāmatīti kramukaḥ . ʻkramu pādavikṣepe . paṭṭiketyākhyā yasya saḥ paṭṭikākhyaḥ . paṭṭī vraṇabandhanasāmarthyamasyāstīti paṭṭī . lākṣāṃ prasādayatīti lākṣāprasādanaḥ . ʻṣadlṛ viśaraṇagatyavasādaneṣü . kramukanāmāni . ʻeṭṭaloddugupellü .. tudyate yūpīkartuṃ takṣyata iti tūdaḥ . ʻtuda vyathane . yūpārhavṛkṣatvād yūpaḥ . pūga iti pāṭhe punātīti pūgaḥ . ʻpūñ pavane . krāmatīti kramukaḥ . brahmaṇi vaidike karmaṇi sādhuḥ brahmaṇyaḥ . brāhmaṇya iti vā pāṭhaḥ . brahmaṇe vaidikakarmaṇe yogyaṃ dāru brahmadāru . tūlyate'smādagniriti tūlam . ʻtūla niṣkarṣe . brahmadārunāmāni . ʻgaṅgarāviceṭṭü .. nayati prāṇināṃ sukhamiti nīpaḥ . ʻṇīñ prāpaṇe . prīṇātīti priyakaḥ . ʻprīñ tarpaṇe . kaṃ vātaṃ damayati śamayatīti kadambaḥ . ʻdamu upaśame . halino balabhadrasya priyaḥ surādipānād halipriyaḥ . kadambanāmāni . ʻkaḍapaceṭṭü .. 41 .. </Amarapadavivrti>
<Amarapadaparijata><AK.012.04.041>  
kramukaḥ—lākṣāprasādanaḥ . kramukanāmāni . ʻpaṭṭikālodhramü .. tūdastu—tūlaṃ ca . aśvatthākṛtervṛkṣasya nāmāni . ʻgaṅgarāvi .. nīpa—halipriye . kadambanāmāni . ʻkaḍimi .. ʻpulakaḥ karṇapūraśca kādambaryo harītakaḵ . etāni ca .. anuktam—ʻanyo dhūlīkadambaḥ syād vāsanto vṛttapuṣpakaḵ . dhūlīkadambanāmāni . ʻbaṭṭakaḍimi .. 41 .. </Amarapadaparijata>
%%p. 02.241
AK.02.04.042cd vīravṛkṣo'ruṣkaro'gnimukhī bhallātakī triṣu .. 42 ..
AK.02.04.043ab gardabhāṇḍe kaṃdarālakapītanasupārśvakāḥ .
AK.02.04.043cd plakṣaśca tintriṇī ciñcāmlikātho pītasālake .. 43 ..
AK.02.04.044ab sarjakāsanabandhūkapuṣpapriyakajīvakāḥ .
<Amarapadavivrti ><AK.02.04.042-43>  
vīravṛkṣa iti—duḥ sparśatvād vīrā eva imaṃ vṛkṣaṃ spṛśantīti vīravṛkṣaḥ . arūṃṣi vraṇāni karotītyaruṣkaraḥ . agnivanmukhamasyāstīti agnimukhī . bhallaḥ śara ivātatīti bhallātakī . ʻata sātatyagamane . triṣu . agnimukhīnāmāni . ʻjiḍimrāniceṭṭü .. gardabha ivāṇḍaṃ mūlamasya gardabhāṇḍaḥ . kaṃdaramalatīti kaṃdarālaḥ . ʻala bhūṣaṇādaü . kamudakaṃ pītayati pītavarṇaṃ karotīti kapītanaḥ . śobhanau pārśvau yasya saḥ supārśvakaḥ . plakṣyate bhakṣyata iti plakṣaḥ . ʻplakṣa bhakṣaṇe . plakṣanāmāni . ʻpaccajuvviceṭṭü .. timyate mukhamatyarthamanayeti tintriṇī . ʻtima ārdrībhāve . tintiḍīti vā pāṭhaḥ . ciñcimāyate mukhamāmlatvādanayā ciñcā . amlaphalatvād āmlikā . tintriṇīnāmāni . ʻcintaceṭṭü .. pītavarṇaḥ sālaḥ pītasālakaḥ . pītavarṇaḥ sāro'syeti pītasāraka iti vā pāṭhaḥ . sṛjati niryāsamiti sarjakaḥ . ʻsṛja visarge . asyati kuṣṭhādīnītyasanaḥ . ʻasu kṣepaṇe . bandhūkasyeva raktāni puṣpāṇi yasya bandhūkapuṣpaḥ . prīṇātīti priyakaḥ . ʻprīñ tarpaṇe kāntau cö . kuṣṭharogiṇaṃ jīvayatīti jīvakaḥ . ʻjīva prāṇadhāraṇe . bījaka iti vā pāṭhaḥ . bandhūkapuṣpanāmāni . ʻvegiceṭṭü .. 42-3 .. </Amarapadavivrti>
<Amarapadaparijata><AK.02.04.042-43> 
vīravṛkṣo—bhallātakī triṣu . bhallātakīvṛkṣanāmāni . ʻjīḍiceṭṭü .. gardabhāṇḍe—plakṣaśca aśvatthānukāriṇaḥ plakṣasya nāmāni . ʻkalajuvvi .. tintriṇī—āmlikā . tintriṇīvṛkṣanāmāni .. ʻtintiḍā tintiḍī ityete ca . ʻcintaceṭṭü .. atho pītasārake—jīvakāḥ . asanavṛkṣanāmāni . ʻveṅgisö .
ʻpriyavimānitamānavatīruṣāṃ
nirasanairasanairavṛthārthatā . (śiśu. 6. 47)
iti māghaprayogād hrasvādiḥ . ʻpīṭhebhaskandhayoḥ klībamāsanaṃ nā tu jīvake iti rabhasakośapāṭhād dīrghādiḥ .. 42-3 .. </Amarapadaparijata>
%%p. 02.242
AK.02.04.044cd sāle tu sarjakārśyāśvakarṇakāḥ sasyasaṃvaraḥ .. 44 ..
AK.02.04.045ab nadīsarjo vīratarurindradruḥ kakubho'rjunaḥ .
<Amarapadavivrti ><AK.02.04.044>  
sāla iti—syati kuṣṭharogamiti sālaḥ . ʻṣo'ntakarmaṇi . sṛjati niryāsamiti sarjaḥ . ʻsṛja visarge . kṛśayati kuṣṭharogamiti kārśyaḥ . ʻkṛśa tanūkaraṇe . kārṣya iti vā pāṭhaḥ . aśvakarṇābhāni patrāṇyasya aśvakarṇakaḥ . satyaṃ vṛkṣādiphalaṃ saṃvṛṇotīti sasyasaṃvaraḥ . ʻvṛñ varaṇe . sālanāmāni . ʻmaddiceṭṭü .. nadyāṃ bhavaḥ sarjo nadīsarjaḥ . vīro'rjunastannāmakatvād vīrataruḥ . ata eva indrasya priyo drurvṛkṣaḥ indradruḥ . śākhābhiḥ kakubho vyāpnotīti kakubhaḥ . śauklyāt arjunaḥ . indrapriyatvādvā . arjunavṛkṣanāmāni . ʻverumaddi .. 44 .. </Amarapadavivrti>
<Amarapadaparijata><AK.02.04.044>  
sāle tu—sasyasaṃvaraḥ . sālavṛkṣanāmāni . ʻnallamaddi .. nadīsarjo—arjunaḥ . nadīsarjanāmāni . ʻyerumaddi .. 44 ..  </Amarapadaparijata>
AK.02.04.045cd rājādanaḥ phalādhyakṣaḥ kṣīrikāyāmatha dvayoḥ ..45 ..
AK.02.04.046ab iṅgudī tāpasatarurbhūrje carmimṛdutvacau .
<Amarapadavivrti ><AK.02.04.045>  
rājādana iti—rājabhiradyate rājādanaḥ . ʻada bhakṣaṇe . adhyakṣāṇi śreṣṭhāni phalānyasya phalādhyakṣaḥ . kṣīravanmadhurāṇi phalānyasyāḥ kṣīrikā . kṣīrikānāmāni . ʻpālaceṭṭü .. iṅgatyūrdhvaṃ gacchatīti iṅgudī . iṅgudaśca . ʻigi ligi gatyarthāḵ . tāpasānāṃ taruḥ tāpasataruḥ iṅgudīnāmanī . ʻgāraceṭṭü .. bhūrityavyayam . bhūrbhūmyāṃ jāyata iti bhūrjaḥ . ʻjanī prādurbhāve . carmābhapatrayogāt carmī . mṛdvī tvagasya mṛdutvak bhūrjanāmāni . ʻbhujapatravuceṭṭü .. 45 .. </Amarapadavivrti>
<Amarapadaparijata><AK.02.04.045>  
rājādanaḥ—kṣīrikāyāma . kṣīrikāvṛkṣanāmāni . ʻpālaceṭṭü .. atha dvayoḥ—tāpasataruḥ . iṅgudatarunāmanī . ʻgāraceṭṭü .. bhūrje—mṛdutvacau . bhujapatranāmāni . ʻbhujapatravṛkṣamü . ʻbhūrjapatre bhujo bhūrjo mṛdutvak carmicarmikaü iti vaijayantī (pṛ. 48, ślo. 45) .. 45 .. </Amarapadaparijata>
AK.02.04.046cd picchilā pūraṇī mocā sthirāyuḥ śālmalirdvayoḥ .. 46 ..
AK.02.04.01047ab picchā tu śālmalīveṣṭe rocanaḥ kūṭaśālmaliḥ .
AK.02.04.047cd cirabilvo naktamālaḥ karajaśca karañjake .. 47 .. 
<Amarapadavivrti ><AK.02.04.046-47>  
picchileti—picchā niryāso'syā astīti picchilā . pūrayati tūlena phalānīti pūraṇī . ʻpūrī āpyāyane . muñcati rasamiti mocā . ʻmuclṛ mokṣaṇe . sthiramāyuryasya kālasahatvāt sthirāyuḥ . ciramāyuryasya cirāyuriti vā pāṭhaḥ . śālate viṭapairiti śālmaliḥ . śālmalī vā . ʻśālṛ ślāghāyām . śālmalīnāmāni . ʻbūruguceṭṭü .. parāṅgulisaṅgatvāt picchā . śālmalīṃ veṣṭayatīti śālmalīveṣṭaḥ . śālmaliniryāsanāma . ʻbūrugubaṃkö .. rocate sūkṣmatayeti rocanaḥ . ʻruca dīptaü . kūṭā kutsitā cāsau śālmaliśca kūṭaśālmaliḥ . ʻkoṇḍa būrugü .. ciriṇoti cirī . ʻciri jūri dāśa hiṃsāyām . ciriṇaṃ hiṃsrarogaṃ bilati bhinattīti ciribilvaḥ . ʻbila bhedane . naktamalati maṇḍayatīti naktamālaḥ . ʻala bhūṣaṇādaü . naktaṃ rātrau bhūtānāmālayatvāt naktamālaḥ . kaṃ jalaṃ rañjayatīti karajaḥ . karañjakaśca . ʻrañja rāge . karañjavṛkṣanāmāni . ʻkānuguceṭṭü .. 46-7 .. </Amarapadavivrti>
<Amarapadaparijata><AK.02.04.046-47>  
picchilā—śālmalirdvayoḥ . ʻśālate śālmaliḥ śalati śalmaliḵ iti sūbhūtiṭīkāyāṃ dīrghādirhrasvādiśca vyutpāditaḥ . śālmalivṛkṣanāmāni . ʻbhūrugö .. picchā—śālmalīveṣṭe . śālmaliniryāsanāma . ʻbūrugabaṃkö .. rocanaḥ—śālmaliḥ . haṃsaśālmalināmanī . ʻkoṇḍabūruṅgö .. cirabilvo—karañjake . karañjanāmāni . ʻkānugö .. 46-7 .. </Amarapadaparijata>
%%p. 02.244
AK.02.04.048ab prakīryaḥ pūtikarajaḥ pūtikaḥ kalimārakaḥ .
AK.02.04.048cd karañjabhedāḥ ṣaḍgrantho markaṭyaṅgāravallarī .. 48 ..
<Amarapadavivrti ><AK.02.04.048>  
prakīrya iti—prakīryate kalahasthāna iti prakīryaḥ . ʻkṝ vikṣepe . pūtigandhiḥ karajaḥ pūtikarajaḥ . pūtikaśca . kaleḥ kalahasya mārakaḥ nāśakaḥ kalimārakaḥ . kaliṃ karotīti kalikāraka iti vā pāṭhaḥ . pūtikarañjanāmāni . ʻnemaliyaḍuguceṭṭü .. ṣaḍ granthayo yasya ṣaḍgranthaḥ . ʻārukanupulugalakānugö .. markaṭavat pāṭayatīti markaṭī . ʻkontivannekānugö .. aṅgāravarṇā vallaryo'syāḥ santīti aṅgāravallarī . ʻnippuvannegala pūguttulu galakānugö .. ete karañjabhedāḥ .. 48 .. </Amarapadavivrti>
<Amarapadaparijata><AK.02.04.048>  
prakīryaḥ—kalimārakaḥ . pūtīko'pi . ʻgauraḥ prakīrṇaḥ pūtīkaḥ sumanāmṛtapatrakaḵ iti śeṣaḥ . ʻpūtīkapatragajacirbhaṭacavyavahnān iti dhanvantariśca . pūtikarajanāmāni . ʻnemiliceṭṭü .. karañjabhedāḥ—aṅgāravallarī . ṣaḍgranthādayaḥ karañjabhedā bhavanti .. ṣaḍgranthaḥ ʻgaṇṭulakānugö .. markaṭī ʻtīṅgekānugö .. aṅgāravallarī ʻnippulavanneguttulakānugö .. 48 .. </Amarapadaparijata>
%%p. 02.245
AK.02.04.049ab rohī rohitakaḥ plīhaśatrurdāḍimapuṣpakaḥ .
AK.02.04.049cd gāyatrī bālatanayaḥ khadiro dantadhāvanaḥ .. 49 ..
<Amarapadavivrti ><AK.02.04.049>  
rohīti—bhinnaprarūḍho'pi rohatīti rohī . nakārāntaḥ . rohitakaśca . rohiriti ikārānta iti kecit . ʻruha bījajanmani prādurbhāve cö . plīhākhyarogaśatruḥ plīhaśatruḥ . dāḍimasyeva puṣpāṇyasya dāḍimapuṣpakaḥ . rohitakanāmāni . ʻmullumodugö .. gāyantaṃ vaidyaṃ trāyata iti gāyattrī . ʻtraiṅ pālane . iyamākārāntaḥ . bālaḥ sūkṣmaḥ tanayaḥ patrākhyaprasavo yasya bālatanayaḥ . khadati sthirataraṃ bhavatīti khadiraḥ . ʻkhada sthairye . dantān dhāvantyaneneti dandadhāvanaḥ . ʻdhāvu gatiśuddhyoḵ . khadiranāmāni . ʻcandraceṭṭü .. 49 .. </Amarapadavivrti>
<Amarapadaparijata><AK.02.04.049>  
rohī—dāḍimapuṣpakaḥ . rohirnānta ikārāntaśca . ʻḍhralopa— (6. 3. 111) iti dīrghaḥ . rohitavṛkṣanāmāni . sa ca magadhaviṣayaprasiddhaḥ . kaṇṭakapalāśa iti kecit . tadajñānavilasitameva .. gāyatrī—dantadhāvanaḥ . khadiratarunāmāni . ʻcaṃḍraceṭṭü . ʻgāyatrī khadire strī syācchandasyapi ṣaḍakṣaraḵ ityabhidhānaprasiddhyā strīliṅgaḥ . ʻpārijātajapānimbavahnigāyatriṇāṃ pṛthak iti vaidyakaprasiddhyā vāntapuṃliṅgo'pi .. 49 .. </Amarapadaparijata>
AK.02.04.050ab arimedo viṭkhadire kadaraḥ khadire site .
AK.02.04.050cd somavalko'pyatha vyāghrapucchagandharvahastakau .. 50 ..
%%p. 02.246
AK.02.04.051ab eraṇḍa urubūkaśca rucakaścitrakaśca saḥ .
AK.02.04.051cd cañcuḥ pañcāṅgulo maṇḍavardhamānavyaḍambakāḥ .. 51 ..
<Amarapadavivrti ><AK.02.04.050-51>  
arimeda iti—arirduḥsaho medo'sya arimedaḥ . ayamakārāntaḥ . viḍagandhī khadiro viṭkhadiraḥ . ʻdurgandhamugulacandraceṭṭü .. kutsitaṃ gandhaṃ dṛṇātīti kadaraḥ . ʻddṛ vidāraṇe . somavat candravat valkaṃ valkalamasya somavalkaḥ . śvetakhadiranāmanī . ʻvelicandraceṭṭü .. vyāghrapucchākāraśākhāyogād vyāghrupucchaḥ . gandharvasya bhūtaviśeṣasya hasta iva sthūlapatrāṇyasya gandharvahastakaḥ . īrayati vātaṃ nāśayatīti eraṇḍaḥ . ʻīra kṣepe . uru bhṛśaṃ vātaṃ vāti nāśayatīti urubūkaḥ . ʻvā gati gandhanayoḵ . vabayorabhedaḥ . rocate parṇairiti rucakaḥ . ʻruca dīptaü . citravarṇatvāt citrakaḥ . cañcati vāyunā cañcuḥ . ʻcañcu gataü . pañcāṅgulayo'vayavāḥ patrātmake haste'syeti pañcāṅgulaḥ . maṇḍayati svapradeśamiti maṇḍaḥ . ʻmaḍi bhūṣāyām . āmaṇḍa iti vā pāṭhaḥ . yatra kvāpi vardhata iti vardhamānaḥ . ʻvṛdhu vṛddhaü . vyaḍati rogiṇamuddharatīti vyaḍambakaḥ . ʻaḍa udyamane . eraṇḍanāmāni . ʻāmudamuceṭṭü .. 50-1 ..  </Amarapadavivrti>
<Amarapadaparijata><AK.02.04.050-51>  
arimedo viṭkhadire . durgandhakhadiranāmanī . ʻtummö .. kadaraḥ—somavalko'pi . śvetasārakhadiranāmāni .. ʻuṇḍruceṭṭü .. atha vyāghrapuccha—vyaḍambakāḥ . eraṇḍanāmāni . ʻāmudamuceṭṭü .. 50-1 .. </Amarapadaparijata>
AK.02.04.052ab alpā śamī śamīraḥ syācchamī saktuphalā śivā .
AK.02.04.052cd piṇḍītako maruvakaḥ śvasanaḥ karahāṭakaḥ .. 52 ..
AK.02.04.053ab śalyaśca madane śakrapādapaḥ pāribhadrakaḥ .
AK.02.04.053cd bhadradāru drukilimaṃ pītadāru ca dāru ca .. 53 ..
AK.02.04.054ab pūtikāṣṭhaṃ ca sapta syurdevadāruṇi
<Amarapadavivrti ><AK.02.04.052-53>  
alpā iti—alpā śamī śamīraḥ . ʻcinnadainajammi .. śamayati doṣāniti śamī . ʻśamu uparame . saktuvat svādūni phalānyasya saktuphalā . doṣaśamanāt śivā . śamīnāmāni . ʻjammiceṭṭü .. svalpaṃ piṇḍībhāvam itaḥ prāptaḥ piṇḍītakaḥ . ʻiṇ gataü . viṣapuṣpatvāt mriyante'nena maruvakaḥ . ʻmṛṅ prāṇatyāge . śvasantyanekarogaharatvāt śvasanaḥ . ʻśvasa prāṇane . duḥsparśatvena karaṃ hantīti karahāṭakaḥ . ʻhana hiṃsāgatyoḵ . śalyaṃ kaṇṭakamasyāstīti śalyaḥ . madayatīti madanaḥ . ʻmadī harpaglapanayoḵ . maruvakanāmāni . ʻmaṅgaceṭṭü .. śakrasya priyaḥ pādapaḥ śakrapādapaḥ . pāri niṣṭhāṃ prāptaṃ bhadramasya pāribhadrakaḥ . bhadraṃ ca taddāru ca bhadradāru . drau skandhe kilimaṃ niryāso'sya drukilimam . pītavarṇaṃ ca taddāru ca pītadāru . pūtidārviti pāṭhe pūtigandhi kāṣṭhaṃ pūtikāṣṭhaṃ, pūtikāṣṭhaṃ ca taddāru ca pūtidāru . etau śabdau viruddhalakṣaṇayā niṣpannau . dīryata iti dāru . ʻdṝ vidāraṇe . devānāṃ dāru devadāru . ayaṃ pulliṅge'pi . devadārunāmāni . ʻdevadāruvṛkṣamü .. 52-3 ..  </Amarapadavivrti>
<Amarapadaparijata><AK.02.04.052-53>  
alpā śamī—syāt . alpaśamīvṛkṣanāma . ʻnelajammi .. śamī—śivā . śamīvṛkṣanāmanī . ʻjammiceṭṭü .. piṇḍītako—śvasanaḥ karahāṭakaḥ . svasana iti kecit .. śalyaśca madane . madanavṛkṣanāmāni . ʻmaṅgaceṭṭü .. śakrapādapaḥ—devadāruṇi . devadārudrumanāmāni . ʻdevadāruceṭṭü .. 52-3 .. </Amarapadaparijata>
%%p. 02.247
AK.02.04.054b atha dvayoḥ .
AK.02.04.054cd pāṭaliḥ pāṭalāmoghā kālā sthālī phaleruhā .. 54 ..
AK.02.04.055ab kṛṣṇavṛntā kuberākṣī śyāmā tu mahilāhvayā . 
AK.02.04.55cd latā govandanī gundrā priyaṅguḥ phalinī phalī .. 55 ..
AK.02.04.056ab viṣvaksenā gandhaphalī kārambhā priyakaśca saḥ .
<Amarapadavivrti ><AK.02.04.054-55>  
atheti—pāṭalavarṇapuṣpatvāt pāṭaliḥ . pāṭalā ca . upayogipuṣpatvād amoghā . moghā ityapi pāṭhaḥ . kṛṣṇavṛntatvāt kālā . rasādhārakumbhatvāt sthālī . kācasthālīti pāṭhe kācavarṇā sthālī vṛntamasyā astīti kācasthālī . kālasthālīti pāṭhe kālavarṇasthālītvāt kālasthālī . sācasthālīti pāṭhe sā ca sthālīti padacchedaḥ . sāṅkuraphalatvāt phale rohatīti phaleruhā . kṛṣṇaṃ vṛntamasyā astīti kṛṣṇavṛntā . yakṣākṣitulyapuṣpatvāt kuberākṣī . pāṭalāyā nāmāni . ʻkaligoṭṭuceṭṭü .. śyāmavarṇatvāt śyāmā . mahilāyāḥ striyāḥ āhvayaḥ nāma yasyāḥ sā mahilāhvayā . striyāḥ yāni nāmāni tānyasyā vartanta ityarthaḥ . latārūpatvāt latā . gavi bhūmau vandyate stūyata iti govandanī . ʻvadi abhivādanastutyoḵ . gudyate krīḍyate'nayeti gundrā . ʻguda krīḍāyām . prīṇāti rogaharaṇena priyaṅguḥ . ʻprīñ tarpaṇe kāntau cö . phalayogāt phalinī . phalati viśīryata iti vā . phalī ca . ʻñiphalā viśaraṇe . viṣvak sinoti badhnātīti viṣvaksenā . gandhāni sthūlāni phalānyasyā gandhaphalī . gandhapradhānaṃ phalamasyā iti vā . kiṃcit rambhā kārambhā . priya eva priyakaḥ . priyaṅgunāmāni . ʻpreṃkaṇapuceṭṭü .. 54-5 .. </Amarapadavivrti>
<Amarapadaparijata><AK.02.04.054-55>  
atha dvayoḥ pāṭaliḥ—amoghā . ʻamoghā pāṭalīrna klī iti vaijayantī (pṛ. 52, ślo. 90) . ʻmoghā strī pāṭalīvṛkṣe māghastriṣu nirarthakaḵ iti rudraḥ .. kācasthālī—kuberākṣī . pāṭalātarunāmāni . ʻkāligoṭṭü .. śyāmā tu—phalī . ʻpriyake tu priyaṅgvākhyȫ iti vaijayantī (pṛ. 50, ślo. 66) .. viṣvaksenā—priyakā ca sā . priyaṅguvṛkṣanāmāni . ʻpreṃkaṇamunnü .. 54-5 .. </Amarapadaparijata>
%%p. 02.248
AK.02.04.056cd maṇḍūkaparṇapatrorṇanaṭakaṭvaṅgaṭuṇṭukāḥ .. 56 ..
AK.02.04.057ab syonākaśukanāsarkṣadīrghavṛntakuṭannaṭāḥ .
AK.02.04.057cd śoṇakaścāralau tiṣyaphalā tvāmalakī triṣu .. 57 ..
%%p. 02.249
AK.02.04.058ab amṛtā ca vayasthā ca triliṅgastu vibhītakaḥ .
AK.02.04.058cd nākṣastuṣaḥ karṣaphalo bhūtāvāsaḥ kalidrumaḥ .. 58 ..
<Amarapadavivrti ><AK.02.04.056-58>  
maṇḍūkaparṇeti—maṇḍūkā iva parṇānyasya maṇḍūkaparṇaḥ . patrepūrṇā yasya patrorṇaḥ . naṭati vāteneti naṭaḥ . ʻnaṭa nṛttaü . kaṭūnyaṅgānyasyeti kaṭvaṅgaḥ . śikhābhiḥ ṭuṃṭu iti śabdaṃ kāyatīti ṭuṇṭukaḥ . ʻkai śabde . ḍuṇḍuka iti vā pāṭhaḥ . syonaṃ sukhamakatīti syonākaḥ . ʻaka aga kuṭilāyāṃ gataü . śyonāka iti pāṭhe śyāyata iti śyonākaḥ . ʻśyaiṅ gataü . śukanāsākārāṇi puṣpāṇyasya śukanāsaḥ . ṛkṣṇoti hinastīti ṛkṣaḥ . ʻṛkṣa hiṃsāyām . dīrghaṃ vṛntamasya dīrghavṛntaḥ . kuṭan vakrībhavan naṭatīti kuṭannaṭaḥ . ʻnaṭa nṛttaü . śoṇatīti śoṇakaḥ . ʻśoṇṛ varṇagatyoḵ . śonaka iti pāṭhe śavati vyāpnoti sarvataḥ śākhābhiriti śonakaḥ . ʻśava gataü . iyarti pittādikamapasaratītyarāluḥ . ʻṛ gataü . śoṇakanāmāni . ʻpeddamānü .. tiṣyanakṣatravad bhāsvaraṃ phalamasyā iti tiṣyaphalā . āmalate guṇānāmalakī . ʻmala malla dhāraṇe . amalaphalayogādvā . rasāyanatvādamṛtā . vayasi tiṣṭhatyasyā bhakṣaṇeneti vayasthā . vayo yauvanaṃ tiṣṭhati sthirībhavatyanayeti vā . ʻṣṭā gati nivṛttaü . āmalakīnāmāni . ʻusirikaceṭṭü .. vibhetyasmād roga iti vibhītakaḥ . ʻñibhī bhaye . akṣṇoti phalairiti akṣaḥ . ʻakṣū vyāptaü . tuṣyati svalpavāriṇeti tuṣaḥ . ʻtuṣa tuṣṭaü . karṣamātrāṇi phalānyasyeti karṣaphalaḥ . bhūtānāmāvāso bhūtāvāsaḥ . kalerāśrayo drumaḥ kalidrumaḥ . vibhītakanāmāni . ʻdāṇḍraceṭṭü .. 56-8 .. </Amarapadavivrti>
<Amarapadaparijata><AK.02.04.056-58>  
maṇḍūkaparṇa—śoṇakaścāralau . ʻbhūtapuṣpo naṭodaṅkabhakṣakaṭvaṅga āraluḵ ityabhidhānāddīrghādiḥ . ʻmayūrajaṅgho'ralukaḥ priyaketuḥ kuṭannaṭaḵ ityabhidhānāt hrasvādiḥ . āraludrumanāmāni . ʻpenumānu . duṃdilamunnü .. tiṣyaphalā—vayasthā ca . āmalakanāmāni . ʻuśirikaceṭṭü . anuktam—ʻmākandī tu phalaṃ tasyāḵ . tatphalanāma . ʻuśirikakāyö .. triliṅgaḥ—vibhītakaḥ . nākṣaḥ . svagrahaṇaṃ niyamārtham .. tuṣaḥ—kalidrumaḥ . vibhītakatarunāmāni . ʻtāṃḍiceṭṭü .. 56-8 .. </Amarapadaparijata>
%%p. 02.250
AK.02.04.059ab abhayā tvavyathā pathyā kāyasthā pūtanāmṛtā .
AK.02.04.059cd harītakī haimavatī recakī śreyasī śivā .. 59 ..
<Amarapadavivrti ><AK.02.04.059>  
abhayeti—nāsti bhayamasyāḥ sakāśād abhayā . na vyathayati rogaharatvād avyathā . ʻvyatha bhayasaṃcalanayoḵ . nirāmaye pathi sādhvī pathyā . kāyastiṣṭhatyanayeti kāyasthā . kāye śarīre ārogyakarī tiṣṭhatīti vā . vayastheti pāṭhe vyutptatiḥ pūrvoktā . pūtayati puruṣaṃ pūtaṃ karotīti pūtanā . ʻpūñ pavane . rasāyanatvāt nāsti mṛtirmaraṇamasyā ityamṛtā . harati rogāniti harītakī . ʻhṛñ haraṇe . himavati girau pracurā haimavatī . recayati virecanaṃ karotīti recakī . ʻricir virecane . śreyaḥ karotīti śreyasī . doṣaśamanāt śivā . harītakīnāmāni . ʻkarakaceṭṭü .. 59 ..  </Amarapadavivrti>
<Amarapadaparijata><AK.02.04.059>  
abhayā—vayasthā . kāyasthetyapi .. pūtanā—śivā . harītakīnāmāni . ʻkarakaceṭṭü .. 59 .. </Amarapadaparijata>
AK.02.04.060ab pītadruḥ saralaḥ pūtikāṣṭhaṃ cātha drumotpalaḥ .
AK.02.04.060cd karṇikāraḥ parivyādhe lakuco likuco dahuḥ .. 60 ..
<Amarapadavivrti ><AK.02.04.060>  
pītadruriti—pītavarṇo drurdrumaḥ pītadruḥ . sarati vistāraṃ prāpnotīti saralaḥ . saralasaṃjñakatvādvā . pūtigandhi kāṣṭhaṃ pūtikāṣṭham . saralanāmāni . ʻsaralapuceṭṭü .. asya drumasyotpalānīva puṣpāṇi santīti drumotpalaḥ . karṇikākārabhūṣaṇam iyartīti karṇikāraḥ . ʻṛ gataü . vāyunā parividhyata iti parivyādhaḥ . ʻvyadha tāḍane . karṇikāranāmāni . ʻkoṇḍagoṃgü .. lakyate āsvādyata iti lakucaḥ . likucaśca . ʻlaki āsvādane agninā dahyata iti dahuḥ ʻdaha bhasmīkaraṇe . ʻkammareṃgü .. 60 ..  </Amarapadavivrti>
<Amarapadaparijata><AK.02.04.060>  
pītadruḥ—pūtikā ca . saralanāmāni . ʻaṃdugaceṭṭü .. atha drumotpalaḥ—parivyādhaḥ . karṇikāranāmāni . ʻkoṃḍagoṃḍü .. lakuco—ḍahuḥ . gajajambīranāmāni . ʻgajanimmö .. anuktam—ʻśākaḥ krakacapatraḥ syāt pṛthakchadaharītakaü . śākavṛkṣanāmāni . ʻteṃkuceṭṭü .. 60 ..  </Amarapadaparijata> 
%%p. 02.251
AK.02.04.061ab panasaḥ kaṇṭakiphalo niculo hijjalo'mbujaḥ .
AK.02.04.061cd kākodumbarikā phalgurmalapūrjaghanephalā .. 61 ..
<Amarapadavivrti ><AK.02.04.061>  
panasa iti—panyate stūyata iti panasaḥ . ʻpana stutaü . paṇasa iti pāṭhe paṇyate vyavahriyate paṇasaḥ . ʻpaṇa vyavahāre stutau cö . kaṇṭakitāni phalānyasya kaṇṭakiphalaḥ . ʻpanas ceṭṭü .. nicolyate jaleneti niculaḥ . ʻcula samucchrāye . hitaṃ jalamasya hijjalaḥ . ambuni jāyata ityambujaḥ . ʻjanī prādurbhāve . niculanāmāni . ʻerragannerü .. kākapriyā ca sā udumbarakalpā ca kākodumbarikā . niḥsāratvāt phalatīti phalguḥ . ʻñiphalā viśaraṇe . malāt śvitrādikāt punātīti malapūḥ . ʻpūñ pavane . malaṃ yāvayate kutsayatīti malayūriti vā pāṭhaḥ . ʻyu jugupsāyām . jaghane skandhe phalāni yasyāḥ sā jaghanephalā . ʻkukkameḍiceṭṭü .. 61 ..  </Amarapadavivrti>
<Amarapadaparijata><AK.02.04.061>  
panasaḥ kaṇṭakiphalaḥ . panasavṛkṣanāmanī . ʻpanasaceṭṭü . pavargadvitīyādiriti kecit . paṇasa iti ṭavargyamadhyama iti kecit .. niculo—jaghanephalā . kākodumbaranāmāni . ʻbrahmameḍi .. 61 .. </Amarapadaparijata>
AK.02.04.062ab ariṣṭaḥ sarvatobhadrahiṅguniryāsamālakāḥ .
AK.02.04.062cd picumandaśca nimbe'tha picchilāguru śiṃśupā .. 62 ..
<Amarapadavivrti ><AK.02.04.062>  
ariṣṭa iti—na riṣyate kuṣṭharogagrasto'neneti ariṣṭaḥ . ʻriṣa hiṃsāyām . sarvato bhadramasya sarvatobhadraḥ . hiṅguvanniryāso'syeti hiṅguniryāsaḥ . malyate kākairveṣṭyata iti mālakaḥ . ʻmala dhāraṇe . picuṃ kuṣṭhaṃ mandayatīti picumandaḥ . ʻmadi harṣaglapanayoḵ . ārogyaṃ nayatīti nimbaḥ . ʻṇīñ prāpaṇe . nimbanāmāni . ʻvepaceṭṭü .. picchāsyā astīti picchilā . na guru aguru . rogaṃ śinoti tanūkarotīti śiṃśupā . ʻśīñ niśātane . śiṃśapeti vā pāṭhaḥ . śiṃśupānāmāni ʻḍaruguḍumrāni .. 62.. </Amarapadavivrti>
<Amarapadaparijata><AK.02.04.062>  
ariṣṭaḥ—nimbe . nimbanāmāni . ʻveṃpaceṭṭü . anuktam—ʻkālaśākastu kaiḍaryaḵ . kaiḍaryanāmanī . ʻkariveṃpaceṭṭü .. atha picchilāguru . napuṃsakam . ʻaguru klī śiṃśapāyāṃ joṅgake laghuni triṣü iti rudraḥ . ʻśiṃśapȫ .. 62 .. </Amarapadaparijata>
%%p. 02.252
AK.02.04.063ab kapilā bhasmagarbhā sā śirīṣastu kapītanaḥ .
AK.02.04.063cd bhaṇḍilo'pyatha cāmpeyaścampako hemapuṣpakaḥ .. 63 ..
<Amarapadavivrti ><AK.02.04.063> 
kapileti—kāmyata iti kapilā . ʻkamu kāntaü . bhasmatulyā majjā garbhe asyā astīti bhasmagarbhā . hastigarbheti pāṭhe hastitulyo garbho majjā asyā astīti hastigarbhā . kapilānāmanī . ʻkaṃpugalayaruguḍu ceṭṭü .. picchilādīni bhasmagarbhāntāni padāni śiṃśupāyā nāmānīti kecit .. śīryate mṛdupuṣpatvāditi śirīṣaḥ . ʻśṝ hiṃsāyām . kapīn tanotīti kapītanaḥ . ʻtanu vistāre . bhaṇḍyate paribhāṣyate śukairiti bhaṇḍilaḥ . ʻbhaḍi paribhāṣaṇe . śirīṣanāmāni . ʻdirisenapuceṭṭü .. campādeśe bhavaḥ cāmpeyaḥ . camyate ṣaṭpadairiti campakaḥ . ʻcamu adane . hemavarṇaṃ puṣpamasyeti hemapuṣpakaḥ . campakanāmāni . ʻsaṃpeṃgaceṭṭü .. 63 ..  </Amarapadavivrti>
<Amarapadaparijata><AK.02.04.063>  
kapilā—sā . śiṃśapāvṛkṣanāmāni . ʻpicchilā ca mahāśyāmā kṛṣṇasārastathāgarü iti śeṣe . ʻyiruguḍuceṭṭü . śirīṣastu—bhaṇḍilo'pi . hrasvamadhyaḥ . ʻatha bhaṇḍile kapītanaḥ śirīṣaścö iti vaijayantī (pṛ. 51, ślo. 72) . śirīṣanāmāni . ʻdiriśinaceṭṭü .. atha cāmpeyaḥ—hemapuṣpakaḥ . campakanāmāni . ʻsaṃpeṅgaceṭṭü . ʻpañcapañcaśca surabhiḵ . ete ca .. 63 .. </Amarapadaparijata>
%%p. 02.253
AK.02.04.064ab etasya kalikā gandhaphalī syādatha kesare .
AK.02.04.064cd vakulo vañjulo'śoke samau karakadāḍimau .. 64 ..
<Amarapadavivrti ><AK.02.04.064>  
etasyeti—gandha eva phalamasyā iti gandhaphalī . campakakalikānāma . ʻsaṃpeṃgamogguperü .. ke śirasi sarati gandhasāratvāt kesaraḥ . ʻsṛ gataü . (kavibhiḥ) ucyate rogānattīti vakulaḥ . ʻvaca paribhāṣaṇe . vakulanāmanī . ʻpogaḍaceṭṭü .. vanyate yācyate karṇapūrāyeti vajulaḥ . ʻvanu yāñcane . aśnute vyāpnotityaśokaḥ . ʻaśū vyāptaü . śokanāśakatvādvā . aśokanāmanī . ʻaśokavṛkṣamü .. karoti doṣābhāvamiti karakaḥ . ʻḍukṛñ karaṇe . kirati bījānīti vā . ʻkṝ vikṣepe . dalyate pakkāvasthāyāmiti dāḍimaḥ . ʻdala viśaraṇe . dāḍimanāmanī . ʻdānimmaceṭṭü .. 64 .. </Amarapadavivrti>
<Amarapadaparijata><AK.02.04.064>  
etasya—syāt . etatkorakanāma . ʻsaṃpeṅgamuggö .. atha—bakulaḥ . kesaravṛkṣanāmanī . ʻpogaḍö . ʻkesaraḥ siṃhapūrvaśca bhavyapūrvaśca lampaṭaḵ . ete ca .. vañjulo'śoke . aśokanāmanī . ʻaśokamü .. ʻkaṅkeliḥ karṇapūrakaḵ . ete ca .. samau—dāḍimau . dāḍimadrumanāmanī . ʻdānimmö . ʻsvādvamlo raktabījaśca kuṭṭimaḥ phalaṣāḍavaḵ . etāni ca .. 64 .. </Amarapadaparijata>
AK.02.04.065ab cāmpeyaḥ kesaro nāgakesaraḥ kāñcanāhvayaḥ .
AK.02.04.065cd jayā jayantī tarkārī nādeyī vaijayantikā .. 65 ..
<Amarapadavivrti ><AK.02.04.065>  
cāmpeya iti—campākhyadeśe bhavaḥ cāmpeyaḥ . ke śirasi saratīti kesaraḥ . ʻsṛ gataü . nāgapriyāṇi kesaravanti puṣpāṇyasya nāgakesaraḥ . kāñcanasya svarṇasyāhvayo yasya kāñcanāhvayaḥ . nāgakesaranāmāni . ʻnāgakesaramü .. jayati śoṣādirogāniti jayā . jayantī ca . tarkaṃ śoṣādinivāśahetubhāvam iyartīti tarkārī . ʻṛ gataü . nadyāṃ bhavā nādeyī . vijayate śobhādikamanayeti vaijayantikā . jayantīnāmāni . ʻtakkiliceṭṭü .. 65 .. </Amarapadavivrti>
<Amarapadaparijata><AK.02.04.065>  
cāmpeyaḥ—kāñcanāhvayaḥ. nāgakesakanāmāni . ʻnāgakesaramü .. jayā—vaijayantikā . tarkārīnāmāni . ʻtakkolaceṭṭü .. 65 ..  </Amarapadaparijata>
%%p. 02.254
AK.02.04.066ab śrīparṇamagnimanthaḥ syāt kaṇikā gaṇikārikā .
AK.02.04.066cd jayātha kuṭajaḥ śakro vatsako girimallikā .. 66 ..
<Amarapadavivrti ><AK.02.04.066>  
śrīparṇamiti—śrīḥ śobhā parṇeṣvasya śrīparṇam . agniṃ mathnātyasminniti agnimanthaḥ . ʻmantha viloḍane . kaṇāḥ santyasyāmiti kaṇikā . gaṇikāvat kuhakamiyarti gacchatīti gaṇikārikā . jayati rogāniti jayā . ʻji jaye . agnimanthasya nāmāni . ʻkūranelliceṭṭö .. kuṭilo jāyata iti kuṭajaḥ . ʻjanī prādurbhāve . śakravṛkṣatvāt śakraḥ . vaste tvacamiti vatsakaḥ . ʻvasa ācchādane . girau mallikāvat tiṣṭhatīti girimallikā . kuṭajanāmāni . koḍiseceṭṭu .. 66 .. </Amarapadavivrti>
<Amarapadaparijata><AK.02.04.066>  
śrīparṇaṃ—jayā . agnimanthavṛkṣanāmāni . ʻnelliceṭṭü . atha kuṭajaḥ—girimallikā . kuṭajanāmāni . ʻkoḍiśö .. 66 ..  </Amarapadaparijata>
AK.02.04.067ab etasyaiva kaliṅgendrayavabhadrayavaṃ phale .
AK.02.04.067cd kṛṣṇapākaphalāvignasuṣeṇāḥ karamardake .. 67 .. 
<Amarapadavivrti ><AK.02.04.067>  
etasyeti—kaliṅgadeśe jātaṃ kaliṅgam . indravṛkṣaphalatvād yavavījākṛtitvācca indrayavam . dīpanādikalyāṇakāritvād bhadrayavam . bhadrayavanāmāni . ʻkoḍīsepaṇḍü .. kṛṣṇaṃ pāke phalamasya kṛṣṇapākaphalaḥ . āvijate'smāditi āvignaḥ . ʻovijī bhayacalanayoḵ . udvigna iti pāṭhe udvijante janāḥ pittakare'sminniti udvignaḥ . suṣeṇākhyakapimukhābhaphalatvāt supeṇaḥ . kareṇa mṛdyate karamardakaḥ . ʻmṛda mardane . karamardakanāmāni . ʻkarive ceṭṭü .. 67 .. </Amarapadavivrti>
<Amarapadaparijata><AK.02.04.067>  
etasyaiva—phale . etatphalanāmāni . ʻkoḍiśakāyö . ʻkuṭajasya phale klīvaṃ kaliṅgendrayavaṃ smṛtam iti ratnakośapāṭhāt samāsābhipretam . ʻkaliṅgaṃ tu yave nā tu deśapakṣiviśeṣayoḵ iti vaijayantīpāṭhād (pṛ. 259, ślo. 33) vyāsābhipretaṃ kaliṅgam indrayavamiti .. anuktam—ʻdoṣagrāhastu katakaḵ . katakanāma . ʻiṇḍupuceṭṭü .. ʻjambūḥ strī surabhīcchadaḵ . jambūnāma . ʻnereḍü .. kṛṣṇapākaphalā—karamardake . karamardakanāmāni . ʻkaliveceṭṭunnu voṃkacoṭṭunnü . śabdārṇave kṛṣṇapākaphalaśabdāḥ bahudhā vikalpitāḥ —
ʻkṛṣṇaḥ pākaḥ phalo vignaḥ suṣeṇaḥ karamardakaḥ .
kṛṇṇapākaphalaḥ kṛṣṇaphalapāko vanālakaḥ ..
kṛṇṇapākaphalādiśca pākakṛṇṇaḥ phalādikaḥ .
kṛṇṇapākaḥ pākakṛṇṇaḥ phalakṛṇṇo varālakaḥ ..
pākakṛṇṇaphalaḥ pākaphalakṛṇṇaḥ karāmbukaḥ .
phalapākaḥ pākaphalo bolaḥ kṛṇṇaphalo vaśaḥ ..
iti .. 67 .. </Amarapadaparijata>
%%p. 02.255
AK.02.04.068ab kālaskandhastamālaḥ syāt tāpiccho'pyatha sindukaḥ .
AK.02.04.068cd sinduvārendrasurasau nirguṇḍīndrāṇiketyapi .. 68 .. 
<Amarapadavivrti ><AK.02.04.068>  
kālaskandha iti—kālavarṇaḥ skandho'sya kālaskandhaḥ . tamyate tāpibhiriti tamālaḥ . ʻtamu kāṅkṣāyām . tāpinaḥ chādayatīti tāpicchaḥ . ʻchada apavāraṇe . tamālanāmāni . ʻtamālamü .. syandate kaṭuraktarasamiti sindukaḥ . ʻsyandū prasravaṇe . sinduṃ syandanaṃ tvagādinā vṛṇotīti sinduvāraḥ . ʻvṛñ varaṇe . indrasya surasaḥ priya iti indrasurasaḥ . guḍatīti guḍaḥ . ʻguḍa veṣṭane . guḍādveṣṭanānniṣkrāntā nirguṇḍī . indrasya priyā indrāṇikā . sinduvāranāmāni . ʻvāviliceṭṭü .. 68 ..  </Amarapadavivrti>
<Amarapadaparijata><AK.02.04.068>  
kālaskandhaḥ—tāpiccho'pi . tamālatarunāmāni . ʻcīkaṭiceṭṭü .. atha sinduke—indrāṇiketyapi . sindukanāmāni . ʻvāviliceṭṭü .. 68 .. </Amarapadaparijata>
%%p. 02.256
AK.02.04.069ab veṇī garāgarī devatāḍo jīmūta ityapi .
AK.02.04.069cd śrīhastinī tu bhūruṇḍī tṛṇaśūlyaṃ tu mallikā .. 69 ..
AK.02.04.070ab bhūpadī śītabhīruśca saivāsphoṭā vanodbhavā .
<Amarapadavivrti ><AK.02.04.069> 
veṇīti—veṇīvat tiṣṭhatīti veṇī . garaṃ mūṣikaviṣam āgiratīti garāgarī . ʻgṝ nigaraṇe . kharāgarī, kharā, garīti vā pāṭhaḥ . tāḍayanti karṇaṃ tāḍāḥ aṅkurāḥ . ʻtaḍa āghāte . aṅkurā udbhidasteṣu mukhyatvāt devatāḍaḥ . devamindriyaṃ tāḍayatīti vā . jīmūta ivāhlādakatvāt jīmūtaḥ . detālanāmāni . ʻdevatāḍi pellü .. śobhānvitahastikarṇābhapatrayogāt śrīhastinī . bhuvi rohatīti bhūruṇḍī . ʻruha bījajanmani prādurbhāve cö . ʻguruguceṭṭü .. tṛṇaśūle vātagulme sādhu tṛṇaśūlyam . tṛṇaśūnyaṃ, tṛṇaśūnyā, tṛṇaśūlyā iti pāṭhāḥ . malyate mūrdhni mallikā . ʻmala malla dhāraṇe . bhuvi padaṃ yasyāḥ sā bhūpadī . śītād bhīruriti śītabhīkuḥ . ʻñibhī bhaye . mallikānāmāni . ʻmalleceṭṭü .. āsphoṭati īṣadvikasatīti āsphoṭā . ʻsphuṭa vikasane . āsphoteti vā pāṭhaḥ . ʻaḍavimalleperü .. 69 ..  </Amarapadavivrti>
<Amarapadaparijata><AK.02.04.069>  
veṇī—jīmūta ityapi . devatālanāmāni . ʻḍāparaḍaṅgi . anuktam—ʻajabhakṣastu gośṛṅgo barburaśca yugākṣaraḵ . barburanāmāni . ʻbobbaceṭṭü . ʻkāraskaro mahākolaḥ kiṃpākaḥ kālakūṭakaḵ . kiṃpākadrumanāmāni . ʻkāṃjīravṛkṣamü .. śrīhastinī—bhūraṇḍī . śrīhastinīnāmanī . ʻguruguceṭṭü .. tṛṇaśūlyaṃ tu . subhūtiṭīkāyāṃ tṛṇaśūlyā tṛṇaśūnyā veti rūpāntarasattā strīliṅgatā coktā . mallikā—śītabhīruśca . mallikānāmāni . ʻmalle . ʻmadayantī vicakilaḵ . ete ca .. saiva—vanodbhavā . ʻaḍavimalle . ʻkākamalyāṃ vanodbhavȫ iti vaijayantī (pṛ. 60, ślo. 184) .. 69 ..  </Amarapadaparijata>
%%p. 02.257
AK.02.04.070cd śephālikā tu suvahā nirguṇḍī nīlikā ca sā .. 70 ..
AK.02.04.071ab sitāsau śvetasurasā bhūtaveśyatha māgadhī .
AK.02.04.071cd gaṇikā yūthikāmbaṣṭhā sā pītā hemapuṣpikā .. 71 ..
<Amarapadavivrti ><AK.02.04.070-71>  
śephāliketi—śera iti śephāḥ nidrāṇā alayo'treti śephālikā . suṣṭhu vahatyāmodaṃ suvahā . ʻvaha prāpaṇe . guḍādveṣṭanānniṣkrāntā nirguṇḍī . nālapuṣpatvāt nīlikā . śephālikānāmāni . ʻnallavāvili .. śvetaḥ śobhano raso yasyāḥ sā śvetasurasā . bhūtāni viśatyāhlādayatīti bhūtaveśī . ʻviśa āhlādane . śvetaśephālikānāmanī . ʻtellavāvili .. magadhadeśapracurā māgadhī . gaṇikāvaccittākarṣaṇād gaṇikā . yūtho jālakamasyā astīti yūthikā . bhramarairambyate śabdyata ityamvaṣṭā . ʻabi śabde . ambo bhramarāṇāṃ dhvaniḥ, so'tra tiṣṭhatīti vā . ʻṣṭhā gativivṛttaü . yūthikānāmāni . ʻaḍavimollö .. hemavarṇāni puṣpāṇi yasyā hemapuṣpikā . pītapuṣpayūthikānāma . ʻpaccapūvulamollaperü .. 70-1 .. </Amarapadavivrti>
<Amarapadaparijata><AK.02.04.070-71>  
śephālikā—nīlikā ca sā . nīlapuṣpanirguṇḍīnāmāni . ʻnallavāvili .. sitāsau—bhūtaveśī . śvetapuṣpanirguṇḍīnāmāni . ʻtellavāvili .. atha māgadhī—ambaṣṭhā . ʻmullö . sā—hemapuṣpikā . sā yūthikā pītapuṣpā cet hemapuṣpikā . ʻpaccapuppulamullö .. 70-1 .. </Amarapadaparijata>
page 258 is left.
<Amarapadavivrti ><AK.02.04.073>  
mlānaḥ . mahatīṃ pīḍāṃ saṃmardaṃ sahate mahāsahā . mahatī ca sā sahā ceti vā . mahāsahānāmanī . ʻpeddagoriṃṭö .. 73 ..  </Amarapadavivrti>
<Amarapadaparijata><AK.02.04.073>  
mādhyaṃ kundam . kundanāma . ʻkundaṃ vāso smṛtaṃ mādhyo dalakośo dalāḍhakaḵ iti puṃnapuṃsakayorvyāliḥ . ʻtoṃṭamullö . raktakastu—bandhujīvakaḥ . bandhujīvanāmāni . ʻmaṃkenö . sahā—taraṇiḥ . sahānāmāni . ʻcāmanti .. amlānastu mahāsahā . mahāsahānāmanī . ʻanalyamainarekulugalacāmanti . ade goñjaṃgi . ʻkubbikā bhadrataraṇiḥ vṛhatpatrārtikesarā . mahāsahȫ iti dhanvantariḥ .. 73 ..  </Amarapadaparijata>
%%p. 02.259
AK.02.04.074ab tatra śoṇe kuravakastatra pīte kuraṇṭakaḥ .
AK.02.04.074cd nīlī jhiṇṭī dvayorbāṇā dāsī cārtagalaśca sā .. 74 ..
<Amarapadavivrti ><AK.02.04.074>  
tatreti—tatra amlāne . kau bhuvi rūyate sādhuriti kuravakaḥ . ʻru śabde . kuravakanāma . ʻerrapūvulagoriṃṭö .. kau bhūmau ramyate kuraṇṭakaḥ . ʻramu krīḍāyām . kuraṇṭakanāma . ʻpaccapūvulagoriṃṭö .. tatra nīlapuṣpatvāt nīlī . jhimiti śabdaṃ karoti śuṣkadaśāyāmiti jhiṇṭī . baṇati śuṣkadaśāyāmiti bāṇā . ʻbaṇa śabde . dasyate kṣīyate kāleneti dāsī . ʻdasu upakṣaye . ārtaḥ kṣīṇaḥ san galatīti ārtagalaḥ . ʻgala adane sravaṇe cö . nīlajhiṇṭikānāmāni . ʻnallapūvulagoriṃṭö .. 74 .. </Amarapadavivrti>
<Amarapadaparijata><AK.02.04.074>  
tatra—kurabakaḥ . śoṇasahānāma . ʻyerracāmanti .. tatra—kuraṇṭakaḥ . pītasahānāma . ʻpaccaśāmanti .. nīlī—cārtagalastathā . nīlajhiṇṭīnāmāni . ʻnallageriṃṭö .. 74 ..  </Amarapadaparijata>
AK.02.04.075ab saireyakastu jhiṇṭī syāt tasmin kuravako'ruṇe .
AK.02.04.075cd pītā kuraṇṭako jhiṇṭī tasmin sahacarī dvayoḥ .. 75 ..
<Amarapadavivrti ><AK.02.04.075>  
saireyaka iti—sirākhyā vṛkṣā yasmin santīti sairaḥ, sairadeśe bhavaḥ saireyakaḥ . śuṣke sati jhimiti śabdaṃ karotīti jhiṇṭī . saireyakanāmanī . ʻmulugoriṃṭö .. kuravakaśabdaścoktaḥ . kuraṇṭaka uktaḥ . bhramarībhiḥ saha bhramarāścarantyasyāmiti sahacarī . ʻcara gataü . ʻpaccapuvvulagoriṃṭö .. 75 ..  </Amarapadavivrti>
<Amarapadaparijata><AK.02.04.075>  
saireyakastu—syāt . śvetajhiṇṭīnāma . ʻtellagoraṃṭö .. tasmin—aruṇe . ʻyerragoraṃṭö . pīte—dvayoḥ . pītajhiṇṭīnāmāni . ʻpaccagoraṃṭö . anuktam—ʻkiṃkarāṭaḥ kiṃkarāto varṇapuṣpo milātakaḵ . ʻvanneceṭṭü .. 75 .. </Amarapadaparijata>
%%p. 02.260
AK.02.04.076ab uḍupuṣpaṃ japā puṣpaṃ vajrapuṣpaṃ tilasya yat .
AK.02.04.076cd pratihāsaśataprāsacaṇḍātahayamārakāḥ .. 76 ..
AK.02.04.077ab karavīre karīre tu krakaragranthilāvubhau .
<Amarapadavivrti ><AK.02.04.076>  
uḍupuṣpamiti—uḍudeśe bhavaṃ puṣpaṃ uḍupuṣpam . oḍrapuṣpamiti vā pāṭhaḥ . japatīva tiṣṭhati jalamadhye japā . ʻjapa jalpa vyaktāyāṃ vāci . japānāmanī . ʻdāsāniceṭṭü .. viruddhalakṣaṇayā vajravat kaṭhinaṃ puṣpaṃ vajrapuṣpam . ʻnuvvu pūvuperü .. vikasitaiḥ puṣpaiḥ pratihasatīva tiṣṭhatīti pratihāsaḥ . ʻhase hasane . śataṃ prāsā iva tīkṣṇāḥ kuḍmalā asyeti śataprāsaḥ . caṇḍaṃ tīkṣṇamatatīti caṇḍātaḥ . ʻata sātatyagamane . kaśāsādṛśyaśākhātvād hayān mārayatīti hayamārakaḥ . ʻmṛṅ prāṇatyāge . karavīravat khaḍgavat mārakatvāt rasapānena karavīraḥ . karvīranāmāni . ʻgannerü .. kariṇaṃ samīpagatam īrayati tīkṣṇakaṇṭakairiti karīraḥ . ʻīra kṣepe . tīkṣṇatvāt kreti śabdaṃ karoti krakaraḥ . ʻḍukṛñ karaṇe . ʻīra kṣepe . tīkṣṇatvāt kreti śabdaṃ karoti krakaraḥ . ʻḍukṛñ karaṇe . granthimattvāt granthilaḥ . karīranāmāni . ʻveṇuturuceṭṭü .. 76 ..  </Amarapadavivrti>
<Amarapadaparijata><AK.02.04.076>  
oḍrapuṣpaṃ japā . japānāmanī . ʻdāsanamü . ʻjapāyāmoḍrapuṣpaṃ syādatra padmādayo'pi cö iti vaijayantī (pṛ. 61, ślo. 195) . rudrapuṣpaṃ japeti kkacitpāṭhaḥ . ʻrudrapuṣpamabhidhīyate japȫ iti halāyudhaḥ (a. mā. 2. 52) . puṣpaṃ—tilasya yat . tilasya puṣpaṃ yat tadvajrapuṣpaṃ syāt . ʻnuvupuvvü .. pratihāsa—karavīre . karavīranāmāni . ʻgannarü .. anuktam—ʻtārāvatastu dagaro nandyāvarto nabhoṅgaṇaḵ . ʻnandivardhanamü .. karīre—granthilāv ubhau . karīratarunāmāni . ʻveṇuturü .. 76 .. </Amarapadaparijata>
%%p. 02.261
AK.02.04.077cd unmattaḥ kitavo dhūrto dhuttūraḥ kanakāhvayaḥ .. 77 ..
AK.02.04.078ab mātulo madanaścāsya phale mātulaputrakaḥ .
AK.02.04.078cd phalapūro bījapūro rucako mātulaṅgake .. 78 ..
<Amarapadavivrti ><AK.02.04.077-78>  
unmatta iti—unmādayatītyunmattaḥ . ʻmadī harṣaglapanayoḵ . ata eva kitavaḥ . dhūrvatyunmādakaraṇeneti dhūrtaḥ . ʻurvī turvī dhurvī hiṃsāyām . vātādidoṣān dhuvatīti dhuttūraḥ . ʻdhū vidhūnane . kāñcanasyāhvayo nāma yasya kāñcanāhvayaḥ . kanakāhvaya iti vā pāṭhaḥ . unmādakadravyeṣu mā nāsti tulā sāmyamasyeti mātulaḥ . madayatīti madanaḥ . ʻmadī harṣaglapanayoḵ . dhuttūranāmāni . ʻummettaperü .. mātulasya putraḥ phalaṃ mātulaputrakaḥ . ʻummettakāyö .. phalaiḥ pūryata iti phalapūraḥ . ʻpṝ pālanapūraṇayoḵ . bījaiḥ pūryata iti bījapūraḥ . rocate svaphalaṃ narebhya iti rucakaḥ . ʻruca dīptāvabhiprītau cö . rucyavastuṣvanena mā tulāṃ gacchatīti mātuluṅgakaḥ . mātuluṅgakanāmāni . ʻmādīphalamuceṭṭü .. 77-8 .. </Amarapadavivrti>
<Amarapadaparijata><AK.02.04.077-78>  
unmattaḥ—dhuttūraḥ . turtūraḥ dustūra iti ca kvacitpāṭhaḥ . kāñcanāhvayaḥ—madanaśca . unmattadrumanāmāni . ʻummettaceṭṭü .. asya—mātulaputrakaḥ . tatphalanāma . ʻummettakāyö . anuktam—ʻtripuro madamattaḥ syāt . ʻvaṃgiceṭṭü .. phalapūro—mātuluṅgake . mātuluṅganāmāni . ʻmādiphalamuceṭṭü .. 77-8 .. </Amarapadaparijata>
%%p. 02.262 
AK.02.04.079ab samīraṇo maruvakaḥ prasthapuṣpaḥ phaṇijjakaḥ .
AK.02.04.079cd jaṃbīro'pyatha parṇāse kaṭhiṃjarakuṭherakau .. 79 
<Amarapadavivrti ><AK.02.04.079>  
samīraṇa iti—samīrayati prakāśayatyāmodamiti samīraṇaḥ . ʻīra kṣepe . marudeśe vāti vartata iti maruvakaḥ . ʻvā gatigandhanayoḵ . prasthe sānau sthito'pi puṣpyatīti prasthapuṣpaḥ . ʻpuṣpa vikasane . tīkṣṇatvena phaṇābhapatratvāt phaṇijjakaḥ . phaṇijjakaśabdo deśyaḥ . jamyate bhakṣyata iti jaṃbīraḥ . ʻjamu adane . jaṃbīranāmāni . ʻmaruvamü .. purāṇāni parṇānyasyati kṣipatīti parṇāsaḥ . ʻasu kṣepaṇe . kaṭhinaṃ mudgaśaṣkulyādikaṃ jarayati jīrṇaṃ karotīti kaṭhiṃjaraḥ . ʻjṝṣ vayohānaü . kuṇṭhati maśakādigatiṃ pratibadhnātīti kuṭherakaḥ . ʻkuṭhi pratighāte . kaṭhiṃjaranāmāni . ʻnallagaggerö .. 79 .. </Amarapadavivrti>
<Amarapadaparijata><AK.02.04.079>  
samīraṇo—jambīro'pi . maruvakanāmāni . ʻmaruvamü .. atha parṇāse—kuṭherakau . parṇāsanāmāni . ʻnallagaggerö .. 79 .. </Amarapadaparijata>
AK.02.04.080ab site'rjako'tra pāṭhī tu citrako vahnisaṃjñakaḥ .
AK.02.04.080cd arkāhvavasukāsphoṭagaṇarūpavikīraṇāḥ .. 80 ..
AK.02.04.081ab mandāraścārkaparṇe'tra śukle'larkapratāpasau .
<Amarapadavivrti ><AK.02.04.080>  
sita iti—arjayati navapatrādīn arjakaḥ . ʻarja arjane . śvetaparṇāsanāma . ʻtellagaggerö .. vahniparyāye pāṭho'syāstīti pāṭhī . cetantīti cito jantavastān trāyate vyādhita iti citrakaḥ . ʻtreṅ pālane . vahnisaṃjñā nāmāsyāstīti vahnisaṃjñakaḥ . citrakanāmāni . ʻcitramūlamü .. arkasyāhvā nāmāsyāstīti arkāhvaḥ . vasatyasmin teja iti vasuka . ʻvasa nivāse . āsphuṭatītyāsphoṭaḥ . ʻsphuṭa vikasane . āsphota iti vā pāṭhaḥ . kālakrameṇa gaṇarūpāṇi bahurūpāṇyasya gaṇarūpaḥ . puṣpāṇi vikiratīti vikīraṇaḥ . ʻkṝ vikṣepe . mandān kṣudravyādhīnauṣadhatvena iyartīti mandāraḥ . ʻṛ gataü .arkavarṇaparṇatvād arkaparṇaḥ . mandāranāmāni . ʻjilleḍuceṭṭü .. alati bhūṣayatītyal . al cāsau arkaśca alarkaḥ . ʻala bhūṣaṇādaü . prakṛṣṭāstāpasā aneneti pratāpasaḥ . alarkanāmanī . ʻtellapūvvulajilleḍü .. 80 .. </Amarapadavivrti>
<Amarapadaparijata><AK.02.04.080>  
site'rjako'tra . śvetaparṇāsanāma . ʻtellagaggerö.. anuktam—ʻdamanaṃ tu brahmajaṭȫ . ʻdavanamü .. ʻtulasī bhāratī same . ʻtulasī .. pāṭhī—vahnisaṃjñakaḥ . citramūlanāmāni . ʻcitramūlamü . ʻcitrako dahanavyālapāṭhisaurāruṇo'gnikaḵ iti tantrāntarapāṭhāta pāṭhī innantaḥ .. arkārha—arkaparṇe . sphāṭasphoṭasphotā ityamaramālā . arkavṛkṣanāmāni . ʻjirlleḍü .. atra śukle—pratāpasau . alarkanāmanī . ʻtellajirlleḍü .. 80 .. </Amarapadaparijata>
%%p. 02.263
AK.02.04.081cd śivamallī pāśupata ekāṣṭhīlo bako vasuḥ .. 81 ..
AK.02.04.082ab vandā vṛkṣādanī vṛkṣaruhā jīvantiketyapi .
<Amarapadavivrti ><AK.02.04.081>  
śivamallīti—śivena mallyata iti śivamallī . ʻmala malla dhāraṇe . paśupaterayaṃ priyaḥ pāśupataḥ . eko'ṣṭhīlo majjāsyāstīti ekāṣṭhīlaḥ . gandhānumeyasūkṣmāṃśairvāti gacchatīti vakaḥ . ʻvā gatigandhanayoḵ . vaste bhūmimācchādayatīti vasuḥ . ʻvasa ācchādane . bakapuṣpanāmāni . ʻbakapuṣpamü .. vandyate stūyate auṣadhatveneti vandā . ʻvadi abhivādanastutyoḵ . vṛkṣamatti pīḍayatīti vṛkṣādanī . ʻada bhakṣaṇe . vṛkṣe rohatīti vṛkṣaruhā . ʻruha bījajanmani prādurbhāve cö . jīvayatīti jīvantikā . ʻjīva prāṇadhāraṇe . jīvantikānāmāni . ʻbadanikaperü .. 81 .. </Amarapadavivrti>
<Amarapadaparijata><AK.02.04.081>  
śivamallī—bukaḥ . baka iti vā . vasuḥ . bakapuṣpanāmāni . ʻbakapuṣpamannaceṭṭü . vandā—jīvantiketyapi . vṛkṣopariprarūḍhavijātīyodbhinnāmāni . ʻbadanikö .. 81 .. </Amarapadaparijata>
%%p. 02.264
AK.02.04.082cd vatsādanī chinnaruhā guḍūcī tantrikāmṛtā .. 82 ..
AK.02.04.083ab jīvantikā somavallī viśalyā madhuparṇyapi .
<Amarapadavivrti ><AK.02.04.082>  
vatsādanīti—vatsānāṃ bālānāmadanīyatvād vatsādanī . ʻada bhakṣaṇe . chinnāpi rohatīti chinnaruhā . ʻruha bījajanmani prādurbhāve cö . jvaritān guḍati rakṣatīti guḍūcī . ʻguḍa rakṣāyām . tantrayatyāyuriti tantrikā . ʻtantri kuṭumbadhāraṇe . rasāyanatvādamṛtā . jīvayati rogiṇamiti jīvantikā . ʻjīva prāṇadhāraṇe . somasyāṃśabhūtā vallī somavallī . vigataṃ śalyamasyā iti viśalyā . madhurāṇi parṇānyasyā iti madhuparṇī . guḍūcīnāmāni . ʻtippatīge .. 82 .. </Amarapadavivrti>
<Amarapadaparijata><AK.02.04.082>  
vatsādanī—madhuparṇyapi . guḍūcīnāmāni . ʻtippatīṅge .. 82 ..  </Amarapadaparijata>
AK.02.04.083cd mūrvā devī madhurasā moraṭā tejanī sravā .. 83 ..
AK.02.04.084ab madhūlikā madhuśreṇī gokarṇī pīluparṇyapi .
<Amarapadavivrti ><AK.02.04.083>  
mūrveti—mūrvati veṣṭayati yaṣṭyādikamiti mūrvā . ʻmurvī bandhane . dīvyatīti devī . ʻdivu krīḍādaü . madhuraso'syā astīti madhurasā . murati veṣṭayati moraṭā . ʻmura saṃveṣṭane . tejayatyagnimiti tejanī . ʻtija niśātane . sravati rasamiti sravā . ʻsru prasravaṇe . madhu lātīti madhūlikā . ʻlā dāne . madhunaḥ śreṇiḥ paṅktirasyā iti madhuśreṇī . gokarṇābhapatratvād gokarṇī . pīloriva parṇānyasyāḥ pīluparṇī . mūrvānāmāni .. ʻcāṃgaceṭṭü .. 83 .. </Amarapadavivrti>
<Amarapadaparijata><AK.02.04.083>  
mūrvā—pīluparṇyapi . yatprabhavatvena dhanurguṇo maurvītyucyate tasyodbhidviśeṣasya nāmāni . ʻcāṃgö .. 83 .. </Amarapadaparijata
%%p. 02.265
AK.02.04.084cd pāṭhāmbaṣṭhā viddhakarṇī sthāpanī śreyasī śivā .. 84 ..
AK.02.04.085ab ekāṣṭhīlā pāpacelī prācīnā vanatiktakā .
<Amarapadavivrti ><AK.02.04.084>  
pāṭheti—bahuṣu yokeṣu paṭhyata iti pāṭhā . ʻpaṭha vyaktāyāṃ vāci . ambe śabde tiṣṭatīti ambaṣṭhā . ʻṣṭhā gatinivṛttaü . vaidyakarṇāvanayā viddhāviti viddhakarṇī . vastau karmaṇi sthāpanīyatvāt sthāpanī . śreyaḥsādhanatvāt śreyasī . doṣaśamanāt śivā . eko'ṣṭhīlo majjāsyā astīti ekāṣṭhīlā . pāpaṃ calayatīti pāpacelī . ʻcala saṃcalane . prācyāṃ bhavā prācīnā . vanajā ca tiktarasā ca vanatiktakā . pāṭhānāmāni . ʻagurusoṃṭi .. 84 .. </Amarapadavivrti>
<Amarapadaparijata><AK.02.04.084>  
pāṭhāmvaṣṭhā—vanatiktakā . pāṭhāyā nāmāni . ʻpāṭö, ʻide ciriboddi .. 84 .. </Amarapadaparijata>
AK.02.04.085cd kaṭuḥ kaṭuṃbarāśokarohiṇī kaṭurohiṇī .. 85 ..
AK.02.04.086ab matsyapittā kṛṣṇabhedī cakrāṅgī śakulādanī .
<Amarapadavivrti ><AK.02.04.085>  
kaṭuriti—kaṭuraso'syā astīti kaṭuḥ . kaṭatyavṛṇoti rogamiti vā . ʻkaṭe varṣāvaraṇayoḵ . kaṭatyāvṛṇoti balākhyarogamiti kaṭuṃvarā . ʻvṛñ varaṇe . kaṭuṃbhareti pāṭhe kaṭuṃ bibhartīti kaṭuṃbharā . kaṭaṃbharetyapi pāṭhaḥ . rogajaśokaṃ hanti ropayati cāṅgamiti aśokarohiṇī . aśokā rohaṇīti padadvayaṃ vā . tatpakṣe na vidyate śoko'syā aśokā . rohati vyāpnotyaṅgānīti rohiṇī . ʻruha bījajanmani prādurbhāve cö . kaṭuścāsau rohiṇī ca kaṭurohiṇī . matsyānāṃ pittaṃ jīvanamiti matsyapittā . kṛṣṇo bhedaḥ chedo'syāḥ kṛṣṇabhedī . cakravadaṅgamasyā astīti cakrāṅgī . vakrāṅgīti vā pāṭhaḥ . śakulānāṃ matsyānāmadanamiti śakulādanī . kaṭurohiṇīnāmāni . ʻkaṭukarohiṇīperü .. 85 ..  </Amarapadavivrti>
<Amarapadaparijata><AK.02.04.085>  
kaṭuḥ—rohiṇī .
ʻaśokā kaṭurohiṇyāmaśoko vañjuladrume .
rohiṇī kaṭurohiṇyāṃ bhabhede rohitā gavoḥ ..
iti ramasakośādaśokā rohiṇīti padadvayamapi . kaṭurohiṇī . kaṭukarohiṇyapi .. matsyapittā—śakulādanī . śakulādinīti vā . kaṭurohiṇīnāmāni . ʻkaṭukarohiṇīperü .. 85 .. </Amarapadaparijata>
%%p. 02.266
AK.02.04.086cd ātmaguptājahā vyaṇḍā kaṇḍūrā prāvṛṣāyaṇī .. 86 ..
AK.02.04.087ab ṛśyaproktā śūkaśimbiḥ kapikacchūśca markaṭī .
<Amarapadavivrti ><AK.02.04.086>  
ātmagupteti—ātmā gupyate'syā ātmaguptā . ʻgupū rakṣaṇe . na jahāti śūkān ajahā . ʻohāk tyāge . jaḍeti vā pāṭhe jaḍayatīti jaḍā . ʻjala apavāraṇe . kandūkaraṇāya vyaḍati vardhata iti vyaṇḍā . ʻaḍa udyamane . avyaṇḍeti vā pāṭhaḥ . kaṇḍūṃ rātīti kaṇḍūrā . ʻrā dāne . prāyeṇa prāvṛṣi bhavā prāvṛṣāyaṇī . ṛśyairmṛgaiḥ proktā darśitā ṛśyaproktā . ṛṣyaprokteti vā pāṭhaḥ . śūkapradhānā śimbiḥ śūkaśimbiḥ . kapīn kaṣati hinastīti kapikacchūḥ . ʻkaṣa hiṃsāyām . markaṭaromavarṇaphalatvāt markaṭī . markaṭīnāmāni . ʻduradagoḍiceṭṭü .. 86 ..  </Amarapadavivrti>
<Amarapadaparijata><AK.02.04.086>  
ātmaguptā—avyaṇḍā . akārapūrvāvimau śabdau . tathā cāhenduḥ . ʻavyaṇḍā vṛṣatī śasyādajahā śūkaśimbikȫ iti . ʻsvayaṃguptā jahā jaṭȫ ityuktatvāt jaṭeti pāṭhaśca .. kaṇḍūrā—markaṭī . ātmaguptānāmāni . ʻdūlagoṃḍi .. 86 ..  </Amarapadaparijata
%%p. 02.267
AK.02.04.087cd citropacitrā nyagrodhī dravantī śaṃbarī vṛṣā .. 87 ..
AK.02.04.088ab pratyakśreṇī sutaśreṇī raṇḍā mūṣikaparṇyapi . 
<Amarapadavivrti ><AK.02.04.087>  
citreti—citravarṇaparṇatvāt citrā . upacitrā ca . nyak tiryak ruṇaddhīti nyagrodhī . ʻrudhir āvaraṇe . dravati visaratīti dravantī . ʻdru gataü . śaṃ sukhaṃ vṛṇotīti śaṃbarī . ʻvṛñ varaṇe . ārogyakāmināṃ kāmaṃ varṣatīti vṛṣā . ʻvṛṣa secane . pratyak pratīcī śreṇī parṇāvalirasyā iti pratyakśreṇī . sutānāṃ parṇādīnāṃ śreṇīrasyā iti sutaśreṇī . ramyate pakṣibhiriti raṇḍā . ʻramu krīḍāyām . mūṣikakarṇābhapatratvāt mūṣikaparṇī . mūṣikaparṇīnāmāni . ʻelukaceviceṭṭü .. 87 .. </Amarapadavivrti>
<Amarapadaparijata><AK.02.04.087>  
citropacitrā—mūṣakaparṇyapi . mūṣakaparṇīnāmāni . ʻyelukajīḍi .. 87 .. </Amarapadaparijata>
AK.02.04.088cd apāmārgaḥ śaikhariko dhāmārgavamayūrakau .. 88 ..
AK.02.04.089ab pratyakparṇī kīśavallī kiṇihī kharamañjarī .
<Amarapadavivrti ><AK.02.04.088>  
apāmārga iti—apakṛṣṭaḥ ā samantāt mārgo'syeti apāmārgaḥ . śikhare bhavatīti śaikharikaḥ . dhāma sthānamarjayatīti dhāmārgavaḥ . ʻarja arjane . dhāmno'rgo dhāmārgaḥ . dhāmārgaṃ vātīti vā . mayūracūḍāpratikṛtitvāt mayūrakaḥ . pratyañci parṇānyasyāḥ santīti pratyakparṇī . kīśasya kapeḥ romābhā vallyo'syāḥ santīti kīśavallī . kīśaparṇīti vā pāṭhaḥ . kiṇino dadrurogiṇa auṣadhatvena jihīte yātīti kiṇihī . ʻohāṅ gataü . kharāstīkṣṇā mañjaryo'syāḥ santīti kharamañjarī . apāmārganāmāni . ʻuttareṇi ceṭṭü .. 88 .. </Amarapadavivrti>
<Amarapadaparijata><AK.02.04.088>  
apāmārgaḥ—kiṇihī . dīrghatṛtīyaḥ . kharamañjarī . apāmārganāmāni . ʻuttareṇi .. 88 .. </Amarapadaparijata>
%%p. 02.268
AK.02.04.089cd hañjikā brāhmaṇī padmā bhārgī brāhmaṇayaṣṭikā .. 89 ..
AK.02.04.090ab aṅgāravallī bāleyaśākabarbaravandakāḥ
<Amarapadavivrti ><AK.02.04.089>  
hañjiketi—hanti yakṣmāṇamiti hañjikā . ʻhana hiṃsāgatyoḵ . bhañjiketi pāṭhe bhanakti rogaṃ bhañjikā . ʻbhañjo āmardane . brāhmaṇīvat pavitratvād brāhmaṇī . padmābhapuṣpatvāt padmā . bhṛñjati kaphādikaṃ nāśayatīti bhārgī . ʻbhrasja pāke . brāhmaṇarītitvād brāhmaṇayaṣṭikā . aṅgārābhā vallyo'syāaṅgāravallī, lauhityāt . bāleyasya gardabhasya śāko bāleyaśākaḥ . śākhābhiḥ vṛṇotīti barbaraḥ . ʻvṛñ varaṇe . vaidyairvandyate stūyata iti vandakaḥ . ʻvadi abhivādanastutyoḵ . vardhaka iti vā pāṭhaḥ . bhārgīnāmāni .. ʻgaṃḍubāraṃgi .. 89 .. </Amarapadavivrti>
<Amarapadaparijata><AK.02.04.089>  
hañjikā . bhañjikāpi .
ʻbhārṅgī gardabhaśākaśca bhṛgujā ca suvarcalā .
brahmarītiḥ śukramātā kāsaghnī bhañjikā tathā ..
iti vaidyake . brāhmaṇī—vandakāḥ . bhārṅgīnāmāni . ʻbhāraṃgi .. 89 .. </Amarapadaparijata>
AK.02.04.090cd mañjiṣṭhā vikasā jiṅgī samaṅgā kālameṣikā .. 90 ..
AK.02.04.091ab maṇḍūkaparṇī bhaṇḍīrī bhaṇḍī yojanavallyapi .
<Amarapadavivrti ><AK.02.04.090>  
mañjiṣṭheti—mañjuni manojñe varṇe tiṣṭhatīti mañjiṣṭhā . vikasati dūraṃ prasaratīti vikasā . ʻkasa gataü . jiṅgati sarvataḥ prasaratīti jiṅgī . ʻjigi gataü . samantādaṅgatīti samaṅgā . ʻagi gataü . kāle miṣyate śabdyate kālameṣikā . kālameśiketi vā pāṭhaḥ . ʻmiṣa miśa śabde . maṇḍūkā iva parṇānyasyā maṇḍūkaparṇī . bhaṇḍyate bhaṇḍīrī . bhaṇḍī . ʻbhaḍi paribhāṣaṇe . dīrghavallītvāt yojanavallī . mañjiṣṭhānāmāni .. ʻmañjiṣṭhaceṭṭü .. 90 .. </Amarapadavivrti>
<Amarapadaparijata><AK.02.04.090>  
mañjiṣṭhā—yojanavallyapi . yojanaphallyapīti kecit . mañjiṣṭhānāmāni . ʻmañjiṣṭhi .. 90 .. </Amarapadaparijata>
%%p. 02.269
AK.02.04.091cd yāso yavāso duḥsparśo dhanvayāsaḥ kunāśakaḥ .. 91 ..
AK.02.04.092ab rodanī kacchurānantā samudrāntā durālabhā .
<Amarapadavivrti ><AK.02.04.091>  
yāsa iti—yāti latāvat prasaratīti yāsaḥ . ʻyā prāpaṇe . yautīti yavāsaḥ . ʻyu gataü ʻyu miśraṇe amiśraṇe cö iti vā dhātuḥ . kaṇṭakācitatvāt duḥkhena spṛśyata iti duḥsparśaḥ . ʻspṛśa sparśane . dhanvani marudeśe yāso dhanvayāsaḥ . kuṃ bhuvaṃ kaṇṭakatvena nāśayatīti kunāśakaḥ . ʻṇaśa adarśane . spṛśantaṃ rodayatīti rodanī . ʻrudir aśruvimocane . kacchurogaṃ rātīti kacchurā . ʻrā dāne . atidūravyāpinītvād anantā . samudrāntā ca . duḥkhena ālabhyata iti durālabhā . ʻḍulabhaṣ prāptaü . dhanvayāsanāmāni . ʻtīṇṭakasiṇḍaperü .. 91 .. </Amarapadavivrti>
<Amarapadaparijata><AK.02.04.091>  
yāso—durālabhā . durālabhānāmāni . ʻtīṃṭakasaveṃdö . ʻregaḍidūlö .. 91 .. </Amarapadaparijata>
AK.02.04.092cd pṛśniparṇī pṛthakparṇī citraparṇyaṅghriparṇikā .. 92 ..
AK.02.04.093ab kroṣṭuvinnā siṃhapucchī kalaśī dhāvanī guhā .
<Amarapadavivrti ><AK.02.04.092>  
pṛśniparṇīti—pṛśnīnyalpāni parṇānyasyāḥ pṛśniparṇī . pṛthak bhinnāni parṇānyasyāḥ pṛthakparṇī . citrāṇi parṇānyasyāḥ citraparṇī . aṅghrerbudhnādārabhya parṇānyasyā aṅghriparṇikā . aṅghrivalliketi vā pāṭhaḥ . kroṣṭubhirvinnā dattevābhāti tatpucchasāmyāt kroṣṭuvinnā . ʻvida vicāraṇe . siṃhasyeva pucchaṃ śākhā asyāḥ siṃhapucchī . rasādhāratvāt kalaśasāmyaṃ kiṃcidastīti kalaśī . dhāvati prasaratīti dhāvanī . dhāvaniriti vā pāṭhaḥ . ʻdhāvu gatiśuddhyoḵ . gūhati rasamiti guhā . ʻguhū saṃvaraṇe . siṃhapucchīnāmāni . ʻnakkatoṃkaponnaceṭṭü .. 92 .. </Amarapadavivrti>
<Amarapadaparijata><AK.02.04.092>  
pṛśniparṇī—guhā . pṛśniparṇīnāmāni . ʻnakkatoṃkaponnö .. 92 .. </Amarapadaparijata>
%%p. 02.270
AK.02.04.093cd nidigdhikāspṛśī vyāghrī bṛhatī kaṇṭakārikā .. 93 ..
AK.02.04.094ab pracodanī kulī kṣudrā duḥsparśā rāṣṭriketyapi .
<Amarapadavivrti ><AK.02.04.093>  
nidigdhiketi—nidihyate'ṅgopāṅgairupacīyata iti nidigdhikā . ʻdiha upacaye . kaṇṭakitvānna spṛśyate'spṛśī . ʻspṛśa sparśane . spṛśīti vā pāṭhaḥ . ata eva vyāghrīva tiṣṭhatīti vyāghrī . kaṇṭakairbṛhatīti bṛhatī . ʻbṛha vṛddhaü . kaṇṭakāniyartīti kaṇṭakārikā . ʻṛ gataü . ruciratvena bhojanaṃ pracodayatīti pracodanī . ʻcuda preraṇe . kolati sāndrībhavatīti kulī . ʻkula saṃstyāne bandhuṣu cö . vārtākīmapekṣya hrasvatvāt kṣudrā . duḥkhena spṛśyate kaṇṭakitvāt duḥsparśā . rāṣṭre bhavā rāṣṭrikā . kaṇṭakārikānāmāni . ʻvāṃkuḍuceṭṭü .. 93 .. </Amarapadavivrti>
<Amarapadaparijata><AK.02.04.093>  
nidigdhikā—rāṣṭriketyapi . nidigdhikānāmāni . ʻvāṃkuḍü .. 93 .. </Amarapadaparijata>
AK.02.04.094cd nīlī kālā klītakikā grāmīṇā madhuparṇikā .. 94 ..
AK.02.04.095ab rañjanī śrīphalī tutthā droṇī ḍolā ca nīlinī .
<Amarapadavivrti ><AK.02.04.094>  
nīlīti—nīlavarṇatvānnīlī . kālā ca . krītakaṃ vinimayo'syā astīti klītakikā . grāme bhavatīti grāmīṇā . madhūni madhurāṇi parṇānyasyā madhuparṇikā . rañjayati paṭādikaṃ nīlīkarotīti rañjanī . ʻrañja rāge . ramyaphalatvāt śrīphalī . phalaniṣpattisamaye tudyate pīḍyate tutthā . ʻtuda vyathane . aspṛśyatayā dvijo'tra dravatīti droṇī . ʻdru gataü . tūṇīti vā pāṭhaḥ . ʻtuṇa saṃkocane . ʻtūṇa prapūraṇe iti vā dhātuḥ . ḍolyate vāyuneti ḍolā . ʻḍula utkṣepe . doleti vā pāṭhaḥ . nīlavarṇo'syā astīti nīlinī . nīlīnāmāni . ʻnīliceṭṭü .. 94 .. </Amarapadavivrti>
<Amarapadaparijata><AK.02.04.094>  
nīlī—klītakikā . klītakīti pāṭhāntaram . grāmīṇā . hrasvamadhyeti kecit . madhuparṇikā—nīlinī . droṇī doreti vā . droṇī tūṇī ceti kecit . nīlīnāmāni . ʻnīliceṭṭü .. 94 .. </Amarapadaparijata>
%%p. 02.271
AK.02.04.095cd avalgujaḥ somarājī suvallī somavallikā .. 95 ..
AK.02.04.096ab kālameṣī kṛṣṇaphalī vākucī pūtiphalyapi .
<Amarapadavivrti ><AK.02.04.095> 
avalguja iti—pūtigandhitvād avalgoraramyād bījājjātaḥ avalgujaḥ . somenāhlādena rājata iti somarājī . ʻrājṛ dīptaü . śobhanā vallyo'syā santīti suvallī . somā āhlādakā vallyo'syā iti somavallikā . kālavarṇena miṣyate kṛṣṇaphalena śabdyata iti kālameṣī . ʻmiṣa śabde . kṛṣṇavarṇāni phalānyasyāḥ kṛṣṇaphalī . vāti krimīn hanti kuṣṭhādirogān saṃkocayatīti vākucī . ʻvā gatigandhanayoḵ . ʻkuca saṃkocane iti ca dhātuḥ . pūtiḥ gandhaḥ phale'syā iti pūtiphalī . vākucīnāmāni .. ʻkārugaccaperü .. 95 .. </Amarapadavivrti>
<Amarapadaparijata><AK.02.04.095>  
avalgujaḥ—pūtivallyapi . vākucīnāmāni . ʻbāvaṃji ʻvārugaccö .. 95 .. </Amarapadaparijata>
AK.02.04.096cd kṛṣṇopakulyā vaidehī māgadhī capalī kaṇā .. 96 ..
AK.02.04.097ab ūṣaṇā pippalī śauṇḍī kolātha karipippalī .
AK.02.04.097cd kapivallī kolavallī śreyasī vasiraḥ pumān .. 97 ..
<Amarapadavivrti ><AK.02.04.096-97>  
kṛṣṇeti—kṛṣṇavarṇatvāt kṛṣṇā . karṣati rogāniti vā . ʻkṛṣa vilekhane . upakolati saṃstyāyata iti upakulyā . ʻkula saṃstyāne bandhuṣu cö . videhākhyadeśe bhavā vaidehī . magadhadeśe bhavā māgadhī . capalaḥ uṣṇo rasaḥ tadyogāccapalā . kaṇāḥ santyasyāḥ kaṇā . rogānūṣatīti ūṣaṇā . ʻūṣa rujāyām . piparti pālayatīti pippalī . ʻpṝ pālanapūraṇayoḵ . rogāpanodane śaktitvāt śauṇḍī . kolati saṃstyāyatīti kolā . ʻkula saṃstyāne . pippalīnāmāni . ʻpippaliperü .. kariṇaḥ pippalī karipippalī . markaṭaromābhāvayavayogāt kapivallī . kolavad varāhavat sthūlā vallī yasyāḥ kolavallī . śreyaskaratvāt śreyasī . vasyate romabhirācchādyata iti vasiraḥ . ʻvasa ācchādane . vaśira iti vā pāṭhaḥ . gajapippalīnāmāni . ʻgajapippalipellü .. 96-7 .. </Amarapadavivrti>
<Amarapadaparijata><AK.02.04.096-97>  
kṛṣṇā—kolā . pippalīnāmāni . ʻpippali .. atha karipippalī—vaśiraḥ pumān . śreyasī tu śiraḥ pumāniti pāṭhāntaram . ʻkāṇḍī vaśirakāṇḍīkā gṛhākāṇḍā śiraḥ pumān iti vaijayantī (pṛ. 129, ślo. 78) . ʻgajapippali .. 96-7 .. </Amarapadaparijata>
%%p. 02.272
AK.02.04.098ab cavyaṃ tu cavikaṃ kokaciñcīguñje tu kṛṣṇalā .
AK.02.04.098cd palaṃkaṣā tvikṣugandhā śvadaṃṣṭrā svādukaṇṭakaḥ .. 98 ..
AK.02.04.099ab gokaṇṭako gokṣurako vanaśṛṅgāṭa ityapi .
<Amarapadavivrti ><AK.02.04.098>  
cavyamiti—carvyata iti cavyam . cavikaṃ ca . cavikā ca . ʻcarva adane . cavyanāmanī . ʻcavyamupellü .. kokavarṇāściñcāḥ prāntā asyā iti kokaciñcī . kākaciñcīti vā pāṭhaḥ . śuṣkadaśāyāṃ guñjatīti guñjā . ʻguji avyakte śabde . kṛṣṇavarṇaṃ prānte lātīti kṛṣṇalā . ʻlā ādāne . guñjānāmāni . ʻpūsalaguriveṃdaperü .. palaṃ māṃsaṃ kaṇṭakamukhena kaṣatīti palaṃkaṣā . ʻkaṣa hiṃsāyām . ikṣorgandha iva gandho'syā astīti ikṣugandhā . śuno daṃṣṭreva hiṃsratvāt śvadaṃṣṭrā . svādavaḥ kaṇṭakā asya svādukaṇṭakaḥ . gavāṃ kabaleṣu kaṇṭako gokaṇṭakaḥ . gavi bhūmau kṣura iva pādaduḥkhahetutvād gokṣurakaḥ . vane śṛṅgamiva duḥkhahetutvādaṭati pratipadyata iti vanaśṛṅgāṭaḥ . ʻaṭa gataü . gokṣuranāmāni . ʻpalleruceṭṭü .. 98 .. </Amarapadavivrti>
<Amarapadaparijata><AK.02.04.098>  
cavyaṃ tu cavikā . ʻcavyamü .. kākabimbīguñje tu kṛṣṇalā . śeṣe—
ʻvartante'syāṃ raktikā ca tāmrikā kṛṣṇaraktikā .
cūḍāmā kapilakroḍā kākasāhvā parā nava ..
kākaśabdā pīlupāṭhyau ciñcīṇantyadanī nakhī .
jaṅghā raktā ca dakṣā ca ..
raktaguñjānāmāni . ʻyerragurijö .. śeṣe—ʻsā śuklā cenmadhusravȫ . ʻtellagurijö .. palaṃkaṣā—vanaśṛṅgāṭa ityapi . palaṃkaṣānāmāni . ʻpallerü .. 98 .. </Amarapadaparijata>
%%p. 02.273
AK.02.04.099cd viśvā viṣā prativiṣātiviṣopaviṣāruṇā .. 99 ..
AK.02.04.100ab śṛṅgī mahauṣadhaṃ cātha kṣīrāvī dugdhikā same . 
<Amarapadavivrti ><AK.02.04.099>  
viśveti—viśati rogiṇāmudaramiti viśvā . ʻviśa praveśane . kaṭutvena śarīraṃ veveṣṭīti viṣā . ʻviṣlṛ vyāptaü . viṣasya prati pratikāraḥ prativiṣā . viṣamatikrāntā ativiṣā . upagatā viṣam upaviṣā . apaviṣeti pāṭhe apagataṃ viṣamasyā apaviṣā . viruddhalakṣaṇayā aruṇakandatvād aruṇā, śvetakandetyarthaḥ . śṛṅgayuktatvāt śṛṅgī . mahacca tadauṣadhaṃ ca mahauṣadham . ativiṣānāmāni . ʻativasö .. kṣīramavatīti kṣīrāvī . dugdhamasyā iti dugdhikā . dugdhikānāmanī . ʻcirupālaceṭṭü .. 99 .. </Amarapadavivrti>
<Amarapadaparijata><AK.02.04.099>  
viśvā—mahauṣadhaṃ ca . ativiṣānāmāni . ʻativasö . atha kṣīrāvī—same . kṣīriṇīlatāyā nāmanī . kṣīrakākolīti gauḍāḥ . ʻpinnapālö . aṣṭakavargauṣadham . 
ʻjīvakaraṛṣabhakaṛddhivṛddhimedhāmahāmedhāḥ .
kākālīkṣīrāvīkākolītyaṣṭako vargaḵ .. 99 .. </Amarapadaparijata>
%%p. 02.274
AK.02.04.100cd śatamūlī bahusutābhīrurindīvarī varī .. 100 ..
AK.02.04.101ab ṛśyaproktābhīrupatrīnārāyaṇyaḥ śatāvarī .
AK.02.04.101cd aheruratha pītadrukāleyakaharidravaḥ .. 101 ..
AK.02.04.102ab dārvī pacaṃpacā dāruharidrā parjanītyapi .
<Amarapadavivrti ><AK.02.04.100-101>  
śatamūlīti—śataṃ bahūni mūlānyasyāḥ santīti śatamūlī . bahavaḥ sutā mūlānyasyā iti bahusutā . na bhīruḥ abhīruḥ, sthirapatratvāt . utpalābhapatratvād indīvarī . bhuvaṃ mūlairvṛṇotīti varī . ʻvṛñ varaṇe . ṛśyairmṛgaiḥ proktā āśritā ṛśyaproktā . ṛṣyaprokteti vā pāṭhaḥ . abhīrūṇi kampaśūnyāni patrāṇyasyāḥ santīti abhīrupatrī . nārāyaṇājjātā nārīyaṇī . śatamūlairāvṛṇoti bhuvamiti śatāvarī . ʻvṛñ varaṇe . na hinotīti aheruḥ . ʻhi gataü . āheruriti vā pāṭho grāhyaḥ . śatāvarīnāmāni . ʻpillapiccara pellü .. pīto druḥ skandho'syeti pītadruḥ . viruddhalakṣaṇayā kālavarṇo'syeti kāleyakaḥ . pītavarṇa ityarthaḥ . kālayati doṣāniti kālīyaka iti vā pāṭhaḥ . ʻkala kila kṣepe . hariścāsau druśca haridruḥ . dārusaṃbandhinī dārvī . atyarthaṃ rogān pacatīti pacaṃpacā . ʻḍupacaṣ pāke . dārorharidrā dāruharidrā . kuṣṭhādirogebhyaḥ pipartīti parjanī . ʻpṝ pālanapūraṇayoḵ . parjanīnāmāni . ʻmrānipasuvupellü .. 100-1 .. </Amarapadavivrti>
<Amarapadaparijata><AK.02.04.100-101>  
śatamūlī—vṛṣyaproktā . ṛṣyaproktā vā . ṛśyaprokteti tantrāntaram . bhīrupatrīnārāyaṇyaḥ . dvandvādbahuvacanam . śatāvarī . āheruḥ . aherurvā . śatāvarīnāmāni . 
ʻāheruḥ śatavīryā syādabhīruḥ śatamūlikā .
sahasravīryābhīruśca .
iti pratāpābhidhānādabhīrurapi . ʻpillapīṃcarö .. atha pītadru—parjanītyapi . dāruharidrānāmāni . ʻmānupanupü .. 100-1 .. </Amarapadaparijata>
%%p. 02.275
AK.02.04.102cd vacogragandhā ṣaḍgranthā golomī śataparvikā .. 102 ..
AK.02.04.103ab śuklā haimavatī vaidyamātṛsiṃhyau tu vāśikā .
AK.02.04.103cd vṛṣo'ṭarūṣaḥ siṃhāsyo vāsako vājidantakaḥ .. 103 ..
<Amarapadavivrti ><AK.02.04.102-103>  
vaceti—anayā vaktīti vacā . ʻvaca paribhāṣaṇe . ugro duḥsaho gandho'syā ityugragandhā . ṣaḍ granthayaḥ parvāṇyasyāḥ ṣaḍgranthā . goriva lomānyasyā golomī . śataṃ bahūni parvāṇyasyāḥ śataparvikā . vacānāmāni . ʻvasapellü .. śuklavarṇatvāt śuklā . himavati bhavā haimavatī . śvetamūlavacānāma . ʻtella vasa perü .. vacādiśataparvikāntāni pañca nāmāni sāmānyavacāyā eveti kecit .. vaidyānāṃ māteva hitakāritvād vaidyamātā . hinasti kāsādirogāniti siṃhī . ʻhisi hiṃsāyām . jvaritādibhirvāśyate stūyata iti vāśikā . ʻvāśṛ śabde . uśyate kāmyate vaidyairiti vā . ʻvaśa kāntaü . tiktaṃ rasaṃ varṣatīti vṛṣaḥ . ʻvṛṣu secane . aṭato vyāptasya rogasya roṣati aṭarūṣaḥ . ʻruṣa hiṃsāyām . siṃhamukhābhapuṣpatvāt siṃhāsyaḥ . vāsayatīti vāsikaḥ . vaste ācchādayatīti vā . vājidantā iva kesarāṇyasya vājīdantakaḥ . vāśikānāmāni . ʻaḍḍasaramü .. 102-3 .. </Amarapadavivrti>
<Amarapadaparijata><AK.02.04.102-103>  
vacogragandhā—śataparvikā . vacānāmāni . ʻvasö .. śuklā haimavatī . ʻtellavasö .. vaidyamātṛsiṃhyau—vṛṣā . strīliṅgaḥ . vaidyake puṃliṅgaśca dṛśyate .. aṭarūṣaḥ . dīrghādirapi . siṃhāsyo—vājidantakaḥ . vāśānāmāni . ʻaḍasaramü .. 102-3 .. </Amarapadaparijata>
AK.02.04.104ab āsphoṭā girikarṇī syād viṣṇukrāntāparājitā .
AK.02.04.104cd ikṣugandhā tu kāṇḍekṣukokilākṣekṣurakṣurāḥ .. 104 ..
<Amarapadavivrti ><AK.02.04.104>  
āsphoṭeti—āsphoṭayati pittādīnityāsphoṭā . ʻsphuṭa bhedane . gireḥ karṇasādṛśyād girikarṇī . viṣṇunā samākrāntā viṣṇukrāntā . viṣṇoriva krāntirasyā iti vā . ata eva bhūtavrātenāpratihatā aparājitā . viṣṇukrāntānāmāni . ʻviṣṇukrāntamü .. ikṣoriva gandho'syā iti ikṣugandhā . kāṇḍe ikṣoriva granthayo'sya santīti kāṇḍekṣuḥ . kokilasya akṣiṇī iva puṣpāṇyasya kokilākṣaḥ . ikṣugandhaṃ rāti dadātīti ikṣuraḥ . ʻrā dāne . pāruṣyāt kṣura iva kṣuraḥ . kṣuratīti kṣuraḥ . ʻkṣura vilekhane . ikṣura eva kṣuraḥ . ikāralopaḥ . pidhānaśabdavat . kokilākṣanāmāni . ʻgolimiḍi .. 104 .. </Amarapadavivrti>
<Amarapadaparijata><AK.02.04.104>  
āsphoṭā—syāt . śeṣe—ʻśīpalāśvakhurī ca sā . sṛṇḍā cö girikarṇikānāmāni . ʻdiṃṭenö ..
ʻ ...atra sitāyāṃ tu śvetasārā gavārdanī .
cāraṇī kaṭunī sūryāśvakṣudrāśvakhurā tathā ..
śvetapuṣpī cö .
śvetagirikarṇikānāmāni . ʻtelladiṃṭenö .. ʻnīlā tu nīlapuṣpyatimecakā . vanitā sthūlapuṣpī cö . nīlagirikarṇikānāmāni . ʻnalladiṃṭenö .. vaijayantyām (pṛ. 56, ślo. 133-14)—ʻaparājitā . viṣṇukrāntāparāsphoṭāśvakhurī śītalātra tü ityuktatvād viṣṇukrāntāparājitāśabdau gīrikarṇikāyāmapi .. viṣṇukrāntāparājitā . viṣṇukrāntānāmanī . ʻviṣṇukrāntö . ʻviṣṇukrāntā tu sumukhī bhavaghnī syānmahārasȫ . etāni ca .. ikṣugandhā—kāṇḍekṣā . kāṇḍekṣuriti vā . kokilākṣā—kṣurāḥ . ikṣugandhānāmāni . ʻmuligolimiḍi . ʻgojākarṇī phenadugdhā lūtāśatruḥ payasvinī iti kṣīrekṣugandhāparyāyo'pi pṛthak . ʻpālagimiḍi .. 104 .. </Amarapadaparijata>
%%p. 02.276
AK.02.04.105ab śāleyaḥ syācchītaśivā chatrā madhurikā misiḥ .
AK.02.04.105cd miśreyo'pyatha siṃhuṇḍo vajradruḥ snuksnuhī guḍā .. 105 ..
AK.02.04.106ab samantadugdhātho vellamamoghā citrataṇḍulā .
AK.02.04.106cd taṇḍulaśca kṛmighnaśca viḍaṅgaṃ puṃnapuṃsakam .. 106 ..
<Amarapadavivrti ><AK.02.04.105-106>  
śāleya iti—śālyate ślāghyate śākāya bhavatīti śāleyaḥ . ʻśāla ślāghāyām . svapuṣpaiḥ śālayā gṛheṇevācchāditatvāt iti vā . śītavīryatvāt śivā bhadrā śītaśivā . chatrākṛtirasyāḥ puṣpeṣviti chatrā . svādutvāt madhurikā . masyati pariṇamati tiktatveneti misiḥ . ʻmasī pariṇāme . duḥkhamiśritaṃ śreyo'trāstīti miśreyaḥ . puṣpairmiśryate saṃśliṣyata iti vā . ʻmiśra saṃparke . madhurikānāmāni . ʻsadāpaperü .. siṃhatuṇḍābhaśākhatvāt siṃhuṇḍaḥ . takāralopaḥ . vajra iva plīhādirogān dṛṇātīti vajradruḥ . ʻdṝ vidāraṇe . vajra iva druḥ skandho'syeti vā . snuhyati kṣīramiti snuk . snuhī ca . ʻṣṇuha udniraṇe . guḍati plīhādirogebhyo guḍā . ʻguḍa rakṣāyām . samantād dugdhaṃ kṣīramasyā iti samantadugdhā . siṃhuṇḍanāmāni . ʻjemuḍuperü .. vellati laghutvāditi vellam . ʻvella calane . upayogibījatvād amoghā . citrāstaṇḍulāḥ sūkṣmabījānyasyāḥ citrataṇḍulā . taṇḍulāḥ santyasyeti taṇḍulaḥ . kṛmīn hantīti kṛmighnaḥ . ʻhana hiṃsāgatyoḵ . viḍati gulmādigranthīniti viḍaṅgam . ʻviḍa bhedane . viḍaṅganāmāni . ʻvāyuvilaḍgamu perü .. 105-6 .. </Amarapadavivrti>
<Amarapadaparijata><AK.02.04.105-106>  
śāleyaḥ—misiḥ . ʻtālaparṇī śītaśivā chatreti pratāpavacanāt striyāṃ ca . ʻtālaparṇī misiḥ pumān iti vacanāt misiḥ puṃliṅgaḥ .. miśreyo'pi . ʻvanyāyāṃ śatapuṣpāyāṃ miśreyā tālapatrikȫ iti pratāpavacanāt striyāmapi . vanyaśatapuṣpānāmāni . ʻaḍavi sadāpö . atha siṃhiṇḍaḥ—
ʻprāyo janāḥ santi vanecarādyāḥ gopādayaḥ prākṛtanāmatajjñāḥ .
prayojanārthā vacanapravṛttiryatastataḥ prākṛtamityadoṣaḥ ..
iti dhanvantarivacanāt (dha. ni. 1. 8) prākṛtagrahaṇam . ʻsiṃhuṇḍaḥ sindhurapyasyām iti vaijayantyāmapi (pṛ. 53, ślo. 98) prākṛtagrahaṇameva kṛtam .. vajradruḥ—samantadugdhā . siṃhuṇḍanāmāni . ʻakucamuḍü . anuktam—ʻniṣpatrikā tu gaṇḍīrī vajrikā ca trikaṇṭakaḵ . kaṇṭakavatīsnuhīnāmāni . ʻmulucamuḍü .. atho—puṃnapuṃsakam . viḍaṅganāmāni . ʻviḍaṅgamü .. 105-6 .. </Amarapadaparijata>
%%p. 02.278
AK.02.04.107ab balā vāṭyālako ghaṇṭāravā tu śaṇapuṣpikā .
AK.02.04.107cd mṛdvīkā gostanī drākṣā svādvī madhuraseti ca .. 107 ..
<Amarapadavivrti ><AK.02.04.107>  
baleti—balantyanayā balā . ʻbala prāṇane . vaṭati veṣṭayati samāpadeśamiti vāṭyālakaḥ . ʻvaṭa veṣṭane paribhāṣaṇe cö . balānāmanī . ʻciṭṭāmudapuceṭṭü .. ghaṇṭeva rautīti ghaṇṭāravā . ʻru śabde . śaṇasyeva puṣpāṇyasyāḥ śaṇapuṣpikā . śaṇapuṣpikānāmanī . ʻgilakaceṭṭü .. mṛdyata iti mṛdvīkā . ʻmṛda kṣode . mṛdutvayogādvā . gostanābhaphalatvād gostanī . drāti drāvayati dāhādikamiti drākṣā . ʻdrā kutsāyāṃ gataü ʻdru gataü . svādutvāt svādvī . ata eva madhurasā ca . drākṣānāmāni . ʻdrākṣapellü .. 107 .. </Amarapadavivrti>
<Amarapadaparijata><AK.02.04.107>  
balā vāṭyālakaḥ . balānāmanī . ʻmuttuvapulagamü . anuktam—ʻvāṭyapuṣṭyāmatibalȫ . ʻatibalö . ʻvāṭyavanyāṃ mahābalȫ . ʻmahābalö .. ghaṇṭāravā—śaṇapuṣpikā . ghaṇṭāravānāmanī . ʻgilagiccö .. mṛdvīkā . hrasvamadhyeti ca kathayanti . ʻmṛdvīkā kiṅkiṇīkādermṛdvikā saukumāryataḵ iti . gostanī—madhuraseti ca . drākṣānāmāni . ʻdrākṣatīṃge . ʻhārahūrā priyālā ca kṛṣṇā svādurasā guḍȫ . etāni ca .. 107 .. </Amarapadaparijata>
AK.02.04.108ab sarvānubhūtiḥ saralā tripuṭā trivṛtā trivṛt .
AK.02.04.108cd tribhaṇḍī recanī śyāmāpālindyau tu suṣeṇikā ..108 ..
AK.02.04.109ab kālā masūravitalārdhacandrā kālameṣikā .
<Amarapadavivrti ><AK.02.04.108>
sarvānubhūtiriti—kaṣāyamadhurarasatvāt sarvairanubhūyata iti sarvānubhūtiḥ . ʻbhū sattāyām . recanītvāt saratīti saralā . ʻsṛ gataü . trayaḥ puṭā asyā iti tripuṭā . tribhiḥ puṭairvriyate ācchādyata iti trivṛtā . ʻvṛñ varaṇe . vṛtyat iti vā, ʻvṛtu varaṇe . trivṛcca . kaphaharatvapittaharatvarecakatvaguṇaistribhiḥ pravṛttinimittairbhaṇḍyate śabdyata iti tribhaṇḍī . ʻbhaḍi paribhāṣaṇe . recayati virecayati recanī . ʻricir virecane . recanahetutvādvā . rocanīti vā pāṭhaḥ . rucikaratvāt rocanī . recanīnāmāni . ʻtellatigaḍapellü .. śyāmavarṇatvāt śyāmā . krimyādirogebhyaḥ pālayatīti pālindī . ʻpāla rakṣaṇe . pālinīti vā pāṭhaḥ . suṣṭhu sinoti krimīn hantīti suṣeṇikā . ʻṣiñ bandhane . kālavarṇatvāt kālā . masūrāṇi mṛṣṭāni vidalānyasyā iti masūravidalā . ardhacandrā kāradalatvād ardhacandrā . kāleti nāmnā miṣyate śabdyata iti kālameṣikā . ʻmiṣa spardhāyām . śyāmānāmāni . ʻnallategaḍapellü .. 108..  </Amarapadavivrti>
<Amarapadaparijata><AK.02.04.108>  
sarvānubhūtiḥ—recanī . śvetatrivṛtānāmāni . ʻtellategaḍö .. śyāmā—kālameṣikā . nīlatrivṛtānāmāni . ʻnallategaḍö .. 108 .. </Amarapadaparijata>
%%p. 02.279
AK.02.04.109cd madhukaṃ klītakaṃ yaṣṭimadhukaṃ madhuyaṣṭikā .. 109 ..
AK.02.04.110ab vidārī kṣīraśuklekṣugandhā kroṣṭrī ca yā sitā .
AK.02.04.110cd anyā kṣīravidārī syānmahāśvetarkṣagandhikā .. 110 ..
<Amarapadavivrti ><AK.02.04.109-110>  
madhukamiti—madhukaratvena madhusamatvāt madhukam . klībatvaṃ takati pratihantīti klītakam . ʻtaka pratighāte . yaṣṭyākāratvāt madhudravatvācca yaṣṭimadhukam . madhuyaṣṭikā ca . yaṣṭimadhukanāmāni . ʻatimadhuramü .. vidārayati bhūmimiti vidārī . ʻdṝ vidāraṇe . kṣīreva śuklevāmalasvarūpeti kṣīraśuklā . ikṣoriva gandho'syā ikṣugandhā . ʻtellanelagummuḍü .. rogān nāśayāmīti krośatīti kroṣṭrī . ʻkruśa āhvāne rodane cö . ʻnallanelagummuḍupellü .. vidāryādīkṣugandhāntāni nāmāni kroṣṭrīnāmānīti kecit .. kṣīravat śvetā vidārī kṣīravidārī . svarūpataḥ kandataśca kṣīrataśca śvetatvāt mahāśvetā . ṛkṣavat krimyādirogān gandhayate nāśayatīti ṛkṣagandhikā . ʻgandha ardane . ṛkṣṇuvanti hiṃsantīti ṛkṣāḥ . ʻṛkṣa hiṃsāyām . ṛkṣān pittādirogān gandhayata iti vā . kṣīravidārīnāmāni . ʻpālagummuḍupellü .. 109-10 .. </Amarapadavivrti>
<Amarapadaparijata><AK.02.04.109-110>  
madhukaṃ—madhuyaṣṭikā . atra dve napuṃsake . dve strīliṅge . madhuyaṣṭikānāmāni . ʻyaṣṭimadhukamü .. vidārī—yā sitā . śvetavidārīnāmāni . ʻtellaninelaguṃmaḍi .. anyā—ṛkṣagandhikā . klaṣṇabhūmikūśmāṇḍanāmāni . ʻnallaninelaguṃmaḍi . mahāśvetāpade virodhilakṣaṇā .. 109-10 .. </Amarapadaparijata>
%%p. 02.280
AK.02.04.111ab lāṅgalī śāradī toyapippalī śakulādanī .
AK.02.04.111cd kharāśvā kāravī dīpyo mayūro locamastakaḥ .. 111 ..
<Amarapadavivrti ><AK.02.04.111>  
lāṅgalīti—halākāraphalayogāt lāṅgalī . śaradi bhavā śāradī . toyajā pippalī toyapippalī . śakulānāṃ matsyānāmadanaṃ bhavatīti śakulādanī . jalapippalīnāmāni . ʻnīrupippalipellü .. kharatvam uṣṇatvamaśnuta iti kharāśvā . ʻaśū vyāptaü . kāruvat sarvauṣadhīnāṃ bhavatīti kāravī . dīpanaṃ karotīti dīpyaḥ . dīpyate'neneti vā . ʻdīpa dīptaü . agnimāndyaṃ mīnāti nāśayatīti mayūraḥ . ʻmīñ hiṃsāyām . locamupanītaṃ mastakamasyeti locamastakaḥ . mayūraśikhānāmāni .. ʻomamü .. 111 .. </Amarapadavivrti>
<Amarapadaparijata><AK.02.04.111>  
lāṅgalī—śakulādanī . nīrapippalīnāmāni . ʻnīrupippali . ʻmarāṭapuceṭṭunnü .. kharāśvā—locamastakaḥ . mayūraśikhānāmāni . ʻvomamani koṃdarü .. 111 .. </Amarapadaparijata>
%%p. 02.282
AK.02.04.112ab gopī śyāmā śāribā syāccandanotpalaśāribā .
AK.02.04.112cd yogyamṛddhiḥ siddhilakṣmyau vṛddherapyāhvayā ime .. 112 ..
<Amarapadavivrti ><AK.02.04.112>  
gopīti—atisārarogiṇaṃ gopāyatīti gopī . ʻgupū rakṣaṇe . śyāmavarṇatvāt śyāmā . śīryante'nayā doṣā iti śāribā . ʻśṝ hiṃsāyām . candayati sugandhenāhlādayatīti candanā . ʻcadi āhlādane . utpalābhapuṣpatvād utpalaśāribā . utpalaśāribānāmāni . ʻsugandhipālaperü .. aṣṭavargagatauṣadhiyoge sādhviti yogyam . ṛdhnotyanayeti ṛddhiḥ . ʻṛdhu vṛddhaü . siddhyatyārogyamanayeti siddhiḥ . ʻṣidhu saṃrāddhaü . lakṣyata iti lakṣmīḥ . ʻlakṣa darśanāṅkanayoḵ . ṛddhyākhyauṣadhināmāni . ʻṛddhiyanugandhadravyamü .. ime vṛddhyākhyauṣadherapi āhvayā nāmāni .. 112 .. </Amarapadavivrti>
<Amarapadaparijata><AK.02.04.112>  
gopī—candanā . ananteti kecit . utpalaśāribā . śāribānāmāni . ʻmāmenö .. yogyam—lakṣmyau . ṛddhernāmāni . ʻṛddhi .. vṛddherapi—ime . ime yogyādayo vṛddhisaṃjñāyā oṣadherapi nāmāni . ʻvṛddhipellunnü ..
ʻaṣṭavargo mahāmedā medā syājjīvakarṣabhau .
kākolī kṣīrakākolī ṛddhirvṛddhiritīritaḥ ..
iti .. 112 .. </Amarapadaparijata>
AK.02.04.113ab kadalī vāraṇabusā rambhā mocāṃśumatphalā .
AK.02.04.113cd kāṣṭhīlā mudgaparṇī tu kākamudgā sahetyapi .. 113 ..
<Amarapadavivrti ><AK.02.04.113>  
kadalīti—kena vāyunā dalyata iti kadalī . ʻdala viśaraṇe . vāraṇānāṃ busā ghāsaḥ vāraṇabusā . ramante pakṣiṇo'treti rambhā . ʻramu krīḍāyām . muñcati tvacamiti mocā . ʻmuclṛ mokṣaṇe . aṃśumanti tejasvanti phalānyasyā iti aṃśumatphalā . īṣadaṣṭhīlā majjā asyā astīti kāṣṭhīlā . kadalīnāmāni . ʻaraṃṭiceṭṭü .. mudgasyeva parṇānyasyā mudgaparṇī . hīnamudgatvāt kākamudgā . sahyate vātarogo'nayā sahā . ʻṣaha marṣaṇe . kākamudgānāmāni . ʻpillapesarapellü .. 113 .. </Amarapadavivrti>
<Amarapadaparijata><AK.02.04.113>  
kadalī vāraṇabusā . vāraṇavṛṣā ca . ʻkadale punaḥ . vṛṣā vārabusā rambhȫ iti vaijayantīpāṭhāt (pṛ. 59, ślo. 173) kadalaśabdo vārabusāśabdaśca .. rambhā—kāṣṭhīlā . kadalīnāmāni . ʻaraṭiceṭṭü . anuktam—ʻśilīndhraḥ kadalīpuṣpam . tatpuṣpanāma .. mudgaparṇī—sahetyapi . mudgaparṇīnāmāni . ʻpillapesarö .. 113 .. </Amarapadaparijata>
%%p. 02.282
AK.02.04.114ab vārtākī hiṅgulī siṃhī bhaṇḍākī duṣpradharṣaṇī .
AK.02.04.114cd nākulī surasā nāgasugandhā gandhanākulī .. 114 ..
AK.02.04.115ab nakuleṣṭā bhajaṃgākṣī chatrākī suvahā ca sā .
<Amarapadavivrti ><AK.02.04.114>  
vārtākīti—vṛttaphalayogād vārtākī . vārtaṃ nirāmayaṃ karotīti vā . hinoti vardhata iti hiṅgulī . ʻhi gatau vṛddhau cö . hinasti kaṇṭakairiti siṃhī . ʻhisi hiṃsāyām . bhaṇḍyate rucikaratvād bhaṇḍākī . ʻbhaḍi paribhāṣaṇe . bhāṇḍārītyeke . bhāṇḍākītyanye . kaṇṭakairduḥkhena pradhṛṣyata iti duṣpradharṣaṇī . ʻñidhṛṣā prāgalbhye . bhaṇḍākīnāmāni . ʻmulakaceṭṭü .. nakulānāmiyaṃ priyeti nākulī . śobhano raso'syā iti surasā . nāgānāṃ sarpāṇāmiva sugandho'syā iti nāgasugandhā . rāsnā, sugandheti vā pāṭhaḥ . gandhato nakulānāṃ priyā gandhanākulī . gandhato nakulānāmiṣṭā nakuleṣṭā . sarpanayanasadṛśapuṣpatvād bhujaṃgākṣī . chatrābhāni parṇānyakatīti chatrākī . ʻaka kuṭilāyāṃ gataü . suṣṭhu vahatyāmodaṃ suvahā . ʻvaha prāpaṇe . bhujaṃgākṣīnāmāni . ʻsarpākṣipellü .. 114 .. </Amarapadavivrti>
<Amarapadaparijata><AK.02.04.114>  
vārtākī hiṅgulī . hiṅgudīti kecit . siṃhī . kṣudravārtākīnāmāni . ʻmulakö . ʻbṛhatyāṃ prasahā kālī vārtākī hiṅgulī kulī iti vaijayantī (pṛ. 53, ślo.104) . bhaṇṭākī duṣpradharṣiṇī . vārtākanāmāni . ʻvaṃgö .
ʻvātiṅgaṇastu vārtākurvārtākaḥ śaākabilvakaḥ .
bhāṇḍākī rājakūśmāṇḍī vārtākī duṣpradharṣiṇī ..
iti rabhasakośaḥ . anuktam—ʻkaṭaṅkākā rājamātȫ . ʻvaṃgö .. nākulī—suvahā ca sā . vaidyake—
ʻnākulī sarpagandhā ca sugandhā cogragandhikā .
anyā mahāsugandhā tu suvahā gandhanākulī ..
sarpākṣī nakuleṣṭā ca chatrākī viṣamardinī .
ʻnākulī surasā rāsnā sugandhā gandhanākulī ..
ityuktatvāt sarpākṣyā rāsnāyāśca nāmāni . ʻsarpākṣirāsnānü .. 114 .. </Amarapadaparijata>
%%p. 02.283
AK.02.04.115cd vidārigandhāṃśumatī sālaparṇī sthirā dhruvā .. 115 ..
AK.02.04.116ab tuṇḍikerī samudrāntā kārpāsī badareti ca .
AK.02.04.116cd bhāradvājī tu sā vanyā śṛṅgī tu vṛṣabho vṛṣaḥ .. 116 ..
<Amarapadavivrti ><AK.02.04.115-16>  
vidārigandheti—vidāryā iva gandho'syā iti dārigandhā . dīrghā aṃśavo mūlānyasyāḥ santīti aśumatī . sālasyeva parṇānyasyāḥ santīti sālaparṇī . tiṣṭhatīti sthirā . ʻṣṭhā gatinivṛttaü . dhruvati sthirībhavatīti dhruvā . ʻdhruva sthairye . sālaparṇīnāmāni . ʻmuyyākuponnapellü .. tuṇḍikādvadanato gavādīnīrayati prerayatīti tuṇḍikerī . ʻīra kṣepe . dūraprasaraṇāt samudrāntā . tantvādyanekalokopakārāya kalpata iti kārpāsī . ʻkṛpū sāmarthye . badaryā iva phalānyasyāḥ santīti badarā . kārpāsīnāmāni . ʻpratticeṭṭü .. bharadvājasamṛṣṭatvād bhāradvājī . vanyakārpāsīnāma . ʻaḍavipratti .. vṛṣabhaśṛṃgākārāvayavayogāt śṛṅgī . vṛṣabhaḥ . vṛṣaśca . ṛṣabha iti vā pāṭhaḥ . ʻvṛṣabhamahauṣadhamü .. 115-16 .. </Amarapadavivrti>
<Amarapadaparijata><AK.02.04.115-16>  
vidārī—dhruvā . vidārīgandhānāmāni . ʻmuyyākulaponnö . tuṇḍikerī—badareti ca . badaraṃ phalamasyāṃ badarā . ʻarśaādibhyo'c iti (5. 2. 127) sūbhūtiṭīkāvacanāṭṭābantaḥ . ʻbadaraṃ kolakārpāsyoḥ phale syādbadarī tayoḵ iti viśvaprākaśavacanāt (pṛ. 134, ślo. 110) ṅyantaḥ . ʻkārpāso badaraḥ proktaḵ ityamaramālāvacanāt puṃliṅgo'pi . kārpāsīnāmāni . ʻpratticeṭṭü .. bhāradvājī—vanyā . vanyakārpāsīnāma . ʻaḍavipratticeṭṭü . vaidyake—
ʻtuṇḍikerī samudrāntā kesarā badarā phalā .
kārpāsyaklyatra vanyāyāṃ bhāradvājyapi kuṣṭhanut ..
iti . śṛṅgī—vṛṣaḥ . vṛṣabhākhyāyā oṣadhernāmanī . ʻvṛṣabhakamü .. 115-16 .. </Amarapadaparijata>
%%p. 02.284
AK.02.04.117ab gāṅgerukī nāgabalā jhaṣā hrasvagavedhukā .
AK.02.04.117cd dhāmārgavo ghoṣakaḥ syānmahājālī sa pītakaḥ .. 117 ..
<Amarapadavivrti ><AK.02.04.117>  
gāṅgerukīti—gaṅgāyā idaṃ gāṅgam . jalamityarthaḥ . tasminnīrayati prerayatīti gāṅgerukī . athavā pavitratvād gaṅgāsmaraṇaphalamīrayatīti vā . ʻīra kṣepe . nāgānāṃ gajānāṃ balakṛt nāgabalā . jhaṣati hinasti rogamiti jhaṣā . ʻjhaṣa hiṃsāyām . hrasve svalpe gavi jale edhata iti hrasvagavedhukā . ʻedha vṛddhaü . nāgabalānāmāni . ʻjibilikaceṭṭü .. dhāma kaphasthānaṃ kaṇṭhādikam arjayatīti dhāmārgavaḥ . ʻarja arjane . śuṣkadaśāyāṃ ghoṣayati śabdāyata iti ghoṣakaḥ . ʻghuṣir viśabdane . ghoṣavallīnāmanī . ʻtellapūvula gala āvaḍa ceṭṭupellü .. mahājālaṃ vitānamasyā astīti mahājālī . pītavarṇaghoṣavallīnāma . ʻpaccapūvulayāvaḍaceṭṭuperü .. 117 ..  </Amarapadavivrti>
<Amarapadaparijata><AK.02.04.117>  
gāṅgerukī—hrasvagavedhukā . nāgabalānāmāni . vaidyake—
ʻgāṅgerukī nāgabalā nīrabandhanikā jhaṣā .
viśvadevā tathāriṣṭā khañjā hrasvagavedhukā ..
iti . ʻcibivikö .. dhāmārgavo—pītakaḥ . pītakanāmāni . ʻāravīrö sa iti sarvanāmanirdeśaḥ sāṃkaryanirāsārthaḥ .. 117 .. </Amarapadaparijata> 
%%p. 02.285
AK.02.04.118ab jyautsnī paṭolikā jālī nādeyī bhūmijambukā .
AK.02.04.118cd syāllāṅgalikyagniśikhā kākāṅgī kākanāsikā .. 118 ..
<Amarapadavivrti ><AK.02.04.118>  
jyautsnīti—jyotsneva rātrau bhāsati jyautsnī . paṭati vistīryata iti paṭolikā . paṭaṃ paṭasadṛśaṃ puṣpasamūham ulatyāvṛṇotīti vā . ʻula āvaraṇe . puṣpe jālasadṛśatvāt jālī . paṭolikānāmāni . ʻpoṭlaceṭṭupellü .. nadyāṃ bhavā nādeyi . bhūmau jambūḥ bhūmijambukā . nādeyīnāmanī .. lāṅgalavad garbhabhedakatvāt lāṅgalikī . ata evāgneḥ śikheva tiṣṭhatīti agniśikhā . lāṅgalīnāmanī . ʻtari goṭṭu ceṭṭü .. kākāṅgasadṛśaphalamasyā astīti kākāṅgī . kākanāsikāsadṛśaphalamasyā astīti kākanāsikā . kākanāsikanāmanī . ʻkākidoṇḍaceṭṭü .. 118 .. </Amarapadavivrti>
<Amarapadaparijata><AK.02.04.118>  
jyotsnī—jālī . paṭolikānāmāni . ʻcentipollö . anuktam—ʻbahujālī kokaphalȫ . ʻaḍavibīrö .. nādeyī—jambukā . bhūmijambūnāmanī . ʻnelanereḍü .. syāt—agniśikhā . lāṅgalikīnāmanī . ʻtarigorrö .. kākāṅgī—nāsikā . vaidyake—ʻkākatuṇḍaphalā ca sā . suraṅgī taskarasnāyurdhvāṅkṣatuṇḍaphalā matȫ .. pratāpe—
ʻkākajaṅghā naṭī dāsī kākasavyapi lomakā .
pārāvatapadī syātāṃ puṃsi kāṇḍapracīvarau ..
iti .. ʻvanyabimbī tu kākāṅgī iti gauḍaḥ . vaijayantyām (pṛ. 54, ślo. 111) ʻdāsyāṃ ṣaḍaśrā śārṅgaṣṭhā kākajaṅghā vilomikȫ iti . vanyabimbīnāmāni . ʻkākidoṃḍö .. 118 .. </Amarapadaparijata>
%%p. 02.286
AK.02.04.119ab godhāpadī tu suvahā musalī tālamūlikā .
AK.02.04.119cd ajaśṛṅgī viṣāṇī syād gojihvādārvike same .. 119 ..
<Amarapadavivrti ><AK.02.04.119>  
godhāpadīti—godhāyā iva pādā mūlāni yasyāḥ godhāpadī . suṣṭhu vahatyāmodaṃ suvahā . ʻvaha prāpaṇe . godhāpadīnāmanī . ʻcepputaṭṭaceṭṭü .. musyati tridoṣāniti musalī . ʻmusa khaṇḍane . tālasyeva mūlamasyā iti tālamūlikā . musalīnāmanī . ʻnelatāṭipellü .. ajaśṛṅgābhaphalayogād ajaśṛṅgī . ata eva viṣāṇī ca . ajaśṛṅgīnāmanī . ʻduṣṭuvutīṃgepellü .. gojihvābhapatratvād gojihvā . dārayati rogān dārvikā . ʻdṝ vidāraṇe . gojihvānāmanī . ʻeddunālukaceṭṭü .. 119 .. </Amarapadavivrti>
<Amarapadaparijata><AK.02.04.119>  
godhāpadī—suvahā . haṃsapadīnāmanī . ʻcapputaṭṭö .. musalī—mūlikā . bhūtālināmanī . ʻarśoghnyāṃ musalī tālī tālamūlī phalinyapi iti vaijayantī (pṛ. 61, ślo. 203) . ʻnelatāḍi .. ajaśṛṅgī—syāt . sāhacaryāt strīliṅgaḥ . vaijayantyām—ʻajaśṛṅgī meṣaśṛṅgī sarpadaṃṣṭrā ca vartikȫ ityetatparyāyatvena meṣaśṛṅgī proktā . vaidyake—ʻmeṣaśṛṅgīphalaṃ svādu tiktamuṣṇaṃ pramehanut iti phalapratipādanādimau śabdau phalavadvṛkṣaviśeṣanāmanī . ʻṭoddiceṭṭü . latāviśeṣanāmānīti kecit . ʻduṭṭugü . karkaṭakaśṛṅkīnāmanī ityanye . śeṣe—ʻkulaṅgī karkaṭāhvayȫ . ʻkulīraśṛṅgī śṛṅgī cö . kuluṅgyādayaḥ karkaṭaśṛṅgīnāmāni . ʻkarkāṭakaśṛṅgī .. gojihvā—same . gojihvānāmanī . ʻyeddanālikaceṭṭü .. 119 .. </Amarapadaparijata>
AK.02.04.120ab tāmbūlavallī tāmbūlī nāgavallyapyatha dvijā .
AK.02.04.120cd hareṇū reṇukā kauntī kapilā bhasmagandhinī .. 120 ..
<Amarapadavivrti ><AK.02.04.120>  
tāmbūlavallīti—tāmbūlārthaṃ vallī tāmbūlavallī . tāmbūlasādhanatvāt tāmbūlī . nāgalokādāhṛtā vallī nāgavallī . nāgasyairāvaṇasyālāne jātatvādvā . nāgavallīnāmāni . ʻtamalapākutīṃgepellü .. dvirjāyate dvijā . dvijasādṛśyādvā . tṛṣṇādikaṃ haratīti hareṇuḥ . ʻhṛñ haraṇe . reṇuyogād reṇukā . kuntyai durvāsasā dattā kauntī . kapilavarṇatvāt kapilā . bhasmanā reṇunā gandhayati vāsayatīti bhasmagandhinī . ʻgandha ardane . hareṇunāmāni . ʻtakkolamü .. 120 .. </Amarapadavivrti>
<Amarapadaparijata><AK.02.04.120>  
tāmbūlavallī—nāgavallyapi . tāmbūlavallīnāmāni . ʻtamalapākutīṃgö . atha dvijā . hareṇū reṇukā . ʻḍhralope . . .  (6. 3 111) iti dīrghaḥ . kuntī . kauntītyanye . kapilā bhasmagandhinī . reṇukākhyagandhadravyaviśeṣanāmāni . ʻreṇukamü . śeṣe—ʻpāṇḍupatnī rājaputrī bhasmagarbhā ca nandinī .. 120 .. </Amarapadaparijata>
%%p. 02.287
AK.02.04.121ab elāvālukamaileyaṃ sugandhi harivālukam .
AK.02.04.121cd vālukaṃ cātha pālaṅkyā mukundaḥ kundakundurū .. 121 ..
<Amarapadavivrti ><AK.02.04.121>  
elāvālukamiti—elāvat priyagandhena vanasthalaṃ valate saṃvṛṇotītyelāvālukam . ʻvala saṃvaraṇe . ilāyāṃ bhavam aileyam . śobhano gandho yasyeti sugandhi . hariḥ piṅgalavarṇaḥ, tena valata iti harivālukam . valate bhuvaṃ saṃvṛṇotīti vālukam . ʻvala saṃvaraṇe saṃcalane cö . vālukanāmāni . ʻkūṃturubuḍamü .. vaidyaiḥ pālyata iti pālaṅkyā . ʻpāla rakṣaṇe . pālena rakṣaṇena aṅkyata iti vā . ʻaki lakṣaṇe . mukhena kunda iva pratibhātīti mukundaḥ . kunda iva bhātīti kundaḥ . kuṃ bhuvaṃ dyati mūlairiti kunduruḥ . ʻde avakhaṇḍane . kundanāmāni . ʻkunduruṣkamü .. 121 .. </Amarapadavivrti>
<Amarapadaparijata><AK.02.04.121>  
elāvālukam—vālukaṃ ca . elāvālukanāmāni . ʻkūnturubuḍamü .. atha pālaṅkyā—kundakundurū . kundurunāmāni . ʻkundurulü .. 121 .. </Amarapadaparijata>
AK.02.04.122ab bālaṃ hrīberabarhiṣṭhodīcyaṃ keśāmbunāma ca .
AK.02.04.122cd kālānusāryavṛddhāśmapuṣpaśītaśivāni tu .. 122 ..
%%p. 02.288
AK.02.04.123ab śaileyaṃ tālaparṇī tu daityā gandhakuṭī murā .
AK.02.04.123cd gandhinī gajabhakṣyā tu suvahā surabhī rasā .. 123 ..
AK.02.04.124ab maheraṇā kundurukī sallakī hlādinīti ca .
<Amarapadavivrti ><AK.02.04.122-23>  
bālamiti—valate bhuvaṃ mūlabāhulyāt bālam . ʻvala saṃvaraṇe saṃcalane cö . nigūḍhatvena hrīyuktamiva beramasyeti hrīberam . barhati vardhata iti bahiṣṭham . ʻbṛha vṛddhaü . udagdeśe bhavamudīcyam . kaiśānāmambunāṃ ca nāmānyasya santīti keśāmbunāma . hrīberanāmāni . ʻkuruverupellü .. śītoṣṇābhyāṃ kālo'nusaryate'neneti kālānusāryam . cirasthitatvāt vṛddham . asmanaḥ puṣpamiva aśmapuṣpam . śītavīryeṇa śivaṃ śītaśivam . śilāyāṃ bhavaṃ puṣpaṃ śaileyam . śaileyanāmāni . ʻrātipuvvupellü .. tālasyeva parṇānyasyā iti tālaparṇī . murākhyadaityanāmāsyā astīti daityā . gandhasya kuṭī gṛhaṃ gandhakuṭī . muratīti murā . ʻmura veṣṭane . murākhyadaityanāmayogādvā . praśasto gandho'syā astīti gandhinī . gandhakuṭīnāmāni . ʻmurayanugandhadravyamupellü .. gajairbhakṣyata iti gajabhakṣyā . ʻbhakṣa adane . suṣṭhu vahatyāmodaṃ suvahā . ʻvaha prāpaṇe . ghrāṇatarpaṇagandhatvāt surabhiḥ . bahurasayogād rasyata iti rasā . mahadīraṇaṃ preraṇaṃ gajānāṃ bhakṣaṇe'syā iti maheraṇā . ʻīra preraṇe . kuṃ bhuvaṃ dyati mūlairiti kundurukī . ʻdo avakhaṇḍane . satkṛtya lakyate āsvādyate gajairiti sallakī . ʻlaka āsvādane . hlādo'syā astīti hlādinī . hlādinīti vā pāṭhaḥ . sallakīnāmāni . ʻanduguceṭṭupellü .. 122-3 .. </Amarapadavivrti>
<Amarapadaparijata><AK.02.04.122-23>  
bālaṃ—keśāmbunāma ca . hrīberanāmāni . ʻkuruvelü .. kālānusārya—śaileyam . śaileyanāmāni . ʻrāpuvvü . daityā—gandhinī . murānāmāni . ʻmura ane gandhadravyamü .. gajabhakṣyā—surabhī rasā . ʻḍhralope . . . (6. 3. 111) iti dīrghaḥ . maheraṇā—hrādinīti ca . sallakīnāmāni . ʻaṃdugaceṭṭü . tasya niryāso gandhadravyam .. 122-3 .. </Amarapadaparijata>
%%p. 02.289
AK.02.04.124cd agnijvālāsubhikṣe tu dhātakī dhātupuṣpikā .. 124 ..
AK.02.04.125ab pṛthvīkā candrabālailā niṣkuṭī bahulātha sā .
AK.02.04.125cd sūkṣmopakuñcikā tutthā koraṅgī tripuṭā truṭiḥ .. 125 ..
<Amarapadavivrti ><AK.02.04.124-25>  
agnijvāleti—agnijvālābhapuṣpayogād agnijvālā . śobhanā bhikṣā prārthanāsyāmiti subhikṣā . ʻbhikṣa yācñāyām . dadhāti puṣpāṇīti dhātakī . ʻḍudhāñ dhāraṇapoṣaṇayoḵ . dhātuvad raktapuṣpayogād dhātupuṣpikā . dhātakīnāmāni . ʻdhātakīkusumamü .. bahuphalayogāt pṛthvīkā . candrasya karpūrasya bālā putrikeva sthitā candrabālā . elayati niṣkuṭī . bahūni phalāni lātīti bahulā . ʻlā dāne . elānāmāni . ʻpeddayelakulapellü .. upakuñcati svalpībhavatīti upakuñcikā . ʻkuñca kauṭilyālpībhāvayoḵ . ata eva tucchatvāt tuccheti vā pāṭhaḥ . tudati tāpaṃ tutthā . ʻtuda vyathane . kurati śabdāyata iti koraṅgī . ʻkura śabde . puṭatrayaśālinītvāt tripuṭā . sūkṣmatvāt traṭyatīti truṭiḥ . ʻtruṭa bhedane . sūkṣmailānāmāni . ʻsannayelakulapellü .. 214-5 .. </Amarapadavivrti> 
<Amarapadaparijata><AK.02.04.124-25>  
agnijvālā—dhātupuṣpikā . dhātakīnāmāni . ʻyerujājī . puṣpagandhadravyam .. pṛthvīkā—bahulā . vaidyake—
ʻbhadrailā bṛhadelā ca tridivā tridivodbhavā .
sthūlailā tvaksugandhā ca pṛthvīkā kanyakā puṭā ..
iti sthūlailānāmāni . ʻpeddayālakulü .. atha sā—truṭiḥ . vaidyake—
ʻsūkṣmailā drāviḍī tutthā koraṅgī bahulā truṭiḥ .
elā kapotavarṇā ca candrabālā ca niṣkuṭī ..
iti . sūkṣmailānāmāni . ʻsannapuyālakulü .. 124-5 .. </Amarapadaparijata>
%%p. 02.290
AK.02.04.126ab vyādhiḥ kuṣṭhaṃ pāribhāvyaṃ vāpyaṃ pākalamutpalam .
AK.02.04.126cd śaṅkhinī corapuṣpī syāt keśinyatha vitunnakaḥ .. 126 ..
AK.02.04.127ab jhaṭāmalājjhaṭā tālī śivā tāmalakīti ca .
<Amarapadavivrti ><AK.02.04.126>  
vyādhiriti—kuṣṭhavyādhināmānyasya santīti vyādhiḥ . kau tiṣṭhatīti kuṣṭham . ʻṣṭhā gatinivṛttaü . kuṣṭhanāmadheyayogādvā . pāriṣu jaleṣu bhavatīti pāribhāvyam . vāribhāvyamiti vā pāṭhaḥ . ata eva vāpyāṃ bhavaṃ vāpyam . vyāpyamiti vā pāṭhaḥ . tridoṣaparipākaṃ lāti dadātīti pākalam . utpalābhapuṣpatvād utpalam . kuṣṭhanāmāni . ʻceṃgalvakoṣṭupellü .. śaṅkhābhapuṣpayogāt śaṅkhinī . rātrāveva puṣpyatīti cārapuṣpī . keśaprarohatvāt keśāḥ santyasyeti keśinī . śaṅkhinīnāmāni . ʻkaḍilaṭṭupellü .. vitudyate pittaṃ śleṣma cāneneti vitunnakaḥ . ʻtuda vyathane . jhaṭaḥ phalasaṃghāto'syā astīti jhaṭā . viśadaphalayogād amalā . āścaryakārī jhaṭaḥ phalasaṃghāto'syā ajjhaṭā . aditi āścarye vartate . mālābhāni phalānyasyā anyonyaṃ tāḍayantīti tālī . tāḍīti vā pāṭhaḥ . ʻtaḍa āghāte . ārogyarūpamaṅgalahetutvāt śivā . tamyate kāṅkṣyata iti tāmalakī . ʻtamu kāṅkṣāyām . tālīnāmāni . ʻnelayusirikapellü .. 126 .. </Amarapadavivrti>
<Amarapadaparijata><AK.02.04.126>  
vyādhiḥ . vyādhernāmānyapi . ʻpāribhāvyaṃ gadāhvayam iti rabhasakośaḥ . kuṣṭhanāmāni . ʻkoṣṭavü .. śaṅkhinī—keśinī . śeṣe—ʻgranthikā ca niśācarī corī dhanaharī caṇḍȫ . śaṅkhinīnāmāni . ʻkaṭlutīṃgapadmaputīṃgānü .. atha vitunnakaḥ—tāmalakīti ca . śeṣe—ʻāmalakyuttamā caiva tamālā laca tamālinī . bhūmyāmalakīnāmāni . ʻnala uśirikö .. 126 .. </Amarapadaparijata>
%%p. 02.291
AK.02.04.127cd prapauṇḍarīkaṃ pauṇḍaryamatha tunnaḥ kuberakaḥ .. 127 ..
AK.02.04.128ab kuṇiḥ kacchaḥ kāntalako nandivṛkṣo'tha rākṣasī .
AK.02.04.128cd caṇḍā dhanaharī kṣemaduṣpatragaṇahāsakāḥ .. 128 ..
<Amarapadavivrti ><AK.02.04.127-28>  
prapauṇḍarīkamiti—puṇḍakīkasyedaṃ pauṇḍarīkam . prakṛṣṭaṃ pauṇḍarīkaṃ prapauṇḍarīkam . pauṇḍaryamiti deśīyapadam . pauṇḍaryanāmanī . ʻpuṇḍarīkamanu gandhadravyamü .. tudyate hastādibhiriti tunnaḥ . ʻtuda vyathane . kutsitaṃ veramasyāstīti kuverakaḥ . śākhābhaṅgāt kautīti kuṇiḥ . ʻku śabde . kaṣyate gajairiti kacchaḥ . ʻkaṣa hiṃsāyām . kasya jalasyāntaṃ samīpaṃ gacchantīti kāntā gajāḥ, tairlakyata iti kāntalakaḥ . ʻlaka āsvādane . nandisaṃjñako vṛkṣo nandivṛkṣaḥ . nandivṛkṣanāmāni . ʻnandivṛkṣamü .. vanacarā gandhāḍhyāṃ mūrtiṃ rakṣantīti rākṣasī . ʻrakṣa pālane . tīkṣṇatvāt caṇḍā . rākṣasīnāmasāmyāt caṇḍata iti vā . ʻcaḍi kope . bahumūlyatvād dhanaṃ haratīti dhanaharī . ʻhṛñ haraṇe . dīpanatvena kṣemakaratvāt kṣemaḥ . kṣiyati vasati gandho'sminniti vā . ʻkṣi nivāsagatyoḵ . duṣṭāni patrāṇyasya duṣpatraḥ . duṣputra iti vā pāṭhaḥ . saurabhyātiśayena sarvajanamukhavikāsakaratvād gaṇahāsakaḥ . ʻhase hasane . hāso vikāsaḥ . dhanaharīnāmāni . ʻnallakacoramupellü .. 127-8 .. </Amarapadavivrti>
<Amarapadaparijata><AK.02.04.127-28>  
prapauṇḍarīkaṃ pauṇḍaryam . dravyāvalyām—
ʻprapauṇḍarīkaṃ cakṣuṣyaṃ puṇḍaryaṃ puṇḍarīyakam .
puṇḍarīkaṃ śvetapuṣpaṃ supuṣpaṃ sādhumūlakam .
mūlasādhanasaṃjñaṃ ca śrīpuṣpaṃ puṇḍrakāhvayam ..
iti .. ʻpauṇḍaryakaṃ sālapuṣpaṃ dṛṣṭikṛt puṇḍarīyakam iti rabhasakośaḥ . puṇḍarīkākhyagandhadravyanāmāni . ʻpuṇḍarīkamannagandhadravyamu . ade sālapuṣpamunnü .. atha tunnaḥ—nandivṛkṣaḥ . nandivṛkṣanāmāni . ʻnandivṛkṣamü .. atha rākṣasī—gaṇahāsakāḥ . śeṣe—ʻcorakaḥ śaṅkitastenaḥ kuhanaḥ kitavo ripuḵ . corākhyagandhadravyanāmāni . ʻnallakacoram . hastikarṇīnāmāni ca . ʻbalurakkisö .. 127-8 .. </Amarapadaparijata>
%%p. 02.292
AK.02.04.129ab vyālāyudhaṃ vyāghranakhaṃ karañjaṃ cakrakārakam .
AK.02.04.129cd suṣirā vidrumalatā kapotāṅghrirnaṭī nalī .. 129 ..
AK.02.04.130ab dhamanyañjanakeśī ca hanurhaṭṭavilāsinī .
<Amarapadavivrti ><AK.02.04.129>  
vyālāyudhamiti—vyālasya vyāghrasyāyudhaṃ nakhamiva tiṣṭhatīti vyālāyudham . vyāghranakhaṃ ca . kamudakaṃ rañjayatīti karañjam . ʻrañja rāge . karajamiti vā pāṭhaḥ . dhūpasamūhena cakraṃ melanaṃ karotīti cakrakārakam . ʻḍukṛñ karaṇe . vyāghranakhanāmāni . ʻpuligoruceṭṭü .. suṣiraṃ randhramasyā astīti suṣirā . vidrumalatābhatvāt vidrumalatā . kapotāṅghrisadṛśamūlatvāt kapotāṅghriḥ . vāyuvaśānnaṭati calatīti naṭī . ʻnaṭa nṛttaü . nalyate nalī . ʻṇala gandhane . suṣiravattvād dhamyata iti dhamanī . ʻdhmā śabdāgnisaṃyogayoḵ . añjanasadṛśāḥ keśāḥ sūkṣmamūlānyasyā ityañjanakeśī . dhamanīnāmāni . ʻnaliyanugandhadravyamü .. hantyāmayamiti hanuḥ . ʻhana hiṃsāgatyoḵ . haṭṭavīthyāṃ vilasatīti haṭṭavilāsinī . ʻlasa śleṣaṇakrīḍanayoḵ .. 129 .. </Amarapadavivrti>
<Amarapadaparijata><AK.02.04.129>  
vyālayudhaṃ—cakrakārakam . śeṣe—ʻtryakṣa vyāghratalaṃ pādaṃ kūṭasthaṃ puṇḍrakaṃ nakham . vyāghranakhākhyavṛkṣanāmāni . ʻvyāghranakhavṛkṣamü .. nakhanāmakagandhadravyanāmānīti kecit .. suṣirā—nalī . nalīnāmavṛkṣanāmāni . ʻnalīvṛkṣamü . ʻsuṣirā dhamanī śūnyā nirmathyā nartakīti cö iti dhanvantariḥ (dha. ni. 3. 43) . gandhadravyaviśeṣasya kapotāṅghrināmauṣadhiviśeṣasya ca nāmānīti kecit . ʻnalī ani gandhadravyamunnu guvvakuttukānü .. dhamanī—haṭṭavilāsinī .. 229 .. </Amarapadaparijata>
%%p. 02.293
AK.02.04.130cd śuktiḥ śaṅkhaḥ khuraḥ koladalaṃ nakhamathāḍhakī .. 130 ..
AK.02.04.131ab kākṣī mṛtsnā tuvarikā mṛtālakasurāṣṭraje .
<Amarapadavivrti ><AK.02.04.130>  
śuktiriti—śuktyākṛtitvāt śuktiḥ . śaṅkhasāmyāt śaṅkhaḥ . khurati bhūtān hantīti khuraḥ . ʻkhura vilekhane . kolī badarī tatpatrayogāt kolaḥ . kulyata iti kolaḥ . ʻkula saṃstyāne . dalati bhūtānīti dalam . ʻdala viśaraṇe . kolasyeva dalaṃ koladalam . nakhati kuṣṭhādirogān gṛhītvā gacchatīti nakham . ʻnakha gataü . nakhagandhadravyanāmāni . ʻnakhamaneḍigandhadravyamü .. āḍhakyākhyadhānyatulyarasatvād āḍhakī . kaṣati hiṃsati kaṇḍvādirogāniti kākṣī . ʻkaṣa hiṃsāyām . praśastā mṛt mṛtsnā . tuvaraḥ kaṣāyo raso'yātuvarikā . mriyate vilīyate suvarṇamaneneti mṛtālakam . ʻmṛṅ prāṇatyāge . mṛttālakamiti vā pāṭhaḥ . mṛt, tālakamiti padadvayamiti kecit . mṛdyate mṛt . ʻmṛda kṣode . talanti pratiṣṭhante'neneti tālakam . surāṣṭradeśe bhavaṃ surāṣṭrajam . tuvarikānāmāni . ʻtovarimannü .. 130 .. </Amarapadavivrti>
<Amarapadaparijata><AK.02.04.130>  
śuktiḥ—nakham . śeṣe—
ʻnāgahanuḥ sahaḥ.
calaḥ kośī ca keśī ca śilpī kararuhastathā .
sāmudro hastikarṇaśca nakhī ..
nakhākhyavṛkṣanāmāni . ʻnakhavṛkṣamü .. ʻdhamanyañjanakeśyau tu hanurhaṭṭavilāsinī iti vaijayantī (pṛ. 131, ślo. 101) . athāḍhakī—surāṣṭraje . āḍhakīnāmāni . ʻkaṃdiceṭṭü .
ʻtālakaṃ . . . mṛnmṛtsnā mṛttikājitā .
saurāṣṭrī tuvarī kākṣī kācī tālamṛtālake ..
itīnduḥ . surāṣṭramṛttikānāmānīti kecit . ʻtogarimannü . ʻaḍavitogaritīṃgenu . suruguḍü .. 130 .. </Amarapadaparijata>
%%p. 02.294
AK.02.04.131cd kuṭannaṭaṃ dāśapuraṃ vāneyaṃ paripelavam .. 131 ..
AK.02.04.132ab plavagopuragonardakaivartīmustakāni ca .
AK.02.04.132cd granthiparṇaṃ śukaṃ barhapuṣpaṃ sthauṇeyakukkure .. 132 ..
<Amarapadavivrti ><AK.02.04.131-32>  
kuṭṭannaṭamiti—kuṭan vakrībhavannaṭatīti kuṭannaṭam . ʻnaṭa nṛttaü . daśapurākhyadeśe bhavaṃ dāśapuram . vanaṃ jalamātrāstīti vānam . vāne jalāśaye bhavaṃ vāneyam . kolatvāt paritaḥ pelavaṃ paripelavam . laghutayā plavata iti plavam . ʻpluṅ gataü . abhakṣyatayā gavāṃ purati agre tiṣṭhati gopuram . ʻpura agragamane . arucitvena gā nardayati krośayatīti gonardam . ʻnarda śabde . kevartānāṃ matsyānāṃ bhakṣaṇamiti kaivartī . musyate varāhairiti mustakam . ʻmusa khaṇḍane . kaivartamustakaṃ taditi vā pāṭhaḥ . tathāṣṭamaṃ nāma triliṅgam . evaṃ bhinnaliṅgānāṃ dvandvaḥ kṛta iti nāvagantavyam . kaivartīmustakanāmāni . ʻtuṅgamustalupellü .. granthiṣu parṇānyasmin santīti granthiparṇam . śukavat patrāṇyasya śukam . barhatulyapuṣpatvāt barhapuṣpam . kecittu śukabarhamiti paṭhanti . tadā śukasya barhāṇīva patrāṇyasyeti vigrahaḥ . puṣpyatīti puṣpaṃ ca . ʻpuṣpa vikasane . sthūṇākṛtitvāt sthauṇeyam . śunakākāratvāt kukkuram . granthiparṇanāmāni .. ʻsthauṇeyamaneḍi gandhadravyamü .. 131-2 .. </Amarapadavivrti>
<Amarapadaparijata><AK.02.04.131-32>  
kuṭannaṭaṃ—kaivartīmustakāni ca . kaivartīmustakamityekapadam .
ʻjāyate mustakākāraḥ śaivāladalasaṃcayaḥ .
kaivartīmustakaṃ nāma gandhadravyaṃ taducyate ..
iti .. ʻkaivartīmustake klībaṃ śonake nākuṭaṃ naṭaḵ iti ca . kaivartī pṛthakpadamiti kecit . rūpabhedāt strīliṅgam . napuṃsakamapi . ʻkaivartaṃ mustakaṃ tacca tathā ca karivallabham iti tantrāntaroktatvādityāhuḥ . śeṣe—
ʻplavanaṃ kartanaṃ mustā sugandhiḥ karṇapūrakaḥ .
śakulādaśvetamadhyo nādeyapiṭharāvapi ..
iti . tathā ca vaijayantyām—
ʻjalamuste tu plavanaṃ gonardaṃ paripelavam .
kuṭannaṭaṃ daśapuraṃ gopuraṃ vartakaṃ plavam .. (pṛ. 61, ślo. 201)
iti . jalamustānāmāni . ʻkaivaḍimustalu .. granthiparṇaṃ—kukkure . śeṣe—
ʻbarhapuṣpaṃ barhicūḍaṃ śukapuṣpaṃ śukacchadam .
vikacaṃ śukabarhaṃ ca haritaṃ śīrṇalomakam ..
iti . granthiparṇanāmāni . ʻgaṃdivanamupaccākunnumācipatrinni .. 131-2 .. </Amarapadaparijata>
%%p. 02.295
AK.02.04.133ab marunmālā tu piśunā spṛkkā devī latā laghuḥ .
AK.02.04.133cd samudrāntā vadhūḥ koṭivarṣā laṅkopiketyapi .. 133 ..
<Amarapadavivrti ><AK.02.04.133>  
marunmāleti—marutaḥ mālā asyā iti marunmālā . padadvayaṃ vā . marutā tulyatvāt marut . mālākāratvāt mālā . gandhaṃ piṃśati sūcayatīti piśunā . ʻpiśa avayave . spṛśati dūrasthaṃ gandheneti spṛkkā . ʻspṛśa saṃsparśane . devaputrīsaṃjñakatvād devī . latārūpatvāt latā . laghutvāt laghuḥ . dūraprasaraṇāt samudrāntā . uhyate parimalena vadhūḥ . ʻvaha prāpaṇe . koṭibhiragrābhirmadhu varṣatīti koṭivarṣā . ʻvṛṣa secane . laṅkāyāmupyate laṅkopikā . ʻḍuvap bījasantāne . laṅkopikānāmāni . ʻspṛkkayanugandhadravyamupellü .. 133 .. </Amarapadavivrti> 
<Amarapadaparijata><AK.02.04.133>  
marunmālā—laṅkopiketyapi . śeṣe—ʻspṛṅnirmālyā paṅkamuṣṭirmālā ca brāhmaṇī marut . tathā ca vaidyake—
ʻspṛṅnīrutā paṅkamuṣṭirmālā devī latā guruḥ
devaputrī devajātā sitā paṅkajamuṣṭikā ..
sundarī ca marutkoṭivarṣā nirmālikā vadhūḥ .
laṅkopikā brāhmaṇī ca nirmālyā piśunā tathā ..
iti . spṛkkānāmāni . ʻpikkaceṭṭü .. 133 .. </Amarapadaparijata>
%%p. 02.296
AK.02.04.134ab tapasvinī jaṭā māṃsī jaṭilā lomaśā misī .
AK.02.04.134cd tvakpatramutkaṭaṃ bhṛṅgaṃ tvacaṃ codaṃ varāṅgakam .. 134 ..
<Amarapadavivrti ><AK.02.04.134>  
tapasvinīti—jaṭāyogasāmyāt tapasvinī . jaṭāḥ santyasyā iti jaṭā . jaṭilā ca māṃsasadṛśāvayavatvāt māṃsī . jaṭāmāṃsīti vā pāṭhaḥ . lomānīva jaṭā asyāḥ santīti lomaśā . masyatīti misī . ʻmasī pariṇāme . jaṭāmāṃsīnāmāni . ʻjaṭāmāṃsianeḍi gandhadravyamü .. tvagbhūyastvāt tvak . tvacaṃ ca . patramiśritatvāt patram . atitīkṣṇatvād utkaṭam . bhṛṅgakārṣṇyasāmyād bhṛṅgam . agni codayatīti codam . ʻcuda preraṇe . cocamiti vā pāṭhaḥ . varaṃ śreṣṭhamaṅgamasyeti varāṅgakam . varāṅgakanāmāni . ʻlavaṅgapuceṭṭü .. 134 .. </Amarapadavivrti>
<Amarapadaparijata><AK.02.04.134>  
tapasvinī—misī . ʻsyānmāṃsyāṃ śatapuṣpāyāṃ madhurāyāṃ misī striyām iti rabhasakośapāṭhāt misī . ʻjaṭilā lomaśī māṃsī tapasvinyāmiṣī miṣī iti vaijayantīpāṭhāt (pṛ. 131, ślo. 100) miṣī . śeṣe—
ʻstriyāṃ tapasvipiśitapiśācāmbārthavācakāḥ .
tathā bhūtajaṭā kṛṣṇajaṭā hiṃsrā ca pūtanā ..
striyāṃ vartamānāstapasvyādiparyāyā jaṭāmāṃsīnāmāni bhavanti . yathā tapasvinī tāpasī piśitī māṃsī piśācī kravyādī ambā mātā jananītyādayaḥ . jaṭāmāṃsīnāmāni . ʻjaṭāmāṃsi .. tvakpatraṃ—varāṅgakam . tvakpatramekapadamiti kecit . ʻmukharodaṃ priyaṃ varṇaṃ valkaṃ surabhivalkalam iti vaidyake . lavaṅgadrumatvaco nāmāni . ʻlavaṅgapucekkö .. 134 .. </Amarapadaparijata>
%%p. 02.297
AK.02.04.135ab karcūrako drāviḍakaḥ kālyako vedhamukhyakaḥ .
AK.02.04.135cd oṣadhyo jātimātre syurajātau sarvamauṣadham .. 135 ..
<Amarapadavivrti ><AK.02.04.135>  
karcūraka iti—karjati rogāniti karcūrakaḥ . ʻkarja vyathane . drāvayati rogāniti drāviḍakaḥ . ʻdru gatihiṃsākauṭilyeṣü . kalyaṃ nirāmayaṃ karotīti kālyakaḥ . plīhādirogavedhe mukhyatvāt vedhamukhyakaḥ . ʻvyadha tāḍane . karcūrakanāmāni . ʻgandhakacoramü .. jātimātre phalapākādivyaktimātre vartamāna oṣadhiśabdaḥ ikārānta īkārānto vā striliṅgo bhavati . ajātau phalapākādivyakteranyatra vartamāna oṣadhiśabdaḥ auṣadhamityakārāntanapuṃsakaliṅgo bhavati .. 135 .. </Amarapadavivrti>
<Amarapadaparijata><AK.02.04.135>  
karcūrako—vedhamukhyakaḥ . dravyāvalyām—
ʻkarcūro gandhamūlaśca dravikaḥ kālya eva ca .
vedhamukhyo durlabhaśca kasyacitsaṃmatā śacī ..
iti . karcūranāmāni . ʻkacūramü .. oṣadhyo—syuḥ . vanaspativānaspatyakṣupolapalatātṛṇatvaksārādibhedabhinnodbhijjātimātre oṣadhyo vartante . ʻkṛdikārād . . .  iti vā ḍīṣ . ʻoṣadhyaḥ phalapākāntā latā gulmāśca vīrudhaḵ iti kāśikā (pṛ. 449, sū. 8. 4. 6) . udbhijjātināma . ʻceṭlu modalayinavi .. ajātau—auṣadham . rogaharaṃ phalamūlaghṛtacūrṇakṣaudrādisarvamauṣadhaṃ syāt . ʻoṣadherajātaü (5. 4. 37) ityaṇ . ʻmandü .. 135 .. </Amarapadaparijata>
AK.02.04.136ab śākākhyaṃ patrapuṣpādi taṇḍulīyo'lpamāriṣaḥ .
AK.02.04.136cd viśalyāgniśikhānantā phalinī śakrapuṣpikā .. 136 ..
<Amarapadavivrti ><AK.02.04.136>  
śākākhyamiti—śakyate bhoktumaneneti śākam . ʻśaklṛ śaktaü . patrapuṣpādi śākākhyaṃ śākanāmakam . atra ślokaḥ—
ʻmūlapatrakarīrāgraphalakāṇḍādirūḍhakam .
tvak puṣpaṃ kavacaṃ ceti śākaṃ daśavidhaṃ smṛtam ..
iti . laghutaṇḍulābhabījayogāt taṇḍulīyaḥ . alpaṃ saṃmardanaṃ mṛṣyati sahata ityalpamāriṣaḥ . ʻmṛṣa sahane . alpāmapi māriṃ vyādhiṃ syatīti vā . ʻṣo'ntakarmaṇi . taṇḍulīyanāmanī . ʻcirrikūrapellü .. vigataṃ śalyamasyā iti viśalyā . garbhabhedakatvād agniśikheva tiṣṭhatītyagniśikhā . bahudeśavyāpitvād anantā . phalāni santyasyā iti phalinī . śakrapriyapuṣpatvāt śakrapuṣpikā . śakrapuṣpyapīti vā pāṭhaḥ . agniśikhānāmāni . ʻvennavedurukūrö .. 136 .. </Amarapadavivrti>
<Amarapadaparijata><AK.02.04.136> 
śākākhyaṃ—puṣpādi . patrapuṣpaphalamūlādirūpabhojyaṃ śākaśabdavācyaṃ bhavati .
ʻmūlapatrakarīrāgraphalakāṇḍādirūḍhajāḥ .
puṣpaṃ tvak kavacaṃ ceti śākaṃ daśavidhaṃ smṛtam ..
ʻkrūrö .. taṇḍulīyo—māriṣaḥ .
ʻmāriṣe jīvaśākaḥ syādatrālpe taṇḍulīyakaḥ .
meghanādo vigaṇḍīram ..
iti yādavavacanāt . ʻcirrikūrö . māriṣaḥ, jīvaḥ, śākanāma . ʻtoṃbakūrö .. viśalyā—śakrapuṣpyapi . phalinīśākanāmāni . ʻnādaṃṭijālukūra . ade tarigorrānunnü .. ʻtindukākārapatrastu viṭapāgniśikhā matȫ .. 136 ..  </Amarapadaparijata>
%%p. 02.298
AK.02.04.137ab syādṛkṣagandhā chagalāṇḍyāvegī vṛddhadārakaḥ .
AK.02.04.137cd juṅgo brāhmī tu matsyākṣī vayaḥsthā somavallarī .. 137 ..
<Amarapadavivrti ><AK.02.04.137>  
syāditi—ṛkṣavat krimīn gandhayate'rdayatīti ṛkṣagandhā . ʻgandha ardane . chagalasyājasyevāṇḍānyasthīnyasyā iti chagalāṇḍī . chagalāṅgīti vā pāṭhaḥ . dhātuvṛddhikaratvād āvego'syā astīti āvegī . vṛddhatvaṃ dārayatīti vṛddhadārakaḥ . ʻdṝ vidāraṇe . juṅgati kaphālpādidoṣān varjayatīti juṅgaḥ . ʻjugi varjane . ṛkṣagandhānāmāni . ʻboddi kūrapellü .. pāvanatvāt brāhmī . matsyākṣitulyapuṣpatvāt matsyākṣī . vayasi tiṣṭhatīti vayaḥsthā ʻṣṭhā gatinivṛttaü . somavat śītavīryatvāt somavallarī . brāhmīnāmāni . ʻponnagaṇṭikūrapellü .. 137 .. </Amarapadavivrti>
<Amarapadaparijata><AK.02.04.137>  
syādṛkṣagandhā—juṅgaḥ . juṅgākhyaśākanāmāni . ʻboddhikūrö .. brāhmī tu . maṇḍūkabrahmīnāma . ʻbrāhmī kapotavegā syānmāṇḍūkīti suvarcalȫ iti vaijayantī .. matsyākṣī . lohamārakanāma . ʻponnagaṃṭi .. ʻmatsyākṣyāṃ śālaśāriṇḍau pattūro lohamārakaḵ iti vaijayantī (pṛ. 58, ślo. 156) .. vayasthā—vallarī . somavallarīnāmāni . ʻsemedakūrö . ʻbrahmyāṃ satyavatī brāhmī matsyākṣī somavallarī iti vaijayantī (pṛ. 57, ślo. 144) .. 137 .. </Amarapadaparijata>
%%p. 02.299
AK.02.04.138ab paṭuparṇī haimavatī svarṇakṣīrī himāvatī .
AK.02.04.138cd hayapucchī tu kāmbojī māṣaparṇī mahāsahā .. 138 ..
<Amarapadavivrti ><AK.02.04.138>  
paṭuparṇīti—paṭūni śreṣṭhāni parṇānyasyā iti paṭuparṇī . himavati pracuratvād haimavatī . svarṇavarṇaṃ kṣīramasyā iti svarṇakṣīrī . himaṃ śītalatvamasyā iti himāvatī . svarṇakṣīrīnāmāni . ʻkaṃkoṣṭupuceṭṭü .. hayapucchābhaśākhātvād hayapucchī . kāmbojadeśe bhavā kāmbojī . māṣasyeva parṇānyasyā māṣaparṇī . mahān rogaḥ sahyate'nayā mahāsahā . ʻṣaha marṣaṇe . māṣaparṇīnāmāni . ʻkāruminumü .. 138 .. </Amarapadavivrti>
<Amarapadaparijata><AK.02.04.138>  
paṭuparṇī—himāvatī . śeṣe—ʻkṣīriṇī kāñcanāhvā ca tiktadugdhā ca karṣiṇī . hemadugdhikānāmāni . ʻreḍaṃḍhivārinānāvālü .
ʻhemapītaṃ payastasyā himavadbhūmisaṃbhavā .
sā nāgajihvikākārā tanmūlaṃ vaṇigauṣadham ..
hayapucchī—mahāsahā . vanamāṣanāmāni . ʻkāruminumü .. 138 .. </Amarapadaparijata>
%%p. 02.300 
AK.02.04.139ab tuṇḍikerī raktaphalā bimbikā pīluparṇyapi .
AK.02.04.139cd barbarā kabarī tuṅgī kharapuṣpājagandhikā .. 139 ..
<Amarapadavivrti ><AK.02.04.139>  
tuṇḍikerīti—tuṇḍikamoṣṭhabimbamiyartyanukarotīti tuṇḍikerī . ʻṛ gataü . raktavarṇaphalatvād raktaphalā . phalairoṣṭhabimbamanukarotīti bimbikā . pīloriva parṇānyasyāḥ pīluparṇī . tuṇḍikerīnāmāni . ʻdoṇḍaceṭṭupellü .. kuṭilahrasvakeśābhatvād barbarā . kabarī ca . viruddhalakṣaṇayā tuṅgatvāt tuṅgī . kharāṇi paruṣāṇi puṣpāṇyasyāḥ kharapuṣpā . ajasyeva gandho'syā asatīti ajagandhikā . kharapuṣpānāmāni .. ʻvāyaṇṭaceṭṭapellü .. 139 .. </Amarapadavivrti>
<Amarapadaparijata><AK.02.04.139>  
tuṇḍikerī—pīluparṇyapi . bimbilatānāmāni . ʻdoṃḍö .. barbarā—ajagandhikā . barbarāśākanāmāni . ʻdāyiṃṭö .. 139 .. </Amarapadaparijata>
AK.02.04.140ab elāparṇī tu suvahā rāsnā yuktarasā ca sā .
AK.02.04.140cd cāṅgerī cukrikā dantaśaṭhāmbaṣṭhāmlaloṇikā .. 140 ..
<Amarapadavivrti ><AK.02.04.140>  
elāparṇīti—elāyā iva parṇānyasyā iti elāparṇī . suṣṭhu vahatyāmodamiti suvahā . ʻvaha prāpaṇe . rasyata iti rāsnā . ʻrasa āsvādane . yuktaḥ priyo raso'syā iti yuktarasā . elāparṇīnāmāni . ʻsannarāsnamupellü .. cāṅgaṃ dantapaṭutvamīrayati apagamayatīti cāṅgerī . cakantyaneneti cukraḥ amlaḥ . tadyogāt cukrikā . ʻcaka tṛptaü . cukkiketi vā pāṭhaḥ . cukkayanti vyathante'syā uṣṇavīryatvāt cukkikā . ʻcukka vyathane . āmlatvād dantānāṃ śaṭhaṃ karotīti dantaśaṭhā . amveva tiṣṭhatīti ambaṣṭhā . amlarasena dantān lunātīti amlaloṇikā . ʻlūñ chedane . amlaloṇikānāmāni . ʻpulicintapellü .. 140 .. </Amarapadavivrti>
<Amarapadaparijata><AK.02.04.140>  
elāparṇī—yuktarasā ca sā . rāsnānāmāni . ʻkāruyālaki .. cāṅgerī—amlaloṇikā . vaidyake—ʻkṣudrāmlikā tu cāṅgerī loṇikā cāmlaloṇikȫ . iti . cāṅgerīnāmāni . ʻpuluciṃcalam . ambarohiketi pāṭhaḥ sādhuḥ . ambaroliketi kecit .. 140 .. </Amarapadaparijata>
%%p. 02.301
AK.02.04.141ab sahasravedhī cukro'mlavetasaḥ śatavedhyapi .
AK.02.04.141cd namaskārī gaṇḍakālī samaṅgā khadiretyapi .. 141 ..
<Amarapadavivrti ><AK.02.04.141>  
sahasravedhīti—sahasrasaṃkhyākairmūlairbhuvaṃ vidhyatīti sahasravedhī . śatavedhī ca . cukkayanti vyathante'smāduṣṇavīryāt cukraḥ . ʻcukka vyathane . amlarasasaṃyukto vetasaḥ amlavetasaḥ . amlavetasanāmāni . ʻpulla prabbalipellü .. añjalirūpatvānnamaskarotīva namaskārī . gaṇḍeṣu granthiṣu kālimāsyā astīti gaṇḍakālī . samantādaṅgatīti samaṅgā . ʻagi gataü . samyagaṅgānyasyā iti vā . khadiravat kṛṣṇasūkṣmaparṇatvāt khadirā . khadirānāmāni . ʻmunugudāmarapellü .. 141 .. </Amarapadavivrti>
<Amarapadaparijata><AK.02.04.141>  
sahasravedhī—śatavedhyapi . amlavetasanāmāni . ʻamlavetasamü . namaskārī—khadiretyapi . vaidyake—
ʻraktapādī śamīpatrā samaṅgāñjalikārikā .
lajjālurgaṇḍakārī ca rāsnā khadiriketyapi ..
iti . añjalikārikānāmāni . ʻmuṇugudāmarö .. 141 .. </Amarapadaparijata>
%%p. 02.302
AK.02.04.142ab jīvantī jīvanī jīvā jīvanīyā madhusravā .
AK.02.04.142cd kūrcaśīrṣo madhurakaḥ śṛṅgahrasvāṅgajīvakāḥ .. 142 ..
<Amarapadavivrti ><AK.02.04.142>  
jīvantīti—jīvanti prāṇino'nayeti jīvantī . jīvanī . jīvā . jīvanīyā ca . ʻjīva prāṇadhāraṇe . madhu sravatīti madhusravā . ʻsru gataü . jīvantīnāmāni . ʻpālakūrapellü .. kūrcavat śmaśrubat śīrṣamasyeti kūrcaśīrṣaḥ . madhuratvāt madhurakaḥ . śṛṅgābhāvayavayogāt śṛṅgaḥ . hrasvānyaṅgānyasya hrasvāṅgaḥ . jīvayatīti jīvakaḥ . jīvakanāmāni . ʻjīvakamusugandhadravyamupellü .. 142 .. </Amarapadavivrti>
<Amarapadaparijata><AK.02.04.142>  
jīvantī—madhusravā . jīvantīnāmāni .
ʻcakṣuṣyā sarvadoṣaghnī jīvantī madhurā himā .
iti dhanvantariḥ (dha. ni. 1. 141) . ʻpālakūrö .. kūrcaśīrṣo—jīvakāḥ . śeṣe—ʻdīrghāyuḥ sarjakaḥ svāduḥ prāṇadaścirajīvyapi . jīvakanāmāni . ʻjīvakamü .. 142 .. </Amarapadaparijata>
AK.02.04.143ab kirātatikto bhūnimbo'nāryatikto'tha saptalā .
AK.02.04.143cd vimalā sātalā bhūriphenā carmakaṣetyapi .. 143 ..
<Amarapadavivrti ><AK.02.04.143>  
kirātatikta iti—tiktarasayogāt tiktaḥ, kirātadeśe bhavastiktaḥ kirātatiktaḥ . bhuvi nimbo bhūnimbaḥ . anāryāḥ kirātāḥ taddeśe bhavastiktaḥ anāryatiktaḥ . bhūnimbanāmāni . ʻnelavemupellü .. sapati svāvayaveṣu sametā saptalā . ʻṣapa samavāye . vigataṃ malamanayeti vimalā . sātaṃ sukhaṃ lātīti sātalā . satāṃ sukhaṃ lātīti vā . bhūrayaḥ phenavindavo'syāḥ santīti bhūriphenā . carma kaṣatīti carmakaṣā . ʻkaṣa hiṃsāyām . carmakaseti pāṭhe carma kasati vardhate'treti carmakasā . ʻkasa gataü . saptalānāmāni . ʻsambarenipellü .. 143 .. </Amarapadavivrti>
<Amarapadaparijata><AK.02.04.143>  
kirātatikto—anāryatiktaḥ . bhūnimbanāmāni . ʻnelavemü . anuktam—ʻkākajaṅghā tu śārṅgaṣṭhā ṣaḍaśrā ca vilomikȫ . ʻvelamalandi . sa bhūnimbāvāntarabhedaḥ .. atha saptalā—carmakaṣetyapi . carmeva kasati vardhata iti carmakaseti dantyopadhaḥ subhūtiṭīkāyāṃ vyutpāditaḥ . sātalānāmāni .
ʻphenābhabinduyukteyaṃ paścāddeśasamudbhavā .
sātariṣyeva vikhyātā gandhadravyaṃ vaṇigdhanam ..
ʻsaṃbareṇi .. 143 .. </Amarapadaparijata>
%%p. 02.303
AK.02.04.144ab vāyasolī svādurasā vayaḥsthātha makūlakaḥ .
AK.02.04.144cd nikumbho dantikā pratyakśreṇyudumbaraparṇyapi .. 144 ..
<Amarapadavivrti ><AK.02.04.144>  
vāyasolīti—vāyasavadulati calatīti vāyasolī . ʻula saṃcalane . avalīyata iti vā . ʻlī śleṣaṇe . svādū raso'syā iti svādurasā . vayasi sthīyate'nayeti vayaḥsthā . kāyastheti pāṭhe kāye budhne tiṣṭhatīti kāyasthā . ʻṣṭhā gatinivṛttaü . vayaḥsthānāmāni . ʻkārugolimi .. maṅkyate citratvāt makūlakaḥ . ʻmaki maṇḍane . rasādhāratvena niścitaḥ kumbho nikumbhaḥ . kaphādidoṣāḥ dāmyantyupaśāmyantyanayeti dandikā . ʻdamu upaśamane . pratyak tiryak parṇaśreṇayo'syāḥ santīti pratyakśreṇī . udumbarasyeva parṇānyasyā udumbaraparṇī . dantikānāmāni . ʻdanticeṭṭupellü .. 144 .. </Amarapadavivrti>
<Amarapadaparijata><AK.02.04.144>  
vāyasolī—vayaḥsthā . kāyastheti kecit . atra kālikā kākolī śuklādayaḥ śabdāśca . gauḍadeśaprasiddhakākolīnāmāni . ʻkākolīkārukorinni .. atha makūlakaḥ—udumbaraparṇyapi . dantīnāmāni . ʻdanticeṭṭü .. 144 .. </Amarapadaparijata>
%%p. 02.304
AK.02.04.145ab ajamodā tūgragandhā brahmadarbhā yavānikā .
AK.02.04.145cd mūle puṣkarakāśmīrapadmapatrāṇi pauṣkare .. 145 ..
<Amarapadavivrti ><AK.02.04.145>  
ajamodeti—ajasyeva modo gandho'syā astīti ajamodā . ugro gandho'syā ugragandhā . brahmasaṃbandhitvāt darbhākāratvācca brahmadarbhā . yavānīva sūkṣmapuñjasarūpatvād yavānikā . ajamodānāmāni . ʻajamodamanunomamupellü .. sthalapadminīmūlatvena puṣkarasya mūlamidaṃ puṣkaram . kāśmīradeśe bhavaṃ kāśmīram . padmasyeva patrāṇyasya padmapatram . puṣkarasyedaṃ pauṣkaram . puṣkaramūlanāmāni . ʻpuṣkaramūlamupellü .. 145 .. </Amarapadavivrti>
<Amarapadaparijata><AK.02.04.145>  
ajamodā—yavānikā . iyaṃ dvividhā . ekā gandhadravyam . aparā kṣetrajā . dvayornāmāni . ʻajamodamunnu vomamunnü .. mūle—pauṣkare . pauṣkare mūle puṣkarakāśmīrapadmapatrāṇi syuḥ . dravyāvalyāṃ tu—
ʻmūlaṃ puṣkaramūlaṃ ca pauṣkaraṃ puṣkarāhvayam .
kāśmīraṃ puṣkarajaṭācīraṃ tat padmapatrakam ..
śvāsāribrahmatīrthaṃ ca padmakaṃ puṇyasāgaram ..
iti mūlapauṣkaraśabdau paryāyatvenoktau .. 145 .. </Amarapadaparijata>
AK.02.04.146ab avyathāticarā padmā cāraṭī padmacāriṇī .
AK.02.04.146cd kāmpilyaḥ karkaśaścandro raktāṅgo rocanītyapi .. 146 ..
<Amarapadavivrti ><AK.02.04.146>  
avyatheti—na vyathate'nayeti avyathā . ʻvyatha bhayacalanayoḵ . atyarthaṃ carati vyāpnotīti aticarā . ʻcara gatibhakṣaṇayoḵ . padmasādṛśyāt padmā . carati vyāpnotīti cāraṭī . padmamiva caratīti padmacāriṇī . ʻmeṭṭa (kāśmīradeśapu) dāmarapellü .. kampilyākhyadeśe bhavaḥ kāmpilyaḥ . kaṭutiktoṣṇarūpatvāt kṛṇotīti karkaśaḥ . ʻkṛñ hiṃsāyām . rogaharaṇena candayatyāhlādayatīti candraḥ. ʻcadi āhlādane . raktamaṅgamasyeti raktāṅgaḥ . rocayati raktaparṇeneti rocanī . ʻruca dīptaü . rocanīnāmāni . ʻkampillamupellü .. 146 .. </Amarapadavivrti>
<Amarapadaparijata><AK.02.04.146>  
avyathā—padmacāriṇī . śeṣe—ʻpadmāvatī gandhamūlā lakṣmīḥ śreṣṭhā ca puṣkarȫ . sthalapadminīnāmāni . ʻmeṭṭadāmarö .. kāmpilyaḥ—rocanītyapi . ʻrajato rohītāṅgaśca karkaśo raktacūrṇakaḥ . karambaḥ syāt itīnduḥ . kāmpilyanāmāni . ʻkampillamü .. 146 .. </Amarapadaparijata>
%%p. 02.305
AK.02.04.147ab prapunnāṭastveḍagajo dadrughnaścakramardakaḥ .
AK.02.04.147cd padmāṭa uraṇākṣaśca palāṇḍustu sukandakaḥ .. 147 ..
<Amarapadavivrti ><AK.02.04.147>  
prapunnāṭa iti—prakarṣeṇa pumāṃsaṃ nāṭayatīti prapunnāṭaḥ . prakarṣeṇa punātīti vā . ʻpūñ pavane . balaṃ prapuṇatīti prapuṇṇāṭa iti vā pāṭhaḥ . ʻpuṇa karmaṇi śubhe . edābhapuṣpatvād eḍaḥ . gajyata iti gajaḥ . ʻgaja śabde . eḍaścāsau gajaśca eḍagajaḥ . dadruṃ rogaṃ hantīti dadrughnaḥ . cakrāṇi dadrumaṇḍalāni mṛdnāti nāśayatīti cakramardakaḥ . ʻmṛda kṣode . padmavadaṭati caratīti padmāṭaḥ . ʻaṭa paṭa gataü . uraṇo meṣastadakṣisadṛśapuṣpatvād uraṇākṣaḥ . uraṇākhya iti vā pāṭhaḥ . tadoraṇasya meṣasyākhyā asyeti . padmāṭanāmāni . ʻtagirasaceṭṭupellü .. kaphaṃ piparti pūrayatīti palāṇḍuḥ . ʻpa pālanapūraṇayoḵ . śobhanaḥ kando'syāstīti sukandakaḥ . palāṇḍunāmanī .. ʻnīrullīperü .. 147 .. </Amarapadavivrti>
<Amarapadaparijata><AK.02.04.147>  
prapunnāṭaḥ—uraṇākṣaśca . ʻprapunnaṭaḥ prapunnāḍo dadrupāmanighātakaḵ iti vaidyake . prapunnāṭanāmāni . ʻtaṃṭepuceṭṭü .. palāṇḍustu sukandakaḥ . palaṇḍuśca palaṇḍaśca palāṇḍunāmanī . ʻnīrulli .. 147 .. </Amarapadaparijata>
%%p. 02.306
AK.02.04.148ab latārkadurdrumau tatra harite'tha mahauṣadham .
AK.02.04.148cd laśunaṃ gṛñjanāriṣṭamahākandarasonakāḥ .. 148 ..
<Amarapadavivrti ><AK.02.04.148>  
latārka iti—latābhiḥ śākhābhirarcyata iti latārkaḥ . apavitratvena duṣṭo drumo durdrumaḥ . haritapalāṇḍunāmanī . ʻpaccaninīrulliperü .. mahacca tadauṣadhaṃ ca mahauṣadham . aśyate bhujyata iti laśunam . ʻaśa bhojane . gṛñjyate kutsitaṃ śabdyata iti gṛñjanaḥ . ʻgṛji śabde . na riṣyatītyariṣṭa . ʻriṣa hiṃsāyām . mahān kando yasya saḥ mahākandaḥ . ṣaṭsu raseṣu ekenāmlarasenonaḥ rasonakaḥ . laśunanāmāni . ʻvellullipellü .. 148 .. </Amarapadavivrti>
<Amarapadaparijata><AK.02.04.148>  
latārkadurdrumau—harite . haritapalāṇḍunāmanī . ʻpaccaninīrulli . atha mahauṣadhaṃ—rasonakāḥ . laśunanāmāni . ʻvellulli . vaidyake tu—
ʻlaśunaṃ dīrghapatraṃ ca picchāgandho mahauṣadham .
palaṇḍuśca palāṇḍuśca latārkaśca patākikā ..
gṛñjano yavaneṣṭaśca palāṇḍordaśa jātayaḥ ..
ityuktam .. 148 .. </Amarapadaparijata>
AK.02.04.149ab punarnavā tu śothaghnī vitunnaṃ suniṣaṇṇakam .
AK.02.04.149cd syādvātakaḥ śītalo'parājitā śaṇaparṇyapi .. 149 ..
<Amarapadavivrti ><AK.02.04.149>  
punarnaveti—punaḥ punarnavo bhavatīti punarnavā . punarbhava iti vā pāṭhaḥ . śothaṃ hantīti śothaghnī . śophaghna iti vā pāṭhaḥ . ʻhana hiṃsāgatyoḵ . śothaghnīnāmanī . ʻgalijeruperü .. vitudyate viśeṣeṇa chidyata iti vitunnam . ʻtuda vyathane . suṣṭhu niṣīdanti guṇā atreti suniṣaṇṇakam . ʻṣadlṛ viśaraṇagatyavasādaneṣü . vitunnanāmanī . niruceñcalipellu .. vātaṃ karotīti vātakaḥ . ata eva śītaṃ lātīti śītalā . rogairaparājitatvād aparājitā . śaṇasyeva parṇānyasyāḥ śaṇaparṇī . śaṇaparṇīnāmāni . ʻsomidapuceṭṭupellü .. 149 .. </Amarapadavivrti>
<Amarapadaparijata><AK.02.04.149>  
punarnavā—śophaghnī . punarnavānāmanī . ʻgalijerü .
ʻśobhaghnyāṃ pūraṇā pūrī varṣābhvī jīvabodhinī ..
punarnavā ca raktāyāṃ tasyāṃ yogyā kaṭillakā .
śvetāyāṃ vṛściko'lpāyāṃ dīrghapatrī viṭāṭikā ..
asyā jātyantare svalpe pūraṇī hastipūraṇī ..
iti vaijayantī (pṛ. 57, ślo. 145-7) . vitunnaṃ suniṣaṇṇakam . jalacukrikānāmāni . ʻnīruciṃcilam . syādvātakaḥ—śaṇaparṇyapi .
ʻbalāparājitā moṭā syandā śītalavātalaḥ .
ityāyurvedaprakāśoktyā śītalavātala ityekapadamiti kecit . śaṇaparṇīnāmāni . ʻsomidam .. 149 .. </Amarapadaparijata>
%%p. 02.307  
AK.02.04.150ab pārāvatāṅghriḥ kaṭabhī paṇyā jyotiṣmatī latā .
AK.02.04.150cd vārṣikaṃ trāyamāṇā syāt trāyantī balabhadrikā .. 150 ..
<Amarapadavivrti ><AK.02.04.150>  
pārāvatāṅghririti—pārāvatāṅghrisadṛśāvayavayogāt pārāvatāṅghriḥ . kaṭatyāvṛṇotīti kaṭabhī . ʻkaṭe varṣāvaraṇayoḵ . paṇyate stūyata iti paṇyā . ʻpaṇa vyavahāre stutau cö . jyotiruṣṇamasyā astīti jyotiṣmatī . dūraprasarāt latā . jyotiṣmatīnāmāni . ʻekkuḍudiṃgepellü .. varṣāsu bhavaṃ vārṣikam . rogebhyastrāyata iti trāyamāṇā . ʻtraiṅ pālane . trāyantī ca . balena prāṇena bhadratvāt balabhadrikā . trāyamāṇānāmāni . ʻkaṭugānugupellü .. 150 .. </Amarapadavivrti>
<Amarapadaparijata><AK.02.04.150>  
pārāvatāṅghriḥ—latā . śeṣe—
ʻjyotiṣkā sāgnibhā sā ca lavaṇoktā ca durmadā .
syātsuparṇalatā caidyā triparṇī kiṃśukāpi ca ..
jyotiṣmatīnāmāni . ʻmānerudīgö .. vārṣikaṃ—balabhadrikā . trāyantīnāmāni . ʻkalukrāntö .. 150 .. </Amarapadaparijata>
%%p. 02.308
AK.02.04.151ab viṣvaksenapriyā ghṛṣṭirvārāhī badareti ca .
AK.02.04.151cd mārkavo bhṛṅgarājaḥ syāt kākamācī tu vāyasī .. 151 ..
<Amarapadavivrti ><AK.02.04.151>  
viṣvaksenapriyeti—viṣvaksenasya priyā viṣvaksenapriyā . varāhairghṛṣyata iti ghṛṣṭiḥ . ʻghṛṣa saṃkarṣaṇe . varāhairākrāntā vārāhī . badati sthirībhavatīti badarā . ʻbada sthairye . vārāhīnāmāni . ʻpāṃcitīṃgepellü .. mārkaḥ saṃparkaḥ auṣadheṣu taṃ vātīti mārkavaḥ . ʻvā gatigandhanayoḵ . bhṛṅgavad rājate bhṛṅgarājaḥ . ʻrājṛ dīptaü . bhṛṅgarājanāmanī . ʻguṃṭagalagarapellü .. kākān mañcata iti kākamācī . ʻmaci dhāraṇocchrāyapūjaneṣü . kākamūcīti pāṭhe kākavarṇena mūyate saṃbadhyata iti kākamūcī . ʻmūṅ bandhane . vāyasavarṇarasatvād vāyasī . ʻkāṃciceṭṭupellü .. 151 .. </Amarapadavivrti>
<Amarapadaparijata><AK.02.04.151>  
viṣvaksenapriyā—badaretyapi . yadrasayogena takrastyānatā tallatānāmāni . ʻpāṃcitīṃge .. mārkavo—syāt . dravyāvalyām—
ʻaṅgārako bhṛṅgarājo bhṛṅgaḥ syāt keśarañjanaḥ .
bhṛṅgārakeśarāgā ca bhṛṅgarājārthavācakāḥ ..
iti . bhṛṅgarājanāmāni . ʻguṃṭakalagarö . kākamācī—vāyasī . vaidyake—ʻkākārthebhyaḥ parā mācī kākasāhvā ca vāyasī iti . anena dhvāṅkṣamācītyādirapi . kākī karaṭetyādiśca . kākamācīnāmāni . ʻkāṃciceṭṭu . ade nallabuḍusarö .. 151 .. </Amarapadaparijata>
%%p. 02.309
AK.02.04.152ab śatapuṣpā sitacchatrāticchatrā madhurā misiḥ .
AK.02.04.152cd avākpuṣpī kāravī ca sāraṇī tu prasāriṇī .. 152 ..
AK.02.04.153ab tasyāṃ kaṭaṃbharā rājabalā bhadrabaleti ca .
<Amarapadavivrti ><AK.02.04.152>  
śatapuṣpeti—bahupuṣpatvāt śatapuṣpā . sitacchatrābhāni puṣpāṇyasyā iti sitacchatrā . chatramatikrāntā aticchatrā . viruddhalakṣaṇayā madhuratvāt madhurā . masyati pariṇamatīti misiḥ . ʻmasī pariṇāme . avāñcyadhomukhāni puṣpāṇyasyā avākpuṣpī . kāreṇa yatnena vīyate khādyate, kaṭutiktatvāditi kāravī . ʻvī gativyāptiprajanakāntyasanakhādaneṣü . madhurānāmāni . ʻpeddasadāpapellü .. sāryate niḥsāryate pīḍānayeti sāraṇī . prasāriṇī ca . ʻsṛ gataü . kaṭiṃ śroṇyādyavayavaṃ bibharti puṣṇātīti kaṭaṃbharā . ʻḍubhṛñ dhāraṇapoṣaṇayoḵ . balapradavastuṣu rājavanmukhyatvād rājabalā . bhadraṃ balamasyā astīti bhadrabalā . prasāriṇīnāmāni . gontemagoruceṭṭupellü .. 152 .. </Amarapadavivrti>
<Amarapadaparijata><AK.02.04.152>  
śatapuṣpā—kāravī ca . śatapuṣpānāmāni . ʻsadāpö . sāraṇī—bhadrabaleti ca . prasāriṇīnāmāni . ʻgoṃtemagāru . dūsarö .. 152 .. </Amarapadaparijata>
%%p. 02.310
AK.02.04.153cd janī jatūkā jananī jatukṛccakravartinī .. 153 ..
AK.02.04.154ab saṃsparśātha śaṭī gandhamūlī ṣaḍgranthiketyapi .
AK.02.04.154cd karcūro'pi palāśo'tha kāravellaḥ kaṭillakaḥ .. 154 ..
AK.02.04.155ab suṣavī cātha kulakaṃ paṭolastiktakaḥ paṭuḥ .
<Amarapadavivrti ><AK.02.04.153-54>  
janīti—janayati śaityādikaṃ janī . jananī ca . ʻjanī prādurbhāve . jatu lākṣā tadvadrogakṣayaṃ karotīti jatūkā . jatukṛcca . cakre śākānāṃ samūhe vartata iti cakravartinī . ʻvṛtu vartane . śītaguṇatvāt samyak spṛśyate saṃsparśā . ʻspṛśa saṃsparśane . saṃsparśo'syā iti vā . cakravartinīnāmāni . ʻkīrindaceṭṭupellü .. śaṭati kaphādirogān nāśayatīti śaṭī . ʻśaṭa rujāviśaraṇagatyavasādaneṣü . gandhayuktaṃ mūlamasyā iti gandhamūlī . ṣaḍgranthayo'syāḥ santīti ṣaḍgranthikā . karcūṃ cūryate dahatīti karcūraḥ . ʻcūrī dāhe . pṛthupalāśatvāt palāśaḥ . vraṇasthaṃ palaṃ māṃsamaśnute vā . ʻaśū vyāptaü . gandhamūlīnāmāni . ʻgaṃṭlakacoramupellü .. kāreṇa prayatnena yaṣṭyādikamavalambya vellati calatīti kāravellaḥ . ʻvella calane . kaṭatyāvṛṇotīti kaṭillakaḥ . ʻkaṭe varṣāvaraṇayoḵ . suṣṭhu sūyate phalānīti suṣavī . ʻṣūñ prāṇiprasave . kāravellanāmāni . ʻkāṃkaraceṭṭü .. kutsitaṃ lakyate āsvādyata iti kulakam . ʻlaka āsvādane . paṭati saratīti paṭolaḥ . ʻaṭa paṭa gataü . tiktarasatvāt tiktakaḥ . dehapaṭutvayogāt paṭuḥ . kaṭuriti vā pāṭhe kaṭurasatvāt kaṭuḥ . paṭolanāmāni . ʻcendupoṭlaceṭṭü .. 153-4 .. </Amarapadavivrti>
<Amarapadaparijata><AK.02.04.153-54>  
janī—saṃsparśā . lākṣājanakalatāviśeṣanāmāni . ʻkāriṃdö . atha śaṭī . mūrdhanyopadhaḥ . gandhamūlī—palāśaḥ . granthikacoranāmāni . ʻgaṃṭlakacoramü . kāravellaḥ—suṣavī ca . kāravellanāmāni . ʻkāṃkarö . anuktam—ʻsukandarastu karkoṭaḵ . tadviśeṣanāmanī . ʻmaṭṭukāṃkarö .. atha kulakaḥ—paṭuḥ . vaidyake—
ʻpaṭolastiktakastiktastilakaḥ karkaśacchadaḥ .
rājimān bījagarbhaśca kuṣṭhahā kāsamardanaḥ ..
pratīkakarkaśau caiva tathā rājipaṭolakaḥ .
rājirājāmṛtāpāṇḍubhūtebhyaśca phalaḥ paraḥ ..
ravaṇaśceti ..
yādavastvāha—
ʻpaṭolikā hrasvaphalā kanyākubjā yavīyasī .
sā tiktā tiktaphalikā vanyā tiktapaṭolikā ..
iti . paṭolanāmāni . ʻpoṭlö .. ʻpaṭolāyāstu paryāyairyojayedbhiṣaguttamaḵ iti dhanvantarivacanāt (dha. ni. 1. 52) tiktapaṭolanāmānyapi . ʻceṃti poṭlānunnü .. 153-4 .. </Amarapadaparijata>
%%p. 02.311
AK.02.04.155cd kūṣmāṇḍakastu karkārururvāruḥ karkaṭī striyau .. 155 ..
AK.02.04.156ab ikṣvākuḥ kaṭutumbī syāt tumbyalābūrubhe same .
AK.02.04.156cd citrā gavākṣī gotumbā viśālā tvindravāruṇī .. 156 ..
<Amarapadavivrti ><AK.02.04.155-56>  
kūṣmāṇḍaka iti—kutsita ūṣmā aṇḍeṣu bījeṣu yasya kūṣmāṇḍakaḥ . tṛptiṃ karotīti karkaḥ . iyartīti aruḥ . ʻṛ gataü . karkaścāsāvaruśca karkāruḥ . kūṣmāṇḍanāmanī . ʻgummaḍipellü .. kaṭurasena jihvāmūrvatīti urvāruḥ . ʻurvī hiṃsāyām . karkāpekṣayā hrasvatvāt karkaṭī . urvārunāmanī . ʻdosaceṭṭupellü .. ikṣumapyakayati kuṭilayati tiktatveneti ikṣvākuḥ . ʻaka kuṭilāyāṃ gataü . kaṭutvena janaṃ tumbayati pīḍayatīti kaṭutumbī . ʻtubi adarśane ardane cö . kaṭutumbīnāmanī . ʻceṃdusorapellü .. tumbayati pittaṃ nāśayatīti tumbī . ʻtubi ardane . na lambate jale'dho na gacchati śuṣkadaśāyāmiti alābūḥ . ʻlabi śabde avasraṃsane cö . alābūnāmanī . ʻmaṃcisorapellü .. citrarūpaphalatvāt citrā . vṛṣabhākṣitulyapuṣpayogāt gavākṣī . gobhirbhakṣaṇena tumbyate gotumbā . ʻtuvi ardane . gavākṣīnāmāni . ʻpinnapāparapellü .. viśālaphalayogād viśālā . indra iva vṛṣabhākṣābhaiḥ phalaiḥ svadehaṃ vṛṇotīti indravāruṇī . ʻvṛñ varaṇe . indravāruṇīnāmanī . ʻpeddapāparö .. 155-6 .. </Amarapadavivrti>
<Amarapadaparijata><AK.02.04.155-56>  
kūśmāṇḍakaḥ—karkāruḥ . vaidyake—
ʻkūśmāṇḍaścitrakaḥ somaḥ pītapuṣpo nṛpātmajaḥ .
vanavāsaḥ puṇḍraphalaḥ kāliṅgīpītake striyau .
mahāphalā śākaphalā subhadrā śakulāpi ca ..
iti . vākcandrikāyāṃ tu—
ʻkūśmāṇḍastu kaliṅgaḥ syāccitrako garbhapātanaḥ .
iti . kūśmāṇḍanāmāni . ʻguṃmaḍi .. urvāruḥ—striyau . vaijayantyām—ʻbhīrustvirvārukarkaṭī, (pṛ. 58, ślo. 166) ʻcodanyurvārupālakyaḵ, ʻalpā sā rājakarkaṭī (pṛ. 58, ślo. 166) ʻcodanyurvārupālakyaḵ, ʻalpā sā rājakarkaṭī (pṛ. 58, ślo. 167) iti karkaṭīsāmānyanāmāni . ʻdosö .. śeṣe—ʻsukhavāsī śīrṇavṛntastīvragandhaḥ suvāsakaḵ . tadviśeṣanāmāni . ʻkorubuḍamö . śeṣe—
ʻtriliṅgyāṃ trapusetrālaṃ ḍardinī hastiparṇinī .
vipāṇḍuścidviṭīmūtraphalaḥ syāt tiktakarkaṭī ..
trapusā itrālamiti chedaḥ . itālamiti kecit . tiktakarkaṭīnāmāni . ʻciṃtidosö . ʻkarabujamunnü . ʻcirbhaṭī punarurvāruḵ iti vaijayantī . (pṛ. 59, ślo. 172) ʻnakkadosö . ʻviṭaṅko'timṛgervāruḵ iti vaijayantī (pṛ. 59, ślo. 172) . ʻbuḍumö .. ikṣvākuḥ—syāt . śeṣe—
ʻambā piṇḍaphalā tathā .
uṣā ca kṣatriyarasastiktabījo mahāphalaḥ .
bṛhadphalā rājaputrī ..
tiktatumbīnāmāni . ʻsadarö . ʻceṃtisorö .. tumbyalābūḥ—same . alābūnāmāni . ʻanugamü .. anuktaṃ—ʻkāliṅgyāṃ somakarkārurvanavāsaka ityubhaü . kāliṅgānāmanī . ʻpuccaceṭṭü .. citrā—gotumbā . ʻcitrā viśālā dravantī ceti dvyarthatantrābhidhāne satyapi viśālāvāntarabhedatvād gavākṣīparyāyatvenoktiḥ . gavākṣīnāmāni . kṣudraphalendravāruṇīnāmāni ca . ʻbuḍamānü . ʻpinnapāṃparānü .. viśālā—indravāruṇī . śeṣe—aindrīdrasāhvā trapusī śakrervāruśca tumbinī . indravāruṇīnāmāni . ʻpeddapāṃparö .. (155-6) </Amarapadaparijata>
%%p. 02.313
AK.02.04.157ab arśoghnaḥ sūraṇaḥ kando gaṇḍīrastu samaṣṭhilā .
AK.02.04.157cd kalambyupodakāstrī tu mūlakaṃ hilamocikā .. 157 ..
<Amarapadavivrti ><AK.02.04.157>  
arśoghna iti—arśorogaṃ hantīti arśoghnaḥ . sūyate preryate bhakṣaṇe rucitvāditi sūraṇaḥ . ʻṣū preraṇe . arśorogibhiḥ kandyate'nviṣyata iti kandaḥ . ʻkadi āhvāne rodane cö . sūraṇanāmāni . ʻkandapellü .. gaṇḍīn granthīnīrayatyapanayatīti gaṇḍīraḥ . ʻīra kṣepe . samyagasthīnyantarvastūni lātyādatte samaṣṭhilā . ʻlā ādāne . gaṇḍīranāmanī . ʻeruvaṃgapellü .. ke jale lambate kalambī . ʻtīṃgebaccaliperü .. upagatamudakaṃ yasyāḥ sā upodakā . ʻduṃbabaccali .. praśastāni mūlānyasyeti mūlakam . ʻmullaṃgi .. helayā rogān mocayatīti hilamocikā . ʻmuclṛ mokṣaṇe . ʻcilukakūrö .. 157 .. </Amarapadavivrti>
<Amarapadaparijata><AK.02.04.157>  
arśoghnaḥ—kandaḥ . śeṣe—ʻkaṇḍūraścitradaṇḍakaḥ . ulluśca daityamadanaḵ . sūraṇanāmāni . ʻkaṃdö . ʻkandaṃ tvastrī citradaṇḍa ulluḥ kaṇḍūrasūraṇaü iti vaijayantī (pṛ. 62, ślo. 208) . anuktam—ʻastriyāmānuvakroṣṭi . ʻgeṇusü .. ʻśakuṭo jalakūcikȫ . ʻaḍivicāmö .. ʻvṛhacchado mahāpadmo mohamāṇa ime samāḵ . ʻbalurakkisö .. ʻvajravallī kāṇḍalatȫ . ʻnallerü .. ʻkanyāhvā tu sthaleruhȫ . ʻkalubaṃdö .. ʻchatrākastu śilīndhro'hicchatraṃ bhūsphoṭamityapi . ʻpuṭṭagoḍugü .. ʻmuṇḍinī śramaṇī muṇḍȫ . ʻboḍataramü .. ʻkuṇuñjo vanavāstukam . ʻcañcalikapitthapatrijharasī . ʻceṃtalāsi .. ʻdroṇapuṣpī kuraṇṭikȫ . ʻtummi .. ʻaraṇyavāsinī gholī . ʻgholikūrö .. ʻkṣudrā saiva vicillikȫ . ʻpāvalikūrö .. gaṇḍīraḥ—samaṣṭhilā . gaṇḍīranāmanī . ʻyokuvaṃga . turujakūrānü .. kalambī—hilamocikā . kalambyādipañcakaṃ śākaviśeṣavācakam . kalambī—ʻtīṅgebaccavī . upodakā . ʻapodakā matsyakālī . iti dhanvantaripāṭhādapaśabdādirapi . ʻduṃpphabaccali . astrī tu mūlakaṃ . mūlakaḥ . ʻmullaṃgi . hilamocakā—ʻcilukakūrö .. 157 .. </Amarapadaparijata>
%%p. 02.314
AK.02.04.158ab vāstukaṃ śākabhedāḥ syurdūrvā tu śataparvikā .
AK.02.04.158cd sahasravīryābhārgavyau ruhānantātha sā sitā .. 158 ..
AK.02.04.159ab golomī śatavīryā ca gaṇḍālī śakulākṣakaḥ .
<Amarapadavivrti ><AK.02.04.158>  
vāstukamiti—vasantyatra tridopaghnaguṇā iti vāstukam . ʻvasa nivāse . ʻcakravartikūrö .. ete kalambyādyāḥ pañca śākabhedā ityucyante .. dūrvyate paśubhiriti dūrvā . ʻdurvī hiṃsāyām . dūraṃ vāti gacchatīti vā . ʻvā gatigandhanayoḵ . śataṃ parvāṇyasyāmiti śataparvikā . mahāprabhāvatvāt sahasravīryā . bhṛgoriyaṃ bhārgavī . chinnāpi rohatīti ruhā . ʻruha bījajanmani prādurbhāve cö . dūraprasaraṇād anantā . dūrvānāmāni . ʻgarikapellü .. goriva lomānyasyā iti golomī . śataṃ vīryāṇi prasaraṇarūpāṇyasyā iti śatavīryā . sitadūrvānāmanī . ʻtellagarikapellü .. gaṇḍairgranthibhiralyate bhūṣyata iti gaṇḍālī . ʻala bhūṣaṇādaü . matsyanayanatulyagranthiyogāt śakulākṣakaḥ . śakulākṣakanāmanī . ʻtellagarika yani koṃdarü .. 158 .. </Amarapadavivrti> 
<Amarapadaparijata><AK.02.04.158>  
vāstukaṃ—syuḥ . vāstukaṃ, vāstūkamapi . ʻvāstūkaṃ cakravāstukam iti vāgbhaṭaḥ . ʻcakravartamü .. śākākhyaṃ patrapuṣpādītyārabhya (ślo. 136) vāstukāntāḥ (ślo. 158) śākabhedāḥ syurityupasaṃhāraḥ .. dūrvā tu śataparvikā . tuśabdena tṛṇaprakaraṇārambho dyotyate . sahasravīryā—anantā . dūrvānāmāni . ʻgariki . atha sā—śatavīryā ca . śvetadūrvānāmanī . ʻtellagariki .. gaṇḍālī śakulākṣakaḥ . mahādūrvānāmanī . ʻatha mahādūrvā parā punaḥ . gaṇḍālī śakulākṣaścö iti pratāpaḥ . ʻtīṃgegariki .. 158 .. </Amarapadaparijata>
AK.02.04.159cd kuruvindo meghanāmā mustā mustakamastriyām .. 159 ..
AK.02.04.160ab syād bhadramustako gundrā cūḍālā cakraloccaṭā .
<Amarapadavivrti ><AK.02.04.159>  
kuruvinda iti—kurudeśaṃ vindatyāśrayatveneti kuruvindaḥ . ʻvidlṛ lābhe . meghanāmānyasya santīti meghanāmā . musyati khaṇḍayati pittādirogāniti mustā . ʻmusa khaṇḍane . mustakaṃ ca . mustānāmāni . ʻniḍupugala tuṃgamustalapellü .. bhadraścāsau mustaśca bhadramustakaḥ . atisārādirogaharatvaguṇairdrātīti gundrā . ʻdrā kutsāyāṃ gataü . ʻbhadramustalü .. cūḍāṃ lātīti cūḍālā . ʻlā dāne . cakrākāraṃ lātyādatta iti cakralā . uccaṭati rogāniti uccaṭā . ʻcaṭa bhedane . cūḍānāmāni . ʻvaṭuvamustalapellü .. 159 .. </Amarapadavivrti>
<Amarapadaparijata><AK.02.04.159>  
kuruvindo—mustakamastriyām . dīrghamustānāmāni . ʻniḍuputuṃgamustelü . syāt—gundrā . bhadramustānāmanī . ʻbhadramustalü . cūḍālā—uccaṭā . vṛttamustānāmāni . ʻvaṭluvamustalü . āmlapatratṛṇaviśeṣanāmānīti ṭīkāsarvasve (pṛ. 203, ślo. 160) .. 159 .. </Amarapadaparijata>
%%p. 02.315
AK.02.04.160cd vaṃśe tvaksārakarmāratvacisāratṛṇadhvajāḥ .. 160 ..
AK.02.04.161ab śataparvā yavaphalo veṇumaskaratejanāḥ .
<Amarapadavivrti ><AK.02.04.160>  
vaṃśa iti—vanyate sevyata iti vaṃśaḥ . ʻvana paṇa saṃbhaktaü . tvaci sāro dārḍhyamasyeti tvaksāraḥ . tvacisāraśca . mithaḥ saṃghaṭṭanādi karma iyartīti karmāraḥ . ʻṛ gataü . tṛṇānāṃ madhye mukhyatvāt tṛṇadhvajaḥ . śatamanekāni parvāṇyasyeti śataparvā . yavaphalābhaphalatvād yavaphalaḥ . vayantyanena kaṭādikamiti veṇuḥ . ʻveñ tantusaṃtāne . maṅkate naukādiraneneti maskaraḥ . ʻmaki maṇḍane . mā kriyate pratiṣidhyate'neneti vā . tejayatyagnimiti tejanaḥ . ʻtija niśāne . veṇunāmāni . ʻvedurupellü .. 160 .. </Amarapadavivrti>
<Amarapadaparijata><AK.02.04.160>  
vaṃśe—tejanāḥ . śeṣe—ʻmṛtyupuṣpaṃ ca yaḥ khelaḵ . vaṃśanāmāni . ʻvedurü .. śeṣe—bhalluṅgaḥ ʻgaṭṭuvedurü . kṛṣṇasārakaḥ . ʻnallanivedurü .. 160 .. </Amarapadaparijata>
%%p. 02.316
AK.02.04.161cd veṇavaḥ kīcakāste syurye svanantyaniloddhatāḥ .. 161 ..
AK.02.04.162ab granthirnā parvaparuṣī gundrastejanakaḥ śaraḥ .
AK.02.04.162cd naḍastu dhamanaḥ poṭagalo'tho kāśamastriyām .. 162 ..
AK.02.04.163ab ikṣugandhā poṭagalā puṃbhūmani tu balvajāḥ .
<Amarapadavivrti ><AK.02.04.161-62>  
veṇava iti—ye veṇavo'niloddhatā vāyunā tāḍitāḥ svananti te kīcakā ityucyante . kī ceti kāyanti śabdāyanta iti kīcakāḥ . ʻkai śabde . ʻboṃguvedullaperü .. granthyate sandhirūpeṇa badhyata iti granthiḥ . ʻgrathi kauṭilye ʻgrantha sandarbhe iti vā dhātuḥ . parvati sthūlo bhavatīti parva . ʻparva pūraṇe . pipartīti paruḥ . ʻpṝ pālaṉapūraṇayoḵ . sānto'yaṃ napuṃsakaliṅgaḥ . parvanāmāni . ʻveduru gaṇupulapellü .. gūyata iti gundraḥ . ʻgūñ śabde . indra iti pāṭhe indatīndraḥ . ʻidi paramaiśvarye . tejayati pittādirogān tanūkarotīti tejanakaḥ . ʻtija niśātane . śṛṇāti rogaṃ śaraḥ . ʻśṝ hiṃsāyām . śaranāmāni . ʻkākivedurupellü .. vāyuvaśāt nalati calatīti naḍaḥ . ʻnala gataü . suṣiratvāt dhmāyate pūryata iti dhamanaḥ . ʻdhmā khabdāgnisaṃyogayoḵ . puṭati galati ceti poṭagalaḥ . ʻpṭasaṃśleṣaṇe . naḍanāmāni . ʻkikkasakasavupellü .. kāśata iti kāśam . ʻkāśṛ dīptaü . ikṣoriva gandho'syā iti ikṣugandhā . gale mūlasthāne puṭatīti poṭagalā . ʻpuṭa saṃśleṣaṇe . kāśanāmāni . ʻrellukasavupellü .. balvākhye viśeṣasthāne jāyanta iti balvajāḥ . ʻjanī prādurbhāve . ayaṃ śabdaḥ puṃsi bhūmnyeva vartate . ʻmodayavukasavupellü .. 161-2 .. </Amarapadavivrti>
<Amarapadaparijata><AK.02.04.161-62>  
veṇavaḥ—aniloddhatāḥ . ye vaṃśā aniloddhatāḥ santaḥ svananti te veṇavaḥ kīcakāśca syuḥ . ʻboṃguvedullü . anuktam—ʻviṣamo niḥstuṣau reṇaü . ʻvoluleni vedurü .. granthiḥ—parvaparuṣī . sāntadvivacanam . dve napuṃsake . granthināmāni . ʻkaṇupü .. gundraḥ—śaraḥ . śeṣe—ʻśaranāmā bhadramuñjo muñjekṣvatikharāḥ samāḵ . vaṃśakāratṛṇaviśeṣasya nāmāni . ʻkārivedurunnu kākicarukunnu kanumunnü . anuktam—ʻlatāvaṃśaśca vetraśca bhūdharaśca samārthakāḵ . ʻpemü . naḍastu—poṭagalaḥ . śeṣe—ʻrandhrī ca nartakaḥ . vibhīṣaṇaḥ śūnyamadhyo nalaḵ . antaḥ sarandhrasya tṛṇaviśeṣasya nāmāni . ʻkikkisö . atho kāśaṃ—poṭagalaḥ . apacayavivakṣāyāṃ strīliṅgo bhavati kāśīti . ʻikṣugandhā tu kāṇḍekṣukāśayoḵ iti yādavavacanāt . ʻdarbhe'śvavālaḥ kāśirnā kāśo'strī strīkṣugandhikȫ iti vaijayantīvacanācca (pṛ. 63, ślo. 227) strīliṅgatvamikṣugandhāśabdasya . aśvavāladarbhanāmāni . ʻrellü .. puṃbhūmani—balbajāḥ . puṃliṅgo bahuvacanaścāyaṃ śabdaḥ . ʻekaśca balbajo bandhane'samarthaḵ ityarthavatsūtre (1. 2. 45) mahābhāṣyaprayogadarśanādekavacanāntatvamapi . muñjakalpasya tṛṇaviśeṣasya nāma . ʻmodayamü . kecilliṅgavacanadyotanārthastuśabda iti kāśādibalbajāntān paryāyānevāhuḥ .. 161-2 .. </Amarapadaparijata>
%%p. 02.317
AK.02.04.163cd rasāla ikṣustadbhedāḥ puṇḍrakāntārakādayaḥ .. 163 ..
AK.02.04.164ab syādvīraṇaṃ vīrataraṃ mūlesyośīramastriyām .
AK.02.04.164cd abhayaṃ naladaṃ sevyamamṛṇālaṃ jalāśayam .. 164 ..
AK.02.04.165ab lāmajjakaṃ laghulayamavadāheṣṭakāpathe .
<Amarapadavivrti ><AK.02.04.163-64>  
rasāla iti—rasyata iti rasālaḥ . ʻrasa āsvādane . rasenālata iti vā . ʻala bhūṣaṇādaü . iṣyate sarvairiti ikṣuḥ . ʻiṣu icchāyām . rasālanāmanī . ʻcerukupellü .. tadbhedānāha . puṇḍrākhyadeśe bhavaḥ puṇḍraḥ . kāmyata iti kāntārakaḥ . ʻkamu kāntaü . puṇḍranāmanī . ʻbaṃgālapucerukü .. pūrvaḥ śvetarasālaḥ, itaramāndhrāḥ baṃgālamiti vadanti . ityādayaḥ santi .. vīrayati vikramati tīkṣṇatveneti vīraṇam . vīrataraṃ ca . ʻvīra vikrāntaü . vīraṇanāmanī . ʻavurukasavupellü .. uśyate kāmyate uśīram . ʻvaśa kāntaü . na vidyate bhayamanenetyabhayam . nalatyardayatīti nalaṃ pittādikam . tad dyatīti naladam . ʻdo avakhaṇḍane . ʻnala gandhane . sevyate pittādiśamanārthamiti sevyam . ʻṣevṛ sevāyām . mṛṇati hinastīti mṛṇālaṃ hiṃsraṃ, tanna bhavatīti amṛṇālam . ʻmṛṇa hiṃsāyām . jale āśeta iti jalāśayam . ʻśīṅ svapne . raktadoṣaṃ lāti nāśayatīti lā . lā majjāsāro'syāstīti lāmajjakam . ikṣurasavadagurutvāt laghu . jaṭharāgnau līyate'neneti layam . ʻlīṅ śleṣaṇe . avalīyate dāho'nenetyavadāham . pathi iṣṭakamabādhakasthānamasyetīṣṭakāpatham . vāraṇamūlanāmāni . ʻtellanivaṭṭiverü .. 163-4 .. </Amarapadavivrti>
<Amarapadaparijata><AK.02.04.163-64>  
rasāla ikṣuḥ . śeṣe—
ʻpippalaraso madhudṛṇastathā .
khaḍgapatraṃ karkaṭakaḥ kāntāro veṇuniḥsṛtiḥ .
mṛtyuprasūnaḥ ..
ikṣunāmāni . ʻcerukü .. tadbhedā—kāntārakādayaḥ . ādipadācchataparvavaṅgālanepālādayo gṛhyante . ʻceruku bhedālü . anuktam—ʻanikṣustvikṣunāsikȫ . ʻnallajerukü .. syāt—vīratṛṇam . yanmūlamuśīraṃ tattṛṇasya nāmanī . ʻavurü .. mūlo—amṛṇālam . vīraṇamūlasya nāmāni . ʻvaṭṭivellü . jalāśayaṃ—iṣṭakāpathe . sevyāmṛṇālaśabdau lāmajjake'pi vartete . tathā coktaṃ dvyarthe—amṛṇālaṃ lāmajjakamuśīraṃ ca . (a. dra. 2. 70) sevyaṃ lāmajjakamuśīraṃ ca . (a. dra. 2. 21) ata eva uśīralāmajjakayorbhedaḥ .
ʻlāmajjakaṃ sunālaṃ syādamṛṇālaṃ layaṃ laghu .
iṣṭakāpathakaṃ śīghraṃ dīrghamūlaṃ jalāśayam ..
iti vaidyake (dha. ni. 3. 86) darśanāt laghu layamitisaṃjñādvayametat .
ʻlāmajjakaṃ hitaṃ tiktaṃ raktapittaviṣārtinut .
uśīraṃ śītalaṃ tiktaṃ dāraklamaharaṃ ca tat ..
iti vaidyake ca bhedo vivakṣitaḥ . jalasthavīraṇamūlanāmāni . ʻnīṭavaṭṭivellü kecidabhedavivakṣayośīrādīṣṭapathāntānāṃ paryāyatvamāhuḥ .. 163-4 .. </Amarapadaparijata>
%%p. 02.318
AK.02.04.165cd naḍādayastṛṇaṃ garmucchyāmākapramukhā api .. 165 ..
AK.02.04.166ab astrī kuśaṃ kutho darbhaḥ pavitramatha kattṛṇam .
AK.02.04.166cd paurasaugandhikadhyāmadevajagdhakarauhiṣam .. 166 ..
<Amarapadavivrti ><AK.02.04.165-66>  
naḍādaya iti—naḍakāśādayaḥ garmucchyāvakapramukhāśca tṛṇaṃ tṛṇabhedā ityucyante . gīryate'sya dhānyaṃ manuṣyairiti garmut . ʻgṝ nigaraṇe śyāmavarṇamakati prāpnotīti śyāmākaḥ . ʻaka aga kuṭilāyāṃ gataü . ete pratyekaṃ tṛṇaviśeṣāḥ .. tṛṇyate'dyate paśubhiriti tṛṇam . ʻtṛṇu adane . kau bhūmau śete kuśam . ʻśīṅ svapne . viprapāṇiṣu kuthyata iti kuthaḥ . ʻkutha śleṣaṇe . dṛṇāti karādikamiti darbhaḥ . ʻdṝ vidāraṇe . punātīti pavitram . ʻpūñ pavane . darbhanāmāni . ʻdarbhapellü .. kutsitaṃ tṛṇaṃ kattṛṇam . pure bhavaṃ pauram . śobhano gandhaḥ prayojanamasyeti saugandhikam . dhyāyate paśubhirapriyatvāditi dhyāmam . ʻdhyai cintāyām . devena kālena jakṣyata iti devajagdhakam . ʻjakṣa bhakṣahasanayoḵ . yatra tatra vā rohatīti rauhiṣam . ʻruha bījajanmani prādurbhāve cö . saugandhikanāmāni . ʻkāmaṃcipūripellü .. 165-6 .. </Amarapadavivrti> 
<Amarapadaparijata><AK.02.04.165-66>  
naḍādayaḥ—pramukhā api . pūrvoktā naḍakāśādyāstṛṇajātayastṛṇaśabdenocyante . tathā garmut śyāmākādayo'pi . garmut—ʻgaṇṭe . śyāmākaḥ—ʻcāmö . ʻśyāmāko nīlapuṣpaḥ syāt iti vaijayantī (pṛ. 127, ślo. 58) . astrī—kuthaḥ . viprapāṇiṣu kuthyata iti . ʻkutha saṃśleṣaṇe . darbhaḥ pavitram . śeṣe—
ʻbahiradvayoḥ .
ṛṣiśastro dīrghamūlaḥ pīnāho yajñajāgaraḥ .
kṣuravapro munirvīrā sūciḥ ..
kuśanāmāni . ʻkuśadarbhö . ʻlatākuśe tu śāriḥ strī muñjaḥ syād brahmamekhalaḵ .. atha kattṛṇaṃ—rauhiṣam . sugandhitejanatṛṇanāmāni . ʻkāmañci . ʻrāmakarpūramü .. 165-6 .. </Amarapadaparijata>
%%p. 02.319
AK.02.04.167ab chatrāticchatrapālaghnau mālātṛṇakabhūstṛṇe .
AK.02.04.167cd śaṣpaṃ bālatṛṇaṃ ghāso yavasaṃ tṛṇamarjanam .. 167 ..
<Amarapadavivrti ><AK.02.04.167>  
chatreti—chatrākāratvāt chatrā . ata eva chatramatikrānto'ticchatraḥ . chatrāticchatra ityekaṃ vā nāma . naiṣṭhuryāt pālaṃ pālakaṃ rakṣakaṃ hantīti pālaghnaḥ . ʻhana hiṃsāgatyoḵ . chatrānāmāni . ʻchatrākāramainatṛṇamupellü .. mālārūpāṇi tṛṇānyasyeti mālātṛṇakam . bhūrityavyayam . tasyāṃ tṛṇa bhūstṛṇam . mālātṛṇakanāmanī . ʻcippakasavupellü .. śasyate paśubhirbhakṣaṇeneti śaṣpam . ʻśasu hiṃsāyām . ʻśaṃsu stutaü vā dhātuḥ . bālaṃ ca tat tṛṇaṃ ca bālatṛṇam . śaṣpanāmanī . ʻteṃtakasavupellü .. ghasyate paśubhiriti ghāsaḥ . ʻghaslṛ adane . yūyate miśrīkriyate lāvakairbandhanakāla iti yavasam . ʻyu miśraṇe . ghāsanāmanī . ʻveṃtapūri .. tṛṇyate paśubhiriti tṛṇam . ʻtṛṇu adane . paśugrāsārthamarjate'rjanam . ʻarja arjane . arjunamiti vā pāṭhaḥ . tṛṇanāmanī . ʻsāmānyamugā kasavupellü .. 167 .. </Amarapadavivrti>
<Amarapadaparijata><AK.02.04.167>  
chatrā—pālaghnau . chatreti bhinnaṃ padaṃ, strīliṅgaṃ ca . aticchatrapālaghnau puṃliṅge'pi . tathā ca rudraḥ—
ʻātapatraṃ mataṃ chatraṃ chatrā madhurikā matā .
aticchatro'pi chatraḥ syācchatrā dhānyākamucyate ..
iti . chatrāticchatra ityekapadamiti kecit . chatrā droṇikā aticchatrapālaghnau devadroṇiketi kecit . ʻṛṣaṇī droṇikā chatrā cakṣuṣyā droṇapuṣpikȫ iti vaijayantī (pṛ. 55, ślo. 124) . devadroṇīti gopālaḥ . chatrākārasya tṛṇaviśeṣasya nāmāni . ʻguḍḍhikāmaṃci . mālātṛṇakabhūstṛṇe . sakārarahitaṃ bhūtṛṇamiti kecit . yasya granthisthāneṣu parimaṇḍalāvayavā bhavanti sa bhūtṛṇākhyaḥ śākaviśeṣaḥ . ʻtathā ca bhūstṛṇaśigrusarṣapa— ityādi śākaprakaraṇe viṣṇuvacanaṃ (viṣṇusmṛtiḥ 79. 17) smṛticandrikākāraḥ papāṭha . bhūtṛṇanāmanī . ʻtummikūrö . vaidyake tu—(dha. ni. 8. 42) .
ʻbhūstṛṇaṃ rohiṇaṃ bhūtirbhūmyūtiśca kuṭumbakaḥ .
mālātṛṇaṃ ca pālaghnaḥ chatrāticchatrakastathā ..
iti chatrādibhūstṛṇāntānāṃ paryāyatvamāha . ʻcippakasavü . śaṣpaṃ bālatṛṇam . amaramālāyāṃ puṃsyapyuktam . navatṛṇanāmanī . ʻveṃtakasavü . nīladūrvānāmāpi . ʻnīladūrvā bhavecchaṣpaṃ śādvalaṃ haritā tathȫ iti mādhavaḥ . ghāso—arjunam . tṛṇasāmānyanāmāni . ʻkasavü . ghāsādidvayaṃ paśubhakṣye, tṛṇādidvayaṃ tṛṇasāmānya iti vadanti . anye śaṣpādicatuṣṭayaṃ bālatṛṇe, tṛṇādidvayaṃ tṛṇamātra iti vadanti .. 167 .. </Amarapadaparijata> 
%%p. 02.321
AK.02.04.168ab tṛṇānāṃ saṃhatistṛṇyā naḍyā tu naḍasaṃhatiḥ .
AK.02.04.168cd tṛṇarājāhvayastālo nālikerastu lāṅgalī .. 168 ..
<Amarapadavivrti ><AK.02.04.168>  
tṛṇanāmiti—tṛṇānāṃ samūhaḥ tṛṇyā . ʻgaḍḍikuppö .. naḍatṛṇānāṃ samūho naḍyā . ʻkikkasavukasavukuppö .. tṛṇānāṃ rājā mukhyaḥ tṛṇarājaḥ . tṛṇarājaḥ ityāhvayo yasyeti tṛṇarājāhvayaḥ . talati pratiṣṭhate dṛḍhamūlatvāt tālaḥ . ʻtala pratiṣṭhāyām . tālanāmanī . ʻtāṭiceṭṭupellü .. nālyā kamudakamīrayatīti nālikeraḥ . ʻīra kṣepe . nālīkāni nālayuktāni phalādīnīrayati vardhayatīti vā . lāṅgalavat kuñcitāgrāvayavatvāt lāṅgalī . nālīkeranāmanī . ʻnārikelavṛkṣamu (ṭeṃkāyaceṭṭu) .. 168 .. </Amarapadavivrti>
<Amarapadaparijata><AK.02.04.168>  
tṛṇānāṃ—tṛṇyā . tṛṇasamūhanāma . ʻgaḍḍimopu . ade kuppaitenuvaraḍḍhamü . ʻvaraṇḍastṛṇasañcayaḵ iti vaijayantī (pṛ. 128, ślo. 65) . ʻpūlamü . ʻpūlo'strī tṛṇapañcikȫ iti vaijayantī (pṛ. 128, ślo. 64) . naḍyā—naḍasaṃhatiḥ . naḍasamūhanāma . ʻkikkisavāmi . śeṣe—ʻpuñjilastu tṛṇastambe . tṛṇagulmanāma . ʻgaḍḍhidubbü . ʻiṣīkātra sakaṇṭake . kaṇṭakasahitatṛṇastambanāma . ʻmuṃlladubbü . ʻmuñjastu yajñiyo medhyo mṛdutvagbrahmamekhalaḵ . muñjadarbhanāmāni . ʻullūnastūlapo darbha ūrdhvamūlaḥ kharacchadaḵ . ulapadarbhanāmāni .. tṛṇarājāhvayastālaḥ . śeṣe—
ʻdīrghaskandho drumeśvaraḥ .
phaleruho mahāpatrastalo bhūmipiśācakaḥ ..
kālo dīrghatarurlekhyapatrakaśca durāruhaḥ .
dhvajadrumo drumaśreṣṭhaḥ ..
tālanāmāni . ʻtāḍi . nārikelaḥ—lāṅgalī . śeṣe—
ʻnārikelo rasaphalaḥ sutuṅgaḥ kūrcakesaraḥ .
lālāvṛkṣo dṛḍhaphalo dākṣiṇātyaḥ supatrakaḥ .
tṛṇarājo mahāprāṃśurdṛḍhamūlo mahāphalaḥ .
jīvanadhruvako rohī dīrghadaṇḍaḥ sunīrakaḥ .
ghaṭodakaḥ skandhaphalo balī cāpi surāphalaḥ ..
nārikeranāmāni . ʻnārikeramü .
ʻnārikere tu lāṅgalī .
dākṣiṇātyo nīraphalaḥ sutuṅgaḥ kūrcakesaraḥ .
surāphalo nalī cö .
iti vaijayantī (pṛ. 63, ślo. 220-1) śeṣe—ʻhrasve tvakhaṇḍukaḵ . ʻcennaṃgi . ʻrakte'gnikaḥ svarṇaḵ . ʻyerranikāyalanārikaḍamü . ʻasya paṭṭake parikroṇȫ . ʻnārikaḍapu dotti . ʻphalaṃ tvasya cocaṃ ca ghaṭasaṃjñakam . ʻnārikaḍapukāyö .. 168 .. </Amarapadaparijata>
%%p. 02.322
AK.02.04.169ab ghoṇṭā tu pūgaḥ kramuko guvākaḥ khapuro'sya tu .
AK.02.04.169cd phalamudvegamete ca hintālasahitāstrayaḥ .. 169 ..
kharjūraḥ ketakī tālī kharjūrī ca tṛṇadrumāḥ .
iti vanauṣadhivargaḥ
<Amarapadavivrti ><AK.02.04.169>  
ghoṇṭeti—ghuṇanti bhramantyanayā janā iti ghoṇṭā . ʻguṇa bhramaṇe . punāti mukhaṃ phaleneti pūgaḥ . ʻpūñ pavane . krāmantyasmin phalārthina iti kramukaḥ . ʻkramu pādavikṣepe . guvati malaṃ niḥsārayatyaneneti guvākaḥ . ʻgu purīṣotsarge . khānīndriyāṇi pṛṇotīti khapuraḥ . ʻpṛ prītaü . ʻpoṃkaceṭṭü .. udgato vego'syeti udvegam . udvijante'smād durbalā iti vā udvegam . ʻovijī bhayacalanayoḵ . ʻpoṃkapaṇḍü .. hinoti vardhate talati pratiṣṭhata iti hintālaḥ . ʻhi gatau vṛddhau cö . ʻhitālamü .. hintālasahitāḥ prāguktāstṛṇarājā nālīkerakramukākhyāstrayo vṛkṣāḥ tṛṇadrumā ityucyante . kharjati raktapittamiti kharjūraḥ . ʻkharja vyathane . ʻkharjūramuperü .. kityate jñāyate gandheneti ketakī . ʻkita jñāne . ʻmogaliceṭṭuperü .. talati pratiṣṭhate tālī . ʻtala pratiṣṭhāyām . ʻśrītālamuperü .. kharjati rogaṃ kharjūrī . ʻkharja vyathane . ʻciṭṭīṃduperü .. ete catvāro vṛkṣā api tṛṇadrumā ityucyante .. 169 ..
iti śrīliṅgayasūriviracitāyāmamarakośapadavivṛtau vanauṣadhivargaḥ </Amarapadavivrti>
<Amarapadaparijata><AK.02.04.169>  
ghoṇṭā—guvākaḥ . gūvāka iti vā . ʻguvāko'pi ca gūvākaḵ ityubhayatra tārapālaḥ . khapuraḥ . śeṣe—āsavaḥ krūraḥ kaṣāyastrivāṭī rāgavān vīṭikā . kramukanāmāni . ʻpoṃkamānü .. asya—astrī syāt . śepe—sraṃsiparkaṭam . pūgādiśabdāḥ napuṃsakaliṅgāḥ santaḥ phalavācakāḥ . ghoṇṭāśabdaḥ strīliṅgaḥ sanneva phalavācakaḥ . tathā ca pratāpaḥ—
ʻasya tu .
phalaṃ pūgaphalasraṃsi guḍā ghoṇṭā phalaṃ bhavet ..
udvegaścikkaṇaścikkā cikkaṇaṃ ca prakīrtitam .
tathā gopaphalaṃ ceti ..
kramukaphalanāmāni . ʻpoṃkalü . atra tu—ʻpakke poḍham . ʻpaṃḍupoṃkö . ʻkharaṃ śuṣke . ʻyeṃḍupoṃkö . ʻmasṛṇe cikkacikkaṇe . ʻcikinīcakkö . ʻdīrghavṛnte rāmapūgaḵ . ʻtoḍimeniḍuvainapoṃkö . ʻlatāpūge tu yojanaḵ . ʻsūdigoṃṭi . ʻbhūpūge laghukaḵ . ʻtoṃṭapoṃkö . ʻkṣudraphale bodābakāpi cö . ʻsannapupoṃkö . ʻgauleyakaḥ śailajātapūgaḵ . ʻkārupoṃkö . ʻpūgasya paṭakī khapuraḵ . ʻpoṃkajabarö . ʻpuṣpapaṭṭe tu kuhalī ghaṭiketi cö . ʻpoṃkapotti . tālāgamādyā ete ca .. hintālaḥ—tṛṇadrumāḥ . ete prāguktāstrayastālāgamādyāstālanārikelapūgā hintālasahitāḥ kharjūrādayaścatvāraḥ śabdāstṛṇadrumā ityucyante . ʻyenimidinni tṛṇadrumamulü . śeṣe—ʻhintālastṛṇarājaśca latāṅkuraka ityapi . hintālanāmāni . ʻgirukatāḍi . ʻmahāraso madhukṣīraḥ parūṣaḥ pāṇḍureva ca . kharjūraḵ . kharjūranāmāni ʻkhajūramü . ʻperīṃdunnü .
ʻpatralāyāṃ tu phalapākāntiketyapi .
tālī dṛḍhaphalā nālī śrītālī ca varāṅganā ..
śrītālīnāmāni . ʻśrītāḍi .
ʻhalīme ketakī na klī dīno vyañjanajambulau .
strībhūṣaṇo rajaḥpuṣpo guptarāgo balīnakaḥ ..
iti vaijayantī (pṛ. 63, ślo. 123) . ketakīnāmāni . ʻmogali . ʻsā pītā madanadroṇī sugandhiḥ kanakacchadȫ . ʻgedaṃgi . ʻparūṣī cāpi kharjūrī nistvacā dṛḍhakaṇṭakȫ . kharjūrīnāmāni . ʻciṭṭīndü .. 169 ..
iti vanauṣadhivargaḥ </Amarapadaparijata>
%%p. 02.324
5. siṃhādivargaḥ
AK.02.05.001ab siṃho mṛgendraḥ pañcāsyo haryakṣaḥ kesarī hariḥ .
(kaṇṭhīravo mṛgaripurmṛgadṛṣṭirmṛgāśanaḥ .
puṇḍarīkaḥ pañcanakhacitrakāyamṛgadviṣaḥ ..)
AK.02.05.001cd śārdūladvīpinau vyāghre tarakṣustu mṛgādanaḥ .. 1 ..
<Amarapadavivrti ><AK.02.05.001>  
atha siṃhādivarga ārabhyate—siṃha iti . hastyādikaṃ hinastīti siṃhaḥ . ʻhisi hiṃsāyām . mṛgāṇāmindraḥ śreṣṭhaḥ mṛgendraḥ . pañcata iti pañcam . ʻpaci vistāre . pañcaṃ vistṛtamāsyamasyeti pañcāsyaḥ . hariṇī kapilavarṇe'kṣiṇī asyeti haryakṣaḥ . ke śirasi sarantīti kesarāḥ saṭāḥ, te'sya santīti kesarī . harati gajādikaṃ hariḥ . ʻhṛñ haraṇe . siṃhanāmāni . ʻsiṃhamupellü .. śṛṇāti balīvardādikamiti śārdūlaḥ . ʻśṛ hiṃsāyām . dvīpamāśrayo yasya sa dvīpī . vyājighratīti vyāghraḥ . ʻghrā gandhopādāne . vyāghranāmāni . ʻpeddapulipellü .. taraṃ plavamatyarthaṃ kṣiṇotīti tarakṣuḥ . ʻkṣiṇu hiṃsāyām . mṛgānattīti mṛgādanaḥ . ʻada bhakṣaṇe . tarakṣunāmanī . ʻsivaṃgipellü .. 1 .. </Amarapadavivrti>
<Amarapadaparijata><AK.02.05.001>  
siṃho—hariḥ . ʻhalīkṣṇastṛṇasiṃhaḥ syāt kuṭarurmṛgasiṃhakaḵ iti vaijayantī (pṛ. 65, ślo. 2) . abhedādatroktam . śeṣe—
ʻkaṇṭhīravo mṛgaripuḥ pārīndraḥ śvetapiṅgalaḥ .
mahānādaśca śārdūlo harito'tulyavikramaḥ .
sugandhiḥ sindhuradveṣī vyādīrṇavadano harit ..
yādavaprakāśe'pi—
ʻkaṇṭhīravo mṛgaripuḥ sugandhirharito harit .
vyādīrṇāsyo mahānādaḥ śārdūlo'tulyavikramaḥ .
harirmṛgendro haryakṣaḥ pārīndraḥ śvetapiṅgalaḥ ..
siṃhanāmāni . ʻsiṃhamü . halīva halavāniva kuṭilanakhatayā īkṣyata iti halīkṣṇaḥ . tṛṇamapi hinastīti tṛṇasiṃhaḥ . mṛgān hinasti mṛgasiṃhakaḥ . śārdūladvīpinau vyāghre . śeṣe—
ʻtatra vyālo guhāśayaḥ .
puṇḍarīkastīkṣṇadaṃṣṭrastarasvī ghoradarśanaḥ .
mṛgātpañcanakho huṇḍo hiṃsāruścaṇḍakaśca saḥ ..
vyāghranāmāni . ʻpuli . śeṣe—
ʻkharve'smin mehano mehī bhelaśculukacitrakau .
dvīpī pitvaścitrakāyaḥ ..
yādavaprakāśe'pi—
ʻsvalpakastvayam .
melo mehī ca culuko dvīpī pitvaśca citrakaḥ .
citrakāyaśca ..
iti . ʻcirutapuli . tarakṣuḥ—mṛgādanaḥ . śeṣe—
ʻtarakṣaśca mṛgajīvastilitsaśca mṛgārdanaḥ .
mṛgādadehibhede ca tilitsaḥ syāt ..
iti gopālaḥ . kurkuraprāyasyālpavyāghrasya nāmāni . ʻśivaṃgi .. 1 .. </Amarapadaparijata>
%%p. 02.326
AK.02.05.002ab varāhaḥ sūkaro ghṛṣṭiḥ kolaḥ potrī kiriḥ kiṭiḥ .
AK.02.05.002cd daṃṣṭrī ghoṇī stabdharomā kroḍo bhūdāra ityapi .. 2 ..
<Amarapadavivrti ><AK.02.05.002>  
varāha iti—varaṃ śreṣṭhaṃ sasyaṃ potreṇāhantīti varāhaḥ . ʻhana hiṃsāgatyoḵ . bahūnyapatyāni sūti sūkaraḥ . ʻṣūñ prāṇiprasave . unnatapradeśān kūlādīn gharṣatīti ghṛṣṭiḥ . ʻghṛṣa saṃkarṣaṇe . kolati saṃhatāṅgo bhavatīti kolaḥ . ʻkula saṃstyāne . dīrghaṃ potraṃ mukhāgramasyāstīti potrī . potreṇa kṣitiṃ kiratīti kiriḥ . kira iti vā . ʻkṝ vikṣepe . keṭati svayamekākī gacchatīti kiṭiḥ . ʻkiṭa gataü . daṃṣṭrāsyāstīti daṃṣṭrī . sthūlā ghoṣaṇāsyāstīti ghoṇī . stabdhāni romāṇyasya santīti stabdharomā . kruḍati krameṇa ghanatvaṃ prāpnotīti kroḍaḥ . ʻkruḍa ghanatve . bhuvaṃ dārayatīti bhūdāraḥ . ʻdṝ vidāraṇe . varāhanāmāni .. ʻaḍavi pandipellü .. 2 .. </Amarapadavivrti>
Amarapadaparijata><AK.02.05.002>  
varāhaḥ—bhūdāra ityapi . kira ityakārānto'pi . ʻvarāhaśca kiraḥ kiriḵ iti yādavaḥ . śeṣe—
ʻjalapriyo vakradaṃṣṭraḥ pīnaskandhastalekṣaṇaḥ .
kākarūpī sthūlanāsaḥ kumukhaśca bahuprajaḥ ..
daṃṣṭrāyudhaścāphasikaḥ(?) paṅkakrīḍaśca romaśaḥ ..
iti . varāhanāmāni . ʻdaṃṣṭrāyudhaḥ kāmarūpī kuṃdāro mukhalāṅgalaḵ . etāni ca .. 2 .. </Amarapadaparijata>
AK.02.05.003ab kapiplavaṃgaplavagaśākhāmṛgavalīmukhāḥ .
AK.02.05.003cd markaṭo vānaraḥ kīśo vanaukā atha bhalluke .. 3 ..
AK.02.05.004ab ṛkṣācchabhallabhālūkā gaṇḍake khaḍgakhaḍginau .
AK.02.05.004cd lulāyo mahiṣo vāhadviṣatkāsarasairibhāḥ .. 4 ..
<Amarapadavivrti ><AK.02.05.003-4>  
kapiriti—prāyeṇa kampate calatīti kapiḥ . ʻkapi calane . plavairullaṅghanairgacchatīti plavaṃgaḥ . plavagaśca . ʻgamlṛ gataü . śākhāsu saṃcārī mṛgaḥ śākhāmṛgaḥ . ślathaṃ carma valī, sā mukhe'sya valīmukhaḥ . mithaḥ saṃśliṣṭaśākhāsaṃkaṭe mriyata iti markaṭaḥ . ʻmṛṅ prāṇatyāge . markati gacchatīti vā . ʻmarka grahaṇe . nara iva vānaraḥ . kī ityanukaraṇaśabdaṃ kartumīṣṭe kīśaḥ . ʻīśa aiśvarye . vane okaḥ sthānamasya vanaukāḥ . sāntaḥ . vānaranāmāni . ʻkontipellü .. bhallate hinasti krimīniti bhallukaḥ . bhallūkaśca . ʻbhalla bhala paribhāṣaṇahiṃsādāneṣü . ṛkṣṇoti hinasti krimīniti ṛkṣaḥ . ʻṛkṣa hiṃsāyām . ṛṣyate gahanamaneneti vā . ʻṛṣī gataü . acchenābhimukhyena bhallate hinastīti acchabhallaḥ . bhalata iti bhālūkaḥ . ʻbhala paribhāṣaṇahiṃsādāneṣü . bhallūkanāmāni . ʻeluṃgupellü .. praśasto gaṇḍo'syāstīti gaṇḍakaḥ . gaṇḍati vardhayatyāsyamiti vā . ʻgaḍi vadanaikadeśe . khaḍayati jighāṃsantaṃ bhinattīti khaḍgaḥ . ʻkhaḍi bhedane . khaḍgo hiṃsraṃ śṛṅgamasyāstīti khaḍgī . khaḍgamṛganāmāni . ʻgaṇḍamṛgamupellü .. paṅke lulati loḍatīti lulāyaḥ . ʻluḍa viloḍane . ḍalayorabhedatvāt . ʻlula saṃśleṣaṇe iti vā dhātuḥ . sattvavatvāt mahyata iti mahiṣaḥ . ʻmaha pūjāyām . mahyāṃ śeta iti vā . ʻśīṅ svapne . vāhānāmaśvānāṃ samūho vāhaṃ, tad dveṣṭīti vāhadviṣat . ʻdviṣa aprītaü . mahākāyatvāt tāḍyamāno'pi kā īṣat saratīti kāsaraḥ . ʻsṛ gataü . sīrā eṣāṃ santīti sīriṇaḥ balīvardāḥ . sīribhiḥ saha bhātīti sairibhaḥ . ʻbhā dīptaü . mahiṣanāmāni .. ʻkārenupotupellü .. 3-4 .. </Amarapadavivrti>
<Amarapadaparijata><AK.02.05.003-4>  
kapiḥ—vanaukāḥ . śeṣe—
ʻca plavaṅgamaḥ .
mahāvego dadhimukhaḥ kuraṅgo bhallukaḥ pṛthuḥ .
sālāvṛko hariścāpi ..
ʻbhallūkau kapibhallūkaü iti cintāmaṇiḥ . ʻmahāvego dadhimukhaḥ kuraṅgo bhallukaḥ pṛthuḵ iti vaijayantī (pṛ. 68, ślo. 40) . kapināmāni .. atha golāṅgūlo'sitānanaḥ . nīlaśīrṣo'pi . nīlaśīrṣīti nakārānto'pi . striyāṃ nīlaśīrṣītyapi . ʻkoṇḍamuccü śeṣe—atha kṣviṅko raktāsyaḥ . striyām—kṣviṅkā . tathā ca puruṣamṛga ityanuvāke . kṣure . ʻsā jñeyā vānarī kṣviṅkā yasyā raktamukhaṃ bhavet iti . ʻciṃkalikkö . śeṣe—nīlajaḥ kapiḥ nīlakaḥ . nīlena varṇena nīlātparvatādvā jāto nīlajaḥ . sa nīlakaḥ ityucyate . ʻkoṃḍeṅgö . śeṣe—karma bhāvaśca kāpeyam . karmabhāvayoḥ kāpeyaśabdaḥ syāt . atha bhalluke—bhallūkāḥ . bālūka ityapi kvacit . śeṣe—ʻbhallāṭo mṛgadhūrtakaḵ . ʻbhallācchau dīrgharomākṣe . ʻbhallau bhallūkabāṇau staḵ iti dharaṇiḥ . ʻacchau nirmalabhallūkaü ityajayaḥ . ṛkṣaśabda ṛkārādiḥ . ʻbhallūko dīrgharomarkṣo bhallāṭo vṛkadhūrtakaḵ iti vaijayantī (pṛ. 65, ślo. 7) . keṣāṃcid riśabdādirapi ʻrikṣaharyakṣakakṣarī (dvisaṃ. 18. 58) iti rāghavapāṇḍavīyam . acchabhalla ityekaṃ nāma . ʻvikarālo'cchabhallaścö iti vaijayantī (pṛ. 65, ślo. 7) . keṣāṃcinnāmadvayam, ʻacchaḥ sphaṭikabhallūkanirmaleṣvacchamavyayam (pṛ. 31 ślo. 1) . ʻbhallo bhallī ca bāṇe syād bhallo bhallūka iṣyate (pṛ. 151, ślo. 30) ityubhayatra viśvaprakāśikā . bhallūkanāmāni .. gaṇḍake khaḍgakhaḍginau . śeṣe—ʻvārdhīṇaso vanotsāhastatra vārdhoṇaso'pi cö . khaḍgamṛganāmāni .. lulāyo—sairibhāḥ . śeṣe—
ʻlohitākṣaḥ kṛṣṇaśṛṅgo vīraskandho rajasvalaḥ .
jarantaḥ kaluṣaḥ potrī jalātmā gadgadasvaraḥ .
skandhaśṛṅgo yamarathaḥ kaṭādo daṃśalālikau .
haṃsakālīsutaḥ śṛṅgī herambaḥ kṛṣṇa ityapi ..
mahiṣanāmāni . śeṣe—ʻsṛjayo gavalaḥ kṛṣṇaḵ . kṛṣṇamahiṣanāmāni . ʻsa parasvānaraṇyajaḵ . sa mahiṣo'raṇyajaścet parasvānityucyate . ʻkāmāya parasvān (tai. saṃ. 5. 5. 11. 1) ityatra parasvānaraṇyamahiṣa iti kṣure . paraḥśabdo'sunnante māṃsaparyāyaḥ . araṇyamahiṣanāma .. 3-4 .. </Amarapadaparijata>
%%p. 02.328
AK.02.05.005ab striyāṃ śivā bhūrimāyugomāyumṛgadhūrtakāḥ .
AK.02.05.005cd sṛgālavañcakakroṣṭupherupheravajambukāḥ .. 5 ..
AK.02.05.006ab oturbiḍālo mārjāro vṛṣadaṃśaka ākhubhuk .
%%p. 02.328
AK.02.05.005ab striyāṃ śivā bhūrimāyugomāyumṛgadhūrtakāḥ .
AK.02.05.005cd sṛgālavañcakakroṣṭupherupheravajambukāḥ .. 5 ..
AK.02.05.006ab oturbiḍālo mārjāro vṛṣadaṃśaka ākhubhuk .
<Amarapadavivrti ><AK.02.05.005-6>  
striyāmiti—śakunena modahetutvāt śivā . bhūrayo māyā yasya bhūrimāyuḥ . bhūrimāya iti vā pāṭhaḥ . gā minoti kṣipatīti gomāyuḥ . ‘ḍumiñ prakṣepaṇe’ . mṛgeṣu dhūrto mṛgadhūrtakaḥ . vane tatra tatra sarati, sṛjati māyāmiti vā sṛgālaḥ . ‘sṛ gatau’ ‘sṛja visarge’ . asṛgālātīti vā . ‘lā ādāne’ . vañcayatīti vañcakaḥ . ‘vañcu pralambhane’ . krośatīti kroṣṭuḥ, kroṣṭā vā . ‘kruśa āhvāne rodane ca’ . phe iti rautīti pheruḥ . pheravaśca . ‘ru śabde’ . māṃsaṃ jamatyattīti jambukaḥ . ‘jamu adane’ . śṛgālanāmāni . ‘nakkapellu’ .. avati mūṣakabādhāyā otuḥ . ‘ava rakṣaṇe’ . biḍati mūṣikān biḍālaḥ . ‘biḍa bhedane’ . biḍavad aspṛśyaṃ mūlaṃ pucchamasyeti vā . ākhubhakṣaṇena gṛhaṃ mārṣṭi mārjāraḥ . ‘mṛjūṣ śuddhau’ . vṛṣān mūṣakān daśatīti vṛṣadaṃśakaḥ . ‘daṃśa adane’ . ākhuṃ bhuṅkte ākhubhuk . ‘bhuja pālanābhyavahārayoḥ’ . mārjāranāmāni .. ‘pillipellu’ .. 5 ..</Amarapadavivrti >
%%p. 02.329
<Amarapadaparijata><AK.02.05.005-6>
striyāṃ śivā—jambukāḥ . pumabhidhāno'pi strīliṅga eveti striyāṃ śiveti . bhūrimāyo'dantaḥ iti ṭīkāsarvasvakāraḥ . śeṣe—
‘bharujaścāpi pheruṇḍaḥ śvabhīrurmṛgamartakaḥ .
śayāluḥ sūcako ghoraḥ’ ..
jambukanāmāni . tathā ca yādavaḥ—(vaijayantī pṛ. 68, ślo. 37-8)
‘sṛgālo bharujaḥ kroṣṭā śvabhīrurmṛgamartakaḥ .
śayāluḥ sūcako ghoraḥ pherupheruṇḍapheravāḥ ..’
iti . svalpe tatra kikhiḥ striyām . pumabhidhāne'pi strīliṅgaḥ . ‘kikhiḥ strī kroṣṭubhede'lpe’ iti vaijayantī (pṛ. 68, ślo. 39) . alpajambukanāma .. pṛthau gṛṇḍivalopāśau . ‘pṛthau lopāśagṛṇḍivau’ iti vaijayantī (pṛ. 68, ślo. 39) . pṛthujambukanāmanī .. ‘nākro nakramukhe smṛtaḥ’ . nakramukhajambukanāma .. otuḥ—ākhubhuk . śeṣe—‘jahako gātrasaṃkocī maṇḍalī nakharāyudhaḥ’ . mārjālanāmāni . śeṣe—‘lomaśo'nyo biḍālaḥ syāt pūtikaḥ śālijātikaḥ’ . pūtimārjāranāmāni . kaśaśabdo'pyatra . ‘kaśo lomaśa’ iti kṣure . ‘mārjārikā vedhamukhyā’ . ‘punugupilli’ . ‘madanī gandhacelikā’ . ‘javādipilli’ . śeṣe—‘godhā pañcanakhī govī nihākā dīrghapucchikā . musalī’ .. bilagodhā jalagodhā tarugodhā gṛhagodhā śilāgodheti godhā bahuvidhāḥ . godhāsāmānyanāmāni . ‘uḍumu’ . vṛkṣajātā sā śayaṇḍaka udāhṛtaḥ . tarugodhānāma .. 5 ..</Amarapadaparijata>
%%p. 02.330
AK.02.05.006cd trayo gaudhāragaudheragaudheyā godhikātmaje .. 6 ..
AK.02.05.007ab śvāvittu śalyastallomni śalalī śalalaṃ śalam .
<Amarapadavivrti ><AK.02.05.006-7>  
traya iti—godhāyā apatyaṃ gaudhāraḥ, gaudheraḥ, ghaudheyaśca . godhikātmajanāmāni . ‘uḍumupillapellu’ .. śvānaṃ vidhyatīti śvāvit . ‘vyadha tāḍane’ . śalatīti śalyaḥ . ‘śala calane’ . ‘edupandipellu’ .. śalatīti śalalī, śalalaṃ, śalaṃ ca . ‘śala gatau’ . ‘edupandimuṃḍlapellu’ .. 6 ..</Amarapadavivrti>
<Amarapadaparijata><AK.02.05.006-7>  
trayo—godhikātmaje . godhikāsutanāmāni . ‘unumupilla’ . jātyantaramiti svāmī .. śvāvit—śalyaḥ . śeṣe—‘śalalī syādvajraśalalaḥ śalaḥ . śalyaromā ca’ . śalyamṛganāmāni . ‘yeḍupaṃddi’ . tallomni—śalam . śvāvito lomanāmāni . ‘tallomnyanā śalalī śalam’ iti yādavaḥ (vaija. pṛ. 68, ślo. 37) . strīliṅge gaurādiṅīṣi śalalī .. 6 ..</Amarapadaparijata>
%%p. 02.330
AK.02.05.007cd vātapramīrvātamṛgaḥ koka īhāmṛgo vṛkaḥ .. 7 ..
AK.02.05.008ab mṛge kuraṅgavātāyuhariṇājinayonayaḥ .
<Amarapadavivrti ><AK.02.05.007-8>
vātapramīriti—vātaṃ pratyābhimukhyena pramimīte vātapramīḥ . grāmaṇīśabdavadīkārāntaḥ puṃliṅgaḥ . ‘māṅ māne śabde ca’ . vātaṃ mṛgayate vātamṛgaḥ . ‘mṛga anveṣaṇe’ mṛgabhedanāmanī . ‘gāli kedurugānaḍacumṛgamupellu’ .. kautīti kokaḥ . ‘kuñ śabde’ . kokate māṃsādikaṃ vā . ‘kuka ādāne’ . mṛgānīhata iti īhāmṛgaḥ . ‘īha ceṣṭāyām’ . īhāṃ dhāvanādiceṣṭāṃ mṛgayate vā . ‘mṛga anveṣaṇe’ . irāṃ bhūmiṃ varkate pracārārthamiti vṛkaḥ . ‘vṛka ādāne’ . vṛkanāmāni . ‘toḍelupellu’ .. mṛgyate vyādhairmāṃsārthamiti mṛgaḥ . ‘mṛga anveṣaṇe’ . kau raṅgatīti kuraṅgaḥ . ‘ragi nṛtte’ . ‘ragi gatau’ iti vā dhātuḥ . vātaṃ pratyayate yātīti vātāyuḥ . ‘aya gatau’ . vānāyuriti vā pāṭhe vānaṃ śuṣkaṃ vṛthetastato'yate dhāvatīti vānāyuḥ . ‘aya paya gatau’ . vyādhenānyatra hriyate hariṇaḥ . ‘hṛñ haraṇe’ . ajinasya yoniḥ kāraṇamityajinayoniḥ . hariṇanāmāni .. ‘irri pellu’ ..7 ..</Amarapadavivrti>
<Amarapadaparijata><AK.02.05.007-8>
vātapramīrvātamṛgaḥ . śeṣe—‘niḥśṛṅgo hariṇākṛtiḥ . śivavātāyujavinaḥ’ . vātamṛganāmāni . kokaḥ—vṛkaḥ . śeṣe—‘tasminnaḍāvṛko'raṇyaśunakastaskaro'pi ca’ . vṛkanāmāni . ‘toṃḍelu’ . mṛge—ajinayonayaḥ . śeṣe—‘bhīrucetā liguḥ plāvī vanano marukastathā’ . kuraṅgajātimātranāmāni . ‘irri’ .. 7 ..</Amarapadaparijata>
%% p. 02.331
<Amarapadavivrti ><AK.02.05.008-9>
AK.02.05.008cd aiṇeyameṇyāścarmādyameṇasyaiṇamubhe triṣu .. 8 ..
AK.02.05.009ab kadalī kandalī cīnaścamūrupriyakāvapi .
AK.02.05.009cd samūruśceti hariṇā amī ajinayonayaḥ .. 9 ..
<Amarapadavivrti ><AK.02.05.008-9>
aiṇeyamiti—eṇyā idam aiṇeyam . eṇasyedaṃ carmādyam aiṇam . ‘irritolu māṃsamumodalayanavānipellu’ .. aiṇeyamaiṇaṃ ca giṇiliṅge . kena vāyunā dalyate kadalī . ‘dala viśaraṇe’ . ‘bollicāyameḍacāslu galigi, balamu tonuṃḍu mṛgamu’ .. kandāni kandatīti kandalī . ‘kadi āhvāne rodane ca’ . tundilanīlavarṇamṛganāma . cīyate vyādhaiḥ saṃpādyata iti cīnaḥ . ‘ciñ cayane’ . śvetaskandhamṛganāma .. camyate vyādhairiti camūruḥ . ‘camu bhakṣaṇe’ . pucchahīnanānāvarṇamṛganāma .. prīyate vātaṃ prati priyakaḥ . ‘prīṅ prītau’ ‘prīñ tarpaṇe kāntau ca’ . phāle śvetaromāṅkamṛganāma .. saṃgatau urū asyeti samūruḥ . mahāgrīvakesarayutasitamṛganāma .. amī hariṇā api ajinayonayaḥ carmakāraṇānītyucyante .. 8-9 ..</Amarapadavivrti >
<Amarapadaparijata><AK.02.05.008-9>
aiṇeyaṃ—triṣu . eṇaśabdo hariṇaparyāyaḥ . ‘eṇaḥ kuraṅgamo riśyo vātāyurhariṇo mṛgaḥ’ iti trikāṇḍaśeṣaḥ (pṛ. 12, ślo. 267) . eṇyāścarmādikamaiṇeyam . eṇasya tu aiṇaṃ syāt . dve triliṅge . kadalī—ajinayonayaḥ . kadalyādayaḥ ṣaḍapyamī hariṇaviśeṣāḥ . prāvaraṇādyupayuktacarmakāraṇāni . kadalīkandalīśabdau strīliṅgau . atha kadalyāṃ kandalyāṃ kramato viduḥ . kadalīnaṃ kandalīnamiti . kadalī kandalītyetau nāntau puṃliṅgāviti kecit . śeṣe—
‘kadalī tu bile śete mṛdurūkṣaiśca karburaiḥ .
nīlāgrairlomabhiryuktā sā viṃśatyaṅgulāyatā ..
kadalī tu śyāmavarṇā hastāyāmā mahodarī .
cīnastu cīnasī strītve kapotā triṃśadaṅgulā ..
canakā tu camūrurnā saho'pi trividhaḥ smṛtaḥ .
sitaḥ kṛṣṇaścitrarometyasya puccho'sti vā na vā ..
priyako romabhiryukto mṛduraktāsitairghanaiḥ .
samūnā strī samūrurnā mahāgrīvasamūrukau ..
sitake saravān vegī snigdhaśca mṛduromavān .
godhūmābhaḥ snigdhavarṇa iti sa dvividho mataḥ’ .. 8-9 .. </Amarapadaparijata>
%% p. 02.332
AK.02.05.010ab kṛṣṇasārarurunyaṅkuraṅkuśambararauhiṣāḥ .
AK.02.05.010cd gokarṇapṛṣataiṇarśyarohitāścamaro mṛgāḥ .. 10 ..
<Amarapadavivrti ><AK.02.05.010>
kṛṣṇasāra iti—kṛṣṇena sāraḥ śabalaḥ kṛṣṇasāraḥ . kṛṣṇaśuklaromavatpradeśayugayuktamṛganāma . ‘nalla kappuna vicitramaina yarri’ .. rauti prāyeṇeti ruruḥ . ‘ru śabde’ . ‘nallacāraladuppi’ .. nyañcatyadhomukhatayā nyaṅkuḥ . ‘añcu gatipūjanayoḥ’ . ‘jiṃkapotu’ .. ramate sajātīyamṛgeṣu raṅkuḥ . ‘ramu krīḍāyām’ . atyantaśvetamṛganāma .. śayanādinā śaṃ sukhaṃ vṛṇotīti śambaraḥ . ‘vṛñ varaṇe’ . raktavarṇahrasvanyaṅkunāma .. rohiṣākhyatṛṇe bhavaḥ rauhiṣaḥ . ‘koṇḍagorre’ .. gokarṇasadṛśakarṇatvād gokarṇaḥ . ‘kaṇiti yunumṛgamu’ .. pṛṣatā bindavo'sya santīti pṛṣataḥ . ‘duppi’ .. saralamatitvād vyādhametītyeṇaḥ . ‘iṇ gatau’ . sarvatonīlamṛganāma .. iyarti vanam ṛśyaḥ . ‘ṛ gatau’ . ‘manuṃ botu’ .. raktavarṇatvena rohitaḥ . ‘kesari yanu mṛgamu’ .. camati tṛṇaṃ camaraḥ . ‘camu adane’ . ‘camarīmṛgamu’ .. etāni pratyekaṃ mṛgaviśeṣanāmāni .. 10 ..</Amarapadavivrti>
<Amarapadaparijata><AK.02.05.010>
kṛṣṇasāraḥ—mṛgāḥ . iha mṛgaśabdena itare ca vanagocarāścatuṣpādo vivakṣitāḥ . na tu hariṇajātīyā eva . kṛṣṇasārādayaścamarāntā mṛgabhedā bhavanti . rauhiṣa iti kecit . śeṣe—
‘kṛṣṇasāraḥ kṛṣṇaśāraḥ kṛṣṇaścaiva nirañjanaḥ .
yajñārho binduyuktastu mahākṛṣṇamṛgo ruruḥ ..
nyaṅkustu hariṇākāraḥ trikoṇavipulonnataḥ .
raṅkuḥ sa yadromakṛtaṃ rāṅkavaṃ vastramucyate ..
śambaraḥ svalpahariṇo rohiṣo gardabhākṛtiḥ .
gokarṇaḥ sa bhavedyasya gokarṇapratime śrutī ..
sthaviṣṭhairbindubhiḥ śuklaromajaiścitritaḥ śataiḥ .
hariṇaḥ pṛṣataḥ prokta eṇaḥ syāt kṛṣṇavarṇakaḥ ..
ṛśyaḥ strī yasya rohit syādaruṇo varṇataśca yaḥ .
kṛṣṇo dhavātrī(?) śṛṅgaśca turaṅgamasamākṛtiḥ ..
rohito raktavarṇaḥ syāt pṛṣṭhataḥ śvetarājimān .
camaro dhavalaḥ kṛṣṇaścitro vā mahiṣākṛtiḥ .
hariṇaśca kuraṅgaśca rājīvo mṛgamātṛkā ..’
hariṇakuraṅgaśabdau mṛgasāmānyatvenoktāvapyatra viśeṣavacanatvena kathitau .. 10 ..</Amarapadaparijata>
%%p. 02.334
AK.02.05.011ab gandharvaḥ śarabho rāmaḥ sṛmaro gavayaḥ śaśaḥ .
AK.02.05.011cd ityādayo mṛgendrādyā gavādyāḥ paśujātayaḥ .. 11 ..
<Amarapadavivrti ><AK.02.05.011>
gandharva iti—gandhayatyardayatīti gandharvaḥ . ‘gandha ardane’ . tundilamṛganāma .. hiṃsratvāt śaravad bhātīti śarabhaḥ . ‘bhā dīptau’ . śṛṇāti siṃhādikamiti vā . ‘śṝ hiṃsāyām’ . aṣṭāpadamṛganāma .. vyādhā asmin dṛṣṭe ramante rāmaḥ . ‘ramu krīḍāyām’ . ‘pedda duppi’ .. vane sarvatra saratīti sṛmaraḥ . ‘sṛ gatau’ . ‘pedda savaravumṛgamu’ gavate gavayaḥ . ‘guṅ avyakte śabde’ . gāmayate sadṛśatvāditi vā . ‘aya gatau’ . ‘gurupotu’ .. śaśati plutena gacchatīti śaśaḥ . ‘śaśa plutagatau’ . ‘kuṃdelu’ .. ityādayo gandharvādayaḥ . mṛgendrādyāḥ siṃhādicamarāntā gavādyā vakṣyamāṇamūṣakaprabhṛti goparyantāścatuṣpadāḥ sarve ca paśujātayaḥ paśusaṃjñikatā bhavanti . pāśyante dāmabhiḥ paśavaḥ . ‘paśa bandhane’ .. 11 ..</Amarapadavivrti>
<Amarapadaparijata><AK.02.05.011>
gandharvaḥ—śaśaḥ . mṛgā ityanuvartate . hariṇādiśaśāntāśca mṛgaviśeṣā bhavanti . ‘gandharvapṛṣataśceti jñeyāḥ sāraṅgajātayaḥ’ iti bhāguriḥ . gavayo rāmaḥ sṛmaro jāhākalampākamukayagandharvā iti matāntarabodhanārthaṃ pṛthakpāṭhaḥ . śeṣe—
‘hariṇastāmra uddiṣṭaḥ kuraṅgo hariṇo mahān .
rājīvastu mṛgo jñeyo rājabhiḥ parito vṛtaḥ ..
pṛṣṭhataścandrabimbābho hariṇāt kiñcidalpakaḥ .
svalpāvṛttodarāraktā śaśābhā mṛgamātṛkā ..
gandharvaḥ syādgolapucchaḥ śarabhastūrdhvalocanaḥ .
gajādiraṣṭapāditvādrāmastu vṛkadhoraṇaḥ .
sṛmaraḥ syādbyālamṛgaḥ parurnā camarī na ṣaṇ ..’
ṣaṇḍanāmaikadeśaḥ ṣaṇ . ‘araṇyāya sṛmaraḥ’ (tai. saṃ. 5. 5. 16. 1) ityatra kṣure sṛmaraścamara ityuktayā mahataścamarasya nāmāni .
‘gavayaḥ syādvanagavaḥ śaśastu mṛduromavān .
śūliko lambakarṇo'grapallavādromakarṇikaḥ ..’
hariṇādīnāṃ yathāsaṃbhavaṃ lakṣaṇāni nāmāni ca .. ityādayo—paśujātayaḥ . ityādayo hariṇagandharvādayaḥ āsyenānuktakumārīmūkādayaḥ prāguktasiṃhādyā vakṣyamāṇagavādyāśca paśutvavyañjakapucchapādacatuṣṭayādimattvena paśujātayo bhavanti . anuktam—‘nakulaḥ piṅgalaḥ’ . ‘muṃgi’ . ‘atha syāccikroḍaḥ kālikā striyām’ . ‘uḍata’ .. 11 ..
%%p. 02.335
AK.02.05.012ab (adhogantā tu khanako vṛkaḥ pundhvaja unduraḥ)
		undururmūṣiko'pyārakhurgirikā bālamūṣikā .
AK.02.05.012cd (cucundarī gandhamūṣī dīrghadehī tu mūṣikā)
		saraṭaḥ kṛkalāsaḥ syānmusalī gṛhagodhikā .. 12 ..
AK.02.05.013ab lūtā strī tantuvāyorṇanābhamarkaṭakāḥ samāḥ .
<Amarapadavivrti><AK.02.05.012-13>
unduriti—unatti mukhaspṛṣṭaṃ mukhasrāveṇa secayatīti unduruḥ . ‘undī kledane’ . annādikaṃ muṣṇātīti mūṣikaḥ . ‘muṣa steye’ . mūṣaka iti vā pāṭhaḥ . svāśrayamākhanatīti ākhuḥ . ‘khanu avadāraṇe’ . mūṣikanāmāni .. ‘eluka pellu’ .. girati dhānyādikamiti girikā . gīryate mārjāreṇeti vā . ‘gṝ nigaraṇe’ . bālā cāsau mūṣikā ca bālamūṣikā . ‘ciṭṭelukapellu’ .. (chyatīti cucundarī . ‘cho chedane’ . gandhavatī mūṣī gandhamūṣī . ‘cuṃcu pellu’ .. dīrgho deho'syā iti dīrghadehī . muṣṇāti dhānyādikaṃ mūṣikā . ‘pandikokka pellu’) sarati prāyeṇeti saraṭaḥ . ‘sṛ gatau’ . kṛkena śiro'greṇa lasatīti kṛkalāsaḥ . ‘lasa śleṣaṇakrīḍanayoḥ’ . ‘toṇḍapellu’ .. musyati khaṇḍayati krimīniti musalī . ‘musa khaṇḍane’ . gṛhe godhikeva tiṣṭhatīti gṛhagodhikā .. ‘ballipellu’ .. lūyate chidyate'syāstanturiti lūtā . ‘lūñ chedane’ . tantūna vayatīti tantuvāyaḥ . ‘veña tantusaṃtāne’ . ūrṇaṃ nābhau yasya ūrṇanābhaḥ . tantumavalambya markaṭavadārohaṇāt markaṭaḥ . ūrṇanābhanāmāni .. ‘sāle purugu pellu’ .. 12 ..</Amarapadavivrti>
<Amarapadaparijata><AK.02.05.012-13>
unduruḥ—ākhuḥ . undura ityakārāntaścāsti . mūṣaka ityakāramadhyastvasādhuḥ . śeṣe—‘gartāṭaḥ khānakaḥ khanaḥ’ . khanakaśabdo'pyasti . tathā ca mādhavaḥ—‘undururmūṣikaḥ kāṇḍa ākhuśca khanakaḥ khanaḥ’ iti . mūṣikanāmāni . ‘yeluka’ . ‘pandikokkunru’ .. ‘cucundarī tu gandhākhuḥ’ . (vaija. pṛ. 150, ślo. 32) . ‘cundarī rājaputrīti’ kośāntaram . ‘cuñcu’ . gīrikā bālamūṣikā . ‘ciṭṭeluka’ .. saraṭaḥ—syāt . śeṣe—‘śayānaśca śayaṇḍakaḥ . śayaśca jāhako gātrasaṃkocī pratisūryakaḥ’ . saraṭanāmāni . ‘kṛkalāsaḥ pratiraviḥ śayānaḥ saraṭaḥ śayaḥ’ iti vaijayantī (pṛ. 150, ślo. 28) . ‘toṇḍa’ .. ‘kāmarūpiṇi tatra syāccitrabimbaśca bimbakaḥ’ . ‘usaravelli’ . ‘kṛkavākurduṣprabhe syāt’ . ‘mailacāyatoṇḍa’ .. musalī—godhikā . śeṣe—‘jyeṣṭhā pallī kuḍyamatsyā daivajñā nadanī tathā . māṇikyā’ . pallīnāmāni .. ‘balli’ .. sā tu śuklā kuṇḍṛṇācī surājikā . kuṇḍṛṇaṃ kuḍyam . tatrāñcatīti kuṇḍṛṇācī . śuklapallīnāmanī . ‘tellaballi’ .. hālāhalastu sṛjayā brāhmaṇī raktapucchikā . vaijayantyāṃ ca (pṛ. 150, ślo. 29) ‘hālāhalastvañjanikā brāhmarṇā raktapucchikā’ iti . hālāhalanāmāni . ‘bhiṃḍa’ .. lūtā—samāḥ . ūrṇanābhirapi . ‘tantuvāyorṇanābhorṇanābhayaḥ śalako'pi ca’ . iti rabhasakośāt . śeṣe—
‘mūṣikā lūtikā tantunābhorṇābahijālikāḥ .
jālakṛtkrimidigbandhāḥ ..’
lūtānāmāni . ‘sālepurugu’ . ‘lūtāpaṭṭo'sya jālakam’ . āśābandho'syeti pāṭhāntaram . ‘sālepaṭṭa’ .. 12 ..</Amarapadaparijata>
%%p. 2.336
AK.02.05.013cd nīlaṅgustu krimiḥ karṇajalaukā śatapadyubhe .. 13 ..
AK.02.05.014ab vṛścikaḥ śūkakīṭaḥ syādalidroṇau tu vṛścike .
<Amarapadavivrti ><AK.02.05.013-14>
nīlaṅguriti—nīlati mandaṃ nīlaṅguḥ . ‘nīla varṇagatyoḥ’ . ayaṃ śabdo deśīyaḥ . mandaṃ krāmatīti krimiḥ . ‘kramu pādavikṣepe’ . krimināmanī . ‘sāmānyamugā purugu pellu’ .. karṇe jalaukā iva karṇajalaukā . śatam aparimitāni padāni santyasyāḥ śatapadī . ‘jerripellu’ .. vṛścati śūkāgreṇa vṛścikaḥ . ‘ovraścū chedane’ . śūkayuktaḥ kīṭaḥ śūkakīṭaḥ . ‘nalla tel̤u’ .. alamanartho'smādityalī . nakārāntaḥ . aliriti vā pāṭhaḥ . druṇati hinastīti droṇaḥ . ‘druṇa hiṃsāgatikauṭilyeṣu’ . vṛścatīti vṛścikaḥ . ‘erra tel̤upellu’ .. 13 .. kīṭakaprakaraṇaṃ samāptam ..</Amarapadavivrti>
<Amarapadaparijata ><AK.02.05.013-14>
nīlaṅguḥ—kṛmiḥ . śeṣe—‘nīle drukīṭe pukastathā’ . nīlavarṇe drukīṭe nīlaṅgukṛmipulakaśabdā vartante . nīlaṅgurvṛkṣajaḥ kīṭo nīlavarṇa iti vedabhāṣye . nīlaṅgukṛmiśabdau kīṭamātranāmanī iti kecit . ‘drumāmaye bhavet puṃsi kīṭe ca krimivatkṛmiḥ’ iti rabhasakośaḥ . ‘durdaśo matkuṇe’ . ‘nalli’ . ‘kāṣṭhabhave jñeyaḥ krimau ghuṇaḥ’ . kāṣṭhabhakṣakakrimināma . ‘pipīlikā dvayorlūtā’ . pipīlikanāmanī . ‘cīma’ .. ‘mahān brāhmī sa piṅgalaḥ’ . sa pipīlikaḥ mahān piṅgalaśca yadi brāhmītyucyate . ‘goppayarracīma’ .. ‘mahān kṛṣṇa ulaṃgavaḥ’ . mahān kṛṣṇaśca sa yadi ulaṃgava ityucyate . ‘kaṇḍracima’ .. ‘yā tu svalpā kṛṣṇavarṇā sā markaṭapipīlikā’ . ‘cinnanallacīma’ .. ‘kṛṣṇā sūkṣmā ca cet sānyā jātiḥ kanyāpipīlikā’ . ‘miṃcasannapunallacīma’ .. ‘vamro vamryupadīkopajihvikāstryudehikā’ . rūpabhedena vamraḥ puṃliṅgaḥ . vamryādayaḥ pañca strīliṅgāḥ . styāyati saṃghātayati mṛdaṃ strī . vamrikanāmāni . ‘cadalupurugu’ .
‘anekasuṣiropetaṃ kāntaṃ strīmukhapaṅkajam .
susiddhaṃ tryakṣaropetaṃ cakṣuḥśrotramanoharam’ ..
iti prayogaḥ . ‘tatprāyā śithilī piṅgavarṇā’ . upadehikāsadṛśī piṅgavarṇā śithilītyucyate . ‘cekoṇuju’ . ‘atha krimayo'ṇavaḥ . bhaveyuḥ kīkasāḥ’ . pulakāḥ iti kecit . ‘atisūkṣmamulaina purugulu’ .. karṇajalūkā—ubhe . jalaukā iti sānta iti kecit . ‘āḍhā śatapadī karṇajalūkā ḍhārikāpi ca’ iti vaijayantī (pṛ. 150, ślo. 33) . śatapadīnāmāni . ‘jerrinnicevicorupāmunnu’ .. vṛścikaḥ—kīṭaḥ syāt . kambalakīṭanāmanī . ‘goṃgalapurugu’ . bhramarabheda iti kecit . alidrūṇau—vṛścike . ‘bhṛṅgavṛścikayoraliḥ’ iti rabhasakośādalirikārāntaḥ . alamasyāstīti alī . ‘alaṃ vṛścikalāṅgūlam’ iti halāyudhaḥ (a. mā. 3. 23) . alanamālaḥ, tadvānālīti kecit . ‘vṛścike tvālyalidrūṇā malaṃ tatpucchakaṇṭakaḥ’ iti vaijayantī (pṛ. 150, ślo. 32) . ‘druṇo vṛścikabhṛṅgayoḥ’ iti viśvaprakāśikāpāṭhāt (pṛ. 47, ślo. 6) hrasvādirapi . vṛścikanāmāni . ‘telu’ .. 13 ..</Amarapadaparijata>
%%p. 02.338
AK.02.05.014cd pārāvataḥ kalaravaḥ kapoto'tha śaśādanaḥ .. 14 ..
AK.02.05.015ab patrī śyena ulūke tu vāyasārātipecakau .
(divāndhaḥ kauśiko ghūko divābhīto niśāṭanaḥ)
<Amarapadavivrti ><AK.02.05.014-15>
atha pakṣiprakaraṇamārabhyate . pārāvata iti—pāreṇa balenāvatīti pārāvataḥ . ‘ava rakṣaṇādau’ . paramavatīti parāvataḥ . ‘ava gatau’ . śīghragāmī khagādiḥ tasyāyamiti pārāvato vā . kalo ravo'syeti kalaravaḥ . śīghragāmitvena kasya vāyoḥ pota iva kapotaḥ . ‘pāvuramupellu, guvvapellu’ .. śaśānattīti śaśādanaḥ . ‘ada bhakṣaṇe’ . praśastaṃ patraṃ pakṣo'syāstīti patrī . śyāyate āśu gacchatīti śyenaḥ . ‘śyaiṅ gatau’ . śyenanāmāni . ‘ḍegapellu’ .. ulati netrajyotiṣā dahati kākāniti ulūkaḥ . ‘ula āvaraṇe’ . dhātūnāmanekārthatvād atra daranārtho grāhyaḥ . vāyasānāmarātiḥ vāyasārātiḥ . svanetrajyotiṣā vāyasān pacati hantīti pecakaḥ . ‘ḍupacaṣ pāke’ . ulūkanāmāniḥ ‘gūbapellu’ .. 14 ..</Amarapadavivrti>
<Amarapadaparijata ><AK.02.05.014-15>
pārāvataḥ kalaravaḥ . śeṣe—‘pāṭalāṅghriśca raktadṛk . madotkaṭo bālavatsaḥ kapotaḥ’ . pārāvatādikapotāntāḥ śabdāḥ pārāvate vartanta iti ṭīkāsarvasvakāreṇa vyākhyātam (pṛ. 228-9) . tathā ca mādhavaḥ—‘pārāvataḥ kalaravaḥ kapoto raktalocanaḥ’ iti . kecittu pārāvatādipañcakaṃ pārāvate bālavatsādidvayaṃ kapote vartate iti vyācakṣate . tathā ca vaijayantyām (pṛ. 27, ślo. 14) ‘pārāvataḥ kalaravo raktadṛṣṭirmadotkaṭaḥ’ ityuktvānantaraṃ ‘kākastu dvika ekākṣaḥ’ ityādinā kākanāmānyanuśiṣya, ‘kapoto bālavatsaḥ syāt’ ityuktam . ata eva—
‘pracchādya puṣpapaṭameṣa mahāntamanta-
rāvartibhirgṛhakapotaśirodharābhaiḥ .’
iti māghakāvye (4. 52) gṛheṇa kapoto viśeṣitaḥ . tasmāt pārāvatādipañcakaṃ gṛhakapotanāmāni . ‘pāviramu’ . bālavatsādidvayaṃ vanakapotanāmanī . ‘guvva’ .. atha śaśādanaḥ—śyenaḥ . atra vartulākṣaśabdaśca . śyenanāmāni . ‘ḍega . sānuvamunnu’ . ulūkāstu—pecakau . śeṣe—
‘ghūkaḥ koṇṭo divābhītaḥ kauśiko harilocanaḥ .
naktaṃcaro ghargharako niśādarśī bahusvanaḥ .
mahāpakṣī ca ..’
ulūkanāmāni . ‘gūva’ . ‘kṛṣṇo'sau naktakaḥ kṛtamālakaḥ’ . (vaija. pṛ. 27, ślo. 23) . kṛṣṇolūkanāmāni . ‘nallanigūba’ .. 14 ..</Amarapadaparijata>
%%p. 02.339
AK.02.05.015cd vyāghrāṭaḥ syād bharadvājaḥ khañjarīṭastu khañjanaḥ .. 15 ..
AK.02.05.016ab lohapṛṣṭhastu kaṅkaḥ syādatha cāṣaḥ kikīdiviḥ .
<Amarapadavivrti ><AK.02.05.015-16>
vyāghrāṭa iti—vyājighrannaṭatīti vyāghrāṭaḥ . ‘aṭa gatau’ . bharadvājamunivat kaṇavṛttitvāt bharadvājaḥ . vyāghrāṭanāmanī . ‘eṭrintaperu’ .. khamākāśam añjasā eṭatīti khañjarīṭaḥ . ‘iṭa kiṭa gatau’ . khañjanaśca . khañjarīṭanāmanī . ‘ruppupulugu’ .. lohavarṇaḥ pṛṣṭho'sya lohapṛṣṭhaḥ . kaṅkate gacchatītastata iti kaṅkaḥ . ‘kaki gatau’ . kaṅkanāmanī . ‘mallejeguru’ .. caṣatyekākī bhakṣayatīti cāṣaḥ . ‘caṣa bhakṣaṇe’ . kikīti dīvyati vāśyata iti kikīdiviḥ . ‘divu krīḍādau’ . dhātūnāmanekārthatvāt . kikī diviriti vā padacchedaḥ . tadā kikī nāntaḥ . diviśabdaḥ kaviśabdavad ikārāntaḥ . cāṣanāmanī . ‘pālapakṣipellu’ .. 15 ..</Amarapadavivrti>
<Amarapadaparijata><AK.02.05.015-16>
vyāghrāṭaḥ—bharadvājaḥ . śeṣe—‘kṣipraśyenaḥ suparṇakaḥ . paiṅgarājaścāṭakairaḥ’ . bharadvājapakṣināmāni . ‘edriṃta’ .. khañjarīṭaḥ—khañjanaḥ . rasaratnākare—
‘khañjarīṭaṃ sajīvaṃ tu gṛhītvā phālgune kṣipet .
pañjare rakṣayettāvadyāvadbhādrapado bhavet ..
tadā sa pañcaro'dṛśyo jāyate nātra saṃśayaḥ .
khañjarīṭaśikhā grāhyā hastasthā dṛśyakāriṇī ..’
ityadṛśyakaraṇaprakaraṇe . śeṣe—mithunī cañcalaśca . caṭakaviśeṣasya nāmāni . ‘mandapicuka’ . ‘atha kṛṣṇo'smin kṛṣṇavakṣasi’ . kṛṣṇavakṣasyasmin kṛṣṇaḥ syāt . ‘nallanipoṭṭa malamandapicuka’ . ‘golattikā khañjarīṭī śārṅgakī sā ca pippakā’ . tajjātistrīnāmāni . ‘aṇḍamandapicuka’ . lokapṛṣṭhaḥ—syāt . śeṣe—‘dīrghapāt kamalacchadaḥ . parkaṭaḥ karkaṭaskandho'pi’ . kaṅkanāmāni . ‘rāṃbulugu’ .. atha cāṣaḥ kikīdiviḥ . ‘cāṣo rājavihaṅgamaḥ’ iti vaijayantī (pṛ. 28, ślo. 29) . ‘ikṣupakṣibhidoścāsaḥ’ . iti rabhasakośe dantyānteṣu pāṭhāccāso'pi . kikī nāntaḥ, diviridantaḥ, nāmadvayamiti kecit . ‘kikidīviścāṣaḥ syāt’ iti ratnakośapāṭhāt tṛtīyavarṇadīrgho'pi . śeṣe—‘maṇikaṇṭhaḥ svarṇacūḍaścitravālaśca rājaviḥ’ . cāṣanāmāni . ‘pālagumma’ .. 15 ..</Amarapadaparijata>
%%p. 02.340
AK.02.05.016cd kaliṅgabhṛṅgadhūmyāṭā atha syācchatapatrakaḥ .. 16 ..
AK.02.05.017ab dārvāghāṭo'tha sāraṅgaḥ stokakaścātakaḥ samāḥ .
<Amarapadavivrti ><AK.02.05.016-17>
kaliṅga iti—ke śirasi liṅgaṃ śikhārūpamasyāstīti kaliṅgaḥ . bhṛṅgavarṇasāmyād bhṛṅgaḥ . dhūmyevāṭati lauhityamiśrakārṣṇyayogāditi dhūmyāṭaḥ . ‘aṭa paṭa gatau’ . kaliṅgapakṣināmāni . ‘kūṅkaṭimūṅgayanupakṣipellu’ .. bahupakṣatvāt śatapatrakaḥ . cañcunā dāru āhantīti dārvāghāṭaḥ . ‘hana hiṃsāgatyoḥ’ . dārvāghāṭanāmanī . ‘beggurupulugu’ .. cātakāntaraiḥ sahāraṅgati saṃcarat iti sāraṅgaḥ . ‘ragi gatau’ . stokaṃ mandaṃ kāyatīti stokakaḥ . ‘kai śabde’ . catate calavarṣabindūn cātakaḥ . ‘cate yācane’ . cātakapakṣināmāni .. ‘vānakoyalapellu (cātakamu)’ .. 16 ..</Amarapadavivrti> 
<Amarapadaparijata><AK.02.05.016-17>
kaliṅga—dhūmyāṭāḥ . śeṣe—‘dhūmrāṭo dhūmra āṭakaḥ . māndhīro vāgudaśca syāt’ . kaliṅganāmāni . ‘kūṃkaṭāmūga’ . ‘sa tu māndhīlavo mahān . buddhimān rājabhṛṅgaśca’ . ‘peddakūṃkaṭamūga’ .. atha syāt—dārvāghāṭaḥ . drumakuṭṭaśabdaścātra . dārvāghāṭanāmāni . ‘ṣaḍraṃgipiṭṭa’ .. atha sāraṅgaḥ—samāḥ . śeṣe—‘paurendraścāmbujo'namburvarṣāmbhaḥpāraṇavrataḥ’ . cātakanāmāni . ‘vānakokila’ .. 16 ..</Amarapadaparijata>
%%p. 02.341
AK.02.05.017cd kṛkavākustāmracūḍaḥ kukkuṭaścaraṇāyudhaḥ .. 17 ..
AK.02.05.0-18ab caṭakaḥ kalaviṅkaḥ syāt tasya strī caṭakā tayoḥ .
AK.02.05.018cd pumapatye cāṭakairaḥ stryapatye caṭakaiva hi .. 18 ..
<Amarapadavivrti ><AK.02.05.017-18>
kṛkavākuriti—kṛkeṇa śiro'greṇa vakti kṛkavākuḥ . ‘vaca paribhāṣaṇe’ . tāmravarṇā cūḍāsyāstīti tāmracūḍaḥ . kuku iti śabdamuccārayan kuṭati vakrībhavatīti kukkuṭaḥ . ‘kuṭa kauṭilye’ . caraṇamevāyudhaṃ yasya saḥ caraṇāyudhaḥ . kukkuṭanāmāni . ‘koḍi pellu’ .. caṭati tuṇḍena dhānyādikamiti caṭakaḥ . ‘caṭa sphuṭa bhedane’ . kaṃ śiraḥ ānamya tuṇḍena kukṣiṃ lunātīti kalaviṅkaḥ . ‘luñ chedane’ . caṭakanāmanī . ‘piccukapellu’ .. caṭakaśabdavyutpattivat caṭakāśabdavyutpattiḥ . ‘āṇḍupiccukapellu’ .. tayoścaṭakācaṭakayoḥ pumapatyaṃ puruṣāpatyaṃ cāṭakairaḥ . ‘piccukalayokkamogapillaperu’ .. tayoścaṭakayoḥ stryapatyaṃ caṭakā . ‘āṇḍupiccukapillaperu’ .. 17-18 ..</Amarapadavivrti>
<Amarapadaparijata><AK.02.05.017-18>
kṛkavākuḥ—caraṇāyudhaḥ . śeṣe—
‘śikhaṇḍiko vivṛttākṣo dīrghavāgdakṣa āraṇiḥ
jñānī kumāropavāhaḥ kālajñaḥ śikhicūlikau ..’
kukkuṭanāmāni . ‘mayūraścaṭakaḥ śauṇḍaḥ kīrīṭī nakharāyudhaḥ’ . etāni ca . ‘koḍi’ .. caṭakaḥ—syāt . śeṣe—
‘caṭāko vara āṭakaḥ .
balibhug laṅghanagatiḥ sevyastilakakaṇṭakaḥ ..’
caṭakamātranāmāni .. śeṣe—kalaviṅkastvasau pīto muṇḍaḥ’ . asau kalaviṅkaḥ pītaścenmuṇḍa ityucyate . ‘paccanipicuka’ ..
‘śyāmā tu potakī .
devī varāhī śakuniḥ kumārī caṭakottamā ..
brahmaputrī pāṇḍavikā kṛṣṇikā sitapakṣiṇī .
dhanurdharī pānthamātā ..’
asau caṭakajātiḥ śyāmavarṇā cet potakyādiśabdairucyate . śyāmaśabdavācyā ca . taduktaṃ vasantarājīyākhye śakunagranthe—
‘śyāmā varāhī śakuneḥ kumārī durgātha devī caṭakā tathottamā .
tvaṃ potakī pāṇḍavikā tvameva tvaṃ kṛṣṇikā tvaṃ sitapakṣiṇī ca .
tvaṃ brahmaputrī śakunaikadevī dhanurdharī pānthasamūhamātā ..’
iti . tallakṣaṇaṃ ca tatraivoktam—
‘grāmyeṇa tulyaścaṭakena nīlo yo'sau pumān pāṇḍuradharmayugmaḥ .
laghvī tato dhūmanibhā ca nārī tatpotakī yugmamupāharantī ..’
iti . ete śabdāḥ pumabhidhāne'pi strīliṅgā eva . ‘nallapicuka’ .. tasya—caṭakā . ajāditvāṭṭāpi itvābhāvaḥ . ‘aṇḍapicuka’ .. tayoḥ—cāṭakairaḥ . caṭakāyāścaṭakasya vā puṃrūpe'patye cāṭakairaśabdo vartate . ‘mogapilla’ .. stryapatye—hi . caṭakāyāścaṭakasya vā strīrūpe'patye caṭakāśabda eva . ‘aṇḍapilla’ .. 17-18 ..</Amarapadaparijata>
%%p. 02.342
AK.02.05.019ab karkareṭuḥ kareṭuḥ syāt kṛkaṇakrakarau samau .
AK.02.05.019cd vanapriyaḥ parabhṛtaḥ kokilaḥ pika ityapi .. 19 ..
<Amarapadavivrti ><AK.02.05.019>
karkareṭuriti—karka iti reṭatīti karkareṭuḥ . kutsitaṃ reṭatīti kareṭuḥ . ‘reṭṭa paribhāṣaṇe’ . karkaḥ sitāśva iva reṭatītī vā . ‘peṭṭakokkerapellu’ .. kṛkaṃ śiro'graṃ pārśvakaṇḍūyanāya punaḥ punarnayatīti kṛkaṇaḥ . ‘ṇīñ prāpaṇe’ . kreti śabdaṃ roti krakaraḥ . ‘ḍukṛñ karaṇe’ . ‘kokkerapellu’ .. vanaṃ priyamasya vanapriyaḥ . parayā jātyā bhṛtaḥ poṣitaḥ parabhṛtaḥ . kokate susvareṇa cittaṃ gṛhṇātīti kokilaḥ . ‘kuka vṛka ādāne’ . api kāyatīti pikaḥ . ‘kai gai śabde’ . pidhānaśabdavadakāralopaḥ . kokilanāmāni .. ‘koyalapellu’ .. 19 ..</Amarapadavivrti>
<Amarapadaparijata><AK.02.05.019>
karkareṭuḥ—syāt . ‘peddakakkera’ . kṛkaṇa—samau . ‘pinnakakkera’ .. vanapriyaḥ—pika ityapi . śeṣe ‘kalakaṇṭhaḥ kākapuṣṭaḥ tāmrākṣo madhuvāgapi’ . kokilasya nāmāni . ‘kokila’ .. 19 .. </Amarapadaparijata>
%%p. 02.343
AK.02.05.020ab kāke tu karaṭāriṣṭabalipuṣṭasakṛtprajāḥ .
AK.02.05.020cd dhvāṅkṣātmaghoṣaparabhṛdbalibhugvāyasā api .. 20 ..
(cirajīvī caikadṛṣṭirmaukaliḥ pikavardhanaḥ)
<Amarapadavivrti ><AK.02.05.020>
kāka iti—kā iti kāyati kākaḥ . ‘kai śabde’ . keti raṭatīti karaṭaḥ . ‘raṭa paribhāṣaṇe’ . na riṣyate rogairityariṣṭaḥ . ‘riṣa hiṃsāyām’ . balinā puṣṭo balipuṣṭaḥ . ‘puṣa pṛṣṭau’ . sakṛdeva prajā saṃtatirasyeti sakṛtprajaḥ . dhvāṅkṣati māṃsamabhikāṅkṣatīti dhvāṅkṣaḥ . ‘dhvākṣi kāṅkṣāyām’ . ātmānameva ghoṣayati kāketi ātmaghoṣaḥ . ‘ghuṣir viśabdane’ . parajātiṃ bibhartīti parabhṛt . ‘ḍubhṛñ dhāraṇapoṣaṇayoḥ’ . baliṃ bhuṅkte balibhuk . ‘bhuja pālanābhyavahārayoḥ’ . vaya eva vāyasaḥ . (ciraṃ jīvatīti cirajīvī . ekaiva dṛṣṭirasya ekadṛṣṭiḥ . mūkalasya yamasyāyaṃ maukaliḥ . pikaṃ vardhayati pikavardhanaḥ .) kākanāmāni . ‘kākipellu’ .. 20 ..</Amarapadavivrti>
<Amarapadaparijata ><AK.02.05.020>
kāke tu—vāyasā api . śeṣe—
‘divāṭana ulūkārirnāḍījaṅgho'prahṛṣṭakaḥ .
dhūlījaṅgho'nyavāpaśca ciraṃjīvyanyapuṭ dvikaḥ .
maukaliśca mahānemirekākṣaḥ kaṇṭakaḥ kuṇaḥ ..’
kākanāmāni . ‘kāki’ .. 20 ..
%%p. 02.344
AK.02.05.021ab droṇakākastu kākolo dātyūhaḥ kālakaṇṭhakaḥ .
AK.02.05.021cd ātāpicillau dākṣāyyagṛdhrau kīraśukau samau .. 21 ..
AK.02.05.022ab kruṅ krauñco'tha bakaḥ kahvaḥ puṣkarāhvastu sārasaḥ .
<Amarapadavivrti ><AK.02.05.021-22>
droṇakāka iti—druṇatīti droṇaḥ . droṇaścāsau kākaśca droṇakākaḥ . ‘druṇa hiṃsāgatikauṭilyeṣu’ . kākeṣu kolati sthūlo bhavatīti kākolaḥ . ‘kula saṃstyāne’ . kākolanāmanī . ‘mālakāki’ .. dvitīyaṃ tṛtīyaṃ vā rūpaṃ vahatīti dityavāṭ . dityavāhaḥ pakṣyāderapatyaṃ dātyūhaḥ . dāntiṃ plavanaṃ ūhata iti vā . ‘ūha vitarke’ . kālavarṇaḥ kaṇṭhe'syeti kālakaṇṭhakaḥ . dātyūhanāmanī . ‘kuḍkuruguḍḍaṃgipiṭṭapellu bharatapakṣi’ .. ātāpayati parajātimiti ātāpī . nakārāntaḥ . ‘tapa saṃtāpe’ . cillati parajātimiti cillaḥ . ‘cilla śaithilye bhāvakaraṇe ca’ . ‘pinna graddapellu jemuḍu kāki’ .. dakṣate śīghraṃ gacchatīti dakṣāyyaḥ . tasyāpatyaṃ dākṣāyyaḥ . ‘dakṣa vṛddhau śīghrārthe ca’ . gṛdhyati māṃsaṃ sarvadā kāṅkṣatīti gṛdhraḥ . ‘gṛdhu abhikāṅkṣāyām’ . gṛdhranāmanī . ‘graddapellu’ .. kīti śabdaṃ rātīti kīraḥ . ‘rā ādāne’ . śobhate lohitatuṇḍena haritavarṇadeheneti ca śukaḥ . ‘śubha dīptau’ . śukatīti vā . ‘śuka gatau’ . śukanāmanī . ‘cilukapellu’ .. kruñcati kruṃṅ . ‘kruñca kauṭilyālpībhāvayoḥ’ . krauñcaśca . krauñcanāmanī . ‘koṅgapellu’ .. vaktīti bakaḥ . ‘vaca paribhāṣaṇe’ . vabayorabhedaḥ . vaṅkate kuṭilo bhavatīti vā . ‘vaki kauṭilye gatau ca’ . ke jale hvayati matsyāniti kahvaḥ . ‘hveñ spardhāyāṃ śabde ca’ . ‘vakkupulugupellu, vakkukoṃga’ .. sarasi saraḥsamīpe bhavaḥ sārasaḥ . sārasanāmakatvāt puṣkarāhvaḥ, puṣkarasyāhvā asyeti . sārasanāmanī .. ‘beggurupellu’ .. 21 ..</Amarapadavivrti>
<Amarapadaparijata><AK.02.05.021-22>
droṇakākaḥ—kākolaḥ . ‘kṛṣṇakākastathāsuraḥ . aindriśca vṛddhakāke’ . vṛddhakākanāmāni . ‘mālakāki’ . adribhave vā droṇavāyasaḥ . tathā ca granthāntare—‘droṇakākastu kākālo'drikāka iti ceṣyate’ iti . ‘koṇḍakāki’ . ‘dhūṅkṣṇā tu śvetakākaḥ syāt’ . ‘tellakākamu’ . ‘kākaḥ sāmudrakaḥ punaḥ . kuṣītakaḥ saṃpradiṣṭaḥ’ . samudrabhavaḥ kākaḥ kuṣītaka iti saṃpradiṣṭaḥ . samudrakākanāma .. dātyūhaḥ kālakaṇṭhakaḥ . śeṣe—‘jalarañjaḥ kālakaṇṭhaḥ’ . jalacarapakṣiṇo nāmanī . ‘kuṃkaraguḍeṅga’ . ‘jalaraṅkustu vañjulaḥ’ . jalarañjabheda evāyam . tathā ca pratāpaḥ—‘dātyūhastu vañjulaḥ . jalaraṅkuḥ kālakaṇṭhaḥ kālakaṇṭaka ityapi’ ityabhedavivakṣayoktavān . vaijayantyāṃ tu (pṛ. 26, ślo. 11) dātyūhaparyāyānuktvā ‘jalaraṅkustu vañjulaḥ’ iti viśiṣyoktam . tatastadbheda eva . ‘haṃsasāciḥ kṣudrahaṃsaḥ’ . kṣudrahaṃsanāma . ‘cirihaṃsa’ . ‘kvayistu kuvalāyikaḥ’ . kvayirhaṃsajātiriti vedabhāṣye . haṃsajātiviśeṣanāmāni .. ātāpicillau ātāpī nāntaḥ . sadā sajātīyakalahakāriṇaḥ pakṣiviśeṣasya nāmanī . ‘pegradda camarugākiperunnu’ . dākṣāyyagṛdhrau . śeṣe—‘tatra sudarśanaḥ . duradṛk puruṣavyāghraḥ’ gṛdhranāmāni . ‘gradda’ .. atha kīra—samau . śeṣe—‘daṇḍastriketurmedhāvī śrīmān vāgmī phalāśanaḥ . daraṇaḥ’ . kīranāmāni . ‘ciluka’ . ‘poṣitaśukaḥ pāntra ityabhidhīyate’ . kṣure—pāntro gṛhaśuka iti . ‘peṃppuḍu ciluka’ . kruṅ krauñcaḥ . ‘krauñcapakṣi’ . atha bakaḥ kahvaḥ . ‘koṃga’ . ‘bakoṭaḥ śuklavāyasaḥ’ . bakanāmanī .. puṣkarāhvastu sārasaḥ . śeṣe—‘gonardo lakṣmaṇaḥ kāmī dīrghajaṅghaśca maithunī’ . tadāha pratāpaḥ—
‘atha nīlāṅgaḥ samau sārasalakṣmaṇau .
puṣkarāhvo dīrghajaṅgho raktanetro'nyavallabhaḥ ..
dīrghagrīvo raktagalastanato raktatuṇḍakaḥ .
raktapādaḥ ..’
iti . sārasanāmāni . ‘peggura’ .. 21 ..</Amarapadaparijata>
%%p. 02.346
AK.02.05.022cd kokaścakraścakravāko rathāṅgāhvayanāmakaḥ .. 22 ..
AK.02.05.023ab kādambaḥ kalahaṃsaḥ syādutkrośakurarau samau .
<Amarapadavivrti ><AK.02.05.022-23>
koka iti—kavate priyāvirahād rātrau kokaḥ . ‘kuñ śabde’ . cakate tarpayati priyāmiti cakraḥ . ‘caka tṛptau’ . cakreṇa cakraśabdenocyata iti cakravākaḥ . cakra iti vāko nāma yasyeti vā . rathāṅgaṃ cakram . rathāṅgaśabdo'syāhvaya iti rathāṅgāhvayaḥ . rathāṅgāhvayaśabdo nāmāsyāstīti rathāṅgāhvayanāmakaḥ . cakravākanāmāni . ‘jakkavapiṭṭapellu’ .. kadambasya sajātīyasamūhasyāyaṃ kādambaḥ . kalasvaro haṃsaḥ kalahaṃsaḥ . kalahaṃsanāmanī . ‘lessasvaramugalahaṃsaperu’ .. uccaiḥ krośati utkrośaḥ . ‘kruśa āhvāne rodane ca’ . kuratyuccairiti kuraraḥ . ‘kura śabde’ .. kuraranāmanī . ‘pennaḍapulugupellu’ .. 22 ..</Amarapadavivrti>
<Amarapadaparijata><AK.02.05.022-23>
kokaḥ—nāmakaḥ . rathāṅgaṃ cakram . tadvācinaḥ prātipadikāt parau āhvayanāmaśabdau vācakatvenāsyeti rathāṅgāhvayanāmakaḥ . rathāṅgāhvayo rathāṅganāmeti dve nāmanī ityarthaḥ . āhvayanāmaśabdayoreva niyamāt rathāṅgasaṃjñika ityādi nāstītyavagamyata iti kāmadhenukāraḥ . anye tu—rathāṅgasyāhvayo hūtistatparyāyo nāmāsyeti vyācakṣate . tathā ca māghe (śiśu. 9. 15) ‘harihetihūtimithunaṃ patatoḥ’ iti . kecit rathāṅgaśabdāhvayaśabdaparyāyā ete nāmānyasyeti vyācakruḥ . etaduktaṃ bhavati . rathāṅgākhyaḥ cakrāhvaḥ rathacaraṇanāmā ityādi . atra cakrāṅgacakrirathaśabdāśca . tathā ca pratāpaḥ—‘atha cakrāṅgo rathaṅgāhvayacakriṇau’ iti . ‘cakravāko rathaḥ kokaścakraścakrāhvayāhvayaḥ’ iti vaijayantī (pṛ. 26, ślo. 9) . cakravākanāmāni . ‘jakkuvapibba’ .. kādambaḥ—syāt . ‘kādambaḥ kalahaṃsaśca haṃsa ādhūsaracchadaḥ’ iti vaijayantī (pṛ. 26, ślo. 8) .
‘dhūmrābhacañcucaraṇaḥ kalahaṃsaśca bandhuraḥ .
kādambo jālapādaḥ syāt’ .
iti pratāpaḥ . dhūmravarṇacañcucaraṇapakṣasya haṃsasya nāmāni .. utkrośa—samau . ‘matsyanāśana utkrośaḥ’ iti vaijayantī (pṛ. 28, ślo. 34) . yo'ntarikṣe caran jalāntarvartinaṃ matsyādikaṃ nipatyādatte tasya pakṣiviśeṣasya nāmanī . ‘lakumuki’ . śārikānāmanī iti kecit . ‘goriṃka’ .. 22 .. </Amarapadaparijata>
%%p. 02.347
AK.02.05.023cd haṃsāstu śvetagarutaścakrāṅgā mānasaukasaḥ .. 23 ..
AK.02.05.024ab rājahaṃsāstu te cañcucaraṇairlohitaiḥ sitāḥ .
<Amarapadavivrti ><AK.02.05.023-24>
haṃsā iti—hanti manoharatayā gacchatīti haṃsaḥ . ‘hana hiṃsāgatyoḥ’ . śvetā garutaḥ pakṣā asyeti śvetagarut . cakravat vṛttamaṅgamasyeti cakrāṅgaḥ . mānasasaraḥ okaḥ sthānamasya mānasaukāḥ . haṃsanāmāni . ‘sāmānyamugā haṃsalapellu’ .. haṃseṣu śreṣṭhatvād rājahaṃsaḥ . raktacañcupādasya śvetadehasya haṃsasya nāma . ‘haṃsalalo śreṣṭhamainadi’ .. 23 ..</Amarapadavivrti>
<Amarapadaparijata ><AK.02.05.023-24>
haṃsāstu—mānasaukasaḥ . śeṣe—
‘marālaścakrapakṣaśca nīlākṣo jālapādakaḥ .
pariplāvyāciśakavaḥ śaṅkuḥ saṃkuśca dhoraṇaḥ ..’
atra jyeṣṭhaprasthitakṣīrāśasabdāśca . tathā ca vaijayantyām—(pṛ. 26, ślo. 5-7) .
‘haṃso marālo nīlākṣaścakrapakṣaḥ sitacchadaḥ .
mānasaukāḥ pariplāvī cakrāṅgo jālapādakaḥ ..
āciḥ śaṅkuḥ śakuḥ saṃkurjyeṣṭhaḥ prasthitadhoraṇau .
kṣīrāśaścāpyasau rājahaṃso raktaiḥ padānanaiḥ ..’
iti . haṃsanāmāni .. rājahaṃsāḥ—sitāḥ . raktacañcucaraṇaviśiṣṭāstaditarāṅgadhavalā rājahaṃsā ityucyante .. 23 ..</Amarapadaparijata>
%%p. 02.347
AK.02.05.024cd malinairmallikākṣāste dhārtarāṣṭrāḥ sitetaraiḥ .. 24 ..
AK.02.05.025ab śarārirāṭirātiśca balākā bisakaṇṭhikā .
<Amarapadavivrti ><AK.02.05.024-25>
malinairiti—malinaiḥ kiṃciddhūmraiścañcucaraṇaiḥ upalakṣitāḥ sitāśca śarīreṇa haṃsā mallikākṣā ityucyante . mallikākusumapāṇḍurāṅgatvāt mallikākṣāḥ . īṣannīlapādasya śvetahaṃsasya nāma . dhṛtarāṣṭradeśe bhavā dhārtarāṣṭrāḥ . sitetaraiḥ kṛṣṇaiścañcucaraṇairupalakṣitā haṃsā dhārtarāṣṭrā ityucyante . atinīlacañcupādasya sitahaṃsasya nāma .. parajāti śṛṇātīti śarāriḥ . ‘śṛ hiṃsāyām’ . śaraṃ nīraṃ hiṃsāṃ vā ṛcchatīti vā .‘ṛ gatau’ . aṭatītastato gacchatītyāṭiḥ . ‘aṭa paṭa gatau’ . atati saṃtataṃ gacchatītyātiḥ . ‘ata sātatyagamane’ . trayaḥ puṃliṅgā bhavanti . śarārināmāni . ‘āṃḍelanupakṣipellu’ .. balena meghapaṅktimakati prāpnotīti balākā . ‘aka aga kuṭilāyāṃ gatau’ . śauklyāt dairghyācca bisavat kaṇṭho'syā iti visakaṇṭhikatā . balākānāmanī . ‘tellakokkarapellu’ .. 24 ..</Amarapadavivrti>
<Amarapadaparijata><AK.02.05.024-25>
malinaiḥ—te . malinaiścañcucaraṇairupalakṣitāḥ sitā haṃsā mallikākṣā ityucyante . dhārtarāṣṭrāḥ sitetaraiḥ . kṛṣṇavarṇaiścañcucaraṇairupalakṣitāḥ sitā haṃsā dhārtarāṣṭrā ityucyante . śarāriḥ—ātiśca . trayo'pi śabdāḥ strīliṅgāḥ . ‘āṭistvātiḥ śarārikā’ iti vaijayantī (pṛ. 26, ślo. 11) . ‘āṭistvātiḥ śarārikā’ iti vaijayantī (pṛ. 26, ślo. 11) . ‘āṭiḥ śarārirvaraṭā gaṇḍorī vānarī kapī . ātiśca’ iti ratnakośe strīkāṇḍe paṭhitāḥ . āṭināmāni . ‘āḍelu’ .. balākā bisakaṇṭhikā . bisakāśiketi kecit . atra darvītuṇḍaśabdaśca . bakasyaiva jātibhedo'yam . ‘tellakokkera’ .. 24 ..</Amarapadaparijata>
%%p. 02.348
AK.02.05.025cd haṃsasya yoṣid varaṭā sārasasya tu lakṣmaṇā .. 25 ..
AK.02.05.026ab jatukājinapatrā syāt paroṣṇī tailapāyikā .
<Amarapadavivrti ><AK.02.05.025-26>
haṃsasyeti—vṛṇīte haṃsamiti varaṭā . ‘vṛñ varaṇe’ . varaṃ śreṣṭhamaṭanamasyā iti vā . haṃsastrīnāma . ‘āṇḍuhaṃsaperu’ .. sārasasya lakṣmāṇi cihnāni santyasyā iti lakṣmaṇā . lakṣmīrasyā astīti vā . sārasastrīnāma . ‘āṇḍu beggaru’ .. jatuvat kṛṣṇapiṅgalatvāt jatukā . ajinavat patrāṇi pakṣā asyā iti ajinapatrā . jatūkānāmanī . ‘cīkuruvāyapellu’ .. śītāsahatvena paramuṣṇamasyā iti paroṣṇī . nityaṃ mukhavikāsena tailaṃ pibatīva tiṣṭhatīti tailapāyikā . ‘pā pāne’ . devālayasthajatukānāmanī . ‘gabbilāyapellu’ .. kecidetāni catvāri nāmāni jatukāyā eveti vadanti .. 25 .. </Amarapadavivrti>
<Amarapadaparijata><AK.02.05.025-26>
haṃsasya—varaṭā . haṃsastrī varaṭetyucyate . ‘varaṭā haṃsakāntā syādvarālā varalāpi ca’ iti vaijayantī (pṛ. 26, ślo. 8) . sārasasya—lakṣmaṇā . strīviṣayatvāṭṭābeva . ‘āṇḍavegguru’ .. śeṣe—
‘ulūkaceṭī hikkā syāt kanakākṣī niśācarī .
piṅgalā daivapiśunī ..’
śubhāśubhasūcakasya rātricāriṇaḥ pakṣiviśeṣasya nāmāni . ‘paśiḍikaṃṭe’ . ‘śyenyāṃ tu prācikā smṛtā’ . ‘aṇḍaḍega’ .. jatukā—syāt . ‘jatukā carmacaṭakaḥ’ iti vaijayantī . niśācaṭakanāmanī . ‘cikuruvāya’ .
‘niśā niśyagre'pi sthitaghanajatūkāpaṭalakaṃ
kadā śūnyāgāraṃ bhavati tava janma kṣapayitum .’
iti prayogājjatūkāpi .. paroṣṇī tailapāyikā . śeṣe—‘niśāṭā mukhaviḍvallī’ . vaijayantyāṃ tu—‘atha niśāṭanī . tamaḥpriyā taroṣṇī ca mukhaviṣṭhā ca vallakī’ iti . ‘mukhaviṣṭhā vallarikā’ iti tantrāntare . carmacaṭakaviśeṣanāmāni . ‘jivukapiṭṭa . gabbilamunnu’ . jatukādīni saptāpi jatūkānāmānyeveti kecit . ‘baṃbarālī tu makṣikā’ . makṣikāsāmānyanāmāni .. ‘īṃga’ .. 25 ..</Amarapadaparijata>
%%p. 02.349
AK.02.05.026cd carvaṇā makṣikā nīlā saraghā madhumakṣikā .. 26 ..
AK.02.05.027ab pataṅgikā puttikā syād daṃśastu vanamakṣikā .
<Amarapadavivrti ><AK.02.05.026-27>
carvaṇeti—paśvādikaṃ carvatīti carvaṇā . ‘carva adane’ . varvaṇeti vā pāṭhaḥ . tadā sajātīyaiḥ saha paśvādikaṃ vṛṇotīti varvaṇā . ‘vṛñ varaṇe’ . makṣyante paśava ābhya iti makṣikā . ‘makṣa roṣe’ . makṣikānāmāni . ‘nallaniyīṅgapellu’ .. sarantīti sarāḥ svaviṣayaṃ prāptāḥ madhuhartāraḥ, tān hantīti saraghā . ‘hana hiṃsāgatyoḥ’ . madhuni saktā makṣikā madhumakṣikā . ‘teneṭīṅga’ .. patatīti pataṅgikā . ‘patlṛ gatau’ . put kutsitaṃ madhu tanotīti puttikā . ‘tanu vistāre’ . ‘goppa teneyīṅga’ .. daśatīti daṃśaḥ . ‘daṃśa daśane’ . vane makṣikā vanamakṣikā . vanamakṣikānāmanī .. ‘aḍaviyīṅgapellu’ .. 26 .. </Amarapadavivrti>
<Amarapadaparijata ><AK.02.05.026-27>
carvaṇā—nīlī . nīlavarṇamakṣikā carvaṇā syāt . varvaṇetyantasthādiṃ kecidāhuḥ . ‘nallanīṃge’ .. saraghā—makṣikā . ‘tenaṭīṃga’ .. pataṅgikā—syāt . put kutsitaṃ tanoti puttikā . pṛṣodarādiḥ .
‘mākṣikaṃ tailavarṇaṃ syād ghṛtavarṇaṃ tu pauttikam .
bhrāmaraṃ tu bhavecchuklaṃ kṣaudraṃ tu kapiśaṃ bhavet ..’
iti vacanāt, madhumakṣikāviśeṣasyaiva nāmanī . ‘perayīṃga’ .. daṃśastu vanamakṣikā . ‘aḍaviyīṅga’ .. 26 ..</Amarapadaparijata>
%%p. 02.350
AK.02.05.027cd daṃśī tajjātiralpā syād gandholī varaṭā dvayoḥ .. 27 ..
AK.02.05.028ab bhaṅgārī cīrukā cīrī jhillikā ca samā imāḥ .
<Amarapadavivrti ><AK.02.05.027-28>
daṃśīti—alpā daṃśajātiḥ daṃśī . ‘aḍavidomaperu’ .. gandhayati parajātimardayatīti gandholī . ‘gandha ardane’ . gaṇḍolīti pāṭhe gaṇḍaṃ kapolamulatyāvṛṇotīti gaṇḍolī . ‘ula saṃvaraṇe’ . vṛṇotīti varaṭā . ‘vṛñ varaṇe’ . ‘erratummedapellu’ . ākāreṇa bhṛṅgamiyartīti bhṛṅgārī . ‘ṛ gatau’ . cī iti rautīti cīrukā . ‘ru śabde’ . cī iti śabdena riṇāti pīḍayatīti cīrī . ‘rī gatireṣaṇayoḥ’ . jhillākhyavādyavat kāyatīti jhillikā . ‘kai śabde’ . jhillikānāmāni . ‘cimaṭapellu’ .. 27 ..</Amarapadavivrti>
<Amarapadaparijata><AK.02.05.027-28>
daṃśī—syāt . alpā daṃśajātirdaṃśītyucyate . ‘aḍavidoma’ . śeṣe—‘jalajā tu kaṣāyikā’ . jalajā makṣikā kaṣāyiketyucyate . ‘nīrudoma’ . ‘kumbhīramakṣikā ghoṇā’ . kumbhino'pi īrayati yā makṣikā sā ghoṇetyucyate . ‘yenikadoma’ . ‘maśakastu malimlucaḥ . nīladaṃśastīkṣṇatuṇḍaḥ’ . nīladaṃśanāmāni . ‘nalladoma’ . gaṇḍolī—dvayoḥ . gandholīti katicit . ‘gandholirapi gaṇḍolirvaraṭā varaṭo'pi ca’ iti gopālaḥ . atra—‘gṛhiṇī gṛhakārikā . anyadākhyā koṣṭakārī’ iti tantrāntare . ‘kaṇṭakā kaṇṭakānanā . gṛhiṇī’ iti vaijayantyāṃ (pṛ. 29, ślo. 47) ca nāmāntarāṇi . pakṣavataḥ kīṭaviśeṣasya nāmāni . ‘yerratuṃmida . kaṃdirīgānu’ . bhaṅgārī—samā imāḥ . jhillīnāmāni . ‘ciṃviṭa’ .. 27 .. </Amarapadaparijata>
%%p. 02.351
AK.02.05.028cd samau pataṅgaśalabhau khadyoto jyotiriṅgaṇaḥ .. 28 ..
AK.02.05.029ab madhuvrato madhukaro madhuliṇmadhupālinaḥ .
AK.02.05.029cd dvirephapuṣpaliḍbhṛṅgaṣaṭradabhramarālayaḥ .. 29 ..
(indindiraścañcarīko rolambo bambharaśca saḥ )
<Amarapadavivrti><AK.02.05.028-29>
samāviti—patatyagnau pataṅgaḥ . ‘patlṛ gatau’ . agnau śaṃ śamaṃ labhata iti śalabhaḥ . ‘ḍulaṅaṣ prāptau’ . śalatyāśu gacchatyagnimiti vā . ‘śala āśugamane’ . śalabhanāmanī . ‘miḍatapellu’ .. khaṃ dyotayatīti khadyotaḥ . ‘dyuta dīptau’ . svajyotiṣā iṅgati calatīti jyotiriṅgaṇaḥ . ‘igi gatau’ . khadyotanāmanī . ‘miṇiṅguru puragupellu’ .. madhu puṣparasaṃ vratayati bhuṅkte madhuvrataḥ . madhu karotīti madhukaraḥ . ‘ḍukṛñ karaṇe’ . madhu leḍhīti madhuliṭ . ‘liha āsvādane’ . madhu pibatīti madhupaḥ . ‘pā pāne’ . alati bhūṣayati padmādikamiti alī . ‘ala bhūṣaṇādau’ . nakārāntaḥ puṃliṅgaḥ . asya bhramara iti nāmni dvau rephau sta iti dvirephaḥ . puṣpaṃ leḍhyāsvādayatīti puṣpaliṭ . kārṣṇyaṃ bharatīti bhṛṅgaḥ . ‘bhṛñ bharaṇe’ . ṣaṭ padāni yasya saḥ ṣaṭpadaḥ . bhramatīti bhramaraḥ . ‘bhramu anavasthāne’ . alati puṣpāṇi aliḥ . ‘ala bhūṣaṇādau’ . (indati indirayā indindiraḥ . ‘idi paramaiśvarye’ . caratīti cañcarīkaḥ . ‘cara gatibhakṣaṇayoḥ’ . rautīti rolambaḥ . ‘ru śabde’ . bamiti śabdaṃ bibhartīti bambharaḥ .) bhramaranāmāni .. ‘tummedapellu’ .. 28-9 ..</Amarapadavivrti>
<Amarapadaparijata><AK.02.05.028-29>
samau pataṅgaśalabhau . ‘miḍata’ . khadyoto jyotiriṅgaṇaḥ . śeṣe—‘tamomaṇiḥ kīṭamaṇirjyotirmālī niśāmaṇiḥ’ . khadyotanāmāni . ‘miṇugurupurugu’ .. madhuvrato—bhramarālayaḥ . śeṣe—
‘indindiraścañcarīko rolambaḥ śitupuṭastathā .
bhṛṅgāṇo bhramaṇaścāpi bhasalaḥ puṣpalolupaḥ ..’
indindiracañcarīkarolambabhasalaśabdā deśyā iti svāmī (pṛ. 130) . śiteḥ kārṣṇyasya puṭaḥ śitpuṭaḥ . pṛṣodarādiḥ . ‘bṛhaspataye śitpuṭaḥ pītabhramaraḥ’ iti vedabhāṣyam . puṣpaṃdhayabambharaśabdāvapyatra—
‘puṣpaṃdhayo bambharaśca bhasalaḥ puṣpalolupaḥ .
bhṛṅgabhramaṇarolambabhayadabhramarālayaḥ ..’
iti yādavaḥ . milindaśabdo'pi . ‘puṣpaṃdhayo milindaśca bhasalaḥ śitpuṭaśca saḥ’ iti kośāntaram . bhṛṅganāmāni . ‘tuṃmida’ .. 28-9 ..</Amarapadaparijata>
%%p. 02.352
AK.02.05.030ab mayūro barhiṇo barhī nīlakaṇṭho bhujaṅgabhuk .
AK.02.05.030cd śikhāvalaḥ śikhī kekī meghanādānulāsyapi .. 30 ..
AK.02.05.031ab kekā vāṇī mayūrasya samau candrakamecakau .
<Amarapadavivrti ><AK.02.05.30-31>
mayūra iti—mīnāti hinasti sarvāniti mayūraḥ . ‘mīñ hiṃsāyām’ . barhamasyāstīti barhiṇaḥ . barhī ca . nīlaḥ kaṇṭho'syeti nīlakaṇṭhaḥ . bhujaṅgān bhuṅkte bhujaṅgabhuk . ‘bhujapālanābhyavahārayoḥ’ . śikhā cūḍāsyāstīti śikhāvalaḥ . śikhī ca . kekāravo'syāstīti kekī . meghanādamanulasatīti meghanādānulāsī . ‘lasa śleṣaṇakrīḍanayoḥ’ . mayūranāmāni .. ‘nemili pellu’ .. ke mūrdhni kāyate'bhivyāpya vyajyata iti kekā . ‘kai śabde’ . mayūravāṇīnāma . ‘nemilikūntaperu’ .. candrapratikṛtitvāt candrakaḥ . haritamiśravarṇatvāt mecakaḥ . candrakanāmanī .. ‘nemilipurikannupellu’ .. 30 ..</Amarapadavivrti>
<Amarapadaparijata ><AK.02.05.30-31>
mayūro—meghanādānulāsyapi . śeṣe—
‘mārjārakaṇṭhaḥ kekāliścandrakī citrāpiṅgalaḥ .
varṣāmadaḥ śāpaṭīko dārvaṇḍaścitrapakṣakaḥ .
śuklāpāṅgo mayūkaśca viṣkiro nartakapriyaḥ ..’
marūkaśca iti pāṭhāntaram . mayūranāmāni . ‘nemali’ .. kekā—mayūrasya . mayūravāṇī kekā syāt . ‘nemalipaluku’ .. samau—mecakau . barhagatalocananibhapradeśanāmanī . ‘nemalipurimīdikannu’ .. 30 ..
%%p. 02.353
AK.02.05.031cd śikhā cūḍā śikhaṇḍaśca picchabarhe napuṃsake .. 31 ..
AK.02.05.032ab khage vihaṃgavihagavihaṃgamavihāyasaḥ .
AK.02.05.032cd śakuntipakṣiśakuniśakuntaśakunadvijāḥ .. 32 ..
AK.02.05.033ab patatripatripatagapatatpatrarathāṇḍajāḥ .
AK.02.05.033cd nagaukovājivikiraviviṣkirapatatrayaḥ .. 33 ..
AK.02.05.034ab nīḍodbhavā garutmantaḥ pitsanto nabhasaṃgamāḥ .
<Amarapadavivrti ><AK.02.05.031-34>
śikheti—śirasi khelatīti śikhā . ‘khelṛ calane’ . cudyate vāyuneti cūḍā . ‘cuda preraṇe’ . śikhābhiragrabhāgairḍayate calatīti śikhaṇḍaḥ . ‘ḍīṅ vihāyasā gatau’ . picchayatīti piccham . ‘piccha kuṭṭane’ . piñchamiti pāṭhe piñchayatīti piñcham . ‘piñcha dīptau’ . barhati nṛttena barham . ‘bṛha vṛddhau’ . barhanāmāni . ‘nemilipuripellu’ .. khe ākāśe gacchatīti khagaḥ . ‘gamlṛ gatau’ . vihāyasā gacchatīti vihaṃgaḥ . vihagaḥ . vihaṃgamaśca . vijihīte viśeṣagatibhiriti vihāyāḥ . ‘ohāṅ gatau’ . ākāśe gantuṃ śaknotīti śakuntiḥ . śakuniḥ . śakuntaḥ . śakunaśca . ‘śaklṛ śaktau’ . pakṣau sto'syeti pakṣī . aṇḍarūpeṇa pakṣirūpeṇa ca dvirjāyata iti dvijaḥ . patatre asya sta iti patatrī . patre pakṣau sto'syeti patrī . patan gacchatīti patagaḥ . pataṃgaśca . patatīti patan . ‘patlṛ gatau’ . patrameva ratho yasya saḥ patrarathaḥ . aṇḍājjāyate'ṇḍajaḥ . ‘janī prādurbhāve’ . nage vṛkṣe okaḥ sthānamasya nagaukāḥ . vājaḥ pakṣo'syāstīti vājī . vikirati māṃsaṃ tuṇḍeneti vikiraḥ . viṣkiraśca . ‘kṛ vikṣepe’ . vayati tṛṇādinā nīḍamiti viḥ . ‘veñ tantusaṃtāne’ . patatīti patatriḥ . nīḍād udbhavatīti nīḍodbhavaḥ . garutaḥ pakṣā yeṣāṃ santīti garutmantaḥ . patitumicchantaḥ pitsantaḥ . nabhasi gacchantīti nabhasaṃgamāḥ . pakṣināmāni . ‘sāmānyamu gāvalapellu’ .. 31-3 ..</Amarapadavivrti>
<Amarapadaparijata ><AK.02.05.031-34>
śikhā cūḍā . mayūrasya cūḍā śikhā syāt . ‘nemilijuṭṭu’ . śikhaṇḍastu—napuṃsake . śeṣe—
‘barhaśca pracalākaśca kalāpaśca samārthakāḥ’ .
‘barho'strī pracalākaśca kalāpaśca śikhaṇḍakaḥ’ .
ityajayapālaḥ . ‘sītāyāḥ purataśca hanta śikhināṃ barhāḥ sagarhā iva’ iti prayogaśca . tasmāt puṃliṅgo'pi barhaśabdaḥ . pracalaḥ sannakati gacchatīti pracalākaḥ . tadyogāt pracalākī mayūraḥ . tathā ca—‘etasmin pracalākināṃ pracalatāmudvejitāḥ kūjitairudvellanti purāṇarohiṇatarustambheṣu kumbhīnasāḥ .’ ityuttararāmacarite (2. 29) bhavabhūtiprayogaḥ . barhanāmāni . ‘nemilipiñchamu’ .. khage—nabhasaṃgamāḥ . nīḍodbhavādiṣu bahuvacanaṃ vṛttānurodhāt . śeṣe—
‘plāvī pipatiṣannīḍī malūkaḥ śukatuṇḍinau .
vaśākurmadanaḥ pīturmaśāko vipruṣo bhasan ..’
pakṣisāmānyanāmāni . ‘vātagāmī śalaka ūkaḥ’ iti caite vaijayantyām (pṛ. 26, ślo. 3-4) .. 31-3 ..</Amarapadaparijata>
%%p. 02.354-55
AK.02.05.034cd teṣāṃ viśeṣā hārito madguḥ kāraṇḍavaḥ plavaḥ .. 34 ..
AK.02.05.035ab tittiriḥ kukkubho lāvo jīvaṃjīvaścakorakaḥ .
AK.02.05.035cd koyaṣṭikaṣṭiṭṭibhako vartako vartikādayaḥ .. 35 ..
<Amarapadavivrti ><AK.02.05.034-35>
teṣāmiti—haritavarṇatvād hārītaḥ . ‘paccanipiṭṭa’ . majjati jale madguḥ . ‘ṭumasjo śuddhau’ . ‘nīrukāki’ . karaṇḍe bhavaḥ kāraṇḍaḥ . taṃ vāti gacchatīti kāraṇḍavaḥ . ‘vā gatigandhanayoḥ’ . plavata iti plavaḥ . ‘pluṅ gatau jaloparisarpaṇe ca’ . ‘nīrukoḍi’ .. tittīti rauti śabdāyata iti tittiriḥ . ‘ru śabde’ . ‘tītivu’ .. kugiti kubhati śabdāyata iti  kukkubhaḥ . kubhiḥ sautro dhātuḥ . ‘gampapulugu’ .. lāti māṃsamiti lāvaḥ . ‘lā ādāne’ . lūyate māṃsamaneneti vā . ‘lūñ chedane’ . ‘lāvuka’ .. jīvena sahacareṇa krīḍan jīvatīti jīvaṃjīvaḥ . ‘jīva prāṇadhāraṇe’ . ‘vannepulugu’ .. cakati tṛpyati jyotsnayā cakoraḥ . ‘caka tṛptau’ . ‘cakorapakṣi’ .. okasā sthānena yajate saṃgacchate koyaṣṭikaḥ . ‘yaja devapūjāsaṃgatikaraṇayajanadāneṣu’ . ‘cīkukokkera’ .. ṭiṭṭīti niṣṭhuraṃ bhāṣata iti ṭiṭṭibhakaḥ . ‘bhāṣa vyaktāyāṃ vāci’ . ṭiṭṭīti śabdena bhātīti vā . ‘bhā dīptau’ . ‘lakumukiperu’ .. vartate svecchayā vartakaḥ . ‘vṛtu vartane’ . ‘velicepiṭṭa’ .. vartakaśabdavad vartikāśabdavyutpattiḥ . ‘mūlavallaṃkiperu’ .. ete pakṣiviśeṣāhvayāḥ .. 34-5 ..</Amarapadavivrti>
<Amarapadaparijata><AK.02.05.034-35>
teṣāṃ viśeṣā—vartikādayaḥ . teṣāṃ pakṣiṇāṃ viśeṣā hārītādaya uktāḥ . śeṣe—‘hārīto haritāpīte’ . harite āpīte hārītaḥ syāt . ‘paccapiṭṭa’ . ‘madgustu jalavāyasaḥ’ . ‘nīrukāki’ . ‘kāraṇḍavo mahāpakṣaḥ’ . ‘kanneleḍi’ . ‘plavaḥ syādvārikukkuṭaḥ’ . pariplavaśca śakaṭabilaścātra samāhṛtaḥ . ‘plavaḥ śakaṭabilaḥ’ iti vedabhāṣye . ‘nīrukoḍi’ .. ‘tittirastu kharakvāṇo variṣṭhaḥ śaṃkarapriyaḥ’ . ‘rudrāṇāṃ tittiriḥ’ iti śrutiḥ (tai. saṃ. 5. 5. 16. 1) . ‘tītuva’ . ‘bhasmavarṇo'lajo bhāsaḥ śakuntaḥ kukkubhastathā’ . ‘bhasmavarṇastu bhāsaḥ syāt’ iti kṣure . ‘alaja āntarikṣa’ ityatra (vāja. saṃ. 24. 34) alajo bhāsa iti jñānapatre vyākhyātam . śakuntaśabdaḥ pakṣisāmānyavacanaḥ, tadviśeṣavacanaśca . kugiti kauti śabdāyate kukkubhaḥ . bhakpratyayaḥ . ‘gapapulugu’ .. 
‘lāvakaścitrayodhī syāccaturdhā sa prakīrtitaḥ .
gaurikaḥ pāṃsulaḥ pauṇḍraḥ karburaśca ..’
lāvakaścitrayodhī . lāvakanāmanī . sa ca gaurikādibhedena caturvidhaḥ . ‘atha jīvadṛk . jīvaṃjīvo bhavet’ . jīvaṃjīvanāmanī .. raktanayanastu cakorakaḥ . ‘calaccañcūtpibajjyotsnāpriyāśca viṣasūcake’ . viṣasūcakapakṣiṇo nāmāni . jīvaṃjīvaśabdaścātra . ‘jīvaṃjīvaścakore syād drumapakṣiviśeṣayoḥ’ iti viśvaḥ (pṛ. 167, ślo. 62) . ‘vennelapulugu’ .. ‘koyaṣṭikaḥ śikhariṇi’ . śikharināmni pakṣiṇi koyaṣṭikaśabdaḥ syāt . ‘koyaṣṭiḥ śikharī samau’ iti yādavaḥ (vaija. pṛ. 27, ślo. 20) . ‘cīkugokkera’ . ‘ṭiṭṭibhastu kaṭukvaṇaḥ’ . tasminnutpādaśayano'ṇḍukaśca . ṭiṭṭibhanāmāni . ‘ṭiṭṭibhamu’ .. ‘atha balanakrame vartakaḥ’ . valanakrame vartakaśabdaḥ syāt . ‘veliśaguvva’ . ‘śakunau prācām . vartikā mānavallikā’ . prācāṃ pakṣiṇāṃ madhye praśaste śakunau vartikā mīnavalliketi śabdadvayaṃ vartate . ‘mīnavallika’ . ‘kapiñjalaścitrapakṣaḥ’ . ‘kañju’ . ityādyāḥ pakṣiṇaḥ pare granthagauravabhayānnoktāḥ .
‘haṃsādayo jalacarā grāmyāḥ syuḥ kukkuṭādayaḥ .
vanajāḥ pītamuṇḍādyā bhṛṅgādyāḥ kṣudrapakṣiṇaḥ’ .. 34-5 ..
%%p. 02.356
AK.02.05.036ab garutpakṣacchadāḥ patraṃ patatraṃ ca tanūruham .
AK.02.05.036cd strī pakṣatiḥ pakṣamūlaṃ cañcustroṭirubhe striyau .. 36 ..
AK.02.05.037ab praḍīnoḍḍīnasaṃḍīnānyetāḥ khagagatikriyāḥ .
<Amarapadavivrti ><AK.02.05.036-37>
garuditi—girati gaganamākrāmyatayaneneti garut . ‘gṝ nigaraṇe’ . pakṣati parigṛhṇātyākāśamaneneti pakṣaḥ . ‘pakṣa parigrahe’ . chādyate'ṅgamaneneti chadaḥ . ‘chada apavāraṇe’ . patatyaneneti patram . ‘patlṛ gatau’ . patantaṃ trāyata iti patatram . ‘treṅ rakṣaṇe’ . tanvāṃ rohatīti tanūruham . ‘ruha bījajanmani prādurbhāve ca’ . pakṣanāmāni . ‘rekkalapellu’ .. pakṣasya mūlaṃ pakṣatiḥ . pakṣamūlaṃ ca . ‘rekkatamodalu’ .. cañcati calatyāhāragrahaṇe cañcuḥ . ‘cañcu gatau’ . truṭyati māṃsādikamaneneti troṭiḥ . ‘truṭa chedane’ . ‘pakṣulamukkapellu’ .. prakṛṣṭaṃ ḍayanaṃ praḍīnam . ud ūrdhvaṃ ḍayanam uḍḍīnam . saṃhataṃ ḍayanaṃ saṃḍīnam . ‘ḍīṅ vihāyasā gatau’ . pakṣiṇāṃ gativiśeṣanāmāni .. ‘pakṣusadaciviṣe.nāmamulu’ .. 36 ..</Amarapadavivrti>
<Amarapadaparijata><AK.02.05.036-37>
garut—tanūruham . pakṣanāmāni . ‘rekkalu’ . strī—pakṣamūlam . pakṣamūlanāma . ‘rekkalamodalu’ .. cañcuḥ—striyau . śeṣe—‘tasyāṃ sṛpāṭikā tuṇḍam’ . cañcunāmāni . ‘pakṣimukku’ . ‘viḍīnaṃ ḍayanaṃ gatiḥ’ . pakṣiṇo gatināmāni . praḍīnoḍḍīnasaṃḍīnānyetāḥ khagagatikriyāḥ . etā iti vidheyānurodhī liṅganirdeśaḥ . pakṣigativiśeṣanāmāni .
‘praḍīnamādyaṃ ḍayanamuḍḍīnaṃ tu viyadgatiḥ .
saṃḍīnaṃ tarugulmādiprāptaye ḍayanaṃ matam’ .. 36 ..</Amarapadaparijata>
%%p. 02.357
AK.02.05.037cd peśī kośo dvihīne'ṇḍaṃ kulāyo nīḍamastriyām .. 37 ..
AK.02.05.038ab potaḥ pāko'rbhako ḍimbhaḥ pṛthukaḥ śābakaḥ śiśuḥ .
<Amarapadavivrti ><AK.02.05.037-38>
peśīti—piṃśatīti peśī . athavā peśayati garbhamiti peśī . ‘piśa avayave’ . garbhasya kośatvāt kośaḥ . peśīkośa iti pāṭhe peśīnāṃ māṃsakhaṇḍānāṃ kośaḥ peśīkośaḥ . amati niḥsaratyasmāt śiśurityaṇḍam . ‘ama gatyādiṣu’ . aṇḍaśabdo dvihīne, napuṃsake vartate . aṇḍanāmāni . ‘gaḍḍupellu’ .. sāyaṃkāle pakṣikulamayata enamiti kulāyaḥ . ‘aya gatau’ . pakṣikulametīti vā kulāyam . ‘iṇ gatau’ . nīyate tṛṇādikamatreti nīḍam . ‘ṇīñ prāpaṇe’ . ‘gūḍupellu’ .. punāti kulamiti potaḥ . ‘pūñ pavane’ . pāyate rakṣyate pākaḥ . ‘pā rakṣaṇe’ . pacyate garbhakleśena vā pākaḥ . ‘ḍupacaṣ pāke’ . jananyā hastamavalambya ṛcchatītyarbhakaḥ . ‘ṛ gatau’ . gamanāya ḍayate ḍimbhaḥ . ‘ḍīṅ vihāyasā gatau’ . kṣutpīḍitaḥ san pṛthu atyarthaṃ kāyatīti pṛthukaḥ . ‘kai śabde’ . śyati tanūkaroti pitrorduḥkhamiti śābakaḥ . kṣutpīḍitajaṭharaṃ śyatīti vā . ‘śo tanūkaraṇe’ . śete'tyarthamiti śiśuḥ . ‘śīḍ svapne’ . śiśunāmāni .. ‘sarvajantusamāmānyaśiśumātramunakunu pellu’ .. 37 ..</Amarapadavivrti>
<Amarapadaparijata ><AK.02.05.037-38>
peśī—aṇḍam . peśīkośa ityakepadamiti kecit . ḍimbaśabdaścātra . ‘peśī kośaśca ḍimbo'ṇḍam’ iti vaijayantyām (pṛ. 30, ślo. 50) . aṇḍanāmāni . ‘gaḍḍu’ .. kulāyo—astriyām . pañjaraśabdaścātra . ‘kulāye pañjaraṃ klīve’ iti tantrāntare . pakṣinilayanāmāni . ‘gūḍu’ .. potaḥ—śiśuḥ . śiśusāmānyanāmāni . śeṣe—‘pakṣipotastu pillākaścañcusaḥ pīlukāvaṭau’ . cañcusa ityatra camasa ityeke . pakṣiśiśunāmāni .
‘iha saha saṃkrīḍante biḍālapotī ca kīrapākau ca .
ahamahamikayā pibatto hariṇīstanamiha ca hariṇahariśābau’ .. 37 ..</Amarapadaparijata>
%%p. 02.358
AK.02.05.038cd strīpuṃsau mithunaṃ dvandvaṃ yugmaṃ tu yugalaṃ yugam .. 38 ..
AK.02.05.039ab samūhanivahavyūhasaṃdohavisaravrajāḥ .
AK.02.05.039cd stomaughanikaravrātavārasaṃghātasaṃcayāḥ .. 39 ..
AK.02.05.040ab samudāyaḥ samudayaḥ samavāyaścayo gaṇaḥ .
AK.02.05.040cd striyāṃ tu saṃhatirbṛndaṃ nikurumbaṃ kadambakam .. 40 ..
<Amarapadavivrti ><AK.02.05.038-40>
strīpuṃsāviti—strī ca pumāṃśca strīpuṃsau . methati mithaḥ saṃgacchata iti mithunam . ‘mithṛ methṛ saṃgame’ . dvau saha vartete iti dvandvam . ‘strīpuruṣalajaṃṭapellu’ .. parasparaṃ yujyate yugmam . yugalaṃ . yugaṃ ca . ‘yujir yoge’ . yugmanāmāni .. ‘sāmānyamugā reṇḍu joḍaiyuḍuṭaku pellu’ .. samyagūhyate ekatreti samūhaḥ . ‘ūha vitarke’ . nitarāṃ vahati prāpayati svasaṃbandhināmekatvamiti nivahaḥ . ‘vaha prāpaṇe’ . viśeṣeṇa ūhyata iti vyūhaḥ . saṃduhyate prapūryata iti saṃdohaḥ . ‘duha prapūraṇe’ . nisriyata iti visaraḥ . ‘sṛ gatau’ . vrajyate bahubhiriti vrajaḥ . ‘vraja gatau’ . stūyate bahutveneti stomaḥ . ‘ṣṭuñ stutau’ . ucyate saṃghībhūyata ityoghaḥ . ‘uca samavāye’ . nikīryata iti nikaraḥ . ‘kṝ vikṣepe’ . vriyata iti vrātaḥ . vāraśca . ‘vṛñ saṃbhaktau’ . saṃhanyata iti saṃghātaḥ . ‘hana hiṃsāgatyoḥ’ . saṃcīyate saṃcayaḥ . ‘ciñ cayane’ . samudayante'tra samudāyaḥ . samudayaśca . ‘aya gatau’ . samavaiti samavāyaḥ . ‘iṇ gatau’ . cīyate cayaḥ . ‘ciñ cayane’ . gaṇyate gaṇaḥ . ‘gaṇa saṃkhyāne’ . saṃhanyate saṃhatiḥ . ‘hana hiṃsāgatyoḥ’ . vriyate bṛndam . ‘vṛñ saṃbhaktau’ . vabayorabhedaḥ . nitarāṃ kurati śabdāyate nikurumbam . ‘kura śabde’ . nikurayati śabdamanyonyasaṃghaṭṭanena kārayati vā . kolāhalarūpeṇa kutsitamambate kadambakam . ‘abi śabde’ . samūhanāmāni .. ‘guṃpupellu’ .. 38-40 ..</Amarapadavivrti> 
<Amarapadaparijata ><AK.02.05.038-40>
strīpuṃsau—dvandvam . strīpuṃsayuganāmanī . yugmaṃ—yugam . dvitayasāmānyanāmāni . ‘dvayaṃ dvaitaṃ yamaṃ dvandvaṃ dvitayaṃ yamalaṃ dvayoḥ’ iti tantrāntare dvitayasāmānyavācakeṣu dvandvapadamapyuktam . tena  padadvandvamityādiprayogaḥ .
‘mithunaṃ dvitayaṃ dvaitaṃ dvayaṃ dvandvaṃ yugaṃ yamam .
yamalaṃ yugalaṃ yugmaṃ yutakaṃ ca dvayorgaṇaḥ ..’
iti vaijayantī (pṛ. 187, ślo. 15) . tena mithunapadamapi dvitayasāmānyārthakamāhuḥ . samūha—kadambakam . samūhanāmāni .
‘pūgo vitānaḥ prakaro maṇḍalaṃ cakravālakam .
paṭalaṃ peṭikā strī syāt cakraṃ jātaṃ ca jālakam ..
skandhaḥ kalāpaḥ saṃstyāyo grāmaḥ parikaraśchaṭā ..’
etāni ca .. 38-40 ..</Amarapadaparijata>
%%p. 02.359
AK.02.05.041ab vṛndabhedāḥ samairvargaḥ saṃghasārthau tu jantubhiḥ .
AK.02.05.041cd sajātīyaiḥ kulaṃ yūthaṃ tiraścāṃ puṃnapuṃsakam .. 41 ..
<Amarapadavivrti ><AK.02.05.041>
vṛndabhedā iti—vṛndabhedāḥ samūhabhedā vakṣyante . vṛjyate vijātīyairiti vargaḥ . ‘vṛjī varjane’ . udāharaṇe—prāṇivargaḥ, kavargaḥ .. saṃhanyate parasparasajātīyavijātīyairiti saṃghaḥ . ‘hana hiṃsāgatyoḥ’ . saratīti sārthaḥ . ‘sṛ gatau’ . udā—pakṣisaṃghaḥ, vaṇiksārthaḥ . kolati saṃghībhavatīti kulam . ‘kula saṃstyāne’ . yathā—brāhmaṇakulam .. tiraścāṃ tiryagjātīnāṃ samūho yūthamityucyate . yauti miśrībhavatīti yūtham . ‘yu miśraṇe’ . yathā—gajayūthaṃ, varāhayūthamityādi .. 41 ..</Amarapadavivrti>
<Amarapadaparijata><AK.02.05.041>
vṛndabhedāḥ . vakṣyanta iti śeṣaḥ . samairvargaḥ . kenacidupādhinā sajātīyairnirvṛttaḥ samūho varga ityucyate . yathā śiṣyavargaḥ kavarga ityādi . saṃghaḥ—jantubhiḥ . prāṇibhirnirvṛttaḥ samūhaḥ saṃghaḥ sārtha iti cocyate . gosaṃgho viprasaṃgha ityādi . meghasaṃgha ityādi tūpacārāt . nirupapadaḥ sārthaśabdo vaṇiksamūhe . ‘sārtho vaṇiksamūhe syādapi saṃghātamātrake’ iti viśvaḥ (pṛ. 76, ślo. 9) .. sajītīyaiḥ kulam . sajātīyairjantubhirnirvṛttaḥ samūhaḥ kulamityucyate . gokulaṃ viprakulamityādi . yūthaṃ—puṃnapuṃsakam . sajātīyānāṃ tiraścāṃ samūhaḥ yūthaṃ yūtha iti cocyati . gajayūthaṃ kathāyūthaṃ kathayiṣyāmīti samūhamātre'pi prayogaḥ . ‘yūthaṃ tiryaksamūhe'pi vṛndamātre'pi bhāṣitam’ iti viśvaprakāśikā (pṛ. 76, ślo. 12) .. 41 ..</Amarapadaparijata>
%%p. 02.360
AK.02.05.042ab paśūnāṃ samajo'nyeṣāṃ samājo'tha sadharmiṇām .
AK.02.05.042cd syānnikāyaḥ puñjarāśī tūtkaraḥ kūṭamastriyām .. 42 ..
<Amarapadavivrti ><AK.02.05.042>
paśūnāmiti—samajantyatra samajaḥ . ‘aja gatikṣepaṇayoḥ’ . paśusamūhanāma .. samājaśabdavyutpattiḥ samajaśabdavat . paśubhinnasaṃghanāma .. nicīyate nikāyaḥ . ‘ciñ cayane’ . sadharmivṛndanāma .. puñjyate samūhyata iti puñjaḥ . ‘puñja samūhe’ . aśnuta iti rāśiḥ . ‘aśū vyāptau’ . utkīryata unnatatveneti utkaraḥ . ‘kṝ vikṣepe’ . kūṭavat śikharavat sthitaṃ kūṭam . dhānyādirāśināmāni .. 42 ..</Amarapadavivrti>
<Amarapadaparijata><AK.02.05.042>
paśūnāṃ samajaḥ . paśusamūhaḥ samajaḥ syāt . gosamajaḥ . aśvasamaja ityādi .. anyeṣāṃ samājaḥ . paśuvyatiriktasamūhaḥ samājaḥ syāt . rājasamāja ityādi . atha sadharmiṇāṃ—nikāyaḥ . samānadharmavato samūho nikāyaḥ syāt . ṛṣinikāyaḥ . puñjarāśī—astriyām . dhānyādīnāmuccitasamūhanāmāni . caṇakānāṃ puñjaḥ . mauktikānāṃ rāśiḥ . ‘raipārṣṇīṣudhirāśayaḥ’ iti strīpuṃsayostrikāṇḍaśeṣaḥ (pṛ. 38, ślo. 1044) . puñjarāśītyuttaranipāta evātra jñāpakaḥ . vastrāṇāmutkaraḥ . ‘kṝ dhānye’ (3. 3. 30) iti ghañvidhānasāmarthyādutkāro dhānyamātrasamūhaḥ . ‘utkārastaṇḍulīnāṃ—taṇḍulānāmiti vā, śivapadapadavīpānthapātheyamastu’ . śilānāṃ kūṭam .. 42 ..</Amarapadaparijata>
%%p. 02.361
AK.02.05.043ab kāpotaśaukamāyūrataittirādīni tadgaṇe .
AK.02.05.043cd gṛhāsaktāḥ pakṣimṛgāśchekāste gṛhyakāśca te .. 43 ..
iti siṃhādivargaḥ
<Amarapadavivrti ><AK.02.05.043>
kapota iti—kapotānāṃ samūhaḥ kāpotam . kapotasamūhanāma .. śukānāṃ samūhaḥ śaukam . śukasamūhanāma .. mayūrāṇāṃ samūho māyūram . mayūrasamūhanāma .. tittirīṇāṃ samūhaḥ taittiram . tittirisamūhanāma .. gṛhāsaktā gṛhaniruddhāḥ pakṣimṛgāḥ chekā gṛhyakāśca ityucyante . chāyante chidyante pakṣādipu chekāḥ . ‘cho chedane’ . gṛhe baddhā gṛhyakāḥ . gṛhyanta iti vā gṛhyakāḥ . ‘graha upādāne’ . gṛhabaddhapakṣimṛganāmanī .. 43 ..</Amarapadavivrti>
iti śrīvaṅgalakāmabhaṭṭopādhyāyasūnuliṅgayasūriviracitāyāmamarakośa-
padavivṛtau siṃhādivargaḥ
<Amarapadaparijata ><AK.02.05.043>
kāpota—tadgaṇe . teṣāṃ kapotaśukamayūratittiryādīnāṃ gaṇe kāpotādayaḥ syuḥ . ādinā kākānāṃ samūhaḥ kākamityādi . gṛhāsaktāḥ—gṛhyakāśca te . gṛhoṣitapakṣimṛgāśchekā gṛhyakāścetyucyante . ‘gṛhyāśchekā gṛhāṇḍajāḥ . gṛhakā gṛhajāśceti’ iti ratnakośaḥ .. 43 ..</Amarapadaparijata>
iti śrīvatsa nṛsiṃhasūrisutamallināthasūriviracite'marapadapārijāte
siṃhādivargaḥ
%%p. 02.362
6. manuṣyavargaḥ
gṛhaniruddhapakṣimṛgaprasaṅgāt tadvartimanuṣyāṇāṃ nāmāni vivakṣuḥ idānīṃ sāṅgopāṅgaṃ manuṣyavargamāha manuṣyā ityādinā—
AK.02.06.001ab manuṣyā mānuṣā martyā manujā mānavā narāḥ .
AK.02.06.001cd syuḥ pumāṃsaḥ pañcajanāḥ puruṣāḥ pūruṣā naraḥ .. 1 ..
<Amarapadavivrti ><AK.02.06.001>
manuṣyā iti—manorapatyāni manuṣyāḥ, mānuṣāśca . mriyanta iti martyāḥ . ‘mṛṅ prāṇatyāge’ . marto bhūlokaḥ . tatra bhavā vā . manorjātā manujāḥ . ‘janī prādurbhāve’ . manorime mānavāḥ . nṛṇanti nayanti sarvaṃ svavaśamiti narāḥ . ‘nṝ naye’ . svakarma nayanti prāpnuvantīti vā narāḥ . naraśca . ‘ṇīñ prāpaṇe’ . pūrvaḥ akārāntaḥ . aparaḥ ṛkārāntaḥ . etāni manuṣyanāmāni .. pānti stryādikamiti pumāṃsaḥ . ‘pā rakṣaṇe’ . pañcabhiḥ pṛthivyādibhūtairjanyanta iti pañcajanāḥ . ‘janī prādurbhāve’ . puri dehe śeta iti puruṣaḥ . athavā puranti prāṇināmagre gacchantīti puruṣāḥ . ‘pura agragamane’ . pūruṣāśca . etāni puruṣanāmāni .. 1 ..</Amarapadavivrti>
<Amarapadaparijata ><AK.02.06.001>
manuṣyāḥ—narāḥ . manuṣyanāmāni . jātiśabdatvāt strīliṅgā api bhavanti . manuṣī . ‘yopadhapratiṣedhe gavayahayamukayamanuṣyamatsyānāmapratiṣedhaḥ’ (vā. 4. 1. 63) iti ṅīṣ . mānuṣī . martyā . manujā . mānavī .. syuḥ—naraḥ . ṛdanto'yam . puṃso nāmāni . ‘vruvate sma dūtya upasṛtya narān naravat pragalbhamatigarbhagiraḥ’ (śiśu. 9. 62) ityādiprayogānnaraśabdaḥ puṃso'pi nāma . ‘puṃsaḥ pumānī malina . . . buddhyā pramāṇamapi cecchirasā karoti .’ ityāditaḥ pumādiśabdā manuṣyāṇāmapi nāmāni bhavanti . ‘puruṣāvātmamānavau’ (3. 3. 218) iti mūlakāraḥ svayameva vakṣyati .. 1 ..</Amarapadaparijata>
%%p. 02.362
AK.02.06.002ab strī yoṣidabalā yoṣā nārī sīmantinī vadhūḥ .
AK.02.06.002cd pratīpadarśinī vāmā vanitā mahilā tathā .. 2 ..
<Amarapadavivrti ><AK.02.06.002>
strīti—styāyati saṃghāto bhavati garbho'syāmiti strī . ‘styai śabdasaṃghātayoḥ’ . yauti puṃseti yoṣit . yoṣā ca . ‘yu miśraṇe’ . yoṣiteti vā pāṭhaḥ . puṃsa iva balamasyā na vidyata ityabalā . alpaṃ balamasyā iti vā . alpārthe nañ . nṛṇāti nayati svavaśaṃ puruṣamiti nārī . ‘nṝ naye’ . sīmantaḥ keśavīthī astyasyāḥ sīmantinī . uhyate bhartreti vadhūḥ . ‘vaha prāpaṇe’ . pratīpaṃ vakraṃ draṣṭuṃ śīlamasyā iti pratīpadarśinī . ‘dṛśir prekṣaṇe’ . vāmatvena vakrasvabhāvatvena ramyatvena vā vāmā . vanati prāpnoti puruṣamiti vanitā . ‘vana saṃbhaktau śabde ca’ . apatyādinā mahyata iti mahilā . ‘maha pūjāyām’ . etāni strīnāmāni .. 2 .. </Amarapadavivrti>
<Amarapadaparijata ><AK.02.06.002>
strī yoṣit . yoṣitāśabdo'pyasti . ‘strī vadhūryoṣitā rāmā’ iti trikāṇḍaśeṣaḥ (pṛ. 13, ślo. 300) . abalā yoṣā . joṣāśabdo'pi . joṣayati prīṇayatīti joṣā . nārī—mahilā tathā . mahelāpi .
‘aviralaravavārivāhinīyaṃ prasabhamivāhvayadākulaṃ mahelā .’
iti karpiṇābhyudaye (10. 11) . nārīnāmāni .. 2 ..
%%p. 02.363
AK.02.06.003ab viśeṣāstvaṅganā bhīruḥ kāminī vāmalocanā .
AK.02.06.003cd pramadā māninī kāntā lalanā ca nitambinī .. 3 ..
AK.02.06.004ab sundarī ramaṇī rāmā kopanā saiva bhāminī .
<Amarapadavivrti ><AK.02.06.003-4>
viśeṣā iti—tadviśeṣān pratyekamāha—praśastāni aṅgānyasyā ityaṅganā .. bhayaṃ śīlamasyā iti bhīruḥ .. kāmayate pumāṃsamatyarthamiti kāminī . atiśayena kāmo'syā iti vā . ‘kamu kāntau’ .. vāme valgunī locane yasyāḥ sā vāmalocanā . ramaṇīyalocanastrīnāma .. prakṛṣṭo madaḥ kāmāvego'syā astīti pramadā .. mānaḥ praṇayakopo'syā astīti māninī .. bhāvinīti pāṭhe bhāvaḥ śṛṅgāraceṣṭā, so'syā astīti bhāvinī .. tāpasādināpi kāmyata iti kāntā .. lalati vilasatīti lalanā . ‘lala vilāse’ .. pṛthurnitambaḥ kaṭipaścādbhāgo'styasyā iti nitambinī .. suṣṭhu ādriyate puṃseti sundarī . ‘dṛṅ ādare’ .. ramayati nāyakamiti ramaṇī . ‘ramu krīḍāyām’ . pumān yasyāṃ ramate viśeṣataḥ sā ramaṇīti vā .. ramate kāmaśāstrānusāreṇa kalābhiriti rāmā . ‘ramu krīḍāyām’ .. etāni strīviśeṣanāmāni .. sā kopanā cet kopaśīlā yadi bhaved bhāminītyucyate . ramayantī bhāmayatyavaśyaṃ kupyatīti bhāminī . ‘bhāma krodhe’ . kopanastriyā nāmanī .. 3 .. </Amarapadavivrti>
<Amarapadaparijata ><AK.02.06.003-4>
viśeṣāstu—rāmā . vakṣyanta iti śeṣaḥ . te ca śabdāḥ sāmānye'pi . tathā ca halāyudhaḥ (2. 326-7)—
‘rāmā vāmā vāmanetrā puraṃdhrī nārī bhīrurbhāminī kāminī ca .
yoṣā yoṣid vāsitā varṇinī strī syāt sīmantinyaṅganā sundarī ca ..
abalā mahilā lalanā pramadā ramaṇī nitambinī vanitā .
dayitā pratīpadarśinyuktā ca vadhūrvaśā yuvatiḥ ..’
iti . aṅganā kalyāṇāṅgyāḥ striyā nāma . bhīrurbhayaśīlāyāḥ . saṃjñāpūrvakavidheranityatvena saṃbuddhau guṇasyānityatā . tena ‘kutastyaṃ bhīru yattebhyo druhyadbhyo'pi kṣamāmahe’ iti bhaṭṭiḥ (4. 39) . ‘kampottaraṃ bhīru tavopagūḍham’ iti kālidāsaśca (raghu. 13. 24) . kāminī priyasaṃgamalālasāyāḥ . vāmalocanā ramaṇīyanayanāyāḥ . pramadā yauvanādimadavatyāḥ . māninī praṇayakopavatyāḥ . kāntā spṛhaṇīyāyāḥ . lalanā vilasanaśīlāyāḥ . nitambinī ghananitambāyāḥ nāmāni .. sundarī manoharā . ramaṇī rāmā krīḍāśīlā . kopanā—bhāminī . saiva kopavatī ced bhāminī syāt . krīḍāsamaye kopaśīlāyā nāma .. 3 ..</Amarapadaparijata>
%%p. 02.364
AK.02.06.004cd varārohā mattakāśinyuttamā varavarṇinī .. 4 ..
AK.02.06.005ab kṛtābhiṣekā mahiṣī bhoginyo'nyā nṛpastriyaḥ .
<Amarapadavivrti ><AK.02.06.004-5>
varāroheti—puṃsā āruhyata iti ārohaḥ nitambaḥ, varaḥ śreṣṭhaḥ āroho'syā iti varārohā . madhupānaṃ vināpi matteva kāśata iti mattakāśinī . ‘kāśṛ dīptau’ . mattakāsinīti pāṭhe śroṇīgauravāt mattagajavat mandaṃ kasatīti mattakāsinī . ‘kasa gatau’ . rūpaśīlādibhirutkṛṣṭatvād uttamā . varaḥ śreṣṭho varṇo rūpamasyā iti varavarṇinī . uttamastrīnāmāni .. mahyate pūjyata iti mahiṣī . ‘maha pūjāyām’ . nṛpeṇa sahābhiṣiktastrīnāma .. bhogaḥ saṃbhogo yāsviti bhoginyaḥ . nṛpasya ābhyo bhogo'stīti vā . nṛpabhogastrīnāma .. 4 ..</Amarapadavivrti>
<Amarapadaparijata><AK.02.06.004-5>
varārohā . ghanaśroṇīnāma . mattakāśinī . mattena madena prakāśamānāyā nāma . uttamā . asādhāraṇaguṇāyā nāma . varavarṇinī . praśastarūpavatyā nāma .. kṛtābhiṣekā mahiṣī . rājñā sahābhiṣiktāyā nāma .. bhoginyo—nṛpastriyaḥ . tadanyā rājñyo bhoginyaḥ syuḥ . anuktam—‘pālākalī yuddhajitā’ . yuddhe nirjityāhṛtā rājñī pālākalī syāt .. 4 ..</Amarapadaparijata> 
%%p. 02.365
AK.02.06.005cd patnī pāṇigṛhītī ca dvitīyā sahadharmiṇī .. 5 ..
AK.02.06.006ab bhāryā jāyātha puṃbhūmni dārāḥ syāttu kuṭumbinī .
AK.02.06.006cd puraṃdhrī sucaritrā tu satī sādhvī pativratā .. 6 ..
<Amarapadavivrti ><AK.02.06.005-6>
patnīti—patyuranayā saha yajñasaṃyogaḥ saṃpadyata iti patnī . pāṇirgṛhīto'syā iti pāṇigṛhītī . dvitīyo dharmabhāgo'syā astīti dvitīyā . patyā saha dharmo dānayajñādirasyā astīti sahadharmiṇī . brāhmādimukhyavivāhato yasyā yajñādhikāro'sti tasyā nāmāni .. bhriyata iti bhāryā . ‘bhṛñ bharaṇe’ . jāyate'patyamasyāmiti jāyā . jāyate'syāṃ patiḥ putrarūpeṇeti vā . ‘janī prādurbhāve’ . dārayanti udvejayanti patīniti dārāḥ . ‘dṛ bhaye’ . ayaṃ śabdaḥ puṃsyeva bhūmni ca . atra athaśabdasya atha bhāryetyādau anvayaḥ . pariṇītastrīnāmāni .. kuṭumbamasyā astīti kuṭumbinī . puraṃ poṣyavargaṃ dharatīti puraṃdhrī . ‘dhṛñ dhāraṇe’ . kuṭumbapoṣakastrīnāmanī .. śobhanaṃ caritraṃ yasyāḥ sā sucaritrā . darśanādeva pāpaṃ syati nāśayatīti satī . ‘ṣo'ntakarmaṇi’ . sādhuguṇayogāt sādhvī . patisevaiva vratamasyāḥ pativratā . suniyatastrīnāmāni .. 5-6 ..</Amarapadavivrti>
<Amarapadaparijata><AK.02.06.005-6>
patnī pāṇigṛhītī ca . caśabdo bhaṅgyantarābhidhānārthaḥ . tena pāṇyattī karāttītyapi . dvitīyā—dārāḥ . dārāḥ puṃsyeva bhūmnyeva . agnisākṣikatayā pariṇītastrīnāmāni .. ‘śūdrī śūdrasya bhāryā syāt’ (2. 6. 13) ityaupacārikaḥ prayogaḥ . syāttu—puraṃdhrī . kuṭumbapoṣikānāmanī .. sucaritrā—pativratā . niyatastrīnāmāni . pativatnyekapatnyapi . ete ca .. 5-6 ..</Amarapadaparijata>
%%p. 02.366
AK.02.06.007ab kṛtasāpatnikādhyūḍhādhivinnātha svayaṃvarā .
AK.02.06.007cd patiṃvarā ca varyā ca kulastrī kulapālikā .. 7 ..
AK.02.06.008ab kanyā kumārī gaurī tu nagnikānāgatārtavā .
<Amarapadavivrti ><AK.02.06.007-8>
kṛteti—sapatnyāḥ bhāvaḥ sāpatnyaṃ sāpatnaṃ ca . kṛtaṃ sāpatnaṃ yasyāḥ sā kṛtasāpatnikā . adhi svopari uhyate asyā iti adhyūḍhā . ‘vaha prāpaṇe’ . adhi upari vinnā labdhā yasyāḥ adhivinnā . ‘vidlṛ lābhe’ . pūrvoḍhānāmāni .. svayaṃ vṛṇute patimiti svayaṃvarā . ‘vṛñ varaṇe’ . patiṃ vṛṇuta iti patiṃvarā . varaṇaṃ varaḥ, tatra nipuṇā varyā . yā svarucyaiva patiṃ vṛṇute tasyā nāmāni .. kulenāvyabhicāreṇa rakṣitā strī kulastrī . kulaṃ pālayatīti kulapālikā . ‘pāla rakṣaṇe’ . saṃtānasaṃpādayitṛstrīnāmanī .. kanyate kāmyata iti kanyā . ‘kanī dīptikāntigatiṣu’ . kanati dyutimatī bhavatīti vā . kutsito māro madano'syā astīti kumārī . kumārayati krīḍayatīti vā . ‘kumāra krīḍāyām’ . anūḍhanavavarṣādhikānāmanī .. manasā vivāhaṃ prati gurate pratyudyacchatīti gaurī . ‘gurī udyamane’ . najate vrīḍatīti nagnikā . ‘oṇajī vrīḍane’ . atra nagnikāśabdo viruddhalakṣaṇayā gauryāṃ vartate . anāgatam ārtavaṃ puṣpamasyā iti anāgatārtavā . anūḍhasaptavarṣādhikānāmāni .. 7 .. </Amarapadavivrti>
<Amarapadaparijata ><AK.02.06.007-8>
kṛtasāpatnikā—adhivinnā . yā vyūḍhā satī kṛtasāpatnakā sādhivinnā syāt . sāpatnyaduḥkhitāyā nāma .. trīṇyapi sapatnīnāmānīti kecit . kṛtasāpatnyiketi pāṭhe strīpratyayānantaraṃ kap . kṛtasāpatnyaketi pāṭhe tu kabanantaramapi strīpratyayaḥ .. atha svayaṃvarā—varyā ca . yā kanyā svātantryeṇa patiṃ vṛṇīte tasyā nāmāni .. kulastrī kulapālikā . mātāpitṛpratipāditakanyakānāmanī .. kanyā—gaurī ca . kanyakānāmāni .. ‘kumārī kanyakā gaurī’ iti vaijayantī (pṛ. 173, ślo. 6) . nagnikānāgatārtavā . anāgataprathamarajāḥ kanyā nagnikā syāt .. 7 ..</Amarapadaparijata>
%%p. 02.367
AK.02.06.008cd syānmadhyamā dṛṣṭarajāstaruṇī yuvatiḥ same .. 8 ..
AK.02.06.009ab samāḥ snuṣājanīvadhvaściraṇṭī tu suvāsinī .
<Amarapadavivrti ><AK.02.06.008-9>
syāditi—kanyāyuvatyormadhyame vayasi tiṣṭhatīti madhyamā . dṛṣṭaṃ rajo'syā iti dṛṣṭarajāḥ . dṛṣṭarajaḥstrīnāmanī .. kanyāvasthāṃ taratīti taruṇī . ‘tṝ plavanataraṇayoḥ’ . puṃsā vāhvaṅgādinā yautīti yuvatiḥ . ‘yu miśraṇe’ . yuvatī vā . ṣoḍaśavarṣādhikastrīnāmanī .. śvaśurādipādaprakṣālanāya jalaṃ snautīti snuṣā . ‘ṣṇu prasravaṇe’ . jāyate putro'syāmiti janī . ‘janī prādurbhāve’ . putreṇa uhyate vadhūḥ . ‘vaha prāpaṇe’ . putrabhāryānāmāni .. cireṇāṭati pitṛgehād bhartṛgehamiti ciraṇṭī . ciriṇoti hinastyamaṅgalānīti vā . ‘ciri hiṃsāyām’ . caratīti caraṇṭītyeke . suṣṭhu vasatīti suvāsinī . ‘vasa nivāse’ . svepu vastuṃ śīlamasyā iti svāsinīti vā pāṭhaḥ . sabhartṛkāyā nāmanī .. 8 ..</Amarapadavivrti>
<Amarapadaparijata ><AK.02.06.008-9>
syāt—dṛṣṭarajāḥ . dṛṣṭaprathamapuṣpā madhyamā syāt . anuktam—‘prāptarturdikkarī rākā’ . prāptartornāmanī . ‘śyāmā strīvyañjanairyutā’ . utpannakucakalaśādiḥ śyāmā syāt . taruṇī yuvatī same . yauvanavatyā nāmanī . pākṣikalādeśāt talunī .. ‘vadhūṭī vekaṭī tallī’ (?) . etāni ca . samā—vadhvaḥ . putrapatnīnāmāni .. ciraṇṭī—suvāsinī . strīnāmanī .. 8 .. </Amarapadaparijata>
%%p. 02.367
AK.02.06.009cd icchāvatī kāmukā syād vṛṣasyantī tu kāmukī .. 9 ..
AK.02.06.010ab kāntārthinī tu yā yāti saṃketaṃ sābhisārikā .
<Amarapadavivrti ><AK.02.06.009-10>
icchāvatīti—puṣpādiṣu icchā astyasyā iti icchāvatī . suratavyatiriktavastuni kāmo'bhilāṣo'syā astīti kāmukā . ‘kamu kāntau’ . suratādanyatra viṣaye icchāvatīnāmanī .. vṛṣaṃ reto'dhikapuruṣam ātmana icchatīti vṛṣasyantī . surataṃ kāmayata iti kāmukī . yūnā saha suratābhilāṣiṇīnāmanī .. abhisārayate kāntam abhisārikā . ‘sṛ gatau’ . kāntamuddiśya saṃketasthānagāminīnāma .. 9 ..</Amarapadavivrti>
<Amarapadaparijata ><AK.02.06.009-10>
icchāvatī kāmukā syāt . saṃbhogānyaviṣayakecchāvatyā nāma .. vṛṣasyantī—kāmukī . saṃbhogecchāvatyā nāmanī .. kāntārthinī—sābhisārikā . kāntasaṃketagāminyabhisārikā syāt .. 9 ..</Amarapadaparijata>
%%p. 02.368
AK.02.06.010cd puṃścalī carṣaṇī bandhakyasatī kulaṭetvarī .. 10 ..
AK.02.06.011ab svairiṇī pāṃsulā ca syādaśiśvī śiśunā vinā .
<Amarapadavivrti ><AK.02.06.010-11>
puṃścalīti—pumāṃsaṃ pralobhya calatīti puṃścalī . ‘cala gatau’ . kāmoddīpanāt pumāṃsaṃ vyākarṣatīti carṣaṇī . ‘kṛṣa vilekhane’ . kakārasya cakārādeśaḥ . dharṣaṇīti vā pāṭhaḥ . badhnāti udāsīnamapi puruṣaṃ svavaśaṃ karotīti bandhakī . ‘bandha bandhane’ . na satī asatī . viṭakulamaṭatīti kulaṭā . ‘aṭa gatau’ . etyasādhujanasthānaṃ tācchīlyeneti itvarī . ‘iṇ gatau’ . svairaṃ svecchāgamanamasyā aratīti svairiṇī . pāṃsavo malinā doṣā asyāḥ santīti pāṃsulā . vyabhicāriṇīnāmāni .. śiśavo na santyasyā ityaśiśvī . śiśurahitastrīnāma .. 10 ..</Amarapadavivrti>
<Amarapadaparijata ><AK.02.06.010-11>
puṃścalī—pāṃsulā ca syāt . vyabhicāriṇyā nāmāni .. anuktam—‘ūrmilā tyaktabhartṛkā’ . bhartāraṃ tyaktavatyā nāma .. aśiśvī—vinā . anapatyā aśiśvī syāt . ‘naśyatprasūtirbhiduḥ syāt’ iti halāyudhaḥ (a. mā. 2. 333) .. 10 ..</Amarapadaparijata>
%%p. 02.369
AK.02.06.011cd avīrā niṣpatisutā viśvastāvidhave same .. 11 ..
AK.02.06.012ab āliḥ sakhī vayasyā ca pativatnī sabhartṛkā .
<Amarapadavivrti ><AK.02.06.011-12>
avīreti—na vidyate vīro'syā avīrā . patiputrarahitastrīnāma .. viśvasiti vigataśvasaneva tiṣṭhati mṛtaprāyatvāditi viśvastā . ‘śvasa prāṇane’ . vigato dhavaḥ patiryasyāḥ sā vidhavā . mṛtabhartṛkānāmanī .. alati mitho bhūṣayatyanurūpasaṃbandheneti āliḥ . ‘ala bhūṣaṇaparyāptivāraṇeṣu’ . guṇādinā samānā khyātirasyā iti sakhī . vayasā tulyā vayasyā . sahakrīḍantyā nāmāni .. patirasyā astīti pativatnī . vivāhāptabhartṛmatīnāma .. 11 .. </Amarapadavivrti>
<Amarapadaparijata ><AK.02.06.011-12>
avīrā—sutā . patisutarahitā avīrā syāt . ‘patiputravatī vīrā’ iti nāmamālā .. viśvastā—same . mṛtabhartṛkānāmanī . anuktam—‘raṇḍā ca tvariketyapi’ . bālavidhavānāmanī .. āliḥ—vayasyā ca . sakhīnāmāni . ‘sadhrīcī sahacaryapi’ . ete ca .. pativatnī sabhartṛkā . āyuṣmadbhartṛkānāmanī .. anuktam—‘jīvatokā jīvasūḥ syāt’ . jīvadapatyānāmanī .. ‘kimilā bahuputrikā’ . bahuputravatyā nāma .. 11 .. </Amarapadaparijata>
%%p. 02.369
AK.02.06.012cd vṛddhā paliknī prajñā tu prājñī prājñā tu dhīmatī .. 12 ..
AK.02.06.013ab śūdrī śūdrasya bhāryā syācchūdrā tajjātireva ca .
<Amarapadavivrti ><AK.02.06.012-13>
vṛddheti—gatavayaskā vṛddhā . palitaromayogāt paliknī . vṛddhastrīnāma .. prakarṣeṇa jānātīti prājñī . prajñā ca . ‘jñā avabodhane’ . prakarṣeṇa laukikavyavahārādyabhijñāyā nāmāni .. prajñā asyā astīti prājñā . dhīrasyā astīti dhīmatī . prakṛṣṭadhīmatīnāmanī .. śūdrasya bhāryā śūdrī . śūdrabhāryānāma .. śūdrajātau bhavā strī śūdrā . śūdrastrīnāma .. 12 .. </Amarapadavivrti>
<Amarapadaparijata ><AK.02.06.012-13>
vṛddhā paliknī . vṛddhastrīnāmanī .. prājñī—dhīmatī . prajñāvatyā nāmāni .. śūdrī—bhāryā syāt . śūdrasya bhāryā śūdrī syāt .. śūdrā tajjātiraṅganā . śūdrajātiḥ strī śūdrā syāt .. 12 .. </Amarapadaparijata>
%%p. 02. 370
AK.02.06.013cd ābhīrī tu mahāśūdrī jātipuṃyogayoḥ samā .. 13 ..
AK.02.06.014ab aryāṇī svayamaryā syāt kṣatriyā kṣatriyāṇyapi .
<Amarapadavivrti ><AK.02.06.013-14>
ābhīrīti—ābhīrasya gopasya bhāryā tajjātīyā vā ābhīrī . mahāśūdrasya bhāryā tajjātīyā vā mahāśūdrī . gopālasya bhāryāyāḥ tajjātistriyā vā nāmanī .. aryarkule jātā aryāṇī . aryā ca . aryakulaprasūtānāmanī .. kṣatrakule jātā kṣatriyā . kṣatriyāṇī ca . kṣatrakulaprasūtānāmanī .. 13 ..</Amarapadavivrti>
</Amarapadaparijata><AK.02.06.013-14>
ābhīrī—samā . mahāśūdraśabda ābhīraparyāyaḥ tatra jātipuṃyogayorekarūpatā .. aryāṇī—aryā syāt . aryāyā nāma .. kṣatriyā kṣatriyāṇyapi . kṣatriyāyā nāmanī .. 13 .. </Amarapadaparijata>
%%p. 02. 370
AK.02.06.014cd upādhyāyāpyupādhyāyī syādācāryāpi ca svataḥ .. 14 ..
AK.02.06.015ab ācāryānī tu puṃyoge syādaryī kṣatriyī tathā .
<Amarapadavivrti ><AK.02.06.014-15>
upādhyāyeti—upetya adhīte'syāḥ sakāśāt sūdaśāstraṃ gītādikaṃ veti upādhyāyā . upādhyāyī ca . ‘iṅ adhyayane’ . sūdaśāstraṃ gītādikaṃ vā upadeśinyā nāmanī .. śilpopadeśaṃ svata evācarati ācāryā . ‘cara gatibhakṣaṇayoḥ’ . svataḥ śilpopadeśinīnāma .. ācāryasya patnī ācāryānī . ācāryapatnīnāma .. aryasya sabhyasya patnī aryī . sabhyasya patnīnāma .. kṣatrīyasya patnī kṣatriyī . kṣatriyapatnīnāma .. 14 ..</Amarapadavivrti >
<Amarapadaparijata><AK.02.06.014-15>
upādhyāyāpyupādhyāyī . upādhyāyāyā nāmanī .. syāt—svataḥ . ācāryāyā nāma .. ācāryānī—kṣatriyī tathā . ācāryādiśabdānāṃ pūrvaṃ jātilakṣaṇābhidhānam . idānīṃ puṃyogalakṣaṇābhidhānam . svayamayogyā cedācāryasya patnīṃ ācāryānī . ‘ācāryādaṇatvaṃ ca’ (vā. 4. 1. 49) iti ṇatvaṃ na . kṣudrā cedaryasya patnī aryī . aryo vaiśyajātiḥ puruṣaḥ . śūdrakulajā cet kṣatriyasya patnī kṣatriyī .. 14 .. </Amarapadaparijata>
%%p. 02.371
AK.02.06.015cd upādhyāyānyupādhyāyī poṭā strīpuṃsalakṣaṇā .. 15 ..
AK.02.06.016ab vīrapatnī vīrabhāryā vīramātā tu vīrasūḥ .
<Amarapadavivrti ><AK.02.06.015-16>
upādhyāyānīti—upādhyāyasya patnī upādhyāyānī . upādhyāyī ca . upādhyāyapatnīnāmanī .. strīpuṃsalakṣaṇaiḥ puṭati saṃśliṣyatīti poṭā . ‘puṭa saṃśleṣaṇe’ . strīpuṃsalakṣaṇavatīnāma .. vīraḥ patiryasyāḥ sā vīrapatnī . vīrasya bhāryā vīrabhāryā . vīrabhāryānāmanī .. vīrasya mātā vīramātā . vīraṃ sūyate vīrasūḥ . ‘ṣūñ prāṇiprasave’ . vīramātṛnāmanī .. 15 .. </Amarapadavivrti >
<Amarapadaparijata ><AK.02.06.015-16>
upādhyāyānyupādhyāyī . mūrkhā cedupādhyāyasya patnī upādhyāyānī . upādhyāyītyapi .. poṭā—lakṣaṇā . stanaśmaśrumatī strī poṭā syāt . dāsyapi poṭā . ‘poṭā voṭā tathā ceṭī dāsī syāt kuṭahārikā’ iti halāyudhaḥ (a. mā. 2. 337) .. vīrapatnī vīrabhāryā . vīrasya patnī, vīraḥ patiḥ yasyā iti vā vīrapatnī . vīrabhāryānāma .. vīramātā—vīrasūḥ . vīrajananīnāmanī .. 15 ..</Amarapadaparijata>
%%p. 02.371
AK.02.06.016cd jātāpatyā prajātā ca prasūtā ca prasūtikā .. 16 ..
AK.02.06.017ab strī nagnikā koṭavī syād dūtīsaṃcārike same .
<Amarapadavivrti ><AK.02.06.016-17>
jātāpatyeti—jātamapatyamasyā jātāpatyā . prakarṣeṇa jāyante'patyānyasyāḥ prajātā . prasūyate putrān prasūtā . prasūtikā ca . ‘ṣūṅ prāṇiprasave’ . jāyamānāpatyānāmāni .. najate nagnikā . ‘oṇajī vrīḍane’ . kuṭena kauṭilyena veti yātīti koṭavī . ‘vī gatiprajanakāntyasanakhādaneṣu’ . balādapetavastrānāmanī .. dūyate'nayā pumān strīpakṣapāteneti dūtī . ‘dūṅ paritāpe’ . saṃcārayati pumāṃsaṃ striyaṃ prāpayatīti saṃcārikā . ‘cara gatau’ . dautyakastrīnāmanī .. 16 ..</Amarapadavivrti>
<Amarapadaparijata ><AK.02.06.016-17>
jātāpatyā—prasūtikā . prasūtikānāmāni .. strī—koṭṭavī syāt . koṭṭaṃ vidiśam . koṭaṃ kauṭilyaṃ vātīti koṭavītyapi . saṃyukto'saṃyukto vā ṭakāraḥ . vivasanastrīnāmāni .. dūtī—same . dūtirityapyasti . ‘tvāṃ kāmino madanadūtimudāharanti’ iti prayogāt (vikramo. 4. 25) . dūtikānāmanī .. 16 .. </Amarapadaparijata >
%%p. 02.372
AK.02.06.017cd kātyāyanyardhavṛddhā yā kāṣāyavasanādhavā .. 17 ..
AK.02.06.018ab sairandhrī paraveśmasthā svavaśā śilpakārikā .
<Amarapadavivrti ><AK.02.06.017-18>
kātyāyanīti—katyasya ṛṣerapatyamiva vartate kātyāyanī . ardhavṛddhāyāḥ kāṣāyavasanāyāḥ patirahitāyāḥ parastriyamuddiśya prāpaṇārhāyā vā nāma .. svakāryeṇa saha paryāyapreraṇaṃ dhārayatīti sairandhrī . ‘dhṛñ dhāraṇe’ . dāsīvanmaṇḍanādiśilpakarma kurvatyā asaṃbandhiveśmasthāyāḥ svavaśāyā nāma .. 17 .. </Amarapadavivrti >
<Amarapadaparijata><AK.02.06.017-18>
kātyāyanī—vasanādhavā . ardhavṛddhā kāṣāyavastrā vidhavā cetyupādhitrayaviśiṣṭā kātyāyanī syāt . sairandhrī—śilpakārikā . paragṛhasthitā svādhīnā śilpakāriṇī cetyupādhitrayaviśiṣṭā sairandhrī syāt .. 17 .. </Amarapadaparijata>
%%p. 02.372
AK.02.06.018cd asiknī syādavṛddhā yā preṣyāntaḥpuracāriṇī .. 18 ..
AK.02.06.019ab vārastrī gaṇikā veśyā rūpājīvātha sā janaiḥ .
AK.02.06.019cd satkṛtā vāramukhyā syāt kuṭṭanīśaṃbhalī same .. 19 ..
<Amarapadavivrti ><AK.02.06.018-19>
asiknīti—asitakeśayogād asiknī . avṛddhāyāḥ stryagāracāriṇyā dāsyā nāma .. vārasya samūhasya strī vārastrī . vāraṃ vāraṃ rājasevārthamāgatā strī vā . viṭagaṇo'syā astīti gaṇikā . gaṇayati dhanikāniti vā . veśe bhavā veśyā . rūpamevājīvo jīvikā asyā iti rūpājīvā . veśyānāmāni .. vāre rājādisevāvasare mukhyatvād vāramukhyā . janairādṛtagaṇikānāma .. viṭasya kuṭumbamarthaharaṇena kuṭṭayati nāśayatīti kuṭṭanī . ‘kuṭṭa chedanabhartsanayoḥ’ . śaṃ śreyaḥ bhālayati hinastīti śaṃbhalī . ‘bhala bhalla paribhāṣaṇahiṃsādāneṣu’ . viṭaveśyayoḥ saṃdhānakāriṇīnāmanī .. 18-19 ..</Amarapadavivrti>
<Amarapadaparijata ><AK.02.06.018-19>
asiknī—cāriṇī . avṛddhā śarīrāyāsena jīvitaṃ kurvatī stryagāravāsinī cetyupādhitrayaviśiṣṭā asiknī syāt .. vārastrī—rūpājīvā . veśyānāmāni .. ‘paśyantī lañjikā paṇyaśabdādbhāryāhvayā api ’ . etāni ca . atha—vāramukhyā syāt . janairādṛtā veśyā vāramukhyā syāt .. kuṭṭanī same . lañjikāviṭayoḥ saṃghaṭanakāriṇīnāmanī . ‘cundī saṃghaṭikā tathā’ . ete ca .. 18-19 ..</Amarapadaparijata>
%%p. 02.373
AK.02.06.020ab vipraśnikā tvīkṣaṇikā daivajñātha rajasvalā .
AK.02.06.020cd strīdharmiṇyavirātreyī malinī puṣpavatyapi .. 20 ..
AK.02.06.021ab ṛtumatyapyudakyāpi syād rajaḥ puṣpamārtavam .
<Amarapadavivrti ><AK.02.06.020-21>
vipraśniketi—śubhāśubhaviṣaye viśeṣataḥ praśno'syā iti vipraśnikā . īkṣaṇaṃ śubhāśubhadarśanamasyā astīti īkṣaṇikā . ‘īkṣa darśane’ . daivaṃ śubhāśubhaṃ jānāti daivajñā . ‘jñā avabodhane’ . janmāntaraśubhāśubhajñāyā nāmāni .. āndhrabhāṣāyāṃ ‘velpusāni pellu’ .. rajo'styasyā iti rajasvalā . rajorūpaḥ strīdharmo'syā astīti strīdharmiṇī . avyate'smin kāle rakṣobhayāditi aviḥ . avī vā . ‘ava rakṣaṇe’ . atrerapatyamiva ātreyī . malinamārtavamasyā iti malinī . puṣpamārtavamasyāḥ puṣpavatī . ṛturasyā astīti ṛtumatī . caturthe'hani udakamarhatīti udakyā . rajasvalāstrīnāmāni .. rajyate rajaḥ . ‘rañja rāge’ . putrākhyaphalahetubhūtatvāt puṣpam . ṛtau bhavam ārtavam . strīṇāṃ vayodharmeṇa pratimāsaṃ pravṛttaraktanāmāni .. 20 ..</Amarapadavivrti>
<Amarapadaparijata ><AK.02.06.020-21>
vipraśnikā—daivajñā . janmāntaraśubhāśubhajñānāmāni .. strīdharmiṇyaviḥ . ‘avīrudakyā ca rajasvalā syāt’ iti halāyudhaḥ (a. mā. 2. 333) . ātreyī—udakyāpi . rajasvalānāmāni .. syād rajaḥ—ārtavam . vayaḥstrīṇāṃ pratimāsaṃ pravṛttaraktanāmāni .. 20 .. </Amarapadaparijata>
%%p. 02.374
AK.02.06.021cd śraddhālurdohadavatī niṣkalā vigatārtavā .. 21 ..
AK.02.06.022ab āpannasattvā syād gurviṇyantarvatnī ca garbhiṇī .
<Amarapadavivrti ><AK.02.06.021-22>
śraddhāluriti—pāyasāpūpādiṣu śraddhā icchā asyā astīti śraddhāluḥ . dohado'syā astīti dohadavatī . garbhiṇīsvabhāvād vividhaviṣayadohadavatīnāmanī .. kalābhyo rajobhyo niṣkrāntā niṣkalā . vigatamārtavamasyā iti vigatārtavā . nivṛttarajaḥstrīnāmanī .. āpannaṃ gṛhītaṃ sattvaṃ garbho'nayeti āpannasattvā . guru garbhaśarīramastyasyā iti gurviṇī . udarāntargarbho'syā astīti antarvatnī . garbho'styasyā garbhiṇī . garbhiṇīnāmāni .. 21 ..</Amarapadavivrti>
<Amarapadaparijata><AK.02.06.021-22>
śraddhālurdauhṛdavatī . dauhṛdavatyā nāmanī . niṣkalā vigatārtavā . naṣṭārtavānāmanī . gaurāditvānniṣkalī vikalī ceti dhātupradīpavacanād īkārānto'pi .. āpannasattvā—garbhiṇī . garbhiṇyā nāmāni .. 21 .. </Amarapadaparijata>
%%p. 02.374
AK.02.06.022cd gaṇikādestu gāṇikyaṃ gārbhiṇaṃ yauvataṃ gaṇe .. 22 ..
AK.02.06.023ab punarbhūrdidhiṣūrūḍhā dvistasyā didhiṣuḥ patiḥ .
<Amarapadavivrti ><AK.02.06.022-23>
gaṇikāderiti—gaṇikādergaṇe gāṇikyādīni vartante . katham . gaṇikānāṃ samūho gāṇikyam . veśyāsamūhanāma .. garbhiṇīnāṃ samūho gārbhiṇam . garbhiṇīsamūhanāma .. yuvatīnāṃ samūho yauvatam . yuvatisamūhanāma .. prathamamekasya jāyā bhūtvā punaranyasya jāyā bhavatīti punarbhūḥ . punaranyena dhṛtā punaranyena dhīyata iti vā didhiṣūḥ . ‘dhṛñ dhāraṇe’ . ‘ḍudhāñ dhāraṇapoṣaṇayoḥ’ . dvivāraṃ vivāhasaṃskṛtāyā nāmanī .. didhiṣūmātmana icchatīti didhiṣuḥ . didhipūrvā . tasyā dvitīyapatināma .. 22 ..</Amarapadavivrti>
Amarapadaparijata><AK.02.06.022-23>
gaṇikādestu—yauvataṃ gaṇe . gaṇikānāṃ samūho gāṇikyam . garbhiṇīnāṃ samūho gārbhiṇam . yuvatīnāṃ samūho yauvatam . bhikṣādigaṇe pāṭhasāmarthyāt puṃvadbhāvo na bhavati . bhāṣye bhikṣāditvapratyākhyānād yauvanamiti vyavasthāpitam . bhāgavṛttyāmudāhṛtaṃ ca .</Amarapadaparijata>
‘svarūpamiva nepathyakalākuśalayauvanam .
yasya puṇyavataḥ preṣyaṃ saphalaṃ tasya yauvanam ..’
punarbhūḥ—ūḍhā dviḥ . dvivāraṃ vivāhasaṃskṛtāyā nāmanī .. tasyāḥ—patiḥ . punarbhūbhartṛnāma .. 22 .. </Amarapadaparijata>
%%p. 02.375
AK.02.06.023cd sa tu dvijo'gredidhiṣūḥ saiva yasya kuṭumbinī .. 23 ..
AK.02.06.024ab kānīnaḥ kanyakājātaḥ suto'tha subhagāsutaḥ .
AK.02.06.024cd saubhāgineyaḥ syāt pārastraiṇeyastu parastriyāḥ .. 24 ..
<Amarapadavivrti ><AK.02.06.023-24>
sa tviti—sā punarbhūreva yasya kuṭumbinī putrapautrapratiṣṭhitā, sa dvijaḥ agredidhiṣūrityucyate . agre pūrvakāle pradhānatvena didhiṣūḥ bhāryātvenāsyeti agredidhiṣūḥ . ukārānto'pyasti . yasya saiva didhiṣūḥ kuṭumbinī tasya dvijasya nāma .. kanyāyāḥ putraḥ kānīnaḥ . kanyāsutanāma .. subhagāyāḥ putraḥ saubhāgineyaḥ . bhāgyavatīputranāma .. parastriyāḥ putraḥ pārastraiṇeyaḥ . parastrīputranāma .. 23-4 ..</Amarapadavivrti>
<Amarapadaparijata><AK.02.06.023-24>
sa tu—kuṭumbinī . ‘kuṭumbaṃ tu sutādikam’ iti vaijayantī (pṛ. 177, ślo. 51) . yasya dvijasya saiva dīdhiṣūreva kuṭumbinī patnī syāt sa dvijo'gredidhiṣūḥ syāt . vidhiniṣedhayordvijaviṣayatvād dvijagrahaṇam . kānīnaḥ—sutaḥ . kanyāyā utpannaḥ kānīnaḥ syāt . atha subhagāsutaḥ—syāt . subhagāyāḥ putraḥ saubhāgineyaḥ syāt . evaṃ durbhagāyā daurbhāgineyaḥ . pālastraiṇeyaḥ—parastriyāḥ . parastriyāḥ putraḥ pārastraiṇeyaḥ syāt .. 23-4 .. </Amarapadaparijata>
%%p. 02.376
AK.02.06.025ab paitṛṣvaseyaḥ syāt paitṛṣvasrīyaśca pitṛṣvasuḥ .
AK.02.06.025cd suto mātṛṣvasuścaivaṃ dvaimātreyo dvimātṛjaḥ .. 25 ..
<Amarapadavivrti ><AK.02.06.025>
paitṛṣvaseya iti—pitṛṣvasuḥ putraḥ paitṛṣvaseyaḥ paitṛṣvasrīyaśca . pitṛsodarīputranāmanī .. evaṃ mātṛṣvaseyaḥ, mātṛsvasrīyaśca . mātṛsodarīputranāmanī .. dve mātarau yasya dvaimātreyaḥ . vaimātreyo vimātṛjaḥ iti vā pāṭhaḥ . vigatā vibhinnā vā mātā vimātā, tasyā apatyaṃ vaimātreyaḥ . samapatnīputranāma .. 25 ..</Amarapadavivrti>
<Amarapadaparijata><AK.02.06.025>
paitṛṣvaseyaḥ—sutaḥ . pitṛṣvasuḥ sutaḥ paitṛṣvaseyaḥ paitṛṣvasrīyaśca syāt . mātṛṣvasuḥ—evam . mātṛṣvasurevaṃ suto mātṛṣvaseyo mātṛṣvasrīyaśca syāt .. vaimātreyo vimātṛjaḥ . sapatnīputranāmanī .. 25 .. </Amarapadaparijata>
%%p. 02.376
AK.02.06.026ab atha bāndhakineyaḥ syād bandhulaścāsatīsutaḥ .
AK.02.06.026cd kaulaṭeyaḥ kaulaṭero bhikṣukī tu satī yadi .. 26 ..
AK.02.06.027ab tadā kaulaṭineyo'syāḥ kaulaṭeyo'pi cātmajaḥ .
<Amarapadavivrti ><AK.02.06.026-27>
atheti—bandhakyā apatyaṃ pumān bāndhakineyaḥ . svakulapariṇāhāya bandhūn lāti svakīyān karotīti bandhulaḥ . ‘lā ādāne’ . asatyāḥ sutaḥ asatīsutaḥ . kulaṭāyāḥ putraḥ kaulaṭeyaḥ . kaulaṭeraśca . vyabhicāriṇīputranāmāni .. bhikṣārthaṃ kulānyaṭatīti kulaṭā . tasyāḥ putraḥ kaulaṭineyaḥ . kaulaṭeyaśca . yā bhikṣukī satī tasyāḥ putrasya nāmanī .. 26 ..</Amarapadavivrti>
<Amarapadaparijata><AK.02.06.026-27>
atha bāndhakineyaḥ—kaulaṭeraḥ . vyabhicāriṇīputranāmāni .. bhikṣukī—cātmajaḥ . kulānyaṭati bhikṣārthamiti satī bhikṣukyapi kulaṭā . tasyāḥ sutaḥ kaulaṭineyaḥ kaulaṭeyaśca syāt . na kaulaṭeraḥ .. 26 ..  </Amarapadaparijata>
%%p. 02.377
AK.02.06.027cd ātmajastanayaḥ sūnuḥ sutaḥ putraḥ striyāṃ tvamī .. 27 ..
AK.02.06.028ab āhurduhitaraṃ sarve'patyaṃ tokaṃ tayoḥ same .
<Amarapadavivrti ><AK.02.06.027-28>
ātmaja iti—ātmano jāyate ātmajaḥ . ‘janī prādurbhāve’ . kulaṃ tanotīti tanayaḥ . ‘tanu vistāre’ . mātā enaṃ sūyata iti sūnuḥ . ‘ṣūṅ prāṇiprasave’ . sautyenaṃ mātā sutaḥ . ‘ṣu prasavaiśvaryayoḥ’ . punnāmno narakāt trāyata iti putraḥ . ‘traiṅ pālane’ . putranāmāni .. amī ātmajādayaḥ strīpratyayāntā duhitaramāhuḥ . ātmajā, tanayā, sūnuḥ, sutā, putrī ityeṣāṃ vyutpattiḥ pūrvavat . dogdhi dhanaharaṇena riktīkaroti pitarāviti duhitā . ‘duha prapūraṇe’ . duhitṛnāmāni .. na patatyanena pitā narakamiti apatyam . ‘patlṛ gatau’ . tauti kulamaneneti tokam . tu iti sautro dhātuḥ gativṛddhihiṃsāsu . stūyate bandhujanairiti vā . ‘ṣṭuñ stutau’ . apatyanāmanī .. tayoḥ putre duhitari ca same samānaliṅge .. 27 ..</Amarapadavivrti>
<Amarapadaparijata><AK.02.06.027-28>
ātmajaḥ—putraḥ . putranāmāni . ‘udvaho nandano vatsaḥ ka . . . ’ . etāni ca . striyāṃ—sarve . amī ātmajādayaḥ striyaḥ strīliṅgāḥ santaḥ duhitaramāhuḥ . ātmajā tanayā . sūnorlakṣaṇābhāvānna strītve vidhiriti sūnuśabdaḥ putravacana eva . sutā putrī . anuktasaṃgrahārthaṃ sarve iti . tenodvahā nandanā vatsetyādi .. apatyaṃ—tayoḥ same . apatyatokapade tayoḥ putre duhitari ca same, niyatanapuṃsake iti yāvat . ‘tokāpatye napuṃ strī tu prasūtiḥ saṃtatiḥ prajā’ iti vaijayantī (pṛ. 176, ślo. 41) .. 27 ..</Amarapadaparijata>
%%p. 02.377
AK.02.06.028cd svajāte tvaurasorasyau tātastu janakaḥ pitā .. 28 ..
AK.02.06.029ab janayitrī prasūrmātā jananī bhaginī svasā .
<Amarapadavivrti ><AK.02.06.028-29>
svajāta iti—urasā nirmitaḥ aurasaḥ urasyaśca . svasmāt jāte svajāte . svotpāditaputranāmāni .. dvijātīnāṃ kṣetrajādisaṃbhavāt .. tanoti kulamiti tātaḥ . ‘tanu vistāre’ . janayati putramiti janakaḥ . ‘janī prādurbhāve’ . pātīti pitā . ‘pā rakṣaṇe’ . pitṛnāmāni .. janayatyapatyānīti janayitrī . jananī ca . ‘janī prādurbhāve’ . prasūte prajāḥ prasūḥ . ‘ṣūṅ garbhavimocane’ . māti vartate garbho'syāmiti mātā . ‘mā māne vartane ca’ . mātṛnāmāni .. bhagaḥ kalyāṇaṃ bhrātṛvātsalyamasyā astīti bhaginī . sodarāyāsaṃ suṣṭhu asyati hiṃsatīti svasā . ‘asu kṣepaṇe’ . sodarīnāmanī .. 28 ..</Amarapadavivrti>
<Amarapadaparijata><AK.02.06.028-29>
svajāte—aurasorasyau . svajātasutanāmanī . ātmajādayaḥ śabdāḥ kuṇḍagolakādiṣu na vartanta eva . tātastu—pitā . piturnāmāni . janayitrī—jananī . māturnāmāni . bhaginī svasā . sodaryā nāmanī . ‘tasyāmavantī jyeṣṭhāyāṃ kaniṣṭhāyāṃ tu kanyakā’ .. 28 ..</Amarapadaparijata>
%%p. 02.378
AK.02.06.029cd nanandā tu svasā patyurnaptrī pautrī sutātmajā .. 29 ..
AK.02.06.030ab bhāryāstu bhrātṛvargasya yātaraḥ syuḥ parasparam .
<Amarapadavivrti ><AK.02.06.029-30>
nanandeti—na nandayati bhrātṛjāyāmiti nanandā . nanāndā vā . ṛkārāntastrīliṅgo'yam . ‘ṭunadi samṛddhau’ . patisodarīnāma .. na patati kulamanayeti naptrī . ‘patlṛ gatau’ . putrasya putryā vā putrī pautrī . putrasya duhitṛnāmanī .. yatante gṛhakṛtyeṣu spardhayā prayatnaṃ kārayantīti yātaraḥ . ‘yatī prayatne’ sodaravargabhāryāḥ parasparaṃ prati yātṛnāmnocyante .. 29 ..</Amarapadavivrti>
<Amarapadaparijata><AK.02.06.029-30>
nanāndā—patyuḥ . patyuḥ svasā nanāndā syāt . nanandāśabdo'pi . ‘nanāndā tu svasā patyurnanandeti prakīrtitā’ iti ratnakośaḥ . naptrī—sutātmajā . sutasya sutāyāścātmajā naptrī pautrī ca syāt . svasrāditvānnaptā ceti bhāgavṛttiḥ . ‘naptā naptrī ca pautrikā’ iti rabhasakośaḥ . pumāṃścennaptaiva . ‘naptārau pautradauhitrau’ iti vaijayantī (pṛ. 176, ślo. 45) .. bhāryāstu—parasparam . sodaravargasya patnyaḥ parasparaṃ prati yātara ityucyante .. 29 .. </Amarapadaparijata>
%%p. 02.379
AK.02.06.030cd prajāvatī bhrātṛjāyā mātulānī tu mātulī .. 30 ..
AK.02.06.031ab patipatnyoḥ prasūḥ śvaśrūḥ śvaśurastu pitā tayoḥ .
<Amarapadavivrti ><AK.02.06.030-31>
prajāvatīti—devarādayaḥ prajāḥ santyasyā iti prajāvatī . bhrāturjāyā bhrātṛjāyā . sodarabhāryānāmanī .. mātulasya patnī mātulānī . mātulī ca . mātṛbhrātṛpatnīnāmanī .. patyuḥ bhartuḥ patnyāḥ bhāryāyāśca prasūrmātā śvaśrūrityucyate . śaṃ sukham aśnute svagṛha iti śvaśrūḥ . ʻaśū vyāptaü . patyuḥ patnyāśca parasparamātṛnāma .. śaṃ sukham aśnute jāmātaraṃ snuṣāṃ ca labdhvā śvaśuraḥ . patipatnyoḥ parasparasya pitṛnāma .. 30 ..</Amarapadavivrti>
<Amarapadaparijata><AK.02.06.030-31>
prajāvatī bhrātṛjāyā . sodarapatnī prajāvatī syāt . mātulānī—mātulī . mātṛsodarapatnīnāmanī . patipatnyoḥ—śvaśrūḥ . patyuḥ bhāryāmātā bhāryāyāḥ patimātā ca śvaśrūḥ syāt .. śvaśurastu—tayoḥ . patyurbhāryāpitā bhāryāyāḥ patipitā ca śvaśuraḥ syāt .. 30 ..</Amarapadaparijata>
%%p. 02.379
AK.02.06.031cd pitṛbhrātā pitṛvyaḥ syānmāturbhrātā tu mātulaḥ .. 31 ..
AK.02.06.032ab syālāḥ syurbhrātaraḥ patnyāḥ svāmino devṛdevarau .
<Amarapadavivrti ><AK.02.06.031-32>
pitṛbhrāteti—pituḥ bhrātā pitṛvyaḥ . pitṛsodaranāma .. māturbhrātā mātulaḥ . mātṛsodaranāma .. syāmayante bhaginīpatiṃ parihāsavacanaṃ tadvākyakhaṇḍanamārgeṇa bhañjayantīti syālāḥ . ‘syamu vitarke’ . patnīsodaranāma .. apahāsena dīvyati krīḍatīti devā . ṛkārānto'yam . devaraśca . ‘divu krīḍādau’ . svāmī pattiḥ, tasya sodaranāmanī .. 31 ..</Amarapadavivrti>
<Amarapadaparijata><AK.02.06.031-32>
pitṛbhrātā pitṛvyaḥ syāt . pituḥ sodaraḥ pitṛvyaḥ syāt . mātṛbhrātā—mātulaḥ . mātuḥ sodaro mātulaḥ syāt . syālāḥ—patnyāḥ . patnīsodarāḥ syālāḥ syuḥ . striyaścet syālikāḥ . ‘syālasālasalasūrasūrayaḥ’ ityūṣmabhedapāṭhād dantyādiḥ . svāmino devṛdevarau . svāmī patiḥ . tasya sahodaraḥ devā devaraśca syāt . anuktam—‘bhāvuko bhaginīpatiḥ’ . bhaginīpatirbhāvukaḥ syāt .. 31 ..</Amarapadaparijata> 
%%p. 02.380
AK.02.06.032cd svasrīyo bhāgineyaḥ syājjāmātā duhituḥ patiḥ .. 32 ..
AK.02.06.033ab pitāmahaḥ pitṛpitā tatpitā prapitāmahaḥ .
<Amarapadavivrti ><AK.02.06.032-33>
svasrīya iti—svasurapatyaṃ svasrīyaḥ . bhaginyā apatyaṃ pumān bhāgineyaḥ . sodarīputranāmanī .. jāyāṃ mimīte jāmātā . ‘māṅ māne’ . duhitṛpatināma .. pituḥ pitā pitāmahaḥ . pituḥ pitṛnāma .. pitāmahāt pragataḥ prapitāmahaḥ . pitāmahapitṛnāma .. 32 ..</Amarapadavivrti>
<Amarapadaparijata ><AK.02.06.032-33>
svasrīyo—syāt . svasuḥ sutanāmanī . jāmātā—patiḥ . sutāpatināma . pitāmahaḥ pitṛpitā . pituḥ pitā pitāmahaḥ syāt . tatpitā prapitāmahaḥ . pitāmahapitā prapitāmahaḥ syāt .. 32 ..</Amarapadaparijata>
%%p. 02.380
AK.02.06.033cd māturmātāmahādyevaṃ sapiṇḍāstu sanābhayaḥ .. 33 ..
AK.02.06.034ab samānodaryasodaryasagarbhyasahajāḥ samāḥ .
<Amarapadavivrti ><AK.02.06.033-34>
māturiti—mātāmahapramātāmahaśabdāvapyevam . samāna ekaḥ piṇḍaḥ piṇḍapradānaṃ yeṣāṃ te sapiṇḍāḥ . samāno nābhirmūlaṃ kūṭasthapuruṣo yeṣāmiti sanābhayaḥ . ye pitṛkarmaṇi piṇḍabhāgitvena lepabhāgitvena vā parasparaṃ manaḥ saṃpraviṣṭāsteṣāṃ nāmanī .. tathā coktam—
‘lepabhājaścaturthādyāḥ pitrādyāḥ piṇḍabhāginaḥ .
piṇḍadaḥ saptamasteṣāṃ sāpiṇḍyaṃ sāptapauruṣam ..’
iti .. samāne udare śayitaḥ samānodaryaḥ . sodaryaśca . samāne garbhe bhavaḥ sagarbhyaḥ . saha jāyata iti sahajaḥ . ‘janī prādurbhāve’ . ekodarotpannānāṃ nāmāni .. 33 ..</Amarapadavivrti>
<Amarapadaparijata><AK.02.06.033-34>
māturmātāmahādyevam . evaṃprakāreṇa mātuḥpitā mātāmahaḥ . mātāmahapitā pramātāmahaśca syāt . anuktam—‘putrasya sūnuḥ pautro'sya prapautro'sya paraṃparaḥ’ . puṃtrasya putraḥ pautraḥ . pautrasya putraḥ prapautraḥ . prapautrasya putraḥ paraṃparaḥ syāt . sapiṇḍāḥ—sanābhayaḥ . nābhisaṃbandhināṃ nāmanī . samānodarya—samāḥ ekodaranāmāni .. 33 .. </Amarapadaparijata>
%%p. 02.381
AK.02.06.034cd sagotrabāndhavajñātibandhusvasvajanāḥ samāḥ .. 34 ..
AK.02.06.035ab jñāteyaṃ bandhutā teṣāṃ kramād bhāvasamūhayoḥ .
<Amarapadavivrti ><AK.02.06.034-35>
sagotra iti—samānaṃ gotraṃ yasya sagotraḥ . bandhureva bāndhavaḥ . antaraṅgatayā jñāyata iti jñātiḥ . ‘jñā avabodhane’ . badhnāti prītimiti bandhuḥ . ‘bandha bandhane’ . svakīyatvāt svaḥ . svaścāsau janaśca svajanaḥ . bandhujananāmāni .. jñāterbhāvo jñāteyam . bandhutvanāma .. bandhūnāṃ samūho bandhutā . bandhusamūhanāma .. 34 ..</Amarapadavivrti>
<Amarapadaparijata><AK.02.06.034-35>
sagotra—svajanāḥ samāḥ . bandhunāmāni . jñāteyaṃ—samūhayoḥ . teṣāṃ jñātīnāṃ bhāvo jñāteyam . teṣāṃ bandhūnāṃ samūho bandhutā . anuktam—‘pitarastu piturvaṃśyā māturmātāmahāḥ kule’ . pitṛvaṃśe bhavāḥ sarve pitaraḥ, mātṛvaṃśe bhavāḥ sarve mātāmahāḥ syuḥ .. 34 ..</Amarapadaparijata>
%%p. 02.382
AK.02.06.035cd dhavaḥ priyaḥ patirbhartā jārastūpapatiḥ samau .. 35 ..
AK.02.06.036ab amṛte jārajaḥ kuṇḍo mṛte bhartari golakaḥ .
<Amarapadavivrti ><AK.02.06.035-36>
dhava iti—dhunoti svatejasā bhāryāmiti dhavaḥ . ‘dhūñ kampane’ . tāmeva prīṇayatīti priyaḥ . ‘prīñ tarpaṇe kāntau ca’ . pāti jāyāmiti patiḥ . ‘pā rakṣaṇe’ . tāmeva bibhartīti bhartā . ‘ḍubhṛñ dhāraṇapoṣaṇayoḥ’ . patināmāni .. jarayati parastriyaṃ vayohāniṃ dharṣaṇaiḥ karotīti jāraḥ . ‘jṝṣ vayohānau’ . upajātaḥ patiḥ upapatiḥ . parastrīgantṛnāmanī .. kuṇḍyate kṣetriṇaḥ kulamanena kuṇḍaḥ . ‘kuḍi dāhe’ . jārājjātaḥ jārajaḥ . bhartaryamṛte jārajasya nāma .. gulyate mātrā gopyata iti golakaḥ . ‘guḍa rakṣaṇe’ . bhartari mṛte sati jārajasya nāma .. 35 .. </Amarapadavivrti>
<Amarapadaparijata><AK.02.06.035-36>
dhavaḥ—bhartā . patināmāni . patāviti keciditi śākaṭāyanaḥ . patyuḥ samāsa iti kākvā nirdeśaḥ . tenāniyamo gamyate .
‘mṛte pravrajite naṣṭe klībe ca patite patau .
patinā nīyamānāyāḥ pratiśukro na duṣyati ..’
iti subhūtiṭīkāyāmuktam . jāraḥ—samau . parastrīganturnāmanī . amṛte—kuṇḍaḥ . bhartari jīvati jārājjātaḥ kuṇḍaḥ . mṛte—golakaḥ . bhartari mṛte jārājjātaḥ golakaḥ .. 35 ..</Amarapadaparijata>
%%p. 02.382
AK.02.06.036cd bhrātrīyo bhrātṛjo bhrātṛbhaginyau bhrātarāvubhau .. 36 ..
AK.02.06.037ab mātāpitarau pitarau mātarapitarau prasūjanayitārau .
AK.02.06.037cd śvaśrūśvaśurau śvaśurau putrau putraśca duhitā ca .. 37 ..
AK.02.06.038ab dampatī jampatī jāyāpatī bhāryāpatī ca tau .
<Amarapadavivrti ><AK.02.06.036-38>
bhrātrīya iti—bhrātuḥ putro bhrātrīyaḥ . bhrātṛputranāma .. bhrātā ca svasā ca bhrātarau . bhrātṛbhaginyornāma .. mātā ca pitā ca pitarau . mātāpitarau . mātarapitarau ca . prasūśca janayitā ca prasūjanayitārau . prasūjanakayornāmāni .. śvaśrūścaśvaśuraśca śvaśurau . śvaśrūśvaśurayornāma . putraśca duhitā ca putrau . putraduhitrornāma .. jāyā ca patiśca dampatī . jampatī . jāyāpatī . bhāryā ca patiśca bhāryāpatī . bhāryāpatyornāmāni .. 36-7 ..</Amarapadavivrti>
<Amarapadaparijata><AK.02.06.036-38>
bhrātṛvyo bhrātṛjaḥ . bhrātṛsutanāmanī . bhrātṛbhaginyau—ubhau . bhrātā bhaginī cetyubhau sahavacane bhrātarau . mātāpitarau—janayitārau . jananījanakau sahavacane mātāpitarau pitarau mātarapitarau ca syātām . ‘mātarapitarābhyāmityanyaḥ’ iti bhāṣāvṛttikāravacanānmātarapitaraśabdo'kārānto'pyasti . tena mātarapitarayorityādyapi .. śvaśrū—śvaśurau . śvaśrūśca śvaśuraścetyubhau sahavacane śvaśurau śvaśrūśvaśurau ca syātām . putrau—duhitā ca . putraśca duhitā cetyubhau sahavacane putrau syātām . ‘bhrātṛputrasvasṛduhitṛbhiḥ’ iti śākaṭāyanamate (2. 1. 84) bahuvacanagrahaṇāt sutaśca duhitā ca sutāvityādi siddham . dampatī—ca tau . bhāryā patiś cety ubhau sahavacane dampatyādiśabdavācyau bhavataḥ . jāyā ca patiśceti dvandve jāśabdasya pakṣe jamādeśadamādeśau . ‘jaṃ daṃ śabdau dāravācyāvavyayau parikīrtitau’ ityabhidhānāt prakṛtyantare ca . rājadantāditvāt sarvatra paranipātaḥ .. 36-7 .. </Amarapadaparijata>
%%p. 02.383
AK.02.06.038cd garbhāśayo jarāyuḥ syādulbaṃ ca kalalo'striyām .. 38 ..
AK.02.06.039ab sūtimāso vaijanano garbho bhrūṇa imau samau .
<Amarapadavivrti ><AK.02.06.038-39>
garbhāśaya iti—garbha āśete'tra garbhāśayaḥ . garbhaniṣkramaṇānantaraṃ jarāṃ jīrṇatāmetīti jarāyuḥ . ‘iṇ gatau’ . ulati garbhamāvṛṇotīti ulbam . ‘ula saṃvaraṇe’ . garbhoparicarmanāma .. śuklaśoṇite kalati mithaḥ saṃgacchata iti kalalaḥ . kalatiḥ kāmadhenuḥ . śuklaśoṇitasaṃyoganāma .. sūteḥ prasavasya māsaḥ sūtimāsaḥ . vijananaṃ garbhamocanaṃ, tadasminnastīti vaijananaḥ . sūtikālamāsanāmanī .. mātṛbhuktānnarasaṃ giratīti garbhaḥ . ‘gṝ nigaraṇe’ . bhriyate kukṣau mātreti bhrūṇaḥ . ‘bhṛñ bharaṇe’ . garbhanāmanī .. 38 ..</Amarapadavivrti>
<Amarapadaparijata><AK.02.06.038-39>
garbhāśayo—kalalo'striyām . garbhapariveṣṭikacarmanāmāni . ‘māvi’ . ‘kalalo jarāyurulbaḥ’ iti ratnakośaḥ . ‘loka eṣa timirolbaveṣṭito garbhavāsa iva vartate niśi .’ iti kumārasaṃbhavaḥ (8. 56) ulbakalalaśabdau garbhagolanāmanī iti kecit .. ‘sumerorulbabhūtasya jarāyuśca mahīdharāḥ’ iti .. sūtimāso vaijananaḥ . prasavamāsanāmanī .. garbho—samau . garbhanāmanī .. 38 .. </Amarapadaparijata>
%%p. 02.384
AK.02.06.039cd tṛtīyaprakṛtiḥ ṣaṇḍaḥ klībaḥ paṇḍo napuṃsakam .. 39 ..
AK.02.06.040ab śiśutvaṃ śaiśavaṃ bālyaṃ tāruṇyaṃ yauvanaṃ same .
<Amarapadavivrti ><AK.02.06.039-40>
tṛtīyeti—strīpuṃsāpekṣayā tṛtīyā prakṛtiḥ tṛtīyaḥ prakāraḥ tṛtīyaprakṛtiḥ . tṛtīyā prakṛtiriti vā pāṭhaḥ . svasyāpakhyātinivāraṇārthaṃ kimapi hiraṇyādikaṃ sanoti dadātīti ṣaṇḍaḥ . ‘ṣaṇu dāne’ . saṇḍaśca . śaṇḍa iti vā pāṭhaḥ . tadā śāmyati prajāvicchedeneti śaṇḍaḥ . ‘śamu upaśame’ . klībate'dhīro bhavatīti klībaḥ . ‘klībṛ adhāṣṭrye’ . klāmyati aprajatveneti vā . ‘klamu glānau’ . paṇḍate lajjayā pradeśāntaraṃ gacchatīti paṇḍaḥ . ‘paḍi gatau’ . na strīpuṃsau napuṃsakam . napuṃsako vā . śiśorbhāvaḥ śiśutvam . śaiśavaṃ ca . bālasya bhāvaḥ bālyam . aṣṭavarṣāt pūrvavayasaḥ, aṣṭavarṣādūrdhvaṃ ṣoḍaśavayasaśca nāmāni .. taruṇasya bhāvaḥ tāruṇyam . yūno bhāvo yauvanam . ṣoḍaśavarṣādhikavayonāmanī .. 39 ..</Amarapadavivrti>
<Amarapadaparijata><AK.02.06.039-40>
tṛtīyā—napuṃsake . napuṃsakanāmāni . viśeṣaṇasamāsaścet tṛtīyaprakṛtiśabdaḥ strīliṅgaḥ . ṣaṇḍapaṇḍaśabdau rūpabhedāt puṃliṅgau . tatra ‘śamerḍhaḥ’ iti siddhaḥ śaṇḍhaśabdastālavyādiṣṭavargacaturthāntaśca bhavati . saṃkarapāṭhāt klībanapuṃsakaśabdau puṃliṅgāvapi . ‘astrī napuṃsakaṃ klībaṃ vācyaliṅgamavikrame’ iti rudraḥ . ‘sa napuṃsako bhavet’ ityamarabhāṣyakāraḥ .. śiśutvaṃ—bālyam . bālatvanāmāni . ‘api kaiśorakaumāre’ . ete ca .. tāruṇyaṃ—same . ṣoḍaśavarṣādhikavayonāmanī . dṛḍhādipāṭhāt taruṇimāpi . prayogaśca—‘kathaṃcinnotpattiṃ taruṇimani manye mṛgadṛśaḥ’ iti . manojñādipāṭhād yauvanikāpi . ‘na gatā yauvanikā nivartata’ iti .. 39 ..</Amarapadaparijata>
%%p. 02.385	
AK.02.06.040cd syāt sthāviraṃ tu vṛddhatvaṃ vṛddhasaṃghe'pi vārdhakam .. 40 ..
AK.02.06.041ab palitaṃ jarasā śauklyaṃ keśādau visrasā jarā .
<Amarapadavivrti ><AK.02.06.040-41>
syāditi—sthavirasya bhāvaḥ sthāviram . vṛddhasya bhāvaḥ vṛddhatvam . pañcāśadvarṣādhikavayonāmanī .. vṛddhasya bhāvaḥ samūho vā vārdhakam . vṛddhabhāvasya vṛddhasamūhasya ca nāma .. palati śauklyena śobhate śarīrasaundaryamiti palitam . ‘pala gatau’ . dhātūnāmanekārthatvād atra śobhārthaḥ . jarasā keśādiśauklyanāma .. visraṃsate adhaḥ patati śarīramanayeti visrasā . ‘sraṃsu avasraṃsane’ . jarayati dantādikamiti jarā . ‘jṝṣ vayohānau’ . jīryante'nayāṅgādīnīti vā . vayohānināmanī .. 40 ..</Amarapadavivrti>
<Amarapadaparijata><AK.02.06.040-41>
syāt sthāviraṃ—vārdhakam . vṛddhatvanāmāni . vārdhakaśabdo vṛddhasaṃghe'pi syāt . vārdhakyaśabdo vṛddhabhāva eva . ‘vārdhakye tu samāgate paribhavo jāto mahān vibhramaḥ’ iti . palitaṃ—keśādau . jarasā kṛtaṃ keśādīnāṃ śauklyaṃ palitaṃ syāt . ‘palitaṃ pāṇḍurāḥ keśāḥ’ iti śuklakeśeṣu halāyudhaḥ (a. mā. 2. 377) .. visrasā jarā . caramavayaḥkṛtaśarīraparipākanāmanī . ‘sthāviraṃ tu pāt strī visaṃsayā jarā’ iti caramavayasi vaijayantī (pṛ. 177, ślo. 54) .. 40 ..</Amarapadaparijata>
%%p. 02.385
AK.02.06.041cd syāduttānaśayā ḍimbhā stanapā ca stanaṃdhayī .. 41 ..
AK.02.06.042ab bālastu syānmāṇavako vayasthastaruṇo yuvā .
<Amarapadavivrti ><AK.02.06.041-42>
syāditi—uttānā śeta iti uttānaśayā . ‘śīṅ svapne’ . ḍayate gamanāyeti ḍimbhā . ‘ḍīṅ vihāyasā gatau’ . stanaṃ pibatīti stanapā . ‘pā pāne’ . stanaṃ dhayatīti stanaṃdhayī . ‘dheṭ pāne’ . mānuṣaśiśunāmāni .. strīliṅge nirdeśastu strīpratyayapradarśanārthaḥ .. balati svalpāyāsenāpi śvasitīti bālaḥ . ‘bala prāṇane’ . manoḥ kutsitaṃ svalpamapatyaṃ māṇavakaḥ . apratipūrṇaṣoḍaśavarṣavato nāmanī .. ‘ā ṣoḍaśād bhaved bālastatastaruṇa ucyate’ iti manuḥ . ṣoḍaśavarṣādhike vayasi tiṣṭhatīti vayasthaḥ . tarati dustaramapīti taruṇaḥ . ‘tṝ plavanataraṇayoḥ’ yauti strībāhyāṅgādyavayavaiḥ miśrībhavatīti yuvā . ‘yu miśraṇe’ . paripūrṇaṣoḍaśavarṣasya avṛddhasya nāmāni .. 41 .. </Amarapadavivrti>
<Amarapadaparijata><AK.02.06.041-42>
syāduttānaśayo ḍimbhaḥ . caramavapuradhaḥkṛtya yaḥ śete tannāma . stanapaśca stanaṃdhayaḥ . stanyapāyino nāmanī . ‘triṣu jarāvarāḥ’ iti vakṣyate . tena triliṅgāḥ . dherdhātoranubandhaprayojanaṃ stanaṃdhayīti ṅīp . bālaḥ—māṇavakaḥ . ‘bālo vaṭurmāṇavakaḥ’ iti tantrāntaram . bālanāmanī .. vayasthaḥ—yuvā . ‘yuvānaḥ saṃskṛte'pi’ iti trivikramavacanād akārānto yuvānaśabdo'pyasti . prayogaśca—‘sphuṭakusumamarandānaśnuvānairyuvānaiḥ’ iti . pūrṇavayaso nāmāni .. 41 ..</Amarapadaparijata>
%%p. 02.386
AK.02.06.042cd pravayāḥ sthaviro vṛddho jīno jīrṇo jarannapi .. 42 ..
AK.02.06.043ab varṣīyān daśamī jyāyān pūrvajastvagriyo'grajaḥ .
<Amarapadavivrti ><AK.02.06.042-43>
pravayā iti—pragataṃ yauvanākhyaṃ vayo yasya pravayāḥ . bahukālaṃ tiṣṭhatīti sthaviraḥ . ‘ṣṭhā gatinivṛttau’ . vayasā vardhate vṛddhaḥ . ‘vṛdhu vṛddhau’ . jināti vayaso hīyata iti jīnaḥ . ‘jyā vayohānau’ . jīryata iti jīrṇaḥ . jaraṃśca . ‘jṝṣ vayohānau’ . atītayauvanasya vṛddhasya nāmāni .. atiśayena vṛddho varṣīyān . navaterūrdhvaṃ daśamo'vasthāviśeṣo'syāstīti daśamī . atiśayena vṛddho jyāyān . vṛddhatamanāmāni .. pūrvasmin kāle jātaḥ pūrvajaḥ . agre bhavaḥ agriyaḥ . agre jātaḥ agrajaḥ . janmato jyeṣṭhabhrātṛnāmāni .. 42 ..</Amarapadavivrti>
<Amarapadaparijata><AK.02.06.042-43>
pravayāḥ—jarannapi . pragatavayaso nāmāni . jina iti hrasvādirapi . ‘jinaḥ syādativṛddhe ca buddhe cārhati jitvare’ iti kecit . varṣīyān—jyāyān . ativṛddhanāmāni . pūrvajaḥ—agrajaḥ . jyeṣṭhanāmāni .. 42 .. </Amarapadaparijata>
%%p. 02.387
AK.02.06.043cd jaghanyaje syuḥ kaniṣṭhayavīyo'varajānujāḥ .. 43 ..
AK.02.06.044ab amāṃso durbalaśchāto balavān māṃsaloṃ'salaḥ .
<Amarapadavivrti ><AK.02.06.043-44>
jaghanyaja iti—jaghanye paścātkāle jātaḥ jaghanyajaḥ . atiśayenālpaḥ kaniṣṭhaḥ . atiśayena yuvā yavīyān . avarasmin kāle jāto'varajaḥ . anu paścājjātaḥ anujaḥ . janmataḥ kaniṣṭhabhrātṛnāmāni .. na vidyate'lpatvāt māṃsamasya amāṃsaḥ . duṣṭaṃ balamasya durbalaḥ . vātādidoṣeṇa chinnamāṃsatvāt chātaḥ . ‘cho chedane’ . kṛśadehanāmāni .. balamasyāstīti balavān . bahumāṃso'syāstīti māṃsalaḥ . pīnāvaṃsau staḥ asyeti aṃsalaḥ . pīnadehasya nāmāni .. 43 .. </Amarapadavivrti>
<Amarapadaparijata ><AK.02.06.043-44>
jaghanyaje—anujāḥ . kaniṣṭhanāmāni .. amāṃso—śātaḥ . kṛśaśarīranāmāni .. balavān—aṃsalaḥ . sthūlakāyanāmāni .. 43 .. </Amarapadaparijata>
%%p. 02.387
AK.02.06.044cd tundilastundikastundī bṛhatkukṣiḥ piciṇḍilaḥ .. 44 ..
AK.02.06.045ab avaṭīṭo'vanāṭaścāvabhraṭo natanāsike .
<Amarapadavivrti ><AK.02.06.044-45>
tundila iti—pīnaṃ tundamasyāstīti tundilaḥ . tundikaḥ . tundī ca . bṛhat kukṣirasyeti bṛhatkukṣiḥ . pīnaḥ piciṇḍaḥ kukṣirasyāstīti piciṇḍilaḥ . pīvara jaṭharasya nāmāni .. avanatā nāsikāsyeti avaṭīṭaḥ . avanāṭaḥ . avabhraṭaśca . natā nāsikāsyeti natanāsikaḥ . asthibhaṅgavaśādīṣannimnanāsikasya nāmāni .. 44 .. </Amarapadavivrti>
<Amarapadaparijata><AK.02.06.044-45>
tundilaḥ—picaṇḍilaḥ . bṛhajjaṭharanāmāni .. avaṭīṭo—natanāsike . namranāsikanāmāni .. avaṭīṭādayo natāyāṃ nāsikāyāmapi . tatra strīliṅgā eva . nāsikānamane'pi . tatra napuṃsakaliṅgā eva .. 44 .. </Amarapadaparijata> 
%%p. 02.388
AK.02.06.045cd keśavaḥ keśikaḥ keśī valino valibhaḥ samau .. 45 ..
AK.02.06.046ab vikalāṅgastu pogaṇḍaḥ kharvo hrasvaśca vāmanaḥ .
<Amarapadavivrti ><AK.02.06.045-46>
keśava iti—praśastāḥ keśāḥ santyasya keśavaḥ . keśikaḥ . keśī ca . praśastakeśasya nāmāni .. valayo'sya santīti valinaḥ . valibhaśca . tvaksaṃkocāt kukṣyādau rekhāvato nāmāni .. vikalānyaṅgānyasya vikalāṅgaḥ . apakṛṣṭo gaṇyata iti pogaṇḍaḥ . ‘gaṇa saṃkhyāne’ . vikalāṅgasya nāmanī .. kharvati vikalāṅgasyāpekṣayā śreṣṭhatvena dṛśyata iti kharvaḥ . ‘kharva darpe’ . hrasatīti hrasvaḥ . ‘hrasa śabde'lpatve ca’ . vāmatvamasyāstīti vāmanaḥ . nīcakāyasya nāmāni .. 45 ..</Amarapadavivrti>
<Amarapadaparijata><AK.02.06.045-46>
keśavaḥ—keśī . dīrghakeśasya nāmāni . anuktam—‘romaśo lomaśaḥ samau’ . bhallukavatpravṛddharomṇo nāmanī .. valino—samau . valibhiḥ saṃvṛtadehasya nāmanī .. vikalāṅgaḥ—pogaṇḍaḥ hīnāṅganāma .. kharvo—vāmanaḥ . svalpavarṣmaṇo nāmāni .. 45 ..</Amarapadaparijata>
%%p. 02.388
AK.02.06.046cd kharaṇāḥ syāt kharaṇaso vigrastu gatanāsike .. 46 ..
AK.02.06.047ab khuraṇāḥ syāt khuraṇasaḥ prajñuḥ pragatajānukaḥ .
<Amarapadavivrti ><AK.02.06.046-47>
kharaṇā iti—kharasya gardabhasyeva nāsikāsyeti kharaṇāḥ . sakāranto'yam . kharasyeva tīkṣṇanāsikāsyeti kharaṇasaḥ . akārānto'yam . tīkṣṇāgranāsikasya nāmanī .. vigatā chedanādinā nāsikā yasya vigraḥ . vikhya iti vā pāṭhaḥ, vikhuriti vā . chinnanāsikasya nāma .. khurākārā nāsikāsyeti khuraṇāḥ . sakārānto'yam . khuraṇasaśca . akārāntaḥ . gokhuravat vikaṭanāsikasya nāmanī .. pragate virale jānunī yasya prajñaḥ . pragatajānukaśca . vātādidoṣeṇa viralajānukasya nāmanī .. 46 ..</Amarapadavivrti>
<Amarapadaparijata><AK.02.06.046-47>
kharaṇāḥ—kharaṇasaḥ tīkṣṇāgranāsikasya nāmanī .. vigro vigatanāsikaḥ . bhinnanāsikasya nāmanī .
‘viśabdādapi khukhragrāḥ syurmatāntaracoditāḥ .
vikhurvikhrastathā vigro nāsāyā vigamāt punaḥ ..’
iti durgasiṃhaḥ . tena vikhuḥ, vikhro'pi .. khuraṇāḥ—khuraṇasaḥ . gokhurasamanaso nāmanī .. prajñuḥ—pragatajānukaḥ . pragatajānukasya nāma . prajño'pi syāt .
‘prasaṃbhyāṃ jānuno jñujñau syātāmūrdhvādvibhāṣayā .
pragate jānunī yasya sa prajñuḥ prajña ityapi ..’
iti durgasiṃhaḥ .. 46 ..</Amarapadaparijata>
%%p. 02.389
AK.02.06.047cd ūrdhvajñurūrdhvajānuḥ syāt saṃjñuḥ saṃhatajānukaḥ .. 47 ..
AK.02.06.048ab syādeḍe badhiraḥ kubje gaḍulaḥ kukare kuṇiḥ .
<Amarapadavivrti ><AK.02.06.047-48>
ūrdhvajñuriti—ūrdhvaṃ gate jānunī yasya ūrdhvajñuḥ . upaveśanādivaśāt śiraḥparyantamunnatajānukasya nāma .. saṃhate jānunī yasya saṃjñuḥ . gamanavaśāt parasparaṃ tāḍyamānajānukasya nāmanī .. śrutihīnatayā bhāratādiśravaṇahīnatayā meṣasadṛśatvād eḍa iva eḍaḥ . badhyate vātādinā śravaṇamasyeti badhiraḥ . ‘bandha bandhane’ . aśṛṇvato nāmanī .. kutsitam ubjatīti kubjaḥ . ‘ubja ārjave’ . kutsito janaḥ kubjo vā . urasi pṛṣṭhabhāge vā gaḍuḥ māṃsagranthirasyeti gaḍulaḥ . vātādinā urasi pṛṣṭhabhāge vā sthaulyānvitasya nāmanī .. kutsitaḥ karo'sya kukaraḥ . kuṇyate kutsita iti kuṇiḥ . ‘kuṇa śabdopakaraṇayoḥ’ . janmataḥ prabhṛti kutsitakarasya nāmanī .. 47 ..</Amarapadavivrti>
<Amarapadaparijata><AK.02.06.047-48>
ūrdhvajñuḥ—syāt . unnatajānornāma . uddhitasyāpi . saṃjñuḥ—jānukaḥ . parasparasaṃdaṣṭajānornāma .. syādeḍe badhiraḥ . śrutipāṭavaśūnyanāmanī .. kubje gaḍulaḥ . kubjanāmanī .. kukare kuṇiḥ . kutsitakaranāmanī .. ‘karapādadehavikalā nisargataḥ kūṇipaṅgupogaṇḍāḥ’ . iti nāmamālāpāṭhāt kūṇirapi .. 47 ..</Amarapadaparijata>
%%p. 02.390
02.06.048cd pṛśniralpatanau śroṇaḥ paṅgau muṇḍastu muṇḍite .. 48 ..
02.06.049ab valiraḥ kekare khoḍe khañjastriṣu jarāvarāḥ .
<Amarapadavivrti><AK.02.06.048-49>
pṛśniriti —śirasi prāṃśubhiḥ spṛśyata iti pṛśniḥ . ‘spṛśa saṃsparśane’ . alpā tanuryasya alpatanuḥ . atyalpaśarīrasya nāmanī .. śroṇati saṃhato bhavatīti śroṇaḥ . ‘śroṇṛ saṃghāte’ . mandaṃ panati gacchatīti paṅguḥ . ‘pana gatau’ . kuṭilajaṅghādyavayavavaśāt jaṅghābhāvamāpannasya nāmanī .. muṇḍyate kṣureṇa śiro'syeti muṇḍaḥ . muṇḍitaśca . ‘muḍi khaṇḍane’ . kṣureṇa vāpitakeśasya nāmanī .. valate viṣayagrahaṇavelāyām apāṅgadeśaṃ pratīti valirgolakam . tadyogād valiraṃ netram . tadyogāt puruṣo'pi valiraḥ . ‘vala saṃvaraṇe saṃcaraṇe ca’ . ke śiraḥsamīpe'kṣisaṃcāraṃ karotīti kekaraḥ . dṛṣṭiṃ tiryagākṛṣya paśyato nāmanī .. khoḍati hatagatirbhavatīti khoḍaḥ . ‘khoḍṛ gatipratighāte’ . khañjati gativaikalyaṃ prāpnotīti khañjaḥ . ‘khaji gativaikalye’ . bhagnacaraṇasya nāmanī .. triṣu . jarāśabdaḥ pūrvokto'vadhiryeṣāṃ te jarāvarāḥ . uttānaśayādayaḥ khañjaśabdāntāḥ sarve śabdā abhidheyānusāreṇa triṣu liṅgeṣu vartanta ityarthaḥ .. 48 ..</Amarapadavivrti>
pṛśniralpatanau . pṛṣṭhiralpatanāviti vyākhyānāntarapāṭhaḥ . svalpaśarīranāma .. śroṇaḥ paṅgau . paṅgornāma . ‘piccukuṃṭivāṃḍu’ .. muṇḍastu muṇḍite . chinnakaracaraṇādernāma . kṣureṇa vāpitakeśasyāpi nāma .. valiraḥ kekare . ‘ṭere valirakekarau’ iti rabhasakośapāṭhāt hrasvekāraḥ . tiryagākṛṣya paśyato nāmanī . ‘mellakaṃṭuvāṃḍu’ khoḍe khañjaḥ . bhagnacaraṇasya nāma . ‘kuṃṭivāṃḍu’ .. triṣu jarāvarāḥ . jarāśabdādavarāḥ khañjaśabdāntāḥ śabdāḥ sarve saṃkīrṇaliṅgā bhavanti .. anuktam—sirālaḥ. . . . .. 48 ..</Amarapadaparijata>
%%p. 02. 391
AK.02.06.049cd jaḍulaḥ kālakaḥ piplustilakastilakālakaḥ .. 49 ..
AK.02.06.050ab anāmayaṃ syādārogyaṃ cikitsā rukpratikriyā .
<Amarapadavivrti ><AK.02.06.049-50>
jaḍula iti—jaḍanti jaḍībhavanti romāṇyatreti jaḍulaḥ . ‘jaḍa śūnye’ . kālayati kṛṣṇayati svapradeśamiti kālakaḥ . nijavarṇena pariplavate vyāpnotīti pipluḥ . ‘pluṅ gatau’ . tila iva tiṣṭhatīti tilakaḥ . tila iva kālavarṇatvāt tilakālakaḥ . dehopari kṛṣṇavarṇabindusadṛśatvakpradeśanāmāni .. āmayasya vyādherabhāvo'nāmayam . arogasya bhāvaḥ ārogyam . rogābhāvanāmanī .. cikitsantyanayā cikitsā . ‘kita nivāse rogāpanayane ca’ . rujaḥ pratikriyā rukpratikriyā . vyādhipratikriyānāmanī .. 49 .. </Amarapadavivrti>
<Amarapadaparijata><AK.02.06.049-50>
jaḍulaḥ—tilakālakaḥ . tilākārasūkṣmatvagbindunāmāni .. anāmayaṃ—ārogyam . rogābhāvanāma .. svāsthyaṃ pāṭavam ity api . ete dve ca .. cikitsā—pratikriyā . rogasya pratikāraścikitsā syāt .. 49 .. </Amarapadaparijata>
%%p. 02.391
AK.02.06.050cd bheṣajauṣadhabhaiṣajyānyagado jāyurityapi .. 50 ..
AK.02.06.051ab strī rug rujā copatāparogavyādhigadāmayāḥ .
<Amarapadavivrti ><AK.02.06.050-51>
bheṣajamiti—bhiṣajyante cikitsantyaneneti bheṣajam . ‘bhiṣaj cikitsāyām’ . oṣaṃ dāhaṃ dhayati nāśayatīti auṣadham . ‘dheṭ pāne’ . bheṣajameva bhaiṣajyam . avidyamāno gado'neneti agadaḥ . jayati rogān jāyuḥ . ‘ji jaye’ . rogaharadravyanāmāni .. rujyate bhajyate prāṇyanayeti ruk . rujā . rogaśca . ‘rujo bhaṅge’ . upatapyate prāṇyaneneti upatāpaḥ . ‘tapa saṃtāpe’ . vividhā ādhayo manaḥpīḍā yasmin saḥ vyādhiḥ . gadantyaneneti gadaḥ . ‘gada vyaktāyāṃ vāci’ . āmīnāti ā mokṣāt pīḍayatīti āmayaḥ . ‘mīñ hiṃsāyām’ . vyādhimātranāmāni .. 50 .. </Amarapadavivrti>
<Amarapadaparijata><AK.02.06.050-51>
bheṣajauṣadha—jāyurityapi . auṣadhanāmāni .. strī ruk—gadāmayāḥ . vyādhernāmāni .. 50 ..
%%p. 02.392
AK.02.06.051cd pumān yakṣmā kṣayaḥ śoṣaḥ pratiśyāyastu pīnasaḥ .. 51 ..
AK.02.06.052ab strī kṣut kṣutaṃ kṣavaḥ puṃsi kāsastu kṣavathuḥ pumān .
<Amarapadavivrti ><AK.02.06.051-52>
pumāniti—yakṣyate rogarājavyapadeśāt yakṣmā . nāntaḥ pumān . ‘yakṣa pūjāyām’ . kṣīyate'tyarthamanena kṣayaḥ . ‘kṣi kṣaye’ . śuṣyatyanena prāṇīti śoṣaḥ . ‘śuṣa śoṣaṇe’ . rogarājanāmāni .. pratikṣaṇaṃ śyāpayati śleṣmajalaṃ srāvayatīti pratiśyāyaḥ . ‘śyaiṅ gatau’ . pīnaṃ pravṛddhamapyaṅgaṃ syati vyathayatīti pīnasaḥ . ‘ṣo'ntakarmaṇi’ . śleṣmadhvanikāriroganāmanī .. punaḥ punaḥ kṣautīti kṣut . kṣutaṃ kṣavaśca . ‘ṭukṣu śabde’ . pīnasena nāsāyāṃ punaḥpunarāgacchato dhvanernāmāni .. kāsate bhinnakāṃsyavat kutsitaṃ dhvanatīti kāsaḥ . ‘kāsṛ śabdakutsāyām .’ kṣauti bhinnakāṃsyavat kṣavathuḥ pumān . kāsaroganāmanī .. 51 .. </Amarapadavivrti>
<Amarapadaparijata><AK.02.06.051-52>
kṣayaḥ śoṣaśca yakṣmā ca . yakṣmāśabdaḥ adantaśca bhavati . ‘yakṣmā yakṣmaḥ kṣayaḥ śoṣaḥ’ iti vaijayantī (pṛ. 183, ślo. 124) . rājaśabdapūrvako'pi bhavati . ‘rājayakṣmeva rogāṇāṃ samūhaḥ sa mahībhṛtām’ iti māghaḥ (śiśu. 2. 96) . kṣayaroganāmāni .. pratiśyāyastu pīnasaḥ . pihitā nāsāneneti vyutapattyā dantyāntaḥ . pīnaṃ śyatīti vyutpattyā tālavyāntaśca . nāsāroganāmanī . ‘paḍiśamu’ .. strī kṣut—puṃsi . kṣutanāmāni . ‘tummu’ .. kāsastu—pumān . kāsaroganāmanī . ‘daggu’ .. 51 .. </Amarapadaparijata>
%%p. 02.393
AK.02.06.052cd śophastu śvayathuḥ śothaḥ pādasphoṭo vipādikā .. 52 ..
AK.02.06.053ab kilāsasidhme kacchvāṃ tu pāma pāmā vicarcikā .
<Amarapadavivrti ><AK.02.06.052-53>
śopha iti—śavati abhivṛddhyā āsannapradeśamabhisarpatīti śophaḥ . ‘śava gatau’ . śvayati vardhate śvayathuḥ . ‘ṭuośvi gativṛddhyoḥ’ . śothaśca . śoṣa iti pāṭhe śuṣyatyanena mriyate śoṣaḥ . śopharoganāmāni .. pādāḥ sphuṭantyanena pādasphoṭaḥ . ‘sphuṭa vikasane’ . vipadyante mriyante'nayeti vipādikā . ‘padlṛ gatau’ . pādaśabdaḥ pāṇiśabdasyāpyupalakṣaṇam . ke śirasi kaṃ vā lasati śliṣyati kilāsam . ‘lasa śleṣaṇakrīḍanayoḥ’ . kelayati susādhyatvāt bhiṣajaṃ prerayati vā . ‘kila kṣepe’ . sidhyati bheṣajenāśu gacchatīti sidhmam . ‘ṣidhu gatyām’ . kaṇṭhādau citratvaggataroganāmanī .. svasthānāt tvacaṃ kaṣatīti kacchūḥ . ‘kaṣa hiṃsāyām’ . śarīrāṅgasauṣṭhavaṃ pibati nāśayatīti pāma . pāmā ca . pāmāśabdaḥ nakārāntapuṃliṅgaḥ ākārāntastrīliṅgo vā . tvacaṃ vicarcayati srāveṇa limpatīti vicarcikā . ‘carca adhyayane’ . dhātūnāmanekārthatvād atra carcadhātoḥ lepanārtho grāhyaḥ . śroṇyādau sūkṣmasāndrapiṭakāvṛtaroganāmāni .. 52 ..</Amarapadavivrti>
<Amarapadaparijata><AK.02.06.052-53>
śophastu—śothaḥ . śophanāmāni . pāda—vipādikā . pādasphuṭitanāmanī . ‘piṭike’ .. kilāsasidhme . nānto'pi bhavati . ‘sihullikā tu tvakpuṣpaṃ kilāsaṃ sidhmasidhmanī’ . iti rabhasaḥ . carmapuṣpanāmanī . ‘śibbamu’ .. kacchvāṃ—vicarcikā . prathamo nāntaḥ strīliṅgaḥ . dvitīyaḥ (pāmā) ākārāntaḥ strīliṅgaḥ . kacchūnāmāni . ‘mūṃgatiṃṭi’ .. 52 ..</Amarapadaparijata>
%%p. 02.394
AK.02.06.053cd kaṇḍūḥ kharjūśca kaṇḍūyā visphoṭaḥ piṭakastriṣu .. 53 ..
AK.02.06.054ab vraṇo'striyāmīrmamaruḥ klībe nāḍīvraṇaḥ pumān .
<Amarapadavivrti ><AK.02.06.053-54>
kaṇḍūriti—kaṇḍyate nakhairiti kaṇḍūḥ . kaṇḍūyā ca . ‘kaḍi bhedane’ . kharjati vyathayatīti kharjūḥ . ‘kharja vyathane’ . kaṇḍūtināmāni .. paripakvadaśāyāṃ visphoṭatīti visphoṭaḥ . ‘sphuṭir viśaraṇe’ . piṭati saṃśliṣyatīti piṭakaḥ . ‘piṭa saṃśleṣaṇe’ . peṭaka iti vā pāṭhaḥ . dehe tatra tatra jāyamānasūkṣmavraṇanāmāni .. vraṇayatīti vraṇaḥ . ‘vraṇa gātrasaṃcūrṇane’ . īrte'bhivṛddhyā samīpamaṅgamabhisarpatīti īrmam . ‘īra gatau kampane ca’ . iyarti vṛddhim aruḥ . ‘ṛ gatau’ . aruḥśabdaḥ vapuḥśabdavat sānto napuṃsakaliṅgaśca . vraṇanāmāni .. nāḍīyukto vraṇaḥ nāḍīvraṇaḥ . pumān sravatpūyanāḍivraṇanāma .. 53 ..</Amarapadavivrti>
<Amarapadaparijata><AK.02.06.053-54>
kaṇḍūḥ—kaṇḍūyā . kaṇḍūtināmāni . ‘dūla’ . dhātutvavijñānāt kaṇḍū kaṇḍavaḥ . prātipadikatvavijñānāt kaṇḍvau kaṇḍvaḥ .. visphoṭaḥ—triṣu . auṣṇajāyamānasphoṭanāmanī . ‘bobbalu’ .. vraṇo—aruḥ klībe . vraṇanāmāni .. nāḍīvraṇaḥ pumān . sirāvraṇanāma .. 53 ..</Amarapadaparijata>
%%p. 02.394
AK.02.06.054cd koṭho maṇḍalakaṃ kuṣṭhaśvitre durnāmakārśasī .. 54 ..
AK.02.06.055ab ānāhastu nibandhaḥ syād grahaṇīruk pravāhikā .
<Amarapadavivrti ><AK.02.06.054-55>
koṭha iti—kuṇṭhitaḥ vyādhito'nena kāritaḥ koṭhaḥ . ‘kuṭha pratighāte’ . maṇḍalākṛtitvāt maṇḍalakam . maṇḍalākṛtikuṣṭhabhedanāmanī .. kutsitaṃ tiṣṭhatyaṅga kuṣṭham . ‘ṣṭhā gatinivṛttau’ . śvetate tvaganeneti śvitram . ‘śvitā varṇe’ . śvetakuṣṭhanāmāni .. pāparogatvena prasiddhatayā duṣṭaṃ nāmāsyeti durnāmakam . arivat prāṇinaṃ śyati tanūkarotīti arśaḥ . ‘śo tanūkaraṇe’ . iyartyudgacchatītyarśo vā . ‘ṛ gatau’ . gudādau prarūḍhamāṃsāṅkuranāmanī .. ānahyate viṇmūtramanena ānāhaḥ . ‘ṇaha bandhane’ . viṇmūtraṃ nibadhnātīti nibandhaḥ . ‘bandha bandhane’ . viṇmūtraviṣṭambhanāmanī .. bhuktamannādikaṃ gṛhṇātīti grahaṇī . ‘graha upādāne’ . grahaṇī cāsau ruk ca grahaṇīruk . dravamalaṃ pravahati pravāhikā . ‘vaha prāpaṇe’ . grahaṇīroganāmanī .. 54 ..</Amarapadavivrti>
<Amarapadaparijata><AK.02.06.054-55> 
koṭho maṇḍalakam . maṇḍalākārakuṣṭhabhedanāmanī . ‘kuppatonnu’ . ‘koṭhaḥ kuṣṭhaṃ ca maṇḍalam’ iti vaijayantī (pṛ. 183, ślo. 124) .. kuṣṭhaśvitre . śvetakuṣṭhanāmanī .. durnāmakārśasī . mūlaroganāmanī .. ānāhastu—syāt . malabandhanāma .. grahaṇī—pravāhikā . atisāranāmanī . ‘nātibhedastvatīsāro grahaṇī strī pravāhikā’ . iti vaijayantī (pṛ. 183, ślo. 129) .. 54 ..</Amarapadaparijata>
%%p. 02.395
AK.02.06.055cd pracchardikā vamiśca strī pumāṃstu vamathuḥ samāḥ .. 55 ..
AK.02.06.056ab vyādhibhedā vidradhiḥ strī jvaramehabhagaṃdarāḥ .
<Amarapadavivrti><AK.02.06.055-56>
pracchardiketi—pracchardatyanayā pracchardikā . ‘charda vamane’ . bhuktamannaṃ vamatyanayeti vamiḥ . vamathuśca . ‘ṭuvamu udgiraṇe’ . chardiroganāmāni .. vidrāti kutsitaṃ gacchatyāhārādikamanayeti vidradhiḥ . ‘drā kutsāyāṃ gatau’ . vividho dravo dhīyate'sminniti vā . ‘ḍudhāñ dhāraṇapoṣaṇayoḥ’ . taduktam —
‘doṣā asthigatā dhātūn dūṣayitvā tvagādikān .
janayanti dṛḍhaṃ śoṣaṃ vṛttaṃ vāpyathavāyatam .
sā vidradhiriti khyātā duścikitsā mahārujā ..’
iti . jvarayatīti jvaraḥ . ‘jvara roge’ mehati bhṛśaṃ mūtrayatyanena mehaḥ . ‘miha secane’ . bhagaṃ gudasamīpadeśaṃ dārayatīti bhagaṃdaraḥ . ‘ḍhṝ vidāraṇe’ . etāni pratyekaṃ vyādhibhedanāmāni .. 55 ..</Amarapadavivrti>
<Amarapadaparijata><AK.02.06.055-56>
pracchardikā—vamathuḥ samāḥ . vamananāmāni .. anuktam—‘galagaṇḍo gaṇḍamālā’ . gaṇḍamālaroganāmanī . gaṇḍamālā granthināmeti prāñcaḥ .. rohiṇī nā galāṅkuraḥ . galāṅkurākhyaroganāma . upajihviketi kecit . ‘galaculika’ .. kuraṇḍo vṛddhiraṇḍasya . vṛṣaṇābhivṛddhiḥ kuraṇḍaḥ syāt . ‘buḍḍhagoṃddu’ . keśaghnaṃ tvindraluptakam . yūkadaṃśaroganāmanī . ‘penu goriginavyādhi’ .. ‘ucchvāsarogo yaukaḥ syāt’ . ucchvāsanirodhanāma . ‘ūpilicikkinavyādhi’ . ‘atha mārirmasūrikā’ . masūrikāroganāmanī . ‘golemma’ . vyādhibhedāḥ . vakṣyanta iti śeṣaḥ . vidradhiḥ . vidradhirityantarvraṇaḥ . vargacaturthāntaḥ . jvaramehabhagaṃdarāḥ . jvarastāpaḥ . mehaḥ śuklotsargaḥ . bhagaṃdaro rājavraṇaḥ . vyādhibhedanāmāni .. 55 ..</Amarapadaparijata>
%%p. 02.396
AK.02.06.056cd aśmarī mūtrakṛcchraṃ syāt pūrve śukrāvadhestriṣu .. 56 ..
AK.02.06.057ab rogahāryagadaṃkāro bhiṣagvaidyau cikitsake .
<Amarapadavivrti ><AK.02.06.056-57>
aśmarīti—śuklamūtrādikameva ghanībhūtatvena aśmavadavasthānāt aśmarītyucyate . mūtradvāre śuklātmānamaśmānaṃ rāti dadātīti aśmarī . mūtravisargakāle kṛcchraṃ kaṣṭamasyeti mūtrakṛccham . aśmaryākhyaroganāmanī .. itaḥ paraṃ śuklaṃ teja iti (ślo. 62) vakṣyamāṇaśuklaśabdāvadheḥ pūrve rogahāryādiśabdā abhidheyānusāreṇa triṣu liṅgeṣu vartanta ityarthaḥ .. rogaṃ haratīti rogahārī . agadamarogaṃ karoti prāṇinamiti agadaṃkāraḥ . etau śabdau vaidyacikitsāyām auṣadhe ca vartete . bhiṣajyati cikitsāṃ karotīti bhiṣak . ‘bhiṣaj cikitsāyām’ . vidyāmāyurvedam adhīte vetti vā vaidyaḥ . ‘vida jñāne’ . cikitsate cikitsakaḥ . vaidyanāmāni .. 56 ..</Amarapadavivrti>
<Amarapadaparijata><AK.02.06.056-57>
aśmarī mūtrakṛcchraṃ ca . aśmarī meḍhrāntaḥ śilābandhaḥ . mūtrakṛcchraṃ muhurmuhuḥ mūtrasravaṇam . ete vyādhibhedāḥ . caśabdaḥ sākalyataḥ samuccayārthaḥ . pūrve—triṣu . śukraśabdāt pūrve rogahāryādayaḥ śabdāḥ triliṅgā bhavanti .
‘pativaidyaḥ suto vaidyo vaidyāhaṃ kiṃ bahūditaiḥ .
gṛhasthūṇaṃ ca no vaidyaṃ rogaśca na jahāti naḥ ..’
iti . rogahārī—cikitsake . vaidyanāmāni .. 56 ..</Amarapadaparijata>
%%p. 02.397
AK.02.06.057cd vārto nirāmayaḥ kalya ullāgho nirgato gadāt .. 57 ..
AK.02.06.058ab glānaglāsnū āmayāvī vikṛto vyādhito'paṭuḥ .
AK.02.06.058cd āturo'bhyamito'bhyāntaḥ samau pāmanakacchurau .. 58 ..
<Amarapadavivrti ><AK.02.06.057-58>
vārta iti—vṛtiḥ punarjīvanamasyāstīti vārtaḥ . nirgata āmayāditi nirāmayaḥ . punaḥ kalāsu vidyāsu sādhurbhavatīti kalyaḥ . anena roga ullaṅghyate sma ullāghaḥ . ‘laghi gatau’ . ullāghate samartho bhavatīti vā . ‘lāghṛ sāmarthye’ . rogādvimuktasya nāmāni .. glāyati sma glānaḥ . glāsnuśca . ‘glai harṣakṣaye’ . rogeṇa kṣīṇasya nāmanī .. āmayo'syāstīti āmayāvī . kārśyādinā pūrvāvasthāpekṣayā viruddhaḥ vikṛtaḥ . vyādhiḥ saṃjāto'sya vyādhitaḥ . pāṭavābhāvād apaṭuḥ . āturaḥ saṃbhramo'syāstīti āturaḥ . ‘tura tvaraṇe’ . abhitaḥ sarvato rogeṇāmyate abhyamitaḥ . abhyāntaśca . ‘ama roge’ . rogagrastanāmāni .. pāmākhyarogo'syāstīti pāmanaḥ . kacchūrasyāstīti kacchuraḥ . vicarcikārogavato nāmanī .. 57-8 ..</Amarapadavivrti>
<Amarapadaparijata><AK.02.06.057-58>
vārto—nirgato gadāt . rogānnirmuktanāmāni .. glānaglāsnū—abhyāntaḥ . rogināmāni .. samau pāmanakacchurau . kacchurarogināmanī .. 57-8 ..</Amarapadaparijata>
%%p. 02.398
AK.02.06.059ab dardruṇo dardrurogī syādarśorogayuto'rśasaḥ .
AK.02.06.059cd vātakī vātarogī syāt sātisāro'tisārakī .. 59 ..
AK.02.06.060ab syuḥ klinnākṣe cullacillapillāḥ klinne'kṣṇi cāpyamī .
<Amarapadavivrti ><AK.02.06.059-60>
dardruṇa iti—dīryante'nayā carma dardruḥ . sā asyāstīti dardruṇaḥ . dardrurogiṇo nāma .. arśāṃsi santyasya arśasaḥ . arśorogayutasya nāma .. vātarogo'syāstīti vātakī . vātarogiṇo nāma .. atisāryate'nenetyatisāraḥ . tena saha vartata iti sātisāraḥ . atisārarogo'syāstīti atisārakī . atisārarogiṇo nāmanī .. klinnamakṣi yasya saḥ klinnākṣaḥ . cullaḥ cillaḥ pillaśca klinnākṣasya nāmāni . klinnaṃ dūṣikāsrāvi yadakṣi tasminnakṣṇi mukhyavṛttyā amī pillādayaḥ śabdā vartante .. klinnākṣināmāni .. 59 ..</Amarapadavivrti>
<Amarapadaparijata><AK.02.06.059-60>
dardruṇo dardrurogī syāt . dardrurogināma . tadvyutpattidvārā dardrūḥ . ‘daddu’ .. arśorogayuto'rśasaḥ . mūlarogiṇo nāma .. vātakī vātarogī syāt . vātavyādhimato nāma .. sātisāro'tisārakī . grahaṇirogiṇo nāma .. syuḥ klinnākṣe—cillāḥ . klidyannetravato nāmāni . ‘muruginakannulavāṃḍu’ . klinne'kṣṇi cāpyamī . sravajjalasya cakṣuṣo nāmānyapi pillādayo bhavanti . cullamakṣi devadattasya . cullā dṛg devadattasya . triṣvityadhikārāt triliṅgatā .. 59 ..</Amarapadaparijata>
%%p. 02.398
AK.02.06.060cd unmatta unmādavati śleṣmalaḥ śleṣmaṇaḥ kaphī .. 60 ..
AK.02.06.061ab nyubjo bhugne rujā vṛddhanābhau tuṇḍibhatuṇḍilau .
<Amarapadavivrti ><AK.02.06.060-61>
unmatta iti—unmādyatīti unmattaḥ . unmādo'syāstīti vā . ‘madī harṣe’ . unmādarogavato nāma .. śleṣmāsyāstīti śleṣmalaḥ śleṣmaṇaśca . kapho'syāstīti kaphī . kṣubhitaśleṣmavato nāmāni .. nyubjati vakrībhavatīti nyubjaḥ . ‘ubja ārjave’ . vātādirogeṇa rujā bhugnadehasya nāma .. vṛddho nābhirasyeti vṛddhanābhiḥ . tuṇḍirunnatanābhiḥ tadyogāt tuṇḍilaḥ . tuṇḍibhaśca . dīrghanābhernāmanī .. 60 ..</Amarapadavivrti>
<Amarapadaparijata><AK.02.06.060-61>
unmatta unmādavati . unmādino nāma .. grahikastu piśācakī . piśācāviṣṭanāmanī .. śleṣmalaḥ—kaphī . śleṣmarogiṇo nāmāni .. nyubjo—rujā . rujā rogeṇa bhugne nyubjaśabdaḥ syāt . ‘gūnivāṃḍu’ .. vṛddhanābhau dundilatundibhau . rogeṇa pravṛddhanābhernāmanī . ‘vekkinaboḍḍuvāṃḍu’ . tadvyutpattidvārā tundiḥ rogābhivṛddha nābhiḥ .. 60 ..</Amarapadaparijata> 71
%%p. 02.399
AK.02.06.061cd kilāsī sidhmalo'ndho'dṛṅmūrcchāle mūrtamūrcchitau .. 61 ..
AK.02.06.062ab śukraṃ tejoretasī ca bījavīryendriyāṇi ca .
<Amarapadavivrti ><AK.02.06.061-62>
kilāsīti—kilāsākhyarogo'syāstīti kilāsī . sidhmamasyāstīti sidhmalaḥ . pūrvoktasidhmarogavato nāmanī .. andhayati dṛṣṭimupasaṃharatīti andhaḥ . ‘andha dṛṣṭyupaghāte’ . na vidyate dṛk dṛṣṭirasya adṛk . andhasya nāmanī .. mūrcchāsyāstīti mūrcchālaḥ . mūrcchati sma mūrtaḥ . mūrcchāsya saṃjātā mūrcchitaḥ . mūrcchārogavato nāmāni .. strīsaṃdarśanādinā śokati sravatīti śukram . ‘śuka gatau’ . tejayati sravaṇānantaraṃ dehaṃ tanūkaroti tejaḥ . ‘tija niśātane’ . rīyate bhagādāviti retaḥ . ‘rīṅ sravaṇe’ . vīyate kṣipyate yonyādāviti bījam . ‘vī gatyādau’ . atra asanaṃ kṣepaṇam . bījati rohati puruṣo'neneti vā . ‘bīja rohaṇe’ . vīre'klībe sādhu vīryam . indrasya puruṣasyedam indriyam . retaso nāmāni .. 61 ..</Amarapadavivrti>
<Amarapadaparijata><AK.02.06.061-62>
kilāsī sidhmalaḥ . sihullikārogiṇo nāmanī . ‘śibbaṃ baddivāṃḍu’ . arśaāditvāt (5. 2. 117) kilāsasidhmaśabdau dharmiṇyapi syātām .
‘sukhaṃ duḥkhaṃ malaṃ chidraṃ kilāsaṃ sidhmamarmarau .
rabhasaḥ palitaṃ śvitramete'pi triṣu dharmiṇi ..’
iti vaijayantī (pṛ. 213, ślo. 144) . andho'dṛk . dṛṣṭirahitasya nāmanī . anuktam—januṣāndhaḥ svajātyāndhaḥ . jātyā andhaḥ januṣāndhaḥ syāt . ‘kāṇaḥ syādekalocanaḥ’ . ekadṛk kāṇaḥ syāt . mūrcchāle—mūrcchitau . mūrcchāvato nāmāni .. śuklaṃ—indriyāṇi ca . antyathadhātanāmāni .. 61 ..</Amarapadaparijata>
%%p. 02.400
AK.02.06.062cd māyuḥ pittaṃ kaphaḥ śleṣmā striyāṃ tu tvagasṛgdharā .. 62 ..
AK.02.06.063ab piśitaṃ tarasaṃ māṃsaṃ palalaṃ kravyamāmiṣam .
<Amarapadavivrti ><AK.02.06.062-63>
māyuriti—minoti śirobhramaṇena bhuvi kṣepayatīti māyuḥ . ‘ḍumiñ prakṣepaṇe’ . pumānayam . patati sraṃsate dravatvāt pittam . ‘patlṛ gatau’ . pittanāmanī .. ke śirasi phalati nikṣipyate kaphaḥ . ‘phala niṣpattau’ . śliṣyate hṛdayādau śleṣma . ‘śliṣa āliṅgane’ . śleṣmaṇo nāmāni .. tvacati māṃsaṃ veṣṭayatīti tvak . ‘tvaca saṃvaraṇe’ . asṛjaṃ raktaṃ dhārayatīti asṛgdharā . ‘dhṛñ dhāraṇe’ . tvaco nāmanī .. piṃśati śarīrāvayavo bhavatīti piśitam . ‘piśa avayave’ . taranti kārśyamaneneti tarasam . manyate puṣṭikṛdidamiti māṃsam . ‘mana jñāne’ . pālyate dehamaneneti palalam . ‘pāla rakṣaṇe’ . klavyate'smāditi kravyam . ‘klava bhaye’ . krūyate tāḍanādinā nirgacchatīti vā kravyam . ‘kruṅ gatau’ . āmiṣyate tāḍanādinā īṣad āmiṣam . ‘miṣa spardhāyām’ . māṃsanāmāni .. 62 ..</Amarapadavivrti>
<Amarapadaparijata><AK.02.06.062-63>
māyuḥ pittam . pittanāma .. kaphaḥ śleṣmā . śleṣamaṇo nāma .. striyāṃ—asṛgdharā . tvaco nāmanī . striyāmiti viśeṣa.vidhirmāyvādiṣu strītvabādhanārthaḥ . tathā coktam—‘striyāṃ māyurnari śleṣmā balāsaḥ kheṭakaḥ kaphaḥ’ iti . athavā tvakchabdasya prakṛtyantarabodhanārthaḥ . ‘tvadaveṣṭitamasthipañjaraṃ yadi kāyaṃ samupaiṣi yoṣitām’ . iti tvad dāntaḥ . piśitaṃ—āmiṣam . māṃsanāmāni .. 62 .. </Amarapadaparijata>
%%p. 02.401
AK.02.06.063cd uttaptaṃ śuṣkamāṃsaṃ syāt tadvallūraṃ triliṅgakam .. 63 ..
AK.02.06.064ab rudhire'sṛglohitāsraraktakṣatajaśoṇitam .
<Amarapadavivrti ><AK.02.06.063-64>
uttaptamiti—uttapyate śoṣyata ātapeneti uttaptam . ‘tapa saṃtāpe’ . śuṣyate śuṣkam . śuṣkaṃ ca tad māṃsaṃ ca śuṣkatamāṃsam . ‘śuṣa śoṣaṇe’ . valyate śoṣaṇārthamiti vallūram . ‘vala saṃvaraṇe’ . balaṃ lunātīti vā . ‘lūñ chedane’ . vabayorabhedaḥ . lavaṇādinā punaḥ punaḥ liptaśuṣkamāṃsanāmāni . srotāṃsi ruṇaddhīti rudhiram . ‘rudhir āvaraṇe’ . asyate tvagbhedeneti asṛk . ‘asu kṣepaṇe’ . na sṛjati vā . ‘sṛja visarge’ . lohitavarṇatvāt lohitam . asati tvagbhede nirgacchati asram . ‘asa gatidīptyādāneṣu’ . rajyata iti raktam . ‘rañja rāge’ . kṣatāt ghātāt jāyate kṣatajam . śoṇatīti śoṇitam . ‘śoṇṛ varṇagatyoḥ . raktanāmāni’ .. 63 ..</Amarapadavivrti>
<Amarapadaparijata><AK.02.06.063-64>
uttaptaṃ—māṃsaṃ syāt . śuṣkakravyamuttaptaṃ syāt tannapuṃsakameva . vallūraṃ triliṅgakam . ‘vassūkāmagakajaho bhille dhāvati śaśo kṣāyaḥ (?)’ iti mallūreti vā .. rudhire—śoṇitam . raktanāmāni .. asra āsra ityubhayarūpaṃ tantropāttam . sakṛduccāritaṃ bahūpakārakaṃ tantram . ‘asra āsraśca puṃliṅgau kleśe klī rudhire'śruṇi’ . iti vaijayantī (pṛ. 230, ślo. 7) .. 63 ..</Amarapadaparijata>
%%p. 02.402
AK.02.06.064cd vukkāgramāṃsaṃ hṛdayaṃ hṛd medastu vapā vasā .. 64 ..
AK.02.06.065ab paścādgrīvāsirā manyā nāḍī tu dhamaniḥ sirā .
<Amarapadavivrti ><AK.02.06.064-65>
bukketi—bukkyate svādurasa iti bukkā . ‘bukka bhaṣaṇe’ . vṛkketi pāṭhe vṛkyate svādutaramiti śabdyate vṛkkā . ‘vṛka ādāne’ . nakārāntaḥ . ākārānta iti kecit . agraṃ ca tanmāṃsaṃ ca agramāṃsam . śreṣṭhamāṃsanāmanī .. hriyate hṛdayam . hṛcca . ‘hṛñ haraṇe’ . padmākārajīvādhāranāmanī .. medyatīti medaḥ . ‘ñimidā snehane’ . sānto'yam . pūrvoktahṛdayācchādakasya nāma .. upyata iti vapā . ‘ḍuvap bījatantusaṃtāne’ . nābhisamīpadeśasthitamāṃsasnehanāma .. vāsayati māṃsaṃ snehayati vasā . ‘vasa nivāse’ . ‘vasa snehamohacchedāpaharaṇeṣu’ iti vā dhātuḥ . sarvadehasthitamāṃsasnehanāma .. manyata iti manyā . ‘mana jñāne’ . akṣarasāmyāt nirvacanam . grīvāyāḥ paścimabhāgasthitasirāyā nāma .. antaḥsuṣiratvāt naḍākhyatṛṇavat tiṣṭhatīti nāḍī . agnibodhanadhamanīsāmyāt dhamaniḥ . dhamanī vā . sinoti kāyaṃ vadhnātīti sirā . ‘piñ bandhane’ . sarandhrasirānāmāni .. 64 .. </Amarapadavivrti>
<Amarapadaparijata><AK.02.06.064-65>
vṛkkāgramāṃsaṃ—hṛt . jukkāgramāṃsamiti pāṭhāntaram . vṛkkā nāntaḥ . śreṣṭhamāṃsanāmanī . ‘agramāṃsamu vṛkyulu’ . medastu—vasā . vasānāmāni . anuktam—dvāvasthisnehamajjānau . majjanāmanī .. paścādgrīvāsirā manyā .  grīvāyāḥ paścādbhāge vartamānā sirā manyā syāt . ‘peḍatalanaramu’ .. nāḍī—śirā . vaṃśadhamanyākārasirānāmāni . ‘bolunarālu’ . siretyapi syāt . ‘śiño bahulamanyatrāpīti śirā . “ṣiñ bandhane” ityataḥ sirā vā’ iti subhūtiṭīkā .. 64 .. </Amarapadaparijata>
%%p. 02.402
AK.02.06.065cd rtilakaṃ kloma mastiṣkaṃ gordaṃ kiṭṭa malo'striyām .. 65 ..
AK.02.06.066ab antraṃ pūrītad gulmastu plīhā puṃsyatha vasnasā .
AK.02.06.066cd snāyuḥ striyāṃ kālasvaṇḍayakṛtī tu same ime .. 66 ..
<Amarapadavivrti ><AK.02.06.065-66>
tilakamiti—tilatīti tilakam . ‘tila snehane’ . klāmyati mlāyatīti kloma . ‘klamu glāne’ . nānto'yam . udare dakṣiṇabhāgāsthitalohitamāṃsakhaṇḍanāmanī .. mastamiṣyatīti mastiṣkam . ‘iṣa gatau’ . śiraḥkapālena gurdyate gordam . ‘gurda pariveṣṭane’ . mastakasthamajjānāmanī .. keṭati nirgacchatīti kiṭṭam . ‘kiṭa gatau’ . malate dhārayati dehaṃ malaḥ . ‘mala malla dhāraṇe’ . taduktam—
‘vasā śukramasṛṅmajjā mūtraviṭ ghrāṇakarṇaviṭ .
śleṣmāśrudūṣikāsvedā dvādaśaite malā nṛṇām ..’
iti . ete vasādisarvamalānāṃ sāmānyanāmanī .. amyate saṃbhajyate bhuktānnādikamaneneti antram . ‘ama gatyādiṣu’ . āntramiti vā pāṭhaḥ . purīṃ dehaṃ tanotīti purītat . ‘tanu vistāre’ . āntranāmanī .. guḍyate prakopanād rakṣyata iti gulmaḥ . ‘guḍa rakṣāyām’ . plehate kadācid udriktaḥ pradeśāntaraṃ gacchatīti plīhā . nānto'yam . ‘pliha gatau’ . hṛdi vāmabhāgasthitapītavarṇamāṃsadalanāmanī .. vaste chādayati dehaṃ vasnasā . ‘vasa ācchādane’ . hastādyaṅgaṃ snāyati veṣṭayatīti snāyuḥ . ‘ṣṇai veṣṭane’ . tvagantarasthatantvābhānāṃ nāmanī .. kālavarṇaṃ ca tanmāṃsakhaṇḍaṃ ca kālakhaṇḍam . klomnā dvitīyamātmānaṃ karotīti yakṛt . klomnā saha yautīti vā . ‘yu miśraṇe’ . pūrvoktaklomādhaḥsthitamāṃsadalanāmanī .. 65-6 .. </Amarapadavivrti>
<Amarapadaparijata><AK.02.06.065-66>
tilakaṃ kloma . nānto'yam . klomanāmanī . ‘valamaipārśvamaṃduṇḍe. . . gu’ .. mastiṣkaṃ gordam . mastakasthamajjanāma . ‘talamedaḍu’ .. kiṭṭaṃ malo'striyām . malasāmānyanāma . tathā ca—(ma. smṛ. 5. 135)
‘vasā śuklamasṛṅmajjā mūtraviṭ ghrāṇakarṇaviṭ .
śleṣmāśrudūṣikāḥ svedo dvādaśaite malā nṛṇām ..’
iti kecit .. antraṃ purītat . antranāmanī . ‘pegulu’ .. gulmastu plīhā . nānto'sau puṃsi . vāmabhāgasthamāṃsagolanāmanī .. puṃsīti keṣāṃcit purītadādiviśeṣaṇam . tena purītataḥ, gulmāḥ, plīhānaḥ ityādi .. atha vasnasā—striyām . ‘nakhārustu snasā snāvaḥ snāyvanā sandhibandhanam’ iti snāyuśabdaḥ strīnapuṃsaka iti kecit . tvagantarasthitatantunibhasirānāmanī . ‘naramula’ . kālakhaṇḍa—same ime . klomā dhaḥsthitamāṃsakhaṇḍaviśeṣanāmanī . ‘kāl̤ejamu’ . ‘kālejaṃ kālakhaṇḍakam’ iti rabhasakośaḥ .. 65-6 ..</Amarapadaparijata>
%%p. 02.404
AK.02.06.067ab sṛṇikā syandinī lālā dūṣikā netrayormalam .
AK.02.06.067cd mūtraṃ prasrāva uccārāvaskarau śamalaṃ śakṛt .. 67 ..
AK.02.06.068ab gūthaṃ purīṣaṃ varcaskamastrī viṣṭhāviśau striyau .
<Amarapadavivrti ><AK.02.06.067-68>
sṛṇiketi—sarati sravatīti sṛṇikā . ‘sṛ gatau’ . syandata iti syandinī . ‘syandū prasravaṇe’ . viruddhalakṣaṇayā lalati lālā . ‘lala vilāse’ . sṛkviṇyoḥ sravajjalanāmāni .. netre dūṣayatīti dūṣikā . netramalanāma .. mūtrayatīti mūtram . ‘mūtra prasravaṇe’ . prasravatīti prasrāvaḥ . ‘sru sravaṇe’ . mūtranāmanī .. uccāryate gudāt tyajyata iti uccāraḥ . ‘cara gatau’ . ava adhaḥ kriyata iti avaskaraḥ . ‘ḍukṛñ karaṇe’ . śāmyati kiṃcidgate sati svayameva śamalam . ‘śamu uparame’ . virecitumanena śakyata iti śakṛt . ‘śaklṛ śaktau’ . pipartyāntraṃ pūrayati purīṣam . ‘pṝ pālanapūraṇayoḥ’ . anudinaṃ gūyata utsṛjyata iti gūtham . ‘gu purīṣotsarge’ . varca eva varcaskam . vitiṣṭhate nābheradha iti viṣṭhā . ‘ṣṭhā gatinivṛttau’ . nābheradhobhāgaṃ viśatīti viṭ . ‘viśa praveśane’ . viṣṭhānāmāni .. 67 ..</Amarapadavivrti>
<Amarapadaparijata><AK.02.06.067-68>
sṛṇikā—lālā . dantāntargatodakanāmāni . ‘collu’ . śṛṇikā syandinīti pāṭhāntaram .
‘nānājanaśṛṇikārdre veśyāmukhapatadgrahe .
adharagarhasaṃprītiḥ sudhiyaḥ kasya jāyate ..’
iti prayogāt .. dūṣikā—malam . cakṣuṣormalaṃ dūṣikā syāt .
‘dūṣīkāpaṭalaniruddhalocanāntā
durgandhā bahalamalopaliptagātrāḥ .’
iti somajātaprayogāt dīrghekāraḥ .
‘kaḥ kīdṛgatrimunilocanadūṣikāyāṃ
pīyūṣadīdhitiriti prathito'nurāgaḥ ..’
iti anargharāghavaprayogāt (2. 83) hrasvekāraśca . ‘nāsāmalaṃ tu siṃhāṇam’ . nāsikāyā malaṃ siṃhāṇaṃ syāt . ‘civiḍi’ . ‘piñjūṣaḥ karṇayormalam’ . śrotramalaṃ piñjūṣaḥ syāt . ‘cevigulivi’ . mūtraṃ prasrāvaḥ . ātmajalanāmanī . ‘ekāṅgulaṃ kāyajalam’ . ete dve ca .. uccārāvaskarau—viṣṭhāviśau striyau . viṣṭhānāmāni .. śakṛt tavargaprathamāntaḥ . gūthaṃ tavargadvitīyāntam . purīṣaṃ mūrdhanyāntam . viṭśabdo mūrdhanyāntaśca bhavati . ‘veveṣṭīti viṭ viśatīti vā’ iti subhūtiṭīkā . anuktam—‘cirikā tūṣitā viṣṭhā’ . ciraṃtanaviṭ cirikā syāt .. 67 .. </Amarapadaparijata>
%%p. 02.405
AK.02.06.068cd syātkarparaḥ kapālo'strī kīkasaṃ kulyamasthi ca .. 68 ..
AK.02.06.069ab syāccharīrāsthni kaṅkālaḥ pṛṣṭhāsthni tu kaśerukā .
<Amarapadavivrti ><AK.02.06.068-69>
syāditi—bhāradhāraṇāya kalpate samartho bhavatīti karparaḥ . ‘kṛpū sāmarthye’ . kaṃ śiraḥ pālayatīti kapālam . ‘pāla rakṣaṇe’ . śirogatāsthiśakalanāmanī .. kī iti dhvaniṃ janayan kasati calatīti kīkasam . ‘kasa gatau’ . kolati saṃstyāyatīti kulyam . ‘kula saṃstyāne’ . kule śarīre sādhu vā . māṃsabhakṣaṇasamaye asyate'pāsyata ityasthi . ‘asu kṣepaṇe’ . asthimātranāmāni .. kaṃ kutsitaṃ kālayatīti kaṅkālaḥ . ‘kala kila kṣepe’ . śarīrāsthinikurumbanāma .. kaśyate bhārasthāpanena kliśyate kaśerukā . ‘kaśa gatiśāsanayoḥ’ . pṛṣṭhāsthināma .. 68 .. </Amarapadavivrti>
<Amarapadaparijata><AK.02.06.068-69>
syāt karparaḥ—astrī . kapālāsthināmanī . ‘cippayamuka’ . ‘karparaḥ syāt kapāle ca śastrabhedakaṭāhayoḥ’ (ślo. 137), ‘kharparastaskare dhūrte bhikṣāpātrakapālayoḥ’ (ślo. 138) iti viśvaprakāśikāpāṭhāt (pṛ. 136) karparakharparaśabdau syātām . kīkasaṃ—asthi ca . śalyanāmanī .. śarīrāsthi tu kaṅkālaḥ . kāyasyāsthi kaṅkālaḥ syāt . śarīrāsthi tviti prathamāntanirdeśaḥ sāhacaryārthaḥ tena—‘kaṅkālo'strī tanorasthi karaṅko'pyasthipañjaram’ iti vaijayantī (pṛ. 182, ślo. 114) .. pṛṣṭhāsthi—kaśerukā . tanoścaramabhāge sthitamasthi kaśerukā syāt . ‘vennemuka’ . asyāpyunneyaḥ pūrvanyāyaḥ . ‘pṛṣṭhasyāsthi kaśervanā’ iti vaijayantī (pṛ. 182, ślo. 115) .. 68 .. </Amarapadaparijata>
%%p. 02.406
AK.02.06.069cd śiro'sthani karoṭiḥ strī pārśvāsthani tu parśukā .. 69 ..
AK.02.06.070ab aṅgaṃ pratīko'vayavo'paghano'tha kalebaram .
AK.02.06.070cd gātraṃ vapuḥ saṃhananaṃ śarīraṃ varṣma vigrahaḥ .. 70 ..
AK.02.06.071ab kāyo dehaḥ klībapuṃsoḥ striyāṃ mūrtistanustanūḥ .
<Amarapadavivrti ><AK.02.06.69-71>
śiro'sthanīti—praveśasamaye ke śirasi nāsādāruṇā ruṭyate karoṭiḥ . ‘ruṭa pratighāte’ . kaṃ vāyuṃ roṭate vā . ‘ruṭa dīptau pratighāte ca’ . śiro'sthināma .. spṛśyate śayanādineti parśukā . ‘spṛśa saṃsparśane’ . pārśvāsthināma .. aṅgati calati aṅgam . ‘agi gatau’ . pratyetyanyonyaṃ pratīkaḥ . ‘iṇ gatau’ . avayauti mitho miśrībhavati avayavaḥ . ‘yu miśraṇe’ . apahanyate'nyonyamiti apaghanaḥ . ‘hana hiṃsāgatyoḥ’ . hastādyavayavanāmāni .. ādānādyupayogitayā kale kare baraṃ varaṃ kalebaram . ralayorvabayoścābhedaḥ . kalyate ādriyata iti vā . ‘kala saṃkhyāne’ . gāte gacchatīti gātram . ‘gāṅ gatau’ . upyate prākkarmabhiriti vapuḥ . ‘ḍuvap bījasaṃtāne’ . upyate janakeneti vā . sānto'yam . saṃhanyate hastādinā saṃghaṭyate saṃhananam . ‘hana hiṃsāgatyoḥ’ . śīryate kālakrameṇeti śarīram . ‘śṛm̐ hiṃsāyām’ . malāni varṣatīti varṣma . ‘vṛṣu secane’ . nānto'yam . viśeṣeṇātmanā gṛhyata iti vigrahaḥ . ‘graha upādāne’ . cīyate'vayavairiti kāyaḥ . ‘ciñ cayane’ . dihyate'nnaraseneti dehaḥ . ‘diha upacaye’ . mūrcchati samucchrito bhavatīti mūrtiḥ . ‘mūrcchā mohasamucchrāyayoḥ’ . tanyate āhāreṇeti tanuḥ . tanūśca . ‘tanu vistāre’ . śarīranāmāni .. 69-70 ..</Amarapadavivrti> 
<Amarapadaparijata><AK.02.06.069-71>
śiro'sthani—strī . śirasaḥ śalyaṃ karoṭiḥ syāt .. pārśvāsthani—parśukā . pakṣasthitamasthi parśukā syāt . ‘bariyamuka’ .. aṅgaṃ—apaghanaḥ . śarīrādyavayavānāṃ nāmāni . aṅgāpaghanaśabdau avayavinyapi syātām . ‘aṅgaṃ vapurvarṣma puraṃ ca piṇḍaṃ kṣetraṃ ca gātraṃ ca ghanaśca mūrtiḥ’ iti halāyudhaḥ (a. mā. 2. 355) .. atha kalebaraṃ—tanūḥ . śarīranāmāni . gātraśabdo'ṅge'pi syāt . ‘gātrāṇyaṅgāni cāsyāṃśāḥ pratīkāpaghanāvapi’ iti vaijayantī (pṛ. 177, ślo. 55) .. 69-70 ..</Amarapadaparijata>
%%p. 02.407
AK.02.06.071cd pādāgre prapadaṃ pādaḥ padaṅghriścaraṇo'striyām .. 71 ..
AK.02.06.072ab tadgranthī ghuṭike gulphau pumān pārṣṇistayoradhaḥ .
<Amarapadavivrti ><AK.02.06.071-72>
pādāgra iti—pādasyāgraṃ pādāgram . padasya prāraṃmbhaḥ prapadam . pādāgrabhāganāmanī .. padyate gacchatyaneneti pādaḥ . pacca . ‘pada gatau’ . aṅghati gacchatyanena aṅghriḥ . ‘aghi gatau’ . caratyanena caraṇaḥ . ‘cara gatibhakṣaṇayoḥ’ . pādanāmāni .. ghoṭate parivartate ghuṭikā . ‘ghuṭa parivartane’ . abhighātād gulyate rakṣyata iti gulphaḥ . ‘guḍa rakṣāyām’ . pādoparisthitagranthināmanī .. pṛṣyate snehyate navanītādinā pārṣṇiḥ . ‘pṛṣu snehane’ . gulphayoradhobhāganāma .. 71 ..</Amarapadavivrti>
<Amarapadaparijata><AK.02.06.071-72>
pādāgraṃ prapadam . agrapādanāma .. pādaḥ—caraṇo'striyām . pādanāmāni .. tadgranthī—gulphau . ‘padagranthau dvayorgulphaḥ’ iti dviliṅgatāyāṃ rabhasakośaḥ . pārṣṇyuparisthitavṛttapadagranthināmanī .. pumān—tayoradhaḥ . padagranthyoradhobhāgaḥ pārṣṇiḥ syāt . sa puṃliṅgaḥ . ‘maḍuma’ . ‘pārṣṇyeva proṣitāsuṃ danusutamavatāt kurvatī pārvatīva’ iti prayogāt strīliṅgo'pyasti .. 71 ..</Amarapadaparijata>
%%p. 02.407
AK.02.06.072cd jaṅghā tu prasṛtā jānūruparvāṣṭhīvadastriyām .. 72 ..
AK.02.06.073ab sakthi klībe pumānūrustatsaṃdhiḥ puṃsi vaṅkṣaṇaḥ .
<Amarapadavivrti ><AK.02.06.072-73>
jaṅgheti—jaṅghanyate kaśādinā hanyata iti jaṅghā . ‘hana hiṃsāgatyoḥ’ . prasaratīti prasṛtā . ‘sṛ gatau’ . gulphopari jānuparyantamāsthitasya nāmanī .. jaṅghorusaṃdhibhāge jāyata iti jānu . ‘janī prādurbhāve’ . ūrvoḥ parva ūruparva . nānto'yam . sthūlamasthi vidyate'treti aṣṭhīvat . jaṅghorusaṃdhibhāganāmāni .. sajate saṃgacchata iti sakthi . ‘pañja saṅge’ . ayaṃ klībe vartate . ūrṇūyate vastreṇeti ūruḥ . ‘ūrṇuñ ācchādane’ . ayaṃ pumān . ūrunāmanī .. vaṅkate upaveśasamaye kiṃcitkuṭilamāpadyata iti vaṅkṣaṇaḥ . ‘vaki kauṭilye’ . ūrusaṃdhibhāganāma .. 72 .. </Amarapadavivrti>
<Amarapadaparijata><AK.02.06.072-73>
jaṅghā—prasṛtā . jaṅghānāmanī . ‘vaṭṭukālu’ . prasṛtāsthāne jaṅghinīśabdaṃ paṭhanti kecit . jānūru—astriyām . jaṅghorumadhyagranthināmāni . ‘mokālu’ . atrāstriyāmiti viśeṣavidhiṃ kecijjānuśabdena yojayanti . sakthi—pumānūruḥ . ūrunāmanī .. tatsaṃdhiḥ—vaṅkṣaṇaḥ . ūrusaṃdhiḥ vaṅkṣaṇaḥ syāt . ‘gajju’ .. 72 .. </Amarapadaparijata>
%%p. 02.408
AK.02.06.073cd gudaṃ tvapānaṃ pāyurnā vastirnābheradho dvayoḥ .. 73 ..
AK.02.06.074ab kaṭo nā śroṇiphalakaṃ kaṭiḥ śroṇiḥ kakudmatī .
<Amarapadavivrti ><AK.02.06.073-74>
gudamiti—gūyate purīṣamutsṛjyate'neneti gudam . ‘gu purīṣotsarge’ . apānityadhovāyum utsṛjati apānam . ‘ana prāṇane’ . pāti malotsarjaneneti pāyuḥ . ‘pā rakṣaṇe’ . purīṣotsargasthānanāmāni .. vasati mūtrādikamasminniti vastiḥ . ‘vasa nivāse’ . nābheradhobhāganāma .. kaṭyate āvriyate vastrādineti kaṭaḥ . ‘kaṭe varṣāvaraṇayoḥ’ . phalakākṛtiḥ śroṇiḥ śroṇiphalakam . śroṇiphalakasya nāma .. kaṭyate kaṭiḥ . kaṭī vā . śroṇati saṃgacchate mekhalādineti śroṇiḥ . ‘śroṇṛ saṃghāte’ . śroṇī vā . kakudiva śroṇipārśvasthasthūlāṃśo'syā astīti kakudmatī . kāñcībandhanasthānanāmāni .. 73 ..</Amarapadavivrti>
<Amarapadaparijata><AK.02.06.073-74>
gudaṃ—pāyurnā . maladvāranāmāni .. vastiḥ—dvayoḥ . nābheradhobhāgo vastiḥ syāt . mūtrāśayaḥ . kaṭo nā—kakudmatī . kaṭināmāni . kaṭiśroṇiphalakāni keṣāṃcid bhinnaparyāyāṇi . gajagaṇḍakaṭī kaṭāviti svayameva vakṣyati (3. 3. 34) .. 73 ..</Amarapadaparijata>
%%p. 02.409
AK.02.06.074cd paścānnitambaḥ strīkaṭyāḥ klībe tu jaghanaṃ puraḥ .. 74 ..
AK.02.06.075ab kūpakau tu nitambasthau dvayahīne kukundare .
<Amarapadavivrti ><AK.02.06.074-75>
paścāditi—suratakāle nitarāṃ tāmyatīti nitambaḥ . ‘tamu glānau’ . strīkaṭyāḥ bāhyabhāganāma .. hanyate tāḍyate puruṣeṇa suratasamaya iti jaghanam . ‘hana hiṃsāgatyoḥ’ . strīkaṭyāḥ purobhāganāma, na tu puruṣasya .. ku īṣat kuṃ nitambabhūmiṃ dṛṇīta iti kukundare . ‘ddṛ vidāraṇe’ . dvivacanametat . īṣatkūpasadṛśanitambasthalanimnanāma .. 74 .. </Amarapadavivrti>
<Amarapadaparijata><AK.02.06.074-75>
paścāt—strīkaṭyāḥ . strīkaṭīcaramabhāgaḥ nitambaḥsyāt . strīkaṭigrahaṇaṃ rūḍhipradarśanārtham . tena ‘tyāgena saha prathimānamājagāma nitambabhāgaḥ’ iti candrāpīḍavarṇane (kāda. pṛ. 152) bāṇaprayogaḥ . klībe—puraḥ . strīkaṭyāḥ purobhāgo jaghanaṃ syāt . kaṭimātre'pi syāt . ‘kāñcīpadaṃ kalatraṃ jaghanaṃ śroṇī kakudmatī jñeyā’ iti halāyudhaḥ (a. mā. 2. 357) .. kūpakau—kukundare . nitambāśrayau kūpakau kukundare syātām . ‘pirundulamīdivunnaguṃṭalu’ . sa napuṃsakaḥ .. 74 ..</Amarapadaparijata>
%%p. 02.409
AK.02.06.075cd striyāṃ sphicau kaṭiprothāvupastho vakṣyamāṇayoḥ .. 75 ..
AK.02.06.076ab bhagaṃ yonirdvayoḥ śiśno meḍhro mehanaśephasī .
<Amarapadavivrti ><AK.02.06.075-76>
striyāmiti—sphāyete vardhete sphicau . ‘sphāyī vṛddhau’ . kaṭyāḥ prothau māṃsapiṇḍau kaṭiprothau . kaṭisthasthūlāṃśanāma .. upa samīpe śiśnasya kadācittiṣṭhatīti upasthaḥ . ‘ṣṭhā gatinivṛttau’ . vakṣyamāṇayoḥ yonimehanaśabdayoḥ sāmānyanāma .. bhajyate puruṣairiti bhagaḥ . ‘bhaja sevāyām’ yauti śiśneti yoniḥ . ‘yu miśraṇe’ . strīguhyasthānanāmanī .. śinoti vṛścati retasā bhagamiti śiśnaḥ . ‘śiñ niśāne’ . niśānaṃ saṃgharṣaṇam . retasā mehati bhagaṃ meḍhraḥ . mehanaṃ ca . ‘miha secane’ . kadācit bhage śete śephaḥ . ‘śīṅ svapne’ . sakārāntanapuṃsakaliṅgo'yam . śepa iti vā pāṭhaḥ . śiśnanāmāni .. 75 ..</Amarapadavivrti>
<Amarapadaparijata><AK.02.06.075-76>
striyāṃ—kaṭiprothau . kaṭisthalasthūlāṃśanāmanī . ‘muḍḍhi’ . sphijau sphicau saṃdigdhacajakārāntau . upastho vakṣyamāṇayoḥ . vakṣyamāṇayoḥ (ślo. 76) strīpuruṣavyañjanayorupasthaśabdaḥ . bhagaṃ—dvayoḥ . strīvyañjananāmanī .. śiśno—śephasī . puruṣavyañjananāmāni .. 75 .. </Amarapadaparijata>
%%p. 02.410
AK.02.06.076cd muṣko'ṇḍakośo vṛṣaṇaḥ pṛṣṭhavaṃśādhare trikam .. 76 ..
AK.02.06.077ab picaṇḍakukṣī jaṭharodaraṃ tundaṃ stanau kucau .
<Amarapadavivrti ><AK.02.06.076-77>
muṣka iti—muṣṇāti gopāyati śukramiti muṣkaḥ . ‘muṣa steye’ . aṇḍayoḥ kośo'ṇḍakośaḥ . aṇḍakośāviti vā pāṭhaḥ . tadā aṇḍa iti kośa iti dve nāmanī . varṣati reta iti vṛṣaṇaḥ . ‘vṛṣu secane’ . vṛṣaṇanāmāni .. trayāṇām ūrudvayapṛṣṭhāsthnāṃ samāhāraḥ trikam . pṛṣṭhavaṃśādhobhāgasya sāṇḍadvayaśiśnasya vā nāma .. pacatyannaṃ svagatāgnineti picaṇḍaḥ . ‘ḍupacaṣ pāke’ . kuṣyate bahiṣkriyate malamasmāditi kukṣiḥ . ‘kuṣa niṣkarṣe’ . janyate garbho'sminniti jaṭharam . ‘janī prādurbhāve’ . udiyarti garbho'smāditi udaram . ‘ṛ gatau’ . tudyate'jīrṇādineti tundam . ‘tuda vyathane’ . udaranāmāni .. stanati bāla ābhyāmiti stanau . ‘stana śabde’ . kucyate nakhaiḥ puruṣeṇa likhyata iti kucaḥ . ‘kuca saṃparcanakauṭilyapratiṣṭambhavilekhaneṣu’ . stananāmanī .. 76 .. </Amarapadavivrti>
<Amarapadaparijata><AK.02.06.076-77>
muṣko—vṛṣaṇaḥ . muṣkanāmāni . ‘aṇḍayoḥ kośo'ṇḍakośaḥ’ iti subhūtiṭīkāvyutpattyā ekanāma . ‘astriyāṃ muṣkakośāṇḍāḥ’ iti pāṭhānnāmadvayam . anuktam—bhagamadhyaguḍo maṇiḥ . strīvyañjanamadhyagolo maṇiḥ syāt . pṛṣṭhavaṃśādhare trikam . kaśerukāyāścādhobhāgaḥ trikaṃ syāt . ‘vennemukakiduṃ gudda’ .. picaṇḍakukṣī—tundam . kukṣināmāni .. stanau kucau . urojanāmanī . ‘uroruhau vakṣasijau’ ityete dve ca .. 76 .. </Amarapadaparijata>
%%p. 02.411
AK.02.06.077cd cūcukaṃ tu kucāgraṃ syānna nā kroḍaṃ bhujāntaram .. 77 ..
AK.02.06.078ab uro vatsaṃ ca vakṣaśca pṛṣṭhaṃ tu caramaṃ tanoḥ .
<Amarapadavivrti ><AK.02.06.077-78>
cūcukamiti—cūcu iti kāyati stanapāne cūcukam . ‘kai śabde’ . kucayoragraṃ kucāgram . kucāgranāma .. kroḍati ghanībhavatīti kroḍam . strīnapuṃsake . ‘kroḍa ghanatve’ . bhujayorantaraṃ bhujāntaram . bhujamadhyanāma .. ūrṇūyate vastreṇeti uraḥ . sānto'yam . ‘ūrṇuñ ācchādane’ . vasyate vastreṇa chādyate vatsam . ‘vasa ācchādane’ . suratakāle vakṣyate pratihanyate vakṣaḥ . ‘vakṣa roṣe saṃghāte ca’ . sānto'yam . uronāmāni .. pṛṣyate keśodakairiti pṛṣṭham . ‘pṛṣu secane’ . tanoḥ paścādbhāganāma .. 77 ..</Amarapadavivrti>
<Amarapadaparijata><AK.02.06.077-78>
cūcukaṃ tu—syāt . stanamukhanāma . ‘cūcuko nā kucānanam’ iti ratnakośaḥ . ‘canumukku’ . na nā—vakṣaśca . bāhvorantaranāmāni . ‘lommu’ .. pṛṣṭhaṃ tu—tanoḥ . dehasya paścādbhāgaḥ pṛṣṭhaṃ syāt . ‘limpu’ .. 77 .. </Amarapadaparijata>
%%p. 02.411
AK.02.06.078cd skandho bhujaśiroṃ'so'strī saṃdhī tasyaiva jatruṇī .. 78 ..
AK.02.06.079ab bāhumūle ubhe kakṣau pārśvamastrī tayoradhaḥ .
<Amarapadavivrti ><AK.02.06.078-79>
skandha iti—skandyate bhāreṇa śuṣyate skandhaḥ . ‘skandir gatiśoṣaṇayoḥ’ . bhujasya śiro'graṃ bhujaśiraḥ . amyate bhāreṇa rujyate aṃsaḥ . ‘ama roge’ . bāhuśironāmāni .. jāyate bāhurasmāditi jatru . ‘janī prādurbhāve’ . skandhāṃsayormadhyabhāganāma .. bāhvormūle bāhumūle . kaṣyete svedena kakṣau . ‘kaṣa hiṃsāyām’ . bāhumūlanāma .. parśūnāṃ samūhaḥ pārśvam . kakṣayoradhobhāganāma .. 78 .. </Amarapadavivrti>
<Amarapadaparijata><AK.02.06.078-79>
skandho—aṃso'strī . bhujamastakanāmāni . ‘mūpulu’ .. saṃdhī—jatruṇī . aṃsasya sandhī jatruṇī syātām . ‘meḍhakiṃdi aḍḍhayemukalu’ .. bāhumūle—kakṣau . bāhvormūle dve kakṣau syātām . strīliṅgakakṣāśabdo'pyasti . ‘skandhasyādhaḥ kakṣā latikā śravaṇasya pālirākhyātā’ iti strīkāṇḍe gopālitaḥ .. pārśvamastrī tayoradhaḥ . kakṣayoradhobhāgaḥ pārśvaṃ syāt . ‘bari’ .. 78 ..</Amarapadaparijata>
%%p. 02.412
AK.02.06.079cd madhyamaṃ cāvalagnaṃ ca madhyo'strī dvau parau dvayoḥ .. 79 ..
AK.02.06.080ab bhujabāhū praveṣṭo doḥ syāt kapoṇistu kūrparaḥ .
<Amarapadavivrti ><AK.02.06.079-80>
madhyamamiti—madhye bhavaṃ madhyaṃ madhyama ca . avalagati saṃnamati kṛśatvād avalagnam . ‘lage saṅge’ . śarīramadhyapradeśanāmāni .. parau dvau bhujabāhuśabdau dvayoḥ strīpuṃliṅgayorvartete . bhujyate'nnādikamanena bhujaḥ . ‘bhuja pālanābhyavahārayoḥ’ . bāhate vastūpādānāya prayatnaṃ karotīti bāhuḥ . ‘bāhṛ prayatne’ . praveṣṭayati vastrādikaṃ madhye praveṣṭaḥ . ‘veṣṭa veṣṭane’ . dāmyatyaneneti doḥ . ‘damu upaśame’ . doḥśabdaḥ sakārāntaḥ puṃliṅgaḥ . napuṃsake'pyasti . kathaṃ ? ‘dakṣiṇaṃ dorniśācaraḥ’ iti kālidāsaprayogāt (raghu. 15. 23) . bāhunāmāni .. kaṃ karma bāhuprasaraṇādikaṃ puṇati karotīti kapoṇiḥ . ‘puṇa karmaṇi śubhe’ . kaphoṇiriti vā pāṭhaḥ . kurati haṭhādākarṣaṇena dhvanati kūrparaḥ . ‘kura śabde’ . bāhumadhyagranthināmanī .. 79 ..</Amarapadavivrti>
<Amarapadaparijata><AK.02.06.079-80>
madhyamaṃ—madhyo'strī . madhyanāmāni .. cakārau astrīśabdākarṣaṇārthau . madhyamaṃ, madhyamaḥ . avalagnaṃ, avalagnaḥ . atikṛśatvādavalagatītyavalagnam . pṛṣodarāditvāt valagnaṃ vilagnamiti trairūpyaṃ vadanti .. dvau parau—praveṣṭau doḥ . bhujanāmāni .. dvau parāviti pratyāsannayorbhujabāhvoreva grahaṇam . bhujena bhujayā, bāhunā bāhvā . bāhaśabdo'pyasti . ‘kallolalīlāmuravairibāhāḥ’ iti sāhityakalpavallīprayogāt . doḥśabdasyāntyapāṭhau 'saṃkarārthaḥ . ‘dorna strī karapoṇirnā haraṇaḥ karaṇaḥ plavaḥ’ iti vaijayantī (pṛ. 178, ślo. 71) . doṣau doṣaḥ . doḥṣī doṃṣi . ‘doṣṇo balānmantrabalaṃ garīyaḥ’ iti . ‘paddannomāshṛnniśasanyūṣandoṣan’ ityādinā (6. 1. 63) doṣannādeśaḥ . pṛthageko doṣāśabdo'pyasti . ‘dordoṣā ca bhujo bāhuḥ’ iti dhanaṃjayaḥ .. syāt kaphoṇiḥ—kūrparaḥ . kūrparanāmanī . ‘moceyya’ . ‘kaphoṇikūrparau tulyau kaphaṇiścāpi dṛśyate’ iti rabhasakośadvandvanirdeśāt puṃliṅgaḥ . ‘kaphoṇiḥ kūrparaḥ pumān’ iti gopālitanighaṇṭostrikāṇḍanirdeśāt strīliṅgaḥ .. 79 .. </Amarapadaparijata>
%%p. 02.413
AK.02.06.080cd asyopari pragaṇḍaḥ syāt prakoṣṭhastasya cāpyadhaḥ .. 80 ..
AK.02.06.081ab maṇibandhādākaniṣṭhaṃ karasya karabho bahiḥ .
<Amarapadavivrti ><AK.02.06.080-81>
asyeti—pragaṇyate suvṛttatayā ślāghyate pragaṇḍaḥ . ‘gaṇa saṃkhyāne’ . kapoṇeruparibhāganāma .. prakuṣyate prāvaraṇād bahiḥ niḥsāryate prakoṣṭhaḥ . ‘kuṣa niṣkarṣe’ . pragaṇḍādhobhāganāma .. kare muṣṭikṛte bhātīti karabhaḥ . ‘bhā dīptau’ . maṇibandho hastagranthiḥ . tasmādārabhya ākaniṣṭhaṃ sthitasya karabahiḥpradeśasya nāma .. 80 .. </Amarapadavivrti>
<Amarapadaparijata><AK.02.06.080-81>
asyopari—syāt . kaphaṇeruparibhāgaḥ pragaṇḍaḥ syāt .. prakoṣṭhaḥ—cāpyadhaḥ . kaphoṇeradhobhāgaḥ prakoṣṭhaḥ syāt .. maṇibandhāt—karabho bahiḥ . maṇibandha iti kaṅkaṇabandhasthānam . tasmādārabhya kaniṣṭhāṅgulīparyantaṃ karasya bahirbhāgaḥ karabhaḥ syāt .
‘kva prasthitāsi karabhoru ghane niśīthe
prāṇeśvaro vasati yatra manaḥpriyo me .’
ityamarukaḥ .. (a. śa. ślo. 71) .. 80 .. </Amarapadaparijata> 
%%p. 02.414
AK.02.06.081cd pañcaśākhaḥ śayaḥ pāṇistarjanī syāt pradeśinī .. 81 ..
AK.02.06.082ab aṅgulyaḥ karaśākhāḥ syuḥ puṃsyaṅguṣṭhaḥ pradeśinī .
AK.02.06.082cd madhyamānāmiki cāpi kaniṣṭhā ceti tāḥ kramāt .. 82 ..
<Amarapadavivrti ><AK.02.06.081-82>
pañcaśākha iti—pañca śākhā ivāṅgulyo'sya santīti pañcaśākhaḥ . svakīyaṃ dhanaṃ śete tiṣṭhatyatreti śayaḥ . ‘śīṅ svapne’ . paṇati vyavaharatyaneneti pāṇiḥ . ‘paṇa vyavahāre stutau ca’ . maṇibandhādārabhya sarvāṅgulisahitasya bāhyāgrabhāgasya nāmāni .. tarjayatyanayā putrādikamiti tarjanī . ‘tarja bhartsane’ . padiśati corādikaṃ nirdiśatyanayā pradeśinī . ‘diśa atisarjane’ . aṅguṣṭhasamīpāṅgulernāma .. svayamaṅgitayā anyamaṅgaṃ lāti svīkarotīti aṅguliḥ . aṅgulītyapyasti . ‘lā ādāne’ . karasya śākhā iva tiṣṭhantīti karaśākhāḥ . aṅgulināmanī .. aṅgau aṅge tiṣṭhatītyaṅuguṣṭhaḥ . pradiśati corādikaṃ pradeśinī . madhye bhavā madhyamā . nāsti prasiddhanāmāsyā anāmikā . atiśayena alpā kaniṣṭhā . etāni sthūlāṅgulimārabhya yathākramamaṅgulīnāṃ pratyekanāmāni .. 81-2 ..</Amarapadavivrti>
<Amarapadaparijata ><AK.02.06.081-82>
pañcaśākhaḥ—pāṇiḥ . pāṇināmāni .. tarjanī—pradeśinī . tarjanīnāmanī . ‘juṭṭulaprelu’ .. anuktam—samānāvaṅgulāṅguṣṭhau . aṅguṣṭhanāmanī . ‘boṭṭanaprelu’ . aṅgulyaḥ karaśākhāḥ syuḥ . aṅgulināmanī .. puṃsyabhaṅguṣṭhaḥ—tāḥ kramāt . tā aṅgulyaḥkramādaṅguṣṭhādisaṃjñāḥ syuḥ .. 81-2 ..</Amarapadaparijata>
%%p. 02.415
AK.02.06.083ab punarbhavaḥ kararuho nakho'strī nakharo'striyām .
AK.02.06.083cd prādeśatālagokarṇāstarjanyādiyute tate .. 83 ..
AK.02.06.084ab aṅguṣṭhe sakaniṣṭhe syād vitastirdvādaśāṅgulaḥ .
<Amarapadavivrti ><AK.02.06.083-84>
punarbhava iti—punaḥpunarbhavatīti punarbhavaḥ . ‘bhū sattāyām’ . kare rohatīti kareruhaḥ . ‘ruha bījajanmani prādurbhāve ca’ . na vidyate khamākāśo'sya nakhaḥ . khamākāśaṃ na rāti na dadātīti nakharaḥ . ‘rā dāne’ . nakhanāmāni .. pradiśyate parimīyate prādeśaḥ . ‘diśa atisarjane’ . talati pratiṣṭhate parimeyamasminniti tālaḥ . ‘tala pratiṣṭhāyām’ . gokarṇākṛtiratrāstīti gokarṇaḥ . etāni krameṇa tarjanyādiyute'ṅguṣṭhe vitate sati yāvadantaraṃ bhavati tasya nāmāni .. vitasyate hastāpekṣayā upakṣīyata iti vitastiḥ . ‘tasu upakṣaye’ . kaniṣṭhe'ṅguṣṭhe tate sati yāvadantaraṃ bhavati tasya nāma .. dvādaśāṅgulayaḥ pramāṇamasya dvādaśāṅgulaḥ . dvādaśāṅgulo vā vitastiḥ . dvādaśāṅgulipramāṇasya nāmanī .. 83 .. </Amarapadavivrti>
<Amarapadaparijata><AK.02.06.083-84>
punarbhavaḥ—nakharo'striyām . nakhanāmāni . sa nakhaḥ pravṛddhaścet smarāṅkuśaḥ .
‘punarbhavaḥ pāṇiruho mahārājaḥ punarnavaḥ .
kharūraḥ karajaścātha sa pravṛddhaḥ smarāṅkuśaḥ ..’
iti vaijayantī (pṛ. 179, ślo. 76) .. prādeśa—tate . aṅguṣṭhe tarjanyā saha vitate prādeśaḥ syāt . madhyamayā saha vistṛte'ṅguṣṭhe tālaḥ syāt . anāmikayā saha vitate'ṅguṣṭhe gokarṇaḥ syāt .. aṅguṣṭhe—dvādaśāṅgulaḥ . kaniṣṭhikayā saha vitate'ṅguṣṭhe vitastiḥ syāt . ktinnantatvāt (3. 3. 94) strīliṅgaḥ . ‘striyāṃ vitastiḥ kanīyasyā’ . iti ratnakośaḥ . sa eva dvādaśāṅgulaḥ . ‘jāna’ .. 83 .. </Amarapadaparijata>
%%p. 02.416
AK.02.06.084cd pāṇau capeṭapratalaprahastā vistṛtāṅgulau .. 84 ..
AK.02.06.085ab dvau saṃhatau saṃhatalapratalau vāmadakṣiṇau .
<Amarapadavivrti ><AK.02.06.084-85>
pāṇāviti—vistṛtāṅgulau pāṇau capeṭāditrayaṃ vartate . capyate putrādiḥ sāntvyate'neneti capeṭaḥ . ‘capa sāntvane’ . prasṛtaṃ talamatrāstīti pratalaḥ . prasṛto hastaḥ prahastaḥ . vistṛtāṅgulipāṇināmāni .. saṃhataṃ saṃghaṭṭaṃ lātīti saṃhatalaḥ . ‘lā ādāne’ . siṃhatala iti vā pāṭhaḥ . tadā siṃhasya pādadvayatalavat tiṣṭhatīti siṃhatalaḥ . pratate tale'treti pratalaḥ . vāmadakṣiṇayoḥ pāṇyormilitayoḥ vistṛtāṅgulyornāmanī .. 84 .. </Amarapadavivrti>
<Amarapadaparijata><AK.02.06.084-85>
pāṇau—vistṛtāṅgulau . vitatāṅgulau pāṇau capeṭaḥ syāt . ‘capeṭaścarpaṭastālaḥ’ iti vaijayantī (pṛ 179, ślo. 77) . pratalaśca prahastaśca syāt . ‘prahastaḥ pratalastalaḥ’ iti vaijayantī (pṛ. 179, ślo. 77) .. dvau saṃhatau—vāmadakṣiṇau . vāmadakṣiṇau pratalau dvau saṃhatau cet saṃhatalaḥ syāt .. 84 ..</Amarapadaparijata>
%%p. 02.416
AK.02.06.085cd pāṇirnikubjaḥ prasṛtistau yutāvañjaliḥ pumān .. 85 ..
AK.02.06.086ab prakoṣṭhe vistṛtakare hasto muṣṭyā tu baddhayā .
AK.02.06.086cd sa ratniḥ syādaratnistu niṣkaniṣṭhena muṣṭinā .. 86 ..
<Amarapadavivrti ><AK.02.06.085-86>
pāṇiriti—kuñcitaḥ pāṇiḥ prasṛtirityucyate . prasāryate viruddhalakṣaṇayā saṃkucyata iti prasṛtiḥ . nitarāṃ kubjā prakṛtirasya nikubjaḥ . añjyate parapraṇāmo vyaktīkriyate'neneti añjaliḥ . ‘añjū vyaktimrakṣaṇakāntigatiṣu’ . saṃyuktaprasṛtidvayanāma .. kapoṇeradhaḥ prakoṣṭhaḥ tatra vistṛtakare sati hasta ityucyate . hanyate'śukādiranena hastaḥ . ‘hana hiṃsāgatyoḥ’ . vistṛtakaraprakoṣṭhanāma .. baddhayā muṣṭyā upalakṣitaḥ sa hastaḥ ratnirityucyate . ramante vyavahāriṇo'neneti ratniḥ . ‘ramu krīḍāyām’ . niṣkaniṣṭhena nirgatakaniṣṭhāṅgulinā muṣṭhinā upalakṣito hasto'ratnirityucyate . ṛcchati mānasaṃjñāmityaratniḥ . ‘ṛ gatau’ . niṣkaniṣṭhamuṣṭihastanāma .. 85-6 .. </Amarapadavivrti>
<Amarapadaparijata><AK.02.06.085-86>
pāṇiḥ—prasṛtaḥ . prasṛtiriti kvacit pāṭhaḥ . īṣadāvarjitaḥ pāṇiḥ prasṛtaḥ syāt . ‘cera’ . ‘prasṛte tu dravādhāre gaṇḍūṣaśculukastathā’ . iti prasṛtaviśeṣa eva .. tau yutau—pumān . prasṛtau dvau saṃgatau cet añjaliḥ syāt . sa saṃniveśaviśeṣād bahuvidhaḥ .
‘pibatyañjalinā toyaṃ devāya racito'ñjaliḥ .
pidadhātyātmano vaktraṃ keliṣvañjalinā vadhūḥ ..’
ityādi .. prakoṣṭhe—hastaḥ . vistṛtakare prakoṣṭhe hastaḥ syāt . ‘mūra’ . hastaḥ karamātre'pi syāt . ‘pāṇiḥ karaḥ śayo hastaḥ’ . iti nāmamālā . muṣṭhyā—ratniḥ syāt . muṣṭiraṅgulikuñcanam . hasto baddhayā muṣṭyopalakṣitaścet sa ratniḥ syāt . aratnistu—muṣṭinā . sa eva niṣkrāntakaniṣṭhena muṣṭinopalakṣitaśced aratniḥ syāt . tau dvau ca strīpuṃsaliṅgau .. 85-6 .. </Amarapadaparijata>
%%p. 02.417
AK.02.06.087ab vyāmo bāhvoḥ sakarayostatayostiryagantaram .
AK.02.06.087cd ūrdhvavistṛtadoḥpāṇinṛmāne pauruṣaṃ triṣu .. 87 ..
AK.02.06.088ab kaṇṭho galo'tha grīvāyāṃ śirodhiḥ kaṃdharetyapi .
<Amarapadavivrti ><AK.02.06.087-88>
vyāma iti—sakarayoḥ pāṇisahitayoḥ tiryak tatayoḥtiryak prasāritayorbāhvorantaraṃ vyāma ityucyate . vyāmīyate rajjvādikamaneneti vyāmaḥ . ‘māṅ māne’ . tiryakprasāritabāhvantaraparimāṇanāma .. ūrdhvaṃ vistṛtaḥ prasāritaḥ ūrdhvavistṛtaḥ, doḥsahitaḥ pāṇiḥ doḥpāṇiḥ yasya, sa cāsau nā ca, tasya puruṣasya māne pauruṣamiti śabdo vartate . puruṣasyedaṃ mānaṃ pauruṣam . triṣu, triṣu liṅgeṣu vartate .. kaṇati dhvanati kaṇṭhaḥ . ‘kaṇa śabde’ . galati grāsamanena galaḥ . ‘gala adane’ . grīvābhāganāmanī .. grāsaṃ giratīti grīvā . ‘gṝ nigaraṇe’ . śiro dhīyate'syāmiti śirodhiḥ . ‘ḍudhāñ dhāraṇapoṣaṇayoḥ’ . kaṃ śiro dhārayatīti kaṃdharā . ‘dhṛñ dhāraṇe’ . grīvānāmāni .. 87 .. </Amarapadavivrti>
<Amarapadaparijata><AK.02.06.087-88>
vyāmo—tiryagantaram . sācīkṛtayorbhujayormadhyaṃ vyāmaḥ syāt . ‘bāra’ . vyāyāmo'pi syāt . ‘nyagrodho vāyāyāmo vyāmaśca bhujau prasāritau tiryak’ . iti vaijayantī (pṛ. 179, ślo. 82) .. ūrdhvavistṛta—pauruṣaṃ triṣu . ūrdhvamuddhṛtabhujakarasya puruṣasya pramāṇaṃ pauruṣaṃ syāt . tacca triliṅgam . pauruṣī gaṅgā . ‘puruṣahastibhyāmaṇ ca’ (5. 2. 38) iti cakārād dvayasajādayo'pi syuḥ . puruṣadvayasī, puruṣadaghnī, puruṣamātrī gaṅgā . ‘dvigornityam’ (vā. 5. 2. 37) iti saṃkhyāpūrvaścelluk . dvipuruṣī gaṅgā . kaṇṭho galo—kaṃdharetyapi . grīvānāmāni . athaśabdo liṅgāntarajñāpanārthaḥ . ‘bibhrāṇamāyatimatīmavṛthā śirodhim’ iti māghaḥ (śiśu. 5. 65) .. 87 .. </Amarapadaparijata>
%%p. 02.418
AK.02.06.088cd kambugrīvā trirekhā sāvaṭurghāṭā kṛkāṭikā .. 88 ..
AK.02.06.089ab vaktrāsye vadanaṃ tuṇḍamānanaṃ lapanaṃ mukham .
<Amarapadavivrti ><AK.02.06.088-89>
kambugrīveti—kambuvat śaṅkhavat trirekhāsahitatvāt kambugrīvā . rekhātrayasahitagrīvānāma .. na vaṭati na veṣṭate avaṭuḥ . ‘vaṭa veṣṭane’ . śarīramastakayoḥ saṃdhiṃ ghaṭayati ghāṭā . ‘ghaṭa ceṣṭāyām’ . kṛkaṃ śirogrīvam aṭati vyāpnotīti kṛkāṭikā . ‘aṭa gatau’ . grīvāyāḥ paścādbhāganāmāni .. ucyate'neneti vaktram . ‘vaca paribhāṣaṇe’ . asyate kṣipyate navanītādirasminniti āsyam . ‘asu kṣepaṇe’ . vadantyanena vadanam . ‘vada vyaktāyāṃ vāci’ . tuḍyate hiṃsyate khādyamaneneti tuṇḍam . ‘tuḍi toḍane’ . aniti śvasityaneneti ānanam . ‘ana prāṇane’ . lapatyanena lapanam . ‘lapa vyaktāyāṃ vāci’ . khanyate bhakṣyate'neneti mukham . ‘khanu avadāraṇe’ . muditāni khānīndriyāṇyasminniti vā . etāni mukhasya vā dantātmakasya mukhāntarālasya vā nāmāni .. 88 .. </Amarapadavivrti>
<Amarapadaparijata><AK.02.06.088-89>
kambugrīvā trirekhā sā . rekhātrayāṅkitā grīvā kambugrīveti kathyate . avaṭuḥ—kṛkāṭikā . śiraḥpaścādgartanāmāni . ‘peḍatala’ . sāvaṭurityakārapūrvapadavyavahitaḥ . ‘ghāṭāpyavaṭuraklībe’ iti vaijayantī (pṛ. 180, ślo. 85) .. vaktrāsye—lapanaṃ mukham . mukhanāmāni .
‘ko viṣvaṇan muhyati naktamāsye’ . tadupalakṣitasamudāye'pi prapañcitam . ‘ambhojamiva vaktraṃ te tava vaktramivāmbujam’ . iti .. 88 .. </Amarapadaparijata>
%%p. 02.419
AK.02.06.089cd klībe ghrāṇaṃ gandhavahā ghoṇā nāsā ca nāsikā .. 89 ..
AK.02.06.090ab oṣṭhādharau tu radanacchadau daśanavāsasī .
<Amarapadavivrti ><AK.02.06.089-90>
klība iti—jighrati aneneti ghrāṇam . ‘ghrā gandhopādāne’ . gandhaṃ vahatīti gandhavahā . ‘vaha prāpaṇe’ . ghuṇati bhramati gandhagrahaṇāya ghoṇā . ‘ghuṇa bhramaṇe’ . nāsate śabdāyate nāsā . nāsikā ca . ‘ṇāsṛ śabde’ . nāsikānāmāni .. uṣyate uṣṇāhāreṇa dahyate oṣṭhaḥ . ‘uṣa dāhe’ . adhobhavatvāt adharaḥ . radanāḥ chādyante'nena radanacchadaḥ . ‘chada apavāraṇe’ . daśanācchādakatvena vāsaḥsāmyād daśanavāsaḥ . daśanaṃ vasyate vā . ‘vasa ācchādane’ . oṣṭhadvayanāmāni .. 89 .. </Amarapadavivrti>
<Amarapadaparijata><AK.02.06.089-90>
klībe ghrāṇaṃ—ca nāsikā . nāsikānāmāni . nāsānāsikāśabdayoḥ pratyayabhedād bhedapāṭhaḥ . vaijayantyāmapi tathaiva paṭhitam (pṛ. 180, ślo. 91)
‘klībe nakuṭakaṃ ghrāṇaṃ ghoṇā nāsā vighūṇikā
śiṅghāṇī nāsikā cātha dhamanau nāsikāpuṭau ..’
oṣṭhādhare—daśanavāsasī . oṣṭha iti uparitanadantavāsaḥ, adhara ityadhastanadantavāsaḥ . tau dvāvapi radanacchadau dantavāsasī ca syātām . oṣṭhādharau tu radanacchadau daśanavāsasī iti kecit paṭhanti . tatpāṭhe sarvāṇi paryāyapadāni . ‘adharo dantacchada oṣṭha ucyate dantavāsaśca’ iti halāyudhaḥ (a. mā. 2. 369) .. 89 .. </Amarapadaparijata>
%%p. 02.420
AK.02.06.090cd adhastāccibukaṃ gaṇḍau kapolau tatparo hanuḥ .. 90 ..
AK.02.06.091ab radanā daśanā dantā radāstālu tu kākudam .
<Amarapadavivrti ><AK.02.06.090-91>
adhastāditi—cīyate tvaṅmāṃsāsthyādibhiriti cibukam . ‘ciñcayane’ . cīvyate vā . ‘cīvṛ ādānasaṃvaraṇayoḥ’ . adharoṣṭhādadhaḥstitāṅgasya nāma .. gaṇḍati vadanasya ekadeśo bhavati gaṇḍaḥ . ‘gaḍi vadanaikadeśe’ . kampate bhakṣaṇasamaye calatīti kapolaḥ . ‘kapi calane’ . cibukasya vāmadakṣiṇabhāgayorūrdhvabhāganāmanī .. hanti caṇakādikamiti hanuḥ . ‘hana hiṃsāgatyoḥ’ . pūrvoktayoḥ kapolayoḥ paścādbhāganāma .. radyante bhakṣyāṇi ebhiriti radanāḥ . radāśca . ‘rada vilekhane’ . daśanti stryadharamebhiriti daśanāḥ . ‘daṃśa daśane’ . damyate bhakṣyamebhiriti dantāḥ . ‘damu upaśame’ . dantanāmāni .. talati pratitiṣṭhati dagdhaśeṣamatreti tālu . ‘tala pratiṣṭhāyām’ . kākuṃ dhvaniviśeṣaṃ dadātīti kākudam . ‘dāṇ dāne’ . tālunāmanī .. 90 .. </Amarapadavivrti>
<Amarapadaparijata><AK.02.06.090-91>
adhastāccibukam . saṃnidhisāmarthyād oṣṭhasyādhobhāgaścibukaṃ syāt . ‘oṣṭhasyādhastu cibukaṃ cībukaṃ cubukaṃ ca tat’ iti vaijayantī (pṛ. 180, ślo. 87) .. gaṇḍau kapolau . gaṇḍasthalanāmanī . cibukasavyāpasavyabhāganāmanī . tatparo hanuḥ . tayoruparibhāgo hanuḥ syāt . keṣāṃcid gaṇḍa eva hanuḥ . ‘gaṇḍo gallaḥ kapolaśca hanustulyārthavācakāḥ’ iti halāyudhaḥ (a. mā. 2. 367) .. radanāḥ—radāḥ . dantanāmāni .. anuktam—‘rājadantā madhyadantāḥ’ . madhyamadantā rājadantāḥ syuḥ . ‘daṃṣṭrā dāḍhāśca pārśvayoḥ’ . teṣāṃ pārśvasthadantā daṃṣṭrā dāḍhāścetyucyante . tālu—kākudam . tāluno nāma . ‘davaḍalu’ .. 90 .. </Amarapadaparijata>
%%p. 02.421
AK.02.06.091cd rasajñā rasanā jihvā prāntāvoṣṭhasya sṛkkiṇī .. 91 ..
AK.02.06.092ab lalāṭamalikaṃ godhirūrdhve dṛgbhyāṃ bhruvau striyau .
<Amarapadavivrti ><AK.02.06.091-92>
rasajñeti—rasaṃ jānātīti rasajñā . ‘jñā avabodhane’ . rasyate'nayā raso rasanā . ‘rasa āsvādane’ . hvayati rasavadvastu jihvā . ‘hveñ spardhāyāṃ śabde ca’ . jihvānāmāni .. lālāṃ sṛjatīti sṛkkiṇī . sṛkkaṃ, sṛkki, sṛkkaṇī sṛkkiṇīti bahavaḥ pāṭhāḥ . ‘sṛja visarge’ . oṣṭhaprāntanāma .. lalantaścalanto'ṭantyalakā atreti lalāṭam . ‘aṭa gatau’ . alyate tilakeneti alikam . ‘ala bhūṣaṇādau’ . gudhyate uṣṇīpeṇeti godhiḥ . ‘gudha pariveṣṭane’ . lalāṭanāmāni .. ūrdhvamadhaśca bhramatīti bhrūḥ . ‘bhramu calane’ . dṛgbhyāmūrdhvabhāganāma .. 91 .. </Amarapadavivrti>
<Amarapadaparijata><AK.02.06.091-92>
rasajñā—jihvā . jihvānāmāni . prāntāvoṣṭhasya sṛkkiṇī . oṣṭhasya prāntau sṛkkiṇī syātām . ‘śelivelu’ . lalāṭaṃ—godhiḥ . ‘bhālo niṭālaṃ niṭalam’ . etāni ca .. ūrdhve dṛgbhyāṃ—striyām . dṛgbhyāmuparigataromalekhe bhruvau syātām . he bhrūḥ . ‘neyaṅuvaṅsthānāvastrī’ (1. 4. 4) iti nadīsaṃjñā na bhavati .
‘alabhyaśokābhibhaveyamākṛtirvimānanā subhru kutaḥ piturgṛhe’ .
(ku. saṃ. 5. 43) ityatra bahuvrīhivaśād bhavati . saṃbuddhau tu nadībhāvaṃ bruvate saugatottamāḥ . ‘śleṣmātakabhruvastadvadaruṇaṃ sutanorapi’ iti .. 91 .. </Amarapadaparijata>
%%p. 02.421
AK.02.06.092cd kūrcamastrī bhruvormadhyaṃ tārakākṣṇaḥ kanīnikā .. 92 ..
AK.02.06.093ab locanaṃ nayanaṃ netramīkṣaṇaṃ cakṣurakṣiṇī .
AK.02.06.093cd dṛgdṛṣṭī cāśru netrāmbu rodanaṃ cāsramasru ca .. 93 ..
<Amarapadavivrti ><AK.02.06.092-93>
kūrcamiti—kocati bhrūromāṇi pratiṣṭannāti kūrcam . ‘kuca samparcanakauṭilyapratiṣṭambhavilekhaneṣu’ . bhrūmadhyanāma .. tārayati tama iti tārakā . ‘tṝ plavanataraṇayoḥ’ . kanati prakāśayati sarvaṃ kanīnikā . ‘kanī dīptikāntigatiṣu’ . akṣṇormadhyagatanīlatārakānāmanī .. locyate'neneti locanam . ‘locṛ darśane’ . nīyate ālokamaneneti nayanam . netraṃ ca . ‘ṇīñ prāpaṇe’ . īkṣyate'neneti īkṣaṇam . ‘īkṣa darśane’ . caṣṭe ācaṣṭe vastusvarūpaṃ cakṣuḥ . sāntaḥ . ‘cakṣiṅ vyaktāyāṃ vāci’ . akṣṇoti yāti dūramiti akṣi . ‘akṣū vyāptau’ . ikārāntanapuṃsakaliṅgamidam . paśyantyanayā dṛk . dṛṣṭiśca . ‘dṛśir prekṣaṇe’ . netranāmāni .. aśnute kapolamiti aśru . ‘aśū vyāptau’ . rudyate'nena rodanam . ‘rudir aśruvimocane’ . asyate kṣipyate'sram . asru ca . ‘asu kṣepaṇe’ . netrāmbunāmāni .. 92-3 .. </Amarapadavivrti>
<Amarapadaparijata><AK.02.06.092-93>
kūrcamastrī—madhyam . bhrūmadhyaṃ kūrcaṃ syāt . tārakā—kanīnikā . akṣimadhyanāmanī . ‘nakṣatre cākṣimadhye ca tārakaṃ tārakāpi ca’ iti śāśvataḥ (ane. sa. pṛ. 37, ślo. 420) .. locanaṃ—dṛgdṛṣṭī ca . netranāmāni .. aśru—cāsramasru ca . netrajalanāmāni .. anuktam—‘vallu locanalomni syāt’ . netralomni valluśabdaḥ syāt . ‘vartanī locanacchade’ . netrapatre vartanī syāt . ‘kanureppa’ .. 92-3 .. </Amarapadaparijata> 94
%%p. 02.422
AK.02.06.094ab apāṅgau netrayorantau kaṭākṣo'pāṅgadarśane .
AK.02.06.094cd karṇaśabdagrahau śrotraṃ śrutiḥ strī śravaṇaṃ śravaḥ .. 94 ..
AK.02.06.095ab uttamāṅgaṃ śiraḥ śīrṣaṃ mūrdhā nā mastako'striyām .
<Amarapadavivrti ><AK.02.06.094-95>
apāṅgāviti—aṅgāt nāsikākhyād apakṛṣṭau apāṅgau . netrāñcalanāma .. kaṭe netrabāhyāṅge'kṣidarśanamasya kaṭākṣaḥ . apāṅgadarśananāma .. kīryate'tra śabda iti karṇaḥ . ‘kṝ vikṣepe’ . śabdasya graho'neneti śabdagrahaḥ . śrūyate'nena śabda iti śrotram . śrutiḥ . śravaṇam . śravaśca . sānto'yam . ‘śru śravaṇe’ . karṇanāmāni .. uttamaṃ ca tadaṅgaṃ ca uttamāṅgam . śīryate jarāparipākādineti śiraḥ . sāntaḥ . śīrṣaṃ ca . ‘śṝ hiṃsāyām’ . mūrcchati garvādunnato bhavatīti mūrdhā . ‘mūrcchā mohasamucchrāyayoḥ’ . masyati kaṭhinatvena pariṇamatīti mastakaḥ . ‘masī pariṇāme’ . śironāmāni .. 94 .. </Amarapadavivrti>
<Amarapadaparijata><AK.02.06.094-95>
apāṅgo netrayorantau . netrāntau apāṅgau bhavataḥ . ‘kaḍakannu’ . kaṭākṣo'pāṅgadarśane . netrāntavīkṣaṇaṃ kaṭākṣaḥ syāt . ‘kaṭākṣaḥ kekarāpāṅgau’ iti keṣāṃcidapāṅgamātrārthaḥ . apāṅgavīkṣitaṃ kākṣaḥ . kaṭākṣo'kṣivikūṇanamiti keṣāṃcidapāṅgadarśanārthaḥ . karṇaśabdagrahau—śravaḥ . śravaḥ sāntaḥ . karṇanāmāni . śrutiśabdavyavadhānaṃ śravaṇaśabdasya liṅgavyabhicārasūcanārtham . ‘āsyeṣu jihvā hṛdayeṣu hastānaṃseṣu śūrāḥ śravaṇān pṛṣatkaiḥ’ . iti rāghavapāṇḍavīyam (dvisaṃ. 16. 26) .. uttamāṅgaṃ—mastako'striyām . śironāmāni .. 94 .. </Amarapadaparijata>
%%p. 02.423
AK.02.06.095cd cikuraḥ kuntalo vālaḥ kacaḥ keśaḥ śiroruhaḥ .. 95 ..
AK.02.06.096ab tadvṛnde kaiśikaṃ kaiśyamalakāścūrṇakuntalāḥ .
<Amarapadavivrti ><AK.02.06.095-96>
cikura iti—cīyata ekatra cikuraḥ . ‘ciñ cayane’ . dairdhyāt kuntākāraṃ lātīti kuntalaḥ . ‘lā ādāne’ . valyate puṣpādinā vālaḥ . ‘vala saṃvaraṇe’ . kacyate badhyate kacaḥ . ‘kaca bandhane’ . ke śirasi śete vartate keśaḥ . śirasi rohatīti śiroruhaḥ . ‘ruha bījajanmani prādurbhāve ca’ . śiroruhanāmāni .. keśānāṃ samūhaḥ kaiśikam . kaiśyaṃ ca . keśavṛndanāmanī .. alyanta ityalakāḥ . ‘ala bhūṣaṇādau’ . cūrṇāḥ kuṭilāḥ kuntalāḥ cūrṇakuntalāḥ . cūrṇayogyakuntalanāma .. 95 ..</Amarapadavivrti>
<Amarapadaparijata><AK.02.06.095-96>
cikuraḥ—śiroruhaḥ . śiraḥkeśanāmāni . cikuraśabdaḥ kakāramadhyo hakāramadhyaśca syāt . ‘kuntalā mūrdhajāḥ prasthāścikurāścihurāḥ kacāḥ’ iti śrībhojaḥ .. tadvṛnde—kaiśyam . keśasamūhanāmanī .. alakāścūrṇakuntalāḥ . kuṭilakeśanāmanī . ‘svabhāvavakrāṇyalakāni tāsām’ iti bhāraviḥ .. 95 .. </Amarapadaparijata>
%%p. 02.424
AK.02.06.096cd te lalāṭe bhramarakāḥ kākapakṣaḥ śikhaṇḍakaḥ .. 96 ..
AK.02.06.097ab kabarī keśaveśo'tha dhammillaḥ saṃyatāḥ kacāḥ .
<Amarapadavivrti ><AK.02.06.096-97>
ta iti—bhramarapratikṛtiryeṣāmastīti bhramarakāḥ . lalāṭasthālakanāma .. kārṣṇyacāñcalyābhyāṃ kākapakṣasāmyāt kākapakṣaḥ . śirasi khaṇḍatayā vartata iti śikhaṇḍakaḥ . bālaśikhānāmanī .. kaṃ śiro vṛṇotīti kabarī . ‘vṛñ varaṇe’ . keśānāṃ saṃniveśaḥ keśaveśaḥ . ‘viśa praveśane’ . keśaracanāviśeṣanāmanī .. saṃyatāḥ baddhāḥ keśāḥ dhammilla ityucyate . dhamityavyayam, mūrdhādhaḥ ūrdhvaṃ vā milyate dhammillaḥ . ‘mila śleṣaṇe’ . dṛḍhasaṃyatakacanāma .. 96 .. </Amarapadavivrti>
<Amarapadaparijata><AK.02.06.096-97>
te lalāṭe bhramarakāḥ . lalāṭaśritakuṭilakeśāḥ bhramarakāḥ syuḥ . bhramarālakāśca syuḥ . ‘te lalāṭe bhramarakāḥ kurulāḥ bhramarālakāḥ’ iti vaijayantī (pṛ. 181, ślo. 99) .. kākapakṣaḥ śikhaṇḍakaḥ . bālakacūlikānāmanī . ‘cippakuṃpaṭlu’ .. kabarī keśaveśaḥ . saṃkucitabaddhakeśavinyāsaḥ kabarī syāt . ‘koppu’ . atha dhammillaḥ—kacāḥ . saṃyatāḥ keśā dhammillaḥ syāt . anuktam—‘turumbo mālyādigarbhaḥ’ . sragādigarbhakeśavinyāsasturumbaḥ syāt .. 96 .. </Amarapadaparijata>
%%p. 02.424
AK.02.06.097cd śikhā cūḍā keśapāśī vratinastu jaṭā saṭā .. 97 ..
AK.02.06.098ab veṇipraveṇī śīrṣaṇyaśirasyau viśade kace .
<Amarapadavivrti ><AK.02.06.097-98>
śikheti—śākhate vyāpnotīti śikhā . ‘śākhṛ vyāptau’ . śete śirasi vā . ‘śīṅ svapne’ . culyate cālyate vāyuneti cūḍā . ‘cuḍa saṃvaraṇe samucchrāye ca’ . keśapāśo'trāstīti keśapāśī . śikhānāmāni .. jaṭati saṃghībhavatīti jaṭā . ‘jaṭa saṃghāte’ . saṭatīti saṭā . ‘ṣaṭa avayave’ . vratiśikhānāmanī .. veti nirmalatvena śobhata iti veṇiḥ . veṇī vā . praveṇiśca . praveṇī vā . ‘vī gativyāptiprajanakāntyasanakhādaneṣu’ . veṇatīti vā . ‘veṇṛ gatijñānacintāniśāmanavāditragrahaṇeṣu’ . śirasi bhavaḥ śīrṣaṇyaḥ . śirasyaśca . nirmalakacanāmāni .. 97 .. </Amarapadavivrti>
<Amarapadaparijata><AK.02.06.097-98>
śikhā—keśapāśī . śikhānāmāni .. vratinastu—saṭā . jaṭānāmanī .. tuśabdasthāne sāśabdaṃ kecidabhiṣecayanti .. veṇiḥ praveṇiḥ . sarpākāratayā saṃbaddhastrījaṭānāmāni .. strītvābhivyaktyarthaṃ veṇipraveṇīti kecit paṭhanti .. śīrṣaṇyaśirasyau—kace . snānādisaṃskāravatkeśanāmanī .. 97 .. </Amarapadaparijata>
%%p. 02.425
AK.02.06.098cd pāśaḥ pakṣaśca hastaśca kalāpārthāḥ kacātpare .. 98 ..
AK.02.06.099ab tanūruhaṃ roma loma tadvṛddhau śmaśru puṃmukhe .
<Amarapadavivrti ><AK.02.06.098-99>
pāśa iti—pāśaḥ pakṣaḥ hastaḥ—ete śabdāḥ kacaparyāyāt pare vartamānā bāhulyārthā bhavanti . yathā—keśapāśaḥ, keśapakṣaḥ, keśahastaḥ, cikurapāśaḥ, cikurapakṣaḥ, cikurahastaḥ ityādi . pāśyata iti pāśaḥ . ‘paśa bandhe’ . pakṣyate parigṛhyate pakṣaḥ . ‘pakṣa parigrahe’ . hasyate hastaḥ . tanvāṃ rohatīti tanūruham . tanuruhaṃ vā . rohatīti roma . loma ca . nāntāvetau . tanūruhakeśanāmāni .. puṃmukhaṃ śrayate śmaśru . ‘śriñ sevāyām’ . puṃmukhe vṛddhiṃgataromanāma .. 98 .. </Amarapadavivrti>
<Amarapadaparijata><AK.02.06.098-99>
pāśaḥ—kacātpare . kacaparyāyātpare pāśapakṣahastaśabdāḥ vikīrṇakaiśyārthāḥ . ‘caturamavakirantyāḥ keśapāśaṃ karāgraiḥ’ iti . tanūruhaṃ—loma . vapurlomanāmāni .. tadvṛddhaṃ—puṃmukhe . puruṣasya mukhe pravṛddhaṃ roma śmaśru syāt . ‘gaḍḍaṃ mīsālu’ . ‘śmaśruśvaśuraśvaśrūśiṃśapā’ iti varṇanirdeśanāyāṃ dvitālavyeṣu paṭhitam .. 98 .. </Amarapadaparijata>
%%p. 02.426
AK.02.06.099cd ākalpaveṣau nepathyaṃ pratikarma prasādhanam .. 99 ..
AK.02.06.100ab daśaite triṣvalaṃkartālaṃkariṣṇuśca maṇḍitaḥ .
AK.02.06.100cd prasādhito'laṃkṛtaśca bhūṣitaśca pariṣkṛtaḥ .. 100 ..
<Amarapadavivrti ><AK.02.06.099-100>
ākalpa iti—ākalpyate śarīraśobhā anenetyākalpaḥ . ‘kṛpū sāmarthye’ . veveṣṭi śobhāmiti veṣaḥ . ‘viṣlṛ vyāptau’ . veśa iti vā pāṭhaḥ . netrayoḥ pathyaṃ nepathyam . vastrālaṃkāramālyādikṛtaśobhātiśayanāmāni .. pratyaṅgaṃ kriyate pratikarma . pratigatam aṅgaprāptaṃ karma vā . prasādhyate'ṅgamanena prasādhanam . ‘sādha saṃsiddhau’ . ete tilakapatraracanādernāmanī .. ākalpādiprasādhanāntāni naisargikāṅgaśobhātiriktakṛtrimāṅgaśobhāyā nāmānīti kecit .. daśaite triṣu . alaṃkartā alaṃkariṣṇurityādayaḥ rociṣṇvantā daśaparyāyāḥ triṣu liṅgeṣu vartante . alaṃkarotīti alaṃkartā . alaṃkartuṃ śīlamasyāstīti alaṃkariṣṇuḥ . alaṃkārakarturnāmanī . maṇḍyate bhūṣyate sma maṇḍitaḥ . ‘maḍi bhūṣāyām’ . prasādhyate sma prasādhitaḥ . ‘sādha saṃsiddhau’ . alaṃkriyate sma alaṃkṛtaḥ . bhūṣyate sma bhūṣitaḥ . pariṣkriyate'laṃkriyate sma pariṣkṛtaḥ . alaṃkārakṛtaśobhāvato nāmāni .. 99-100 .. </Amarapadavivrti>
<Amarapadaparijata><AK.02.06.099-100>
ākalpaveṣo—prasādhanam . alaṃkaraṇanāmāni .. majjanānulepanamālyavastrābharaṇaistat pañcavidham . ‘dveṣarahitamapi sadveṣa’miti kumāracarite veṣaḥ . ‘gṛhamātre ca nepathye veśo veśyāgṛhe'pi ca’ . iti rabhasakośapāṭhāt veśaḥ .. daśaite triṣu . alaṃkartetyādirociṣṇvantāḥ daśa paryāyāḥ triṣu liṅgeṣu bhavanti .. 99-100 .. </Amarapadaparijata>
%%p. 02.426
AK.02.06.101ab vibhrāḍ bhrājiṣṇurociṣṇū bhūṣaṇaṃ syādalaṃkriyā .
AK.02.06.101cd alaṃkārastvābharaṇaṃ pariṣkāro vibhūṣaṇam .. 101 ..
AK.02.06.102ab maṇḍanaṃ cātha mukuṭaṃ kirīṭaṃ puṃnapuṃsakam .
<Amarapadavivrti ><AK.02.06.101-2>
vibhrāḍiti—viśeṣeṇa bhrājate vibhrāṭ . bhrājituṃ śīlamasyāstīti bhrājiṣṇuḥ . ‘bhrājṛ dīptau’ . viśeṣeṇa rocate rociṣṇuḥ . ‘ruca dīptau’ . bhūṣitatvena śobhamānasya nāmāni .. bhūṣā bhūṣaṇam . alaṃkaraṇam alaṃkriyā . alaṃkaraṇavyāpāranāmanī .. alaṃkriyate'nena alaṃkāraḥ . ā samantāt bhriyate ābharaṇam . ‘bhṛñ bharaṇe’ . pariṣkriyate'nena pariṣkāraḥ . viśeṣeṇa bhūṣyate'nena vibhūṣaṇam . ‘bhūṣa alaṃkāre’ . maṇḍyate'neneti maṇḍanam . ‘maḍi bhūṣāyām’ . makuṭādibhūṣaṇamātrasya nāmāni .. mukhe lalāṭopari kuṭyate badhyate mukuṭam . ‘kuṭa kauṭilye’ . makuṭamiti vā pāṭhaḥ . kīryate lalāṭopari kṣipyate kirīṭam . ‘kṝ vikṣepe’ . kirīṭanāmanī .. 101 .. </Amarapadavivrti>
<Amarapadaparijata><AK.02.06.101-2>
vibhrāṭ—rociṣṇuḥ . alaṃkṛtatvena śobhamānasya nāmāni .. bhūṣaṇaṃ—alaṃkriyā . bhūṣaṇavyāpāranāmanī .. alaṃkāraḥ—maṇḍanaṃ ca . hārādyalaṃkāranāmāni .. atha makuṭaṃ puṃnapuṃsakam . mukuṭaṃ kirīṭaṃ puṃnapuṃsakamiti kvacit pāṭhaḥ . makuṭanāmāni .. puṃnapuṃsakaśabda ubhayaviśeṣaṇam . ‘mauliḥ koṭīra uṣṇīṣaṃ kirīṭaṃ makuṭo'striyām’ iti vaijayantī (pṛ. 169, ślo. 135) .. 101 .. </Amarapadaparijata>
%%p. 02.427
AK.02.06.102cd cūḍāmaṇiḥ śiroratnaṃ taralo hāramadhyagaḥ .. 102 ..
AK.02.06.103ab vālapāśyā pāritathyā patrapāśyā lalāṭikā .
<Amarapadavivrti ><AK.02.06.102-3>
cūḍāmaṇiriti—cūḍāyāṃ maṇiḥ cūḍāmaṇiḥ . śirasi ratnaṃ śiroratnam . śiromaṇināmanī .. prabhayā tamastarati laṅghayatīti taralaḥ . ‘tṝ plavanataraṇayoḥ’ .. hāramadhyagataratnanāma .. vālapāśe keśapāśe sādhvī vālapāśyā . keśapāśasya paritaḥ sarvataḥ tathā bhavati śobhate pāritathyā . keśapāśaśobhārthaṃ sthūlamuktāmayavalayanāmanī .. patrākāre lalāṭe paśyata iti patrapāśyā . ‘paśa bandhane’ . lalāṭe bhavā bhūṣā lalāṭikā . phālalambiprālambamuktāpīḍanāmanī .. 102 .. </Amarapadavivrti>
<Amarapadaparijata><AK.02.06.102-3>
cūḍāmaṇiḥ śiroratnam . cūḍāmaṇināmanī .. taralo—madhyagaḥ . hāramadhyamaṇiḥ taralaḥ syāt . ‘hāramadhyasthitaṃ ratnaṃ taralaṃ nāyakaṃ viduḥ’ iti halāyudhaḥ (a. mā. 2. 409) .. vālapāśyā—pāritathyā . keśālaṃkāranāmanī .. patrapāśyā lalāṭikā . lalāṭālaṃkāranāmanī .. 102 .. </Amarapadaparijata>
%%p. 02.428
AK.02.06.103cd karṇikā tālapatraṃ syāt kuṇḍalaṃ karṇaveṣṭanam .. 103 ..
AK.02.06.104ab graiveyakaṃ kaṇṭhabhūṣā lambanaṃ syāllalantikā .
<Amarapadavivrti ><AK.02.06.103-4>
karṇiketi—karṇasyālaṃkāraḥ karṇikā . tālasya patraṃ tālapatram . karṇapatranāmanī .. kuṇḍavad vṛttatvāt kuṇḍalam . kuṇḍavyutpattiryathā—kuṇḍyate nairantaryeṇa dahyate kuṇḍam . ‘kuḍi dāhe’ . karṇabhūṣaṇanāma .. karṇau veṣṭate karṇaveṣṭanam . ‘veṣṭa veṣṭane’ . strīpuruṣayoḥ karṇabhūṣaṇanāmanī .. grīvāyāṃ bhavo'laṃkāro graiveyakam . kaṇṭhasya bhūṣā kaṇṭhabhūṣā . kaṇṭhabhūṣaṇanāmanī .. lambate lambanam . lambamānaṃ vā . ‘lavi avasraṃsane’ . lalati vilasati lalantikā . ‘lala vilāse’ . haimapaṭṭādigraiveya kāṇḍalambimaṇividrumādikṛtatrisarādimaṇḍananāmanī .. 103 .. </Amarapadavivrti>
<Amarapadaparijata><AK.02.06.103-4>
karṇikā—syāt . karṇapatranāmanī . ‘caulāku’ .. karṇapūratāṭaṅkādayastadviśeṣāḥ . ‘karṇapūrastu puṣpādyaistāḍaṅgo dantakādibhiḥ’ iti vaijayantī (pṛ. 169, ślo. 134) .. kuṇḍalaṃ karṇaveṣṭanam . kuṇḍalanāma .. graiveyakaṃ kaṇṭhabhūṣā . kaṇṭhābharaṇaṃ sarvaṃ graiveyakaṃ syāt . ‘grīvālaṃkaraṇaṃ sarvaṃ graiveyakamitīṣyate’ iti halāyudhaḥ (a. mā. 2. 403) . ‘kulakukṣigrīvābhyaḥ śvāsyalaṃkāreṣu’ (4. 2. 96) ityalaṃkārārthe ḍhakañ . ‘grīvābhyo'ṇ ca’ iti ḍhañ (4. 3. 57) arthāntare . ‘grīvābandhanarajjau tu graivaṃ graiveyamityapi’ iti vaijayantī .. lambanaṃ—lalantikā . lambananāmanī .. 103 .. </Amarapadaparijata>
%%p. 02.429
AK.02.06.104cd svarṇaiḥ prālambikāthoraḥsūtrikā mauktikaiḥ kṛtā .. 104 ..
AK.02.06.105ab hāro muktāvalī devacchando'sau śatayaṣṭikaḥ .
<Amarapadavivrti ><AK.02.06.104-5>
svarṇairiti—svarṇaiḥ kṛtā lalantikā prālambiketyucyate . prakarṣeṇa ālambate prālambikā . ‘lavi śabde'vasraṃsane ca’ . dorādyākṛtyā svarṇakṛtagrīvāvalambilalantikānāma .. sīvyate'nena muktādikamiti sūtrikā . ‘ṣivu tantusaṃtāne’ . urasi sūtrikā uraḥsūtrikā . pūrvoktasyaiva muktāmayasya nāma .. hriyate cittamanena hāraḥ . ‘hṛñ haraṇe’ . muktānām āvalī muktāvalī . muktāhāranāma .. devānāmapi cittaṃ candayati āhlādayatīti devacchandaḥ . ‘cadi āhlādane’ . śatasarahāranāma .. 104 .. </Amarapadavivrti>
<Amarapadaparijata><AK.02.06.104-5>
svarṇaiḥ prālambikā . hemalambanaṃ prālambikā syāt . athoraḥsūtrikā—kṛtā . muktāmaṇibhiḥ kṛtā uraḥsūtrikā syāt . hāro muktāvalī . hāranāmanī .. ‘hārā muktāvalī hāraḥ’ iti strīliṅgapuṃlliṅgayo rabhasaḥ . devacchando—śatayaṣṭikaḥ . śatayaṣṭihāraḥ devacchandaḥ syāt .. 104 .. </Amarapadaparijata>
%%p. 02.429
AK.02.06.104cd svarṇaiḥ prālambikāthoraḥsūtrikā mauktikaiḥ kṛtā .. 104 ..
AK.02.06.105ab hāro muktāvalī devacchando'sau śatayaṣṭikaḥ .
<Amarapadavivrti ><AK.02.06.104-5>
svarṇairiti—svarṇaiḥ kṛtā lalantikā prālambiketyucyate . prakarṣeṇa ālambate prālambikā . ‘lavi śabde'vasraṃsane ca’ . dorādyākṛtyā svarṇakṛtagrīvāvalambilalantikānāma .. sīvyate'nena muktādikamiti sūtrikā . ‘ṣivu tantusaṃtāne’ . urasi sūtrikā uraḥsūtrikā . pūrvoktasyaiva muktāmayasya nāma .. hriyate cittamanena hāraḥ . ‘hṛñ haraṇe’ . muktānām āvalī muktāvalī . muktāhāranāma .. devānāmapi cittaṃ candayati āhlādayatīti devacchandaḥ . ‘cadi āhlādane’ . śatasarahāranāma .. 104 .. </Amarapadavivrti>
<Amarapadaparijata><AK.02.06.104-5>
svarṇaiḥ prālambikā . hemalambanaṃ prālambikā syāt . athoraḥsūtrikā—kṛtā . muktāmaṇibhiḥ kṛtā uraḥsūtrikā syāt . hāro muktāvalī . hāranāmanī .. ‘hārā muktāvalī hāraḥ’ iti strīliṅgapuṃlliṅgayo rabhasaḥ . devacchando—śatayaṣṭikaḥ . śatayaṣṭihāraḥ devacchandaḥ syāt .. 104 .. </Amarapadaparijata>
%%p. 02.429
AK.02.06.105cd hārabhedā yaṣṭibhedād gucchagucchārdhagostanāḥ .. 105 ..
AK.02.06.106ab ardhahāro māṇavaka ekāvalyekayaṣṭikā .
AK.02.06.106cd saiva nakṣatramālā syāt saptaviṃśatimauktikaiḥ .. 106 ..
<Amarapadavivrti ><AK.02.06.105-6>
hārabhedā iti—yaṣṭisaṃkhyābhedāt gucchādayo hārabhedā bhavanti . dairghyāt guhyasthānaṃ chādayatīti gucchaḥ . gūhati sāraiḥ saṃvṛṇotīti vā . dvātriṃśatsarahāranāma .. gucchasya ardhaḥ gucchārdhaḥ . ṣoḍaśasarahāranāma .. gostana iva nābheradhovartamānatvād gostanaḥ . catvāriṃśatsarahāranāma .. devacchandasyārdhatvād ardhahāraḥ . sarairitarebhyo'lpatvāt māṇavakaḥ . viṃśatisarahāranāma .. nakṣatrapaṅktiriva saṃkhyayā rājata iti nakṣatramālā . saptaviṃśatisthūlamauktikakṛtahāranāma .. 105-6 .. </Amarapadavivrti> 101
<Amarapadaparijata><AK.02.06.105-6>
hārabhedāḥ—māṇavakaḥ . gucchādayaḥ śatādūnayaṣṭikahārabhedāḥ . tathā coktam—
‘devacchandaḥ śataṃ sāṣṭamindracchandaḥ sahasrakam .
tasyārdhaṃ vijayacchando hārastvaṣṭottaraṃ śatam ..
ardhaṃ raśmikalāpo'sya dvādaśastvardhamāṇavaḥ .
dvirdvādaśo'rdhe guccho'tha pañca hāraḥ phalaṃ latā ..
ardhahāraścatuḥṣaṣṭirgucchamāṇavamandarāḥ .
api gostanagopucchāvardhamardhaṃ yathottaram ..’
iti . ekāvalyekayaṣṭikā . ekayaṣṭirhāra ekāvalī syāt . saiva nakṣatramālā—mauktikā . saptaviṃśatisaṃkhyākairmauktikaiḥ kṛtā ekāvalī nakṣatramālā syāt . anuktam—‘maṇibhirmaṇisopānaścāṭukāraśca kānakaiḥ’ . haimairmaṇibhiḥ kṛtā ekāvalī maṇisopānaścāṭukāraśca syāt .. 105-6 .. </Amarapadaparijata>
%%p. 02.430
AK.02.06.107ab āvāpakaḥ pārihāryaḥ kaṭako valayo'striyām .
AK.02.06.107cd keyūramaṅgadaṃ tulye aṅgulīyakamūrmikā .. 107 ..
AK.02.06.108ab sākṣarāṅgulimudrā sā kaṅkaṇaṃ karabhūṣaṇam .
<Amarapadavivrti ><AK.02.06.107-8>
āvāpaka iti—ā upyate kṣipyate maṇibandhoparīti āvāpakaḥ . ‘ḍuvap bījatantusaṃtāne’ . parito harantyaneneti parihāro hastaḥ, tatra vartata iti pārihāryaḥ . kaṭatyāvṛṇoti hastamiti kaṭakam . ‘kaṭa varṣāvaraṇayoḥ’ . valate hastamiti valayaḥ . ‘vala saṃvaraṇe saṃcaraṇe ca’ . maṇibandhoparivihitālaṃkaraṇanāmāni . ke bhujaśiraḥsamīpe yauti tiṣṭhatīti keyūram . ‘yu miśraṇe’ . aṅgaṃ bhujapradeśaṃ ghātād dayate'ṅgadam . ‘deṅ rakṣaṇe’ . bāhumūlādadhodhāryālaṃkāranāmanī .. aṅgulīṣu bhavam aṅgulīyakam . aṅgulerupari ūrmivad vartate ūrmikā . aṅgulībhūṣaṇasya nāmanī .. mudrā viśvāsasthānaṃ, tadyogyānyakṣarāṇi santyatreti aṅgulimudrā . akṣaracihnitormikānāma .. kaṅkate maṇibandhopari saratīti kaṅkaṇam . ‘kaki gatau’ . karabhūṣaṇanāma .. 107 .. </Amarapadavivrti>
<Amarapadaparijata><AK.02.06.107-8>
āvāpakaṃ pārihāryaṃ kaṭakaṃ valayo'striyām . kaṭakanāmāni . ‘kaḍiyamu’ keyūramaṅgadaṃ tulye . vāmāṅgadanāmanī . ‘bāhupuli’ . aṅgulīyakamūrmikā . aṅgulyābharaṇanāmanī . sākṣarāṅgulimudrā sā . akṣarāṅkitamaṅgulyābharaṇamaṅgulimudrā syāt . kaṅkaṇaṃ karabhūṣaṇam . muktāpravālādibhiḥ protaṃ prakoṣṭhābharaṇaṃ kaṅkaṇaṃ syāt . ‘cekaṭṭam’ . ‘kaṅkaṇaṃ hastasūtraṃ ca viduḥ pratisaraṃ budhāḥ’ iti halāyudhaḥ (a. mā. 2. 403) .. 107 .. </Amarapadaparijata>
%%p. 02.432
AK.02.06.108cd strīkaṭyāṃ mekhalā kāñcī saptakī raśanā tathā .. 108 ..	
AK.02.06.109ab klībe sārasanaṃ cātha puṃskaṭyāṃ śṛṅkhalaṃ triṣu .
<Amarapadavivrti ><AK.02.06.108-9>
strīkaṭyāmiti—mīyate prakṣipyate kaṭyāmiti mekhalā . ‘ḍumiñ prakṣepaṇe’ . kacyate kaṭyāṃ badhyate kāñcī . ‘kaci dīptibandhanayoḥ’ . kaṭyāṃ sapati samavaiti saptakī . ṣapa samavāye’ . raśanti kāmayante enāmiti raśanā . ‘raśa kāntau’ . sāraṃ sanotīti sārasanam . ‘paṇu dāne’ . sāraśanamiti vā pāṭhaḥ . strīkaṭibhūṣaṇanāmāni .. śṛṅgaiḥ śreṣṭhamaṇibhiḥ khalatīti śṛṅkhalam . ‘khala saṃcaye’ . puruṣakaṭibhūṣaṇanāma .. 108 .. </Amarapadavivrti>
<Amarapadaparijata><AK.02.06.108-9>
strīkaṭyāṃ—sārasanaṃ ca . sāraśanaṃ ceti pāṭhaḥ . mekhalānāmāni . puṃskaṭyāṃ śṛṅkhalaṃ triṣu . puṃskaṭībhūṣaṇanāma . sā strīkaṭyāṃ kāñcyādiśabdavācyā, puṃskaṭyāṃ śṛṅkhalaśabdavācyā .. 108 .. </Amarapadaparijata>
%%p. 02.432
AK.02.06.109cd pādāṅgadaṃ tulākoṭirmañjīro nūpuro'striyām .. 109 ..
AK.02.06.110ab haṃsakaḥ pādakaṭakaḥ kiṃkiṇī kṣudraghaṇṭikā .
<Amarapadavivrti ><AK.02.06.109-10>
pādāṅgadamiti—pāde'ṅgadamiva pādāṅgadam . tulati ākuṭati ceti tulākoṭiḥ . ‘tula unmāne’ iti prathamo dhātuḥ . ‘kuṭa bandhane’, ‘kuṭa kauṭilye’ iti vā dvitīyo dhātuḥ . mañju manoharam īrayati dhvanatīti mañjīraḥ . ‘īra kṣepe’ . nūyata iti nūpuram . ‘ṇu stutau’ . haṃsavat kāyatīti haṃsakaḥ . ‘kai śabde’ . pādasya kaṭakaḥ pādakaṭakaḥ . pādāṅgadanāmāni .. kiṃcit kvaṇatīti kiṃkiṇī . ‘kvaṇa śabde’ . kṣudrā alpā ghaṇṭā asyā iti śrudraghaṇṭikā . bālakapādabhūṣaṇanāmanī .. 109 .. </Amarapadavivrti>
<Amarapadaparijata><AK.02.06.109-10>
pādāṅgadaṃ—nūpuro'striyām . caraṇābharaṇanāmāni . ‘kāli aṃḍe’ .. mañjīraśabdasāhacaryāt tulākoṭiśabdaḥ puṃliṅgaḥ . ‘śiñjinī nā tulākoṭiḥ’ iti vaijayantī (pṛ. 170, ślo. 145) .. haṃsakaḥ pādakaṭakaḥ . pādavalayanāmanī . ‘kālikaḍiyamu’ .. kiṅkiṇī kṣudraghaṇṭikā . svalpaghaṇṭikānāma . ‘gajjelu’ .. kiṅkaṇaṃ kṣudraghaṇṭikā iti kvacit pāṭhaḥ .. 109 .. </Amarapadaparijata>
%%p. 02.432
AK.02.06.110cd tvakphalakrimiromāṇi vastrayonirdaśa triṣu .. 110 ..
AK.02.06.111ab vālkaṃ kṣaumādi phālaṃ tu kārpāsaṃ bādaraṃ ca tat .
<Amarapadavivrti ><AK.02.06.110-11>
tvagiti tvak phalaṃ kṛmiḥ roma ca tvakphalakṛmiromāṇi . etāni vastrayonayaḥ . vastrotpādanasthānanāmāni .. daśa triṣu . vastrayonivālkakārpāsaphālabādarakauśeyarāṅkavānāhataniṣpravāṇitantrakamityete śabdāḥ triṣu liṅgeṣu vartanta ityarthaḥ . valkakṛtatantunirmitaṃ vālkam . kṣumāyāḥ atasyā vikāraḥ kṣaumam . phalasya vikāraḥ phālam . kārpāsīphalatantunirmitaṃ kārpāsam . badarāphalanirmitaṃ bādaram . phalanirmitavastranāmanī .. 110 .. </Amarapadavivrti>
<Amarapadaparijata><AK.02.06.110-11>
tvakphala—vastrayoniḥ . tvagiti valkam . phalaṃ kārpāsam . krimiriti kīṭaḥ . rometi meṣāderloma . etāni catvāryapi vastrayonayaḥ .. daśa triṣu . itaḥparaṃ vakṣyamāṇakārpāsabādarakauśeyarāṅkavānāhataniṣpravāṇitantrakodnamanīyapatrorṇamahādhanānītyetāni daśa śabdāḥ triliṅgāḥ . ‘dhautayugmaṃ tūdgamanīyakam’ iti vaijayantī (pṛ. 168, ślo. 120) . vācyaliṅgamadhyapāṭhenodgamanīyaṃ pradhautavastrayugamiti gopālitaklībakāṇḍamadhyapāṭhaḥ prakṣiptaḥ . vālkaṃ kṣaumādi . vakṣyamāṇavastrajātau valkājjāyamānaṃ vāsaḥ kṣaumanetrādi . phālaṃ tu—bādaraṃ ca tat . phalājjāyamānaṃ kārpāsam . tad bādaraṃ ca syāt .. 110 .. </Amarapadaparijata>
%%p. 02.433
AK.02.06.111cd kauśeyaṃ kṛmikośotthaṃ rāṅkavaṃ mṛgaromajam .. 111 ..
AK.02.06.112ab anāhataṃ niṣpravāṇi tantrakaṃ ca navāmbareṃ .
<Amarapadavivrti ><AK.02.06.111-12>
kauśeyamiti—kṛmikośasyedaṃ kauśeyam . kṛmikośagatamṛdutantunirmitavastranāma .. raṅkvākhyamṛgaromavikāraḥ rāṅkavam . mṛgaromabhirjātaṃ mṛgaromajam . mṛgaromakṛtavastranāma .. āhatāḥ kṣālanabhogacchedāḥ . tadrahitatvād anāhatam . na hanyata ityanāhatam . nirgatā pravāṇī tantuvāyaśalākāsmāt niṣpravāṇi . tantrāt tantuvāyaśalākāderacirādapahṛtaṃ tantrakam . navaṃ ca tadambaraṃ ca navāmbaram . nūtanavastranāmāni .. 111 .. </Amarapadavivrti>
<Amarapadaparijata><AK.02.06.111-12>
kauśeyaṃ kṛmikośottham . kīṭakulāyajātaṃ kauśeyaṃ syāt . ‘dasali’ . rāṅkavaṃ mṛgaromajam . meṣādilomnaḥ utpadyamānaṃ rāṅkavaṃ syāt . ‘mṛgameṣādyāḥ paśavaḥ, rūḍhyā tallomajamapi kambalādikaṃ rāṅkavam’ iti govardhanaḥ . anāhataṃ—navāmbare . nūtanavastranāmāni . ‘ahataṃ tu navāmbaram’ iti halāyudhaḥ (a. mā. 2. 395) . ‘ahataṃ niṣpravāṇiḥ syāt’ iti vaijayantī (pṛ. 168, ślo. 120) .. 111 .. </Amarapadaparijata>
%%p. 02.434
AK.02.06.112cd tat syādudgamanīyaṃ yad dhautayorvastrayoryugam .. 112 ..
AK.02.06.113ab patrorṇaṃ dhautakauśeyaṃ bahumūlyaṃ mahādhanam .
<Amarapadavivrti ><AK.02.06.112-13>
tatsyāditi—udgamyate paridhānārthamiti udgamanīyam . dhautavastrayugalanāma .. vaṭādipatreṣu krimilālorṇābhavaṃ patrorṇam . kṣālitakauśeyanāma .. bahu mūlyamasyāstīti bahumūlyam . mahad dhanaṃ mūlyamasya mahādhanam . bahumūlyavastuno nāmanī .. 112 .. </Amarapadavivrti>
<Amarapadaparijata><AK.02.06.112-13>
tatsyādudgamanīyaṃ—yugam . maṅgalavastramudgamanīyaṃ syāt . atra yugagrahaṇaṃ prāyikābhiprāyamiti kṣīrasvāmī (pṛ. 157, ślo. 112) . dhautaśabdenātra maṅgalatvaṃ lakṣyate . ‘gṛhītapatyudgamanīyavastrā’ iti kumārasaṃbhave (7. 11) .. patrorṇaṃ dhautakauśeyam . prakṣālitakrimikośajaṃ patrorṇaṃ syāt .. bahumūlyaṃ mahādhanam . adhikamūlyārhaṃ vastraṃ mahādhanaṃ syāt .. 112 .. </Amarapadaparijata>
%%p. 02.434
AK.02.06.113cd kṣaumaṃ dukūlaṃ syād dve tu nivītaṃ prāvṛtaṃ triṣu .. 113 ..
AK.02.06.114ab striyāṃ bahutve vastrasya daśāḥ syurvastrayordvayoḥ .
AK.02.06.114cd dairghyamāyāma ānāhaḥ pariṇāho viśālatā .. 114 ..
AK.02.06.115ab paṭaccaraṃ jīrṇavastraṃ samau naktakakarpaṭau .
<Amarapadavivrti ><AK.02.06.113-15>
kṣaumamiti—kṣumayā atasīviśeṣeṇa nirmitaṃ kṣaumam . dukūlaṃ rūḍham . prāvārottarāsaṅgarūpeṇa dvidhā kūlyata iti dukūlam . ‘kūla āvaraṇe’ . dukūlanāmanī .. nivīyate sma nivītam . ‘veñ saṃvaraṇe’ . prāvriyate sma prāvṛtam . ‘vṛñ āvaraṇe’ . pracchāditapaṭanāmanī .. daśyante kaṇṭakādibhiḥ truṭyante daśāḥ . ‘daṃśa daśane’ . vasyante śiṣṭairiti vastayaḥ . ‘vasa ācchādane’ . vastraprāntanāmanī .. āyamyate āyāmaḥ . ‘yama uparame’ . ānahyate ānāhaḥ . ‘ṇaha bandhane’ . paṭādidairghyanāmanī .. pariṇahyate pariṇāhaḥ . viśālasya bhāvaḥ viśālatā . vistārasya nāmanī .. pūrvaṃ paṭabhūtaṃ paṭaccaram . paṭaditi carati sphuṭatīti vā . jīrṇavastranāma .. najate lajjate naktakaḥ . ‘ṇaja vrīḍe’ . lajjāyai kalpate karpaṭaḥ . ‘kṛpū sāmarthye’ . śithilatantusaṃyogavastranāmanī .. 113-14 .. </Amarapadavivrti>
<Amarapadaparijata><AK.02.06.113-15>
kṣaumaṃ dukūlaṃ syāt . dukūlanāmanī . ‘paṭāvali’ . dve tu—triṣu . āvṛtavastranāmanī . ‘kappaḍamu’ .. striyāṃ bahutve—vastrayordvayoḥ . upavītocitavastrakhaṇḍanāmanī . ‘baddhe’ .. striyāmiti rūḍhyapekṣayā strīliṅganirdeśaḥ . vastaya iti sāmānādhikaraṇyād bahuvacanam . ‘vastistvaklī bhūmni daśā na ṣaṇ’ iti vaijayantī (pṛ. 169, ślo. 131) . anuktam—‘samau tvañcalapallavau’ . celāntanāmanī . ‘caraṃgu’ .. dairghyam—ānāhaḥ . dīrghatānāmāni . ‘niḍupu’ .. pariṇāho viśālatā . vaipulyanāmanī . ‘veḍalupu’ .. paṭaccaraṃ jīrṇavastram . jaradvastranāmanī .. samau naktakakarpaṭau . malinavastranāmanī .. 113-14 .. </Amarapadaparijata>
%%p. 02.435
AK.02.06.115cd vastramācchādanaṃ vāsaścelaṃ vasanamaṃśukam .. 115 ..
AK.02.06.116ab sucelakaḥ paṭo'strīṃ nā varāśiḥ sthūlaśāṭakaḥ .
<Amarapadavivrti ><AK.02.06.115-16>
vastramiti—vasyate'nenāṅgamiti vastram . ‘vasa ācchādane’ . vāsaśca . sānto'yam . vasanaṃ ca . ācchādyate deho'neneti ācchādanam . ‘chada apavāraṇe’ . cilyate'neneti celam . ‘cila vasane’ . aṃśubhiḥ chādyamānaistantubhiḥ kāyatīti aṃśukam . ‘kai śabde’ . vastranāmāni .. śobhanaścāsau celakaśca sucelakaḥ . paṭayati dehaṃ veṣṭayati paṭaḥ . ‘paṭa granthe’ . suvastranāma .. bhṛśamaṅgaṃ vṛṇotīti varāśiḥ . varaṃ śreṣṭhaṃ varaṇaṃ vā aśnuta iti vā . sthūlaśāṭīnāma .. 115 .. </Amarapadavivrti>
<Amarapadaparijata><AK.02.06.115-16>
vastram—vāsaścelam . gaurāditvāt (4. 1. 41) celīti subhūtiṭīkā . vasanamaṃśukam . vastranāmāni .. sucelakaḥ—astrī syāt . sūkṣmavastranāma .. ‘aṃśukaṃ sūkṣmavastre syād vastramātrottarīyayoḥ’ iti viśvaprakāśikāpāṭhād (pṛ. 12, ślo. 123) aṃśukaśabdaḥ sucele'pi syāt . ‘sik strī paṭo'strī sicayo vāso vasanamaṃśukam’ iti vaijayantīpāṭhāt (pṛ. 168, ślo. 116) paṭaśabdo vastrasāmānye'pi syāt .. varāśiḥ sthūlaśāṭakaḥ . sthūlavastranāma . ‘doḍḍakoka’ .. ‘śārdūlaśambara varāśiśalāṭuśāṭī’ ityādyūṣmabhedapāṭhāt tālavyaḥ .. 115 .. </Amarapadaparijata>
%%p. 02.436
AK.02.06.116cd nicolaḥ pracchadapaṭaḥ samau rallakakambalau .. 116 ..
AK.02.06.117ab antarīyopasaṃvyānaparidhānānyadhoṃ'śuke .
<Amarapadavivrti ><AK.02.06.116-17>
nicola iti—nicolyate ācchādyate nicolaḥ . ‘cula āvaraṇe’ . pracchādyate'neneti pracchadaḥ . sa cāsau paṭaśca pracchadapaṭaḥ . śayyādau pracchadapaṭanāma .. ramante'sminniti rallakaḥ . ‘ramu krīḍāyām’ . kāmyate śītālubhiriti kambalaḥ . ‘kamu kāntau’ . kambalanāmanī .. jānunābhyorantare bhavam antarīyam . upasaṃvīyate'neneti upasaṃvyānam . ‘vyoñ saṃvaraṇe’ . paridhīyate'neneti paridhānam . adhoṃ'śukanāmāni .. 116 .. </Amarapadavivrti>
Amarapadaparijata><AK.02.06.116-17>
nicolaḥ pracchadapaṭaḥ . vastvantarācchādakavastranāmanī . ‘galiśena’ . ‘yena vastvantarācchādyate . syūtena vāsyūtena vā’ iti subhūtiṭīkā . samau—kambalau . romaśāṭināmanī .. anuktam—‘jhāṭiḥ strī kambalo mahān’ . dīrghāyatakambalanāma . ‘jhāṭikambal̤ī’ .. antarīyo—adhoṃ'śuke . adhaḥprāvṛtavastranāmāni .. 116 .. </Amarapadaparijata>
%%p. 02.437
AK.02.06.117cd dvau prāvārottarāsaṅgau samau bṛhatikā tathā ..117 ..
AK.02.06.118ab saṃvyānamuttarīyaṃ ca colaḥ kūrpāsako'striyām .
<Amarapadavivrti ><AK.02.06.117-18>
dvāviti—pravriyate'neneti prāvāraḥ . ‘vṛñ varaṇe’ . uttare ūrdhvāṅge āsajyata iti uttarāsaṅgaḥ . ‘ṣañja saṅge’ . barhati bṛhatikā . ‘bṛhavṛddhau’ . saṃvīyate'neneti saṃvyānam . ‘vyeñ saṃvaraṇe’ . uttare ūrdhvāṅge bhavam uttarīyam . uttarīyavastranāmāni .. colayati ācchādayatīti colaḥ . ‘cula āvaraṇe’ . kūrpare kaphoṇau asyata iti kūrpāsakaḥ . ‘asu kṣepaṇe’ . kūrpāsakanāmanī .. 117 .. </Amarapadavivrti>
<Amarapadaparijata><AK.02.06.117-18>
dvau prāvāro—uttarīyaṃ ca . upariprāvaraṇanāmāni .. anuktam—‘joṭiśāṭī dvikhaṇḍakaḥ’ . dvikhaṇḍakavastranāma . ‘duppaṭi’ . ‘paṭī syūtaṃ paṭayugam’ . syūtaṃ paṭayugaṃ paṭī syāt . ‘paccaḍamu’ .. colaḥ—astriyām . kañcukanāmanī . ‘aracaṭṭa’ .. 117 .. </Amarapadaparijata>
%%p. 02.437
AK.02.06.118cd nīśāraḥ syāt prāvaraṇe himānilanivāraṇe .. 118 ..
AK.02.06.119ab ardhorukaṃ varastrīṇāṃ syāccaṇḍātakamaṃśukam .
<Amarapadavivrti ><AK.02.06.118-19>
nīśāra iti—himānilanivāraṇe śītavāyunivārake prāvaraṇe nīśāraśabdo vartate . niśīryate nivāryate śītādyanena nīśāraḥ . ‘śṝ hiṃsāyām’ . śītānilavāraṇavastranāma .. varastrīṇāmardhorukam ūrvorardhācchādakamaṃśukaṃ caṇḍātakamityucyate . caṇḍaṃ guhyasthānam atati saṃvṛṇotīti caṇḍātakam . ‘ata sātatyagamane’ . veśyānāmardhorucchādakāṃśukanāma .. 118 .. </Amarapadavivrti>
<Amarapadaparijata><AK.02.06.118-19>
niśāraḥ—nivāraṇe . śītavātanivārakamācchādanaṃ niśāraḥ syāt . ‘gaurivākṛtanīśāraḥ prāyeṇa śiśirīkṛtaḥ’ iti prayogāt nīśāro dīrghādiśca .. ardhorukaṃ—aṃśukam . uttamastrīṇāmardhorukaṃ vastraṃ caṇḍātakaṃ syāt . ‘callaḍamu’ ..
‘ādhūyamānajaghanasthalapīḍyamāna-
mardhorukaṃ truṭati putra tavekṣaṇe’
iti prayogādardhorukaśabdasyāpi tatparyāyatvam 118 .. </Amarapadaparijata> 
%%p. 02.438
AK.02.06.119cd syāt triṣvāprapadīnaṃ tat prāpnotyāprapadaṃ hi yat .. 119 ..
AK.02.06.120ab astrī vitānamulloco dūṣyādyaṃ vastraveśmani .
<Amarapadavivrti ><AK.02.06.119-20>
syāditi—āprapadaṃ pādāgraparyantaṃ prāpnotīti āprapadīnam . varastrīṇāṃ pādāgralambivastranāma .. ūrdhvadeśe vitanyate vitānam . ‘tanu vistāre’ . upari locyate ullocaḥ . ‘locṛ darśane’ . gṛhāntare uparibaddhacitrāṃśukanāma .. dūṣyate svato bahirdeśo'neneti dūṣyam . ‘duṣa vaikṛtye’ . ādyaśabdena paṭavāsādayo gṛhyante . vastraveśmanāma .. 119 .. </Amarapadavivrti>
<Amarapadaparijata><AK.02.06.119-20>
syāt triṣu—āprapadaṃ hi yat . pādāgramabhivyāpya vartamānaṃ vastramāprapadīnaṃ syāt . aviśeṣābhidhānāditaraviṣayamapi syāt . 
‘muktāmayaṃ sārasanāvalambi
bhāti sma dāmāprapadīnamasya .’
iti māghaḥ (śiśu. 3. 10) . anuktam—‘recako hastikarṇaḥ syāt’ . gajakarṇākārapādakañcukanāmanī . ‘tāl̤igoṇamu’ . ‘kaupīnaṃ malamallakaḥ’ . kaupīnanāmanī ..
‘śilaṃ kimanalaṃ bhavedanalamaudaraṃ bādhituṃ
payaḥ prasṛtipūrakaṃ kimu na dhārakaṃ sārasam .
ayatnamalamallakaḥ pathi paṭaccaraṃ kaccaraṃ
bhajanti hi mudhā budhā ahaha kukṣitaḥ kukṣitaḥ’ .. (vai. pa. ślo. 1)
astrī—ullocaḥ . vitānanāmanī . ‘melukaṭṭu’ . ‘candrodayaścandrātapaścandrā ca kadaraśca saḥ .’ etāni ca . dūṣyādyaṃ vastraveśmani . dūṣyasthūlādīni vastragṛhanāmāni . ‘dūṣyaṃ sthulaṃ paṭakuṭī guṇalayanī keṇikā tulyāḥ’ iti vaijayantyām (pṛ. 169, ślo. 125) abhedenoktam .. 119 .. </Amarapadaparijata>
%%p. 02.439
AK.02.06.120cd pratisīrā javanikā syāt tiraskariṇī ca sā .. 120 ..
AK.02.06.121ab parikarmāṅgasaṃskāraḥ syānmārṣṭirmārjanā mṛjā .
<Amarapadavivrti ><AK.02.06.120-21>
pratisīreti—pratisīyate pratibadhyate pratisīrā . ‘piñ bandhane’ javate pratisarati javanikā . ‘juṅgatau’ . tiraskriyate'nayā tiraskariṇī . itarān tiraskarotīti vā . javanikānāmāni .. malamārjanakriyā parikarma . mālinyaparimārjanārthaṃ karma parikarma . aṅgāni saṃskriyante'neneti aṅgasaṃskāraḥ . malāpakarṣaṇavyāpāranāmanī .. mṛjyate malamanayā mārṣṭiḥ . mṛjā ca . mārjanā ca . ‘mṛjap śuddhau’ . śobhālaṃkārayoḥ snānādikṛtanirmalatvanāmāni .. 120 .. </Amarapadavivrti>
<Amarapadaparijata><AK.02.06.120-21>
pratisīrā—tiraskariṇī ca sā . yavanikānāmāni . ‘teracīra’ . ‘apaṭī syāt kāṇḍapaṭaḥ’ . ete dve ca . anuktam—‘paryastiḥ syāt parikaraḥ paryaṅkaścāvasakthikā’ . parikaranāmāni . ‘naḍikeṭṭu’ .. ‘añcalaṃ tvaṃśukānte syāt’ . vastrāntanāma .. ‘nīvī sārasanaśca yaḥ’ . nīvīnāmanī . parikarmāṅgasaṃskāraḥ . aṅgasya snānodvartanādisaṃskāraḥ parikarma syāt .. syānmārṣṭiḥ—mṛjā . tailādyupalepananāmāni . ‘nimuruṭa’ .. 120 .. </Amarapadaparijata>
%%p. 02.439-40
AK.02.06.121cd udvartanotsādane dve same āplāva āplavaḥ .. 121 ..
AK.02.06.122ab snānaṃ carcā tu cārcikyaṃ sthāsako'tha prabodhanam .
AK.02.06.122cd anubodhaḥ patralekhā patrāṅgulirime same .. 122 .. 
<Amarapadavivrti ><AK.02.06.121-22>
udvartanamiti—udvartyate'nenāṅgamiti udvartanam . ‘vṛtu vartane’ . utsādyate śarīramalamanena utsādanam . malāpakarṣaṇadravyanāmanī .. āplavati śarīramalamaneneti āplāvaḥ . āplavaśca . ‘pluṅ gatau’ . snātyanena snānam . ‘ṣṇā śauce’ . snānanāmāni .. carcyate bhṛtyādyaṅgamiti carcā . ‘carca adhyayane’ . carcikāyāṃ sādhu cārcikyam . ciraṃ tiṣṭhatīti sthāsakaḥ . ‘ṣṭhā gatinivṛttau’ . gajādyaṅgakṛtapāṇipratibimbanāmāni .. prabodhyate gandhādikamaneneti prabodhanama . anubudhyate'neneti anubodhaḥ . ‘budha avagamane’ . kuṅkumādigandhābhivyañjakatailādikanāmanī .. patrākārā lekhā patralekhā . patrādyākṛtilekhane aṅgulyākṛtirapi kapolādau bhavatīti patrāṅguliḥ . patrarekhānāmanī .. 121-2 .. </Amarapadavivrti>
<Amarapadaparijata><AK.02.06.121-22>
udvartana—dve same . klībe . aṅgaliptatailādyapākaraṇanāmanī .. āplāvaḥ—snānam . snānanāmāni . ‘majjanaṃ cābhiṣekaśca’ . ete dve ca .. carcā tu—sthāsakaḥ . hastanyastakuṅkumādicchaṭānāmāni .. anuktam—‘aṅgarāgo'nulepanam’ . upalepananāmanī . ‘meyipūṃta’ .. atha prabodhanamanubodhaḥ . avyaktāpūrvasaurabhavyaktīkaraṇanāmanī .. 
patralekhā—ime same . stanakapolādau kastūrikādiviracyamānabhaktiviśeṣanāmanī .. ‘patravallī patrabhaṅgaḥ’ . ete dve ca .. 121-2 .. </Amarapadaparijata>
%%p. 02.440
AK.02.06.123ab tamālapatratilakacitrakāṇi viśeṣakam .
AK.02.06.123cd dvitīyaṃ ca turīyaṃ ca na striyāmatha kuṅkumam .. 123 ..
AK.02.06.124ab kāśmīrajanmāgniśikhaṃ varaṃ bāhlīkapītane .
AK.02.06.124cd raktasaṃkocapiśune dhīraṃ lohitacandanam .. 124 ..
<Amarapadavivrti ><AK.02.06.123-24>
tamālapatramiti—tamālapatrākṛtitvāt tamālapatram . tilati snihyatīti tilakam . ‘tila snehane’ . citrayatīti citrakam . ‘citra citrīkaraṇe’ . viśinaṣṭi śobhādinā viśeṣakam . ‘śiṣlṛ viśeṣaṇe’ . tilakanāmāni .. atra dvitīyaṃ padaṃ tilakaṃ turīyaṃ caturthaṃ padaṃ viśeṣakaṃ ca na striyām . puṃnapuṃsakayorvartete ityarthaḥ .. śuṣkadaśāyāṃ kum iti kauti śabdaṃ karotīti kuṅkumam . ‘ku śabde’ . kāśmīradeśe janmāsyāstīti kāśmīrajanma . agnivarṇā śikhā kesarā asyeti agniśikham . vriyate sevyate janairiti varam . ‘vṛñ saṃbhaktau’ . vāhlīkadeśe bhavaṃ vāhlīkama . pītayati vastramiti pītanam . raktavarṇaṃ saṃkocamatra raktasaṃkocam . gandhena sūcayatīti piśunam . gandhasya sūcakatvādvā . dadhāti dhīyate vā dhīram . ‘ḍudhāñ dhāraṇapoṣaṇayoḥ’ . sthiramiti pāṭhe sthiragandhatvāt sthiram . lohitavarṇo'trāstīti lohitam . candayatīti candanam . lohitamiva candanaṃ lohitacandanam . kuṅkumākhyagandhadravyanāmāni .. 123-4 .. </Amarapadavivrti> 
<Amarapadaparijata><AK.02.06.123-24>
tamālapatra—viśeṣakam . tilakanāmāni . dvitīyaṃ—na striyām . atra dvitīyaturīyau tilakaviśeṣakaśabdau puṃnapuṃsakaliṅgau .. atha kuṅkumaṃ—lohitacandane . kuṅkumanāmāni . ‘priyaṅgu ghusṛṇaṃ varṇam’ . etāni trīṇi ca .. 123-4 .. </Amarapadaparijata>
%%p. 02.441
AK.02.06.125ab rākṣā lākṣā jatu klībe yāvo'lakto drumāmayaḥ .
AK.02.06.125cd lavaṅgaṃ devakusumaṃ śrīsaṃjñamatha jāyakam .. 125 ..
AK.02.06.126ab kālīyakaṃ ca kālānusāryaṃ cātha samārthakam .
AK.02.06.126cd vaṃśakāgururājārhalohakrimijajoṅgakam .. 126 ..
<Amarapadavivrti ><AK.02.06.125-26>
rākṣeti—vraṇinaṃ rakṣatīti rākṣā . ‘rakṣa pālane’ . kuṅkumavat lakṣyate lākṣā . jāyate vṛkṣeṣveva jatu . ‘janī prādurbhāve’ . klībe vartate . yauti vastrādineti yāvaḥ . ‘yu miśraṇe’ . alati pādam alaktaḥ . ‘ala bhūṣaṇādau’ . drumasya āmayo drumāmayaḥ . lākṣānāmāni .. lūyate chidyate lavaṅgam . ‘lūñ chedane’ . devakusumadyutiyogād devakusumam . śriyo saṃjñāsya śrīsaṃjñam . lavaṅganāmāni .. jayati gandhāntaramiti jāyakam . kālavarṇo'syāstīti kāleyakam . kālīyakamiti vā pāṭhaḥ . kālavarṇamanusaratīti kālānusāryam . kṛṣṇavarṇagandhadravyaviśeṣanāmāni ..  vaṃśavat laghutvāt vaṃśakam . na guru aguru . rājñāmarhaṃ rājārham . lohavarṇo'trāstīti loham . krimibhirjanyate kṛmijam . ‘janī prādurbhāve’ . joṅgaparvate bhavaṃ joṅgakam . agurunāmāni .. 125-6 .. </Amarapadavivrti>
<Amarapadaparijata><AK.02.06.125-26>
lākṣā rākṣā—drumāmayaḥ . jatuno nāmāni . ‘lakka’ .. lavaṅgaṃ—śrīsaṃjñam . lavaṅganāmāni .. atha jāyakaṃ—kālānusāryaṃ ca . kālīyakākhyagandhadravyanāmāni . kāleyakamiti kālīyakamiti cobhayathā pāṭhaḥ . ‘kālīyakaṃ ca kāleyaṃ varṇakaṃ kāntidāyakam’ iti vyāḍiḥ .. atha samārthakaṃ—krimijajoṅgakam . agarunāmāni .. ‘vanamāyaḥ kākatuṇḍaḥ’ . ete dve ca .. 125-6 .. </Amarapadaparijata>
%%p. 02.442
AK.02.06.127ab kālāgurvaguru syāt tanmaṅgalyaṃ malligandhi yat .
AK.02.06.127cd yakṣadhūpaḥ sarjaraso rālasarvarasāvapi .. 127 ..
AK.02.06.128ab bahurūpo'pyatha vṛkadhūpakṛtrimadhūpake .
<Amarapadavivrti ><AK.02.06.127-28>
kālāgurviti—kālavarṇaṃ ca tadaguru ca kālāguru . kālāgurveva aguru . kālāgarunāmanī .. yat kālāguru mallikāgandhi tanmaṅgalyamityucyate . maṅgale sādhu maṅgalyam . mallikāpuṣpaparimalo'tra malligandhi . śvetāgarunāmanī .. yakṣapriyo dhūpo yakṣadhūpaḥ . sarjavṛkṣasya rasaḥ sarjarasaḥ . rāti prītiṃ dadātīti rālaḥ . ‘rā dāne’ . sarvo raso gandho'tra sarvarasaḥ . bahuvidhaṃ rūpaṃ svabhāvo'sya bahurūpaḥ . sarjarasanāmāni .. vṛṇoti viśvamiti vṛkaḥ sūryaḥ, tatpriyo dhūpaḥ vṛkadhūpaḥ . kṛtrimaścāsau dhūpaśca kṛtrimadhūpaḥ . daśāṅgadhūpanāmanī .. 127 .. </Amarapadavivrti>
<Amarapadaparijata><AK.02.06.127-28>
kālāgarvagaru syāt . kṛṣṇamagaru agaru syāt . tad maṅgalyā malligandhi yat . mallikākusumavāsanāgaru maṅgalyā syāt .. yakṣadhūpaḥ—bahurūpo'pi . sarjarasanāmāni .. arāletyapi padabhaṅgaḥ . ‘arālaḥ sarjaje vakre’ iti rabhasakośaḥ .. atha vṛkadhūpa—dhūpakau . daśāṅgādidhūpanāmāni .. 127 .. </Amarapadaparijata>
%%p. 02.443
AK.02.06.128cd turuṣkaḥ piṇḍakaḥ silho yāvano'pyatha pāyasaḥ .. 128 ..
AK.02.06.129ab śrīvāso vṛkṣadhūpo'pi śrīveṣṭasaraladravau .
<Amarapadavivrti ><AK.02.06.128-29>
turuṣka iti—turuṣkadeśe bhavaḥ turuṣkaḥ . piṇḍākāratvāt piṇḍakaḥ . silyate ucchīyate silhaḥ . ‘pila uñche’ . yavanadeśe turuṣkadeśe bhavo yāvanaḥ . sallakītvagādinā saṃpāditasya dhūpasya nāmāni .. devadārupayaso vikāraḥ pāyasaḥ . śriyo vāsaḥ śrīvāsaḥ . vṛkṣājjāto dhūpaḥ vṛkṣadhūpaḥ . śriyā veṣṭyate śrīveṣṭaḥ . ‘veṣṭa veṣṭane’ . saralasya devadāruṇo dravaḥ niryāsaḥ saraladravaḥ . devadāruniryāsakṛtadhūpanāmāni .. 128 .. </Amarapadavivrti>
<Amarapadaparijata><AK.02.06.128-29>
turuṣkaḥ—yāvano'pi . yavanadeśyadhūpadravyanāmāni . ‘cillamaḍḍi’ .. atha pāyasaḥ—śrīveṣṭasaraladravau . saraladravākhyadhūpadravyanāmāni . bhāṣāyāṃ ‘pālamaḍḍi’ .. 128 .. </Amarapadaparijata>
%%p. 02.443
AK.02.06.129cd mṛganābhirmṛgamadaḥ kastūrī cātha kolakam .. 129 ..
AK.02.06.130ab kakkolakaṃ kośaphalamatha karpūramastriyām .
AK.02.06.130cd ghanasāraścandrasaṃjñaḥ sitābhro himavālukā .. 130 .. 
<Amarapadavivrti ><AK.02.06.129-30>
mṛganābhiriti—mṛganābhibhavatvād mṛganābhiḥ . mṛgasya mado mṛgamadaḥ . kastūrī mṛgaviśeṣaḥ, tatsaṃbandhitvāt kastūrī . kastūrikānāmāni .. kolaṃ badarīphalaṃ, tatsadṛśatvāt kolakam . kakante'treti kakkolakam . ‘kaka laulye’ . takkolakamiti vā pāṭhaḥ . kośe śimbyāṃ phalāni bījānyasya kośaphalam . takkolanāmāni .. kalpate sukhāya karpūram . ‘kṛpū sāmarthye’ . ghanasāraḥ varṣopalaḥ tasyeva śaityamasyāstīti ghanasāraḥ . candrasya saṃjñā nāmānyasya santīti candrasaṃjñaḥ . sitābhravat śauklyayogāt sitābhraḥ . himā ca sā vālukā ca himavālukā . karpūranāmāni .. 129-30 .. </Amarapadavivrti>
<Amarapadaparijata><AK.02.06.129-30>
mṛganābhiḥ—kastūrī ca . kastūrīnāmāni .. kastūrīśabdaḥ tanmṛge'pi syāt . ‘śiveva syād gandhamṛgaḥ mṛgapālikā’ iti vaijayantī (pṛ. 67, ślo. 35) . tanmṛgāṇḍe'pi syāt . ‘aṇḍau tu tasyāḥ kastūrī rājārhaṃ śiticandanam’ . iti vaijayantī (pṛ. 68, ślo. 36) . atha kolakaṃ—kośaphalam . karkolanāmāni . karkolasthāne kakkolatakkolaśabdau paṭhanti .. atha karpūraṃ—himavālukā . karpūranāmāni .. ‘sphaṭikā reṇusāraśca’ . ete dve ca .. 129-30 .. </Amarapadaparijata>
%%p. 02.444
AK.02.06.131ab gandhasāro malayajo bhadraśrīścandano'striyām .
AK.02.06.131cd tailaparṇikagośīrṣe haricandanamastriyām .. 131 ..
<Amarapadavivrti ><AK.02.06.131>
gandhasāra iti—gandhena sāro gandhasāraḥ . malayaśaile jātaḥ malayajaḥ . ‘janī prādurbhāve’ . bhadrā śrīḥ śobhātrāstīti bhadraśrīḥ . candayatīti candanaḥ . ‘cadi āhlādane’ . candananāmāni .. malayaikadeśe tailaparṇākhyagirau bhavaṃ tailaparṇikam . gośīrṣākāraparvate bhavaṃ gośīrṣam . harivarṇaṃ candanaṃ haricandanam . pītavarṇacandananāmāni .. 131 .. </Amarapadavivrti>
<Amarapadaparijata><AK.02.06.131>
gandhasāro—candano'striyām . candananāmāni .. ‘śrīkhaṇḍaśca paṭīraśca’ . ete dve ca . tailaparṇika—haricandanamastriyām . pītavarṇacandananāmāni .. 131 .. </Amarapadaparijata> 117
%%p. 02.445
AK.02.06.132ab tilaparṇī tu patrāṅgaṃ rañjanaṃ raktacandanam .
AK.02.06.132cd kucandanaṃ cātha jātīkośajātīphale same .. 132 ..
<Amarapadavivrti ><AK.02.06.132>
tilaparṇīti—tilaparṇākhyanadyāṃ bhavā tilaparṇī . patram aṅgaṃ prayojanamasyeti patrāṅgam . rañjayatīti rañjanam . ‘rañja rāge’ . raktaṃ ca tat candanaṃ ca raktacandanam . kau bhuvi jātaṃ candanaṃ kucandanam . lohitacandananāmāni .. jātyāḥ latāviśeṣasya kośaṃ jātīkośam . jātyāḥ phalaṃ jātīphalam . jātīphalanāmanī .. 132 .. </Amarapadavivrti>
<Amarapadaparijata><AK.02.06.132>
tilaparṇī tu—kucandanaṃ ca . raktacandananāmāni .. atha jātīkośa—same . jātīphalanāmanī . ‘jājikāya’ .. 132 .. </Amarapadaparijata>
%%p. 02.445
AK.02.06.133ab karpūrāgarukastūrīkakkolairyakṣakardamaḥ .
AK.02.06.133cd gātrānulepanī vartirvarṇakaṃ syādvilepanam .. 133 ..
AK.02.06.134ab cūrṇāni vāsayogāḥ syurbhāvitaṃ vāsitaṃ triṣu .
<Amarapadavivrti ><AK.02.06.133-34>
karpūreti—yakṣāṇeṃ kardamavat sulabhatvād yakṣakardamaḥ . karpūrāgarukastūrītakkolaiḥ miśrīkṛtasugandhadravyanāma .. gātramanulipyate'nayā gātrānulepanī . ‘lipa upadehe’ . vartate gātramanayā vartiḥ . sugandhivartināmanī .. varṇayati dehaṃ varṇakam . ‘varṇa stutau’ . vilipyate gātramaneneti vilepanam . ‘lipa upadehe’ . candanādilepanāmanī .. cūrṇyanta iti cūrṇāni . ‘cūrṇa peṣaṇe’ . vāsāya surabhīkaraṇāya yujyanta iti vāsayogāḥ . ‘yujir yoge’ . sarvavāsanāyoganāma .. bhāvyate kastūryādineti bhāvitam . ‘bhuvo avakalkane’ . vāsyate sugandhena vāsitam . ‘vasa snehamohacchedāpaharaṇeṣu’ . sugandhavāsitadravyanāmanī .. 133 .. </Amarapadavivrti>
<Amarapadaparijata><AK.02.06.133-34>
karpūrāgaru—yakṣakardamaḥ . karpūrādicatuṣṭayasiddhaḥ kardamo yakṣakardamaḥ syāt .
‘karpūrāgarukastūrīkarkolaghusṛṇāni ca .
ekīkṛtamidaṃ sarvaṃ yakṣakardamamiṣyate ..’
iti (vyāḍiḥ)
‘karpūrāgarukastūrī kuṅkumaṃ candanaṃ tathā .
mahāsugandhamityuktaṃ nāmato yakṣakardamaḥ ..’
iti (dha. ni. 7. 25) . atra karkolasthāne kuṅkumacandane bhavataḥ . gātrānulepanī vartiḥ . anulepanatūlikānāma .. varṇakaṃ syād vilepanam . anulepanadravyanāma .. anuktam—‘upalā tu dṛṣatputrī’ . kastūryādigharṣaṇopalanāma .. cūrṇāni vāsayogāḥ syuḥ . gandhayuktā vakṣyamāṇavāsanayogāścūrṇaśabdavācyāḥ . ‘alakeṣu camareṇuścūrṇapratinidhiḥ kṛtaḥ’ iti (raghu. 4. 54) . bahuvacanena te bahuvidhāḥ .
‘candanaṃ kuṅkumaṃ tulyaṃ varārdhamabhidhīyate .
tribhāgakuṅkumaṃ yacca taduktaṃ nāṭyapuṣpakam ..
trisugandhamiti khyātaṃ tvagilāpatrakaistribhiḥ .
cāturjātaṃ tadeva syānnāgakesarasaṃyutaiḥ ..
sarvagandhamidaṃ sindhukarkolāgarusihlakam ..’
ityādi .. bhāvitaṃ vāsitaṃ triṣu . gandhagrāhitasya vastuno nāmanī .. 133 .. </Amarapadaparijata>
%%p. 02.446
AK.02.06.134cd saṃskāro gandhamālyādyairyaḥ syāt tadadhivāsanam .. 134 ..
AK.02.06.135ab mālyaṃ mālāsrajau mūrdhni keśamadhye tu garbhakaḥ .
<Amarapadavivrti ><AK.02.06.134-35>
saṃskāra iti—gandhamālyadhūpādyaiḥ vastratāmbūlādīnāṃ yaḥ saṃskāraḥ tadadhivāsanamityucyate . adhi adhikaṃ vāsyate'dhivāsanam . gandhapuṣpādikṛtasaṃskāranāma .. malyate dhāryata iti mālyama . ‘mala malla dhāraṇe’ . mālaiva vā . malyate keśeṣu mālā . sṛjyate racyate kramabandhena srak . ‘sṛja visarge’ . tantubaddhakusumakalāpanāmāni .. garbhe antaḥ kriyata iti garbhakaḥ . keśamadhyasthamālyanāma .. 134 .. </Amarapadavivrti>
<Amarapadaparijata><AK.02.06.134-35>
saṃskāro—adhivāsanam . ganadhamālyādibhiḥ kriyamāṇo vastrakeśādisaṃskāro yastadadhivāsanaṃ syāt . taditi vidheyaprādhānyena napuṃsakaliṅganirdeśaḥ . adhivāsanā ca syāt . ‘saṃskāro gandhamālyādyairapumānadhivāsanam’ iti vaijayantī (pṛ. 171, ślo. 156) .. mālyaṃ—mūrdhni . śirasi nikṣiptamālānāmāni . ‘sragmālā mālyamākhyātam’ iti halāyudhaḥ (a. mā. 2. 397 ) .. keśamadhye—garbhakaḥ . śiroruhāntaranikṣiptaḥ saro garbhakaḥ syāt .. 134 .. </Amarapadaparijata>
%%p. 02.447
AK.02.06.135cd prabhraṣṭakaṃ śikhālambi puronyastaṃ lalāmakam .. 135 ..
AK.02.06.136ab prālambamṛjulambila syāt kaṇṭhādvaikakṣakaṃ tu tat .
AK.02.06.136cd yat tiryak kṣiptamurasi śikhāsvāpīḍaśekharau .. 136 ..
<Amarapadavivrti ><AK.02.06.135-36>
prabhraṣṭakamiti—keśamadhyāt prabhraṣṭaṃ prabhraṣṭakam . śikhālambimālyanāma .. lalāṭe lalatīti lalāmakam . ‘lala vilāse’ . muktājālavadbhāsamānalalāṭapariracitamālyanāma .. prālambata iti prālambam . ‘lavi lambane’ . kaṇṭhādārjavenorasi lambamānamālyanāma .. kakṣād vigataṃ vikakṣaṃ, uraḥsthalaṃ pṛṣṭabhāgaśca . tatra vartamānaṃ vaikakṣakam . yajñopavītavad urasi tiryakkṣiptamālyanāma .. āpīḍyate dṛḍhabandhena āpīḍaḥ . ‘pīḍa avagāhane’ . śikharaṃ śiro'graṃ, tasyāyamiti śekharaḥ . śiṅkhati dhāraṇasthānād apasarpatīti vā śekharaḥ . ‘śikhi gatau’ . vivāhādau lalāṭayogyakusumadāmanāmanī .. 135-6 .. </Amarapadavivrti>
<Amarapadaparijata><AK.02.06.135-36>
prabhraṣṭakaṃ śikhālambi . śikhāyāṃ lambamānaṃ mālyaṃ prabhraṣṭakaṃ syāt . ‘jārudaṇḍa’ .. puro—lalāmakam . purobhāge vinyastatrimūlakuḍmalasrag lalāmakaṃ syāt . ‘sūsakamu’ .. prālambaṃ—kaṇṭhāt . galādavakratayā lambamānamālyaṃ prālambaṃ syāt . ‘neval̤amu’ .. vaikakṣakaṃ—kṣiptamurasi . uttarīyavad vakṣasi nikṣiptasrag vaikakṣakaṃ syāt .. śikhāsu—śekharau . śiraḥpuraḥkṣiptaśubhikāsrajo nāma . ‘vāśikadaṇḍa’ .. 135-6 .. </Amarapadaparijata>
%%p. 02.448
AK.02.06.137ab racanā syāt parispanda ābhogaḥ paripūrṇatā .
AK.02.06.137cd upadhānaṃ tūpabarhaḥ śayyāyāṃ śayanīyavat .. 137 ..
AK.02.06.138ab śayanaṃ mañcaparyaṅkapalyaṅkāḥ khaṭvayā samāḥ .
<Amarapadavivrti ><AK.02.06.137-38>
racaneti—racyate racanā . ‘raca pratiyatne’ . paritaḥ spandaḥśarīravyāpāraḥ parispandaḥ . ‘spadi kiṃciccalane’ . mālyādivividharacanānāmanī .. ābhujyate'nena ābhogaḥ . ‘bhuja pālanābhyavahārayoḥ’ . racanāparipūrṇatānāma .. upadhīyate śiro'tra upadhānam . ‘ḍudhāñ dhāraṇapoṣaṇayoḥ’ . upabṛhyata unnamyate śiro'treti upabarhaḥ . ‘bṛhi vṛddhau’ . tūlagarbhitavastrādiracitaśiro'vasthānasthāpyanāmanī .. śete'tra śayyā . śayanīyaṃ ca . śayanaṃ ca . ‘śīṅ svapne’ . śayyānāmāni .. mañcyate dhāryate naro'nena mañcaḥ . ‘maci dhāraṇocchrāyapūjaneṣu’ . parito'ṅkyate upabhogādinā lakṣyata iti paryaṅkaḥ . ‘aki lakṣaṇe’ . palyaṅkaśca . ralayorabhedāt . khaṭyate kāṅkṣyate khaṭvā . ‘khaṭa kāṅkṣāyām’ . khaṭvānāmāni .. 137 .. </Amarapadavivrti>
<Amarapadaparijata><AK.02.06.137-38>
racanā—parispandaḥ . mālyādinirmāṇanāmanī .. ‘pratiyatnaḥ parispandaḥ pumāṃsau racanā striyām’ iti keṣāṃcidracanā mālyādinirmāṇam .
‘śranthanaṃ granthanaṃ gumphaḥ saṃdarbho racanā na nā .
parivāraḥ parijanaḥ parispandaḥ parigrahaḥ .
tathopakaraṇaṃ proktaṃ paribarhaḥ paricchadaḥ ..’
parispando darpaṇādyupakaraṇamiti kecit .. ābhogaḥ paripūrṇatā . pūrṇatvanāma .. upadhānaṃ tūpabarhaḥ . śiraḥparibarhanāmanī . ‘talagāḍa’ . anuktam—‘gabholiḥ strī stavarakaḥ pragrīvo mattavāraṇaḥ’ . mattavāraṇanāmāni . ‘vorugu’ .. śayyāyāṃ—śayanam . śayanakriyānāmāni . śayanaśabda uttaraparyāyaliṅgasāpekṣo'pi syāt . ‘śayyāyāṃ śayanaṃ na strī nidrāsuratayorna pum’ iti vaijayantī (pṛ. 263, ślo. 85) .. mañcaparyaṅka—samāḥ mañcanāmāni .. 137 .. </Amarapadaparijata>
%%p. 02.449
AK.02.06.138cd gendukaḥ kanduko dīpaḥ pradīpaḥ pīṭhamāsanam .. 138 ..
AK.02.06.139ab samudgakaḥ saṃpuṭakaḥ pratigrāhaḥ patadgrahaḥ .
<Amarapadavivrti ><AK.02.06.138-39>
genduka iti—gagane induriva bhātīti gendukaḥ . kaṃ śiro dunotīti kandukaḥ . ‘ṭudu upatāpe’ . kandukanāmanī .. dīpyata iti dīpaḥ . pradīpaśca . ‘dīpī dīptau’ . dīpanāmanī .. piṭhyate saṃśliṣyata iti pīṭham . ‘piṭha hiṃsākleśanayoḥ’ . āste'tretyāsanam . ‘āsa upaveśane’ . pīṭhanāmanī .. samyagudgacchatīta samudgakaḥ . ‘gamlṛ gatau’ . saṃpuṭyate pidhānena saṃpuṭakaḥ . ‘puṭa saṃśleṣaṇe’ . kastūryādyāvapanārthaṃ nirmitakaraṇḍādernāmanī .. pratigṛhṇātīti pratigrāhaḥ . patattāmbūlādikaṃ gṛhṇātīti padadgrahaḥ . ‘graha upādāne’ . carvitatāmbūlanikṣepārthaṃ nirmitapātranāmanī .. 138 .. </Amarapadavivrti>
<Amarapadaparijata><AK.02.06.138-39>
gendukaḥ kandukaḥ . kandukanāmanī . ‘ceṇḍu bandu’ . anuktam—‘krīḍāduro giriyakaḥ’ . ‘accanagāyalu’ . dīpaḥ pradīpaḥ . dīpanāmanī ..
‘dīpo gṛhamaṇirvartirdīpavṛkṣaḥ śikhātaruḥ .
vartirdaśā dīpavallī dīpikāñjanakajjale ..’
ityanyatra sāṅgābhidhānam .. pīṭhamāsanam . pīṭhanāmanī .. samudgakaḥ saṃpuṭakaḥ . ābharaṇādipeṭikānāmanī .. pratigrāhaḥ patadgrahaḥ . kalācikānāmanī . ‘paḍigemu’ .. 138 .. </Amarapadaparijata>
%%p. 02.449
AK.02.06.139cd prasādhanī kaṅkatikā piṣṭātaḥ paṭavāsakaḥ .. 139 ..
AK.02.06.140ab darpaṇe mukurādarśau vyajanaṃ tālavṛntakam .
iti manuṣyavargaḥ
<Amarapadavivrti ><AK.02.06.139-40>
prasādhanīti—prasādhyante keśā anayeti prasādhanī . ‘sādha saṃsiddhau’ . keśeṣu kaṅkate kaṅkatikā . ‘kaki gatau’ . keśaviśodhakasya dantamayasya nāmanī .. piṣṭabhāvam atatīti piṣṭātaḥ . ‘ata sātatyagamane’ . paṭaṃ vāsayatīti paṭavāsaḥ . haritālādicūrṇanāmanī .. cālanīnāmanī iti kecit .. dṛpyate'nena suveṣābhimānāditi darpaṇaḥ . ‘dṛpa dṛptau’ . maṅkyate'nena mukuraḥ . ‘maki maṇḍane’ . makura iti vā pāṭhaḥ . ādṛśyate rūpamatretyādarśaḥ . ‘dṛśir prekṣaṇe’ . darpaṇanāmāni .. vyajyate śramo'panīyate'neneti vyajanam . ‘aja gatikṣepaṇayoḥ’ . tālavṛntavad vṛntamasyeti tālavṛntakam . vyajananāmanī .. 139 ..
iti śrīliṅgayasūriviracitāyāmamarakośapadavivṛtau manuṣyavargaḥ </Amarapadavivrti>
<Amarapadaparijata><AK.02.06.139-40>
prasādhanī kaṅkatikā . keśasaṃskārakāriṇīnāmanī . ‘dūvena’ .. piṣṭātaḥ paṭavāsakaḥ . dhūligulucchanāmanī . ‘bukkāpiṇḍi’ .. ‘dhūligucchaḥ samākhyātaḥ pāṃśucāmaramityapi’ . ete dve ca .. darpaṇo—ādarśau . ādarśanāmāni . ‘saṃmukhīnātmadarśābdāḥ’ etāni trīṇi ca .. vyajanaṃ tālavṛntakam . vyajananāmani .. vījanaṃ jalārdrā cetyete ca . ‘ālāvartaṃ tu vastravyajanam’ . prāntasyūtavastravyajananāma . ‘ālapaṭṭi’ .. ‘ālāvartaṃ tu vastreṇa’ iti vaijayantī (pṛ. 171, ślo. 159) .. 139 .. 
iti śrīvatsanṛsiṃhasūrisutamallināthasudhīviracite'marapadapārijāte manuṣyavargaḥ </Amarapadaparijata>
%%p. 02.450
7. brahmavargaḥ
AK.02.07.001ab saṃtatirgotrajananakulānyabhijanānvayau .
AK.02.07.001cd vaṃśo'nvavāyaḥ saṃtāno varṇāḥ syurbrāhmaṇādayaḥ .. 1 ..
<Amarapadavivrti ><AK.02.07.001>
idānīṃ sarvavarṇānāṃ saṃkīrṇajātīnāṃ sāmānyasaṃtaternāmāni prathamamāha—saṃtatiriti . saṃtanyate'nayā saṃtatiḥ . ‘tanu vistāre’ . gūyate śabdyate gārgyo vasiṣṭha iti gotram . ‘guṅ avyakte śabde’ . janyate uttarottaramaneneti jananam . ‘janī prādurbhāve’ . kulyate'nena bandhuvarga iti kulam . ‘kula saṃstyāne bandhuṣu ca’ . abhijanyate'neneti abhijanaḥ . anvīyate saṃbadhyate'neneti anvayaḥ . ‘iṇ gatau’ . vanyate yācyate vaṃśaḥ . ‘vanu yācane’ . anvīyate pūrvaḥ paraśceti anvavāyaḥ . ‘iṇ gatau’ . saṃtanyate saṃtānaḥ . ‘tanu vistāre’ . vaṃśanāmāni .. varṇyante kapilāruṇapītakṛṣṇavarṇairnirūpyanta iti varṇāḥ . ‘varṇa stutau’ . brāhmaṇakṣatriyavaiśyaśūdrāṇāṃ sāmānyanāma .. 1 .. </Amarapadavivrti>
<Amarapadaparijata ><AK.02.07.001>
kalakaṇṭhakaṇṭhaninadapramadābhi-
rmuditāntaraṅgamuragendravibhūṣam .
bhavabhītibhañjanamumārucirāṅgaṃ
kaladhautaśailanilayaṃ kalayāmi ..
saṃtatiḥ—saṃtānaḥ . saṃtatināmāni .. varṇāḥ—brāhmaṇādayaḥ . brāhmaṇakṣatriyavaiśyaśūdrāścetyete catvāro varṇaśabdavācyāḥ .. 1 .. </Amarapadaparijata >
%%p. 02.451
AK.02.07.002ab viprakṣatriyaviṭśūdrāścāturvarṇyamiti smṛtam .
AK.02.07.002cd rājabījī rājavaṃśyo bījyastu kulasaṃbhavaḥ .. 2 ..
<Amarapadavivrti >< AK.02.07.002>
vipreti—catvāro varṇā eva cāturvarṇyam . viprakṣatriyaviṭśūdrāṇāṃ caturvidhānāṃ nāma .. rājño bījamasyeti rājabījī . rājavaṃśe bhavo rājavaṃśyaḥ . rājabhūtamātāpitṛjanyanāmanī .. bīje kule bhavo bījyaḥ . kule saṃbhavo'sya kulasaṃbhavaḥ . satkulasaṃbhavanāma .. 2 .. </Amarapadavivrti>
<Amarapadaparijata>< AK.02.07.002>
viprakṣatriya—smṛtam . ta eva catvāro varṇāścāturvarṇyamityucyate .
‘brahmakṣatriyaviṭśūdrā iti varṇāścatuṣṭaye .
upavarṇāstu saṃkīrṇā vivarṇāstvantyajātayaḥ ..’
iti vaijayantī (pṛ. 72, ślo. 2) .. rājabījī rājavaṃśyaḥ . rājñāṃ kule jāto rājabījī syāt .. bījyastu kulasaṃbhavaḥ . kule utpanno bījyaḥ syāt . sūryabījyo rāmaḥ . somabījyo yudhiṣṭhiraḥ .. 2 .. </Amarapadaparijata>
%%p. 02.452
AK.02.07.003ab māhākulakulīnāryasabhyasajjanasādhavaḥ .
AK.02.07.003cd brahmacārī gṛhī vānaprastho bhikṣuścatuṣṭaye .. 3 ..
AK.02.07.004ab āśramo'strī dvijātyagrajanmabhūdevabāḍavāḥ .
AK.02.07.004cd vipraśca brāhmaṇo'sau ṣaṭkarmā yāgādibhiryutaḥ .. 4 .. 
<Amarapadavivrti >< AK.02.07.003-4>
māhākuleti—mahākulasya sūryavaṃśāderapatyaṃ māhākulaḥ . kulasyāpatyaṃ kulīnaḥ . niṣiddhakarmakartṛbhya ārād dūrāt yātīti āryaḥ . sabhāyāṃ sādhuḥ sabhyaḥ . saṃścāsau janaśceti sajjanaḥ . sādhnoti dharmamiti sādhuḥ . ‘sādha saṃsiddhau’ . sadvaṃśajanāmāni .. brahma vedaḥ, tadadhyayananiyamaṃ caratīti brahmacārī . gṛhamasyāstīti gṛhī . pratiṣṭhate'sminniti prasthaḥ . vane prastho vanaprasthaḥ . tatra bhavaḥ vānaprasthaḥ . bhikṣate yācate bhikṣuḥ . ‘bhikṣa bhikṣāyām’ . atra catuṣṭaye caturṇāṃ samūhe pratyekamāśramaśabdo vartate .. āśrāmyantyasminniti āśramaḥ . ‘śrabhu tapasi khede ca’ . dve jātī janmanī yasya mātṛgāyatrīrūpeṇeti dvijātiḥ . agre kṣatriyādibhyo janma yasya agrajanmā . bhuvi dīvyate brahmavarcasā bhūdevaḥ . ‘divu krīḍādau’ . bāḍava aurvo'gniriva prāyeṇātṛpta iti bāḍavaḥ . viśeṣeṇa pāpebhya ātmānaṃ paraṃ ca pātīti vipraḥ . ‘pā rakṣaṇe’ . brahmaṇo'patyaṃ brāhmaṇaḥ . brahmaṇi parabrahmaṇi niṣṭhāvattvādvā . brāhmaṇanāmāni .. asau brāhmaṇaḥ yāgādibhiryutaścet ṣaṭkarmetyucyate . yajanayājanādhyayanādhyāpanadānapratigrahalakṣaṇāni ṣaṭkarmāṇi . tāni asya santīti ṣaṭkarmā . yāgādiṣaṭkarmayutabrāhmaṇanāma .. 3-4 .. </Amarapadavivrti>
<Amarapadaparijata>< AK.02.07.003-4>
mahākula—sādhavaḥ . etāni satkulaprasūtanāmāni . anuktam—‘dauṣkuleyo duṣkulīnaḥ’ . asatkulaprasūtanāmanī .. brahmacārī—āśramo'strī . muñjamekhalādiyuto vedādhyāyī brahmacaryavratasthitaḥ brahmacārī . dharmārthakāmasthitaḥ pañcamahāyajñakārī gṛhasthaḥ syāt . bhūmiśayyājinadhāraṇavanavāsavanyāhārādilakṣaṇo vānaprasthaḥ syāt . gṛhītakāṣāyavastradaṇḍo bhikṣāśī sarvabhūtasamo dhyānaparo bhikṣuḥ syāt . ete catvāra āśramaśabdavācyāḥ .. dvijātyagrajanma—brāhmaṇaḥ . brāhmaṇanāmāni . ‘etaśā mukhajo maitraḥ sūtrakaṇṭhaśca māhanaḥ ’ . ityetāni pañca ca .. asau ṣaṭkarmā—yutaḥ . yajanādiṣaṭkarmayukto brāhmaṇaḥ ṣaṭkarmā syāt .
‘yajanaṃ yājanaṃ dānaṃ viśiṣṭaśca pratigrahaḥ .
adhyāpanaṃ cādhyayanaṃ viprakarma prakīrtitam ..
snānaṃ saṃdhyājapo homo devatānāṃ ca pūjanam .
ātithyaṃ vaiśvadevaṃ ca ṣaṭ karmāṇi dine dine .
jātimātropajīvī tu vipraḥ syād brāhmaṇabruvaḥ syāt .. 3-4 .. </Amarapadaparijata> 125
%%p. 02.453
AK.02.07.004ab vidvān vipaścid doṣajñaḥ san sudhīḥ kovido budhaḥ .
AK.02.07.004cd dhīro manīṣī jñaḥ prājñaḥ saṃkhyāvān paṇḍitaḥ kaviḥ .. 5 ..
AK.02.07.005ab dhīmān sūriḥ kṛtī kṛṣṭirlabdhavarṇo vicakṣaṇaḥ .
AK.02.07.005cd dūradarśī dīrghadarśī śrotriyacchāndasau samau .. 6 ..
<Amarapadavivrti >< AK.02.07.005-6>
vidvāniti—vetti sarvamiti vidvān . ‘vida jñāne’ . sāntaḥ . viśeṣeṇa paśyan cetatīti vipaścit . ‘citī saṃjñāne’ . doṣaṃ pāpādi jānātīti doṣajñaḥ . ‘jñā avabodhane’ . pāpaṃ syatīti san . ‘ṣo'ntakarmaṇi’ . śobhanā dhīryasya sudhīḥ . praśastam okaṃ sthānaṃ vettīti kevidaḥ . ‘vida jñāne’ . atra prathamākṣaralopaḥ . sarvaṃ budhyatīti budhaḥ . ‘budha avagamane’ . praśastāṃ dhiyaṃ rātīti dhīraḥ . ‘rā dāne ādāne ca’ . viśiṣṭā manīṣā dhīrastyasya manīṣī . jānātīti jñaḥ . prakarṣeṇa jānātīti prajñaḥ, prajña eva prājñaḥ . ‘jñā avabodhane’ . saṃkhyā vicāraṇāsyāstīti saṃkhyāvān . paṇḍate śīghraṃ jānātīti paṇḍitaḥ . ‘paḍi gatau’ . sarve gatyarthā jñānārthāḥ . kavate cāturyeṇa varṇayatīti kaviḥ . ‘kuṅ śabde’ . praśastā dhīrasyāstīti dhīmān . suvati sadupadeśena prayojayatīti sūriḥ . ‘ṣū preraṇe’ . kṛtaṃ saṃskṛtaṃ sūktyādikamasyāstīti kṛtī . karṣati niṣkarṣatīti kṛṣṭiḥ . ‘kṛṣa vilekhane’ . labdho varṇaḥ prasiddhiraneneti labdhavarṇaḥ . vicaṣṭe viśeṣeṇācaṣṭe vicakṣaṇaḥ . ‘cakṣiṅ vyaktāyāṃ vāci’ . dūrādapratyakṣamapi ūhena paśyatīti dūradarśī . ‘dṛśir prekṣaṇe’ . dīrghadarśī ca . viduṣo nāmāni .. śrutādhyayanasaṃpannaḥ śrotriyaḥ . chando vedam adhīte vetti vā chāndasaḥ . vedādhyetṛnāmanī .. 5-6 .. </Amarapadavivrti>
<Amarapadaparijata>< AK.02.07.005-6>
vidvān . viduṣī sabhā . uṇādipratyayāntaviduṣaśabdāt ṭāpi viduṣā sabhā . vipaściddoṣajñaḥ—dhīmān sūriḥ . sūriḥ sūrī vicakṣaṇa ityabhidhānāt idantaḥ innantaśca syāt . kṛtī—dīrghadarśī . vidvannāmāni .. śrotriyacchāndasau samau . śrotriyanāmanī .. anuktam—‘mīmāṃsako jaiminīye’ . jaiminīyanāma . ‘vedāntī brahmavādini’ . brahmavādināma .. ‘naiyāyikastvākṣapādaḥ’ . akṣapādaśāstrajñanāmanī .. ‘cārvākalaukāyatikau’ . bauddhaviśeṣasya nāmanī .. ‘stakārye sāṃkhyakāpilau’ . satkāryavādino nāmanī .. ‘vaiśeṣikastārkikaḥ syāt’ . vaiśeṣikasya nāmanī .. ‘saugataḥ śūnyavādini’ . śūnyavādino nāma .. 5-6 .. </Amarapadaparijata>
%%p. 02.454
AK.02.07.007ab upādhyāyo'dhyāpako'tha sa niṣekādikṛd guruḥ .
AK.02.07.007cd mantravyākhyākṛdācārya ādeṣṭā tvadhvare vratī .. 7 ..
AK.02.07.008ab yaṣṭā ca yajamānaśca sa somavati dīkṣitaḥ .
<Amarapadavivrti >< AK.02.07.007-8>
upādhyāya iti—upetyādhīyate'smādityupādhyāyaḥ . ‘iṅ adhyayane’ . adhyāpayatītyadhyāpakaḥ . upādhyāyanāmanī .. gṛṇāti gāyatryādikaṃ mantramupadiśati guruḥ . ‘gṛ śabde’ . niṣekādikarmakāriṇo nāma .. ācinoti śiṣyabuddhivṛddhiṃ karotītyācāryaḥ . ‘ciñ cayane’ . mantrabrāhmaṇātmakavedaṃ kalpasūtrīdyupetamadhyāpya tadarthaṃ vyākhyāturdvijasya nāma .. tathā ca manuḥ (2. 140)—
‘upanīya tu yaḥ pūrvaṃ vedamadhyāpayed dvijaḥ .
sāṅgaṃ ca sarahasyaṃ ca tamācāryaṃ vidurbudhāḥ ..’
ādiśatītyādeṣṭā . ‘diśa atisarjane’ . brahmacāriṇo vratamasyāstīti vratī . yajate yaṣṭā, yajamānaśca . ‘yaja devapūjāsaṃgatikaraṇayajanadāneṣu’ . adhvare yajamānatvena svāmitvena ṛtvigādyādeṣṭṛnāma .. dīkṣālakṣaṇasaṃskāro'sya saṃjāto dīkṣitaḥ . somarasavatyadhvare tasyaiva yaṣṭurnāma .. 7 .. </Amarapadavivrti>
<Amarapadaparijata>< AK.02.07.007-8>
upādhyāyo'dhyāpakaḥ syāt . upādhyāyanāma . sa niṣekādikṛd guruḥ . garbhādhānādikarmakartā guruḥ syāt .. mantravyākhyākṛdācāryaḥ . vedavyākhyānakartā ācāryaḥ syāt .. ādeṣṭā—yajamānaśca . adhvare vratī ādeṣṭā yaṣṭā yajanānaśca syāt .. sa somavati dīkṣitaḥ . somavatyadhvare sa vratī dīkṣitaḥ syāt .. 7 .. </Amarapadaparijata>
%%p. 02.455
AK.02.07.008cd ijyāśīlo yāyajūko yajvā tu vidhineṣṭavān .. 8 ..
AK.02.07.009ab sa gīrpatīṣṭyā sthapatiḥ somapīthī tu somapāḥ .
AK.02.07.009cd sarvavedāḥ sa yeneṣṭo yāgaḥ sarvasvadakṣiṇaḥ .. 9 ..
<Amarapadavivrti >< AK.02.07.008-9>
ijyāśīlā iti—yajanamijyā, tadeva śīlaṃ yasya ijyāśīlaḥ . paunaḥpunyena yajate yāyajūkaḥ . ‘yaja devapūjādau’ . ijyāśīlavato nāma .. yajate yajvā . tasyaiva yajamānasya nāma .. vidhineti arthavādaprāptyartham .. vājapeyayāgaṃ bṛhaspatisavanasamāpanāṅgena sthāpayatīti sthapatiḥ . ‘ṣṭhā gatinivṛttau’ . bṛhaspatisavanakartṛyajvano nāma .. somapīthaḥ somapānamasyāstīti somapīthī . somaṃ pibatīti somapāḥ . ‘pā pāne’ . somapa iti akārāntaḥ puṃliṅgaḥ . somapāśabdastu chandoviṣayaḥ, na tu śabdaśāstraviṣaya iti mantavyam . iṣṭāvaśiṣṭasomapānakṛto nāmanī .. sarvasvadakṣiṇaḥ sarvadravyadakṣiṇo yāgaḥ yena yajamāneneṣṭaḥ sa sarvavedā ityucyate . ṛtvigādiḥ asmāt sarvasvaṃ vindati labhate sarvavedāḥ . sānto'yam . ‘vidlṛ lābhe’ . viśvajidādiyāgakartṛnāma .. 8-9 .. </Amarapadavivrti>
<Amarapadaparijata>< AK.02.07.008-9>
ijyāśīlo yāyajūkaḥ . yajanaśīlo yāyajūkaḥ syāt . yajvā—iṣṭavān . jyotiṣṭomena svargakāmo yajetetyādi vidhyarthābhipretā san yajanaśīlo yajvā syāt . sa gīṣpatīṣṭyā sthapatiḥ . bṛhaspatisaveneṣṭavān yajvā sthapatiḥ syāt .. somapītī—somapāḥ . kṛtasomapāno yajvā somapāḥ syāt .. sarvavedāḥ sa—sarvasvadakṣiṇaḥ . sarvasvaṃ dakṣiṇā yasya sa tathokto viśvajitprabhṛtiyāgo yeneṣṭaḥ sa yajvā sarvavedāḥ syāt . sānto'sau .. 8-9 .. </Amarapadaparijata>
%%p. 02.456
AK.02.07.010ab anūcānaḥ pravacane sāṅge'dhītī gurostu yaḥ .
AK.02.07.010cd labdhānujñaḥ samāvṛttaḥ sutvā tvabhiṣave kṛte .. 10 ..
<Amarapadavivrti ><AK.02.07.010>
anūcāna iti—sāṅgavedamadhītya anu paścāt tamevoktavāniti anūcānaḥ . sāṅge pravacane sāṅgavede'dhītī yastasya nāma .. gurukulāt gṛhaṃ prati samāvartate sma samāvṛttaḥ . ‘vṛtu vartane’ . udvāhe sati gurorlabdhānujñasya nāma .. sunoti somamiti sutvā . ‘ṣuñ abhiṣave’ . nānto'yam . abhiṣavakarturyajamānasya nāma .. 10 .. </Amarapadavivrti>
<Amarapadaparijata>< AK.02.07.010>
anūcānaḥ—sāṅge'dhītī . sāṅgavedādhyetā anūcānaḥ syāt . ‘gaṇiśca saḥ’ . iti kośāntarapāṭhād gaṇirapi syāt . gurostu—samāvṛttaḥ . vedādhyayanānantaraṃ gṛhī bhaveti gurvanujñātaḥ samāvṛttaḥ syāt . sutvā tu—kṛte . abhiṣavakaraṇānantaraṃ sutvā syāt . nāntaḥ . ‘sutvā tvabhiṣavādūrdhvam’ iti vaijayantī (pṛ. 89, ślo. 75) .. 10 .. </Amarapadaparijata>
%%p. 02.457
AK.02.07.011ab chātrāntevāsinau śiṣye śaikṣāḥ prāthamakalpikāḥ .
AK.02.07.011cd ekabrahmavratācārā mithaḥ sabrahmacāriṇaḥ .. 11 ..
AK.02.07.012ab satīrthyāstvekaguravaścitavānagnimagnicit .
<Amarapadavivrti >< AK.02.07.011-12>
chātra iti—gurorasaccaritraṃ chādayatīti chātraḥ . ‘chada apavāraṇe’ . gurorante nikaṭe nivasatīti antevāsī . guroḥ chidraṃ tanūkarotīti śiṣyaḥ . ‘śiñ niśāne’ . śiṣyanāmāni .. śikṣāyāṃ vartamānāḥ śaikṣāḥ . prathame vayasi śikṣāyai kalpyante prāthamakalpikāḥ . prathamābhyāsārthamupapannaśiṣyanāmanī .. samānaṃ brahmavrataṃ carantīti sabrahmacāriṇaḥ . ‘cara gatibhakṣaṇayoḥ’ . gurorekakālamekavedādhyayanaṃ ye kurvanti teṣāmanyonyasya nāma .. vidyāpāraṃ tarantyanena tīrthaṃ guruḥ . samāne tīrthe gurukule bhavā vartamānāḥ satīrthyāḥ . eko guruḥ yeṣāṃ te ekaguravaḥ . ekagurūṇāṃ śiṣyāṇāmanyonyasya nāmanī .. agniṃ citavān agnicit . ‘ciñ cayane’ . sthaṇḍilapratiṣṭhāpanenāgnisaṃskarturnāma .. 11 .. </Amarapadavivrti>
<Amarapadaparijata>< AK.02.07.011-12> 
chātrāntevāsinau śiṣye . śiṣyanāmāni . ‘mokaḥ prāḍupanedivān’ . etāni trīṇi ca . śaikṣāḥ prāthamakalpikāḥ . śikṣāpāṭhakanāmanī . śikṣeti prathamapāṭhyo granthaḥ . ‘śikṣā prathamakalpikā’ iti halāyudhaḥ (a. mā. 2. 245) . ekabrahma—sabrahmacāriṇaḥ . vedādhyayanārthamekaṃ vratamācaranto'nyonyaṃ sabrahmacāriṇaḥ syuḥ . satīrthyāścaikaguravaḥ . ekagurukāḥ satīrthyāḥ syuḥ . caśabdāt sabrahmacāriṇo'pi syuḥ .. citavān—agnicit . gṛhītaśrautāgniko'gnicit syāt .. 11 .. </Amarapadaparijata>
%%p. 02.458
AK.02.07.012cd pāraṃparyopadeśe syādaitihyamitihāvyayam .. 12 ..
AK.02.07.013ab upajñā jñānamādyaṃ syājjñātvārambha upakramaḥ .
AK.02.07.013cd yajñaḥ savo'dhvaro yāgaḥ saptatanturmakhaḥ kratuḥ .. 13 ..
<Amarapadavivrti >< AK.02.07.012-13>
pāraṃparyeti—ityevaṃ kimu pāraṃparyamastīti itihā . itihaiva aitihyam . itihā avyayamityatrāpi saṃbadhyate . pāraṃparyopadeśasya nāmanī .. upajñāyata ityupajñā . ‘jñā avabodhane’ . udyogādyajñānanāma .. upakramaṇam upakramaḥ . mamedaṃ kāryamiti jñātvā prārambhanāma .. yajanaṃ yajñaḥ . sūyate'bhiṣūyate somo'treti savaḥ . ‘ṣuṃñ abhiṣave’ . adhvānaṃ vaidikamārgaṃ rātīti adhvaraḥ . ‘rā dāne’ . yajanaṃ yāgaḥ . saptabhirgāyatryādibhiḥ chandobhistanyata iti saptatantuḥ . ‘tanu vistāre’ . mahyante'tra devā makhaḥ . ‘maha pūjāyām’ . makhante vā . ‘makha gatau’ . kriyate traivarṇikairiti kratuḥ . ‘ḍukṛñ karaṇe’ . yajñanāmāni .. 12-13 .. </Amarapadavivrti>
<Amarapadaparijata>< AK.02.07.012-13>
pāraṃparyopadeśaḥ—itihāvyayam . pāraṃparyopadeśanāmanī . pāraṃparyaṃ gurukramaḥ . ‘āmnāyaḥ saṃpradāyaḥ syāt pāraṃparyaṃ gurukramaḥ’ iti halāyudhaḥ (a. mā. 2. 247) .. upajñā—ādyaṃ syāt . prathamaṃ jātaṃ jñānamupajñā syāt . vinopadeśaṃ svayameva prathamaṃ jñānamupajñā yathā vālmīkeḥ ślokanirmāṇajñānamiti subhūtiṭīkā . jñātvā—upakramaḥ . jñānasamanantarārambha upakramaḥ syāt .. yajñaḥ—makhaḥ kratuḥ . yajñanāmāni .. 12-13 .. </Amarapadaparijata>
%%p. 02.458
02.07.014ab pāṭho homaścātithīnāṃ saparyā tarpaṇaṃ baliḥ .
02.07.014cd ete pañca mahāyajñā brahmayajñādināmakāḥ .. 14 ..
<Amarapadavivrti >< AK.02.07.014>
pāṭha iti—pāṭho vedapāṭhaḥ . homo vaiśvadevādiḥ . atithīnāṃ pūjā saparyā . tarpaṇaṃ pitṛtarpaṇaṃ . balirbaliharaṇam . ete mahāphalayajñatvāt mahāyajñāḥ . krameṇa brahmayajñadevayajñamanuṣyayajñapitṛyajñabhūtayajñāḥ bhavanti .. 14 .. </Amarapadavivrti>
<Amarapadaparijata>< AK.02.07.014>
pāṭho homaḥ—brahmayajñādināmakāḥ . pāṭhādayaḥ samudāyena pañcamahāyajñanāmāni . pratyekaṃ brahmayajñādināmāni .
‘svādhyāyaḥ syādbrahmayajñaḥ pitṛyajñastu tarpaṇam .
homo daivo balirbhauto nṛyajño'tithipūjanam ..’
iti .. 14 .. </Amarapadaparijata>
%%p. 02.459
AK.02.07.015ab samajyā pariṣad goṣṭhī sabhāsamitisaṃsadaḥ .
AK.02.07.015cd āsthānī klībamāsthānaṃ strīnapuṃsakayoḥ sadaḥ .. 15 ..
<Amarapadavivrti >< AK.02.07.015>
samajyeti—samajanti atra samajyā . ‘aja gatau’ . pariṣīdantyatra pariṣat . ‘ṣadlṛ viśaraṇagatyavasādaneṣu’ gāvo nānāvidhā vāco'tra tiṣṭhantīti goṣṭhī . ‘ṣṭhā gatinivṛttau’ . saha bhāntyatra sabhā . ‘bhā dīptau’ . saṃyanti saṃgacchante'tra samitiḥ . ‘iṇ gatau’ . saṃsīdantyasyāmiti saṃsat . ‘ṣadlṛ gatau’ . āsthātuṃ yogyā āsthānī . ā samantāt tiṣṭhantyatra āsthānam . klībe vartate . sīdantyatra sadaḥ . sāntaḥ . klībe . strītve sadāḥ iti rūpabhedaḥ . sabhānāmāni .. 15 .. </Amarapadavivrti>
<Amarapadaparijata>< AK.02.07.015>
samajyā pariṣad—strīnapuṃsakayoḥ sadaḥ . sabhānāmāni . āsthānādīni padāni rājasabhānāmānīti kecit . rabhasakośe tathaiva bhedaḥ pradarśitaḥ . ‘āsthānaṃ sada āsthānī parṣatpariṣadau same’ iti .. 15 .. </Amarapadaparijata>
%%p. 02.459
AK.02.07.016ab prāgvaṃśaḥ prāgghavirgehāt sadasyā vidhidarśinaḥ .
AK.02.07.016cd sabhāsadaḥ sabhāstārāḥ sabhyāḥ sāmājikāśca te .. 16 .. 
<Amarapadavivrti >< AK.02.07.016>
prāgvaṃśa iti—yatra gṛhe havyādikaṃ sthāpyate tataḥ pūrvaṃ yajamānasadasyādīnāṃ vāsāya kalpitaṃ gṛhaṃ prāgvaṃśa ityucyate . vanyate sevyata iti vaṃśaḥ . ‘vana ṣaṇa saṃbhaktau’ . prāg agre vaṃśaḥ prāgvaṃśaḥ . havirgṛhāt pūrvaṃ tretāgneḥ patnyāśca nirmitagṛhanāma .. patnīśālaiveti kecit .. sadasi sādhavaḥ sadasyāḥ . vidhiṃ vidhivihitaṃ paśyantīti vidhidarśinaḥ . ‘dṛśir prekṣaṇe’ . yajamānādibhiḥ kriyamāṇakriyākalāpadarśināṃ nāmanī .. sabhāyāṃ sīdanti tiṣṭhantīti sabhāsadaḥ . sabhāṃ sabhāsthalaṃ stṛṇanti ācchādayanti sabhāstārāḥ . ‘stṝñ ācchādane’ . sabhāyāṃ sādhavaḥ sabhyāḥ . samājaṃ samūhaṃ samavayanti kṣīranīravadekībhavantīti sāmājikāḥ . vyavahāradraṣṭṝṇāṃ nāmāni .. 16 .. </Amarapadavivrti>
<Amarapadaparijata>< AK.02.07.016>
prāgvaṃśaḥ prāgghavirgehāt . havirgṛhāt pūrvasthitasabhāgṛhaṃ prāgvaṃśaḥ syāt . sadasyā vidhidarśinaḥ . yāgavidhiparīkṣādhikāriṇaḥ sadasyāḥ syuḥ .. sabhāsadaḥ—sāmājikāśca te . sabhāyāṃ tiṣṭhatāṃ nāmāni .. 16 .. </Amarapadaparijata>
%%p. 02.460
AK.02.07.017ab adhvaryūdgātṛhotāro yajuḥsāmargvidaḥ kramāt .
AK.02.07.017cd āgnīdhrādyā dhanairvāryā ṛtvijo yājakāśca te .. 17 ..
<Amarapadavivrti >< AK.02.07.017>
adhvaryuriti—adhvaraṃ adhvaradeśaṃ yātītyadhvaryuḥ . ‘yā prāpaṇe’ . yajurvedavido nāma .. udgāyati devatāṃ stautīti udgātā . ‘gai gāne’ . ṛkārāntaḥ . sāmavedavido nāma .. homaṃ karotīti hotā . juhotīti vā . ‘hu dānādānayoḥ’ . ṛgvedavido nāma .. yajñasvāminā dhanairvāryāḥ āgnīdhrādayaḥ ṣoḍaśa yājakaṛtvikśabdavācyāḥ . te ca brahmā, udgātā, hotā, adhvaryuḥ, brāhmaṇācchaṃsī, prastotā, maitrāvaruṇaḥ, pratiprasthātā, potā, pratihartā, acchāvākaḥ, neṣṭā, āgnīdhraḥ, subrahmaṇyaḥ, grāvastut, unnetā ceti . agnim indhe agnīt . ‘ñiindhī dīptau’ . agnīdhaḥ śaraṇaṃ agnīdhram . tatra vartamānaḥ āgnīdhraḥ . dhanairhetubhirvriyante dhanairvāryāḥ . ṛtau vasantādau yājayati yajamānaṃ ṛtvik . yajantīti yājakāḥ . ‘yaja devapūjādau’ . dakṣiṇābhirvṛtaṛtviṅnāmāni .. 17 .. </Amarapadavivrti>
<Amarapadaparijata>< AK.02.07.017>
adhvaryuḥ—kramāt . yajuḥsāmarcā vettāraḥ krameṇādhvaryūdgātṛhotāraḥ syuḥ . ‘adhvaryūdgātṛhotāraḥ brahmā ceti mahartvijaḥ’ iti vaijayantī (pṛ. 89, ślo. 79) .. āgnīdhrādyāḥ—yājakāśca te . dakṣiṇādānena varītuṃ yogyā āgnīdhrādaya ṛtvigyājakavācyāḥ .. 17 .. </Amarapadaparijata>
%%p. 02.461
AK.02.07.018ab vediḥ pariṣkṛtā bhūmiḥ same sthaṇḍilacatvare .
AK.02.07.018cd caṣālo yūpakaṭakaḥ kumbā sugahanā vṛtiḥ .. 18 ..
<Amarapadavivrti >< AK.02.07.018>
vediriti—vindantyasyāṃ devāḥ pūjādikamiti vediḥ . ‘vidlṛ lābhe’ . pariṣkṛtabhūmernāma .. tiṣṭhantyasmin agnaya iti sthaṇḍilam . ‘ṣṭhā gatinivṛttau’ . catante yāgadaphalamatreti catvaram . ‘cate yācane’ . yāgārthaṃ saṃskāritasthānanāmanī .. caṣyate yūpāgre prakṣipyate caṣālaḥ . ‘caṣa bhakṣaṇe’ . dhātūnāmanekārthatvāt kṣepaṇārthaḥ . yūpasyāgre kṛtaḥ kaṭakaḥ kaṭakākāraḥ yūpakaṭakaḥ . yūpakaṭakanāma .. kumbayati ācchādayati yajñavāṭaṃ kumbā . ‘kubi ācchādane’ . yajñavāṭaṃ paritaḥ kṣiptasugahanavṛtināma .. 18 .. </Amarapadavivrti>
<Amarapadaparijata>< AK.02.07.018>
vediḥ—bhūmiḥ . yāgārthaṃ saṃskṛtā bhūmiḥ vediḥ syāt . same—catvare . śayyārthaṃ saṃskṛtabhūnāmanī .. caṣālo yūpakaṭakaḥ . yūpamūlasthitalohakaṭakaścaṣālaḥ syāt .
‘yūpamaṅgulimivodanīnamad bhūcaṣālatulitāṅgulīyakam .’
iti . kumbā—vṛtiḥ . atigahanayūpavṛtiḥ kumbā syāt .. 18 .. </Amarapadaparijata>
%%p. 02.461
AK.02.07.019ab yūpāgraṃ tarma nirmanthyadāruṇi tvaraṇirdvayoḥ .
AK.02.07.019cd dakṣiṇāgnirgārhapatyāhavanīyau trayo'gnayaḥ .. 19 ..
<Amarapadavivrti >< AK.02.07.019>
yūpāgramiti—tarati caṣālamiti tarma . ‘tṝ plavanataraṇayoḥ’ . tīkṣṇayūpāgranāma .. iyarti agnirasmāditi araṇiḥ . agninirmanthanadārunāma .. vedyā dakṣiṇato vartate dakṣiṇāgniḥ . gṛhapatinā itarāgnibhyāṃ pūrvaṃ saṃskṛto'gniḥ gārhapatyaḥ . ā karmasamāpteḥ āhutayo hūyante'tra āhavanīyaḥ . ‘hu dānādānayoḥ’ . trayāṇāmagnīnāṃ pṛthaṅnāmāni .. 19 .. </Amarapadavivrti>
<Amarapadaparijata>< AK.02.07.019>
yūpāgraṃ tarma . yūpasyāgraṃ tarma syāt . anuktam—‘yūpamadhyaṃ samādhānam’ . yūpasya madhyabhāgaḥ samādhānaṃ syāt . nirmanthyadāruṇi—dvayoḥ . agnyarthamānītanūtanakāṣṭhamaraṇiḥ syāt .. dakṣiṇāgni—trayo'gnayaḥ . dakṣiṇāgnigārhapatyāhavanīyāḥ trayo yāgāgnayaḥ . tatra dakṣiṇakuṇḍāgnirdakṣiṇāgniḥ . uttarakuṇḍādagnirgārhapatyaḥ . pūrvakuṇḍāgnirāhavanīyaḥ .
‘pūrveṇāhavanīyaḥ syād dakṣiṇāgnistu dakṣiṇaḥ .
uttaro gārhapatyastu ..’
iti nigamābhidhānam .. 19 .. </Amarapadaparijata>
%%p. 02.462
AK.02.07.020ab agnitrayamidaṃ tretā praṇītaḥ saṃskṛto'nalaḥ .
AK.02.07.020cd samūhyaḥ paricāyyopacāyyāvagnau prayogiṇaḥ .. 20 ..
<Amarapadavivrti >< AK.02.07.020>
agnitrayamiti—idaṃ śrautāgnitrayamekoktyā tretetyucyate . eka evaupāsanāgniḥ agnitrayarūpaṃ prāpta iti tretā . agnitrayasamudāyanāma .. praṇīyate saṃskriyate praṇītaḥ . saṃskṛtāgnināma .. samūhyate'gniranena samūhyaḥ . paricīyate paricāyyaḥ . upacīyate upacāyyaḥ . ‘ciñ cayane’ . agnicidviśeṣyanāmāni .. 20 .. </Amarapadavivrti>
<Amarapadaparijata>< AK.02.07.020>
agnitrayaṃ—tretā . uktāgnitrayamekoktyā tretā syāt . ‘tretā strī sarvapātatā’ iti nigamābhidhānam . praṇītaḥ—analaḥ . saṃskāravānagniḥ praṇītaḥ syāt .. samūhyaḥ—prayogiṇaḥ . samūhyaparicāyyopacāyyaśabdā agnau prayujyante . samūhyo'gniḥ, samūho'nyaḥ . paricāyyo'gniḥ, pariceyo'nyaḥ . upacāyyo'gniḥ, upaceyo'nyaḥ .. 20 .. </Amarapadaparijata>
%%p. 02.462
AK.02.07.021ab yo gārhapatyādānīya dakṣiṇāgniḥ praṇīyate .
AK.02.07.021cd tasminnānāyyo'thāgnāyī svāhā ca hutabhukpriyā .. 21 ..
<Amarapadavivrti >< AK.02.07.021>
ya iti—ānīyate saṃskriyate ānāyyaḥ . ‘ṇīñ prāpaṇe’ . gārhapatyādānīya dakṣiṇāgnau saṃskṛtāgnināma .. agneḥ strī agnāyī . agninā suṣṭhu āhūyate svāhā . ‘hu dānādānayoḥ’ . hutabhujaḥ priyā hutabhukpriyā . agnipatnīnāmāni .. 21 .. </Amarapadavivrti>
<Amarapadaparijata>< AK.02.07.021>
yo gārhapatyādānīya—ānāyyaḥ . gārhapatyādāhṛtya yo dakṣīṇāgnirāropyate sa ānāyyaḥ syāt . gārhapatyagrahaṇamitarayonivyudāsārtham . ‘vaiśyakulādvittavato bhrāṣṭād gārhapatyādvā’ iti tadyonivikalpāt . athāgneyī—hutabhukpriyā . agnibhāryānāmāni .. 21 .. </Amarapadaparijata>
%%p. 02.463
AK.02.07.022ab ṛksāmidhenī dhāyyā ca yā syādagnisamindhane .
AK.02.07.022cd gāyatrīpramukhaṃ chando havyapāke caruḥ pumān .. 22 ..
<Amarapadavivrti >< AK.02.07.022>
ṛgiti—agnisamindhane agniprajvalane yā ṛk tasyāṃ sāmidhenīdvayaṃ vartate . samidhāmiyam ādhānī sāmidhenī . dhīyate samidanayeti dhāyyā . ‘ḍudhāñ dhāraṇapoṣaṇayoḥ’ . agniprakāśane vihitaṛṅnāmanī .. gāyantaṃ trāyata iti gāyatrī . ‘treṅ pālane’ . gāyatrīpramukhaṃ gāyatryādyaṃ chanda ityucyate . candayatyāhlādayati gadyapadyagranthādatyarthamiti chandaḥ . ‘cadi āhlādane’ . gāyatrī, uṣṇik, anuṣṭup, bṛhatī, paṅktiḥ, triṣṭup, jagatī, atijagatī, śakkarītyādayaḥ chandāṃsi . gāyatryādichandonāma .. havyasya pākaḥ havyapākaḥ . caryate bhakṣyate caruḥ . ‘cara gatibhakṣaṇayoḥ’ . havyapākanāma .. 22 .. </Amarapadavivrti>
<Amarapadaparijata>< AK.02.07.022>
ṛksāmidhenī—agnisamindhane . agniprajvālane yā ṛk paṭhitā sā sāmidhenī dhāyyā ca syāt . gāyatrīpramukhaṃ chandaḥ . piṅgalādyupadiṣṭā gāyatrīprabhṛtayaḥ chandaḥśabdavācyāḥ . gāyatrī . uṣṇik hāntaḥ . ajādipāṭhādākārānto'pi syāt . uṣṇihā . anuṣṭhup, bhakārāntaḥ . bṛhatī . paṅktiḥ . jagatī .. havyapāke caruḥ pumān . havyapāka iti sthālyādiḥ . tasmin caruśabdaḥ syāt . ‘caruṃ paktvāgniṃ prajvālya paristīrya teṣu caruṃ nidhāyābhighāryā’ ityādivacanairhavye'pi syāt .. 22 .. </Amarapadaparijata>
%%p. 02.464
AK.02.07.023ab āmikṣā sā śṛtoṣṇe yā kṣīre syāddadhiyogataḥ .
AK.02.07.023cd dhavitraṃ vyajanaṃ tadyadracitaṃ mṛgacarmaṇā .. 23 ..
<Amarapadavivrti >< AK.02.07.023>
āmikṣeti—āmīyate kṣipyate dadhyatreti āmikṣā . ‘ḍumiñ prakṣepaṇe’ . pakvoṣṇakṣīre dadhiyogataḥ kāpyavasthā bhavati tasyā nāma .. dhūyate kampyate'gniraneneti dhavitram . mṛgacarmaracitavyajananāma .. 23 .. </Amarapadavivrti>
<Amarapadaparijata>< AK.02.07.023>
āmikṣā—dadhiyogataḥ . kvathitoṣṇakṣīre dadhno yogādyadudbhūtaṃ tadāmikṣā syāt .. dhavitraṃ—mṛgacarmaṇā . dravyoṣṇapraśamanārthaṃ kṛṣṇājinakṛtaṃ vyajanaṃ dhavitraṃ syāt .. 23 .. </Amarapadaparijata>
%%p. 02.564
AK.02.07.024ab pṛṣadājyaṃ sadadhyājye paramānnaṃ tu pāyasam .
AK.02.07.024cd havyakavye daivapaitre anne pātraṃ sruvādikam .. 24 ..
<Amarapadavivrti >< AK.02.07.024>
pṛṣadājyamiti—pṛṣadbhirdadhibindubhiḥ anvitamājyaṃ pṛṣadājyam . dadhiyuktājyanāma .. paramam annaṃ paramānnam . payasi kṣīre pakvaṃ pāyasam . pāyasanāmanī .. hūyate havyam . devatārhānnanāma .. kūyate stūyate pitṛbhiriti kavyam . ‘ku śabde’ . pitṛyogyānnanāma .. pibantyasmāditi pātram . ‘pā pāne’ . pātīti vā . ‘pā rakṣaṇe’ . sruvādipātranāma .. 24 .. </Amarapadavivrti>
<Amarapadaparijata>< AK.02.07.024>
pṛṣadājyaṃ sadadhyājye . dadhimiśritājyaṃ pṛṣadājyaṃ syāt . paramānnaṃ tu pāyasam . kṣīrapakvānnanāmanī . lavaṇavyañjanānyanulepanamiti te dve napuṃsake . ‘kṣaireyī pāyasaṃ smṛtam’ iti śabdasvabhāvāt strīliṅgatā .. havyakavye—anne . devapitrarthe'nne krameṇa havyakavye syātām . pātraṃ sruvādikam . sruvapramukhaṃ pātramityucyate . ‘pātraṃ sruvādau kuṇḍādau yogye'tīva dvayāntare’ iti jayakośaḥ .. 24 .. </Amarapadaparijata> 
%%p. 02.465
AK.02.07.025ab dhruvopabhṛjjuhūrnā tu sruvo bhedāḥ srucaḥ striyaḥ .
AK.02.07.025cd upākṛtaḥ paśurasau yo'bhimantrya kratau hataḥ .. 25 .. 
<Amarapadavivrti >< AK.02.07.025>
dhruveti—dhruvādayaḥ sruco bhedāḥ, te ca striyaḥ strīliṅgāḥ . sruvastu nā puṃliṅgaḥ . dhruvatīti dhruvā . ‘dhruva sthairye’ . upabhriyate homārthamiti upabhṛt . ‘bhṛñ bharaṇe’ . hūyate'nayā juhūḥ . ‘hu dānādānayoḥ’ . sravatyasmād ājyādikamiti sruvaḥ . ‘sru sravaṇe’ . sruvabhedanāmāni .. sravatīti sruk . sruvādīnāṃ sādhāraṇanāma .. upākaraṇena upasparśanena saṃskṛtaḥ upākṛtaḥ . yadvā upāmantrya kriyate hanyate upākṛtaḥ . ‘kṛñ hiṃsāyām’ . hananārthaṃ yūpe baddhapaśunāma .. 25 .. </Amarapadavivrti>
<Amarapadaparijata>< AK.02.07.025>
dhruvopabhṛt—srucaḥ striyaḥ . pātraviśeṣanāmāni . atra nā tviti viśeṣavidhiḥ parāparasāhacaryajñāpanārtham .. upākṛtaḥ—kratau hataḥ . yāge'bhimantrya nihataḥ paśurupākṛtaḥ syāt .. 25 .. </Amarapadaparijata>
%%p. 02.465
AK.02.07.026ab paraṃparākaṃ śasanaṃ prokṣaṇaṃ ca vadhārthakam .
AK.02.07.026cd vācyaliṅgāḥpramītopasaṃpannaprokṣitā hate .. 26 ..
<Amarapadavivrti >< AK.02.07.026>
paraṃparākamiti—paraṃparāṃ prāṇināṃ saṃjñapanam akati paraṃparākam . ‘aka aga kuṭilāyāṃ gatau’ . śasatīti śasanam . ‘śasu hiṃsāyām’ . prakarṣeṇa ukṣati prokṣaṇam . ‘ukṣa secane’ . kratau paśuvadhanāmāni .. prakarṣeṇa mīyate pramītaḥ . ‘mīñ hiṃsāyām’ . upasaṃpadyate hananārtham upasaṃpannaḥ . ‘pada gatau’ . prokṣaṇam itaḥ prokṣitaḥ . ete śabdāḥ vācyaliṅgā viśeṣyanighnāḥ . kratau hatapaśunāmāni .. 26 .. </Amarapadavivrti>
<Amarapadaparijata>< AK.02.07.026>
paraṃparākaṃ—vadhārthakam . paraṃparākādīni paśuvaṃdhārthakāni . anuktam—‘vyañjanaṃ paśusaṃskāraḥ’ . paśoḥ paryagnikaraṇādisaṃskāro vyañjanaṃ syāt .. ‘sāmikaṃ tvabhimantraṇam’ . paśvabhimantraṇaṃ sāmikaṃ syāt . vācyaliṅgāḥ—hate . pramītādayo viśeṣyanighnāḥ . yāge hatapaśunāmāni .. 26 .. </Amarapadaparijata>
%%p. 02.466
AK.02.07.027ab sāṃnāyyaṃ haviragnau tu hutaṃ triṣu vaṣaṭkṛtam .
AK.02.07.027cd dīkṣānto'vabhṛtho yajñastatkarmārhaṃ tu yajñiyam .. 27 ..
AK.02.07.028ab triṣvatha kratukarmeṣṭaṃ pūrtaṃ khātādikarmaṇi .
<Amarapadavivrti >< AK.02.07.027-28>
sāṃnāyyamiti—saṃnīyate sāṃnāyyam . ‘ṇīñ prāpaṇe’ . agnau hūyate haviḥ . ‘hu dānādānayoḥ’ . haviṣo nāmanī .. vaṣaṭ kriyata iti vaṣaṭkṛtam . agnau hutahavirnāma .. dīkṣākhyasya karmaṇo'ntaḥ dīkṣāntaḥ . avabhriyate paripūryate'nena dīkṣāvratamiti avabhṛthaḥ . ‘bhṛñ bharaṇe’ . yāgasamāptau jalavihitavāruṇeṣṭināma .. yajñārhaṃ yajñiyam . yajñayogyadravyanāma .. ayaṃ śabdaḥ triṣu liṅgeṣu vartate .. ijyate iṣṭam . ‘yaja devapūjādau’ . tathā ca smṛtiḥ —
‘ekāgnikarma havanaṃ tretāyāṃ yacca hūyate .
antarvedyāṃ ca yaddānamiṣṭaṃ tadabhidhīyate ..’
kratukarmanāma . piparti pālayati pūrtam . ‘pṝ pālanapūraṇayoḥ’ .
‘vāpīkūpataṭākādi devatāyatanāni ca .
annapradānamārāmaḥ pūrtamāryāḥ pracakṣate ..’
khātādikarmanāma .. 27 .. </Amarapadavivrti>
<Amarapadaparijata>< AK.02.07.027-28>
sāṃnāyyaṃ haviḥ . hotavyadravyanāmanī .. agnau tu—vaṣaṭkṛtam . agnau hutadravyanāma .. dīkṣānto—yajñe . yāgadīkṣāyā anto'vabhṛthaḥ syāt . tatkarmārhaṃ—yajñiyam triṣu . yajñakarmārhaṃ yajñiyaṃ syāt . tat triliṅgam . yajñiyo deśaḥ . atha kratukarmeṣṭam . kratoḥ karma iṣṭaṃ syāt .. pūrtaṃ—karmaṇi . khātādikarma pūrtaṃ syāt .
‘vāpīkūpataṭākāni devatāyatanāni ca .
annapradānamārāmaḥ pūrtamityabhidhīyate ..’
iti .. 27 .. </Amarapadaparijata>
%%p. 02.467
AK.02.07.028cd amṛtaṃ vighaso yajñaśeṣabhojanaśeṣayoḥ .. 28 ..
AK.02.07.029ab tyāgo vihāyitaṃ dānamutsarjanavisarjane .
AK.02.07.029cd viśrāṇanaṃ vitaraṇaṃ sparśanaṃ pratipādanam .. 29 ..
AK.02.07.030ab prādeśanaṃ nirvapaṇamapavarjanamaṃhatiḥ .
<Amarapadavivrti >< AK.02.07.028-30>
amṛtamiti—na mriyante'nenetyamṛtam . ‘muṅ prāṇatyāge’ . yajñaśeṣanāma .. viśeṣeṇādyate vighasaḥ . ‘ada bhakṣaṇe’ . bhojanaśeṣanāma .. tyajyate tyāgaḥ . ‘tyaja hānau’ . vihīyate vihāyitam . vihāpitamiti vā pāṭhaḥ . ‘ohāk tyāge’ . dīyate dānama . ‘ḍudāñ dāne’ . utsṛjyate utsarjanam . ‘sṛja visarge’ . visṛjyate visarjanam . viśrāṇyate viśrāṇanam . ‘śraṇa dāne’ . vitāryate vitaraṇam . ‘tṝ plavanataraṇayoḥ’ . spṛśyate sparśanam . ‘spṛśa sparśane’ . pratipādyate pratipādanam . ‘pada gatau’ . ‘prādiśyate prādeśanam’ . ‘diśa atisarjane’ . nirvāpyate nirvapaṇam . ‘ḍuvap bījatantusantāne’ . apavṛjyate'pavarjanam . ‘vṛjī varjane’ . apasarjanamiti vā pāṭhaḥ . hanti pāpamanayā aṃhatiḥ . ‘hana hiṃsāgatyoḥ’ . aṃhata iti vā . ‘ahi gatau’ . dānanāmāni .. 28-9 .. </Amarapadavivrti>
<Amarapadaparijata>< AK.02.07.028-30>
amṛtaṃ vighaso—bhojanaśeṣayoḥ . yajñadravyaśeṣo'mṛtaṃ syāt . bhojanadravyaśeṣo vighasaḥ syāt .. tyāgo vihāyitaṃ—apavarjanamaṃhatiḥ . etāni dānanāmāni .. 28-9 .. </Amarapadaparijata>
%%p. 02.568
AK.02.07.030cd mṛtārthaṃ tadahe dānaṃ triṣu syādaurdhvadehikam .. 30 ..
AK.02.07.031ab pitṛdānaṃ nivāpaḥ syācchrāddhaṃ tatkarma śāstrataḥ .
AK.02.07.031cd anvāhāryaṃ māsikoṃ'śo'ṣṭamo'hnaḥ kutapo'striyām .. 31 ..
<Amarapadavivrti >< AK.02.07.030-31>
mṛtārthamiti—dehādūrdhvam ūrdhvadehaḥ, ūrdhvadehe bhavam aurdhvadehikam . aurdhvadaihikamiti vā pāṭhaḥ . mṛtamuddiśya mṛtāhe piṇḍādidānanāma .. nivāpyate nivāpaḥ . ‘ḍuvap bījasantāne’ . upasargavaśāt pitṛdānārthaṃ pitṛtvamāpannamuddiśya yaddīyate tasya nāma .. śraddhayā bhaktyā dīyate śrāddham . manvādismṛtyuktaniyamopetapitṛkarmanāma .. piṇḍapitṛyajñamanu paścāt āhāryate 'nvāhāryam . māsi māsi kriyata iti māsikam . amāvāsyāśrāddhanāma .. sūryo'smin kāle kuṃ bhuvaṃ raśmibhistapatīti kutapaḥ . ‘tapa saṃtāpe’ . tathā ca purāṇe—
‘kuṃ yatra gopatirgobhiḥ kārtsnyena tapati kṣaṇe .
sa kālaḥ kutapo nāma śrāddhaṃ tatra vidhīyate ..’
iti . aho'ṣṭamāṃśanāma .. 30-31 .. </Amarapadavivrti>
<Amarapadaparijata>< AK.02.07.030-31>
mṛtārthaṃ tadahardānaṃ—aurdhvadaihikam . mṛtebhyaḥ kriyamāṇapiṇḍajalādidānamahardānaṃ syāt, aurdhvadaihikaṃ ca syāt . triṣu syādityanena dvitīyaṃ triliṅgam . aurdhvadehikamiti vā pāṭhaḥ . aurdhvadehikaṃ dehi .. pitṛdānaṃ nivāpaḥ syāt . pitṝnuddiśya kriyamāṇahiraṇyādidānaṃ nivāpaḥ syāt .. śrāddhaṃ—śāstrataḥ . pātrakālaniyamaiḥ śāstracoditapitṛbhojanakarma śrāddhaṃ syāt .. anvāhāryaṃ māsike . māsaśrāddhanāma ..
‘daśāhe śrāddhamāgneyaṃ sājyamekādaśe'hani .
saṃpreṣaṇaṃ dvādaśe'hni māsi prāpte tu māsikam ..’
iti .. aṃśo'ṣṭamo—kutapo'striyām . ahnaḥ pañcadaśāṃśasyāṣṭamāṃśaḥ kutapaḥ syāt . śrāddhakālaḥ .
‘divasasyāṣṭame bhāge yadā mandāyate raviḥ .
sa kālaḥ kutapo nāma pitṝṇāṃ dattamakṣayam ..’
iti nigamābhidhānam .. 30-31 .. </Amarapadaparijata>
%%p. 02.469
AK.02.07.032ab paryeṣaṇā parīṣṭiścānveṣaṇā ca gaveṣaṇā .
AK.02.07.032cd sanistvadhyeṣaṇā yācñābhiśastiryācanārthanā .. 32 ..
<Amarapadavivrti >< AK.02.07.032>
paryeṣaṇeti—paryeṣyate'nayā paryeṣaṇā . ‘iṣa gatau’ . parīṣṭiśca . anviṣyate'nayā anveṣaṇā . gaveṣyate gaveṣaṇā . ‘gaveṣa mārgaṇe’ . śrāddhabrāhmaṇānveṣaṇanāmāni .. sanyate'sminniti saniḥ . ‘ṣaṇu dāne’ . adhyeṣyate'dhyeṣaṇā . ‘iṣa gatau’ . śrāddhe prārthanānāmanī .. yācanaṃ yācñā, yācanā ca . ‘ṭuyācṛ yācñāyām’ . abhiśasyate prārthyate'bhiśastiḥ . ‘śaṃsu stutau’ . arthyate'rthanā . ‘artha upayācñāyām’ . prārthanāyāḥ sādhāraṇanāmāni .. 32 .. </Amarapadavivrti>
<Amarapadaparijata>< AK.02.07.032>
paryeṣaṇā—gaveṣaṇā . āmantraṇārthamanveṣaṇanāmāni . sanistvadhyeṣaṇā . śrāddhe prārthanānāmanī .. yācñā—yācanārthanā . yācñānāmāni .. 32 .. </Amarapadaparijata>
%%p. 02.469
AK.02.07.033ab ṣaṭ tu triṣvardhyamarghārthe pādyaṃ pādāya vāriṇi .
AK.02.07.033cd kramādātithyātitheye atithyarthe'tra sādhuni .. 33 ..
<Amarapadavivrti >< AK.02.07.033>
ṣaḍiti—ṣaṭ triṣu, arghyapādyātithyātitheyāveśikāgantuśabdāḥ ṣaṭ triṣu liṅgeṣu vartante . arghārthaṃ vāri arghyam . arghārthavārināma .. pādāya pādayogyaṃ vāri pādyam . pādārhavārināma .. atithibhyaḥ parikalpitaḥ ātithyaḥ . atithyarthasyāsanādernāma .. atithiṣu sādhuḥ ātitheyaḥ . atithau sādhvannapānādernāma .. 33 .. </Amarapadavivrti>
<Amarapadaparijata><AK.02.07.033>
ṣaṭ tu triṣu . ūrdhvaṃ vakṣyamāṇāḥ śabdāḥ ṣaṭ triliṅgāḥ .. arghyamarghārthe . akṣatadūrvādikamarghyaṃ syāt .. pādyaṃ—vāriṇi . pādārthamudakaṃ pādyaṃ syāt .. kramādātithya—sādhuni . atithyarthātithiyogyāvātithyātitheyaśabdau krameṇāpi syātām . atithisatkāre tu tau dvau syātām . ‘ātitheyaṃ tathātithyamātitheyī ca kathyate’ iti halāyudhaḥ (a. mā. 2. 204) .. 33 .. </Amarapadaparijata>
%%p. 02.470
AK.02.07.034ab syurāveśika āganturatithirnā gṛhāgate .
AK.02.07.034cd pūjā namasyāpacitiḥ saparyārcārhaṇāḥ samāḥ .. 34 ..
<Amarapadavivrti >< AK.02.07.034>
syuriti—aveśe'dhvakrame vartamānaḥ āveśikaḥ . āgacchati dūrādadhvagamanena āgantuḥ . nāsti tithirasya atithiḥ . atithināmāni .. pūjanaṃ pūjā . ‘pūja pūjāyām’ . namanaṃ namasyā . ‘ṇama prahvatve śabde ca’ . apacāyanam apacitiḥ . ‘cāyṛ pūjāniśāmanayoḥ’ . pareṇottamena saha vartate saparaḥ, sapare sādhvī saparyā . arcyate arcā . ‘arca pūjāyām’ . arhatīti arhaṇā . ‘arha pūjāyām’ . pūjānāmāni .. 34 .. </Amarapadavivrti>
<Amarapadaparijata>< AK.02.07.034>
syurāveśika—gṛhāgate . atithināmāni .. ‘āganturatithirdvayoḥ’ iti keṣāṃcit strīliṅgo'pi . ‘atrabhavatāsmadgṛheṣvatithyā bhūyatām’ ityāścaryapadamañjarī .. pūjā namasyā—arhaṇāḥ samāḥ . pūjānāmāni .. 34 .. </Amarapadaparijata>
%%p. 02.470
AK.02.07.035ab varivasyā tu śuśrūṣā paricaryāpyupāsanā .
AK.02.07.035cd vrajyāṭāṭyā paryaṭanaṃ caryā tvīryāpathasthitiḥ .. 35 ..
<Amarapadavivrti >< AK.02.07.035>
varivasyeti—varivasanaṃ varivasyā . śrotumicchā śuśrūṣā . ‘śru śravaṇe’ . paricaraṇaṃ paricaryā . ‘cara gatibhakṣaṇayoḥ’ . upa samīpe āsanam upāsanā . ‘āsa upaveśane’ . guroḥ śiṣyakṛtānukūlavyāpāranāma .. vrajanaṃ vrajyā . ‘vraja gatau’ . punaḥ punaḥ aṭanam aṭāṭyā . ‘aṭa gatau’ . parito'ṭanaṃ paryaṭanam . paryaṭananāmāni .. caraṇaṃ caryā . ‘cara gatibhakṣaṇayoḥ’ . īraṇam īryā . ‘īra gatau’ . īryāyāḥ panthā īryāpathaḥ dhyānādyupāyaḥ, tasmin sthitiḥ īryāpathasthitiḥ sanmārgasthitināmanī .. 35 .. </Amarapadavivrti>
<Amarapadaparijata>< AK.02.07.035>
varivasyā tu—upāsanam . apiśabdādupāsanāpi syāt . ‘varivasyā tu śuśrūṣā sevā bhaktirupāsanā’ iti vaijayantī (pṛ. 86, ślo. 38) . sevānāmāni .. vrajyā—paryaṭanam . bhikṣārthabhramaṇanāmāni .. caryā—īryāpathasthitiḥ . gatisthitiniṣadyāśayaneṣu samāhitatvanāmāni .. 35 .. </Amarapadaparijata>
%%p. 02.471
AK.02.07.036ab upasparśastvācamanamatha maunamabhāṣaṇam .
AK.02.07.036cd ānupūrvī striyāṃ vāvṛtparipāṭī anukramaḥ .. 36 ..
AK.02.07.037ab paryāyaścātipātastu syātparyaya upātyayaḥ .
<Amarapadavivrti >< AK.02.07.036-37>
upasparśa iti—upaspṛśyate'ṅgānyatra upasparśaḥ . ‘spṛśa sparśane’ . ācamyate udakamatra ācamanam . ‘camu adane’ . ācamananāmanī .. munerbhāvo maunam . na bhāṣaṇam abhāṣaṇam . ‘bhāṣa vyaktāyāṃ vāci’ . vratādāvabhāṣaṇanāma .. pūrvamanukramya tiṣṭhatyanupūrvam . tasya bhāvaḥ ānupūrvī . āvartanam āvṛt . pari paṭatīti paripāṭiḥ . ‘paṭa gatau’ . anukramyate'nukramaḥ . ‘kramu pādavikṣepe’ . paritaḥ eti paryāyaḥ . ‘iṇ gatau’ . kramanāmāni .. atikramya patatīti atipātaḥ . prāptaṃ parityajyāyanaṃ paryayaḥ . ‘aya gatau’ . upa samīpasthamatikramyāyanam upātyayaḥ . ‘iṇ gatau’ . kramollaṅghananāmāni .. 36 .. </Amarapadavivrti>
<Amarapadaparijata>< AK.02.07.036-37>
upasparśaḥ—ācamanam . ācamananāma .. atha maunamabhāṣaṇam . maunanāma .. ānupūrvī—paryāyaśca . anukramanāmāni . ānupūrvīsāhacaryād āvṛtparipāṭīśabdau strīliṅgau . ānupūrvīśabdo'pi vāvacanāt pakṣe napuṃsakaḥ . ‘strīnapuṃsakayorbhāvakriyayoḥ ṣyañ kvacicca vuñ’ iti liṅgasaṃgrahe vakṣyati (3. 5. 39) . ānupūrvī, ānupūrvyaṃ vā .. atipātastu—upātyayaḥ . atikramanāmāni .. 36 .. </Amarapadaparijata>
%%p. 02.472
AK.02.07.037cd niyamo vratamastrī taccopavāsādi puṇyakam .. 37 ..
AK.02.07.038ab aupavastaṃ tūpavāso vivekaḥ pṛthagātmatā .
<Amarapadavivrti >< AK.02.07.037-38>
niyama iti—niyamyata iti niyamaḥ . ‘yama uparame’ . vratyate'nnādikamatreti vratam . ‘vratī varjane’ . puṇyahetutvāt puṇyakam . upavāsādivratanāmanī .. upavaste'gnisamīpe upavastam . tadasya prāptamiti aupavastam . upa samīpe vasanaṃ vartanam upavāsaḥ . yajamānasya agnisamīpasthitirūpopavāsanāmanī .. vivicyate vivekaḥ . ‘vicir pṛthagbhāve’ .. pṛthagātmatānāma .. 37 .. </Amarapadavivrti>
<Amarapadaparijata>< AK.02.07.037-38>
niyamo—astrī . vratanāmanī .. tacca—puṇyakam . tadvratamupavāsādi puṇyakarma puṇyakam . dehaśoṣaṇaṃ tat .. aupavastaṃ tūpavāsaḥ . upavāsanāmanī . ‘upavāsaḥ pumān vā syādaupavastaṃ ca kīrtitam’ ityamaramālā .. vivekaḥ pṛthagātmatā . dehātmādibhedajñānanāma .. 37 .. </Amarapadaparijata>
%%p. 02.472
AK.02.07.038cd syād brahmavarcasaṃ vṛttādhyayanarddhirathāñjaliḥ .. 38 ..
AK.02.07.039ab pāṭhe brahmāñjaliḥ pāṭhe vipruṣo brahmabindavaḥ .
AK.02.07.039cd dhyānayogāsane brahmāsanaṃ kalpe vidhikramau .. 39 ..
<Amarapadavivrti >< AK.02.07.038-39>
syāditi—brahmaṇo varcaḥ brahmavarcasam . vṛttasya adhyayanasya vā samṛddhināma .. brahmaṇe vedāyāñjaliḥ brahmāñjaliḥ . vedapāṭhasamaye adhyayanāṅgabhūtāñjalināma .. brahmaṇi bindavaḥ brahmabindavaḥ . vedapāṭhe sati gurvādyāsyanirgatajalakaṇanāma .. brahmaṇe āsanaṃ brahmāsanam . dhyānayogopakārakāsananāma .. kalpyate'nena kalpaḥ . vidhīyate'nena vidhiḥ . ‘vidha vidhāne’ . kramyate'neneti kramaḥ . vrīhibhiryajetetyevamādiviniyoganāmāni .. 38-39 .. </Amarapadavivrti>
<Amarapadaparijata>< AK.02.07.038-39>
syād brahmavarcasaṃ—ṛddhiḥ . vṛttādhyayanayorabhivṛddhirbrahmavarcasaṃ syāt .. athāñjaliḥ—brahmāñjaliḥ . vedapāṭhe racitāñjaliḥ brahmāñjaliḥ syāt .. pāṭhe—brahmabindavaḥ . śrutipaṭhanasamaye vakttrānniryanto bindavo brahmabindavaḥ syuḥ .. dhyānayogāsane brahmāsanam . ‘yogaḥ saṃnahanopāyadhyānasaṃgatiyuktiṣu’ iti vakṣyati (3. 3. 22) . dhyānopāyabhūtapadmasvastikādyāsanaṃ brahmāsanaṃ syāt .. kalpe vidhikramau . kartavyatvena śāstracoditārthanāmāni .. 38-39 .. </Amarapadaparijata>
%%p. 02.473
AK.02.07.040ab mukhyaḥ syāt prathamaḥ kalpo'nukalpastu tato'dhamaḥ .
AK.02.07.040cd saṃskārapūrvaṃ grahaṇaṃ syādupākaraṇaṃ śruteḥ .. 40 ..
<Amarapadavivrti >< AK.02.07.040>
mukhya iti—mukhamiva pradhānatvāt mukhyaḥ . prathama ādyaḥ kalpaḥ vidhiḥ . mukhyaśāstrārthanāma .. anu paścāt kalpyate'nukalpaḥ . gauṇaśāstrārthanāma .. upākriyate svīkriyate śrutiraneneti upākaraṇam . śrutervedasya saṃskārapūrvakagrahaṇanāma .. 40 .. </Amarapadavivrti>
<Amarapadaparijata>< AK.02.07.040>
mukhyaḥ—kalpaḥ . mukhyārthaḥ prathamaḥ kalpaḥ syāt . anukalpastato'dhamaḥ . tasmādadhamo'nukalpaḥ syāt . vrīhibhiryajeta . tadalābhe nīvārairvā ityudāharaṇam . saṃskārapūrvagrahaṇaṃ—śruteḥ . śruteḥ saṃskārapūrvakaṃ grahaṇam upākaraṇaṃ syāt . upākarma ca prasiddham .. 40 .. </Amarapadaparijata>
%%p. 02.473
AK.02.07.041ab same tu pādagrahaṇamabhivādanamityubhe .
AK.02.07.041cd bhikṣuḥ parivrāṭ karmandī pārāśaryapi maskarī .. 41 ..
<Amarapadavivrti >< AK.02.07.041>
same iti—pādayoḥ grahaṇaṃ pādagrahaṇam . ‘graha upādāne’ . abhivādyate āśīrvādaḥ kriyate'nena abhivādanam . ‘vadi abhivādanastutyoḥ’ . namaskāranāmanī .. aparāhṇe grāmaṃ praviśya bhikṣate bhikṣuḥ . ‘bhikṣa bhikṣāyām’ . parityajya sarvaṃ vrajatīti parivrāṭ . ‘vraja gatau’ . jakārānto'yam . karmandaṛṣiproktasūtramadhīta iti karmandī . pārāśaryaproktasūtramadhīte pārāśarī . maskaro veṇudaṇḍaḥ, so'syāstīti maskarī . mākaraṇaśīlaḥ kāmyakarmapratiṣedhaparo vā . saṃnyāsināmāni .. 41 .. </Amarapadavivrti>
<Amarapadaparijata>< AK.02.07.041>
same tu—abhivādanamityubhe . pādau saṃspṛśyābhivādananāmanī .. bhikṣuḥ parivrāṭ—maskarī . caturthāśramināmāni .. 41 .. </Amarapadaparijata> 
%%p. 02.474
AK.02.07.042ab tapasvī tāpasaḥ pārikāṅkṣī vācaṃyamo muniḥ .
AK.02.07.042cd tapaḥkleśasaho dānto varṇino brahmacāriṇaḥ .. 42 ..
<Amarapadavivrti ><AK.02.07.042>
tapasvīti—tapo'syāstīti tapasvī . tāpasaśca . parikāṅkṣate tapasaḥ phalamiti pārikāṅkṣī . ‘kākṣi kāṅkṣāyām’ . vācaṃ yacchatīti vācaṃyamaḥ . ‘yama uparame’ . manyate muniḥ . ‘mana jñāne’ . munināmāni .. dāmyati indriyebhya iti dāntaḥ . ‘damu upaśame’ . tapaḥkleśasahasya nāma .. varṇāḥ stutaya eṣāṃ santīti varṇinaḥ . brahmacārināma .. 42 .. </Amarapadavivrti>
<Amarapadaparijata><AK.02.07.042>
tapasvī—pārikāṅkṣī . tapasvināmāni . ‘tapodhanaḥ pravrajitaḥ sukhī ca syādanāthakī’ . etāni catvāri ca .. vācaṃyamo muniḥ . maunavratināmanī .. tapaḥkleśasaho dāntaḥ . dhūmapānāditapaḥkleśasahiṣṇurdāntaḥ syāt .. varṇino brahmacāriṇaḥ . brahmacaryavratasthā brahmacāriṇaḥ syuḥ .
‘brahmacārī bhavedvarṇī gṛhasthaḥ snātakastathā .
vaikhānaso vanaprasthaḥ karmasaṃnyāsiko yatiḥ ..’
iti halāyudhaḥ (a. mā. 2. 239) .. 42 .. </Amarapadaparijata>
%%p. 02.475
AK.02.07.043ab ṛṣayaḥ satyavacasaḥ snātakastvāpluto vratī .
AK.02.07.043cd ye nirjitendriyagrāmā yatino yatayaśca te .. 43 ..
<Amarapadavivrti ><AK.02.07.043>
ṛṣaya iti—ṛṣati tapasa iti ṛṣiḥ . ‘ṛṣī gatau’ . satyaṃ vaco yeṣāṃ te satyavacasaḥ . ṛṣināmanī .. vratarūpeṇa snātīti snātakaḥ . ‘ṣṇā śauce’ . āplavata iti āplutaḥ . ‘pluṅ gatau’ . āplutavratināma .. yatam indriyasaṃyamo yeṣāmastīti yatinaḥ . yacchanti upamanti viṣayebhya iti yatayaḥ . ‘yama uparame’ . nirjitendriyagrāmasya gṛhasthādernāmanī .. 43 .. </Amarapadavivrti>
<Amarapadaparijata><AK.02.07.043>
ṛṣayaḥ satyavacasaḥ . satyavratināṃ nāmanī .. snātakaḥ—vratī snānavratināma .. ye nirjitendriyagrāmāḥ—yatayaśca te . jitendriyanāmanī .. 43 .. </Amarapadaparijata>
%%p. 02.475
AK.02.07.044ab yaḥ sthaṇḍile vratavaśācchete sthaṇḍilaśāyyasau .
AK.02.07.044cd sthāṇḍilaścātha virajastamasaḥ syurdvayātigāḥ .. 44 ..
<Amarapadavivrti ><AK.02.07.044>
ya iti—sthaṇḍile śete sthaṇḍilaśāyī . sthāṇḍilaśca . vratavaśena sthaṇḍilaśayitṛnāmanī .. vigate rajastamasī yebhya iti virajastamasaḥ . dvayaṃ rajastamorūpaguṇadvayam atigacchanti atikrāmyantīti dvayātigāḥ . vigatarajastamoguṇānāṃ nāmanī .. 44 .. </Amarapadavivrti>
<Amarapadaparijata><AK.02.07.044>
yaḥ sthaṇḍile—sthāṇḍilaśca . vratavaśāt sthaṇḍile yaḥ śete tannāmanī .. atha virajastamasaḥ—dvayātigāḥ . rajoguṇadharmo rāgaḥ . tamoguṇadharmo dveṣaśceti dvābhyāṃ vimuktā dvayātigāḥ syuḥ .. anuktam—‘mūliko vṛkṣamūlasthaḥ’ . tarumūlanivāsī mūlikaḥ syāt .. ‘kṣīrāhārastu locakaḥ’ . kṣīrāhāraniyato locakaḥ syāt .. ‘aurvavratī jalāhāraḥ’ . jalāhāraniyata aurvavratī syāt .. ‘khapuṭaḥ pāṇipātrakaḥ’ . yaḥ pāṇipātre bhuṅkte sa khapuṭaḥ syāt .. 44 .. </Amarapadaparijata>
%%p. 02.476
AK.02.07.045ab pavitraḥ prayataḥ pūtaḥ pāṣaṇḍāḥ sarvaliṅginaḥ .
AK.02.07.045cd pālāśo daṇḍa āṣāḍho vrate rāmbhastu vaiṇavaḥ .. 45 ..
<Amarapadavivrti ><AK.02.07.045>
pavitra iti—param ātmānaṃ ca punātīti pavitraḥ . pūtaśca . ‘pūñ pavane’ . prayacchati viṣayebhya uparamatīti prayataḥ . ‘yama uparame’ . parapāvanahetubhūtapuruṣanāmāni .. pāśān saṃsṛtibandhahetubhūtāni asacchāstrāṇi aṇanti vadantīti  pāṣaṇḍāḥ . ‘aṇa śabde’ . sarveṣāmāśramāṇāṃ liṅgāni bhajanta iti sarvaliṅginaḥ . vedamārgabāhyānuvartināṃ nāmanī .. palāśasya vikāraḥ pālāśaḥ . āṣāḍhaḥ prayojanamasya āṣāḍhaḥ . palāśadaṇḍanāma .. rambhasya veṇoḥ saṃbandhī rāmbhaḥ . veṇoḥ saṃbandhī vaiṇavaḥ . vrate vrataviṣaye veṇudaṇḍanāma .. 45 .. </Amarapadavivrti>
<Amarapadaparijata><AK.02.07.045>
pavitraṃ—pūtaḥ . śucernāmāni .. pāṣaṇḍāḥ—sarvaliṅginaḥ . ṣaṇṇavatibāhyaliṅginaḥ pāṣaṇḍāḥ syuḥ .. pālāśo daṇḍa—rāmbhastu vaiṇavaḥ . vrate rāmbha ityatra ‘ro ri’ (8. 3. 14) iti rephalopaḥ . vrateḥ pālāśo daṇḍa āṣāḍhaḥ syāt . vraterveṇudaṇḍo rāmbhaḥ syāt .. 45 .. </Amarapadaparijata>
%%p. 02.476
AK.02.07.046ab astrī kamaṇḍaluḥ kuṇḍī vratināmāsanaṃ bṛsī .
AK.02.07.046cd ajinaṃ carma kṛttiḥ strī bhaikṣaṃ bhikṣākadambakam .. 46 ..
<Amarapadavivrti ><AK.02.07.046>
astrīti—kamudakam aṇḍe madhye lātīti kamaṇḍaluḥ . ‘lā ādāne’ . kuṇḍavad vṛttatvāt kuṇḍī . kamaṇḍalunāmanī .. vratinaḥ sīdantyasyāmiti bṛsī . darbhādikṛtavratyāsananāma .. ajyate mūtrasamaye'nyatra kṣipyate ajinam . ‘aja gatikṣepaṇayoḥ’ . mekhalādinā saha carati carma . ‘cara gatibhakṣaṇayoḥ’ . kṛtyate kṛttiḥ . ‘kṛtī chedane’ . ajinanāmāni .. bhikṣāṇāṃ samūho bhaikṣam . bhikṣākadambanāma .. 46 .. </Amarapadavivrti>
<Amarapadaparijata><AK.02.07.046>
astrī kamaṇḍaluḥ kuṇḍī . kuṇḍikānāmanī .. vratināmāsanaṃ bṛsī . niyamināmāsanaṃ bṛsī syāt . ‘vasitasibṛsimāṃsīti’ dantyānteṣu candragomiḥ . ‘kapikacchvāṃ vṛṣā proktā vratināmāsane bṛṣī’ iti mūrdhanyānteṣu viśvaprakāśikā (pṛ. 171, ślo. 2) .. ajinaṃ carma—strī . kṛṣṇājinanāmāni . anuktam—‘mauñjī tu mekhalā kṣoṇī’ . muñjamekhalā kṣoṇī syāt . ‘dhaṭinī sūtramekhalā’ . tantukṛtamekhalā dhaṭi nī syāt . ‘yogapaṭṭastu paryaṅkastasmin paryastikā striyām’ . yogapaṭṭanāmāni .. bhaikṣaṃ bhikṣākadambakam . bhikṣāśabdo'tra bhikṣitānnavacanaḥ . ‘bhikṣā tu bhikṣitānne ca yācñāyāṃ bhṛtisevayoḥ’ iti vaijayantī (pṛ. 222, ślo. 26) . bhikṣāsamūho bhaikṣaṃ syāt .. 46 .. </Amarapadaparijata>
%%p. 02.477
AK.02.07.047ab svādhyāyaḥ syājjapaḥ sutyābhiṣavaḥ savanaṃ ca sā .
AK.02.07.047cd sarvainasāmapadhvaṃsi japyaṃ triṣvaghamarṣaṇam .. 47 ..
<Amarapadavivrti ><AK.02.07.047>
svādhyāya iti—svavedādhyayanaṃ svādhyāyaḥ . japanaṃ japaḥ . ‘japa vyaktāyāṃ vāci’ . jāpa iti vā pāṭhaḥ . brahmayajñasvādhyāyanāma .. somalatāmasyāṃ sunvantīti sutyā . abhiṣuṇvanti abhiṣavaḥ . savanaṃ ca . ‘ṣuñ abhiṣave’ . somābhiṣavānuṣṭhānavidhināmāni .. aghaṃ mṛṣyate nāśyate'nena aghamarṣaṇam . ‘mṛṣu sahane’ . jale japyasya ṛtaṃ cetyādisūktasya nāma .. 47 .. </Amarapadavivrti>
<Amarapadaparijata><AK.02.07.047>
svādhyāyaḥ syājjapaḥ . ‘bāhulakād ghañ . jāpaḥ’ iti rakṣitavacanājjāpo'pi syāt . svādhyāyanāmanī .. sutyābhiṣavaḥ—ca sā . snānanāmāni . somapānanāmānyapi syuḥ . sarvainasāmapadhvaṃsi—aghamarṣaṇam . japyaṃ gāyatryādi . sarvapāpāpanodakaṃ japyamaghamarṣaṇaṃ syāt . tat triliṅgam . aghamarṣaṇo mantraḥ . aghamarṣaṇī ṛk .. 47 .. </Amarapadaparijata>
%%p. 02.478
AK.02.07.048ab darśaśca paurṇamāsaśca yāgau pakṣāntayoḥ pṛthak .
AK.02.07.048cd śarīrasādhanāpekṣaṃ nityaṃ yatkarma tadyamaḥ .. 48 ..
AK.02.07.049ab niyamastu sa yatkarma nityamāgantusādhanam .
<Amarapadavivrti ><AK.02.07.048-49>
darśa iti—darśe'māvāsyāyāṃ hito yāgo darśaḥ . kṛṣṇapakṣāntadinayāganāma .. paurṇamāsyāṃ vihito yāgaḥ paurṇamāsaḥ . śuklapakṣāntadinayāganāma .. yamyate cittamanena yamaḥ . ‘yama uparame’ . śarīrendriyamātrasādhanāpekṣasya ahiṃsāsteyādinityānuṣṭheyakarmaṇo nāma .. niyamyate puruṣo'neneti niyamaḥ . mṛjjalādyāgantusādhanasya nityasya tapaḥśaucasaṃtoṣādernāma .. 48 .. </Amarapadavivrti>
<Amarapadaparijata><AK.02.07.048-49>
darśaśca pūrṇamāsaśca—pakṣāntayoḥ pṛthak . pakṣāntayāgau darśapūrṇamāsau syātām .. śarīrasādhanāpekṣaṃ—tadyamaḥ . śarīraikasādhanaṃ nityakarma yamaḥ syāt . ahiṃsādi .
‘ahiṃsā satyamasteyaṃ brahmacaryamasaṃgrahaḥ .
yamaḥ syāt’ .
iti vaijayantī (pṛ. 100, ślo. 209) .. niyamastu—āgantusādhanam . āgantusādhanaṃ nityakarma niyamaḥ syāt . ‘niyamāḥ śaucasantoṣatapaādayaḥ’ iti vaijayantī (pṛ. 100, ślo. 209) .. 48 .. </Amarapadaparijata>
%%p. 02.478
AK.02.07.049cd upavītaṃ yajñasūtraṃ proddhṛte dakṣiṇe kare .. 49 ..
AK.02.07.050ab prācīnāvītamanyasminnivītaṃ kaṇṭhalambitam .
AK.02.07.050cd aṅgulyagre tīrthaṃ daivaṃ svalpāṅgulyormūle kāyam .. 50 ..
<Amarapadavivrti ><AK.02.07.049-50>
upavītamiti—upavīyate saṃvriyate vāmaskandho'neneti upavītam . ‘vī gatyādau,’ ‘vṛñ saṃvaraṇe’ . vāmabhujopari dakṣiṇabhujādadhovartamānasya yajñasūtrasya nāma .. āvīyate āvītam . prācīnaṃ ca tadāvītaṃ ca prācīnāvītam . dakṣiṇabhujopari vāmabhujādadhovartamānasya yajñasūtrasya nāma .. niyataṃ vīyate nivītam . kaṇṭhalambitayajñasūtranāma .. tīryate pāpamaneneti tīrtham . devānāmidaṃ daivam . aṅgulyagrarūpadevatīrthanāma .. kaḥ prajāpatiḥ devatāsya kāyam . vāmadakṣiṇakarasaṃbandhikaniṣṭhāṅgulyormūlarūpaprajāpatitīrthanāma .. 49-50 .. </Amarapadavivrti>
<Amarapadaparijata><AK.02.07.049-50>
upavītaṃ yajñasūtraṃ—dakṣiṇe kare . yajñasūtraṃ nāma brahmasūtram . ‘yajñasūtraṃ brahmasūtraṃ trisūtraṃ sūtramityapi’ iti vaijayantī . tadeva dakṣiṇahastoddhṛtaṃ ced upavītaṃ syāt . prācīnāvītamanyasmin . vāmahastoddhṛtaṃ cet prācīnāvītaṃ syāt .. nivītaṃ kaṇṭhalambitam . kaṇṭhalambitaṃ cet nivītaṃ syāt . aṅgulyagre tīrthaṃ daivam . aṅgulīnāmagre daivaṃ tīrthaṃ syāt . taddaivatatarpaṇasthānaṃ bhavati .. svalpāṅgulyormūle kāyam . tathā kaniṣṭhikānāmikayormūle prājāpatyatīrthaṃ syāt .. 49-50 .. </Amarapadaparijata>
%%p. 02.479
AK.02.07.051ab madhye'ṅguṣṭhāṅgulyoḥ pitryaṃ mūle tvaṅguṣṭhasya brāhmam .
AK.02.07.051cd syādbrahmabhūyaṃ brahmatvaṃ brahmasāyujyamityapi .. 51 ..
<Amarapadavivrti ><AK.02.07.051>
madhya iti—pitṝṇāmidaṃ pitryam . tarjanyaṅguṣṭhamadhyarūpapitṛtīrthanāma .. brahmaṇa idaṃ brāhmam . aṅguṣṭhamūlarūpabrahmatīrthanāma .. brahmaṇo bhāvo brahmabhūyam . brahmatvaṃ ca . brahmaṇaḥ sāyujyaṃ brahmasāyujyam . hiraṇyagarbhabrahmapadaprāptināma .. 51 .. </Amarapadavivrti>
<Amarapadaparijata><AK.02.07.051>
madhye—pitryam . aṅguṣṭhatarjanyormadhye pitryaṃ tīrthaṃ syāt . mūle—brāhmam . aṅguṣṭhamūle brahmatīrthaṃ syāt .. syād brahmabhūyaṃ—brahmasāyujyamityapi . brahmaikībhāvanāmāni .. 51 .. </Amarapadaparijata>
%%p. 02.480
AK.02.07.052ab devabhūyādikaṃ tadvat kṛcchraṃ sāṃtapanādikam .
AK.02.07.052cd saṃnyāsavatyanaśane pumān prāyo'tha vīrahā .. 52 ..
AK.02.07.053ab naṣṭāgniḥ kuhanā lobhānmithyeryāpathakalpanā .
<Amarapadavivrti ><AK.02.07.052-53>
deveti—evaṃ devabhūyaṃ devatvam . devasāyujyam . ādigrahaṇāt rājasūyaṃ rājatvam rājasāyujyam . indrabhūyam indratvam indrasāyujyamityādi .. kṛntati pāpamiti kṛcchram . ‘kṛtī chedane’ . sāṃtapanaprājāpatyādikṛcchranāma .. prakṛṣṭameti puṇyalokamaneneti prāyaḥ . ‘iṇ gatau’ . sarvasaṅgaparityāgavadanaśanadīkṣānāma .. vīrahantuḥ samatvāt vīrahā . naṣṭatretāgnernāma .. kuhayate kuhanā . ‘kuha vismāpane’ . lobhānmithyāpathakalpanāyāḥ caryāyā nāma .. 52 .. </Amarapadavivrti>
<Amarapadaparijata><AK.02.07.052-53>
devabhūyādikaṃ tadvat . tathā devabhūyadevatvadevasāyujyāni devaikībhāvanāmāni .. kṛcchraṃ sāṃtapanādikam . sāṃtapanādivrataṃ kṛcchraṃ syāt .
‘gomūtraṃ gomayaṃ kṣīraṃ dadhi sarpiḥ kuśodakam .
ekarātropavāsaśca kṛcchraṃ sāṃtapanaṃ smṛtam ..’
iti (manu. 11. 212) .. saṃnyāsavatyanaśane—prāyaḥ . saṃnyāsaḥ syāt kriyātyāgaḥ . tatpūrvakamanaśanavrataṃ prāyaḥ syāt . akārāntaḥ . ‘prāyopaveśanamatirnṛpatirbabhūva’ iti (raghu. 8. 94) .. atha vīrahā naṣṭāgniḥ . naṣṭāgnirvīrahā syāt . ‘vīrahā vā eṣa devānāṃ bhavati yo'gnimudvāsayate’ iti śruteḥ (tai. saṃ. 1. 5. 2) . vīrahaṇau, vīrahaṇaḥ . ‘sau ca’ (6. 4. 13) ityādiniyamāt dīrgho na bhavati .. kuhanā—īryāpathakalpanā . arthalipsayāsadbhūtacaryāpathakalpanā kuhanā syāt . ‘kuhanāyatinaṃ kurupravīraṃ svasari nyastadṛśaṃ jagāda śauriḥ’ . iti prayogaḥ .. 52 .. </Amarapadaparijata>
%%p. 02.481
AK.02.07.053cd vrātyaḥ saṃskārahīnaḥ syādasvādhyāyo nirākṛtiḥ .. 53 ..
AK.02.07.054ab dharmadhvajī liṅgavṛttiravakīrṇī kṣatavrataḥ .
<Amarapadavivrti ><AK.02.07.053-54>
vrātya iti—vrātaṃ stomamarhatīti vrātyaḥ . kāle upanayanādisaṃskārahīnasya nāma .. na vidyate svādhyāyo yasya asvādhyāyaḥ . nirākriyata iti nirākṛtiḥ . gṛhītasvādhyāyatyāgino nāma .. dharmasyeva dhvajaḥ cihnaṃ yasya dharmadhvajī . liṅgadhāraṇameva vṛttirjīvanaṃ yasya liṅgavṛttiḥ . mithyānuṣṭhānalakṣaṇajīvato nāmanī .. ava vratāntare kīrṇaṃ reto'sya avakīrṇī . ‘kṝ vikṣepe’ . kṣataṃ khaṇḍitaṃ vratamasya kṣatavrataḥ . naṣṭabrahmacaryavratasya nāmanī .. 53 .. </Amarapadavivrti>
<Amarapadaparijata><AK.02.07.053-54>
vrātyaḥ—hīnaḥ syāt . upanayanaṃ vinā kṛtavivāho vipro vrātyaḥ syāt .
‘kurvantyanupanītā ye vivāhaṃ brāhmaṇādayaḥ .
vrātyā vrātāśca te sarve ..’
iti vaijayantī (pṛ. 76, ślo. 59) .. asvādhyāyo nirākṛtiḥ . vedābhyāsaśūnyo nirākṛtiḥ syāt . anuktam—‘ajapastvasadadhyetā’ . asatpāṭhako'japaḥ syāt .. ‘śākhāraṇḍo'nyaśākhayā’ . anyaśākhāpāṭhakaḥ śākhāraṇḍaḥ syāt .. dharmadhvajī liṅgavṛttiḥ . liṅgaṃ jaṭādhāraṇādikaṃ yasya vṛttiḥ sa dharmadhvajī syāt . varṇiliṅgyapi syāt . ‘varṇiliṅgī liṅgavṛttiḥ’ iti vaijayantī (pṛ. 83, ślo 9) .. avakīrṇī kṣatavrataḥ . kṣatabrahmacārivrato'vakīrṇī syāt . ārūḍhacyutaḥ . patitaḥ .. 53 .. </Amarapadaparijata>
%%p. 02.481
AK.02.07.054cd supte yasminnastameti supte yasminnudeti ca .. 54 ..
AK.02.07.055ab aṃśumānabhinirmuktābhyuditau ca yathākramam .
AK.02.07.055cd parivettānujo'nūḍhe jyeṣṭhe dāraparigrahāt .. 55 ..
<Amarapadavivrti ><AK.02.07.054-55>
supta iti—yaṃ suptamabhi sūryo nirmuñcati astameti so'bhinirmuktaḥ . sūryāstamayakāle suptasya nāma .. yaṃ suptamabhi sūrya udeti udayaṃ gacchati so'bhyuditaḥ . sūryodayakāle suptasya nāma .. jyeṣṭhaṃ parivarjya vadhūṃ vindati parivettā . jyeṣṭhe'kṛtavivāhe sati kṛtadārasaṃgrahasya nāma .. 54-55 .. </Amarapadavivrti>
<Amarapadaparijata><AK.02.07.054-55>
supte yasmin—yathākramam . yasmin puruṣe supte sati aṃśumānastameti yasmin puṃsi supte sati sūryo'bhyudeti tau narau yathākramam abhinirmuktābhyuditāviti phalitārthaḥ . sūryāstamayasūryodayasamayaśāyinornāmanī .. parivettā—dāraparigrahāt . jyeṣṭhasya vivāhe'sati ūḍhaḥ kaniṣṭhaḥ parivettā syāt . ṛdantaḥ .. 54-55 .. </Amarapadaparijata>
%%p. 02.482
AK.02.07.056ab parivittistu tajjyāyān vivāhopayamau samau .
AK.02.07.056cd tathā pariṇayodvāhopayāmāḥ pāṇipīḍanam .. 56 ..
<Amarapadavivrti ><AK.02.07.056>
parivittiriti—śrāddhādau parivarjyaṃ vindati parivittiḥ . pūrvoktasyaiva jyeṣṭhabhrātṛnāma .. viśeṣeṇa vahati vadhūmiti vivāhaḥ . ‘vaha prāpaṇe’ . upayamanam upayamaḥ . pariṇīyate vadhūriti pariṇayaḥ . ‘ṇīñ prāpaṇe’ . udvahanam udvāhaḥ . ‘vaha prāpaṇe’ . upayamanam upayāmaḥ . ‘yama uparame’ . vadhūpāṇeḥ varapāṇinā pīḍanaṃ grahaṇamatreti pāṇipīḍanam . vivāhanāmāni .. 56 .. </Amarapadavivrti>
<Amarapadaparijata><AK.02.07.056>
parivittistu tajjyāyān . kaniṣṭhasya vivāhe sati jyaṣṭho'nūḍhaḥ parivittiḥ syāt . parivitto'pi syāt . ‘parivittistu tajjyāyān parivittaḥ kurī ca saḥ’ iti vaijayantī (pṛ. 86, ślo. 43) .. vivāhopayamau samau . vivāhanāmanī .. tathā pariṇayo—pāṇipīḍanam . iti pustakāntarapāṭhāt pariṇayādayo'pi syuḥ .. 56 .. </Amarapadaparijata>
%%p. 02.483
AK.02.07.057ab vyavāyo grāmyadharmo maithunaṃ nidhuvanaṃ ratam .
AK.02.07.057cd trivargo dharmakāmārthaiścaturvargaḥ samokṣakaiḥ .. 57 ..
AK.02.07.058ab sabalaistaiścaturbhadraṃ janyāḥ snigdhā varasya ye .
iti brahmavargaḥ
<Amarapadavivrti ><AK.02.07.057-58>
vyavāya iti—vyavāyanaṃ vyavāyaḥ . ‘iṇ gatau’ . grāmyo dharmaḥ grāmyadharmaḥ . mithunasyedaṃ maithunam . nidhūyante kampante'ṅgānyasminniti nidhuvanam . ‘dhūñ kampane’ . ramante'sminniti ratam . ‘ramu krīḍāyām’ . maithunanāmāni .. tribhirdharmārthakāmairupalakṣito vargaḥ trivargaḥ . dharmārthakāmasamūhanāma .. caturbhirupalakṣito vargaḥ caturvargaḥ . mokṣasahitasya pūrvoktasya vargatrayasya nāma .. caturṇāṃ bhadrāṇāṃ samāhāraḥ caturbhadram . atinirbandhena vartamānānāṃ dharmārthakāmamokṣāṇāṃ nāma .. janiṃ vadhūṃ varaṃ prāpayantīti janyāḥ . varasya suhṛdāṃ nāma .. 57 .. 
iti śrīliṅgayasūriviracitāyāmamarakośapadavivṛtau brahmavargaḥ </Amarapadavivrti>
<Amarapadaparijata><AK.02.07.057-58>
vyavāyo grāmyadharmaḥ—nidhuvanaṃ ratam . ‘striyāṃ ktin’ (3. 3. 94) iti ratirapi syāt . ‘grāmyadharmaḥ kāmakelī ratirnidhuvanaṃ ratam’ iti vaijayantī (pṛ. 172, ślo. 170) . ‘sau rameḥ ktaḥ’ iti suratamapi syāt . ‘surataṃ mohanaṃ proktaṃ maṇitaṃ ratakūjitam’ iti halāyudhaḥ (a. mā. 2. 414) . saṃgamanāmāni .. anuktam—‘cumbanaṃ radanocchiṣṭam’ . adharagrahaṇanāma .. ‘maṇitaṃ ratikūjitam’ . galaravanāmanī .. trivargo dharmakāmārthaiḥ . dharmakāmārthāstrayo militvā trivargaḥ syāt . caturvargaḥ samokṣakaiḥ . mokṣasahitāste trayaścaturvargaḥ syāt . sabalaistaiścaturbhadram . balayuktāste catvāraścaturbhadraṃ syāt .. janyāḥ—varasya ye . varasya vayasyā janyāḥ syuḥ . navoḍhāyāśca jñātibhṛtyā janyāḥ syuḥ . ‘jñātibhṛtyā navoḍhāyā janyāḥ snigdhā varasya ca’ iti vaijayantī (pṛ. 232, ślo. 33) .. 57 .. 
iti śrīvatsanṛsiṃhasūrisutamallināthasudhīviracite'marapadapārijāte brahmavargaḥ </Amarapadaparijata>
%%p. 02.484
8. kṣatravargaḥ
AK.02.08.001ab mūrdhābhiṣikto rājanyo bāhujaḥ kṣatriyo virāṭ .
AK.02.08.001cd rājñi rāṭpārthivakṣmābhṛnnṛpabhūpamahīkṣitaḥ .. 1 ..
<Amarapadavivrti ><AK.02.08.001>
mūrdheti—mūrdhni prāyeṇābhiṣicyate mūrdhābhiṣiktaḥ . rājñaḥ kṣatriyasyāpatyaṃ pumān rājanyaḥ . brāhmaṇo bāhvorjātaḥ bāhujaḥ . kṣatāt trāyate kṣatraḥ, tasyāpatyaṃ kṣatriyaḥ . virājate virāṭ . ‘rājṛ dīptau’ . kṣatriyanāmāni .. prajā rañjayatīti rājā . ‘rañja rāge’ . rājatīti vā . ‘rājṛ dīptau’ . rājate rāṭ . pṛthivyā īśvaraḥ pārthivaḥ . kṣmāṃ vibhartīti kṣmābhṛt . ‘bhṛñ bharaṇe’ . nṝn pātīti nṛpaḥ . bhuvaṃ pātīti bhūpaḥ . ‘pā rakṣaṇe’ . mahīṃ kṣiyati adhivasati mahīkṣit . ‘kṣi nivāsagatyoḥ’ . rājanāmāni .. 1 .. </Amarapadavivrti>
<Amarapadaparijata>< AK.02.08.001>
mūrdhābhiṣikto—kṣatriyo virāṭ . rājanyaśabdaprakṛtibhūtarājaśabdo'pi paryāyapātī . ‘rājā mṛgāṅke kṣatriye nṛpe’ (3. 3. 111) iti vakṣyati . tathaiva kṣatriyaśabdaprakṛtibhūtakṣatraśabdaḥ . ‘kṣatriyastu virāṭ kṣatrarājanyadvijaliṅginaḥ’ iti rabhasakośaḥ . kṣatriyajātināmāni .. rājñi rāṭ—bhūpamahīkṣitaḥ . rājño nāmāni . ‘bhūśakro naradevaśca’ . ete dve ca .. 1 .. </Amarapadaparijata>
%%p. 02.485
AK.02.08.002ab rājā tu praṇatāśeṣasāmantaḥ syādadhīśvaraḥ .
AK.02.08.002cd cakravartī sārvabhaumo nṛpo'nyo maṇḍaleśvaraḥ .. 2 .. 
<Amarapadavivrti >< AK.02.08.002>
rājeti—saṃsaktaḥ samantāt saṃlagno'nto yasyāḥ sā samantā svaviṣayādanantarā bhūmiḥ . samantāyā ime sāmantāḥ . praṇatāṃ aśeṣāḥ sāmantā yasya . adhi sāmantānāmupari īṣṭe adhīśvaraḥ . ‘īśa aiśvarye’ . praṇatāśeṣasāmantarājanāma .. cakraṃ rāṣṭraṃ svāmitvena vartayatīti cakravartī . ‘vṛtu vartane’ . sarvasyā bhūmerīśvaraḥ sārvabhaumaḥ cakravartināmanī .. anyo nṛpo maṇḍaleśvara ityucyate . maṇḍalasya īśvaraḥ maṇḍaleśvaraḥ . ekadeśādhipatināma .. 2 .. </Amarapadavivrti>
<Amarapadaparijata>< AK.02.08.002>
rājā tu—syādadhīśvaraḥ . ‘sāmantā rājyasaṃdhisthāḥ’ iti vaijayantī (pṛ. 105, ślo. 98) . praṇamadakhilasāmantarājo'dhīśvaraḥ syāt . duryodhanādiḥ .. cakravartī sārvabhaumaḥ . sakalabhūmīśvaranāmanī . kārtavīryādiḥ .. nṛpo—maṇḍaleśvaraḥ . adhīśvarasārvabhaumābhyāmanyo rājā maṇḍaleśvaraḥ syāt . drupadādiḥ .. 2 .. </Amarapadaparijata>
%%p. 02.485
AK.02.08.003ab yeneṣṭaṃ rājasūyena maṇḍalasyeśvaraśca yaḥ .
AK.02.08.003cd śāsti yaścājñayā rājñaḥ sa samrāḍatha rājakam .. 3 ..
AK.02.08.004ab rājanyakaṃ ca nṛpatikṣatriyāṇāṃ gaṇe kramāt .
<Amarapadavivrti >< AK.02.08.003-4>
yeneti—rājasu madhye samyak rājata iti samrāṭ . rājasūyayāgakṛtaḥ svājñayāśeṣanṛpaśāsiturmaṇḍaleśvarasya nāma .. rājñāṃ gaṇo rājakam . nṛpatisamūhanāma .. kṣatriyāṇāṃ samūho rājanyakam . kṣatriyasamūhanāma .. 3 .. </Amarapadavivrti>
<Amarapadaparijata>< AK.02.08.003-4>
yeneṣṭaṃ—sa samrāṭ . yena rājasūyayāgaḥ kṛtaḥ, yo maṇḍalasyādhipaḥ, yaśca svājñayā rājñaḥ śāsti sa samrāṭ syāt . yudhiṣṭhirādiḥ .. atha rājakaṃ—gaṇe kramāt . rājñāṃ kadambakaṃ rājakaṃ syāt . kṣatriyāṇāṃ samūhaḥ rājanyakaṃ syāt .. 3 .. </Amarapadaparijata>
%%p. 02.486
AK.02.08.004cd mantrī dhīsacivo'mātyo'nye karmasacivāstataḥ .. 4 ..
AK.02.08.005ab mahāmātrāḥ pradhānāni purodhāstu purohitaḥ .
<Amarapadavivrti >< AK.02.08.004-5>
mantrīti—mantro guptavādaḥ kartavyāvadhāraṇaṃ vā asyāstīti mantrī . dhiyaṃ sacati samavaiti dhīsacivaḥ . ‘ṣaca samavāye’ . amā rājñaḥ samīpe vartata iti amātyaḥ . buddhipradātṛnāmāni .. karma sacanti karmasacivāḥ . buddhipradāturitarasya mantriṇo nāma .. mahatī mātrā senā paricchadaḥ yeṣāṃ te mahāmātrāḥ . pradadhati prakarṣeṇa rājyaṃ dhārayanti pradhānāni . mukhyāmātyanāmāni .. śāntikapauṣṭikādikarmasu puro dhīyata iti purodhāḥ . sānto'yam . purohitaśca . ‘ḍudhāñ dhāraṇapoṣaṇayoḥ’ . purohitanāmanī .. 4 .. </Amarapadavivrti>
<Amarapadaparijata>< AK.02.08.004-5>
mantrī—amātyaḥ . ‘mantrī sahāyaḥ sacivau’ iti vakṣyati (3. 3. 206) . buddhisahāyavān mantrī, amātyaśca syāt . anye karmasacivāstataḥ—pradhānāni . ‘mahāmātraḥ pradhānaḥ syāt’ iti puṃskāṇḍe gopālitaḥ . anyakarmasahāyā mahāmātrāḥ pradhānāni cetyucyante .. purodhāstu purohitaḥ . rājācāryanāmanī . ‘sauvastika iti prokto rājācāryaḥ purohitaḥ’ iti halāyudhaḥ (a. mā. 2. 271) .. 4 .. </Amarapadaparijata>
%%p. 02.486
AK.02.08.005cd draṣṭari vyavahārāṇāṃ prāḍvivākākṣadarśakau .. 5 ..
AK.02.08.006ab pratīhāro dvārapāladvāḥsthadvāḥsthitadarśakāḥ .
<Amarapadavivrti >< AK.02.08.005-6>
draṣṭarīti—arthipratyarthinau pṛcchatīti prāṭ . viśiṣṭaṃ vacanamasyeti vivākaḥ . prāṭ cāsau vivākaśca prāḍvivākaḥ . akṣaṃ vyavahāraṃ paśyatīti akṣadarśakaḥ . vyavahāradraṣṭṛbrāhmaṇanāmanī .. pratihriyate nivāryate nūtano jano'nena pratīhāraḥ . dvāraṃ pālayatīti dvārapālaḥ . ‘pāla rakṣaṇe’ . dvāri tiṣṭhatīti dvāḥsthaḥ . dvāri sthitaṃ kāryārthinaṃ rājñe darśayati dvāḥsthitadarśakaḥ . ‘dṛśir prekṣaṇe’ . dvārapālakanāmāni .. 5 .. </Amarapadavivrti>
<Amarapadaparijata>< AK.02.08.005-6>
draṣṭari vyavahārāṇāṃ—akṣadarśakau . ‘nyāyo'kṣo vyavahāraśca iti vaijayantī (pṛ. 124, ślo. 15) . rājadvārāyatanyāyadraṣṭari prāḍvivākākṣadarśakaśabdau syātām .. pratīhāre—dvāḥsthitadarśakāḥ . dauvārikanāmāni . ‘dauvāriko vetradharaḥ’ ete dve ca .. 5 .. </Amarapadaparijata>
%%p. 02.486
AK.02.08.006cd rakṣivargastvanīkastho'thādhyakṣādhikṛtau samau .. 6 ..
AK.02.08.007ab sthāyuko'dhikṛto grāme gopo grāmeṣu bhūriṣu .
<Amarapadavivrti >< AK.02.08.006-7>
rakṣivarga iti—rakṣiṇāṃ vargaḥ rakṣivargaḥ . anīkena tiṣṭhatīti anīkasthaḥ . aṅgarakṣakavrātasya nāmanī .. adhi upari akṣṇotīti adhyakṣaḥ . ‘akṣū vyāptau’ . adhikriyate upari niyujyate sma adhikṛtaḥ . ‘ḍukṛñ karaṇe’ . adhikārināmanī .. grāme sthātuṃ śīlamasyeti sthāyukaḥ . ekagrāmādhikāriṇo nāma .. gopāyati svādhiṣṭhitān grāmāniti gopaḥ . ‘gupū rakṣaṇe’ . bahugrāmādhikāriṇo nāma .. 6 .. </Amarapadavivrti>
<Amarapadaparijata>< AK.02.08.006-7>
rakṣivargastvanīkasthaḥ . aṅgarakṣiṇāṃ vargo'nīkasthaḥ syāt . ‘rakṣivargastu yo rājñāṃ so'nīkastho'bhidhīyate’ ityamaramālā . anuktam—‘ārakṣāḥ purarakṣiṇaḥ’ . purarakṣakā ārakṣāḥ syuḥ .. athādhyakṣādhikṛtau samau . adhikārasāmānyanāmanī . adhikāraviśeṣo'pi vakṣyate . sthāyuko—grāme . ekagrāmādhikārī sthāyukaḥ syāt . gopo—bhūriṣu . anekagrāmādhikārī gopaḥ syāt .. 6 .. </Amarapadaparijata>
%%p. 02.488
AK.02.08.007cd bhaurikaḥ kanakādhyakṣo rūpyādhyakṣastu naiṣkikaḥ .. 7 ..
AK.02.08.008ab antaḥpure tvadhikṛtaḥ syādantarvaṃśiko janaḥ .
<Amarapadavivrti >< AK.02.08.007-8>
bhaurika iti—bhūridravye kanake niyukto bhaurikaḥ . kanakasyādhyakṣaḥ . suvarṇādhikṛtasya nāmanī .. praśastaṃ rūpamatreti rūpyam . rūpye'dhyakṣo rūpyādhyakṣaḥ . niṣkāṇāmadhikṛto naiṣkikaḥ . niṣke hemni niyukto vā . rājamudrāṅkarūpyādhyakṣanāmanī .. antaḥ abhyantaro vaṃśo gṛham . tasmin niyuktaḥ antarvaṃśikaḥ . vaṃśasya kulasya antaḥ antarvaṃśaṃ striyaḥ, tāḥ santyasyeti vā . adhikarotīti adhikṛtaḥ . antaḥpurādhikṛtanāma .. 7 .. </Amarapadavivrti>
<Amarapadaparijata>< AK.02.08.007-8>
bhaurikaḥ kanakādhyakṣaḥ . hemabhāṇḍārādhikārī bhaurikaḥ syāt . rūpyādhyakṣaḥ—naiṣkikaḥ . ṭaṅkādhikārī naiṣkikaḥ syāt . ‘syāddhaṭṭe vikarmikaḥ’ . āpaṇādhikārī vikarmikaḥ syāt . ‘puryāmadhyakṣo daṇḍapāśikaḥ’ . paṭṭaṇādhikārī daṇḍapāśikaḥ syāt .. antaḥpure—antarvaṃśiko janaḥ . śuddhāntādhikāryantarvaṃśikaḥ syāt .. 7 .. </Amarapadaparijata>
%%p. 02.488
AK.02.08.008cd sauvidallāḥ kañcukinaḥ sthāpatyāḥ sauvidāśca te .. 8 ..
AK.02.08.009ab ṣaṇḍo varṣavarastulyau sevakārthyanujīvinaḥ .
<Amarapadavivrti >< AK.02.08.008-9>
sauvidallā iti—suṣṭhu vettīti suvit . sakalasārajñaḥ . taṃ naraṃ lānti vallabhatve svīkurvanti suvidallāḥ striyaḥ, tāsāṃ rakṣakatvena vartamānāḥ sauvidallāḥ . kañcukāḥ santi yeṣāmiti kañcukinaḥ . rājastrīṇāṃ satītvaṃ sthāpayanti sthāpatyāḥ . śobhanaṃ vidantīti suvidaḥ striyaḥ, tāsu pālakatvena vartanta iti sauvidāḥ . rājastrīrakṣaṇādhikṛtānāṃ nāmāni .. sanotīti ṣaṇḍaḥ . ‘ṣaṇu dāne’ varṣaṃ retaḥsekaṃ vṛṇotīti varṣavaraḥ . ‘vṛñ varaṇe’ . napuṃsakasauvidallanāmanī .. sevāṃ kurvantīti sevakāḥ . ‘ṣevṛ sevane’ . arthaḥ sevāprayojanaṃ yeṣāṃ te arthinaḥ . prabhumanujīvantīti anujīvinaḥ . mantriprabhṛti rājopacāriṇāṃ nāmāni .. 8 .. </Amarapadavivrti>
<Amarapadaparijata>< AK.02.08.008-9>
sauvidallāḥ kañcukinaḥ—te . mahiṣīsaṃrakṣakanāmāni . ‘sāvāsulu’ śaṇḍho varṣavarastulyau . puṃstvarahitasauvidanāmanī . ‘bāṭṭāyī’ . ‘hoḍhaḥ pañcajanīnaśca’ . ete dve ca . ‘cabuninavvala’ .. sevakārthyanujīvinaḥ . sevakanāmāni . duryodhanasya karṇādaya iva . anuktam—‘sapakṣāḥ sāmavāyikāḥ’ . sāmavāyikanāma . pāṇḍavānāṃ virāṭādaya iva .. 8 .. </Amarapadaparijata>
%%p. 02.489
AK.02.08.009cd viṣayānantaro rājā śatrurmitramataḥ param .. 9 ..
AK.02.08.010ab udāsīnaḥ parataraḥ pārṣṇigrāhastu pṛṣṭhataḥ .
<Amarapadavivrti >< AK.02.08.009-10>
viṣayeti—śātayati nāśanaṃ kṛtvā tadādhipatyaṃ karotīti śatruḥ . ‘śadlṛ śātane’ . svadeśasamīparājanāma .. medyati snihyatīti mitram . ‘ñimidā snehane’ . śatrudeśānantararājanāma .. ūrdhvamāsīna iva vartate udāsīnaḥ . mitradeśasya samīpadeśastharājanāma .. pārṣṇiṃ pṛṣṭhabhāgaṃ gṛhṇātīti pārṣṇigrāhaḥ . vijigīṣurbhūtvā prācyaśatrūn yadā pratiyāti tadā pratīcyaśatrunāma .. 9 .. </Amarapadavivrti>
<Amarapadaparijata>< AK.02.08.009-10>
viṣayānantaro—śatruḥ . vijigīṣorbhūmyanantaro rājaśatruḥ . mitramataḥparam . ato'pyuparisthito rājamitram . udāsīnaḥ parataraḥ . tato'pyuparisthito rājā udāsīnaḥ . pārṣṇigrāhaḥ—pṛṣṭhataḥ . pṛṣṭhabhāgastho rājā pārṣṇigrāhaḥ . ityayaṃ tattanmaṇḍalavibhāgaḥ .. 9 .. </Amarapadaparijata>
%%p. 02.490
AK.02.08.010cd ripau vairisapatnāridviṣaddveṣaṇadurhṛdaḥ .. 10 ..
AK.02.08.011ab dviḍvipakṣāhitāmitradasyuśātravaśatravaḥ .
AK.02.08.011cd abhighātiparārātipratyarthiparipanthinaḥ .. 11 ..
<Amarapadavivrti >< AK.02.08.010-11>
ripāviti—rapati prakāśayatyapakīrtiṃ ripuḥ . repayati veṣṭayatīti vā . ‘rapa vyaktāyāṃ vāci’ ‘repṛ gatau’ . vīrasya karma vairam . tadasyāstīti vairī . samānapatitvamasyāstīti sapatnaḥ . iyartīti ariḥ . ‘ṛ gatau’ . dveṣṭīti dviṣan . ‘dviṣa aprītau’ . dviṭ, dveṣaṇaśca . duṣṭaṃ hṛdayaṃ yasya durhṛt . viruddhaḥ pakṣo'sya vipakṣaḥ . hitādanyaḥ ahitaḥ . na mitraṃ amitraḥ . dasyati upakṣayaṃ karotīti dasyuḥ . ‘dasu upakṣaye’ . śātayatīti śatruḥ . ‘śadlṛ śātane’ . śatrureva śātravaḥ . abhimukhaṃ hantīti abhīghātī . ‘hana hiṃsāgatyoḥ’ . abhiyātiriti pāṭhe abhi abhimukhaṃ yātīti . abhimānīti pāṭhe abhimanyate śatrurityeveti . priyate udyuṅkte hantumiti paraḥ . ‘pṝṅ vyāyāme’ . iyartīti arātiḥ . ‘ṛ gatau’ . pratikatūlamarthayate pratyarthī . ‘artha upayācñāyām’ . paripanthayati virodhaṃ karoti paripanthī . ‘pathi gatau’ . śatrunāmāni .. 10-11 .. </Amarapadavivrti>
<Amarapadaparijata>< AK.02.08.010-11>
ripau vairi—paripanthinaḥ . śatrunāmāni .
‘asuhṛtpratyavasthātṛpratyanīkajighāṃsavaḥ .
pratipakṣo'pyasahanaḥ ..’
etāni ṣaṭ ca .. 10-11 .. </Amarapadaparijata>
%%p. 02.490
AK.02.08.012ab snigdho vayasyaḥ savayā atha mitraṃ sakhā suhṛt . 
AK.02.08.012cd sakhyaṃ sāptapadīnaṃ syādanurodho'nuvartanam .. 12 ..
<Amarapadavivrti >< AK.02.08.012>
snigdha iti—snihyati snigdhaḥ . ‘ṣṇiha prītau’ vayasā tulyo vayasyaḥ . samānaṃ vayo yasya savayāḥ . svayaṃkṛtābhinavamitranāmāni . medyatīti mitram . ‘ñimidā snehane’ . śobhanaṃ hṛdayamasya suhṛt . samānaṃ prabhutvaṃ khyāti prakathayatīti sakhā . ‘khyā prakathane’ . mitramātranāmāni .. sakhyurbhāvaḥ sakhyam . saptabhiḥ padaiḥ prāpyate sāptapadīnam . sakhyanāmanī .. anurudhyate anurodhaḥ . ‘rudhir āvaraṇe’ anuvartananāma .. 12 .. </Amarapadavivrti>
<Amarapadaparijata>< AK.02.08.012>
snigdho vayasyaḥ savayāḥ . tulyavayomitranāmāni . atha mitraṃ—suhṛt . mitranāmāni .. sakhiśabdādanyaḥ sakhaśabdo'pyasti . ‘sakhā sahāyaḥ sacivaḥ . sakhaḥ’ .. iti sajjanaḥ . mitraśabdādanyo mitrayuśabdo'pyasti . ‘mitraṃ sagandho mitrayuḥ suhṛt’ iti dhanaṃjayaḥ . sakhyaṃ sāptapadīnaṃ syāt . sakhyaṃ nāma sakhitvam . ‘sāptapadīnaṃ sakhyam’ iti pāṇinīyam (5. 2. 22) . lakṣaṇayā tadyukto'pi sāptapadīnaḥ syāt . ‘sakhā sāptapadīnaḥ syāt’ iti vaijayantī . (pṛ. 98, ślo. 187) .. anurodho'nuvartanam . sakhyakaraṇanāmanī .. 12 .. </Amarapadaparijata>
%%p. 02.491
AK.02.08.013ab yathārhavarṇaḥ praṇidhirapasarpaścaraḥ spaśaḥ
AK.02.08.013cd cāraśca gūḍhapuruṣaścāptaḥ pratyayitastriṣu .. 13 ..
<Amarapadavivrti >< AK.02.08.013>
yatheti—yathārhaṃ yathāyogyo varṇaḥ prakāro'syāstīti yathārhavarṇaḥ . pareṣu svāminā prakarṣeṇa nidhīyate praṇidhiḥ . ‘ḍudhāñ dhāraṇapoṣaṇayoḥ’ . apacchannaḥ san sarpati caratīti apasarpaḥ . ‘sṛplṛ gatau’ . caratīti caraḥ . ‘cara gatau’ . spaśati bādhate parāniti spaśaḥ . tālavyānto rephaśūnyaścāyaṃ śabdaḥ . ‘spaśa bādhanasparśanayoḥ’ . carati jānāti parabalamiti cāraḥ . ‘cara gatau’ . gūḍhaścāsau puruṣaśca gūḍhapuruṣaḥ . cāranāmāni .. āpnoti rahasyamityāptaḥ . ‘āplṛ prāptau’ . pratyayo viśvāso'sya saṃjātaḥ pratyayitaḥ . ayaṃ śabdaḥ triṣu liṅgeṣu vartate . āptanāmanī .. 13 .. </Amarapadavivrti>
<Amarapadaparijata>< AK.02.08.013>
yathārthavarṇaḥ . ‘nṛpaterneturivāyathārthavarṇāḥ’ iti māghaprayogāt (śiśu. 20. 23) ayathārthavarṇo'pi syāt . praṇidhiḥ—gūḍhapuruṣaśca . gūḍhacārināmāni . āptapratyayitau samau . āptanāmanī .. 13 .. </Amarapadaparijata>
%%p. 02.492
AK.02.08.014ab sāṃvatsaro jyautiṣiko daivajñagaṇakāvapi .
AK.02.08.014cd syurmauhūrtikamauhūrtajñānikārtāntikā api .. 14 ..
AK.02.08.015ab tāntriko jñātasiddhāntaḥ satrī gṛhapatiḥ samau .
<Amarapadavivrti >< AK.02.08.014-15>
sāṃvatsara iti—saṃvatsaraṃ kālamadhīte vetti vā sāṃvatsaraḥ . jyotīṃṣi grahanakṣatrāṇi vettīti jyautiṣikaḥ . daivaṃ śubhāśubhaṃ jānāti daivajñaḥ . ‘jñā avabodhane’ . dināni gaṇayatīti gaṇakaḥ . ‘gaṇa saṃkhyāne’ . muhūrtaṃ kālaṃ vettīti mauhūrtiko mauhūrtaśca . kālajñānamasyāstīti jñānī . kṛtānto daivam . tadvettīti kārtāntikaḥ . jyautiṣikanāmāni .. tanyate'nena matadharma iti tantram . tadvettīti tāntrikaḥ . jñātaḥ siddhānto'neneti jñātasiddhāntaḥ . jñātaśaivādisiddhāntasya nāmanī .. sīdantyatreti satram gṛham . tadasyāstīti satrī . gṛhapativyājenāvasthitacāranāmanī .. 14 .. </Amarapadavivrti>
<Amarapadaparijata>< AK.02.08.014-15>
sāṃvatsaro jyautiṣiko—kārtāntikā api . jyautiṣikanāmāni .. tāntriko jñātasiddhāntaḥ . siddhāntavettā jyautiṣikastāntrikaḥ syāt .. satrī gṛhapatiḥ samau . bhinnapuṃvyañjanavetra[ ṣa ]dharanāmanī . ‘haggaḍi’ .. 14 .. </Amarapadaparijata>
%%p. 02.492
AK.02.08.015cd lipikāro'kṣaracaṇo'kṣaracuñcuśca lekhake .. 15 ..
AK.02.08.016ab likhitākṣaravinyāse lipirlibirubhe striyau .
<Amarapadavivrti >< AK.02.08.015-16>
lipikāra iti—lipiṃ karotīti lipikāraḥ . lipiṃkaro lipikaro vā . akṣarairvittaḥ akṣaracaṇaḥ . akṣaracuñcuśca . likhatīti lekhakaḥ . ‘likha akṣaravinyāse’ . lekhakanāmāni .. lipyate'nayā patraṃ lipiḥ . libiśca . ‘lipa upadehe’ . likhitākṣaravinyāsanāmanī .. 15 .. </Amarapadavivrti> 
<Amarapadaparijata>< AK.02.08.015-16>
lipikāro'kṣaracaṇo—lekhake . lekhakanāmāni . ‘kāyasthaḥ karaṇaśca syāt’ . ete dve ca .. likhitākṣaravinyāse—ubhe striyau . likhitavarṇānāṃ vinyāse lipilibiśabdau syātām .. anuktam—‘lekhasthānaṃ granthakuṭī’ . karaṇaśālānāmanī .. ‘lekhinī kalamaḥ pumān’ . lekhinīnāma . ‘balapamu’ . ‘melāmando maṣighaṭī’ . kajjalapātranāma . ‘melā maṣirubhe striyām’ . maṣīnāma . ‘masni’ .. 15 .. </Amarapadaparijata>
%%p. 02.493
AK.02.08.016cd syātsaṃdeśaharo dūto dūtyaṃ tadbhāvakarmaṇī .. 16 ..
AK.02.08.017ab adhvanīno'dhvago'dhvanyaḥ pānthaḥ pathika ityapi .
<Amarapadavivrti >< AK.02.08.016-17>
syāditi—saṃdeśam ājñāṃ haratīti saṃdeśaharaḥ . ‘hṛñ haraṇe’ . dūyate'nena para iti dūtaḥ . ‘dūṅ paritāpe’ . dūtanāmanī .. dūtasya bhāvaḥ karma vā dūtyam . dautyaṃ vā . dūtatvasya dūtakarmaṇaśca nāma .. adhvānaṃ gacchatīti adhvanīnaḥ . adhvagaḥ . adhvanyaḥ . panthānaṃ gacchatīti pānthaḥ . pathikaḥ . atra pānthaśabdaḥ satatādhvaganāmadheyamiti vadanti . pathikanāmāni .. 16 .. </Amarapadavivrti>
<Amarapadaparijata>< AK.02.08.016-17>
syāt saṃdeśaharo dūtaḥ . ājñāharanāmanī . ‘maṇiharuṃḍu’ . ‘vārtikaḥ śāsanaharaḥ’ . ete dve ca .. dūtyaṃ tadbhāvakarmaṇī . dūtasya bhāvaḥ karma ceti dve dūtyaṃ syāt . brāhmaṇādipāṭhād dautyamapi .. adhvanīno'dhvago—pathika ityapi . mārgikanāmāni ‘teruvarulu’ .. 16 .. </Amarapadaparijata>
%%p. 02.493
AK.02.08.017cd svāmyamātyasuhṛtkośarāṣṭradurgabalāni ca .. 1
AK.02.08.018ab rājyāṅgāni prakṛtayaḥ paurāṇāṃ śreṇayo'pi ca .
<Amarapadavivrti >< AK.02.08.017-18>
svāmīti—mahat svaṃ vidyate'syeti svāmī . amātyaḥ . suhṛt . etau śabdau pūrvaṃ vyutpannau (2. 8. 4. 12 ) . kūyate utkṛṣṭa iti kośaḥ . ‘ku śabde’ . bhāṇḍāgāram . rājate rāṣṭram . duḥkhena gamyata iti durgam . balati prāṇitīti balam . ‘bala prāṇane’ . suhṛdatra trividhaḥ . sahajaḥ suhṛt, kṛtrimasuhṛt, prākṛtasuhṛcca . ete sapta rājyāṅgānītyucyante . prakṛtayaśca rājyāṅgāni . paurāṇāṃ śreṇayaśca rājyāṅgāni . prakriyate rājyamābhiriti prakṛtayaḥ . rajakasvarṇakārādijātayaḥ parasparaṃ śrayante śreṇayaḥ . ‘śriñ sevāyām’ .. 17 .. </Amarapadavivrti> 
<Amarapadaparijata>< AK.02.08.017-18>
svāmyamātya—rājyāṅgāni . svāmyādīnyapyaṣṭau rājyāṅgāni . samaṣṭyā tu rājyameva .
‘svāmyamātyaśca rāṣṭraṃ ca durgaṃ kośo balaṃ suhṛt .
parasparopakārīdaṃ saptāṅgaṃ rājyamucyate ..’
iti (kāma. nīti. 4. 1.) .. prakṛtayaḥ—śreṇayo'pi ca . pauraśreṇayaḥ prakṛtayaḥ syuḥ . apiśabdāt svāmyādayo'pi prakṛtayaḥ .
amātyarāṣṭradurgāṇi balaṃ kośaśca pañcamaḥ .
etāḥ prakṛtayastajjñairvijigīṣorudāhṛtāḥ ..
tāsāṃ ṣaṣṭhaṃ bhavenmitraṃ saptamaḥ pṛthivīpatiḥ .
saptaprakṛtikaṃ rājyamityuvāca prajāpatiḥ ..
iti bṛhaspatiḥ .. 17 .. </Amarapadaparijata>
%%p. 02.494
AK.02.08.018cd saṃdhirnā vigraho yānamāsanaṃ dvaidhamāśrayaḥ .. 18 ..
AK.02.08.019ab ṣaḍguṇāḥ śaktayastisraḥ prabhāvotsāhamantrajāḥ .
<Amarapadavivrti >< AK.02.08.018-19>
saṃdhiriti—saṃdhīyate ekīkriyate'neneti saṃdhiḥ . anyonyaṃ vigṛhyate virudhyate vigrahaḥ . ‘graha upādāne’ . hīnaṃ prati yātīti yānam . kālapratīkṣāṃ kurvan āsyata iti āsanam . ‘āsa upaveśane’ . svakīyeṣu dvidhā bhāvo dvaidham . balinamāśrayata iti āśrayaḥ . ete ṣaḍguṇā ityucyante . śakyante jetuṃ śatravo'mūbhiriti śaktayaḥ . ‘śaklṛ śaktau’ . prabhavati anena prabhāvaḥ . udadhikaṃ vikrameṇa sahate utsāhaḥ . ‘ṣaha marṣaṇe’ . buddhyā manyate mantraḥ . etebhyo jātāḥ tisraḥ śaktayaḥ ityucyante .. 18 .. </Amarapadavivrti>167
<Amarapadaparijata>< AK.02.08.018-19> 
saṃdhirnā vigraho—ṣaḍguṇāḥ . saṃdhyādayaḥ ṣaṭ ṣaḍguṇāḥ syuḥ . ‘diksaṃkhye saṃjñāyām’ (2. 1. 50) iti samāsaḥ . ṣāḍguṇyamapi syāt . svārthe ṣyañ . tatra saṃdhirnāma paṇabandhaḥ . sa ca kośadaṇḍabhūmipradhānakāraṇatvena trividhaḥ . vigraho nāmāpakārakaraṇataśca prakāśayuddhaṃ kūṭayuddhaṃ tūṣṇīṃyuddhamiti trividham . tatsvarūpaṃ tvanyatra draṣṭavyam .. yānaṃ svopacayena paravyasanena ca syāt . anuraktaprakṛtikasya yātrā . tacca vigṛhyayānaṃ saṃdhāyayānaṃ prasaṃgayānaṃ nigrahayānaṃ saṃbhūyayānamiti pañcavidham .. āsanaṃ nāma deśakālabalādyapekṣayā durgādisthitiḥ . tadapi saṃdhāyāsanaprasaṅgāsanādibhedena pañcavīdham . dvaidhaṃ nāma balavadubhayamadhyasthitasya vyāpāraḥ . sa cobhayapravacanena nātmārpaṇamanyatareṇa saṃdhiranyatareṇa vigraha iti trividhaḥ . āśrayo nāma hīnena dharmavijayinaḥ samāśrayaṇam . śaktayaḥ tisraḥ—mantrajāḥ . prabhāvajotsāhajamantrajāśceti śaktayastisraḥ . ‘sa prabhāvaḥ pratāpaśca yattejaḥ kośadaṇḍajam’ .. etaduktaśaktitraye prabhāvaśaktiṃ vakṣyati . śeṣaśaktī spaṣṭe . ‘bhāṇḍāraḥ kośa ityukto balaṃ daṇḍa itīritam’ . kośadaṇḍābhyāṃ yajjātaṃ tattejaḥ prabhāvaḥ syāt . sa eva pratāpaḥ .. 18 .. </Amarapadaparijata>
%%p. 02.495
AK.02.08.019cd kṣayaḥ sthānaṃ ca vṛddhiśca trivargo nītivedinām .. 19 ..
AK.02.08.020ab sa pratāpaḥ prabhāvaśca yattejaḥ kośadaṇḍajam .
<Amarapadavivrti >< AK.02.08.019-20>
kṣaya iti—kṣīyate para iti kṣayaḥ . ‘kṣi kṣaye’ . samatvenātra tiṣṭhatīti sthānam . vardhate svayamiti vṛddhiḥ . ‘vṛdhu vṛddhau’ . nītivedināṃ ete trayaḥ trivarga ityucyate . trayāṇāṃ kṣayasthānavṛddhīnāṃ vargastrivargaḥ . pratapati śatruraneneti pratāpaḥ . ‘tapa saṃtāpe’ . prabhavatyanena śāsituṃ jagaditi prabhāvaḥ . kośadaṇḍābhyāmutpannasya tejaso nāma .. atra kośo hiraṇyavṛddhiḥ . daṇḍaḥ śaktibāhulyāt śarīradaṇḍaḥ .. 19 .. </Amarapadavivrti>
<Amarapadaparijata>< AK.02.08.019-20>
kṣayaḥ sthānaṃ—nītivedināma . parāpekṣayā svaśaktīnāṃ kṣīṇatā kṣayaḥ . samatā sthānam . adhikatā vṛddhiḥ . ete trayastrivargaḥ syāt . sa pratāpaḥ—kośadaṇḍajam . kośadaṇḍābhyāṃ jātasya tejaso nāma .. 19 .. </Amarapadaparijata>
%%p. 02.496
AK.02.08.020cd sāmadāne bhedadaṇḍāvityupāyacatuṣṭayam .. 20 ..
AK.02.08.021ab sāhasaṃ tu damo daṇḍaḥ sāma sāntvam atho samau .
AK.02.08.021cd bhedopajāpāvupadhā dharmādyairyatparīkṣaṇam .. 21 ..
<Amarapadavivrti >< AK.02.08.020-21>
sāmadāna iti—sāma, dānaṃ, bhedaḥ, daṇḍaḥ ete catvāra upāyabhedā ityucyante . upaiti vāñchitamanena prāpnotīti upāyaḥ . ‘iṇ gatau’ . saho balaṃ, tatra bhavaṃ sāhasam . dāmyati dauṣṭyamaneneti damaḥ . daṇḍaśca . ‘damu upaśamane’ . daṇḍopāyanāmanī .. vairaṃ syatīti sāma . ‘ṣo'ntakarmaṇi’ . sāntvayatyaneneti sāntvam . ‘sāntva sāmaprayoge’ . sāmopāyanāmanī .. bhidyate sahasāneneti bhedaḥ . ‘bhidir vidāraṇe’ . upāṃśu japanam upajāpaḥ . ‘japa vyaktāyāṃ vāci’ . bhedopāyanāmanī .. upadhīyate cittavikāro'nayeti upadhā . dharmakāmabhayārthādyaiḥ purohitādīnāmabhiprāyaparīkṣaprakāranāma .. 20-21 .. </Amarapadavivrti>
<Amarapadaparijata>< AK.02.08.020-21>
sāmadāne—upāyacatuṣṭayam . sāmadānabhedadaṇḍāścatvāra upāyāḥ syuḥ . māyopekṣendrajālānītyetaistribhiryuktāścet saptopāyāḥ . sāma nāntaḥ . dānaṃ ca bhedaśca daṇḍaśceti catuṣṭayam . ‘māyopekṣendrajālaṃ ca saptopāyāḥ prakīrtitāḥ .’ iti nītigajāṅkuśaḥ .. sāhasaṃ tu—daṇḍaḥ . daṇḍanāmāni .. sāma sāntvam . sāmopāyanāma .. atho samau—upajāpau . bhedanāmanī .. upadhā—parīkṣaṇam . dharmārthakāmabhayairyā parīkṣā sā upadhā syāt . ‘dharmārthakāmabhayeṣu vyājena paricittaparīkṣaṇaṃ upadhā’ iti somadevanītiḥ . anuktam—‘tantraṃ svarāṣṭracintā syāt’ . svarāṣṭracintanaṃ tantraṃ syāt . ‘āvāpaḥ paracintanam’ . pararāṣṭracintanam āvāpaḥ syāt .. 20-21 .. </Amarapadaparijata>
%%p. 02.496
AK.02.08.022ab pañca triṣvaṣaḍakṣīṇo yastṛtīyādyagocaraḥ .
AK.02.08.022cd viviktavijanacchannaniḥśalākāstathā rahaḥ .. 22 ..
AK.02.08.023ab rahaścopāṃśu cāliṅge rahasyaṃ tadbhave triṣu .
<Amarapadavivrti >< AK.02.08.022-23>
pañceti—vakṣyamāṇā aṣaḍakṣīṇaviviktavijanacchannaniḥśalākaśabdāḥ pañca triṣu liṅgeṣu abhidheyānusāreṇa vartante . avidyamānāni ṣaṭ akṣīṇi śrotrāṇyatra aṣaḍakṣīṇaḥ . tṛtīyapuruṣādyagocaramantranāma .. vivicyate kāryākāryamatreti viviktaḥ . ‘vicir pṛthagbhāve’ . vigatā anupayogino janā atra vijanaḥ . chādyate gopyate channaḥ . ‘chada apavāraṇe’ . nirgatāḥ śalākā mantrabhedakā asmāditi niḥśalākaḥ . rahyante'nupayogino janā atreti rahaḥ . sānto'yam napuṃsakaliṅgaḥ . ‘raha tyāge’ . rahaśca . upāṃśu vākyaṃ jātamasminniti upāṃśu . ete dve pade aliṅge . avyaya ityarthaḥ . mantrālocanasthānanāmāni .. rahasi bhavaṃ rahasyam . rahasi saṃjātamantranāma .. 22 .. </Amarapadavivrti>
<Amarapadaparijata>< AK.02.08.022-23>
pañca triṣu—tṛtīyādyagocaraḥ . yastṛtīyādijanāgocaraḥ so'ṣaḍakṣīṇaḥ syāt . sa pañca triṣvityadhikārāt triliṅgaḥ . aṣaḍakṣīṇo mantraḥ . aṣaḍakṣīṇā krīḍā ityādi .. viviktavijana—upāṃśu cāliṅge . ekāntanāmāni .. pañca triṣvityanena viviktādayaḥ pañca satvārthe triliṅgā bhavanti . asatve napuṃsakaliṅgā eva . viviktaṃ vadati, vijanaṃ ramate, channaṃ tiṣṭhatītyādi . upāṃśurahasoraliṅgatvamavyayatvaṃ cāpi .. rahasyaṃ tadbhave triṣu . rahasi bhavaṃ rahasyaṃ syāt . bhavārthe yatpratyayaḥ . rahasyaṃ raho'pi syāt . ‘upāṃśvavyayamekāntaṃ rahasyaṃ vijanaṃ rahaḥ’ iti vaijayantī (pṛ. 286, ślo. 32) . ‘raho'nuraṃhasopāṃśu rahasyaṃ ca bhinatti kaḥ’ iti dhanaṃjayaḥ .. 22 .. </Amarapadaparijata>
%%p. 02.497
AK.02.08.023cd samau visrambhaviśvāsau bhreṣo bhraṃśo yathocitāt .. 23 ..
AK.02.08.024ab abhreṣanyāyakalpāstu deśarūpaṃ samañjasam .
<Amarapadavivrti >< AK.02.08.023-24>
samāviti—visrambhaṇaṃ visrambhaḥ . ‘srambhu viśvāse’ . viśvasityaneneti viśvāsaḥ . ‘śvasa prāṇane’ . viśvāsanāmanī .. bhreṣate dharmāccalatīti bhreṣaḥ . ‘bhreṣṛ calane’ . yathocitadharmabhraṃśanāma .. na bhreṣo'bhreṣaḥ . niyatamīyate nyāyaḥ . ‘iṇ gatau’ . yathocitasaṃkalpanaṃ kalpaḥ . ‘kṛpū sāmarthye .’ diśyamānasyocitasyarūpaṃ deśarūpam . saṃmatamañjasā satyamatreti samañjasam . yathocitadharmādabhraṃśasya nāmāni .. 23 .. </Amarapadavivrti>
<Amarapadaparijata>< AK.02.08.023-24>
samau visrambhaviśvāsau . pratyayanāmanī . ‘nammike’ . bhreṣo bhraṃśo yathocitāt . yathocitabhraṃśo bhreṣaḥ syāt . abhreṣanyāya—samañjasam . nyāyanāmāni .. 23 .. </Amarapadaparijata>
%%p. 02.498
AK.02.08.024cd yuktamaupayikaṃ labhyaṃ bhajamānābhinītavat .. 24 ..
AK.02.08.025ab nyāyyaṃ ca triṣu ṣaṭ saṃpradhāraṇā tu samarthanam .
<Amarapadavivrti >< AK.02.08.024-25>
yuktamiti—abhreṣeṇa yujyata iti yuktam . ‘yujir yoge’ . upāyajam aupayikam . upāya eva aupayikaṃ vā . labdhumarhaṃ labhyam . nyāyaṃ bhajate bhajamānam . ‘bhaja sevāyām’ . abhinīyate sma abhinītam . vatiratra pādapūraṇārthaḥ . nyāyādanapetaṃ nyāyyam . abhraṣṭasya nāmāni .. triṣu ṣaṭ . pūrvoktāḥ yuktādinyāyyāntāḥ śabdāḥ triṣu liṅgeṣu vartante .. saṃpradhāryate idameva śreya iti niścīyate'nayeti saṃpradhāraṇā . idameva śraya iti samarthanānāma .. 24 .. </Amarapadavivrti>
<Amarapadaparijata>< AK.02.08.024-25>
yuktamaupayikaṃ—nyāyyaṃ ca triṣu ṣaṭ . nyāyādanapetārthanāmāni . arśaādibhyo'jantaścet samañjasaśabdo'pi nyāyavacanaḥ . ‘samañjasaṃ samākhyātaṃ viśvastocitayorapi’ iti vijayakośaḥ .. saṃpradhāraṇā tu samarthanam . samarthananāma .. 24 .. </Amarapadaparijata>
%%p. 02.498
AK.02.08.025cd avavādastu nirdeśo nideśaḥ śāsanaṃ ca saḥ .. 25 ..
AK.02.08.026ab śiṣṭiścājñā ca saṃsthā tu maryādā dhāraṇā sthitiḥ .
<Amarapadavivrti >< AK.02.08.025-26>
avavāda iti—avanatān bhaṭādīn prati vadanam avavādaḥ . ‘vada vyaktāyāṃ vāci’ . apavāda iti vā pāṭhaḥ . niḥśeṣeṇa kāryasya deśanaṃ upadeśanaṃ nirdeśaḥ . niyataṃ deśanaṃ nideśaḥ . ‘diśa atisarjane’ . śāstyaneneti śāsanam . śiṣṭiśca . ‘śāsu anuśiṣṭau’ . ājñāpanam ājñā . ‘jñā avabodhane’ . ājñānāmāni .. saṃtiṣṭhate'nayā saṃsthā . maryeti sīmārthe'vyayam . tatra dīyata iti maryādā . ‘dā dāne’ . dhāryate'nayā dhāraṇā . tiṣṭhantyasyāmiti sthitiḥ . maryādānāmāni .. 25 .. </Amarapadavivrti>
<Amarapadaparijata>< AK.02.08.025-26>
avavādastu nirdeśo—ājñā ca . ājñānāmāni . saṃsthā tu maryādā—sthitiḥ . maryādānāmāni .. 25 .. </Amarapadaparijata>
%%p. 02.499
AK.02.08.026cd āgo'parādho mantuśca same tūddānabandhane .. 26 ..
AK.02.08.027ab dvipādyo dviguṇo daṇḍo bhāgadheyaḥ karo baliḥ .
<Amarapadavivrti >< AK.02.08.026-27>
āga iti—ā agati kuṭilaṃ gacchatītyāgaḥ . ‘aga kuṭilāyāṃ gatau’ . sāntanapuṃsakaliṅgama . aparādhyate'neneti aparādhaḥ . ‘rādha saṃsiddhau’ . manyate kaṣṭamiti mantuḥ . ‘mana jñāne’ . aparādhanāmāni .. uddīyate badhyate'sminniti uddānam . ‘do'vakhaṇḍane’ . ‘deṅ rakṣaṇe’ vā . badhyate'sminniti bandhanam . ‘bandha bandhane’ . bandhananāmanī .. dvau pādau pramāṇamasya dvipādyaḥ . dviguṇadaṇḍanāma .. bhāga eva bhāgadheyaḥ . kīryate vibhajya kṣipyate śreṇibhiriti karaḥ . ‘kṝ vikṣepe’ . balati rājādiraneneti baliḥ . ‘bala prāṇane’ . rājño deyasya kṣetrādiphalabhāgasya nāmāni .. 26 .. </Amarapadavivrti>
<Amarapadaparijata>< AK.02.08.026-27>
āgo'parādho mantuśca . aparādhanāmāni . ‘śatamāgāṃsi soḍhāhe’ iti māghaprayogāt (śiśu. 2. 108) āgaḥ sāntaḥ . same tūddānabandhane . bandhananāmanī .. dvipādyaṃ dviguṇo daṇḍaḥ . ucitadaṇḍād dviguṇadaṇḍo dvipādyaṃ syāt . anena prakāreṇa triguṇo daṇḍastripādyaṃ, caturguṇadaṇḍaścatuṣpādyamityādi .. bhāgadheyaḥ—baliḥ . rājabhāganāmāni . ‘kārarājasvaṣaḍbhāgāḥ’ . etāni trīṇi ca .. 26 .. </Amarapadaparijata>
%%p. 02.500
AK.02.08.027cd ghaṭṭādideyaṃ śulko'strī prābhṛtaṃ tu pradeśanam .. 27 ..
AK.02.08.028ab upāyanamupagrāhyamupahārastathopadā .
<Amarapadavivrti >< AK.02.08.027-28>
ghaṭṭeti—śalanti sukhena gacchantyatreti śulkam . ‘śala āśugamane’ . śulkyata iti vā . ‘śulka atisarjane’ . araṇyānīnadītaraṇādau deyadravyanāma .. prakarṣeṇa bhriyate prābhṛtam . ‘bhṛñ bharaṇe’ . pradiśyate samarpyate rājñe pradeśanam . ‘diśa atisarjane’ . rājñaḥ samīpamayate'neneti upāyanam . ‘aya gatau’ . upagṛhyate nṛpādinā upagrāhyam . upahriyate samīpamiti upahāraḥ . upadīyate rājñe ityupadā . ‘ḍudāñ dāne’ . etāni nṛpādīn draṣṭukāmena dīyamānapuṣpastavakādipriyadravyanāmāni .. 27 .. </Amarapadavivrti>
<Amarapadaparijata>< AK.02.08.027-28>
ghaṭṭādideyaṃ śulko'strī . ghaṭṭādideśa dīyamānaṃ dhanaṃ śulkaṃ syāt . ‘pathi deye śulkamastrī jāmātrā yacca dīyate’ iti tālavyādiṣu vaijayantī (pṛ. 237, ślo. 89) .. prābhṛtaṃ tu—upahārastathopadā . rājānusaraṇārthamānītārthanāmāni . ‘kānikelu’ . karadaḥ . etacca .. 27 .. </Amarapadaparijata>
%%p. 02.500
AK.02.08.028cd yautakādi tu yaddeyaṃ sudāyo haraṇaṃ ca tat .. 28 ..
AK.02.08.029ab tatkālastu tadātvaṃ syāduttaraḥ kāla āyatiḥ .
<Amarapadavivrti >< AK.02.08.028-29>
yautakādīti—yutayoḥ saṃgatayoḥ strīpuṃsayorvivāhe dattaṃ yautakam . suṣṭhu dīyata iti sudāyaḥ . ‘ḍudāñ dāne’ . striyā svātantryeṇa hriyata iti haraṇam . strīdhananāmāni .. tadā tasmin kāle bhavatīti tadātvam . prakṛtakālanāma .. eṣyatīti āyatiḥ . uttarakālanāma .. 28 .. </Amarapadavivrti>
<Amarapadaparijata>< AK.02.08.028-29>
yautakādi—haraṇaṃ ca tat . ‘kanyādāne tu yaddattaṃ yautakaṃ yautukaṃ ca tat’ iti vaijayantī (pṛ. 87, ślo. 55) . yautakādideyavastu sudāyo haraṇaṃ ca syāt . anuktam—‘lañcā utkoca āmiṣam’ . lañcānāmāni . ‘laṃcamu’ . tatkālastu tadātvaṃ syāt . tatkālanāma .. uttaraḥ—āyatiḥ . uttarakāla āyatiḥ syāt .. 28 .. </Amarapadaparijata>
%%p. 02.501
AK.02.08.029cd sāṃdṛṣṭikaṃ phalaṃ sadya udarkaḥ phalamuttaram .. 29 ..
AK.02.08.030ab adṛṣṭaṃ vahnitoyādi dṛṣṭaṃ svaparacakrajam .
<Amarapadavivrti >< AK.02.08.029-30>
sāṃdṛṣṭikamiti—saṃdṛṣṭaṃ nṛpādidarśanaṃ prayojanamasya sāṃdṛṣṭikam . sadyaḥphalanāma .. abhilāṣādhikyāt udarcyate stūyata iti udarkaḥ . ‘arca pūjāyām’ . uttaraphalanāma .. na dṛṣṭam adṛṣṭam . mahībhujāmagnitoyādijātabhayanāma ..sarvairdṛśyata iti dṛṣṭam . ‘dṛśir prekṣaṇe’ . ātmanaḥ śatrośca sainyajātabhayanāma .. 29 .. </Amarapadavivrti>
<Amarapadaparijata>< AK.02.08.029-30>
sāṃdṛṣṭikaṃ—sadyaḥ . sadyaḥphalaṃ sāṃdṛṣṭikaṃ syāt . udarkaḥ—uttaram . uttarakālaphalamudarkaḥ syāt . uttarakālo'pyudarkaḥ syāt . ‘udarka uttare kāle yacca syāt phalamuttaram’ iti vaijayantī (pṛ. 240, ślo. 12) adṛṣṭaṃ vahnitoyādi . analajalādi daivakṛtamadṛṣṭaṃ syāt .. dṛṣṭaṃ svaparacakrajam . svacakraparacakrabhūtamanuṣyakṛtaṃ dṛṣṭaṃ syāt .. 29 .. </Amarapadaparijata>
%%p. 02.501 
AK.02.08.030cd mahībhujāmahibhayaṃ svapakṣaprabhavaṃ bhayam .. 30 ..
AK.02.08.031ab prakriyā tvadhikāraḥ syāccāmaraṃ tu prakīrṇakam .
<Amarapadavivrti >< AK.02.08.030-31>
mahībhujāmiti—aheriva bhayam ahibhayam . rājñāṃ svapakṣaprabhavabhayanāma . prakarṣeṇa kriyata iti prakriyā . karmaviśeṣamadhikṛtya kartṛbhiḥ kriyata ityadhikāraḥ . adhikāranāmanī .. camaramṛgasaṃbandhi cāmaram . prakīryate rājasamīpe itastato vikṣipyate prakīrṇakam . ‘kṝ vikṣepe’ . cāmaranāmanī .. 30 .. </Amarapadavivrti>
<Amarapadaparijata>< AK.02.08.030-31>
mahībhujāmahibhayaṃ—bhayam . putradāyādaprabhṛtisvapakṣaiḥ kṛtaṃ bhayam ahibhayaṃ syāt .. prakriyā—adhikāraḥ syāt . adhikāranāma . ‘paṇihamu’ .. cāmaraṃ—prakīrṇakam . cāmaranāmanī . ‘camaraṃ cāmare prāhuḥ’ iti viśvaprakāśikā (pṛ. 135, ślo. 120) . ‘cāmarā cāmaraṃ romagucchakaṃ cāvacūlakam’ iti trikāṇḍaśeṣaḥ (pṛ. 17, ślo. 406) .. 30 .. </Amarapadaparijata>
%%p. 02.502
AK.02.08.031cd nṛpāsanaṃ tu yadbhadrāsanaṃ siṃhāsanaṃ tu tat .. 31 ..
AK.02.08.032ab haimaṃ chatraṃ tvātapatraṃ rājñastu nṛpalakṣma tat .
<Amarapadavivrti >< AK.02.08.031-32>
nṛpāsanamiti—bhadraṃ ca tadāsanaṃ ca bhadrāsanam . nṛpāsananāma .. siṃhapratikṛtiyuktamāsanaṃ siṃhāsanam . rājñaḥ suvarṇamayabhadrāsananāma .. chādyate puruṣo'neneti chatram . ‘chada apavāraṇe’ . ātapāt trāyate puruṣamiti ātapatram . ‘traiṅ pālane’ . chatramātranāmanī .. nṛpāṇāṃ lakṣma nṛpalakṣma . rājayogyacchatranāma .. 31 .. </Amarapadavivrti>
<Amarapadaparijata>< AK.02.08.031-32>
nṛpāsanaṃ yattad bhadrāsanam . nṛpasyāsanaṃ bhadrāsanaṃ syāt . siṃhāsanaṃ—haimam . tadeva hemamayaṃ cet siṃhāsanaṃ syāt . chatraṃ tvātapatram . chatranāmanī . ātapavāraṇoṣṇavāraṇādayaḥ śabdā api syuḥ .
‘kamalātapavāraṇaṃ tathā śaśiśubhraṃ bibharāṃbabhūva tat .’
iti rāghavapāṇḍavīyam (dvisaṃ. 4. 28) . ‘haṃsamaṇḍaladyuṃtijiṣṇu jiṣṇurabhṛtoṣṇavāraṇam’ iti māghaḥ(śiśu. 13. 21) .. rājñastu nṛpalakṣma tat . rājñastu tacchatraṃ nṛpalakṣaṇaṃ syāt .. 31 .. </Amarapadaparijata>
%%p. 02.503
AK.02.08.032cd bhadrakumbhaḥ pūrṇakumbho bhṛṅgāraḥ kanakālukā .. 32 ..
AK.02.08.033ab niveśaḥ śibiraṃ ṣaṇḍhe sajjanaṃ tūparakṣaṇam .
<Amarapadavivrti >< AK.02.08.032-33>
bhadrakumbha iti—bhadraścāsau kumbhaśca bhadrakumbhaḥ . pūrṇaścāsau kumbhaśca pūrṇakumbhaḥ . rājadvāranikṣiptapūrṇakalaśanāmanī .. bhriyate pūryate jalamatreti bhṛṅgāraḥ . kanakamayī cāsau āluśca kanakālukā . hemagalantikānāmanī .. niviśate saṃniveśāviśeṣeṇa sthāpyata iti niveśaḥ . ‘viśa praveśane’ . śerate'tra śibiram . ‘śīṅ svapne’ . skandhāvāranāmanī .. sat svāsthyaṃ janyate'neneti sajjanam . ‘janī prādurbhāve’ . anena kiṃcidrakṣaṇaṃ bhavatīti uparakṣaṇam . śibirarakṣaṇārthaṃ paritaḥ kṛtasya vṛtiprabhṛtikasya nāmanī .. 32 .. </Amarapadavivrti>
<Amarapadaparijata>< AK.02.08.032-33>
bhadrakumbhaḥ pūrṇakumbhaḥ . pūrṇakumbhanāmanī .. bhṛṅgāraḥ kanakālukā . kanakakarīranāmanī . ‘paśiṃḍigarige’ .. niveśaḥ śibiraṃ ṣaṇḍe . senāniveśanāmanī . ‘pāśemu’ .. sajjanaṃ tūparakṣaṇam . vetradharaiḥ kṛtajanasaṃbādharāhityanāmanī . ‘bharābhari’ .. 32 .. </Amarapadaparijata>
%%p. 02.503
AK.02.08.033cd hastyaśvarathapādātaṃ senāṅgaṃ syāccatuṣṭayam .. 33 ..
AK.02.08.034ab dantī dantāvalo hastī dvirado'nekapo dvipaḥ .
AK.02.08.034cd mataṅgajo gajo nāgaḥ kuñjaro vāraṇaḥ karī .. 34 ..
AK.02.08.035ab ibhaḥ stamberamaḥ padmī yūthanāthastu yūthapaḥ .
<Amarapadavivrti >< AK.02.08.033-35
hastīti—senāyā aṅgaṃ senāṅgam . hastyaśvarathapadāticatuṣṭayasya nāma .. sthūlau dantau staḥ asyeti dantī . dantāvalaśca . hastaḥ śuṇḍāsyāstīti hastī . dvau radāvasya sta iti dviradaḥ . anekena tuṇḍena vaktreṇa ca pibatīti anekapaḥ . dvābhyāṃ pibatīti dvipaḥ . mataṅgākhyarājarṣerjāto madaṅgajaḥ . ‘janī prādurbhāve’ . gajati mādyatīti gajaḥ . ‘gaja śabde made ca’ . nage girau bhavaḥ nāgaḥ . kuñjau kumbhādhogartāvasyāstīti kuñjaraḥ . kuñje ramata iti vā . arīn vārayatīti vāraṇaḥ . ‘vṛñ varaṇe’ . karo'syāstīti karī . eti madamiti ibhaḥ . ‘aṇ gatau’ . stambe nadīkuñje ramata iti stamberamaḥ . ‘ramu krīḍāyām’ . padmaṃ bindujālaṃ, tadasyāstīti padmī . gajanāmāni .. yūthaṃ gajasamūhaṃ pātīti yūthapaḥ . gajayūthamukhyanāma .. 33-34 .. </Amarapadavivrti>
<Amarapadaparijata>< AK.02.08.033-35>
hastyaśvarathapādātaṃ—catuṣṭayam . hastyaśvarathapadāticatuṣṭayaṃ senāṅgaṃ syāt . ‘turaṃgarathapattībhaṃ senāṅgamabhidhīyate’ iti dhvanimañjarī .. dantī dantāvalo hastī—stamberamaḥ padmī . gajanāmāni ..
‘vetaṇḍo madavṛndaḥ syāt kukṣīvān ṣaṣṭihāyanaḥ .
sindhuraḥ sāmajaḥ kumbhī śuṇḍālaśca mataṅgajaḥ ..’
etāni ca .. yūthanāthastu yūthapaḥ . nāyakagajanāmanī .. 33-34 .. </Amarapadaparijata>
%%p. 02.504
AK.02.08.035cd madotkaṭo madakalaḥ kalabhaḥ kariśābakaḥ .. 35 ..
AK.02.08.036ab prabhinno garjito mattaḥ samāvudvāntanirmadau .
<Amarapadavivrti >< AK.02.08.035-36>
madotkaṭa iti—madena utkaṭastīvro madotkaṭaḥ . madena kalo manojño madakalaḥ . atimadagajanāmanī .. kalo bhāti, kamudakamanyato labhate vā kalabhaḥ . ‘ḍulabhaṣ prāptau’ . kariśiśunāma .. prakarṣeṇa bhinna iva prabhinnaḥ . garjo garjanamasya saṃjāta iti garjitaḥ . ‘garja śabde’ . mādyatīti mattaḥ . ‘madi harṣaglepanayoḥ’ . mattagajanāmāni .. madamudvamatīti udvāntaḥ . ‘ṭuvamu udgiraṇe’ . nirgato mado'smāditi nirmadaḥ . gatamadagajanāmanī .. 35 .. </Amarapadavivrti>
<Amarapadaparijata>< AK.02.08.035-36>
madotkaṭo madakalaḥ . yasmin vayasyudbhinnakaṭastasmin vayasi vartamāno gajo madakalaḥ syāt . ‘lagno madakalo mattaḥ prabhinno'pi’ iti vaijayantyāṃ (pṛ. 109, ślo. 68) mattaparyāyeṣu paṭhitaḥ .. kalabhaḥ kariśābakaḥ . kariśiśuḥ kalabhaḥ syāt . ‘pillayenugu’ . vayolakṣaṇaṅīpi prāpte śābo'pi kalabhī .. prabhinno—mattaḥ . mattagajanāmāni .. samāvudvāntanirmadau . nirgatamadasya gajasya nāmanī . ‘madamuliḍicina yenagu’ .. anuktam—‘rājavāhyastvaupavāhyaḥ’ . rājavāhanagaja aupavāhyaḥ syāt . ‘saṃnāhyaḥ samarocitaḥ’ . yuddhocitagajaḥ saṃnāhyaḥ syāt .. 35 .. </Amarapadaparijata>
%%p. 02.505
AK.02.08.036cd hāstikaṃ gajatā vṛnde kariṇī dhenukā vaśā .. 36 ..
AK.02.08.037ab gaṇḍaḥ kaṭo mado dānaṃ vamathuḥ karaśīkaraḥ .
<Amarapadavivrti >< AK.02.08.036-37>
hāstikamiti—hastināṃ samūho hāstikam . gajānāṃ samūho gajatā . gajavṛndanāmanī .. dhayatyenāṃ karipotaka iti dhenukā . ‘dheṭ pāne’ . vaṣṭi kāmayate gajamiti vaśā . ‘vaśa kāntau’ . kariṇīnāmāni .. gaṇḍyate hanyata iti gaṇḍaḥ . ‘gaḍi vadanaikadeśe’ . kaṭati madaṃ varṣatīti kaṭaḥ . ‘kaṭe varṣāvaraṇayoḥ’ . gajagaṇḍasthalanāmanī .. mādyate'neneti madaḥ . ‘madi harṣaglapanayoḥ’ . dyati hastinamasyodgamena pīḍayatīti dānam . ‘do'vakhaṇḍane’ . vamyata udgīryata iti vamathuḥ . ‘ṭuvamu udgiraṇe’ . karikaraśīkaranāma .. 36 .. </Amarapadavivrti>
<Amarapadaparijata>< AK.02.08.036-37>
hāstikaṃ gajatā vṛnde . gajasamūhanāmanī . kariṇī dhenukā vaśā . strīgajanāmāni .. gaṇḍaḥ kaṭaḥ . gajagallanāmanī .. mado dānam . madajalanāma .. vamathuḥ karaśīkaraḥ . karihastāgrabindurvamathuḥ syāt . anuktam—‘śuṇḍā striyāṃ karo hastaḥ’ . karikaranāmanī .. 36 .. </Amarapadaparijata>
%%p. 02.506
AK.02.08.037cd kumbhau tu piṇḍau śirasastayormadhye viduḥ pumān .. 37 ..
AK.02.08.038ab avagraho lalāṭaṃ syādīṣikā tvakṣikūṭakam .
<Amarapadavivrti >< AK.02.08.037-38>
kumbhāviti—kumbhākṛtiyogāt kumbhau . gajaśiro'vayavabhūtamāṃsapiṇḍanāma .. vettyasmādaṅkuśamiti viduḥ . ‘vija jñāne’ . kumbhamadhyanāma . aṅkuśenāvagṛhyata iti avagrahaḥ . gajalalāṭadeśanāma .. īṣāvallāṅgaladaṇḍavad dairghyāt īṣikā . gajākṣṇoruparikūparūpanatasthānanāma .. 37 .. </Amarapadavivrti>
<Amarapadaparijata>< AK.02.08.037-38>
kumbhau tu—śirasaḥ . śirasaḥ piṇḍau kumbhau syātām . tayormadhye viduḥ pumān . kumbhamadhyabhāgo viduḥ syāt . tavargatṛtīyāntaḥ . ṭavargatṛtīyānto'pi syāt . ‘tayormadhyaṃ vidurviḍuḥ’ iti varṇanirdeśanā . anuktam—‘ārakṣaḥ kumbhayoradhaḥ’ . kumbhayoradhobhāga ārakṣaḥ syāt . avagraho lalāṭaṃ syāt . karaṭiniṭilamavagrahaḥ syāt .. iṣīkā tvakṣikūṭakam . gajabhrūbhaṅga iṣīkā syāt . hrasvaprathamo dīrghadvitīyaśca .. 37 .. </Amarapadaparijata>
%%p. 02.506
AK.02.08.038cd apāṅgadeśo niryāṇaṃ karṇamūlaṃ tu cūlikā .. 38 ..
AK.02.08.039ab adhaḥ kumbhasya vāhitthaṃ pratimānamadho'sya yat .
<Amarapadavivrti >< AK.02.08.038-39>
apāṅgeti—niryāti netrajalamasmāditi niryāṇam . ‘yā prāpaṇe’ . gajasya apāṅgadeśanāma .. culyate'ṅkuśena preryate cūlikā . ‘cula preraṇe’ . madavāhini sthāne tiṣṭhatīti vāhittham . kumbhasyādhobhāganāma .. pratimīyate'nena pratimānam . ‘ḍumiñ prakṣepaṇe’ . dantakumbhamadhyanāma .. 38 .. </Amarapadavivrti>
<Amarapadaparijata>< AK.02.08.038-39>
apāṅgadeśo niryāṇam . gajāpāṅgapradeśo niryāṇaṃ syāt . karṇamūlaṃ tu cūlikā . gajaśrutimūlaṃ cūlikā syāt . cūlikāsthāne pippalīśabdaṃ kecit paṭhanti .. adhaḥ kumbhasya vāhittham . kumbhaśabdenātra vātakumbhābhidhānarūḍhasvalpalalāṭakuṭirvivakṣitā . ‘pinnanudiṭibuḍunu’ . tasyādhobhāgo vāhitthaṃ syāt . ‘vāhitthaṃ vātakumbhādhaḥ’ iti bhāguriḥ .. pratimānamadho'sya ca . tasyāpyadhobhūtaṃ dantāntarālaṃ pratimānaṃ syāt . ‘pratimānaṃ praticchāyāgajadantāntarālayoḥ’ iti rudraḥ .. 38 .. </Amarapadaparijata>
%%p. 02.507
AK.02.08.039cd āsanaṃ skandhadeśaḥ syāt padmakaṃ bindujālakam .. 39 ..
AK.02.08.040ab pakṣabhāgaḥ pārśvabhāgo dantabhāgastu yo'grataḥ .
<Amarapadavivrti >< AK.02.08.039-40>
āsanamiti—āsyate hastipakādinātretyāsanam . ‘āsa upaveśane’ . hastinaḥ skandhadeśanāma .. padmavarṇasāmyāt padmakam . gajasidhmanāma .. pakṣayorbhāgaḥ pakṣabhāgaḥ . pakṣaścāsau bhāgaśceti vā . gajapārśvabhāganāma .. dantavān bhāgo dantabhāgaḥ . gajapurobhāganāma .. 39 .. </Amarapadavivrti>
<Amarapadaparijata>< AK.02.08.039-40>
āsanaṃ skandhadeśaḥ syāt . gajaskandhapradeśa āsanaṃ syāt .. padmakaṃ bindujālakam . gajamukhabindujālakaṃ padmakaṃ syāt .. pakṣabhāgaḥ pārśvabhāgaḥ . gajānāṃ pārśvabhāgaḥ pakṣabhāgaḥ syāt .. dantabhāgastu yo'grataḥ . gajānāmagrabhāgo dantabhāgaḥ syāt .. 39 .. </Amarapadaparijata>
%%p. 02.507
AK.02.08.040cd dvau pūrvapaścājjaṅghādideśau gātrāvare kramāt .. 40 ..
AK.02.08.041ab totraṃ vaiṇukamālānaṃ bandhastambhe'tha śṛṅkhalā .
AK.02.08.041cd anduko nigaḍo'strī syādaṅkuśo'strī sṛṇiḥ striyām .. 41 ..
<Amarapadavivrti >< AK.02.08.040-41>
dvāviti—gātrasya pradhānāṅgatvād gātram . gātrasyāpradhānāṅgatvād avaram . etau kramāt pūrvapaścājjaṅghādideśayornāmanī .. tudyate gajo'neneti totram . ‘tuda vyathane’ . veṇunā nirvṛttaṃ vaiṇukam . gajapratodanāmanī .. ālāyate badhyate gajo'sminniti ālānam . ‘lā ādāne’ . gajabandhanastambhanāma .. śṛṇāti bandhanena pīḍayati gajamiti śṛṅkhalā . ‘śṝ hiṃsāyām’ . andati badhnātīti andukaḥ . ‘adi bandhane’ . nigalati pīḍayatīti nigaḍaḥ . ḍalayorabhedāt . ‘gala ādāne’ . śṛṅkhalanāmāni .. aṅkyate gamyate'nena aṅkuśaḥ . ‘aki lakṣaṇe’ . saratyanayeti sṛṇiḥ . ‘sṛ gatau’ . aṅkuśanāmanī .. 40-41 .. </Amarapadavivrti>
<Amarapadaparijata>< AK.02.08.040-41>
dvau pūrvapaścāt—kramāt . gajānāṃ pūrvajaṅghādipradeśo gātraṃ syāt . teṣāṃ paścājjaṅghādipradeśo'varā syāt . gātrāvare iti rūpasāmānyena strīnapuṃsakaliṅge . ‘dvau pūrvapaścājjaṅghādideśau gātrāvare na nā’ iti rabhasakośaḥ . totraṃ vaiṇukam . gajabhīṣaṇārthaṃ kṛtārdhacandrākārāyomukhaveṇudaṇḍanāmanī . ‘ārāgolā’ . ālānaṃ bandhastambhe . gajabandhanārthaṃ stambha ālānaṃ syāt .. atha śṛṅkhale—nigalo'strī syāt . śṛṅkhalānāmāni . ‘saṃkala’ . ‘nigaḍaḥ pādabandhaśca hiñjīraḥ śṛṅkhalo'ndukaḥ’ iti halāyudhapāṭhāt (a. mā. 2. 68) śṛṅkhalaḥ puṃliṅgaḥ . ‘anduko nigalo na strī bhiduraṃ śṛṅkhalā trayī’ iti vaijayantyāṃ (pṛ. 110, ślo. 83) triliṅgatoktā .. anuktam—‘kalāpakaḥ kaṇṭhabandhaḥ’ . grīvānigalaḥ kalāpakaḥ syāt . ‘tripadī pādabandhanam’ . pādaśṛṅkhalā tripadī syāt .. aṅkuśo—sṛṇirdvayoḥ . aṅkuśanāmanī . sṛṇirdantyādiḥ .. 40-41 .. </Amarapadaparijata>
%%p. 02.508
AK.02.08.042ab dūṣyā kakṣyā varatrā ca kalpanā sajjanā same .
AK.02.08.042cd praveṇyāstaraṇaṃ varṇaḥ paristomaḥ kutho dvayoḥ .. 42 ..
AK.02.08.043ab vītaṃ tvasāraṃ hastyaśvaṃ vārī latu gajabandhanī .
<Amarapadavivrti >< AK.02.08.042-43>
dūṣyeti—dūṣyate gajasyauddhatyabhaṅgaḥ kriyate'nayeti dūṣyā . ‘duṣa vaikṛtye’ . kakṣāyāṃ gajapārśvabhāge vartamānā kakṣyā . vriyate gajamadhyamanayeti varatrā . ‘vṛñ varaṇe’ . gajamadhyabandhanāya nirmitacarmarajjunāmāni .. kalpyate kalpanā . ‘kṛpū sāmarthye’ . sajyate viracyate sajjanā . gajaśṛṅgāranāmanī . [ śṛṅgāra alaṃkaraṇam ] . sajjīkaraṇasyeti kecit .. prakarṣeṇa citravarṇatvena vayantyenāmiti praveṇī . ‘veñ tantusaṃtāne’ . āstīryate gajapṛṣṭhamanena āstaraṇam . ‘stṝñ ācchādane’ . varṇyate citravarṇatvena varṇaḥ . ‘varṇa stutau’ . paristomyate gajapṛṣṭhe parikīryate paristomaḥ . ‘stoma ślāghāyām’ . kuthyate gajopari saṃśliṣyate kuthaḥ . ‘kutha saṃśleṣaṇe’ . gajoparisthacitrakambalanāmāni .. veti sma vigataṃ balamasyeti vītam . niḥsattvahastyaśvanāma .. gajapalāyanaṃ vāryate'nayeti vārī . ‘vṛñ varaṇe’ . gajagrahaṇāya kṛtasya gartādernāma .. 42 .. </Amarapadavivrti>
<Amarapadaparijata>< AK.02.08.042-43>
cūṣā kakṣyā varatrā syāt . gajamadhyabaddhasthūlacarmarajjunāmāni . ‘yenuganaḍimidoḍḍhamroku’ .. kalpanā sajjanā same . gajasajjīkaraṇāya baddhadīrghacarmarajjunāmanī . ‘pranamreku’ . kriyāśabdatvāt kalpitaḥ sajjito gajaḥ .. anuktam—‘tiryagdantaprahāro yaḥ pariṇāmaḥ sa dantinām’ . gajānāṃ tiryakprasāritadantaprahāraḥ pariṇāmaḥ syāt . kriyāśabdatvāt pariṇato gajaḥ .. praveṇyāstaraṇaṃ—kutho dvayoḥ . ratnakambalanāmāni .. anuktam—‘pidhānaṃ hastikambalaḥ’ . gajakambalaḥ pidhānaṃ syāt .. ‘nirvāṇaṃ hastimajjanam’ . gajamajjanaṃ nirvāṇaṃ syāt .. ‘śārirnā hastiparyāṇam’ . gajapalyāṇaṃ śāriḥ syāt .. ‘śṛṅgāro hastimaṇḍanam’ . gajālaṃkāraḥ śṛṅgāraḥ syāt .. vītaṃ tvasārahastyaśvam . asāraṃ karituragaṃ vītaṃ syāt . dakarmāṅkuśavāraṇe militvā vītaṃ syāt .
‘pādakarma yataṃ teṣāṃ yātamaṅkuśavāraṇam .
vītaṃ tadubhayaṃ yacca niḥsāraṃ hayakuñjaram ..’
iti vaijayantī (pṛ. 111, ślo. 89) .. vārī tu gajabandhanī . karigrahaṇabhūmināma .. ‘gajagrahaṇabhūmau strī vāriḥ syāt salile napum’ iti vaijayantī (pṛ. 236, ślo. 82) .. anuktam—‘avapātastu pātāya gartaśchannatṛṇādinā’ . gajānāṃ grahaṇāya kṛto garto'vapātaḥ syāt . ‘oṃdāmu’ .. 42 .. </Amarapadaparijata>
%%p. 02.510
AK.02.08.043cd ghoṭake vītituragaturaṃgāśvaturaṃgamāḥ .. 43 ..
AK.02.08.044ab vājivāhārvagandharvahayasaindhavasaptayaḥ .
<Amarapadavivrti >< AK.02.08.043-44>
ghoṭaka iti—bhūmau ghoṭate parivartate ghoṭakaḥ . ‘ghuṭa parivartane’ . veti śīghraṃ gacchatīti vītiḥ . ‘vī gatyādau’ . pītiriti vā pāṭhaḥ . turaṃ tvaritaṃ gacchatīti turagaḥ . turaṃgaḥ . turaṃgamaśca .. aśnute gamanenetyaśvaḥ . ‘aśū vyāptau’ . vajatīti vājī . ‘vaja gatau’ . vahati naramiti vāhaḥ . ‘vaha prāpaṇe’ . arvati kṣipraṃ gacchatītyarvā . ‘arva gatau’ . nakārānto'yam . gandhyate kaśādinā tāḍyate gandharvaḥ . ‘gandha ardane’ . hayatīti hayaḥ . ‘haya gatikāntyoḥ’ . sindhudeśe bhavaḥ saindhavaḥ . sapati javādidharmeṇa samavaitīti saptiḥ . ‘ṣapa samavāye’ . aśvanāmāni .. 43 .. </Amarapadavivrti>
<Amarapadaparijata>< AK.02.08.043-44>
ghoṭake pītituraga—saindhavasaptayaḥ . pītiśabda ikārāntaḥ . ‘pāne strī pītiraśve nā’ iti rudraḥ . arveti śabdo nakārantaḥ . ‘arvā ca kutsite vāhe vṛṣā karṇamahendrayoḥ’ iti viśvaprakāśikā (pṛ. 94, ślo. 117).. aśvanāmāni .. 
‘kudaraḥ svāmyupakārakaḥ sthaurī pākalo juhūrāṇaśca .
dhārāṭaḥ khuḍgāhaḥ prakīrṇakaḥ śālihotrī ca ..’
etāni ca .. 43 .. </Amarapadaparijata>
%%p. 02.510
AK.02.08.044cd ājāneyāḥ kulīnāḥ syurvinītāḥ sādhuvāhinaḥ .. 44 ..
AK.02.08.045ab vanāyujāḥ pārasīkāḥ kāmbojā bāhlikā hayāḥ .
<Amarapadavivrti >< AK.02.08.044-45>
ājāneyā iti—ajena gatikṣepeṇa āneyā ājāneyāḥ . kulīnāśvanāma .. vinīyanta iti vinītāḥ . ‘ṇīñ prāpaṇe’ . suśīlāśvanāma .. vanāyudeśe bhavā vanāyujāḥ . pārasīkadeśe bhavāḥ pārasīkāḥ . kambojeṣu bhavāḥ kāmbojāḥ . bahlikadeśe bhavāḥ bāhlikāḥ . etāni tattaddeśajāśvanāmāni .. 44 .. </Amarapadavivrti>
<Amarapadaparijata>< AK.02.08.044-45>
ājāneyāḥ kulīnāḥ syuḥ . jātyāśvāḥ kulīnāḥ syuḥ . vinītāḥ sādhuvāhinaḥ . samyagvāhanaśīlā vinītāḥ syuḥ . tadanye śūlakāḥ syuḥ . ‘śūlako durvinīto'śvaḥ’ iti halāyudhaḥ (a. mā. 2. 285) .. vānāyujāḥ pāraśīkāḥ . bhinnadeśatvād bhinnārthakāḥ . vānāyujaśabdo hrasvādiśca syāt . ‘vānāyujaḥ pāraśīko vanāyujaḥ’ iti ratnakośaḥ . kāmbojā bāhlikā hayāḥ . bāhlikaśabdo dīrghamadhyaśca syāt . ‘bāhlīkaṃ bāhlikaṃ dhīrahiṅgunornāśvadeśayoḥ’ iti trikāṇḍaśeṣaḥ .. 44 .. </Amarapadaparijata>
%%p. 02.511
AK.02.08.045cd yayuraśvo'śvamedhīyo javanastu javādhikaḥ .. 45 ..
AK.02.08.046ab pṛṣṭhyaḥ sthaurī sitaḥ karko rathyo voḍhā rathasya yaḥ .
<Amarapadavivrti >< AK.02.08.045-46>
yayuriti—utsṛṣṭo diśaṃ yātīti yayuḥ . ‘yā prāpaṇe’ . aśvamedhāya hito'śvamedhīyaḥ . aśvamedhīyāśvanāma .. javate śīghraṃ gacchatīti javanaḥ . ‘ju gatau’ . javādhikāśvanāma .. pṛṣṭhena voḍhuṃ kṣamaḥ pṛṣṭhyaḥ . sthūlasya pṛṣṭhabhāgasyedaṃ sthauram . ralayorabhedaḥ . sthauraṃ balamasyāstīti sthaurī . atibharavahanasamarthāśvanāmanī . sitasya varṇāntaraṃ kriyata iti karkaḥ . ‘ḍukṛñ karaṇe’ . sitāśvanāma .. rathaṃ vahatīti rathyaḥ . rathavoḍhuraśvasya nāma .. 45 .. </Amarapadavivrti>
<Amarapadaparijata>< AK.02.08.045-46>
yayuraśvo'śvamedhīyaḥ . aśvamedhāśvo yayuḥ syāt . aśvamātre'pi yayuḥ syāt . ‘yayuraśvo'śvamedhāśve’ iti vaijayantī (pṛ. 218, ślo. 48) .. javanastu javādhikaḥ . javādhiko'śvo javanaḥ syāt .. pṛṣṭhyaḥ sthaurī . pṛṣṭhavahanaśīlāśvanāmanī . ‘sthauraṃ paśūnāṃ pṛṣṭhavāhyāṃ tadyogādiniḥ’ iti subhūtiṭīkāvacanāt sthauraṃ pṛṣṭhavāhyam . ‘vannemopu’ .. sitaḥ karkaḥ . śvetavarṇāśvaḥ karkaḥ syāt . anuktam—‘kṛṣṇavarṇastu hemaḥ syāt’ . nīlavarṇāśvo hemaḥ syāt . ‘śoṇāṅgaḥ śoṇa eva hi’ . śoṇavarṇāśvaḥ śoṇaḥ syāt . ‘haritaḥ pītavarṇāśvaḥ’ . pītavarṇasturaṃgaḥ haritaḥ syāt . ‘halāhaḥ citravarṇakaḥ’ . citravarṇāśvo halāhaḥ syāt . ‘indrāyudhastu nīlākṣaḥ’ . nīlekṣaṇo'śva indrāyudhaḥ syāt . ‘mallikākṣaḥ sitekṣaṇaḥ’ . śubhranetro'śvo mallikākṣaḥ syāt . ‘śrīvṛkṣakī sa turagaḥ śrīvṛkṣo yasya lāñchanam’ . śrīvṛkṣalāñchano'śvaḥ śrīvṛkṣakī syāt . ‘śrīvṛkṣakī puruṣakonnamitāgrakāyaḥ’ iti māghaḥ (śiśu. 5. 56) .. rathyo voḍhā rathasya yaḥ . rathavahanaśīlo'śvo rathyaḥ syāt .. 45 .. </Amarapadaparijata>
%%p. 02.512
AK.02.08.046cd bālaḥ kiśoro vāmyaśvā baḍavā bāḍavaṃ gaṇe .. 46 ..
AK.02.08.047ab triṣvāśvīnaṃ yadaśvena dinenaikena gamyate .
<Amarapadavivrti >< AK.02.08.046-47>
bāla iti—kaśyate kaśayā kiśoraḥ . ‘kaśa gatiśāsanayoḥ . bālāśvanāma .. vamati garbhamiti vāmī . ‘ṭuvamu udgiraṇe’ . aśvajātistrī aśvā . valata iti baḍavā . ‘vala saṃvaraṇe saṃcaraṇe ca’ . aśvastrīnāmāni .. baḍavānāṃ samūho bāḍavam . aśvāsamūhanāma .. aśvenaikena dinena gamyata iti āśvīnam . yo mārgo'śvenaikadinenaiva gamyate tasya nāma .. 46 .. </Amarapadavivrti>
<Amarapadaparijata>< AK.02.08.046-47>
bālaḥ kiśoraḥ . bālo'śvaḥ kiśoraḥ syāt .. vāmyaśvā baḍavā . strīturaganāmāni .. aśvetyatrājāditvād ṅīṣ na bhavati . anyatra ṅīṣ . ghoṭī hayī turagī arvatī . ‘arvaṇastrasāvanañaḥ’ (6. 4. 127) iti tṛ ityantādeśaḥ .. bāḍavaṃ gaṇe . baḍavānāṃ samūho bāḍavaṃ syāt .. triṣvāśvīnaṃ—ekena gamyate . aśvasyaikadinavartma āśvīnaṃ syāt .. 46 .. </Amarapadaparijata>
%%p. 02.513
AK.02.08.047cd kaśyaṃ tu madhyamaśvānāṃ heṣā hreṣā ca nisvanaḥ .. 47 ..
AK.02.08.048ab nigālastu galoddeśe vṛnde tvāśvīyamāśvavat .
<Amarapadavivrti >< AK.02.08.047-48>
kaśyamiti—kaśāmarhatīti kaśyam . aśvamadhyanāma .. heṣaṇaṃ heṣā hreṣā ca . ‘heṣṛ hreṣṛ avyakte śabde’ . aśvanisvananāma .. nigalatyanena kabalamiti nigālaḥ . ‘gala adane’ . aśvagaladeśanāma .. aśvānāṃ vṛndam āśvīyam . āśvaṃ ca . aśvasamūhanāmanī .. 47 .. </Amarapadavivrti>
<Amarapadaparijata>< AK.02.08.047-48>
kaśyaṃ tu madhyamaśvānām . aśvamadhyamaṃ kaśyaṃ syāt .. heṣā hreṣā ca nisvane . aśvanisvananāmanī .. nigālastu galoddeśe . aśvagalapradeśo nigālaḥ syāt .. vṛnde tvaśvīyamāśvavat . aśvasamūhanāmanī ..47 .. </Amarapadaparijata>
%%p. 02.513
AK.02.08.048cd āskanditaṃ dhoritakaṃ recitaṃ valgitaṃ plutam .. 48 ..
AK.02.08.049ab gatayo'mūḥ pañca dhārā ghoṇā prothamastriyām .
<Amarapadavivrti >< AK.02.08.048-49>
āskanditamiti—āskandati caturaṃ gacchatīti āskanditam . ‘skandir gatiśoṣaṇayoḥ’ . dhoraṇam ativegena dhāvanaṃ dhoritakam . ‘dhorṛgaticāturye’ . dhuryāṇāṃ vegena saha kiṃcidgarvitasahitaṃ gamanaṃ recitamityucyate . recanaṃ recitam . ‘ricir virecane’ . valgatīti valgitam . ‘valga gatau’ . valitamiti pāṭhe valate valitam . ‘vala saṃvaraṇe saṃcalane ca’ . plavata iti plutam . ‘pluṅ gatau’ . aśvānāma amūḥ pañca gatayo dhārā bhavanti . dhāryante turagairiti dhārāḥ .. ghoṇate śvāsena calatīti ghoṇā . ‘ghuṇa bhramaṇe ’ . prothatīti prothaḥ . ‘prothṛ paryāptau’ . aśvanāsā nāmanī .. 48 .. </Amarapadavivrti>
<Amarapadaparijata>< AK.02.08.048>
āskanditaṃ dhauritakaṃ—pañca dhārāḥ . kopāt sarvapadairutplutyotplutya gamanamāskanditam . kaṅkaśikhikroḍanakula gataiḥ sadṛśaṃ dhauritakam . padbhirvalganaṃ valgitam . avakradrutā gatistu recitam . pakṣimṛgasāmyena laṅghanaṃ plutam . skanditādīni pañca dhārāśabdavācyāni .. ghoṇā tu—astriyām . aśvānāṃ nāsikā prothaṃ syāt .. 48 .. </Amarapadaparijata>
%%p. 02.514
AK.02.08.049cd kavikā tu khalīno'strī śaphaṃ klībe khuraḥ pumān .. 49 ..
AK.02.08.050ab puccho'strī lūmalāṅgūle vālahastaśca vālādhiḥ .
<Amarapadavivrti >< AK.02.08.049-50>
kaviketi—kavate bhakṣaṇasamaye śabdāyata iti kavikā . ‘kuṅ śabde’ . khalati calatīti khalīnaḥ . ‘khala calane’ . aśvasya mukhaniyantrikānāmanī .. śāyate bhuvā tāḍanādinā śapham . ‘śo tanūkaraṇe’ . khurati bhuvamiti khuraḥ . ‘khura vilekhane’ . paśucaraṇāgranāmanī .. pūyante daṃśādayo'neneti pucchaḥ . ‘pūyī viśaraṇe’ . lūyante romāṇyatreti lūma . nakārāntaḥ . ‘lūñ chedane’ . laṅgati calatīti lāṅgūlam . ‘lagi gatau’ . vālasamūhayogāt vālahastaḥ . vālā dhīyante'sminniti vāladhiḥ . paśupucchanāmāni .. 49 .. </Amarapadavivrti>
<Amarapadaparijata>< AK.02.08.049-50>
kavikā—khalīno'strī . aśvamukhanikṣiptāyoyantranāmanī .. anuktam—‘palyāṇaṃ syāt palyayanam’ . aśvapalyāṇanāma . ‘pallamu’ . ‘vāgā . valgāvakṣepaṇī kuśā’ . vāgānāmāni . ‘vāge’ .. ‘keśakāraḥ keśaracakaḥ’ . aśvakṣurakanāmanī .. ‘bokkāṇastu prarohakaḥ’ . bokkāṇanāmanī . ‘bokkena’ .. śaphaṃ—pumān . keṣāṃcinmate śaphaśabdo'pi puṃliṅgaḥ . ‘khuraḥ śaphaḥ śako viṣṭhā yāsastu yavasaḥ śariḥ’ iti vaijayantī (pu. 71, ślo. 74) . khuranāmāni .. puccho'strī lūma . nāntam . lāṅgūle—vāladhiḥ . aśvādivālagucchanāmāni .. anuktam—‘āvarto romajaḥ puṃsi’ . romṇāmavasthānaviśeṣanāma . ‘nuḍi’ .. 49 .. </Amarapadaparijata>
%%p. 02.514
AK.02.08.050cd triṣūpāvṛttaluṭhitau parāvṛtte muhurbhuvi .. 50 ..
AK.02.08.051ab yāne cakriṇi yuddhārthe śatāṅgaḥ syandano rathaḥ .
<Amarapadavivrti >< AK.02.08.050-51>
triṣviti—upāvartate sma bhuvi jāḍyaparihārāya upāvṛttaḥ . ‘vṛtu vartane’ . luṭhati bhuvi parivartate sma luṭhitaḥ . ‘luṭha pratighāte’ . bhuvi muhuḥ parāvṛttāśvanāmāni .. aśvaprakaraṇaṃ samāptam .. śatam aṅgāni yasya śatāṅgaḥ . syandate yātīti syandanaḥ . ‘syandū prasravaṇe’ . ramante'tra dhanvinaḥ rathaḥ . ‘ramu krīḍāyām’ . rathanāmāni .. 50 .. </Amarapadavivrti>
<Amarapadaparijata>< AK.02.08.050-51>
triṣūpāvṛtta—muhurbhuvi . muhurbhūtale parāvṛtte'śve upāvṛttaluṭhitaśabdau syātām . tau ca triliṅgau .. yāne cakriṇi—syandano rathaḥ . cakrayānaṃ rathaḥ . yuddhārthe tasmin rathe śatāṅgasyandanaśabdau syātām . ‘caṅkuro mūlavibhujaḥ’ . ete dve ca .. 50 .. </Amarapadaparijata>
%%p. 02.515
AK.02.08.051cd asau puṣyarathaścakrayānaṃ na samarāya yat .. 51 ..
AK.02.08.052ab kaṇṭhīrathaḥ pravahaṇaṃ ḍayanaṃ ca samaṃ trayam .
<Amarapadavivrti >< AK.02.08.051-52>
asāviti—puṣye utsavādau vihitaśubhakāle upayogī rathaḥ puṣyarathaḥ . yaccakravadyānaṃ samarāya na bhavati yātrādāveva tasya rathasya nāma .. kaṇṭheṣu manuṣyaskandheṣu uhyamāno rathaḥ kaṇṭhīrathaḥ . karṇīratha iti vā pāṭhaḥ . pravahati naraśreṣṭhamiti pravahaṇam . ‘vaha prāpaṇe’ . ḍayate vihāyasi gacchatyatrastha iti ḍayanam . ‘ḍīṅ vihāyasā gatau’ . vimānākhyayānanāmāni .. 51 .. </Amarapadavivrti> 
<Amarapadaparijata>< AK.02.08.051-52>
asau puṣyarathaḥ—samarāya yat . na samarāyeti pratiṣedhāt krīḍārthaṃ cakrayānaṃ puṣyarathaḥ syāt .. karṇīrathaḥ pravahaṇaṃ—samaṃ trayam . manuṣyaskandhavāhyayānanāmāni .. ‘karṇīrathasthāṃ raghuvīrapatnīm’ iti kālidāsaḥ (raghu. 14. 13) .. 51 .. </Amarapadaparijata>
%%p. 02.515
AK.02.08.052cd klībe'naḥ śakaṭo'strī syād gantrī kambalivāhyakam .. 52 ..
AK.02.08.053ab śibikā yāpyayānaṃ syād ḍolā preṅkhādikā striyām .
<Amarapadavivrti >< AK.02.08.052-53>
klība iti—aniti akṣeṇa cītkarotīti anaḥ . ‘ana prāṇane’ . sānto'yaṃ napuṃsakaliṅgaḥ . śaknoti bhāraṃ voḍhuṃ śakaṭaḥ . ‘śaklṛ śaktau’ . śakaṭanāmanī .. gacchatīti gantrī . ‘gamlṛ sṛplṛ gatau’ . kaṃ sukhakaraṃ balaṃ yeṣāṃ te kambalinaḥ balīvardāḥ, tairvāhyate kambalivāhyakam . alpaśakaṭanāmanī .. śivā maṅgaladāyikā . śivaiva śibikā . yāpyo netavyo rājādiḥ, tasya yānaṃ yāpyayānam . āndolikānāmanī .. ḍolyate itastata utkṣipyate ḍolā . ‘ḍula utkṣepe’ . doleti vā pāṭhaḥ . preṅkhyate itastataḥ preṅkhā . ‘ikhi gatau’ . ḍolānāmanī .. 52 .. </Amarapadavivrti>
<Amarapadaparijata>< AK.02.08.052-53>
klībe'naḥ . sānto'yam . śakaṭo'strī syāt . śakaṭanāmanī .. ‘laghvī vesarayuktaśca’ . ete dve ca . ‘vilaṅghya laghvīṃ karabhau babhañjatuḥ’ . (śiśu. 12. 24) . ‘pracoditaṃ vesarayuktamadhvani’ . (śiśu. 12. 19) . iti prayogāt saṃjñāśabdatvādalaghuścedapi laghvī, avesarayuktaṃ cedapi vesarayuktam .. gantrī kambalivāhyakam . kambalibhirvṛṣaiḥ . karīṣaśakaṭanāmanī . gantrīśabdaḥ strīliṅgaḥ . ‘gantrī strī kūbaraṃ na strī rathe kambalivāhyake’ iti vaijayantī (pṛ. 114, ślo. 127) . śibikā yāpyayānaṃ syāt . āndolikānāmanī .. ḍolā preṅkhādikā striyām . ḍolānāmanī . ‘ḍolā preṅkhaḥ pumān preṅkhā niśreṇiradhirohaṇī’ iti ratnakośaḥ .. 52 .. </Amarapadaparijata>
%%p. 02.516
AK.02.08.053cd ubhau tu dvaipavaiyāghrau dvīpicarmāvṛte rathe .. 53 ..
AK.02.08.054ab pāṇḍukambalasaṃvītaḥ syandanaḥ pāṇḍukambalī .
<Amarapadavivrti >< AK.02.08.053-54>
ubhāviti—dvīpicarmaṇā āvṛto rathaḥ dvaipaḥ . vyāghracarmaṇā āvṛto vaiyāghraḥ . śārdūlacarmāvṛtayānanāmanī .. pāṇḍukambalasaṃvṛto rathaḥ pāṇḍukambalī . śvetakambalāvṛtarathanāma .. 53 .. </Amarapadavivrti>
<Amarapadaparijata>< AK.02.08.053-54>
ubhau tu dvaipavaiyāghrau—āvṛte rathe . dvaipavaiyāghraśabdau dvīpicarmārthakau . ‘dvaipavaiyāghrādañ’ iti (4. 2. 12) tābhyāmāvṛte rathe'pi dvaipavaiyāghraśabdau syātām . pāṇḍukambala—pāṇḍukambalī . śvetakambalena saṃvīto rathaḥ pāṇḍukambalī syāt .. 53 .. </Amarapadaparijata>
%%p. 02.517
AK.02.08.054cd rathe kāmbalavāstrādyāḥ kambalādibhirāvṛte .. 54 ..
AK.02.08.055ab triṣu dvaipādayo rathyā rathakaṭyā rathavraje .
<Amarapadavivrti >< AK.02.08.054-55>
ratha iti—kambalenāvṛtaḥ kāmbalaḥ . vastreṇāvṛto vāratraḥ . evamādīni kambalādyāvṛtarathanāmāni .. pūrvoktā dvaipādayaḥ pañca śabdāḥ triṣu liṅgeṣu vartante .. rathānāṃ samūho rathyā . rathakaṭyā ca . rathavrajanāmanī .. 54 .. </Amarapadavivrti>
Amarapadaparijata>< AK.02.08.054-55>
rathe kāmbalavāstrādyāḥ—āvṛte . kambalavastrādibhirāvṛte rathe kāmbalavāstrādyāḥ śabdāḥ syuḥ .. triṣu dvaipādayaḥ . dvaipādayaḥ . dvaipādiśabdāstriliṅgāḥ dvaipī rathyā vaiyāghrī rathyā . ‘parivṛto rathaḥ’ (4. 2. 10) iti niyamāt peṭīti na bhavati .. rathyā rathakaṭyā rathavraje . rathasamūhanāmanī .. 54 .. </Amarapadaparijata>
%%p. 02.517
AK.02.08.055cd dhūḥ strī klībe yānamukhaṃ syād rathāṅgamapaskaraḥ .. 55 ..
AK.02.08.056ab cakraṃ rathāṅgaṃ tasyānte nemiḥ strī syāt pradhiḥ pumān .
<Amarapadavivrti >< AK.02.08.055-56>
dhūriti—dhūrvati hinastīti dhūḥ . ‘dhurvī hiṃsāyām’ . yānamukhanāma .. apakīryate tattaducitasthāne nikṣipyate apaskaraḥ . avaskara iti vā pāṭhaḥ . rathāvayavanāma .. karoti rathagamanamiti cakram . ‘ḍukṛñ karaṇe’ . rathasyāṅgaṃ rathāṅgam . rathacakranāma .. gamanasamaye namatīti nemiḥ . ‘ṇamu prahvatve śabde ca’ . cakrasya prānte pradhīyate kṣipyate pradhiḥ . cakrānte sarvatonihitalohavalayanāmanī .. 55 .. </Amarapadavivrti>
<Amarapadaparijata>< AK.02.08.055-56>
dhūḥ strī klībe yānamukham . ‘dhūḥ strī dhurvī yānamukham’ iti vaijayantyanusāripāṭhaḥ (pṛ. 114, ślo. 130) . rathanāsikānāmāni .. syādrathāṅgamapaskaraḥ . dhūḥprabhṛti rathāvayavaḥ sarvo'pi syāt .. cakraṃ rathāṅgam . rathacaraṇanāmanī . ‘baṇḍikallu’ . atra rathāṅgamiti saṃjñā . ‘ari cakraṃ rathapadaṃ rathāṅgaṃ keśavāyudham ’ iti vaijayantī (pṛ. 115, ślo. 134) .. tasyānte nemiḥ—pradhiḥ pumān . cakrāntanāmanī . ‘baṇḍikammi’ .. 55 .. </Amarapadaparijata>
%%p. 02.518
AK.02.08.056cd piṇḍikā nābhirakṣāgrakīlake tu dvayoraṇi . .. 56 ..
AK.02.08.057ab rathaguptirvarūtho nā kūbarastu yugaṃdharaḥ .
<Amarapadavivrti >< AK.02.08.056-57> 
piṇḍiketi—piṇḍyante nairantaryeṇa nikhanyante arā asyāmiti piṇḍikā . ‘piḍi saṃghāte’ . nabhyate hiṃsyate'kṣeṇeti nābhiḥ . ‘ṇabha hiṃsāyām’ . cakranābhināma .. aṇati śabdāyata ityaṇiḥ . ‘aṇa śabde’ . akṣasya nābhikṣepyasya kāṣṭhasyānte randhrakṣiptakīlakanāma .. ratho'nena gupyate rathaguptiḥ . ‘gupū rakṣaṇe’ . vriyate ratho'neneti varūthaḥ . ‘vṛñ varaṇe’ . rathasya dvīpicarmādigupternāmanī .. kuvate śabdāyate kūbaraḥ . ‘kūṅ śabde’ . yugaṃ dhārayatīti yugaṃdharaḥ . yugamadhyapradeśadhārakasya rathāvayavasya nāmanī .. 56 .. </Amarapadavivrti>
<Amarapadaparijata>< AK.02.08.056-57>
piṇḍikā nābhiḥ . cakramadhyarandhranāmanī .. akṣāgrakīlake—aṇiḥ . akṣo nāma karṣacakraṃ, tasyāgrasthaḥ kīlo'ṇiḥ syāt . āṇiśca syāt . ‘sīmāśrayakṣāgrakīleṣu syādāṇiraṇivad dvayoḥ’ iti rudraḥ .. rathaguptirvarūtho nā . cakrarandhrakīlitāyaḥkumbhanāmanī . ‘nemmulu’ .. ‘ratho varūthasya hayasya vājī gajaḥ kareṇoḥ pathikaḥ padāteḥ’ ityatra varūthaśabdo'rśaādyajantaḥ (5. 2. 127) .. kūbarastu yugaṃdharaḥ . cakrarandhrapraviṣṭadīrghadārunāmanī . ‘irunu’ .. 56 .. 
%%p. 02.518
AK.02.08.057cd anukarṣo dārvadhaḥsthaṃ prāsaṅgo nā yugāntaram .. 57 ..
AK.02.08.058ab sarvaṃ syād vāhanaṃ yānaṃ yugyaṃ patraṃ ca dhoraṇam .
<Amarapadavivrti >< AK.02.08.057-58>
anukarṣa iti—akṣam anukṛṣyata iti anukarṣaḥ . ‘kṛṣa vilekhane’ . akṣādhaḥkṣiptadārunāma .. prāsajyate balīvardakaṇṭheṣviti prāsaṅgaḥ . ‘ṣañja saṅge’ . dvitīyayuganāma .. yāntyaneneti yānam . ‘yā prāpaṇe’ . yugaṃ vahatīti yugyam . patantyaneneti patram . ‘patlṛ gatau’ . dhorati cāturyeṇa gacchatyaneneti dhoraṇam . ‘dhorṛ gaticāturye’ . sarvavāhanamātranāmāni .. [sarvaṃ hastyaśvarathādi dolāntaṃ vāhanamiti kṣīrasvāmī (pṛ. 187)] .. 57 .. </Amarapadavivrti>
<Amarapadaparijata>< AK.02.08.057-58>
anukarṣo dārvadhaḥstham . adhastanaṃ dhāraṇādāru anukarṣaḥ syāt .. prāsaṅgo nā yugādyugaḥ . yugo nāma yānādyaṅgam . yugāt parasthitayugaḥ prāsaṅgaḥ syāt .. anuktam—‘śibikā yāpyayānaṃ syāt’ . yāpyayānaṃ śibikā syāt . ‘pallakī’ . ‘dolāpyāndolikā striyām’ . ḍolā preṅkholikā striyāmiti pāṭhāntaram . āndolanāmanī . ‘aṃdalamu’ . ‘āndolanaṃ syādāndolo dolā syāddolikāpi ca’ iti vaijayantī (pṛ. 115, ślo. 137) . dolānāmāpi syāt . ‘dolā helārtharūpaṇam’ iti vaijayantī (pṛ. 115, ślo. 136) .. sarvaṃ syāt—dhoraṇam . uktā ete hastyādayaḥ sarve'pi vāhanādiśabdavācyāḥ syuḥ .. 57 .. </Amarapadaparijata>
%%p. 02.519
AK.02.08.058cd paraṃparāvāhanaṃ yat tad vainītakamastriyām .. 58 ..
AK.02.08.059ab ādhoraṇā hastipakā hastyārohā niṣādinaḥ .
<Amarapadavivrti ><AK.02.08.058-59>
paraṃpareti—voḍhṛbhiḥ paraṃparayā vāhyata iti paraṃparāvāhanam . vinītānāmaśvānāmidaṃ vainītakam . paraṃparāvāhananāma .. ādhoryante hastinaḥ ebhiriti ādhoraṇāḥ . ‘dhorṛ gaticāturye’ . hastinaṃ pāntīti hastipakāḥ . ‘pā rakṣaṇe’ . hastina ārohantīti hastyārohāḥ . hastiskandhe niṣīdantīti niṣādinaḥ . ‘ṣadlṛ viśaraṇagatyavasādaneṣu’ . gajaśikṣakanāmāni .. 58 .. </Amarapadavivrti>
<Amarapadaparijata><AK.02.08.058-59>
paraṃparāvāhanaṃ—vainītakamastriyām . rathaśibikādiparaṃparāvāhanaṃ vainītakaṃ syāt . dīrghadvitīyaḥ . ādhoraṇā—niṣādinaḥ . gajasādināmāni .. mahāmātrāstatpradhānāḥ syuḥ . ‘tatpradhānā mahāmātrā ārohā gajajīvanāḥ’ iti vaijayantī (pṛ. 111, ślo. 88) .. 58 .. </Amarapadaparijata>
%%p. 02.520
AK.02.08.059cd niyantā prājitā yantā sūtaḥ kṣattā ca sārathiḥ .. 59 ..
AK.02.08.060ab savyeṣṭhadakṣiṇasthau ca saṃjñā rathakuṭumbinaḥ .
<Amarapadavivrti ><AK.02.08.059-60>
niyanteti—aśvādīn niyacchatīti niyantā . yantā ca . ‘yama uparame’ . prājati prerayatyaśvāniti prājitā . ‘aja gatikṣepaṇayoḥ’ . suvatyaśvāniti sūtaḥ . ‘ṣū preraṇe’ . kṣadati tāḍayatyaśvāniti kṣattā . ‘kṣada gatihiṃsanayoḥ’ . sārayati prerayati aśvāniti sārathiḥ . ‘sṛ gatau’ . kadācit savyabhāgagatānaśvān prerayituṃ savyabhāge tiṣṭhatīti savyeṣṭhaḥ . dakṣiṇabhāgagatānaśvān prerayituṃ kadācit dakṣiṇabhāge tiṣṭhatīti dakṣiṇasthaḥ . ‘ṣṭhā gatinivṛttau’ . rathakuṭumbino nāmāni .. 59 .. </Amarapadavivrti>
<Amarapadaparijata><AK.02.08.059-60>
niyantā prājitā yantā . ete ṛdantāḥ . sūtaḥ kṣattā—rathakuṭumbinaḥ . niyantrādayo'ṣṭa śabdāḥ rathakuṭumbisaṃjñāḥ syuḥ . rathasārathināmāni .. 59 .. </Amarapadaparijata>
%%p. 02.520
AK.02.08.060cd rathinaḥ syandanārohā aśvārohāstu sādinaḥ .. 60 ..
AK.02.08.061ab bhaṭā yodhāśca yoddhāraḥ senārakṣāstu sainikāḥ .
<Amarapadavivrti ><AK.02.08.060-61>
rathina iti—rathā eṣāṃ santīti rathinaḥ . syandanamārohantīti syandanārohāḥ . ‘ruha bījajanmani prādurbhāve ca’ . ye rathamāruhya yudhyante teṣāṃ nāmanī . rathādhiṣṭhitanāmanī vā .. sīdantyavaśyaṃ parabalaṃ nāśayantīti sādinaḥ . ‘ṣadlṛ viśaraṇādau’ . aśvārohanāma .. bhaṭanti parasparaṃ tiṣṭha tiṣṭheti bhāṣante bhaṭāḥ . ‘bhaṭa paribhāṣaṇe’ . yudhyanta iti yodhāḥ . yoddhāraśca . ‘yudha saṃprahāre’ . yoddhṛpuruṣanāmanī .. senāṃ rakṣantīti senārakṣāḥ, sainikāśca . senārakṣakanāmanī .. 60 .. </Amarapadavivrti>
<Amarapadaparijata><AK.02.08.060-61>
rathinaḥ syandanārohāḥ . rathikanāmanī .. aśvārohāstu sādinaḥ . aśvārohanāmanī .. ‘turaṃgiṇo'śvavāhāśca’ . ete dve ca .. bhaṭā yodhāśca yoddhāraḥ . yodhanāmāni .. senārakṣāstu sainikāḥ . senārakṣakanāmanī .. 60 .. </Amarapadaparijata>
%%p. 02.521
AK.02.08.061cd senāyāṃ samavetā ye sainyāste sainikāśca te .. 61 ..
AK.02.08.062ab balino ye sahasreṇa sāhasrāste sahasriṇaḥ .
<Amarapadavivrti ><AK.02.08.061-62>
senāyāmiti—senāyāṃ samavetā militāḥ sainyāḥ . sainikāśca . senāyāṃ samūhatvena mitho militānāṃ nāmāni .. sahasreṇa sahasrasaṃkhyāvacchinnena balena balinaḥ sāhasrāḥ . sahasriṇaśca . ye sahasreṇa balinaḥ teṣāṃ nāmanī .. 61 .. </Amarapadavivrti>
<Amarapadaparijata><AK.02.08.061-62>
senāyāṃ samavetā—sainikāśca te . kūṭanāyakanāmanī .. balino ye—sahasriṇaḥ . sahasrāśvānāmuparisthitasahasrasaṃkhyākānāṃ sādināṃ nāmanī .. 61 .. </Amarapadaparijata>
%%p. 02.521
AK.02.08.062cd paridhisthaḥ paricaraḥ senānīrvāhinīpatiḥ .. 62 ..
AK.02.08.063ab kañcuko vāravāṇo'strī yattu madhye sakañcukāḥ .
AK.02.08.063cd badhnanti tatsārasanamadhikāṅgo'tha śīrṣakam .. 63 ..
AK.02.08.064ab śīrṣaṇyaṃ ca śirastre'tha tanutraṃ varma daṃśanam .
AK.02.08.064cd uraśchadaḥ kaṅkaṭako jagaraḥ kavaco'striyām .. 64 ..
<Amarapadavivrti ><AK.02.08.062-64>
paridhistha iti—paridhau senāpratyante tiṣṭhatīti paridhisthaḥ . ‘ṣṭhā gatinivṛttau’ . paritaścaratīti paricaraḥ . ‘cara gatibhakṣaṇayoḥ’ . senāpratyantarakṣiṇo nāmanī .. senāṃ nayatīti senānīḥ . ‘ṇāñ prāpaṇe’ . vāhinyāḥ senāyāḥ patiḥ vāhinīpatiḥ . senāpatināmanī .. kacyate badhyate kañcukaḥ . ‘kaci dīptibandhanayoḥ’ . bāṇān vārayatīti vāravāṇaḥ . vabayoraikyāt . ‘vṛñ āvaraṇe’ . deharakṣaṇārthaṃ kṛtasya kūrpāsaviśeṣakasya nāmanī .. sāraṃ sthiratvaṃ kañcukasya sanoti dadātīti sārasanam . ‘paṇu dāne’ . aṅgādadhikam adhikāṅgaḥ . kañcukoparibandhanāya paṭṭasūtrādikṛtarajjunāmanī .. śīrṣamiva nirmitaṃ śīrṣakam . śirase hitaṃ śīrṣaṇyam . śiro ghātāt trāyata iti śirastram . ‘tryaiṅ pālane’ . śirastranāmāni .. tanuṃ trāyate tanutram . vṛṇoti śarīraṃ varma . ‘vṛñ varaṇe’ . daṃśyate'neneti daṃśanam . ‘daṃśa daṃśane’ . uraḥ chādyate'neneti uraśchadaḥ . ‘chada apavāraṇe’ . kaṃ vakṣaḥ kaṭatīti kaṅkaṭakaḥ . ‘kaṭe varṣāvaraṇayoḥ’ . jāgartīti jagaraḥ . ‘jāgṛ nidrākṣaye’ . kān bāṇān vañcayate kavacaḥ . ‘vañcu pralambhane’ . urastrāṇanāmāni .. 62-64 .. </Amarapadavivrti>
<Amarapadaparijata><AK.02.08.062-64>
paridhisthāḥ paricarāḥ . kāṭavadvalayākāreṇa sthitānāṃ bhaṭānāṃ nāmanī .. senānīrvāhinīpatiḥ . senādhipatināmanī .. kañcuko vāravāṇo'strī . kārpāsakūrpāsakanāmanī . ‘jhaga’ .. yattu madhye—adhikāṅgaḥ . āmuktakañcukairmadhyanibaddhapaṭṭanāmanī .. atha śīrṣakaṃ—śirastre . śirastrāṇanāmanī .. atha tanutraṃ varma daṃśanaṃ—kavaco'striyām . ‘adaṃśayannarahitaśauryadaṃśanāḥ’ iti māghaḥ (śiśu. 17. 21) . kavacanāmāni . ‘jūḍu’ . ‘sūtrakaṃ syāt sūtramayaṃ jālikā syādayomayī’ iti sūtrakajālike kavacaviśeṣe .. 62-64 .. </Amarapadaparijata>
%%p. 02.522
AK.02.08.065ab āmuktaḥ pratimuktaśca pinaddhaścāpinaddhavat .
AK.02.08.065cd saṃnaddho varmitaḥ sajjo daṃśito vyūḍhakaṅkaṭaḥ .. 65 ..
<Amarapadavivrti ><AK.02.08.065>
āmukta iti—āmucyate badhyate āmuktaḥ . pratimucyate sma pratimuktaḥ . ‘muclṛ mokṣaṇe’ . apinahyata iti pinaddhaḥ . apinaddhaśca . ‘ṇaha bandhane’ . ‘yuddhārthaṃ’ varmādinopaklṛptaśarīrasya nāmāni .. saṃnahyate saṃnaddhaḥ . varma saṃjātamasya varmitaḥ . sajjati sajjaḥ . ‘ṣasja gatau’ . daṃśo'sya saṃjāto daṃśitaḥ . vyūḍhaḥ kaṅkaṭo'nena vyūḍhakaṅkaṭaḥ . urastrāṇayuktasya nāmāni .. 65 .. </Amarapadavivrti>
<Amarapadaparijata><AK.02.08.065>
āmuktaḥ pratimuktaśca—naddhavat . āmuktakavacanāmāni . ‘toḍagabaḍḍajūḍu’ .. saṃnaddho varmitaḥ—vyūḍhakaṅkaṭaḥ . vyūḍhaḥ kaṅkaṭo yena, tasya nāmāni . ‘jūḍatoḍugukunnapuruṣunipellu’ .. 65 .. </Amarapadaparijata>
%%p. 02.523
AK.02.08.066ab triṣvāmuktādayo varmabhṛtāṃ kāvacikaṃ gaṇe .
AK.02.08.066cd padātipattipadagapādātikapadājayaḥ .. 66 ..
AK.02.08.067ab padgaśca padikaścātha pādātaṃ pattisaṃhatiḥ .
<Amarapadavivrti ><AK.02.08.066-67>
triṣviti—āmuktādayo vyūḍhakaṅkaṭāntāḥ triṣu liṅgeṣu vartante .. kavacināṃ samūhaḥ kāvacikam . varmabhṛtāṃ samūhanāma .. pādābhyāmatati gacchatīti padātiḥ . ‘ata sātatyagamane’ . patatyarīn prati pattiḥ . ‘patlṛ gatau’ . padābhyāṃ gacchatīti padagaḥ . ‘gamlṛ gatau’ . pādābhyāmatatīti pādātikaḥ . padābhyāmajatīti padājiḥ . ‘aja gatikṣepaṇayoḥ’ . padbhyāṃ gacchatīti padgaḥ . pādābhyāṃ caratīti padikaḥ . padātināmāni .. padātīnāṃ samūhaḥ pādātam . pattīnāṃ saṃhatiḥ pattisaṃhatiḥ . pattisamūhanāma .. 66 .. </Amarapadavivrti>
<Amarapadaparijata><AK.02.08.066-67>
triṣvāmuktādayaḥ . āmuktādayastriliṅgāḥ . āmuktaḥ kavacaḥ . āmuktaṃ kavacam . saṃnaddhamanīkamityādi .. varmabhṛtāṃ kāvacikaṃ gaṇe . kavacadhāriṇāṃ samūhaḥ kāvacikaṃ syāt .. padātipatti—padgaśca padikaśca . pādacāriyodhanāmāni . ‘kālubalamu’ .. atha pādātaṃ pattisaṃhatiḥ . padbhiratatāṃ samūhaḥ pādātaṃ syāt . 
‘pādātikaḥ padātiḥ pādātapadājipadgapadikāḥ syuḥ’ .
iti ratnakośaḥ .. 66 .. </Amarapadaparijata>
%%p. 02.523
AK.02.08.067cd śastrājīve kāṇḍapṛṣṭhāyudhīyāyudhikāḥ samāḥ .. 67 ..
AK.02.08.068ab kṛtahastaḥ suprayogaviśikhaḥ kṛtapuṅkhavat .
<Amarapadavivrti ><AK.02.08.067-68>
śastrājīva iti—śastreṇājīvatīti śastrājīvaḥ . kāṇḍāḥ bāṇāḥ pṛṣṭhe yasya kāṇḍapṛṣṭhaḥ . āyudhena jīvatīti āyudhīyaḥ . āyudhikaśca . śāstrājīvakanāmāni .. kṛtau śikṣitau hastau yasya kṛtahastaḥ . suṣṭhru prayujyante suprayogāḥ . tathāvidhāḥ viśikhāḥ yasya suprayogaviśikhaḥ . kṛtaḥ śikṣitaḥ puṅkhaḥ śarābhyāso yena kṛtapuṅkhaḥ . labdhalakṣyanāmāni .. 67 .. </Amarapadavivrti>
<Amarapadaparijata><AK.02.08.067-68>
śastrājīve kāṇḍapṛṣṭha—samāḥ . śastrāṇyupajīvya jīvato nāmāni .. kṛtahastaḥ—kṛtapuṅkhavat . lakṣyabhede karaprayogiṇo nāmāni .. 67 .. </Amarapadaparijata>
%%p. 02.524
AK.02.08.068cd aparāddhapṛṣatko'sau lakṣyād yaścyutasāyakeḥ .. 68 ..
AK.02.08.069ab dhanvī dhanuṣmān dhānuṣko niṣaṅgyastrī dhanurdharaḥ .
<Amarapadavivrti ><AK.02.08.068-69>
aparāddheti—aparāddhāḥ alabdhalakṣyāḥ pṛṣatkā bāṇā yasya aparāddhapṛṣatkaḥ . lakṣyādanyatra cyutasāyakasya nāma .. dhanvā asyāstīti dhanvī . dhanurasyāstīti dhanuṣmān . dhanuḥ praharaṇamasya dhānuṣkaḥ . niṣaṅgastūṇo'syāstīti niṣaṅgī . astrāṇyasya santīti astrī . dhanurdhārayatīti dhanurdharaḥ . dhanurdharanāmāni .. 68 .. </Amarapadavivrti>
<Amarapadaparijata><AK.02.08.068-69>
aparāddhapṛṣatko'sau—sāyakaḥ . tadviparītasya nāma . dhanvī dhanuṣmān—dhanurdharaḥ . arśaādipāṭhāduraso'pi syāt . dhṛtadhanuṣāṃ nāmāni .. 68 .. </Amarapadaparijata>
%%p. 02.524
AK.02.08.069cd syāt kāṇḍavāṃstu kāṇḍīraḥ śāktīkaḥ śaktihetikaḥ .. 69 ..
AK.02.08.070ab yāṣṭīkapāraśvadhikau yaṣṭiparśvadhahetikau .
<Amarapadavivrti ><AK.02.08.069-70>
syāditi—kāṇḍā bāṇā asya santīti kāṇḍavān . kāṇḍīraśca . bāṇavato nāmanī .. śaktiḥ praharaṇamasya śāktīkaḥ . śaktiḥ hetiḥ āyudhaṃ yasya śaktihetikaḥ . śaktyākhyāyudhadharasya nāmanī .. yaṣṭiḥ praharaṇamasya yāṣṭīkaḥ . laguḍāyudhadharasya nāma .. paraśvadhaḥ paraśuḥ praharaṇamasya pāraśvadhikaḥ . paraśvadhākhyāyudhadharasya nāma .. 69 .. </Amarapadavivrti>
<Amarapadaparijata><AK.02.08.069-70> 
syāt kāṇḍavāṃstu kāṇḍīraḥ . daṇḍadhārināmanī . adhikaśaradhārināmanī iti kecit .. śāktīkaḥ . dīrghamadhyaḥ . śaktihetikaḥ . kevalaśaktyāyudhaḥ puruṣaḥ śāktīkaḥ syāt . ‘śaktiyaṣṭyorīkak’ (4. 4. 59) itīkakpratyayaḥ .. yāṣṭīkapāraśvadhikau—hetikau . yaṣṭidhārī yāṣṭīkaḥ syāt . iṣṭiyogādaiṣṭikaḥ syāt . paraśuhetikaḥ pāraśvādhikaḥ syāt . pāraśvadho'pi bhavati . ‘paraśvadhādvāṇ’ iti śākaṭāyanamatādaṇ (śā. vyā. 3. 2. 58) .. 69 .. </Amarapadaparijata>
%%p. 02.525
AK.02.08.070cd naistriṃśiko'sihetiḥ syāt samau prāsikakauntikau .. 70 ..
AK.02.08.071ab carmī phalakapāṇiḥ syāt patākī vaijayantikaḥ .
<Amarapadavivrti ><AK.02.08.070-71
naistriṃśika iti—nistriṃśaḥ praharaṇamasya naistriṃśikaḥ . asiḥ hetiryasya asihetiḥ . khaḍgāyudhadharasya nāmanī .. prāsaḥ praharaṇamasya prāsikaḥ . kuntaḥ praharaṇamasya kauntikaḥ . kuntākhyāyudhadharasya nāmanī .. carma phalakamasyāstīti carmī . phalakaṃ pāṇau yasya phalakapāṇiḥ . phalakapāṇināma .. patākāsyāstīti patākī . vaijayantyā dhvajena caratīti vaijayantikaḥ . patākāṃ dhṛtvā senāmadhye carato nāmanī .. 70 .. </Amarapadavivrti>
<Amarapadaparijata><AK.02.08.070-71>
naistriṃśiko'sihetiḥ syāt . kevalakhaḍgāyudho naistriṃśikaḥ syāt . āsikadaiṣṭikādiśabdā evaṃvidhāḥ .. samau prāsikakauntikau . kuntadhārināmanī . ‘yīṃṭevāṃḍu’ .. carmī phalakapāṇiḥ syāt . carmadharanāmanī . ‘harigevāṃḍu’ .. patākī vaijayantikaḥ . dhvajadharanāmanī . ‘ṭekkaṃ baṭṭavāṃḍu’ . anuktam—chāyākaraśchatradharaḥ . dhṛtātapatranāmanī .. 70 .. </Amarapadaparijata> 
%%p. 02.526
AK.02.08.071cd anuplavaḥ sahāyaścānucaro'bhicaraḥ samāḥ .. 71 ..
AK.02.08.072ab purogāgresarapraṣṭhāgrataḥsarapuraḥsarāḥ .
AK.02.08.072cd purogamaḥ purogāmī mandagāmī tu mantharaḥ .. 72 ..
<Amarapadavivrti ><AK.02.08.071-72>
anuplava iti—anu paścāt plavate gacchatīti anuplavaḥ . ‘pluṅ gatau’ . mukhyena saha ayate gacchatīti sahāyaḥ . ‘aya gatau’ . anu paścāt mukhyasya caratīti anucaraḥ . ‘cara gatibhakṣaṇayoḥ’ . mukhyam abhitaścaratīti abhicaraḥ . abhisara iti vā pāṭhaḥ . mukhyasya paścādgāmino nāmāni .. puro gacchatīti purogaḥ . ‘gamlṛ gatau’ . agre saratīti agresaraḥ . ‘sṛ gatau’ . pratiṣṭhate puro gacchatīti praṣṭhaḥ . ‘ṣṭhā gatinivṛttau’ . agrataḥ sarati gacchatīti agrataḥsaraḥ . puraḥ saratīti puraḥsaraḥ . ‘sṛ gatau’ . puro gacchatīti purogamaḥ . purogāmī ca . nāntaḥ . yo mukhyasya puro gacchati tasya nāmāni .. mandaṃ gacchatīti mandagāmī . ‘gamlṛ gatau’ . manthati gacchan saṃkliśyate mantharaḥ . ‘mathi hiṃsāsaṃkleśanayoḥ’ . mandagāmināmanī .. 71-72 .. </Amarapadavivrti>
<Amarapadaparijata><AK.02.08.071-72>
anuplavaḥ sahāyaśca—abhicaraḥ samāḥ . anusṛtya gacchatāṃ nāmāni .. purogāgresara—purogāmī . purobhāge gacchatāṃ nāmāni .. mandagāmī—mantharaḥ . śanairgacchatāṃ nāmanī .. 71-72 .. </Amarapadaparijata>
%%p. 02.526
AK.02.08.073ab jaṅghālo'tijavastulyau jaṅghākarikajāṅghikau .
AK.02.08.073cd tarasvī tvarito vegī prajavī javano javaḥ .. 73 ..
<Amarapadavivrti ><AK.02.08.073>
jaṅghāla iti—dīrghe jaṅghe asya sta iti jaṅghālaḥ . atiśayito javo vego yasya atijavaḥ . ativegena gacchato nāmanī .. jaṅghe eva karmakarau yasya jaṅghākarikaḥ . jaṅghābhyāṃ jīvatīti jāṅghikaḥ dūraṃ gatvā tata āgatya tatrasthavārtāṃ nivedayiturnāmanī .. taraḥ vego'syāstīti tarasvī . tvarate sma tvaritaḥ . ‘ñitvarā saṃbhrame’ . vego'syāstīti vegī . prajavati prajavī . javanaḥ . javaśca . ‘juṅ gatau’ . vegavato nāmāni .. 73 .. </Amarapadavivrti>
<Amarapadaparijata><AK.02.08.073>
jaṅghālo'tijavastulyau . atiśīghragāmināmanī .. jaṅghākarikajāṅghikau . dhāvato nāmanī . ‘pāraṭivāṃḍu’ .. tarasvī tvarito—javano javaḥ . śīghragāmināmāni .. 73 .. </Amarapadaparijata>
%%p. 02.527
AK.02.08.074ab jayyo yaḥ śakyate jetuṃ jeyo jetavyamātrake .
AK.02.08.074cd jaitrastu jetā yo gacchatyalaṃ vidviṣataḥ prati .. 74 ..
AK.02.08.075ab so'bhyamitryo'bhyamitrīyo'pyabhyamitrīṇa ityapi .
<Amarapadavivrti ><AK.02.08.074-75>
jayya iti—jetuṃ śakyate jayyaḥ . ‘ji jaye’ . sāmādyupāyairjetuṃ śakyasya śatrornāma .. jetuṃ yogyo jeyaḥ . jetavyamātranāma .. jetṛsaṃbandhī bhavati jaitraḥ . jayatīti jetā . jetṛnāmanī .. ābhimukhyena amitraṃ suṣṭhu gacchatīti abhyamitryaḥ . abhyamitrīyaḥ . abhyamitrīṇaśca .. yaḥ śatrūn prati alaṃ gacchati tasya nāmāni .. 74 .. </Amarapadavivrti>
<Amarapadaparijata><AK.02.08.074-75>
jayyo yaḥ—jetum . yo jetuṃ śakyaḥ sa jayyaḥ syāt .. jeyo jetavyamātrake . jetuṃ yo yogyaḥ sa jeyaḥ syāt .. jaitrastu jetā . jeturnāmanī .. yo gacchatyalaṃ—abhyamitrīṇa ityapi . yaḥ śatrūn prati cāñcalyarahitaḥ san gacchati tasya nāmāni .. 74 .. </Amarapadaparijata>
%%p. 02.527
AK.02.08.075cd ūrjasvalaḥ syādūrjasvī ya ūrjātiśayānvitaḥ .. 75 ..
AK.02.08.076ab syādurasvānurasilo rathino rathiko rathī .
<Amarapadavivrti ><AK.02.08.075-76>
ūrjasvala iti—ūrjo balamasyāstīti ūrjasvalaḥ . ūrjasvī ca . atibalavato nāmanī .. praśastamuro'syāstīti urasvān . urasilaśca . urobalānvitasya nāmanī .. ratho'syāstīti rathikaḥ . rathinaḥ . rathī ca . rathira iti vā pāṭhaḥ . rathavidyāviśāradasya nāmāni .. 75 .. </Amarapadavivrti>
<Amarapadaparijata><AK.02.08.075-76>
urjasvalaḥ syāt—ūrjo'tiśayānvitaḥ . ūrjo nāmotsāhaḥ . ūrja iti parākramaśca . tayordvayoratiśayavānūrjasvala ūrjasvī ca syāt .. syādurasvānurasilaḥ . yaḥ śatrubhya uro dattvā svabalaṃ rakṣati tasya nāmanī . arśaādipāṭhādurasaśca syāt . akārāntaḥ . rathino rathiko rathī . rathabalavato nāmāni . bhūmārthe pratyayaḥ .. 75 .. </Amarapadaparijata>
%%p. 02.528
AK.02.08.076cd kāmaṃgāmyanukāmino hyatyantīnastathā bhṛśam .. 76 ..
AK.02.08.077ab śūro vīraśca vikrānto jetā jiṣṇuśca jitvaraḥ .
<Amarapadavivrti ><AK.02.08.076-77>
kāmaṃgāmīti—kāmaṃ yathecchaṃ gacchatīti kāmaṃgāmī . anukāmaṃ yatheṣṭaṃ gamiṣyatīti anukāmīnaḥ . yuddhādau yatheṣṭaṃ gamiṣyato nāma .. yuddhādāvatyarthaṃ gamiṣyatīti atyantīnaḥ . yuddhe śatrūn pratyatyarthaṃ carato nāma .. śūrayatīti śūraḥ . vīrayatīti vīraḥ . ‘śūra vīra vikrāntau’ . viruddhān rāti hantīti vā vīraḥ . ‘rā dāne chedane ca’ .vikrāmatīti vikrāntaḥ . ‘kramu pādavikṣepe’ . śūranāmāni . jayatyarīniti jetā . arīn jetuṃ śīlamasyeti jiṣṇuḥ . jitvaraśca . ‘ji jaye’ . ‘ji abhibhave’ vā dhātuḥ . jayaikaśīlasya nāmāni .. 76 .. </Amarapadavivrti>
<Amarapadaparijata><AK.02.08.076-77>
kāmaṃgāmyanugāmīnaḥ . yatheṣṭaṃ gāmī anugāmīnaḥ syāt . hyatyantīnastathā bhṛśam . bhṛśaṃ gāmī atyantīnaḥ syāt . ‘vottinaḍacivāṃḍu’ .. śūro vīraśca vikrāntaḥ . śūranāmāni . ‘śūro vīraśca vikrānto bhaṭaścārabhaṭo bhavet’ iti paryāyaśeṣe halāyudhaḥ (a. mā. 2. 199) . anuktam—‘syādaśūrastu hatakaḥ’ . śūrādanyasya nāma . jetā jiṣṇuśca jitvaraḥ . jayaśīlanāmāni . pūrvaṃ taddharme, idānīṃ tacchīle pratyayaḥ .. 76 .. </Amarapadaparijata>
%%p. 02.528
AK.02.08.077cd sāṃyugīno raṇe sādhuḥ śastrājīvādayastriṣu .. 77 ..
AK.02.08.078ab dhvajinī vāhinī senā pṛtanānīkinī camūḥ .
AK.02.08.078cd varūthinī balaṃ sainyaṃ cakraṃ cānīkamastriyām .. 78 ..
<Amarapadavivrti ><AK.02.08.077-78>
sāṃyugīna iti—saṃyuge raṇe sādhuḥ sāṃyugīnaḥ . yuddhapravīṇanāma .. śastrājīvādayaḥ sāṃyugīnāntāḥ śabdāḥ triṣu liṅgeṣu vartante .. dhvajā asyāṃ santīti dhvajinī . vāhāḥ santyasyāmiti vāhinī . inena prabhuṇā saha vartata iti senā . priyate vyāyacchati hantumudyuṅkte parabalamiti pṛtanā . ‘pṛṅ vyāyāme’ . anīko'śvādisaṃgho'syāmastīti anīkinī . camati hinastyarīniti camūḥ . ‘camu bhakṣaṇe’ . varūtho rathaguptirasyāmastīti varūthinī . balati prāṇiti svapakṣo'neneti balam . ‘bala prāṇane’ . senaiva sainyam . cakate hanti parabalamiti cakram . ‘caka tṛptau pratighāte ca’ . vibhajya na nīyata ityanīkam . ‘ṇīñ prāpaṇe’ . hastyādicaturaṅgabalasamūhanāmāni .. 77-78 .. </Amarapadavivrti>
<Amarapadaparijata><AK.02.08.077-78>
sāṃyugīno raṇe sādhuḥ . raṇakuśalaḥ sāṃyugīnaḥ syāt . anuktam—‘jitakāśī jitāhavaḥ’ . vijitaraṇo jitakāśī syāt . śastrājīvādayastriṣu . pūrvoktāḥ śastrājīvādayaḥ śabdāstriliṅgāḥ . śastrājīvāḥ prajāḥ . śastrājīvaṃ kulam . ityādi . dhvajinī vāhinī—anīkamastriyāma . senānāmāni . ‘patākinī ca daṇḍaśca’ . ete dve ca .. 77-78 .. </Amarapadaparijata>
%%p. 02.529
AK.02.08.079ab vyūhastu balavinyāso bhedā daṇḍādayo yudhi .
AK.02.08.079cd pratyāsāro vyūhapārṣṇiḥ sainyapṛṣṭhe pratigrahaḥ .. 79 ..
AK.02.08.080ab ekebhaikarathā tryaśvā pattiḥ pañcapadātikā .
<Amarapadavivrti ><AK.02.08.079-80>
vyūha iti—vyūhyate samūhatayā racyate vyūhaḥ . ‘ūha vitarke’ . balasya sainyasya vinyāsaḥ racanā . balavinyāsaprakāranāma .. balasya tiryagavasthānaṃ daṇḍaḥ . ādigrahaṇānmaṇḍalaśakaṭakrauñcādayo gṛhyante . vyūhabhedanāmāni .. bhagnānātmīyānanugrāhakatayā pratisaratīti pratyāsāraḥ . ‘sṛ gatau’ . vyūhasya pārṣṇiḥ pṛṣṭhabhāgaḥ . vyūhajaghanabhāgasya nāma .. pratigṛhyate'vaṣṭabhyate'nena pratigrahaḥ . ‘graha upādāne’ . sainyasya caramasthāne sthitasya rājavato vyūhasya nāma .. ekebhā ekarathā tryaśvā pañcapadātikā senā pattirityucyate . padyate pattiḥ . ‘pada gatau’ .. 79 .. </Amarapadavivrti>
<Amarapadaparijata><AK.02.08.079-80>
vyūhastu balavinyāsaḥ . balavinyāsaḥ vyūhaḥ syāt .. bhedā daṇḍādayo yudhi .
‘tiryagvṛttistu daṇḍaḥ syād bhogo'nvāvṛttireva ca .
maṇḍalaḥ sarvatovṛttiḥ pṛthagvṛttirasaṃhataḥ ..’
iti (kāmandakīyanītisāraḥ 20. 35. 42) . daṇḍādayaścatvāro vyūhabhedāḥ . cakragomūtrikādayastadavāntarabhedāḥ .. pratyāsāro vyūhapārṣṇiḥ . vyūhāt paścādbhāganiviṣṭaṃ vyūhāntaraṃ pratyāsāraḥ syāt .. sainyapṛṣṭhe pratigrahaḥ . balasya pṛṣṭhabhāgastharājabalaṃ pratigrahaḥ syāt . ekebhaikarathā—pañcapadātikā . eko gajaḥ, eko rathaḥ, trayasturaṃgāḥ, pañcapadātayaḥ, ete sarve militvā pattināmā senābhedaḥ .. 79 .. </Amarapadaparijata>
%%p. 02.530
AK.02.08.080cd pattyaṅgaistriguṇaiḥ sarvaiḥ kramādākhyā yathottaram .. 80 ..
AK.02.08.081ab senāmukhaṃ gulmagaṇau vāhinī pṛtanā camūḥ .
AK.02.08.081cd anīkinī daśānīkinyakṣauhiṇyatha saṃpadi .. 81 ..
AK.02.08.082ab saṃpattiḥ śrīśca lakṣmīśca vipattau vipadāpadau .
<Amarapadavivrti ><AK.02.08.080-82>
pattyaṅgairiti—triguṇaiḥ sarvaiḥ pattyaṅgairyathottaraṃ uttarottarasya ākhyā nāmāni kramād bhavanti . senāyā mukhaṃ senāmukham .
ibhānāṃ ca rathānāṃ ca tritayaṃ nava vājinaḥ .
senāmukhaṃ smṛtaṃ yatra bhaṭānāṃ daśa pañca ca .. iti .
guḍyate rakṣyate'smāt gulmaḥ . ‘guḍa rakṣāyām’ .
navebhānāṃ rathānāṃ ca hayānāṃ saptaviṃśatiḥ .
gulmaḥ prokto bhaṭānāṃ tu catvāriṃśacca pañca ca .. iti .
gaṇyate saṃkhyāyate gaṇaḥ . ‘gaṇa saṃkhyāne’ .
ekāśītituraṅgāṇāṃ rathebhāḥ saptaviṃśatiḥ .
gaṇaḥ prokto bhaṭānāṃ tu śataṃ triṃśacca pañca ca .. iti .
vāhāḥ aśvāḥ asyāṃ santīti vāhinī .
ekāśītirathebhasya bhaṭāḥ pañca catuḥśatam .
catvāriṃśat trayo'śvānāṃ dviśataṃ vāhinī matā .. iti .
pṛtanā pūrvoktā (ślo. 78)—
catvāriṃśattrayo nāgā dviśataṃ ca rathāstathā .
pṛtanā sā saptaśatī hayānāṃ viṃśatirnava .
sahasraṃ dviśataṃ pañca daśa padgā manīṣibhiḥ ..
camūrapyuktā (ślo. 78)—
dvisahasraṃ śataṃ saptāśītirvājikulasya ca .
rathāścebhāḥ saptaśatī viṃśatirnava yatra sā ..
trisahasraṃ ṣaṭśatakaṃ catvāriṃśacca pañca ca .
padātīnāṃ camarjñeyā sainyasaṃkhyāvicakṣaṇaiḥ ..
anīkinī pūrvoktā (ślo. 78)—
ṣaṭsahasraṃ pañcaśataṃ ṣaṣṭirekaṃ tu vājinām .
dvisahasraṃ śataṃ saptāśītirgajarathasya ca ..
yatrāyutaṃ navaśataṃ triṃśatpañcapadātayaḥ .
anīkinyabhidheyā sā parijñeyā manīṣibhiḥ ..
daśa anīkinyo yasyāṃ sā daśānīkinī . saiva akṣauhiṇītyucyate . akṣāṇāṃ rathānāṃ samūhaḥ saṃgho'syāmastīti akṣauhiṇī .
prayutaṃ navasāhasraṃ pañcāśat triśataṃ bhaṭāḥ .
pañcāśat ṣaṣṭisāhasraṃ ṣaṭśatīrdaśa vājinaḥ ..
ekaviṃśatisāhasraṃ śatānāmaṣṭasaptatiḥ .
dviradāḥ syandanā yatra sākṣauhiṇyucyate budhaiḥ .. iti .
saṃpadyate janairiti saṃpat . saṃpattiśca . śrayata iti śrīḥ . ‘śriñ sevāyām’ . lakṣyata iti lakṣmīḥ . ‘lakṣa darśanāṅkanayoḥ’ . saṃpannāmāni .. vipadyata iti vipat . vipattiśca . āpadyate āpat . ‘pada gatau’ .. 80-81 .. </Amarapadavivrti>
<Amarapadaparijata><AK.02.08.080-82>
pattyaṅgaistriguṇaiḥ sarvaiḥ—camūḥ anīkinī . pattyaṅgāni triguṇāni ced gulmaḥ . gulmāṅgāni triguṇāni ced gaṇaḥ . gaṇāṅgāni triguṇāni ced vāhinī . vāhinyaṅgāni triguṇāni ced pṛtanā . pṛtanāṅgāni triguṇāni ceccamūḥ . camvaṅgāni triguṇāni cedanīkinī . gobalīvardanyāyād vāhinīśabdasya sāmānyaviśeṣavṛttitvam .. daśānīkinyakṣauhiṇī . tādṛśyo'nīkinyo daśa cedakṣauhiṇī syāt . tādṛgakṣauhiṇyā gajāḥ 21870, rathāḥ 21870, aśvāḥ 65610, padātayaḥ 109350 .. atha saṃpadi—lakṣmīśca . saṃpado nāmāni . aiśvaryaparyāyavācyā api syāt . ‘vibhūtirbhūtiraiśvaryamaṇimādikasaṃpadoḥ’ iti vaijayantī (pṛ. 280, ślo. 34) .. vipattyāṃ vipadāpadau . vipattināmāni .. 80-81 .. </Amarapadaparijata>
%%p. 02.532
AK.02.08.082cd āyudhaṃ tu praharaṇaṃ śastramastramathāstriyau .. 82 ..
AK.02.08.083ab dhanuścāpau dhanvaśarāsanakodaṇḍakārmukam .
AK.02.08.083cd iṣvāso'pyatha karṇasya kālapṛṣṭhaṃ śarāsanam .. 83 ..
<Amarapadavivrti ><AK.02.08.082-83>
āyudhamiti—āyudhyante'neneti āyudham . ‘yudha saṃprahāre’ . praharatyaneneti praharaṇam . ‘hṛñ haraṇe’ . śasyate hiṃsyate'neneti śastram . ‘śasu hiṃsāyām’ . asyate dehādāviti astram . ‘asu kṣepaṇe’ . āyudhamātranāmāni .. dhanyate niṣaṅgibhirabhyarthyata iti dhanuḥ . ‘dhana dhānye’ . sānto'yam . capasya veṇorayaṃ vikāraḥ cāpaḥ . dhanuścāpāvastriyāṃ vartete . ‘aśrauṣaṃ dhanuṣam’ iti puṃliṅgaprayogo'pyasti . dhanyate dhanva . ‘dhana dhānye’ . śarā asyante'neneti śarāsanam . kūrdate dhanvī aneneti kodaṇḍam . ‘kurda krīḍāyām’ . karmaṇi prabhavatīti kārmukam . iṣavo'syante'neneti iṣvāsaḥ . ‘asu kṣepaṇe’ . dhanuṣo nāmāni .. kālavarṇaḥ pṛṣṭhe yasya kālapṛṣṭham . karṇasya dhanuṣo nāma .. 82-83 .. </Amarapadavivrti>
<Amarapadaparijata><AK.02.08.082-83>
āyudhaṃ tu . āyucchabdo'pyasti . ‘na klī hetiḥ śastramastramāyucchatrughnamāyudham’ iti vaijayantī (pṛ. 117, ślo. 157) . praharaṇaṃ śastramastram . āyudhanāmāni .. athāstriyāṃ—dhanuścāpau dhanva . nāntaḥ . śarāsana—kārmukamiṣvāso'pi . cāpanāmāni . ‘śārṅgaṃ nakhamuco yudhmo dharmo nā tṛṇatā striyām’ ityetāni pañca ca . siṃhāvalokanyāyādastrasya grahaṇam . atha karṇasya—śarāsanam . karṇo nāma rādheyaḥ, tasya cāpaṃ kālapṛṣṭhaṃ syāt .. 82-83 .. </Amarapadaparijata>
%%p. 02.533
AK.02.08.084ab kapidhvajasya gāṇḍīvagāṇḍivau puṃnapuṃsakau .
AK.02.08.084cd koṭirasyāṭanī godhe tale jyāghātavāraṇe .. 84 ..
AK.02.08.085ab lastakastu dhanurmadhyaṃ maurvī jyā śiñjinī guṇaḥ .
<Amarapadavivrti ><AK.02.08.084-85>
kapidhvajasyeti—gāṇḍīkṛtaṃ aślakṣṇīkṛtaṃ parvasthānamasyeti gāṇḍīvaḥ . gāṇḍivaśca .. imau dvau śabdau puṃnapuṃsakayorvartete . arjunaśarāsananāmanī .. aṭati dhanuṣo namanakāle'dhogacchatīti aṭanī . aṭanirapyasti . maurvībandhanasthānanāma . gudhyati prakoṣṭhamiti godhā . ‘gudha pariveṣṭane’ . talati pratitiṣṭhatīti talam . ‘tala pratiṣṭhāyām’ . jyāghātavāraṇatvagviśeṣanāmanī .. lasati saṃśliṣyati kare lastakaḥ . ‘lasa saṃśleṣaṇakrīḍanayoḥ’ . dhanurmadhyabhāganāma .. mūrvākhyatṛṇaviśeṣajatvāt maurvī . jināti kālena śithilībhavatīti jyā . ‘jyā vayohānau’ . śiñjate'vyaktaṃ svanatīti śiñjinī . ‘śiji avyakte śabde’ . guṇyate ākṛṣyamāṇatayā abhyasyate guṇaḥ . ‘guṇa abhyāse’ . maurvīnāmāni .. 84 .. </Amarapadavivrti>
<Amarapadaparijata><AK.02.08.084-85>
kapidhvajasya—puṃnapuṃsakau . kapidhvajo'rjunaḥ . tasya cāpaṃ gāṇḍīvo gāṇḍivaśca syāt .. koṭirasyāṭaniḥ . cāpasya koṭiraṭaniḥ syāt . ‘viṭikoppu’ . prayogarūḍhyā asyeti nirdeśaḥ .
‘ghanakārmukakoṭighaṭyamāno himadhāmā vigalatsudho vireje .’
iti, ‘śirasi . . aṭanyā tāḍyamānasya śaṃbhoḥ’ iti ca prayogāt .. godhe tale jyāghātavāraṇe . maurvyāghātavāraṇārthaṃ maṇibandhabaddhacarmanāmanī . godhe tale iti rūpanāmā syāt . strīnapuṃsake syātām . ‘godhā talā ca na narau hastaghnajyānivāraṇe’ iti vaijayantī (pṛ. 116, ślo. 155) . hastadvayāpekṣayā dvivacanaprayogaḥ .. lastakastu dhanurmadhyam . cāpasya madhyaṃ lastakaḥ syāt .. maurvī jyā—guṇaḥ . dhanurguṇanāmāni . nālī jīvā druṇā cāpi . etāni trīṇi ca .. 84 .. </Amarapadaparijata>
%%p. 02.534
AK.02.08.085cd syātpratyālīḍhamālīḍhamityādi sthānapañcakam .. 85 ..
AK.02.08.086ab lakṣaṃ lakṣyaṃ śaravyaṃ ca śarābhyāsa upāsanam .
<Amarapadavivrti ><AK.02.08.085-86>
syāditi—pratyālihyate'neneti pratyālīḍham . ālīḍhaṃ ca . ‘liha āsvādane’ . ādigrahaṇena samapādaṃ vaiśākhaṃ maṇḍalamiti trīṇi bhavanti . dhanuḥśāstravihitasthānapañcakasya pratyekaṃ nāmāni .. lakṣyate dṛśyate vedhyamiti lakṣaṃ, lakṣyaṃ ca . ‘lakṣa darśanāṅkanayoḥ’ . śaraiḥ vīyate saṃvīyate śaravyam . ‘veñ saṃvaraṇe’ . lakṣyanāmāni .. śaraṇām abhyāsaḥ śarābhyāsaḥ . upāsyante punaḥ punaḥ śarāḥ kṣipyante'treti upāsanam . śarābhyāsanāma .. 85 .. </Amarapadavivrti>
<Amarapadaparijata><AK.02.08.085-86>
syāt pratyālīḍhaṃ—sthānapañcakam . vāmapādaprasāre dakṣiṇasaṃkoce pratyālīḍham . dakṣiṇajaṅghāprasāre vāmasaṃkoce cālīḍham . tulyapādayugaṃ samapadam . vitastyantareṇa sthite pādadvaye viśākhaḥ, maṇḍalākṛtipādadvayaṃ maṇḍalamiti dhanurvedoktāni pañca dhanurdharasthānāni syuḥ . anuktam—‘pūrṇaṃ jyākṛṣṭirākarṇāt’ . śrutiparyantajyākarṣaṇaṃ pūrṇaṃ syāt . ‘saṃdhānaṃ tviṣuyojanam’ . guṇasya vaktre bāṇasya saṃyojanaṃ saṃdhānaṃ syāt .. lakṣaṃ lakṣyaṃ śaravyaṃ ca . śaravedhyanāmāni . ‘guri’ . ‘nimittaṃ lakṣaṇaṃ vedhyam’ . etāni trīṇi ca . śarābhyāsa upāsanam . bāṇābhyāsa upāsanaṃ syāt . ‘abhyāsaḥ kathyate yogyā śramasthānaṃ khalūrikā’ iti halāyudhaḥ (a. mā. 2. 315) .. 85 .. </Amarapadaparijata>
%%p. 02.535
AK.02.08.086cd pṛṣatkabāṇaviśikhā ajihmagakhagāśugāḥ .. 86 ..
AK.02.08.087ab kalambamārgaṇaśarāḥ patrī ropa iṣurdvayoḥ .
<Amarapadavivrti ><AK.02.08.086-87>
pṛṣatketi—rudhirapṛṣadbhiḥ śatruṃ parṣati varṣatīti pṛṣatkaḥ . ‘pṛṣu secanahiṃsākleśaneṣu’ . bāṇayati virāvayati śatrumiti bāṇaḥ . ‘vaṇa kvaṇa śabde’ . viśīyate tīkṣṇaṃ kartuṃ tanūkriyate viśikhaḥ . ‘śiñ niśātane’ . ajihmaṃ ṛju yathā bhavati tathā gacchatīti ajihmagaḥ . khe ākāśe gacchatīti khagaḥ . ‘gamlṛ gatau’ . āśu gacchatīti āśugaḥ . raṇamadhye kalyate kṣipyate kalambaḥ . ‘kala kila kṣepe’ . vedhyameva mārgayati anviṣyatīti mārgaṇaḥ . ‘mārga anveṣaṇe’ . śṛṇātīti śaraḥ . ‘śṛ hiṃsāyām’ . patraṃ pakṣo'syāstīti patrī . nāntaḥ . ropayati mohayati śatrumiti ropaḥ . ‘rupa vimohane’ . iṣyati vadhyaṃ prati gacchatīti iṣuḥ . ‘iṣa gatau’ . iṣuśabdaḥ strīpuṃliṅgayorvartate . bāṇanāmāni .. 86 .. </Amarapadavivrti>
<Amarapadaparijata><AK.02.08.086-87>
pṛṣatkabāṇaviśikhā—mārgaṇaśarāḥ . tālavyādirdantyādiśca bhavati . ‘citrapuṅkhaḥ śaraḥ saraḥ’ iti trikāṇḍaśeṣaḥ (2. 8. 427) . patrī ropa iṣurdvayoḥ . śaranāmāni .
‘kaṅkapatro vatsadanta eṣaṇo ropaṇaḥ kaṇaḥ .
kādambaśca vipāṭhaśca ..’
etāni sapta ca .. 86 .. </Amarapadaparijata>
%%p. 02.535
AK.02.08.087cd prakṣveḍanāstu nārācāḥ pakṣo vājastriṣūttare .. 87 ..
AK.02.08.088ab nirastaḥ prahite bāṇe viṣākte digdhaliptakau .
<Amarapadavivrti ><AK.02.08.087-88>
prakṣveḍanā iti—prakṣveḍante'vyaktaṃ dhvanantīti prakṣveḍanāḥ . ‘ñikṣviḍā avyakte śabde’ . nāraṃ narasamūhaṃ prati añcanti gacchantīti nārācāḥ . ‘añcu gatipūjanayoḥ’ . ekavacanadvivacane api staḥ . nārācanāmanī .. pakṣati śaraṃ gṛhṇātīti pakṣaḥ . ‘pakṣa parigrahe’ . vajatyanena bāṇa iti vājaḥ . ‘vaja gatau’ . bāṇapakṣanāmanī .. uttare vartamānāḥ catvāraḥ śabdāstriṣu liṅgeṣu vartante . nirasyate prakṣipyate'smāt dhanuṣa iti nirastaḥ . utsṛṣṭabāṇanāma .. viṣeṇa dihyate upalipyate digdham . ‘diha upacaye’ . viṣeṇa lipyate liptakaḥ . ‘lipa upadehe’ . viṣaliptabāṇanāmanī .. 87 .. </Amarapadavivrti> 208
<Amarapadaparijata><AK.02.08.087-88	
prakṣveḍanāstu nārācāḥ . āyasabāṇanāmanī .. pakṣo vājaḥ . sāyakapuṅkhāduparinibaddhagṛdhrādigarunnāmanī .. triṣūttare nirastaḥ—bāṇe . lakṣaṃ prati prayukto bāṇo nirastaḥ syāt .. viṣākte digdhaliptakau . viṣeṇa lipte bāṇe digdhaliptakaśabdau syātām . viśeṣaṇatve triliṅāgāḥ . iṣurnirastā, iṣurdigdhā, iṣurliptetyādi . viśeṣyatve puṃliṅagā eva . nirasto hantyeva . digdho hantyevetyādi .. 87 .. </Amarapadaparijata>
%%p. 02.536
AK.02.08.088cd tūṇopāsaṅgatūṇīraniṣaṅgā iṣudhirdvayoḥ .. 88 ..
AK.02.08.089ab tūṇyāṃ khaḍge tu nistriṃśacandrahāsāsiriṣṭayaḥ .
AK.02.08.89cd kaukṣeyako maṇḍalāgraḥ karavālaḥ kṛpāṇavat .. 89 ..
<Amarapadavivrti ><AK.02.08.088-89>
tūṇa iti—tūṇyate prapūryate śarairiti tūṇaḥ . tūṇīraśca . ‘tūṇa pūraṇe’ . upāsajyate tanoḥ pṛṣṭhabhāge upāsaṅgaḥ . niṣaṅgaśca . ‘ṣañja saṅge’ . iṣavo dhīyante'treti iṣudhiḥ . ‘ḍudhāñ dhāraṇapoṣaṇayoḥ’ . tūṇīranāmāni .. khaṇḍayati śiraḥkapālādikamiti khaḍgaḥ . ‘khaḍi bhedane’ . dairghyāt triṃśadaṅguliparimāṇato niṣkrānto nistriṃśaḥ . candravat hāsaḥ prabhā yasya candrahāsaḥ . asyate śatruśīrṣādau asiḥ . ‘asu kṣepaṇe’ . riṣyati ripuṃ hantīti riṣṭiḥ . ‘riṣa hiṃsāyām’ . kukṣau carmanirmitakośāntare bhavo vartamānaḥ kaukṣeyakaḥ . maṇḍalākāro'grabhāgo'sya maṇḍalāgraḥ . kare valata iti karavālaḥ . ‘vala saṃcalane’ . karapāla iti vā pāṭhaḥ . kalpate hanane samartho bhavatīti kṛpāṇaḥ . ‘kṛpū sāmarthye’ . khaḍganāmāni .. 88-89 .. </Amarapadavivrti> 
<Amarapadaparijata><AK.02.08.088-89>
tūṇopasaṅgatūṇīra—tūṇyām . vyāsāṅgīkārāt tūṇāśabdaḥ strīliṅgaḥ . ‘āṣāḍhā dhiṣaṇā tūṇā’ iti candragomiliṅgānuśāsanam . samāsāṅgīkārāt tūṇaśabdaḥ puṃliṅgaḥ . ‘tūṇo niṣaṅgastūṇīraḥ’ iti amaramālāpuṃskāṇḍaḥ . iṣudhirdvayoḥ . dhiyatidhātusiddhaḥ iṣudhiśabda ubhayaliṅgaḥ . dadhātidhātusiddhaḥ puṃliṅga eva .. tūṇyām . tūṇāśabdasya saptamī . śarādhināmāni . ‘battalike’ .. khaḍge tu—asiriṣṭayaḥ . ‘tasmānnirapatad bhūri śilāśūleṣṭimudgaram’ iti bhaṭṭiprayogādajādiśca syāt (bha. kā. 17. 45) . kaukṣeyako—karavālaḥ kṛpāṇavat . khaḍganāmāni .
‘asitāṅgo viśasanastaravāriśca huṃkṛtaḥ .
dharmapālaḥ kaṭhāraśca śāstā bhadrasuto'pi ca ..’
etāni ca .. 88-89 .. </Amarapadaparijata>
%%p. 02.537
AK.02.08.090ab tsaruḥ khaḍgādimuṣṭau syānmekhalā tannibandhanam .
AK.02.08.090cd phalako'strī phalaṃ carma saṃgrāho muṣṭirasya yaḥ .. 90 ..
AK.02.08.091ab drughaṇe mudgaraghanau syādīlī karavālikā .
<Amarapadavivrti ><AK.02.08.090-91>
tsaruriti—muṣṭinā tsaratīti tsaruḥ . ‘tsara chadmagatau’ . khaḍgādimuṣṭināma .. mīyate muṣṭerupari kṣipyate mekhalā . ‘ḍumiñ prakṣepaṇe’ . tsarubandhananāma .. phalati paraprahārairviśīryata iti phalakaḥ . phalaṃ ca . ‘ñiphalā viśaraṇe’ . carmaṇā saṃbaddhatvāt carma . paraprahāraparihārārthaṃ khaḍgibhirdhāryamāṇasya carmanaddhaphalakasya nāmāni .. saṃgṛhyati pāṇineti saṃgrāhaḥ . phalakamuṣṭināma .. droḥ vṛkṣasya ghanaḥ sārāṃśaḥ drughaṇaḥ . druḥ vṛkṣādikaṃ hanyate'neneti vā . ‘hana hiṃsāgatyoḥ’ . hanyamānasya mudaṃ harṣaṃ girati nāśayatīti mudgaraḥ . ‘gṝ nigaraṇe’ . hanyate'neneti ghanaḥ . mudgarādyāyudhanāmāni .. īḍyata iti īlī . ‘īḍa stutau’ . svalpakaravālasāmyāt karavālikā . ekadhārakaravālanāmanī .. 90 .. </Amarapadavivrti>
<Amarapadaparijata><AK.02.08.090-91>
tsaruḥ khaḍgādimuṣṭau syāt . khaḍgādīnāṃ muṣṭiḥ tsaruḥ syāt . mekhalā tannibandhanam . khaḍgādīnāṃ nibandhanaṃ mekhalā syāt . ‘paraju’ . anuktam—‘pratyākārastatpidhānam’ . khaḍgādīnāmācchādakaṃ pratyākāraḥ syāt . ‘vora’ . phalako—carma . carmanāmāni . ‘harige’ . carmaśabdaḥ keṣāṃcinmate sāmānyavacanaḥ . ‘kheṭakaṃ phalakaṃ carma’ iti halāyudhaḥ (a. mā. 2. 305) . keṣāṃcinmate viśeṣavacanaḥ . ‘phalaṃ carmamayaṃ carma phalakaṃ kheṭakaṃ samam’ iti vaijayantī (pṛ. 120, ślo. 197) . aḍḍanakaṭike viśeṣavacane syātām . ‘kaṭikā syāt sūtramayī vetrādikṛtamaṇḍanam . aḍḍanam .’ iti . ‘keḍemu’ .. saṃgraho muṣṭirasya yaḥ . phalakasya muṣṭiḥ saṃgrahaḥ syāt . drughaṇe mudgaraghanau . āyasagadānāmāni . ‘inupaduḍḍhu’ .. dāravī gadā bhusuṇḍī syāt . ‘bhusuṇḍī syād dārumayī vṛttāyaḥkīlasaṃcitā’ iti vaijayantī (pṛ. 118, ślo. 170) .. syādīlī karavālikā . svalpakaravālanāmanī . ‘karāsūrikatti’ .. 90 .. </Amarapadaparijata>
%%p. 02.538
AK.02.08.091cd bhindipālaḥ sṛgastulyau parighaḥ parighātanaḥ .. 91 ..
AK.02.08.092ab dvayoḥ kuṭhāraḥ svadhitiḥ paraśuśca paraśvadhaḥ .
<Amarapadavivrti ><AK.02.08.091-92>
bhindipāla iti—bhindataḥ pālayatīti bhindipālaḥ . ‘pāla rakṣaṇe’ . bhiṇḍipāla iti vā pāṭhaḥ . bhindivāla iti pāṭhe bhindantaṃ valate saṃvṛṇotīti bhindivālaḥ . ‘vala saṃvaraṇe’ . sṛjyate ripuṃ prati sṛgaḥ . ‘sṛja visarge’ . hastakṣipyalaguḍaviśeṣanāmanī .. parito hanyate'neneti parighaḥ . ‘hana hiṃsāgatyoḥ’ . parito ghātayatyaneneti parighātanaḥ . parighākhyāyudhanāmanī .. kuṭhān vṛkṣān hantṛtvena iyartīti kuṭhāraḥ . ‘ṛ gatau’ . svayaṃ dhiyati chedyamākāśe dhārayatīti svadhitiḥ . ‘dhi dhāraṇe’ . parān śṛṇātīti paraśuḥ . ‘śrṝ hiṃsāyām’ . parān śyati nāśayatīti paraśvadhaḥ . ‘śo tanūkaraṇe’ . paraśunāmāni .. 91 .. </Amarapadavivrti>
<Amarapadaparijata><AK.02.08.091-92>
bhindipālaḥ sṛgastulyau . dvitracakrakhaḍganāmanī . parighaḥ parighātanaḥ . parighākhyāyudhaviśeṣanāmanī . ‘lauḍi’ . dvayoḥ kuṭhāraḥ—paraśvadhaḥ . paraśunāmāni . kuṭhāraḥ strīpuṃsaliṅgakaḥ . svadhityādayaḥ puṃliṅgāḥ . ‘gaṇḍa goḍḍhali’ .. 91 .. </Amarapadaparijata>
%%p. 02.539
AK.02.08.092cd syācchastrī cāsiputrī ca churikā cāsidhenukā .. 92 ..
AK.02.08.093ab vā puṃsi śalyaṃ śaṅkurnā sarvalā tomaro'striyām .
<Amarapadavivrti ><AK.02.08.092-93>
syāditi—śasyate'nayā śastrī . ‘śasu hiṃsāyām’ . sūkṣmatvāt aseḥ khaḍgasya putrī asiputrī . churati chedayatīti churikā . ‘chura chedane’ . asiḥ dhenuriva asidhenukā . nīcakhaḍganāmāni .. śalatyāśugacchatyantariti śalyam . ‘śala āśugamane’ . śaṅkate śatrurasmāditi śaṅkuḥ . ‘śaki śaṅkāyām’ . dārukṛtatīkṣṇāgraśūlanāmanī .. sarvaṃ pratipakṣaṃ hantṛtvena lāti svīkarotīti sarvalā . ‘lā ādāne’ . śarvaleti vā pāṭhaḥ . stomyate praślāghyata iti tomaram . tāmyate'neneti vā . ‘tamu glānau’ . ayo'grasya veṇudaṇḍasya nāmanī .. 92 .. </Amarapadavivrti>
<Amarapadaparijata><AK.02.08.092-93>
syācchastrī—asidhenukā . churikānāmāni . ‘cūrakatti’ . dīrghā cet patralatā syāt . ‘sātidīrghā patralatā’ iti vaijayantī (pṛ. 117, ślo. 164) .. vā puṃsi śalyaṃ śaṅkurnā . śalyanāmanī . kṣudrakuntanāmanī iti kecit .. sarvalā tomaro'striyām . śaktināmanī .. 92 .. </Amarapadaparijata>
%%p. 02.539
AK.02.08.093cd prāsastu kuntaḥ koṇastu striyaḥ pālyaśrikoṭayaḥ .. 93 ..
AK.02.08.094ab sarvābhisāraḥ sarvaughaḥ sarvasaṃnahanārthakaḥ .
<Amarapadavivrti ><AK.02.08.093-94>
prāsa iti—prāsyate kṣipyate śatruṃ prati prāsaḥ . ‘asu kṣepaṇe’ . kuṇatyanenāhata iti kuntaḥ . ‘kuṇa śabdopakaraṇayoḥ’ . svalpatomaranāmanī .. kuṇatyupakarotīti koṇaḥ . pālayati grāhakamiti pāliḥ . ‘pāla rakṣaṇe’ . aśnute'graparyantam aśriḥ . ‘aśū vyāptau’ . koṭayate ripuṃ prapātayatīti koṭiḥ . ‘kuṭa chedane’ . śastradhārānāmāni .. sarveṇa sainyenābhisaraṇaṃ sarvābhisāraḥ . ‘sṛ gatau’ . sarveṣāṃ sainikānām oghaḥ sarvaughaḥ . sarvaiḥ saṃnahyate'tra sarvasaṃnahanam . ‘ṇaha bandhane’ . saṃnaddhasainyanāmāni .. 93 .. </Amarapadavivrti>
<Amarapadaparijata><AK.02.08.093-94>
prāsastu kuntaḥ . kuntāyudhanāmanī . ‘koṃtamu’ .. koṇastu—pālyaśrikoṭayaḥ . dhārāyā nāmāni . caturaśraḥ paṭṭaḥ . caturaśrirmā bhūditi nityasamāsāntavidhiprayojanam . no cedaśraśabdāt tatsiddhiḥ . ‘aṇiraśristathā koṭiraśraḥ koṇaśca kathyate’ iti halāyudhaḥ (a. mā. 4. 42) .. sarvābhisāraḥ—saṃnahanārthakaḥ . sarvābhisārasarvaughaśabdau sarvasenāsaṃnāhavācakau .. 93 .. </Amarapadaparijata>
%%p. 02.540
AK.02.08.094cd lohābhisāro'strabhṛtāṃ rājñāṃ nīrājanāvidhiḥ .. 94 ..
AK.02.08.095ab yat senayābhigamanamarau tadabhiṣeṇanam .
<Amarapadavivrti ><AK.02.08.094-95>
loheti—lohaṃ śastram abhisāryate'sminniti lohābhisāraḥ . śastrabhṛtāṃ rājñāṃ yuddhanirgamanāya yasmin dine śastrāṇi niḥsāryante tasya nāma .. lohābhihāra iti pāṭhe śastrāṇāṃ tatsamaye pūjāvidhināma .. senayā saha ābhimukhyenāriṃ prati yānam abhiṣeṇanam . ripumanādṛtya ābhimukhyena abhigamananāma .. 94 .. </Amarapadavivrti>
<Amarapadaparijata><AK.02.08.094-95>
lohābhisāro—nīrājanāvidhiḥ . dhṛtāstrāṇāṃ rājñāṃ maṅgalanīrājanāvidhirlohābhisāraḥ syāt .. yatsenayābhigamanaṃ—abhiṣeṇanam . senayā samamarīn prati gamanamabhiṣeṇanaṃ syāt .. 94 .. </Amarapadaparijata>
%%p. 02.540
AK.02.08.095cd yātrā vrajyābhiniryāṇaṃ prasthānaṃ gamanaṃ gamaḥ .. 95 ..
AK.02.08.096ab syādāsāraḥ prasaraṇaṃ pracakraṃ calitārthakam .
<Amarapadavivrti ><AK.02.08.095-96>
yātreti—yāntyasyāmiti yātrā . ‘yā prāpaṇe’ . vrajanaṃ vrajyā . ‘vraja gatau’ . abhiniryānti abhiniryāṇam . prasthīyate prasthānam . ‘ṣṭhā gatinivṛttau’ . gamyate gamanam . gamaśca . gamlṛ gatau . yātrānāmāni .. āsarantyasminniti āsāraḥ . prasarantyatreti prasaraṇam . ‘sṛ gatau’ . sainyasya sarvato vyāptināmanī .. pracalitaṃ cakraṃ sainyaṃ pracakram . pracalitasainyanāma .. 95 .. </Amarapadavivrti>
<Amarapadaparijata><AK.02.08.095-96>
yātrā vrajyā—gamanaṃ gamaḥ . prasthānanāmāni .. syādāsāraḥ prasaraṇam . prasaraṇīśabdo'pyasti . ‘āsārastu prasaraṇī pracakraṃ calitārthakam’ iti vaijayantī (pṛ. 120, ślo. 101) . visaraṇanāmanī .. pracakraṃ calitārthakam . calitārthe pracakraśabdaḥ syāt .
‘rabhasapracakrakurucakradundubhidhvanibhirjanasya badhirīkṛtaśruteḥ .’
iti māghaḥ (śiśu. 13. 3) .. 95 .. </Amarapadaparijata>
%%p. 02.541
AK.02.08.096cd ahitān pratyabhītasya raṇe yānamabhikramaḥ .. 96 ..
AK.02.08.097ab vaitālikā bodhakarāścākrikā ghāṇṭikārthakāḥ .
<Amarapadavivrti ><AK.02.08.096-97>
ahitāniti—ābhimukhyena kramaṇam abhikramaḥ . ‘kramu pādavikṣepe’ . ripuṃ pratyabhītasya gamananāma .. vividhāstālāḥ prayojanameṣāṃ te vaitālikāḥ . rājñāṃ bodhaṃ kurvantīti bodhakarāḥ . nṛpabodhanārthapāṭhakanāmanī .. cakreṇa samūhena carantīti cākrikāḥ . ghaṇṭānādena jīvantīti ghāṇṭikāḥ . dhanārthaṃ ye ghaṇṭānādaṃ kurvantī teṣāṃ nāmanī .. 96 .. </Amarapadavivrti>
<Amarapadaparijata><AK.02.08.096-97>
ahitān prati—yānamabhikramaḥ . yuddhe śutrūnabhimukhīkṛtyābhītasya yānamabhikramaḥ syāt . anuktam—‘sauptikaśca prapātaścāvaskandaśca samaṃ trayam’ . suptādyuparipātanāmāni . ‘gaggolu’ .. vaitālikā bodhakarāḥ . vaitālikanāmanī .. cākrikā ghāṇṭikārthakāḥ . ghāṇṭikanāmanī .. 96 .. </Amarapadaparijata>
%%p. 02.541
AK.02.08.097cd syurmāgadhāstu magadhā vandinaḥ stutipāṭhakāḥ .. 97 ..
AK.02.08.098ab saṃśaptakāstu samayāt saṃgrāmādanivartinaḥ .
<Amarapadavivrti ><AK.02.08.097-98>
syuriti—magadhyanti stuvanti māgadhāḥ . magadhāśca . ‘magadha stutau’ . vandante namaskurvanti [stotrapūrvakamiti] vandinaḥ . ‘vadi abhivādanastutyoḥ’ . stutiṃ stotraṃ paṭhantīti stutipāṭhakāḥ . ‘paṭha vyaktāyāṃ vāci’ . stutipāṭhakanāmāni .. saṃśaptaṃ saśapathaṃ yudhyante yuddhaṃ kurvanti saṃśaptakāḥ . samayaṃ kṛtvā saṃgrāmād ye na nivartante teṣāṃ nāma .. 97 .. </Amarapadavivrti>
<Amarapadaparijata><AK.02.08.097-98>
syurmāgadhāstu magadhāḥ . vaṃśakramāgatastāvakanāmanī . vandinaḥ stutipāṭhakāḥ . stutipāṭhakanāmanī . catvāra ekārtha iti kecit . saṃśaptakāstu—saṃgrāmādanivartinaḥ . anivartisamayād yudhyamānāḥ saṃśaptakāḥ syuḥ . keṣāṃcinmate ‘śapa ākrośe’ iti dhātusiddhatvāt tālavyadvitīyaḥ . ‘ṣapa samavāye’ iti dhātusiddhatvāt keṣāṃcinmate dantyadvitīyaḥ .. 97 .. </Amarapadaparijata>
%%p. 02.542
AK.02.08.098cd reṇurdvayoḥ striyāṃ dhūliḥ pāṃsurnā na dvayo rajaḥ .. 98 ..
AK.02.08.099ab cūrṇe kṣodaḥ samutpiñjapiñjalau bhṛśamākule .
<Amarapadavivrti ><AK.02.08.098-99>
reṇuriti—riyati vāyuvaśāt gacchatīti reṇuḥ . ‘ri gatau’ . reṇuśabdaḥ dvayoḥ strīpuṃliṅgayorvartate . dhūyate kampyate vāyuneti dhūliḥ . ‘dhūñ kampane’ . ayaṃ strīliṅgaḥ . paṃsati dṛṣṭimiti pāṃsuḥ . ‘pasi nāśane’ . ayaṃ puṃliṅgaḥ . pāṃśuriti vā pāṭhaḥ . rajyate vastrādikamaneneti rajaḥ . ‘rañja rāge’ . diśo rañjayatīti vā . sāntaṃ napuṃsakam . dhūlināmāni .. cūrṇyata iti cūrṇaḥ . ‘cūrṇa preraṇe saṃkocane ca’ . kṣudyate saṃpiṣyate kṣodaḥ . ‘kṣudir saṃpeṣaṇe’ . śarkarādisahitarajonāmanī .. samutpiñjyate bhṛśaṃ samutpiñjaḥ . piñjalaśca . ‘piji hiṃsāyām’ . bhṛśamākulasya senādernāmanī .. 98 .. </Amarapadavivrti>
<Amarapadaparijata><AK.02.08.098-99>
reṇurdvayoḥ—pāṃśurnā na dvayo rajaḥ . akārāntarajaśabdo'pyasti . ‘śirovāci śiro'danto rajovāci rajastathā’ iti vidvatkaṇṭhabhūṣaṇābhidhānam . ‘arthāḥ pādarajopamā girinadīvegopamaṃ yauvanam’ iti purātanaprayogaḥ . dhūlināmāni .. cūrṇaḥ kṣodaḥ . kṣuṇṇamṛnnāmanī . ‘poḍi’ .. samutpiñja—bhṛśamākule . atyantavyākulanāmanī . ‘migalāsaṃdaḍi’ .. 98 .. </Amarapadaparijata>
%%p. 02.543
AK.02.08.099cd patākā vaijayantī syāt ketanaṃ dhvajamastriyām .. 99 ..
AK.02.08.100ab sā vīrāśaṃsanaṃ yuddhabhūmiryātibhayapradā .
<Amarapadavivrti ><AK.02.08.099-100>
patāketi—patatīti patākā . ‘patlṛ gatau’ . vijayatāṃ saṃbandhinī vaijayantī . ‘jī abhibhave’ . ketyate jñāyate'nenāyamasāviti ketanam . ‘kita jñāne’ . dhvajatīti dhvajaḥ . ‘dhvaja gatau’ . dhvajanāmāni .. vīrā bhaṭā āśaṃsyante'treti vīrāśaṃsanam . ‘śasi icchāyām’, ‘śasu hiṃsāyām’, iti vā dhātuḥ . atibhayapradayuddhabhūmikānāma .. 99 .. </Amarapadavivrti>
<Amarapadaparijata><AK.02.08.099-100>
patākā vaijayantī—dhvajamastriyām . dhvajanāmāni . paṭākā nāma devālayaḥ . ‘paṭākāvāsa ucchritaḥ’ iti uṇādivṛttikāraḥ . kadalī gajavaijayantī syāt . ‘kadalī gajavaijayantyāṃ ca’ iti halāyudhaḥ (a. mā. 5. 17) .. anuktam—‘asyoccūḍāvacūḍau dvāvūrdhvādhomukhakūrcakau’ . dhvajasyordhvamukhakūrcaka uccūḍaḥ syāt adhomukhakūrcako'vacūḍaḥ syāt .. sā vīrāśaṃsanaṃ—atibhayapradā . atibhītipradā samitirvīrāśaṃsanaṃ syāt . yuddhabhūmimātraṃ cet pañcakam .
‘rudhirāruṇaṃ kusumabāṇacitaṃ madanasya pañcakamiva jvalati .’
iti rāghavapāṇḍavīyam (dvisaṃ. 12. 17) .. 99 .. </Amarapadaparijata>
%%p. 02.543
AK.02.08.100cd ahaṃ pūrvamahaṃ pūrvamityahaṃpūrvikā striyām .. 100 ..
AK.02.08.101ab āhopuruṣikā darpād yā syāt saṃbhāvanātmani .
AK.02.08.101cd ahamahamikā tu sā syāt parasparaṃ yo bhavatyahaṃkāraḥ .. 101 ..
<Amarapadavivrti ><AK.02.08.100-101>
ahamiti—ahaṃ pūrvamahaṃ pūrvamityanekoktiratrāstīti ahaṃpūrvikā . ahamanyebhyaḥ pūrvamimāṃ kriyāṃ karomīti yā dhāvanakriyā tasyā nāma .. ahopuruṣasya bhāvaḥ āhopuruṣikā . darpādātmani ahaṃ puruṣa iti yā saṃbhāvanā tasyā nāma .. ahaṃ samartho'haṃ samartha iti vacanamatrāstīti ahamahamikā . parasparaṃ vīrāṇāṃ yo'haṃkāraḥ tasya nāma .. 100-101 .. </Amarapadavivrti>
<Amarapadaparijata><AK.02.08.100-101>
ahaṃ pūrvamahaṃ—striyām . ahaṃ pūrvamahaṃ pūrvamityanyonyātikramaṇam ahaṃpūrvikā syāt .. ahopuruṣikā—saṃbhāvanātmani . darpād yadātmagauravaṃ tadahopuruṣikā syāt . dīrghādiśca syāt . ‘puramathiturāhopuruṣikā’ iti śaṃkarācāryavacanam (sau. la. 7) ‘āhopuruṣikāṃ paśya mama sadratnakāntibhiḥ’ iti bhaṭṭiśca (bha. kā. 5. 27) .. ahamahamikā—bhavatyahaṃkāraḥ . anyonyāhaṃkārakaraṇam ahamahamikā syāt .. 100-101 .. </Amarapadaparijata>
%%p. 02.544
AK.02.08.102ab draviṇaṃ taraḥ sahobalaśauryāṇi sthāma śuṣmaṃ ca .
AK.02.08.102cd śaktiḥ parākramaprāṇau vikramastvatiśaktitā .. 102 ..
AK.02.08.103ab vīrapāṇaṃ tu tatpānaṃ vṛtte bhāvini vā raṇe .
<Amarapadavivrti ><AK.02.08.102-103>
draviṇamiti—dravati śatruṃ prati aneneti draviṇam . ‘dru gatihiṃsākauṭilyeṣu’ . taratyāpadamaneneti taraḥ . ‘tṝ plavanataraṇayoḥ’ . sahate'nena śatrumiti sahaḥ . ‘ṣaha marṣaṇe’ . ubhe api sānte . balatyaneneti balam . ‘bala prāṇane’ . śūrasya bhāvaḥ śauryam . tiṣṭhati śatrumadhye'neneti sthāma . śuṣyati ripuraneneti śuṣmam . ‘śuṣa śoṣaṇe’ . ubhe nānte . śaknoti śatrūn hantumanayeti śaktiḥ . ‘śaklṛ śaktau’ . parānākramante'neneti parākramaḥ . ‘kramu pādavikṣepe’ . prāṇiti jīvatyaneneti prāṇaḥ . ‘ana prāṇane’ . sāmarthyanāmāni .. viśeṣeṇa kramate'nena vikramaḥ . atiśaktitāyā nāma .. vīrāṇāṃ pānaṃ vīrapāṇam . yuddhāvasare yuddhānte vā vīraiḥ kṛtamadyapānanāma .. 102 .. </Amarapadavivrti>
<Amarapadaparijata><AK.02.08.102-103>
draviṇaṃ taraḥ—parākramaḥ prāṇaḥ . śaktināmāni .. vikramastvatiśaktitā . atiśaktināma .. vīrapānaṃ tu—vā raṇe . yuddhānte yuddhādau vā yadgoṣṭhīpānaṃ tadvīrapānaṃ syāt . ‘vā bhāvakaraṇayoḥ’ (8. 4. 10) iti pākṣikaṇatvād vīrapāṇamapi syāt . anuktam—‘vīrāṇāṃ yadraṇe nṛttaṃ tasmin vīrajayantikā’ . raṇe vīrāṇāṃ nṛttaṃ vīrajayantikā syāt .. 102 .. </Amarapadaparijata>
%%p. 02.545
AK.02.08.103cd yuddhamāyodhanaṃ janyaṃ pradhanaṃ pravidāraṇam .. 103 ..
AK.02.08.104ab mṛdhamāskandanaṃ saṃkhyaṃ samīkaṃ sāṃparāyikam .
AK.02.08.104cd astriyāṃ samarānīkaraṇāḥ kalahavigrahau .. 104 ..
AK.02.08.105ab saṃprahārābhisaṃpātakalisaṃsphoṭasaṃyugāḥ .
AK.02.08.105cd abhyāmardasamāghātasaṃgrāmābhyāgamāhavāḥ .. 105 ..
AK.02.08.106ab samudāyaḥ striyaḥ saṃyatsamityājisamidyudhaḥ .
<Amarapadavivrti ><AK.02.08.103-6>
yuddhamiti—yudhyata iti yuddham . ‘yudha saṃprahāre’ . ābhimukhyena yodhanaṃ āyodhanam . matsarādinā janyata iti janyam . ‘janī prādurbhāve’ . pradhananti ghnantyatreti pradhanam . ‘dhana dhānye’ . prakarṣeṇa vidāraṇamatrāstīti pravidāraṇam . mriyante'sminniti mṛdham . ‘mṛṅ prāṇatyāge’ . āskandyata ityāskandanam . ‘skandir gatiśoṣaṇayoḥ’ . saṃkhyāyante ṣaṇḍādayaḥ subhaṭairiti saṃkhyam . ‘cakṣiṅ vyaktāyāṃ vāci’ . upasargavaśāt ayaṃ dhātuḥ varjanārthaḥ . samīyate saṃgacchate'treti samākam . ‘iṇ gatau’ . saṃparāyaḥ śatrumaraṇamatra prayojanaṃ sāṃparāyikam . mareṇa saha vartata iti samaraḥ . samiyarti śatruṇā saṃgacchata iti vā . ‘ṛ gatau’ . vibhajya na nīyante'treti anīkaḥ . raṇanti bheryādayo'treti raṇaḥ . ‘raṇa śabde’ . kalaṃ vikalaṃ hantyatreti kalahaḥ . ‘hana hiṃsāgatyo’ . vigṛhṇanti vigrahaḥ . saṃpraharantyanyonyamatra saṃprahāraḥ . abhi saṃpatanti vīrā atreti abhisaṃpātaḥ . ‘patlṛ gatau’ . kalyante bāṇā atreti kaliḥ . ‘kala kila kṣepe’ . saṃsphuṭati mastakādiratreti saṃsphoṭaḥ . ‘sphuṭir viśaraṇe’ . saṃgatā rathayugā atreti saṃyugaḥ . abhyāmṛdganti anyonyamatreti abhyāmardaḥ . ‘mṛda kṣode’ . samāghnantyatreti samāghātaḥ . ‘hana hiṃsāgatyoḥ’ . saṃgrāmayanti parasparaṃ praharantyatreti saṃgrāmaḥ . ‘saṃgrāma yuddhe’ . āhūyante vīrā vīrairatreti āhavaḥ . ‘hveñ spardhāyāṃ śabde ca’ . samudāyante saṃkulayuddhadaśāyāṃ milantyatreti samudāyaḥ . ‘aya paya gatau’ . saṃyatante nitāntaṃ prayatnaṃ kurvantīti saṃyat . ‘yatī prayatne’ . samīyante saṃgacchante'treti samitiḥ . ‘iṇ gatau’ . samicca . ajanti kṣipanti śastrāṇyatreti ājiḥ . ‘aja gatikṣepaṇayoḥ’ . yudhyante parasparamiti yut . ‘yudha saṃprahāre’ . yuddhanāmāni .. 103-5 .. </Amarapadavivrti>
<Amarapadaparijata><AK.02.08.103-6>
yuddhamāyodhanaṃ janyaṃ—ājisamidyudhaḥ . yuddhanāmāni .. 103-5 .. </Amarapadaparijata> 
%%p. 02.546
AK.02.08.106cd niyuddhaṃ bāhuyuddhaṃ syāt tumulaṃ raṇasaṃkule .. 106 ..
AK.02.08.107ab kṣveḍā tu siṃhanādaḥ syāt kariṇāṃ ghaṭanā ghaṭā .
<Amarapadavivrti ><AK.02.08.106-7>
niyuddhamiti—śastrādikamanādeyamiti niyataṃ yuddhaṃ niyuddham . bāhuyuddhanāma .. tāmyanti sainikā atreti tumulam . ‘tamu glānau’ . raṇasaṃkulanāma .. kṣveḍyata iti kṣveḍā . ‘kṣveḍṛ avyakte śabde’ . siṃhānāṃ nāda iva nādaḥ siṃhanādaḥ . yodhānāṃ siṃhanādanāma .. ghāṭayanti kariṇo'treti ghaṭā . ‘ghaṭa saṃghāte’ . gajasamūhanāma .. 106 .. </Amarapadavivrti>
<Amarapadaparijata><AK.02.08.106-7>
niyuddhaṃ bāhuyuddhaṃ syāt . bāhuyuddhaṃ niyuddhaṃ syāt . tumulaṃ raṇasaṃkule . saṃkīrṇayuddhaṃ tumulaṃ syāt . ‘eḍabovba’ .. anuktam—‘vaṇḍālaḥ śūrayoryuddham’ . śūrayorubhayoryuddhaṃ vaṇḍālaḥ syāt . ‘vairāroho mahāraṇaḥ’ . mahāyuddhaṃ vairārohaḥ syāt . kṣveḍā tu siṃhanādaḥ syāt . kuñjarādibhayārthakavīrārāvanāma .. kariṇāṃ ghaṭanā ghaṭā . gajānāṃ saṃghaṭanā ghaṭā syāt .. 106 .. </Amarapadaparijata>
%%p. 02.546
AK.02.08.107cd krandanaṃ yodhasaṃrāvo bṛṃhitaṃ karigarjitam .. 107 ..
AK.02.08.108ab visphāro dhanuṣaḥ svānaḥ paṭahāḍambarau samau .
<Amarapadavivrti ><AK.02.08.107-8>
krandanamiti—krandanti ākrośantyatreti krandanam . ‘kradi āhvāne rodane ca’ . yoddhṛsaṃrāvanāma .. bṛṃhanti gajā atreti bṛṃhitam . ‘bṛhi śabde’ . karigarjitanāma .. vispharati śatruhṛdayamaneneti visphāraḥ . ‘sphara sphuraṇe’ . dhanuḥ svānanāma .. vādyamukhacarmapaṭo hanyate'treti paṭahaḥ . ‘hana hiṃsāgatyoḥ’ . āḍambayati śatruhṛdayamiti āḍambaraḥ . ‘ḍaba ḍibi kṣepe’ . yuddhapaṭahasya nāmanī .. 107 .. </Amarapadavivrti>
<Amarapadaparijata><AK.02.08.107-8>
krandanaṃ yodhasaṃrāvaḥ . bhaṭānāṃ saṃrāvaḥ krandanaṃ syāt . bṛṃhitaṃ karigarjitam . gajānāṃ garjitaṃ bṛṃhitaṃ syāt . visphāro dhanuṣaḥ svānaḥ . cāpaṭaṃkāro visphāraḥ syāt . ‘sphuratisphulatyornirnivibhyaḥ’ (8. 3. 76) iti vā ṣatvam .. paṭahāḍambarau samau . yuddhavādyadhvanināmanī . ‘paṭahāḍambarau yuddhe maṅgale priyavādikā’ iti vaijayantī (pṛ. 147, ślo. 138) yuddhārambhavādyadhvanirardhatūraḥ syāt . ‘ardhatūro raṇodyame’ iti vaijayantī (pṛ. 147, ślo. 139) .. 107 .. </Amarapadaparijata>
%%p. 02.547
AK.02.08.108cd prasabhaṃ tu balātkāro haṭho'tha skhalitaṃ chalam .. 108 ..
AK.02.08.109ab ajanyaṃ klība utpāta upasargaḥ samaṃ trayam .
<Amarapadavivrti ><AK.02.08.108-9>
prasabhamiti—pragatā sabhā yuktāyuktacintā atreti prasabham . balāt karotīti balātkāraḥ . haṭhatīti haṭhaḥ . ‘haṭha plutiśaṭhatvayoḥ’ . balātkāranāmāni .. skhalanaṃ skhalitam . ‘skhala saṃcalane’ . chyati chinatti kāryamiti chalam . ‘cho chedane’ . yuddhadharmavicchedananāmanī .. janyata iti janyam . na janyam ajanyam . na jane sādhu iti vā . utpatati akasmādāyātīti utpātaḥ . upasṛjyate daiveneti upasargaḥ . ‘sṛja visarge’ . utpātanāmāni .. 108 .. </Amarapadavivrti>
<Amarapadaparijata><AK.02.08.108-9>
prasabhastu—haṭhaḥ . atyantanirbandhanāmāni . ‘klībe tu prasabhaṃ haṭhaḥ’ iti go(bo)pālitaḥ . ‘hṛto'pi citte prasabhaṃ subhāṣitaiḥ’ ityaliṅge rāghavapāṇḍavīyam (dvisaṃ. 1. 6) .. atha skhalitaṃ chalam . yuddhamaryādāvicchedananāmanī .. ajanyaṃ—samaṃ trayam . prāṇināṃ śubhāśubhasūcakabhūtavikāranāmāni .. 108 .. </Amarapadaparijata>
%%p. 02.548
AK.02.08.109cd mūrcchā tu kaśmalaṃ moho'pyavamardastu pīḍanam .. 109 ..
AK.02.08.110ab abhyavaskandanaṃ tvabhyāsādanaṃ vijayo jayaḥ .
<Amarapadavivrti ><AK.02.08.109-10>
mūrccheti—mūrcchatyanayā mūrcchā . ‘murcchā mohasamucchrāyayoḥ’ . kaśati tanūkarotīndriyapracāramiti kaśmalam . ‘kaśa gatiśātanayoḥ’ . muhyatyaneneti mohaḥ . ‘muha vaicitye’ . mūrcchānāmāni .. avamṛdyata iti avamardaḥ . ‘mṛda kṣode’ . pīḍyata iti pīḍanam . ‘pīḍa avagāhane’ . parapīḍānāmāni .. abhyavaskandyate'neneti abhyavaskandanam . ‘skandir gatiśoṣaṇayoḥ’ . abhyāsādyate'neneti abhyāsādanam . ‘ṣadlṛ viśaraṇagatyavasādaneṣu’ . balādākramaṇanāmanī .. viśeṣeṇa jayaḥ vijayaḥ . jayatīti jayaḥ . ‘ji jaye’ . vijayanāmanī .. 109 .. </Amarapadavivrti>
<Amarapadaparijata><AK.02.08.109-10>
mūrcchā tu kaśmalaṃ moho'pi . mūrcchānāmāni .. avamardastu pīḍanam . pīḍananāma .. abhyavaskandanaṃ tvabhyāsādanam . śatrukṛtapurādinirbandhananāmanī . ‘muṭṭiḍe’ .. vijayo jayaḥ . jayanāmanī .. 109 .. </Amarapadaparijata>
%%p. 02.548
AK.02.08.110cd vairaśuddhiḥ pratīkāro vairaniryātanaṃ ca sā .. 110 ..
AK.02.08.111ab pradrāvoddrāvasaṃdrāvasaṃdāvā vidravo dravaḥ .
AK.02.08.111cd apakramo'payānaṃ ca raṇe bhaṅgaḥ parājayaḥ .. 111 ..
<Amarapadavivrti ><AK.02.08.110-11>
vairaśuddhiriti—vairasya śuddhiḥ vairaśuddhiḥ . pratikaraṇaṃ pratīkāraḥ . vairaṃ niryāsyate'neneti vairaniryātanam . ‘yā prāpaṇe’ . pratyapakāranāmāni .. pradravaṇaṃ pradrāvaḥ . uddrāvaḥ . saṃdrāvaḥ . saṃdāvaḥ . vidravaḥ . dravaśca . ‘dru gatau’, ‘du gatau ca’ . apakramaṇam apagamanam apakramaḥ . apayātyaneneti apayānam . ‘kramu pādavikṣepe’ . ‘yā prāpaṇe’ . raṇe palāyananāmāni .. parājayate'neneti parājayaḥ . ‘ji abhibhave’ . raṇe śatrukṛtabhaṅganāma .. 110-11 .. </Amarapadavivrti>
<Amarapadaparijata><AK.02.08.110-11>
vairaśuddhiḥ—vairaniryātanaṃ ca sā . vairaniryāpaṇanāmāni .. ‘pagasādhiṃcuṭa’ .. pradrāvoddrāva—apakramo'payānaṃ ca . raṇātpalāyananāmāni . viprayāṇaṃ palāyanam . ityete dve ca .. raṇe bhaṅgaḥ parājayaḥ . yuddhe yo bhaṅgaḥ sa parājayaḥ syāt .. 110-11 .. </Amarapadaparijata>
%%p. 02.549
AK.02.08.112ab parājitaparābhūtau triṣu naṣṭatirohitau .
AK.02.08.112cd pramāpaṇaṃ nibarhaṇaṃ nikāraṇaṃ niśāraṇam .. 112 ..
AK.02.08.113ab pravāsanaṃ parāsanaṃ niṣūdanaṃ nihiṃsanam .
AK.02.08.113cd nirvāsanaṃ saṃjñapanaṃ nirgranthanamapāsanam .. 113 ..
AK.02.08.114ab nistarhaṇaṃ nihananaṃ kṣaṇanaṃ parivarjanam .
AK.02.08.114cd nirvāpaṇaṃ viśasanaṃ māraṇaṃ pratighātanam .. 114 ..
AK.02.08.115ab udvāsanapramathanakrathanojjāsanāni ca .
AK.02.08.115cd ālambhapiñjaviśaraghātonmāthavadhā api .. 115 ..
<Amarapadavivrti ><AK.02.08.112-15>
parājita iti—parājayaṃ prāptaḥ parājitaḥ . parābhūyate śatruṇā tiraskriyate sma parābhūtaḥ . śatruṇā raṇe bhagnasya nāmanī .. naśyate sma, adarśanaṃ prāpto naṣṭaḥ . ‘ṇaśa adarśane’ . tirodhīyate'ntardhīyate sma tirohitaḥ . ‘ḍudhāñ dhāraṇapoṣaṇayoḥ’ . tiro'darśanaṃ hitaḥ gato vā . ‘hi gatau’ . raṇāt yatra kutra vā palāyitasya nāmanī .. pramīyate pramāpaṇam . ‘mīñ hiṃsāyām’ . nitarāṃ barhaṇaṃ nibarhaṇam . ‘barha paribhāṣaṇahiṃsādāneṣu’ . nitarāṃ kriyata iti nikāraṇam . ‘kṛñ hiṃsāyām’ . nitarāṃ śīryata iti niśāraṇam . ‘śa hiṃsāyām’ . pravāsyate pravāsanam . udvāsyate udvāsanam . ‘vasa snehamohacchedāpaharaṇeṣu’ . parāsyate parāsanam . ‘asu kṣepaṇe’ . niṣūdyate niṣūdanam . ‘ṣūda kṣaraṇe hiṃsāyāṃ ca’ . nitarāṃ hiṃsyate nihiṃsanam . ‘hisi hiṃsāyām’ . nirvāpyate nirvāpaṇam . ‘ovai śoṣaṇe’ . saṃjñāyate saṃjñapanam . ‘jñā avabodhane’ . nirgrathyate nirgranthanam . ‘grathi kauṭilye’ . apāsyate'pāsanam . ‘asu kṣepaṇe’ . nistṛhyate nistarhaṇam . ‘tṛhi hiṃsāyām’ . nitarāṃ hanyate nihananam . ‘hana hiṃsāgatyoḥ’ . kṣaṇyate kṣaṇanam . ‘kṣaṇu hiṃsāyām’ . parivarjyate parivarjanam . ‘vṛjī varjane’ . pravāsanaśabdavat nirvāsanaśabdaḥ . viśasyate viśasanam . ‘śasu hiṃsāyām’ . māryate māraṇam . ‘mṛṅ prāṇatyāge’ . pratihanyate pratighātanam . ‘hana hiṃsāgatyoḥ’ . udvāsyate udvāsanam . ‘vasa snehamohacchedāpaharaṇeṣu’ . pramathyate pramathanam . ‘mathe hiṃsāyām’ . krathyate krathanam . ‘kratha hiṃsāyām’ . ujjāsyate ujjāsanam . ‘jasu hiṃsāyām’ . ālabhyate ālambhaḥ . ‘ḍulabhaṣ prāptau’ . piñjanaṃ piñjaḥ . ‘piji hiṃsāyām’ . viśaraṇaṃ viśaraḥ . ‘śṛ hiṃsāyām’ . hananaṃ ghātaḥ . unmathanam unmāthaḥ . ‘mathe hiṃsāyām’ . hanyate vadhaḥ . ‘hana hiṃsāgatyoḥ’ . atra kecana dhātavaḥ upasargavaśāt hiṃsārthāḥ . vadhanāmāni .. 112-15 .. </Amarapadavivrti>
<Amarapadaparijata><AK.02.08.112-15>
parājitaparābhūtau . parājayavato nāmanī .. triṣu naṣṭatirohitau . vilīnapuruṣanāmanī . pramāpaṇaṃ nibarhaṇaṃ—unmāthavadhā api . māraṇanāmāni .. 112-15 .. </Amarapadaparijata>
%%p. 02.550
AK.02.08.116ab syāt pañcatā kāladharmo diṣṭāntaḥ pralayo'tyayaḥ .
AK.02.08.116cd anto nāśo dvayormṛtyurmaraṇaṃ nidhano'striyām .. 116 ..
<Amarapadavivrti ><AK.02.08.116>
syāditi—pañcānāṃ dhātūnāṃ bhāvaḥ pañcatā . kālasya dharmaḥ kāladharmaḥ . diṣṭasya prārabdhakarmaṇo'nto diṣṭāntaḥ . pralīyate'treti pralayaḥ . ‘lī śleṣaṇe’ . atyeti gacchatīti atyayaḥ . ‘iṇ gatau’ . antyate badhyate antaḥ . ‘ati bandhane’ . naśyati nāśaḥ . ‘ṇaśa adarśane’ . maraṇaṃ mṛtyuḥ . mriyate'neneti maraṇam . ‘mṛṅ prāṇatyāge’ . nivṛtto dhanasaṃbandho'tra nidhanam . prāṇatyāgasya nāmāni .. 116 .. </Amarapadavivrti>
<Amarapadaparijata><AK.02.08.116>
syāt pañcatā—nidhano'striyām . maraṇanāmāni . ‘hiṃsā saṃsthā dīrghanidrā bhūmilābho nimīlanam’ . etāni pañca ca .. 116 .. </Amarapadaparijata>
%%p. 02.550
AK.02.08.117ab parāsuprāptapañcatvaparetapretasaṃsthitāḥ .
AK.02.08.117cd mṛtapramītau triṣvete citā cityā citiḥ striyām .. 117 ..
AK.02.08.118ab kabandho'strī kriyāyuktamapamūrdhakalebaram .
<Amarapadavivrti ><AK.02.08.117-18>
parāsuriti—parāgatā asavaḥ prāṇā yasya parāsuḥ . prāptaṃ pañcatvaṃ yena prāptapañcatvaḥ . parāṃ daśāmitaḥ paretaḥ . ‘iṇ gatau’ . prakṛṣṭāṃ daśāmitaḥ pretaḥ . saṃtiṣṭhate sma saṃsthitaḥ . ‘ṣṭhā gatinivṛttau’ . mriyate sma mṛtaḥ . ‘mṛṅ prāṇatyāge’ . pramīyate sma pramītaḥ . ‘mīṅ hiṃsāyām’ . mṛtasya nāmāni .. ete pūrvoktāḥ parāsvādayaḥ pramītāntāḥ triṣu liṅgeṣu vartante .. cīyante ekatra kāṣṭhāni puñjīkriyante citā . cityā . citiśca . ‘ciñ cayane’ . pretadahanārthaṃ bahirupakalpitasya kāṣṭhacayasya nāmāni .. kaṃ śiro'sya badhyate'treti kabandhaḥ . ‘bandha bandhane’ . nṛttakriyāvataḥ śirovihīnasya śarīrasya nāma .. 117 .. </Amarapadavivrti>
<Amarapadaparijata><AK.02.08.117-18>
parāsuprāptapañcatva—mṛtapramītau triṣvete . mṛtanāmāni . citā cityā citiḥ striyām . citānāmāni . anuktam—‘kaṭaḥ śavarathaḥ khāṭiḥ’ . cityuparikaṭādyāstaraṇanāmāni .. kabandho'strī—apamūrdhakalebaram . prāyaḥ sahasranāśe samaramukhe nṛtyati kabandha iti kriyāyuktamapagataśiraḥ śarīraṃ kabandhaḥ syāt . apagataśiraḥ śarīramātramapi kabandhaḥ syāt . ‘ruṇḍo'śirāḥ kabandho'strī’ iti vaijayantī (pṛ. 122, ślo. 216) .. 117 .. </Amarapadaparijata>
%%p. 02.551
AK.02.08.118cd śmaśānaṃ syāt pitṛvanaṃ kuṇapaḥ śavamastriyām .. 118 ..
AK.02.08.119ab pragrahopagrahau bandyāṃ kārā syād bandhanālaye .
<Amarapadavivrti ><AK.02.08.118-19>
śmaśānamiti—śavānāṃ śayanaṃ maśānam . pṛṣodarādiḥ . pitṝn pretān vanati saṃbhajatīti pitṛvanam . ‘vana ṣaṇa saṃbhaktau’ . pretadāhapradeśanāmanī .. kuṇaṃ śabdam āśrayatvena pātīti kuṇapaḥ . ‘pā rakṣaṇe’ . śavati yātyasmāt jīva iti śavam . ‘śava gatau’ . mṛtaśarīranāmanī .. pragṛhyate balādinā gṛdhyate pragrahaḥ . upagrahaśca . ‘graha upādāne’ . badati kārāgṛhe tiṣṭhatīti bandī . ‘bada sthairye’ . kārāgṛhasthanāmāni .. kīryate kṣipyate rājaputrādiratreti kārā . ‘kṝ vikṣepe’ . bandhanālayanāma .. 118 .. </Amarapadavivrti>
<Amarapadaparijata><AK.02.08.118-19> 
śmaśānaṃ syāt pitṛvanam . pretavāsasthalanāmanī . śavānāṃ śayanaṃ śmaśānamiti vyutpattyā śmaśānaśabdo dvitālavyaḥ . ‘vanaṃ puragāmiśrakā . . . ’ (8. 4. 4) ityādisūtraniyamena pitṛvanaśabdastavargāntyaḥ . kuṇapaḥ śavamastriyām . mṛtaśarīranāmanī .. pragrahopagrahau bandyām . bandināmāni . ‘cera’ . kārā syādbandhanālaye . bandigṛhanāma . kārā siṃhāvalokananyāyena bandhananāmāpi syāt .
‘kārā bandhanagehe syāt kārā bandhanamucyate .’
iti śāśvataḥ (pṛ. 24, ślo. 272) .. 118 .. </Amarapadaparijata>
%%p. 02.552
AK.02.08.119cd puṃsi bhūmnyasavaḥ prāṇāścaivaṃ jīvo'sudhāraṇam .. 119 ..
AK.02.08.120ab āyurjīvitakālo nā jīvāturjīvanauṣadham .
iti kṣatriyavargaḥ
<Amarapadavivrti ><AK.02.08.119>
puṃsīti—asyante śarīrādāviti asavaḥ . ‘asu kṣepaṇe’ . prāṇiti loko'mībhiriti prāṇāḥ . ‘ana prāṇane’ . asuprāṇaśabdau puṃsi bhūmni ca vartete . prāṇanāmanī .. jīvatyaneneti jīvaḥ . ‘jīva prāṇadhāraṇe’ . asūnāṃ dhāraṇam asudhāraṇam . prāṇadhāraṇanāma .. etītyāyuḥ . ‘iṇ gatau’ . sānto'yaṃ napuṃsakaliṅgaḥ . jīvitakālanāma .. jīvatyaneneti jīvātuḥ . jīvanasya auṣadham . jīvanauṣadhanāma .. 119 .. 
iti śrīliṅgayasūriviracitāyām amarakośapadavivṛtau kṣatriyavargaḥ </Amarapadavivrti>
<Amarapadaparijata><AK.02.08.119>
puṃsi bhūmni—prāṇāścaivam . prāṇanāmanī . ‘dhāraṇamu’ . bhūmavacanaṃ kaiścidanaṅgīkṛtam . ‘janādasoḥ samānataḥ’ . iti nalodayaḥ (2. 36) ‘nidhnuḥ (?) priyaṃ prāṇamivābhimānam’ iti candrakāvyam . ‘hṛṣīkamindriyaṃ prāṇaḥ prāṇā nā bhūmni cāsavaḥ’ . ‘prāṇastu praṇave jīve jīvite paramātmani’ iti vaijayantī (pṛ. 99, ślo. 203; pṛ. 217, ślo. 38) .. jīvo'sudhāraṇaṃ—jīvitakālaḥ . prāṇadhāraṇanāmāni . nā jīvāturjīvanauṣadham . jīvanauṣadhaṃ jīvātuḥ syāt .. 119 ..
iti śrīvatsanṛsiṃhasūrisutamallināthasudhīviracite'marapadapārijāte kṣatriyavargaḥ </Amarapadaparijata>
%%p. 02.553
9. vaiśyavargaḥ
AK.02.09.001ab ūravyā ūrujā aryā vaiśyā bhūmispṛśo viśaḥ .
AK.02.09.001cd ājīvo jīvikā vārtā vṛttirvartanajīvane .. 1 ..
<Amarapadavivrti ><AK.02.09.001>
atha kramaprāptaṃ vaiśyavargamupakramate ūravyā iti—brahmaṇa ūrusthāne bhavā ūravyāḥ . ūrujāśca . araṇīyādhikāritvāt bhañjakairadhigamyante aryāḥ . ‘ṛ gatau’ . viśo'patyāni vaiśyāḥ . bhūmiṃ spṛśanti lāṅgalādinā bhūmispṛśaḥ . viśanti āpaṇādikaṃ viśaḥ . ‘viśa praveśane’ . vaiśyanāmāni .. ājīvatyaneneti ājīvaḥ . jīvikā ca . ‘jīva prāṇadhāraṇe’ . vṛttiḥ prāṇadhāraṇā, sā asyāmastīti vārtā . vartate'nayeti vṛttiḥ . vartanaṃ ca . ‘vṛtu vartane’ . jīvantyaneneti jīvanam . jīvananāmāni .. 1 .. </Amarapadavivrti>
<Amarapadaparijata><AK.02.09.001>
ūravyā ūrujā—viśaḥ . vaiśyanāmāni .. ājīvo jīvikā—jīvane . jīvananāmāni . vṛttiśabdasāhacaryād vartanaśabdaḥ strīliṅgo'pi syāt . ‘vartanī vṛttimārgayoḥ’ iti vaijayantī (pṛ. 248, ślo. 21) .. 1 .. </Amarapadaparijata>
%%p. 02.554
AK.02.09.002ab striyāṃ kṛṣiḥ pāśupālyaṃ vāṇijyaṃ ceti vṛttayaḥ .
AK.02.09.002cd sevā śvavṛttiranṛtaṃ kṛṣiruñchaśilaṃ tvṛtam .. 2 ..
<Amarapadavivrti ><AK.02.09.002>
striyāmiti—lāṅgalādinā karṣaṇaṃ kṛṣiḥ . ‘kṛṣa vilekhane’ . paśūn pālayatīti paśupālaḥ, tasya karma pāśupālyam . vaṇijo bhāvaḥ vāṇijyam . iti śabdāt kusīdavijayayajñapratigrahasevāśuśrūṣādayo vṛttayo bhavanti . śuno vartanamiva kaṣṭatvāt śvavṛttiḥ . sevanaṃ sevā . ‘ṣevṛ sevane’ . sevāvṛttināma .. anṛtavat pāpahetutvād anṛtam . kṛṣivṛttināma .. ulūkhalasamīpe patattaṇḍulakaṇānādāya jīvanam uñcham . uñchīyate uñcham . ‘ucchi uñche’ . śilanaṃ śilam . ‘śila uñche’ . kṣetre tyaktakaṇikānādāya jīvanaṃ śilam . uñchaṃ ca śilaṃ ca uñchaśilam . tadeva ṛtamityucyate . aryate stūyata iti ṛtam . ‘ṛ śabde’ . uñchavṛttināmāni .. 2 .. </Amarapadavivrti>
<Amarapadaparijata><AK.02.09.002>
striyāṃ kṛṣiḥ—vṛttayaḥ . itiśabdaḥ prakāravacanaḥ . kṛṣipāśupālyavāṇijyānītyevaṃprakārāḥ vṛttayaḥ .. sevā śvavṛttiḥ . sevā parapreṣyatā . sā garhitatvāt śvavṛttiḥ . ‘śuno vṛttiḥ smṛtā sevā garhitā sā dvijanmanām’ iti manuḥ (ma. smṛ. 4. 6) .. anṛtaṃ kṛṣiḥ . sā kṛṣiḥ kṛṣikarma anṛtaṃ syāt . uñchaśilaṃ tvṛtam . uñcho dhānyāṃśa ādānamiti lūnakedārāvaśiṣṭadhānyasyādānam . ‘uñchaḥ kaṇiśādyarjanaṃ śilam’ iti lūnakedārāvaśiṣṭakaṇiśārjanam .
‘śilaṃ kimanalaṃ bhavedanalamaudaraṃ bādhituṃ
payaḥ prasṛtipūrakaṃ kimu na dhārakaṃ sārasam .
ayatnamalamallakaḥ pathi paṭaccaraṃ kaccaraṃ
bhajanti hi mudhābudhā ahaha kukṣitaḥ kukṣitaḥ ..’ (vai. pa. ślo. 1)
tadubhayaṃ militaṃ ceduñchaśilaṃ śiloñcho'pi syāt . ‘yanmatidhātrīvilūne śiloñchamiva kurvate kavayaḥ’ iti . evaṃvidhā vṛttiḥ ṛta syāt .. 2 .. </Amarapadaparijata>
%%p. 02.555
AK.02.09.003ab dve yācitāyācitayoryathāsakhyaṃ mṛtāmṛte .
AK.02.09.003cd satyānṛtaṃ vaṇigbhāvaḥ syādṛṇaṃ paryudañcanam .. 3 ..
AK.02.09.004ab uddhāro'rthaprayogastu kusīdaṃ vṛddhijīvikā .
<Amarapadavivrti ><AK.02.09.003>
dve iti—yācñādaśāyāmatikaṣṭatvāt maraṇasamaduḥkhatayā mṛtavadbhavatīti mṛtam . yācñāvṛttināma .. yācñāyā abhāvād amṛtam . ayācitavṛttināma .. satyaṃ cānṛtaṃ ca vidyete asminniti satyānṛtam . vāṇijyavṛttināma .. kālāntare'ryate prāpyata iti ṛṇam . ‘ṛ gatiprāpaṇayoḥ’ . paryudañcyate pariprāpyata iti paryadañcanam . ‘añcu gatipūjanayoḥ’ . uddhriyate gṛhyata iti uddhāraḥ . ‘hṛñ haraṇe’ . ṛṇanāmāni .. arthasya prayogo'rthaprayogaḥ . kutsitaṃ sīdati kadācinmūladhananāśe kusīdam . ‘ṣadlṛ viśaraṇagatyavasādaneṣu’ . vṛddhirūpā jīvikā vṛddhijīvikā . vṛddhijīvikānāmāni .. 3 .. </Amarapadavivrti>
<Amarapadaparijata><AK.02.09.003>
dve yācitā—mṛtāmṛte . yācitāyācitayoriti bhāve niṣṭhā . yācñā vṛttiḥ mṛtaṃ syāt . ayācñāvṛttiramṛtaṃ syāt . anuktam—‘pāśupālyaṃ jīvavṛttiḥ’ . pāśupālyaṃ gavāśvādipoṣaṇam . tadeva jīvavṛttiḥ syāt .. satyānṛtaṃ vaṇigbhāvaḥ . vaṇigbhāvo vāṇijyam . tat satyānṛtaṃ syāt . syādṛṇaṃ paryudañcanam . ṛṇanāmanī . ‘appu’ .. uddhāraḥ . avṛddhikamṛṇamuddhāraḥ syāt . ‘tadavṛddhikamuddhāraḥ kusīdaṃ tu savṛddhikam’ iti vaijayantī (pṛ. 123, ślo. 4) .. arthaprayogastu—vṛddhijīvikā . vṛddhernāmāni . ‘vaḍḍi’ . sā ca kālikādyanekabhedabhinnā .
‘sā kāyikānvahaṃ deyā pratimāsaṃ tu kālikā .
kārikā tu svayaṃ dṛṣṭā cakravṛddhistu vṛddhijā ..’
vṛddhyā jīvikā vṛddhijīvikā . sā arthaprayogaḥ kusīdaṃ ca syāt .. 3 .. </Amarapadaparijata>
%%p. 02.556
AK.02.09.004cd yācñayāptaṃ yācitakaṃ nimayādāpamityakam .. 4 ..
AK.02.09.005ab uttamarṇādhamarṇau dvau prayoktṛgrāhakau kramāt .
AK.02.09.005cd kusīdako vārdhuṣiko vṛddhyājīvaśca vārdhuṣiḥ .. 5 ..
<Amarapadavivrti ><AK.02.09.004-5>
yācñayeti—yācñayā āptaṃ yācitakam . yācñālabdhadravyanāma .. apamīyate dīyate apamityakam . tadeva āpamityakam . ‘meṅ praṇidāne’ . nimayāt arthavinimayāt prāpyadravyanāma .. ṛṇe utkṛṣṭaḥ uttamarṇaḥ . vṛddhyarthaṃ dhanaprayoktṛnāma . ṛṇe'dhamaḥ adhamarṇaḥ . dhanagrāhakanāma .. kusīdam alpavṛddhyā gṛhītaṃ bahuvṛddhyarthaṃ prayacchatīti kusīdakaḥ . vṛddhyā jīvatīti vārdhuṣikaḥ . vārdhuṣiśca . garhyavṛddhimājīvatīti vṛddhyājīvaḥ . alpavṛddhyā anyahastādādāya anyasya bahuvṛddhyarthaṃ prayokturnāmāni .. 4-5 .. </Amarapadavivrti>
<Amarapadaparijata><AK.02.09.004-5>
yācñayāptaṃ yācitakam . nimayena vinā yācñayānītaṃ yācitakaṃ syāt . ‘kuduvalekaterccinadi’ . nimayādāpamityakam . nimayādānītam āpamityakaṃ syāt . ‘kudavayicci teccinadi’ . uttamarṇādhamarṇau—kramāt . pradātā prayoktā, grahītā grāhakaḥ . tau dvau yathākramam uttamarṇaḥ adhamarṇaścetyucyete .. kusīdako vārdhuṣiko—vārdhuṣiḥ . vṛddhyā jīvato nāmāni . kusīdaśca dvaiguṇiko vārdhuṣī ca prayoktari . etāni catvāri ca .. 4-5 .. </Amarapadaparijata>
%%p. 02.556
AK.02.09.006ab kṣetrājīvaḥ karṣakaśca kṛṣakaśca kṛṣīvalaḥ .
AK.02.09.006cd kṣetraṃ vraiheyaśāleyaṃ vrīhiśālyadbhavocitam .. 6 ..
<Amarapadavivrti ><AK.02.09.006>
kṣetrājīva iti—kṣetreṇājīvatīti kṣetrājīvaḥ . ‘jīva prāṇadhāraṇe’ . karṣatīti karṣakaḥ . ‘kṛṣa vilekhane’ . kṛṣakaśca . kṛṣirasyāstīti kṛṣīvalaḥ . kṛṣikanāmāni .. vrīhyudbhavocitaṃ kṣetraṃ vraiheyam . śālyudbhavocitaṃ kṣetraṃ śāleyam .. 6 .. </Amarapadavivrti>
<Amarapadaparijata><AK.02.09.006>
kṣetrājīvaḥ karṣakaśca—kṛṣīvalaḥ . kṛṣyā jīvato nāmāni . kṣetraṃ vraiheyaśāleyaṃ—udbhavocitam . vrīhīṇāṃ śālīnāṃ ca bhavane kṣetre vraiheyaśāleye syātām .. 6 .. </Amarapadaparijata>
%%p. 02.557
AK.02.09.007ab yavyaṃ yavakyaṃ ṣaṣṭikyaṃ yavādibhavanaṃ hi tat .
AK.02.09.007cd tilyatailīnavanmāṣomāṇubhaṅgād dvirūpatā .. 7 ..
<Amarapadavivrti ><AK.02.09.007>
yavyamiti—yavodbhavocitaṃ kṣetraṃ yavyam . yavakāḥ śāliviśeṣāḥ . tadbhavanocitaṃ kṣetraṃ yavakyam . ṣaṣṭikānāṃ bhavanocitaṃ kṣetraṃ ṣaṣṭikyam . tilabhavanocitaṃ kṣetraṃ tilyam . tailīnaṃ ca . māṣabhavanocitaṃ kṣetraṃ māṣyam . māṣīṇaṃ ca . umānāṃ atasīnāṃ bhavanocitaṃ kṣetram umya . aumīnaṃ ca . aṇūnāṃ bhavanocitaṃ kṣetram aṇavyam . āṇavīnaṃ ca . bhaṅgānāṃ bhavanocitaṃ kṣetraṃ bhaṅgyam . bhāṅgīnaṃ ca .. 7 .. </Amarapadavivrti>
<Amarapadaparijata><AK.02.09.007>
yavyaṃ yavakyaṃ—bhavanaṃ hi yat . yavayavakaṣaṣṭikabhavanakṣetrāṇi yavyayavakyaṣaṣṭikyāni syuḥ .. tilyatailīnavat—dvirūpatā . tilānāṃ bhavane kṣetre tilyatailīne syātām . tadvat māṣāṇāṃ bhavanakṣetre māṣyamāṣīṇe syātām . umānāṃ bhavanakṣetre umyaumīne, aṇūnāṃ bhavanakṣetre'ṇavyāṇavīne, bhaṅgānāṃ bhavanakṣetre bhaṅgyabhāṅgīne ca syātām .. 7 .. </Amarapadaparijata>
%%p. 02.557
AK.02.09.008ab maudgīnakaudravīṇādi śeṣadhānyodbhavakṣamam .
AK.02.09.008 (śākakṣetrādike śākaśākaṭaṃ śākaśākinam)
AK.02.09.008cd bījākṛtaṃ tūptakṛṣṭaṃ sītyaṃ kṛṣṭaṃ ca halyavat .. 8 ..
<Amarapadavivrti ><AK.02.09.008>
maudgīnamiti—mudgabhavanocitaṃ kṣetraṃ maudgīnam, kodravabhavanocitaṃ kṣetraṃ kaudravīṇam . ādigrahaṇāt masūrabhavanocitaṃ kṣetraṃ māsūrīṇamityādayo gṛhyante . etāni vraiheyādīni kaudravīṇāntāni pratyekaṃ tattaddhānyodbhavocitakṣetranāmāni . tilyamāṣyomyāṇavyabhaṅgyānāṃ tu pratyekaṃ dve dve nāmanī bhavataḥ . śākabhavanocitaṃ kṣetraṃ śākaśākaṭaṃ śākaśākinamiti ca dve nāmanī bhavataḥ .. bājāvāpena sahaiva kriyate kṛṣyate vījākṛtam . uptena bījena saha kṛṣṭam uptakṛṣṭam . ādau uptaṃ paścāt kṛṣṭamiti vā . bījāvāpena saha kṛṣyamāṇakṣetranāmanī .. sītayā saṃgataṃ sītyam . halena kṛṣyate kṛṣṭam . halena kṛṣṭaṃ halyam . halalikhitakṣetranāmāni .. 8 .. </Amarapadavivrti>
<Amarapadaparijata><AK.02.09.008>
maudgīnakaudravīṇādi—kṣamam . mudgakodravādiśeṣadhānyānāṃ bhavanakṣetrāṇāṃ maudgīnakraudravīṇādīni syuḥ . anuktam—‘ikṣuśākaṭamikṣūṇāṃ kṣetramikṣuvaṇaṃ vanam’ . ikṣūṇāṃ kṣetramikṣuśākaṭaṃ syāt . ikṣūṇāṃ vanamikṣuvaṇaṃ syāt . ‘pranirantaḥśarekṣuplakṣāmra . . .’ (8. 4. 5) ityādinā ṇatvam .. bījākṛtaṃ tūptakṛṣṭam . pūrvaṃ bījairuptaṃ paścāllāṅgalena kṛṣṭaṃ kṣetraṃ bījākṛtaṃ syāt . ‘vittiprāśinadi’ . sītyaṃ kṛṣṭaṃ ca halyavat . halenaikavāraṃ kṛṣṭakṣetranāmāni .. 8 .. </Amarapadaparijata>
%%p. 02.558
AK.02.09.009ab triguṇākṛtaṃ tṛtīyākṛtaṃ trihalyaṃ trisītyamapi tasmin .
AK.02.09.009cd dviguṇākṛte tu tat sarvaṃ dvipūrvaṃ śambākṛtamapīha .. 9 ..
<Amarapadavivrti ><AK.02.09.009>
triguṇākṛtamiti—trivāraṃ kṛṣṭaṃ triguṇākṛtam . tṛtīyākṛtam . trihalyam . trisītyaṃ ca . trivārakṛṣṭakṣetranāmāni .. dvivārakṛṣṭakṣetre pūrvoktāni sarvāṇi nāmānyapi vartante . iha dvivārakṛṣṭakṣetre na kevalaṃ tāvantyeva nāmāni, kiṃtu śambākṛtam iti nāmāpi vartate . śambam anulomena pratilomena ca kṛṣṭaṃ śambākṛtam . katham . dviguṇākṛtam . dvitīyākṛtam . dvihalyam . dvisītyam . dvivārakṛṣṭakṣetranāmāni .. 9 .. </Amarapadavivrti>
<Amarapadaparijata><AK.02.09.009>
triguṇākṛtaṃ—trisītyamapi tasmin . trivārakṛṣṭakṣetranāmāni .. dviguṇākṛte tu—śambākṛtamapīha . dvivāraṃ halena kṛṣṭe kṣetre dviguṇākṛtadvitīyākṛtadvihalyadvisītyāni syuḥ . tatra śambākṛtaśabdo'pi syāt . ‘sairibhasaṃbhākṛte ca sītām’ iti dantyādiṣu varṇanirdeśanā .. 9 .. </Amarapadaparijata> 231
%%p. 02.559
AK.02.09.010ab droṇāḍhakādivāpādau drauṇikāḍhakikādayaḥ .
AK.02.09.010cd khārīvāpastu khārīka uttamarṇādayastriṣu .. 10 ..
<Amarapadavivrti ><AK.02.09.010>
droṇeti—upyate dhānyādikamasminniti vāpaḥ kṣetram . tasmin droṇāḍhakaprasthādiparimitabījāvāpaparyāptakṣetre drauṇikam, āḍhakikam, ādigrahaṇāt prāsthakikādayaḥ śabdā vartante . droṇaparimitaṃ bījamatra upyate drauṇikam . evaṃ sarvatrāpyunneyam . khāriparimitāni bījānyatra upyante khārīkaḥ . khāriparimitabījāvāpaparyāptakṣetranāma .. uttamarṇādayaḥ khārīkāntāḥ śabdāḥ triṣu liṅgeṣu vartante .. 10 .. </Amarapadavivrti>
<Amarapadaparijata><AK.02.09.010>
droṇāḍhakādi—āḍhakikādayaḥ . droṇasya vāpo drauṇikaṃ kṣetram . droṇaṃ pacati droṇiḥ . ukhā droṇaṃ saṃbhavatyavaharati vā . drauṇikaḥ prasevaḥ . iti droṇāḍhakādīnāṃ vāpādiṣu drauṇikāḍhakikādiśabdāḥ syuḥ . vāpo vapanasthānam . pākastaṇḍulādīnāmannādibhāvaḥ . saṃbhava ādhārapramāṇānatiriktādheyapramāṇatā . avaharaṇamupasaṃhāraḥ .. khārīvāpastu khārīkaḥ . khāryā vāpaḥ khārīkaḥ syāt . pākādiṣu khārika iti ṭhageva syāt .. uttamarṇādayastriṣu . uttamarṇādiśabdāstriliṅgāḥ . uttamarṇaṃ kirāṭakulam . kirāṭo vaiśyaḥ . ‘komaṭi’ . adhamarṇaṃ kuṭimbikulam . kuṭimbinaḥ śūdrakumārāḥ . ‘kāṃpukoḍuku’ .. 10 .. </Amarapadaparijata>
%%p. 02.559
AK.02.09.011ab puṃnapuṃsakayorvapraḥ kedāraḥ kṣetramasya tu .
AK.02.09.011cd kaidārakaṃ syāt kaidāryaṃ kṣaitraṃ kaidārikaṃ gaṇe .. 11 ..
<Amarapadavivrti ><AK.02.09.011>
pumiti—upyate dhānyamatra vapraḥ . ‘ḍuvap bījasaṃtāne’ . ke jale halena dāryata iti kedāraḥ . ‘dṝ vidāraṇe’ . kṣīyate halena likhyate kṣetram . ‘kṣiṇu hiṃsāyām’ . kṣīyate dhānyairasminniti vā . ‘kṣi nivāsagatyoḥ’ . vrīhikṣetranāmāni .. kedārāṇāṃ samūhaḥ kaidārakam . kaidāryam kaidārikam . kṣetrāṇāṃ samūhaḥ kṣaitram . kedārasamūhanāmāni .. 11 .. </Amarapadavivrti>
<Amarapadaparijata><AK.02.09.011>
puṃnapuṃsakayorvapraḥ—kṣetram . vraiheyādikṣetranāmāni . ‘cenumaḍimudalainadi’ .. asya tu kaidārakaṃ—kaidārikaṃ gaṇe . kṣetrāṇāṃ samūhanāmāni .. 11 .. </Amarapadaparijata>
%%p. 02.560
AK.02.09.012ab loṣṭāni loṣṭavaḥ puṃsi koṭiśo loṣṭabhedanaḥ .
AK.02.09.012cd prājanaṃ todanaṃ totraṃ khanitramavadāraṇam .. 12 ..
<Amarapadavivrti ><AK.02.09.012>
loṣṭānīti—loṣṭyante pṛthageva saṃhanyante loṣṭāni . loṣṭavaśca . ‘loṣṭa saṃghāte’ . dvitīyaṃ padamukārāntam . leṣṭava iti pāṭhe liśyata iti leṣṭuḥ . ‘liśa gatau’ . mṛtpiṇḍanāmanī .. koṭibhiraśribhiḥ loṣṭāni śyatīti koṭiśaḥ . ‘śo tanūkaraṇe’ . loṣṭabhedanadāruyantranāma .. prājyate preryate'naḍvānaneneti prājanam . ‘aja gatikṣepaṇayoḥ’ . tudyate balīvardo'neneti todanam . totraṃ ca . ‘tuda vyathane’ . alpaśalyayuktaveṇudaṇḍādernāmāni .. khanyate bhūmiraneneti khanitram . ‘khanu avadāraṇe’ . avadāryate bhūmiraneneti avadāraṇam . ‘dṝ vidāraṇe’ . kuddālādernāmanī .. 12 .. </Amarapadavivrti>
<Amarapadaparijata><AK.02.09.012>
loṣṭāni loṣṭavaḥ puṃsi . ukārāntabahuvacanam . loṣṭanāmanī . ‘beḍḍalu’ . puṃsīti viśeṣavidhirloṣṭeṣu saṃbhāvyaḥ . ‘loṣṭuḥ śaṇḍe'pi loṣṭaḥ syāt’ iti go(bo)pālitaḥ . koṭiśo loṣṭabhedanaḥ . loṣṭānāṃ saṃbhedakaḥ koṭiśaḥ syāt . ‘kodaripellalu pagalagoṭṭidi’ . prājanaṃ—totram . kaṇṭakavadyaṣṭināmāni . ‘mullukola’ . carmadaṇḍavācakānyapi syuḥ .. khanitramavadāraṇam . kuddālanāmanī . ‘guddali’ .. anuktam—‘viśikhā tu khanitrī syāt’ . viśālakuddālanāmanī . ‘salike pāra’ .. 12 .. </Amarapadaparijata>
%%p. 02.560
AK.02.09.013ab dātraṃ lavitramābandho yotra yoktramatho phalam .
AK.02.09.013cd nirīṣaṃ kuṭakaṃ phālaḥ kṛṣako lāṅgalaṃ halam .. 13 ..
AK.02.09.014ab godāraṇaṃ ca sīro'tha śamyā strī yugakīlakaḥ .
<Amarapadavivrti ><AK.02.09.013-14>
dātramiti—dāti bhinattyanena tṛṇamiti dātram . ‘dāp lavane’ . lunantyanena lavitram . ‘lūñ chedane’ . vakrasyāyomayasya tṛṇādilavanasādhanasya nāmāni .. ābadhyate'nena balīvardakaṇṭha iti ābandhaḥ . ‘badhi saṃyamane’ . yūyate'nena balīvardakaṇṭha iti yotram . ‘yuñ bandhane’ . yujyate'nena balīvardakaṇṭha iti yoktram . ‘yujir yoge’ . balīvardādikaṇṭhabandhanārthanirmitavalkalādikṛtarajjunāmāni .. phalatīti phalam . ‘ñiphalā viśaraṇe’ . nirgatā īṣāsmāditi nirīṣam . kuṭati kutsitaṃ saratīti kuṭakam . ‘kuṭa kauṭilye’ . phalati viśīryate bhūmiraneneti phālaḥ . ‘ñiphalā viśaraṇe’ . kṛṣati bhuvamiti kṛṣakaḥ . ‘kṛṣa vilekhane’ . lāṅgaladaṇḍarahitasya lohamayaphalakasya nāmāni .. laṅgati bhuvo'ntaḥ praviśya gacchatīti lāṅgalam . ‘lagi gatau’ . halate vilikhati bhuvamiti halam . ‘hala vilekhane’ . gaurbhūḥ dāryate'nena godāraṇam . ‘dṝ vidāraṇe’ . sīyate yugena saha badhyate sīraḥ . ‘ṣiñ bandhane’ . īṣāphālābhyāmanvitasya kuṭakasya nāmāni .. balīvardādidauṣṭyaṃ śamayatīti śamyā . ‘śama upaśamane’ . yugasya kīlakaḥ . yugakīlakanāma .. 13 .. </Amarapadavivrti>
<Amarapadaparijata><AK.02.09.013-14>
dātraṃ lavitram . lavanasādhananāmanī . ‘koḍavali’ . ābandho—yoktram . yotranāmāni . ‘jotige’ .. atho phale—kṛṣakaḥ . phālanāmāni . ‘kurṭhu’ . lāṅgalaṃ halaṃ—sīraḥ . lāṅgalanāmāni . ‘nāgali’ . ‘kṣetramiva sarovaraṃ sārāsirāvagāhitam’ iti śleṣād dantyādiḥ . ‘jityā halirubhe striyām’ . ityete dve ca .. atha śamyā strī yugakīlakaḥ . yugamadhyasthaḥ svalpakīlaḥ śamyā syāt . ‘kurucakāṇḍikoḍusu’ . ‘halamiva śamyāśrayamāśramamapaśyat’ iti śleṣāt tālavyādiḥ .. 13 .. </Amarapadaparijata>
%%p. 02.561
AK.02.09.014cd īṣā lāṅgaladaṇḍaḥ syāt sītā lāṅgalapaddhatiḥ .. 14 ..
AK.02.09.015ab puṃsi medhiḥ khale dāru nyastaṃ yat paśubandhane .
AK.02.09.015cd āśurvrīhiḥ pāṭalaḥ syācchitaśūkayavau samau .. 15 ..
<Amarapadavivrti ><AK.02.09.014-15>
īṣeti—balīvardākṛṣṭā īṣate gacchatīti īṣā . ‘īṣa gatihiṃsādāneṣu’ . lāṅgalasya daṇḍaḥ lāṅgaladaṇḍaḥ . yugahalayoḥ madhyaghaṭitadaṇḍasya nāmanī .. syati nāśayati kaṭhināmapi bhuvamiti sītā . ‘ṣo'ntakarmaṇi’ .  lāṅgalapaddhatināma .. medhate balīvardaiḥ saṃgacchate medhiḥ . ‘medhṛ saṃgame’ . khalamadhyabalīvardabandhanaviṣayasya dāruṇo nāma .. āśu padyata iti āśuḥ . aśnute vā . ‘aśū vyāptau’ . vrīṇāti dehamiti vrīhiḥ . ‘vrī bharaṇe’ . āśuvrīhirityekaṃ padaṃ vā . pāṭalapuṣpavarṇatvāt pāṭalaḥ . raktavrīhināmāni .. śitaḥ tīkṣṇaḥ śūko yasya śitaśūkaḥ . yūyate saṃbadhyate mahājaneneti yavaḥ . ‘yuñ bandhane’ . yauti tuṣeṇeti vā . ‘yu miśraṇe’ . yavanāmanī .. 14-15 .. </Amarapadavivrti>
<Amarapadaparijata><AK.02.09.014-15>
īṣā lāṅgaladaṇḍaḥ syāt . lāṅgalasya daṇḍa īṣā syāt . ‘yeṃḍikola’ . ‘īṣā manīṣā mañjūṣā gaṇḍūṣā saha likṣayā’ iti mūrdhanyānteṣu candragomiḥ .
‘īśaḥ prabhau śaṃkare syādīśā lāṅgaladaṇḍake’ .
iti tālavyānteṣu viśvaprakāśikā (pṛ. 168, ślo. 9) .. sītā lāṅgalapaddhatiḥ . lāṅgalena kṛṣṭo mārgaḥ sītā syāt . ‘cālu’ . ‘sītā lāṅgalarekhā syād vyomagaṅgā ca jānakī’ iti dantyādiṣu rabhasaḥ .. puṃsi medhiḥ—yatpaśubandhane . khalo nāma dhānyarāśikaraṇasthānam . tatra paśubandhanārthaṃ nikhātastambho medhiḥ syāt . ‘ “medhṛ saṃgame” medhyante paśavo'tra medhiḥ’ iti subhūtiṭīkāyāṃ vyutpattyā tavargacaturthāntaḥ . puṃsīti padaṃ medhikhalaśabdobhayaviśeṣaṇam . ‘na strī medhiḥ khale pālī khaladhānaṃ punaḥ khalaḥ’ iti vaijayantī (pṛ. 125, ślo. 31) .. āśurvrīhiḥ pāṭalaḥ syāt . vrīhināmāni . ‘paḍlu’ . āśuśabdaḥ paryāyavācakaḥ . ‘vrīhirāśuśca pāṭalaḥ’ iti ratnamālā .. śitaśūkayavau samau . śitaśūkaśabdo hrasvādiḥ . yavanāmanī .. 14-15 .. </Amarapadaparijata>
%%p. 02.562
AK.02.09.016ab tokmastu tatra harite kalāyastu satīnakaḥ .
AK.02.09.016cd hareṇukhaṇḍikau cāsmin koradūṣastu kodravaḥ .. 16 ..
<Amarapadavivrti ><AK.02.09.016>
tokma iti—tujyate paśubhiḥ khādyata iti tokmaḥ . ‘tuja hiṃsāyām’ . haritavarṇayavanāma .. kaṃ vātaṃ lātyupādatta iti kalāyaḥ . ‘lā ādāne’ . sīdanti vātaprakṛtayo'neneti satīnakaḥ . ‘ṣadlṛ viśaraṇagatyavasādaneṣu’ . hriyate'nena purīṣaṃ kukṣeriti hareṇuḥ . ‘hṛñ haraṇe’ . khaṇḍyate'dyate narairiti khaṇḍikaḥ . ‘khaḍi bhedane’ . kalāyanāmāni .. koramannaṃ dūṣayatīti koradūṣaḥ . ‘duṣa vaikṛtye’ . kena bahūdakena udyate klidyata iti kodravaḥ . ‘undī kledane’ . kodravākhyadhānyanāmanī .. 16 .. </Amarapadavivrti>
<Amarapadaparijata><AK.02.09.016>
tokmastu tatra harite . āmayavastokmaḥ syāt . ‘pacciyavalu’ .. kalāyastu satīnakaḥ . khaṇḍikau cāsmin . vṛttacaṇakanāmāni . ‘laṃkalu’ .. koradūṣastu kodravaḥ . kodravanāmanī . ‘āl̤aṃlu’ .. 16 .. </Amarapadaparijata>
%%p. 02.563
AK.02.09.017ab maṅgalyako masūro'tha makuṣṭhakamayuṣṭhakau .
AK.02.09.017cd vanamudge sarṣape tu dvau tundubhakadambakau .. 17 ..
<Amarapadavivrti ><AK.02.09.017
maṅgalyaka iti—maṅgalamasmādbhavatīti maṅgalyakaḥ . masyati pariṇamati kāle masūraḥ . ‘masī pariṇāme’ . caṇakabhedanāmanī .. maṅkyate phalairiti makuṣṭhakaḥ . ‘maki maṇḍane’ . minoti krimīniti mayuṣṭhakaḥ . ‘ḍumiñ prakṣepaṇe’ . vanamudganāmāni .. kaṭutvena mukhaṃ sarati vyāpnotīti sarṣapaḥ . ‘sṛ gatau’ . tudati vyathayati mukhaṃ tundubhaḥ . ‘tuda vyathane’ . śuṣkadaśāyāṃ kat kutsitamambate kadambakaḥ . ‘abi śabde’ . sarṣapanāmāni .. 17 .. </Amarapadavivrti>
<Amarapadaparijata><AK.02.09.017>
maṅgalyako masūraḥ . caṇakaviśeṣanāmanī . masūro'theti pāṭhe vaijayantī (pṛ. 126, ślo. 40) ‘masurastu masūrakaḥ’ iti . masūrātheti pāṭhe—‘veśyāyāṃ vrīhibhede ca masūrā masurā striyām’ iti rabhasakośaḥ .. atha makuṣṭhakamayuṣṭhakau vanamudge . vanamudganāmāni .. anuktam—‘khaṇḍiraḥ pītamudgaḥ syāt’ . haritamudganāma . ‘kṛṣṇamudgastu śimbikaḥ’ . nīlamudganāma .. sarṣape tu—kadambakau . sarṣapanāmāni . ‘āvālu’ .. 17 ..</Amarapadaparijata>
%%p. 02.564
AK.02.09.018ab siddhārthastveṣa dhavalo godhūmaḥ sumanaḥ samau . 
AK.02.09.018cd syād yāvakastu kulmāṣaḥ caṇako harimanthakaḥ .. 18 ..
<Amarapadavivrti ><AK.02.09.018>
siddhārtha iti—siddho'rthaḥ prayojanamasya siddhārthaḥ . śvetasarṣapanāma .. ā samantāt gāṃ bhuvaṃ śūkairdhunotīti godhūmaḥ . ‘dhūñ kampane’ . śobhanaṃ manyate sarva enamiti sumanaḥ . ‘mana jñāne’ . akārānto'yam . godhūmanāmanī .. yūyate pākasamaye'lpāmbhasā yujyata iti yāvakaḥ . ‘yuñ bandhane’ . kolati pākasamaye sthūlo bhavati kulmāṣaḥ . ‘kula saṃstyāne’ . kulutthanāmanī .. ardhapakvadaśāyāmeva nikṛttānāṃ godhūmānāṃ nāmeti kecit . caṇyate bhakṣaṇārthaṃ dīyata iti caṇakaḥ . ‘caṇa dāne’ . haribhiraśvaiḥ mathyate harimanthakaḥ . ‘mathi viloḍane’ . caṇakanāmanī .. 18 .. </Amarapadavivrti>
<Amarapadaparijata><AK.02.09.018>
siddhārthakastu dhavalaḥ . eṣa sarṣapo dhavalaścet siddhārthakaḥ syāt . ‘tellani āvālu’ . godhūmaḥ sumanaḥ samau . ‘godhūmasumanau samau’ iti rabhasakośapāṭhād akārāntaḥ . godhūmanāmanī . syādyāvakastu kulmāṣaḥ . godhūmānantarapāṭhād godhūmaviśeṣanāmanī . ‘yāvake balakulmāṣau yavake toyaparṇikā’ iti yavaviśeṣe vaijayantī (pṛ. 127, ślo. 93) .. caṇako harimanthakaḥ . caṇakanāmanī .. 18 .. </Amarapadaparijata>
%%p. 02.564
AK.02.09.019ab dvau tile tilapejaśca tilapiñjaśca niṣphale .
AK.02.09.019cd kṣavaḥ kṣutābhijanano rājikā kṛṣṇikāsurī .. 19 ..
<Amarapadavivrti ><AK.02.09.019>
dvāviti—niṣphalastilaḥ tilapejaḥ. tilapiñjaśca . niṣphalatilanāmanī . kṣautyanena kṣavaḥ . ‘ṭukṣu śabde’ . kṣutamabhijanayatīti kṣutābhijananaḥ . ‘janī prādurbhāve’ . rājate kṛṣṇavarṇapuṣpairiti rājikā . ‘rājṛ dīptau’ . kṛṣṇavarṇayogāt kṛṣṇikā . kaṭurasena asurastrīvadaniṣṭakāriṇītvāt āsurī . kṛṣṇasarṣapanāmāni .. 19 .. </Amarapadavivrti>
<Amarapadaparijata><AK.02.09.019>
dvau tile—tilapiñjaśca niṣphale . niṣphale tile tilapejatilapiñjaśabdau syātām . ‘pollunūpu’ . anuktam—‘jālakaścūlikastilaḥ’ . tilanāmāni .. ‘navvu’ .. ‘jartilo'raṇyajastilaḥ’ . araṇyajātastilo jartilaḥ syāt . kṣavaḥ kṣutābhijananaḥ—kṛṣṇikāsurī . kṛṣṇasarṣapanāmāni .. 19 .. </Amarapadaparijata>
%%p. 02.565
AK.02.09.020ab striyau kaṅgupriyaṅgū dve atasī syādumā kṣumā .
AK.02.09.020cd mātulānī tu bhaṅgāyāṃ vrīhibhedastvaṇuḥ pumān .. 20 ..
<Amarapadavivrti ><AK.02.09.020>
striyāviti—kena jalena gacchatyudgacchatīti kaṅguḥ . ‘gamlṛ gatau’ . priyāṇyaṅgānyasyāḥ priyaṅguḥ . priyaṅgvākhyadhānyanāmanī .. na tasyate na kṣīyata iti atasī . ‘tasu upakṣaye’ . avate śuṣkadaśāyāṃ svanatīti umā . ‘uṅ śabde’ . kṣautīti kṣumā . ‘ṭukṣu śabde’ . atasīnāmāni .. mā tolyate na upamīyate upayogidhānyeneti mātulānī . ‘tula unmāne’ . bhajyate valkalārthamiti bhaṅgā . ‘bhañjo āmardane’ . śaṇaviśeṣasya nāmanī .. alpadhānyatvāt aṇuḥ . vrīhibhedālpadhānyanāma .. 20 .. </Amarapadavivrti>
<Amarapadaparijata><AK.02.09.020>
samau kaṅgupriyaṅgū dvau . priyaṅgvākhyadhānyajātināmanī . ‘korralu’ .. atasī syādumā kṣumā . atasīnāmāni . mātulānī tu bhaṅgāyām . bhaṅgākhyadhānyaviśeṣajātināmanī . ‘kusumulu’ . anuktam—‘yāvanālastu jonālo jonnalā bījapuṣpikā’ . jonalanāmāni . ‘jonnalu’ .. ‘samau tu khalvaniṣpāvau’ . niṣpāvanāmanī . ‘anumulu’ . ‘vallā tuvarikāḍhakī’ . āḍhakīnāmāni . ‘kaṃdulu’ . ‘rājamāṣo'lasāndraḥ syāt’ . ‘alasaṃda’ . ‘māṣo vṛṣyaḥ pacelimaḥ’ . māṣanāmāni . ‘kulutthikā balakulaḥ’ . kulutthanāmanī . ‘uluvalu’ . ‘vrīhibhedastvaṇuḥ pumān’ . vrīhiviśeṣo'ṇuḥ syāt . ‘kore’ . ‘ūdaravittulu’ .. 20 .. </Amarapadaparijata>
%%p. 02.565
AK.02.09.021ab kiṃśāruḥ sasyaśūkaṃ syāt kaṇiśaṃ sasyamañjarī .
AK.02.09.021cd dhānyaṃ vrīhiḥ stambakariḥ stambo gucchastṛṇādinaḥ .. 21 .. 
<Amarapadavivrti ><AK.02.09.021> 
kiṃśāruriti—kutsitaṃ śṛṇāti hastādikamiti kiṃśāruḥ . ‘śṝ hiṃsāyām’ . sasyasya śūkaṃ tīkṣṇāgram . sasyaśūkanāma .. kaṇā dhānyakaṇāḥ santyatreti kaṇiśam . sasyamañjarīnāma .. dadhāti dehamiti dhānyam . ‘ḍudhāñ dhāraṇapoṣaṇayoḥ’ . vrīhiśabdo vyutpannaḥ (ślo. 15) . stambaṃ gucchaṃ karotīti stambakariḥ . dhānyanāmāni .. tiṣṭhatīti stambaḥ . gudhyati pariveṣṭayati bhuvamiti gucchaḥ . ‘gudha pariveṣṭane’ . tṛṇādistambanāma .. 21 .. </Amarapadavivrti>
<Amarapadaparijata><AK.02.09.021>
kiṃśāruḥ sasyaśūkaṃ syāt . dhānyasya kaṇṭakaḥ kiṃśāruḥ syāt . puṃliṅgaḥ pumāniti pūrvottarānvayaḥ .. kaṇiśaṃ sasyamañjarī . dhānyamañjarī kaṇiśaṃ syāt .. dhānyaṃ vrīhiḥ stambakariḥ . dhānyanāmāni . dhānyadhvanirathetyādivakṣyamāṇavacanād, vrīhistambakariśabdau puṃliṅgau .. stambo gucchastṛṇādinaḥ . tṛṇādīnāṃ gucchaḥ stambaḥ syāt .. ‘parighaṃṭa’ .. 21 .. </Amarapadaparijata>
%%p. 02.566
AK.02.09.022ab nālī nāla ca kāṇḍo'sya palālo'strī sa niṣphalaḥ .
AK.02.09.022cd kaḍaṅgaro busaṃ klībe dhānyatvaci pumāṃstuṣaḥ .. 22 ..
<Amarapadavivrti><AK.02.09.022>
nālīti—nalati badhnātīti nālī . nālaṃ. ca . ‘ṇala bandhane’ . tṛṇaśalākānāmāni .. palati uccairgacchatīti palālaḥ . ‘pala gatau’ . niṣphalanāḍīnāma .. kaṭati khalamāvṛṇoti kaṭ . tadevāṅgaṃ rūpaṃ yasya saḥ kaḍaṃgaraḥ . ‘kaṭe varṣāvaraṇayoḥ’ busyate utsṛjyata iti busam . ‘busa utsarge’ . khale paśupādaghaṭṭitasya kṣodsya nāmanī .. tuṣyate'gnineneti tuṣaḥ . ‘tuṣa tuṣṭau’ . dhānyatvaṅnāma .. 22 .. </Amarapadavivrti>
<Amarapadaparijata><AK.02.09.022>
nālī nālaṃ ca kāṇḍo'sya . asya tṛṇādino daṇḍanāmāni . palālo'strī sa niṣphalaḥ . viphalastṛṇādikāṇḍaḥ palālaḥ syāt . ‘yannulu dāḍipoyinadaṇḍamu’ . ‘moḍu’ .. kaḍaṅgaro busaṃ klībe . palālādikṣodasya nāmanī . ‘pollukul̤u’ . dhānyatvaci pumāṃstuṣaḥ . dhānyasya tvak tuṣaḥ syāt . ‘umuka’ . anuktam—‘kañjūkaḥ kaṇḍanaṃ ceti taṇḍulasya male dvayam’ . taṇḍulamalanāmanī . ‘tavuḍu’ .. 22 .. </Amarapadaparijata>
%%p. 02.567
AK.02.09.023ab śūko'strī ślakṣṇatīkṣṇāgre śamī śimbā triṣūttare .
AK.02.09.023cd ṛddhamāvasitaṃ dhānyaṃ pūtaṃ tu bahulīkṛtam .. 23 ..
<Amarapadavivrti > <AK.02.09.023>
śūka iti—śyati svāpagamanena dhānyaṃ tanūkarotīti śūkaḥ . ‘śo tanūkaraṇe’ . ślakṣṇatīkṣṇāgradhānyakaṇṭakanāma .. śāmyati sasyavṛddhirasyāṃ satyāmiti śamī . ‘śamu upaśamane’ . śinoti tanūkaroti svagatabījadvāreṇa kaphaṃ pittaṃ ceti śimbā . ‘śiñ niśāne’ . mudgāditvaṅnāma .. uttare bahulīkṛtāntāḥ śabdāḥ triṣu liṅgeṣu vartante .. avaiguṇyena saṃpannaṃ phalam ṛddham . ‘ṛdhu vṛddhau’ . śriyā śobhayā āvasyate āvasitam . ‘vasa ācchādane’ . sukṣetrādiguṇaiḥ saṃpūrṇadhānyanāma .. busāpakaraṇena śuddhatvāt pūtam . ‘pūñ pavane’ . buhumūlyaṃ lātīti bahulam . tathā kṛtaṃ bahulīkṛtam . ‘lā ādāne’ . nirbusīkṛtadhānyanāmanī .. 23 .. </Amarapadavivrti>
<Amarapadaparijata><AK.02.09.023>
śūko'strī—tīkṣṇāgre . yasyāgraṃ ślakṣṇaṃ tīkṣṇaṃ ca syāt tacchūkaṃ syāt . ‘mullu’ .. śamī śimbā . mudgāditvaṅnāmanī . ‘cippajūnnalamidi nūgu’ .. triṣūttare . ita upari vakṣyamāṇā ṛddhādayaścatvāraḥ śabdāstriliṅgāḥ . ṛddho jonalaḥ . ṛddhā rājikā .. ṛddhamāvasitaṃ dhānyam . anaḍudbhirāvasitaṃ dhānyaṃ ṛddhaṃ syāt . ‘nuricinakolucu’ .. pūtaṃ tu bahulīkṛtam . vāyunā nistuṣaṃ kṛtaṃ dhānyaṃ pūtaṃ syāt . ‘tūrupattinarolpu’ .. 23 .. </Amarapadaparijata>
%%p. 02.567
AK.02.09.024ab māṣādayaḥ śamīdhānye śūkadhānye yavādayaḥ .
AK.02.09.024cd śālayaḥ kalamādyāśca ṣaṣṭikādyāśca puṃsyamī .. 24 ..
<Amarapadavivrti > <AK.02.09.024>
māṣādaya iti—maṣyate vāto'neneti māṣaḥ . ‘maṣa hiṃsāyām’ . śamīsahitaṃ dhānyaṃ śamīdhānyam . māṣādayaḥ śamīdhānye vartante . ādiśabdena mudgādayo gṛhyante . yavādayo yavagodhūmaraktaśālyādayaḥ śūkadhānyeṣu vartante .. śālyante ślāghyante janairiti śālayaḥ . ‘śāḍṛ ślāghāyām’ . kalyanta iti kalamāḥ . ‘kaḍa ghasane’ . ṣaṣṭirātreṇa pacyante ṣaṣṭikāḥ . kalamādyāḥ ṣaṣṭikādyāśca śālaya ityucyante . puṃsyamī . amī māṣayavaśālikalamaṣaṣṭikaśabdāḥ puṃsi vartante .. 24 .. </Amarapadavivrti>
<Amarapadaparijata><AK.02.09.024>
māṣādayaḥ śamīdhānye . śamīsahitaṃ dhānyaṃ śamīdhānyam . tasmin māṣādayaḥ syuḥ . māṣādayaḥ śamīdhānyānītyarthaḥ .. śūkadhānye yavādayaḥ . śūkasahitaṃ dhānyaṃ śūkadhānyam . tasmin yavādayaḥ syuḥ . yavādayaḥ śūkadhānyānītyarthaḥ .. śālayaḥ—ṣaṣṭikādyāśca . kalamaprabhṛtayo vrīhayaśca ṣaṣṭikādyāḥ ṣaṣṭisaṃkhyākadivasapacelimā vrīhayaśca śālayaḥ syuḥ .. puṃsyamī . sāmānyaviśeṣanāmabhiste puṃliṅgāḥ . kalamān vapa . ṣaṣṭikān vapa . śālīn vapa .. 24 .. </Amarapadaparijata>
%%p. 02.568
AK.02.09.025ab tṛṇadhānyāni nīvārāḥ strī gavedhurgavedhukā .
AK.02.09.025cd ayo'graṃ musalo'strī syādudūkhalamulūkhalam .. 25 ..
<Amarapadavivrti > <AK.02.09.025>
tṛṇeti—nitarāṃ vriyante nīvārāḥ . ‘vṛñ varaṇe’ . tṛṇadhānyanāma .. gavi akṛṣṭabhamāvedhate gavedhuḥ . gavedhukā ca . ‘edha vṛddhau’ . vanagodhūmanāmanī .. ayo'gagre'sya ayo'gram . musyate dhānyamaneneti musalaḥ . ‘musa khaṇḍane’ . yena dhānyādikaṃ bhidyate tasya nāmanī .. ud ūrdhvaṃ khamākāśamasyeti udūkhalam . ulūkhalaṃ ca . dhānyakhaṇḍanārthamādhārabhūtasya dārvādernāmanī .. 25 .. </Amarapadavivrti>
<Amarapadaparijata><AK.02.09.025>
tṛṇadhānyāni nīvārāḥ . tṛṇadhānyanāma . ‘nivvarilu’ . tṛṇadhānyaśabdaḥ paryāyavacanaścādhikāravacanaśca syāt . strī gavedhurgavedhikā . araṇyagodhūmanāmanī . ‘vaṭṭuvaḍlu’ .. anuktam—‘śyāmākastu smayākaḥ syāt’ . śyāmākanāmanī .. ‘cāma’ .. ‘garmudgarmuṭikā same’ . garmunnāmanī . ‘baragu’ .. ayo'graṃ musalo'strī syāt . ‘musalo dantyamadhyo mūrdhanyamadhyaśca syāt’ iti varṇanirdeśanāmavacanād muṣalo'pi syāt . musalanāmanī . ‘roṃkali’ .. ‘udūkhalamulūkhalam’ . avahananasthānagartavacchilānāmanī . ‘rolu’ .. 25 .. </Amarapadaparijata>
%%p. 02.569
AK.02.09.026ab prasphoṭanaṃ śūrpamastrī cālanī titaüḥ pumān .
AK.02.09.026cd syūtaprasevau kaṇḍolapiṭau kaṭakiliñjakau .. 26 ..
<Amarapadavivrti > <AK.02.09.026>
prasphoṭanamiti—prasphoṭyate tuṣādiranena bahiṣkriyata iti prasphoṭanam . ‘sphuṭir viśaraṇe’ . śīryate viśīryate tuṣādiranena śūrpam . ‘śṝ hiṃsāyām’ . śūrpanāmanī .. cālyate'nayā piṣṭamiti cālanī . ‘cala kampane’ . tanotyadhastāt piṣṭasāramiti titaüḥ . ‘tanu vistāre’ . kṣudracchidropetasya śūrpaviśeṣasya nāmanī .. sīvyate veṇudalairiti syūtaḥ . syona vā pāṭhaḥ . prasevaśca . ‘pivu tantusaṃtāne’ . veṇūdalanirmitasya tiryagvṛttapātrasya nāmanī .. kaṇḍyate mūṣakairiti kaṇḍolaḥ . ‘kaḍi bhedane’ . piṭyate veṇudalairiti piṭaḥ . ‘piṭa śabdasaṃghātayoḥ’ . veṇudalādinirmitasya vartulonnatasya dhānyavāpanasādhanasya nāmanī .. kaṭatyaṅgaṇadeśamiti kaṭaḥ . ‘kaṭe varṣāvaraṇayoḥ’ . kilyate dhānyamasminniti kiliñjakaḥ . ‘kila kṣepe’ . vrīhyādiprasāraṇārthaṃ veṇudalanirmitāstaraṇanāmanī .. 26 .. </Amarapadavivrti>
<Amarapadaparijata><AK.02.09.026>
prasphoṭanaṃ śūrpamastrī . ‘suśrṝbhyāṃ nicca’ (u. 3. 25) iti śṛṇāteḥ papratyaye utraparatvadīrghatvāni . kecittu sarterdantyādisūrpamicchantīti puruṣottamavacanāt tālavyādiśca dantyādiśca syāt . taṇḍulādivaituṣyasādhananāmanī . ‘cāṭa’ .. cālanī titaüḥ pumān . ‘tanoterḍa uḥ sanvacca’ (u. 4. 51) iti nirdeśasāmarthyād guṇābhāvaḥ . titaü titavaḥ ityādi . ‘cālanaṃ titaü proktam’ iti ratnakośamate titaünī titaūni . cālananāmanī . ‘jalleḍa’ . syūtaprasevau . bilakanāmanī . ‘saṃji’ . ‘syūnaḥ syūtaḥ prasevakaḥ’ iti rabhasakośapāṭhāt syūnaśabdo'pi syāt .. kaṇḍolapiṭau . veṇvādikṛtapiṭakasya nāmanī . ‘gaṃppa’ .. kaṭakiliñjakau . veṇvādikṛtakaṭakasya nāmanī . ‘cāpa’ .. 26 .. </Amarapadaparijata>
%%p. 02.570
AK.02.09.027ab samānau rasavatyāṃ tu pākasthānamahānase .
AK.02.09.027cd paurogavastadadhyakṣaḥ sūpakārāstu vallavāḥ .. 27 ..
AK.02.09.028ab ārālikā āndhasikāḥ sūdā audanikā guṇāḥ .
<Amarapadavivrti > <AK.02.09.027-28>
samānāviti—anekarasayogāt rasavatī . pākasya sthānaṃ pākasthānam . anovat śakaṭavadupakāratvādanaḥ pākasthānam . mahacca tadanaśca mahānasam . pākaveśmanāmāni .. puraḥ gaurjalamatrāstīti puroguḥ pākasthānam . tasyāyamadhyakṣaḥ paurogavaḥ . pākasthānādhyakṣanāma .. sūpaṃ vyañjanaṃ kurvantīti sūpakārāḥ . ‘ḍukṛñ karaṇe’ . vallanti bhoktuḥ prītimutpādayantīti vallavāḥ . ‘valla prītau’ . sūpaśākavyañjanādipācakasya nāma .. arālamannaṃ prayojanameṣāmiti ārālikāḥ . andho'nnaṃ prayojanameṣāmiti āndhasikāḥ . odanaḥ prayojanameṣāṃ te audanikāḥ . sūdayanti hiṅgumarīcādigatālpaprāṇina iti sūdāḥ . ‘ṣūda kṣaraṇe’ . guṇayanti punaḥ punaḥ pākamāvartayantīti guṇāḥ . ‘guṇa abhyāse’ . bhaktādikāriṇāṃ nāmāni .. 27 .. </Amarapadavivrti>
<Amarapadaparijata><AK.02.09.027-28>
samānau rasavatyāṃ tu—mahānase . pākasthānanāmāni . ‘bāṇasellu’ . paurogavastadadhyakṣaḥ . mahānasādhikārī paurogavaḥ syāt .. sūpakārastu—audanikā guṇāḥ . pācakanāmāni . ime triṣvityanena triliṅgāḥ .
‘kāntā ceyaṃ guṇā ceyaṃ preṣyā ceyaṃ mamaikikā’ .. 27 .. </Amarapadaparijata>
%%p. 02.570
AK.02.09.028cd āpūpikaḥ kāndaviko bhakṣyakāra ime triṣu .. 28 ..
AK.02.09.029ab aśmantamuddhānamadhiśrayaṇī cullirantikā .
<Amarapadavivrti > <AK.02.09.028-29>
āpūpika iti—apūpaḥ prayojanamasya āpūpikaḥ . kandau saṃskṛtaṃ kāndavam . tat paṇyamasyeti kāndavikaḥ . bhakṣyaṃ karotīti bhakṣyakāraḥ . modakādikāriṇāṃ nāmāni .. ime triṣu . ime paurogavādyāḥ bhakṣyakārāntāḥ śabdāḥ triṣu liṅgeṣu vartante .. aśnute sthālīmūlamiti aśmantam . ‘aśū vyāptau’ . aśmano'pi anto'treti vā . uddhīyate'gniraneneti uddhānam . ‘ḍudhāñ dhāraṇapoṣaṇayoḥ’ . udvānamiti pāṭhe udvayante jvālā atreti . ‘veñ tantusaṃtāne’ . adhiśrīyate'nayeti adhiśrayaṇī . ‘śrīñ pāke’ . codyate nirasyate'gnirasyāmiti cullī . ‘cuda preraṇe’ . ‘culla bhāvakaraṇe’ iti vā dhātuḥ . punaḥ punaḥ anto nāśo'syāmastīti antikā . cullīnāmāni .. 28 .. </Amarapadavivrti>
<Amarapadaparijata><AK.02.09.028-29>
āpūpikaḥ—bhakṣyakāraḥ . subhūtiṭīkāyāṃ kāndukaḥ kāndavikaḥ bhakṣyaṃkāra iti mumāgamaścoktaḥ . bhakṣyapācakanāmāni . anuktam—‘śākakāraḥ kaṭambakaḥ’ . śākapācakaḥ kaṭambakaḥ syāt .. ime triṣu . ime paurogavādyāḥ bhakṣyakārāntāḥ śabdāḥ triṣu liṅgeṣu syuḥ .. aśmantaṃ—cullirantikā . cullīnāmāni .. ‘proyya’ .. 28 .. </Amarapadaparijata>
%%p. 02.571
AK.02.09.029cd aṅgāradhānikāṅgāraśakaṭyapi hasantyapi .. 29 ..
AK.02.09.030ab hasanyapyatha na strī syādaṅgāro'lātamulmukam .
AK.02.09.030cd klībe'mbarīṣaṃ bhrāṣṭro nā kandurvā svedanī striyām .. 30 ..
<Amarapadavivrti > <AK.02.09.029-30>
aṅgāra iti—aṅgārā dhīyante'syāmiti aṅgāradhānikā . aṅgārāṇāṃ śakaṭī aṅgāraśakaṭī . aṅgāraprakāśena hasati cakāste hasantī . hasanī ca . ‘hase hasane’ . aṅgārāharaṇārthaṃ nirmitasya ayaḥśakaṭasya nāmāni .. aṅgati itastato gacchatīti aṅgāraḥ . ‘agi gatau’ . ayaṃ puṃnapuṃsakayorvartate . atikrāntakāṣṭhadaśasya aprāptabhasmāvasthasya indhanasya nāma .. dahanabhayāt na lānti etanna svīkurvantīti alātam . ‘lā ādāne’ . sphuliṅgairulati ulmukam . ‘ula āvaraṇe’ . agniyuktakāṣṭhanāmanī .. ambate bhṛjyamānalājādibhiriti ambarīṣam . ‘abi śabde’ . bhṛjyate lājādiratreti bhrāṣṭraḥ . ‘bhrasja pāke’ . lājādikaraṇārthaṃ kṛtasya ghaṭakapālasya nāmanī .. skandayati svagatatāpena apūpādikaṃ śoṣayatīti kanduḥ . ‘skandhira gatiśoṣaṇayoḥ’ . svedyate'gnitāpeneti svedanī . ‘ñiṣvidā gātraprakṣaraṇe’ . apūpādipacanārthaṃ nirmitasyāyomayasya pātrasya nāmanī .. 29-30 .. </Amarapadavivrti>
<Amarapadaparijata><AK.02.09.029-30>
aṅgāradhānikā—hasanyapi . agniṣṭhānanāmāni . ‘kuṃppaṭi’ . atha na strī syādaṅgāraḥ . ‘haranayaneṅgārito madanaḥ’ iti prākṛtarūpasyāpi grahaṇam . ‘iṅgāro dṛśyate kvāpi’ iti rabhasakośapāṭhāt prayogārha eva . ‘vitenuriṅgālamivāyaśaḥ pare’ iti naiṣadhaḥ (1. 9) .. alātamulmukam . aṅgāranāmāni . ‘nippu’ . anuktam—agnicit kālikā . ‘boggu’ . atha syādrakṣā bhasitabhasmanī . bhasmanāmāni .. klībe'mbarīṣaṃ bhrāṣṭro nā . bharjanapātranāmanī . ‘maṅgalamu’ . ambarīṣaśabdasya bhrāṣṭraśabdasāhacaryaṃ kecidicchanti .. kandurnā svedinī striyām . ayonirmitapātranāmanī . ‘penamu’ . kanduśabdasya svedanīśabdasāhacaryaṃ kecidicchanti .. 29-30 .. </Amarapadaparijata>
%%p. 02.572
AK.02.09.031ab aliṃjaraḥ syānmaṇikaḥ karkaryālurgalantikā .
AK.02.09.031cd piṭharaḥ sthālyukhā kuṇḍaṃ kalaśastu triṣu dvayoḥ .. 31 ..
AK.02.09.032ab ghaṭaḥ kuṭanipāvastrī śarāvo vardhamānakaḥ .
<Amarapadavivrti > <AK.02.09.031-32>
aliṃjara iti—alaṃ śīghraṃ jīryate aliṃjaraḥ . ‘jṝṣ jhṛṣ vayohānau’ . maṇati gambhīraṃ dhvanatīti maṇikaḥ . ‘maṇa śabde’ . mahākumbhanāmanī .. kirati jaladhārāmiti karkarī . ‘kṝ vikṣepe’ . ā īṣadudakaṃ lātīti āluḥ . ‘lā ādāne’ . galati īṣadudakamiti galantikā . ‘gala kṣaraṇe’ .. galantikānāmāni .. piṭhyate bahvannamatra saṃśliṣyate piṭharaḥ . ‘piṭha hiṃsākleśanayoḥ’ . sthalanti taṇḍulādayo'syāmiti sthālī . ‘ṣṭhala pratiṣṭhāyām’ . okhati bhojanasthānaṃ gacchatīti ukhā . ‘ukha gatau’ . kuṇḍyante taṇḍulā atra pacyanta iti kuṇḍam . ‘kuḍi dāhe’ . kuṇḍanāmāni .. kamudakaṃ lātīti kalaśaḥ . ‘lā ādāne’ . ghaṭate jalāharaṇakriyāyāmiti ghaṭaḥ . ‘ghaṭa ceṣṭāyām’ . ghaṭaśabdaḥ strīpuṃliṅgayorvartate . kuṭati svanati pūryamāṇo'mbhaseti kuṭaḥ . ‘kuṭa śabde’ . nitarāṃ pibati jalamasmāditi nipaḥ . ‘pā pāne’ . imau puṃnapuṃsakayorvartete . udakaghaṭanāmāni .. śaraṃ śīryamāṇaṃ patadudakādikam avatīti śarāvaḥ . ‘ava rakṣaṇe’ . śarāvaśabdaḥ puṃnapuṃsakayorvartate . vardhyate chidyate mahataḥ karmaṇa iti vardhamānakaḥ . ‘vardha chedanapūraṇayoḥ’ . vardhate'nena udakādikamiti vā . ‘vṛdhu vṛddhau’ . mṛṇmayapatadgrahanāmanī .. 31 .. </Amarapadavivrti>
<Amarapadaparijata><AK.02.09.031-32>
aliṃjaraḥ syānmaṇikaḥ . āvapananāmanī . ‘nirāḍumuṃttakalu’ . bhāṣāntare ‘kelapesaru’ .. karkaryālūrgalantikā . karakanāmāni . ‘garage’ . ‘vardhanī tu galantyālūḥ karkarī karako'pi ca’ iti vaijayantī (pṛ. 163, ślo. 57) . anuktam—‘karaṃko nārikelasya’ . sa eva karakaḥ nālikerasaṃbandhī cet karaṃkaḥ syāt . ‘ṭekāyakamaṇḍalamu’ . kṛttiḥ karakavartikā . sa eva karakaḥ carmasabandhī cet karakavartikā syāt . ‘karavatige’ ‘tolugiṇḍi’ .. piṭharaḥ—kuṇḍam . pacanapātranāmāni . ‘vaṇṭakuṇḍalu’ .. kalaśastu—ghaṭaḥ kuṭanipau . ghaṭanāmāni . ‘raḍuva’ .. astrī śarāvo vardhamānakaḥ . śarāvanāmāni . ‘mūkuḍu’ . śarāvaṃ tālavyādi . śālājiraśabdo'pi tadvadeva .. 31 .. </Amarapadaparijata>
%%p. 02.573
AK.02.09.032cd ṛjīṣaṃ piṣṭapacanaṃ kaṃso'strī pānabhājanam .. 32 ..
AK.02.09.033ab kutūḥ kṛtteḥ snehapātraṃ saivālpā kutupaḥ pumān .
AK.02.09.033cd sarvamāvapanaṃ bhāṇḍaṃ pātrāmatraṃ ca bhājanam .. 33 ..
<Amarapadavivrti > <AK.02.09.032-33>
ṛjīṣamiti—arjayatyapūpādikamiti ṛjīṣam . ‘arja arjane’ . ṛcīṣamiti vā pāṭhaḥ . piṣṭaṃ pacyate'sminniti piṣṭapacanam . piṣṭapacanasādhanasya nāmanī .. kāmyate'sminniḥsṛtaṃ pānaṃ kaṃsaḥ . ‘kamu kāntau’ . pānasya bhājanaṃ pānabhājanam . bhojanakāle coṣyādyāhārādhārasya kāṃsyādisādhanasya nāmanī .. kutsitaṃ śuddhirahitaṃ carma tanyate'tra kutūḥ . ‘tanu vistāre’ . kṛttinirmitasnehapātranāma .. alpā kutūḥ kutupaḥ . alpakutūnāma .. ā samantāt upyate nyasyate dhānyādikamasminniti āvapanam . āṅpūrvo vapiḥ nyasane . bhandayati ādheyasya kalyāṇaṃ karotīti bhāṇḍaḥ . ‘bhadi kalyāṇe sukhe ca’ . sarvapātrāṇāṃ sādhāraṇanāmanī .. pāti mṛgādannādikamiti pātram . ‘pā rakṣaṇe’ . amati saṃbhajati, bhuṅkte nirduṣṭamannamatreti amatram . ‘amagatyādipu’ . bhajyate bhoktṛṇeti bhājanam . ‘bhaja sevāyām’ . bhojanapātranāmāni .. 32-3 .. </Amarapadavivrti>
<Amarapadaparijata><AK.02.09.032-33>
ṛjīṣaṃ piṣṭapacanam . piṣṭānāṃ pacanapātramṛjīṣaṃ syāt . ‘śirīṣaṃ purīṣaṃ karīṣam ṛjīṣaṃ tarīṣam’ iti dīrghamadhyeṣu sarasvatīkaṇṭhālaṃkāraḥ . ‘piṣṭapacanaṃ tvṛjiṣam’ iti nāmamālā . ‘bāṇari’ .. kaṃso'strī pānabhājanam . pānapātranāmanī . ‘giṇḍi’ . rūḍhaśabdatvāt hemarajatādinirmitamapi kaṃsameva . svārthe ṣyañi prāpte kāṃsyamapi syāt . ‘kāṃsyaṃ kaṃso'striyāṃ pānapātre taijasa āḍhake’ iti vaijayantī (pṛ. 230, ślo. 11) . kutūḥ—snehapātram . carmamayaṃ snehapātraṃ kutūḥ syāt . ‘nūneśiddhe’ . saivālpā—pumān . alpā saiva kutūḥ kutupaḥ syāt . ‘tal̤ige ’ .. anuktam—‘kācapātraṃ tu kunnāram’ . kācapātranāmanī . ‘piṃgāl̤igine’ . ‘atha mṛdbhāṇḍamuṣṭrikā’ . mṛtpātranāma . ‘maṃṭikuṃḍa’ . sarvamāvapana bhāṇḍam . aliñjarādyāvapanāntaṃ sarvaṃ bhāṇḍaṃ syāt .. pātrāmatraṃ ca bhājanam . kāsyapātranāmāni . ‘kaṃcamu’ . caśabdād bhāṇḍaparyāyo'pi syāt .. 32-3 .. </Amarapadaparijata>
%%p. 02.574
AK.02.09.034ab darvī kambiḥ khajākā ca syāttardūrdāruhastakaḥ .
AK.02.09.034cd astrī śākaṃ haritakaṃ śigrurasya tu nālikā .. 34 ..
AK.02.09.035ab kaḍambaśca kalambaśca veṣavāra upaskaraḥ .
<Amarapadavivrti > <AK.02.09.034-35>
darvīti—dṛṇāti pākyamannamanayeti darvī . ‘ddṛ vidāraṇe’ . darviriti vā pāṭhaḥ . kamyate uṣṇānnasparśaparihārāyeti kambiḥ . ‘kamu kāntau’ . khajati mathnāti annamanayeti khajākā . ‘khaja manthe’ . kāṃsyadarvīnāmāni .. uṣṇapāyasādikaṃ tanotyanayā tardūḥ . ‘tanu vistāre’ . taratyanayā uṣṇabhayamiti vā . ‘tṝ plavanataraṇayoḥ ’ . dārumayahastavadviśāladarvīnāma .. śakyate bhoktumaneneti śākam . ‘śaklṛ śaktau’ . prāyeṇa haritavarṇatvāt haritakam . śinoti tanūkarotyarucimiti śigruḥ . ‘śiñ niśātane’ . śākamātranāmāni .. kaḍyate tvacamutsṛjya bhakṣyate kaḍambaḥ . kalambaśca . ‘kaḍa ghasane’ . śākanālanāmāni .. veṣaṃ pacyamānaśākavyāptaṃ vṛṇotīti veṣavāraḥ . ‘vṛñ varaṇe’ . upaskriyate saṃskriyate śākamaneneti upaskaraḥ . ‘ḍukṛñ karaṇe’ . marīcihiṅagvādisaṃskāranāmanī .. 34 .. </Amarapadavivrti>
<Amarapadaparijata><AK.02.09.034-35>
darviḥ kambiḥ—dāruhastakaḥ . taḍḍūnāmāni . ‘teḍḍu’ . taḍḍūśabdasya khajūkāśabdasāhacaryamapi kecidicchanti . keciddāruhastakaśabdasāhacaryamicchanti . ‘taḍḍūrdvayoḥ khajūkā syāt’ iti nāmamālā .. astrī śākaṃ—śigruḥ . śākanāmāni . astrīśabdena śākaḥ puṃnapuṃsakaḥ . haritakaṃ rūpabhedāt napuṃsakam . śigruśabdo'nabhidhānāt strīpuṃliṅgayoranyataraḥ . ‘śāko'strī haritakaṃ śigruḥ strī’ iti vaijayantī (pṛ. 166, ślo. 90) . ‘puṃliṅgaḥ śākamātre syāt . śigruḥ śobhāñjane'pi ca’ iti rabhasakośaḥ .. asya tu—kadambaśca kalambaśca . asya tu nāḍiketi śākasya valkalam . sā nāḍikā kadambaśca kalambaśca syāt . ‘vaṃḍe kūra kutucina nāra’ .. veśavāra upaskaraḥ . saṃskāranāmanī . vesavāraprasabhasetusinīvālīti dantyasakāreṣu varṇanirdeśanā .. 34 .. </Amarapadaparijata>
%%p. 02.575
AK.02.09.035cd tintriṇīkaṃ ca cukraṃ ca vṛkṣāmlamatha vellajam .. 35 ..
AK.02.09.036ab marīcaṃ kolakaṃ kṛṣṇamūṣaṇaṃ dharmapattanam .
<Amarapadavivrti ><AK.02.09.035-36>
tintriṇīkamiti—tāḍayati vātamāhantīti tintriṇīkam . ‘taḍa āghāte’ . tintriṇīvṛkṣajātatvādvā . cukkayati vyathayati dantāniti cukram . ‘cukka vyathane’ . tintriṇīvṛkṣasyāmlaṃ vṛkṣāmlam . tintriṇīphalanāmāni .. velle samudravelātaṭe prāyeṇa jāyate vellajam . jihvā mriyate iva vyathate'neneti marīcam . ‘mṛṅ prāṇatyāge’ . kuḍatyalpībhavatīti kolakam . ‘kuḍa alpībhāve’ . kṛṣṇavarṇaphalatvāt kṛṣṇam . ūṣati tāpayatīti ūṣaṇam . ‘ūṣa dāhe’ . dharmapattanākhyasthānaviśeṣe bhavaṃ dharmapattanam . marīcanāmāni .. 35 .. </Amarapadavivrti>
<Amarapadaparijata><AK.02.09.035-36>
tintriṇīkaṃ—vṛkṣāmlam . tintriṇīphalanāmāni . ‘cintapaṇḍu’ . atha vellajaṃ maricam . hrasvadīrghobhayekāraḥ . ‘marīcaṃ maricaṃ kolam’ iti rabhasakośaḥ . anuktam—
‘kolakaṃ kṛṣṇamuṣaṇamūṣaṇaṃ dharmapattanam .
śyāmaṃ ca .’
maricanāmāni . ‘miriyālu’ .. 35 .. </Amarapadaparijata>
%%p. 02.576
AK.02.09.036cd jīrako jīraṇo'jājī kaṇā kṛṣṇe tu jīrake .. 36 ..
AK.02.09.037ab suṣavī kāravī pṛthvī pṛthuḥ kālopakuñcikā .
<Amarapadavivrti><AK.02.09.036-37>
jīraka iti—jīryate'nnamaneneti jīrakaḥ . jīraṇaśca . jaraṇa iti vā pāṭhaḥ . ‘jṝṣ vayohānau’ . ajaṃ svābhāvikamagnim ajatyākṣipatīti ajājī . ‘aja gatikṣepaṇayoḥ’ . kaṇāḥ santyasyāmiti kaṇā . jīrakanāmāni .. suṣṭhu savati mandamagniṃ prerayatīti suṣavī . ‘ṣū preraṇe’ . kāruvadagnipradīpanakarmaṇi naipuṇyāt kāravī . bṛhatkaṇayogāt pṛthvī . pṛthuśca . kālavarṇatvāt kālā . upakuñcayati vātādikamalpīkarotīti upakuñcikā . ‘kuñca gatikauṭilyālpībhāvayoḥ’ . kṛṣṇajīrakanāmāni .. 36 .. </Amarapadavivrti>
<Amarapadaparijata><AK.02.09.036-37>
jīrako jīraṇo—kaṇā . jīrakanāmāni . ‘jīlakarra’ . kṛṣṇe tu jīrake—kālopakuñcikā . kṛṣṇajīrakanāmāni . ‘nallajīlakarra’ .. 36 .. </Amarapadaparijata>
%%p. 02.576
AK.02.09.037cd ārdrakaṃ śṛṅgaberaṃ syādatha chatrā vitunnakam .. 37 ..
AK.02.09.038ab kustumbaru ca dhānyākamatha śuṇṭhī mahauṣadham .
AK.02.09.038cd strīnapuṃsakayorviśvaṃ nāgaraṃ viśvabheṣajam .. 38 ..
<Amarapadavivrti ><AK.02.09.037-38>
ārdrakamiti—ardayati kaphaśūlādīniti ārdrakam . ‘arda hiṃsāyām’ . ‘ārdrāyāṃ bhavamiti vā’ . śṛṅgopetaṃ beraṃ śarīramasyeti śṛṅgaberam . ārdrakanāmanī .. chādayati pittādidoṣānabhibhavatīti chatrā . ‘chada apavāraṇe’ . vitudati rogānnāśayati vitunnakam . ‘tuda vyathane’ . kutsitaṃ dāhādirogaṃ tumbayati kustumbaru . ‘tubi ardane’ . dhānyaṃ dhānyasādṛśyamakati prāpnotīti dhānyākam . ‘aka aga kuṭilāyāṃ gatau’ . kustumbarunāmāni .. ātapena śuṇṭhati śuṣyatīti śuṇṭhī . ‘śuṭhi śoṣaṇe pratighāte ca’ . mahacca tadauṣadhaṃ ca mahauṣadham . viśvabheṣajanāmaikadeśatvād viśvam . nagarākhyadeśe samīcīnaṃ bhavatīti nāgaram . bahurogabheṣajatvād viśvabheṣajam . śuṇṭhīnāmāni .. 37-8 .. </Amarapadavivrti>
<Amarapadaparijata><AK.02.09.037-38>
ārdrakaṃ śṛṅgaberaṃ syāt . ārdrakanāmanī . ‘allamu’ . atha chatrā—dhānyākam . ‘chatrā kustumbarī dhānyā dhanyā dhānā dhanīyikā’ iti vaijayantyāṃ (pṛ. 127, ślo. 49) prakārāntareṇāpi paṭhitam . kustumbaryā nāmāni . ‘kotimidi’ .. atha śuṇṭhī—viśvabheṣajam . śuṇṭhīnāmāni . ūṣaṇaṃ siṃhaṇaṃ ca syāt . ete dve ca .. 37-8 .. </Amarapadaparijata>
%%p. 02.577
AK.02.09.039ab āranālakasauvīrakulmāṣābhiṣutāni ca .
AK.02.09.039cd avantisomadhānyāmlakuñjalāni ca kāñjike .. 39 ..
<Amarapadavivrti><AK.02.09.039>
āranālakamiti—āranālamannam . tannisrāvajatvād āranālakam . suvīrākhyadeśe prāyeṇa bhavatīti sauvīram . kulmāṣairardhasvinnairjīrakādibhirabhiṣūyate parivāsyata iti kulmāṣābhiṣutam . ‘ṣuñ abhiṣave’ . avantyākhyadeśe sūyate prāyeṇa saṃpadyata iti avantisomam . pūrvokta eva dhātuḥ . dhānyaṃ taṇḍulakṣālanodakaṃ kālenāmlībhavati dhānyāmlam . kutsitaṃ rasayuktajalamasyeti kuṃjalam . kena jalena añjikā abhivyaktirasyeti kāñjikam . kāñjikamiti pāṭhe kañcayati dīpayati agnim . ‘kaci dīptibandhanayoḥ’ . kāñjikanāmāni .. 39 .. </Amarapadavivrti>
<Amarapadaparijata><AK.02.09.039>
āranālakasauvīra—kuñjalāni ca kāñjike . dhānyāmlanāmāni . ‘kali’ . gṛhodakaṃ syāt saṃdhānaṃ rakṣoghnaṃ śuktamityapi . etāni catvāri ca .. 39 .. </Amarapadaparijata>
%%p. 02.577
AK.02.09.040ab sahasravedhi jatukaṃ bāhlīkaṃ hiṅgu rāmaṭham .
AK.02.09.040cd tatpatrī kāravī pṛthvī bāṣpikā kabarī pṛthuḥ .. 40 ..
<Amarapadavivrti ><AK.02.09.040>
sahasreti—sahasraṃ bahutaramapi śākaṃ svagandhena vidhyati parivāsayatīti sahasravedhi . ‘vyadha tāḍane’ . vṛkṣaviśeṣe jāyata iti jatukam . bāhlīkadeśe bhavatvāt bāhlīkam . hinoti gandhena gṛhāntaramapi gacchatīti hiṅgu . ‘hi gatau’ . rāmaṭhadeśe vṛkṣaviśeṣe bhavaṃ rāmaṭham . hiṅgunāmāni .. kāruvat karmaṇi nipuṇatvāt kāravī . bahukāryakaratvāt pṛthvī . pṛthuśca . bāṣpaṃ niryāsaṃ muñcatīti bāṣpikā . kathaṃcit kabarīsādṛśyāt kabarī . tvakpatriṇo hiṅguvṛkṣasya nāmāni .. 40 .. </Amarapadavivrti>
<Amarapadaparijata><AK.02.09.040>
sahasravedhi—hiṅgu rāmaṭham . hiṅgunāmāni . tatpatrī kāravī—kabarī pṛthuḥ . kāravyādayastatpatrī hiṅgupatram . athavā tvakpatrādayaḥ hiṅgupatram .
‘tvakpatraṃ tu samākhyātaṃ tvakpatrīti ca kāravī’ .
iti rudraḥ .. 40 .. </Amarapadaparijata>
%%p. 02.578
AK.02.09.041ab niśāhvā kāñcanī pītā haridrā varavarṇinī .
AK.02.09.041cd sāmudraṃ yattu lavaṇamakṣībaṃ vaśiraṃ ca tat .. 41 ..
<Amarapadavivrti ><AK.02.09.041>
niśāhveti—niśāyā nāmānyasyāḥ santīti niśāhvā . kāñcanavarṇayogāt kāñcanī . pītavarṇayogāt pītā . haritaṃ parṇavarṇasadṛśaṃ pītavarṇaṃ drātīti haridrā . ‘drā kutsāyāṃ gatau’ . śreṣṭhavarṇatvād varavarṇinī . haridrānāmāni .. akṣṇoti vyāpnoti bahutaraśākamapi akṣībam . ‘akṣū vyāptau’ . vaṣṭi kāmayate rasābhivyañjakatvādetaditi vaśiram . ‘vaśa kāntau’ . samudre bhavaṃ sāmudram . samudrodbhavalavaṇanāmanī .. 41 .. </Amarapadavivrti>
<Amarapadaparijata><AK.02.09.041>
niśākhyā kāñcanī—varavarṇinī . haridrānāmāni . ‘pasapu’ .. sāmudraṃ yattu—vaśiraṃ ca tat . samudralavaṇam akṣībaṃ syāt . tadeva vaśiraṃ syāt . tālavyamadhyaḥ . akṣībaṃ ca śivaṃ ca tat—iti pāṭhe'pi tadeva śivaśabdastālavyādi .. 41 .. </Amarapadaparijata>
%%p. 02.578
AK.02.09.042ab saindhavo'strī śītaśivaṃ māṇibandhaṃ ca sindhuje .
AK.02.09.042cd raumake bastakaṃ pākyaṃ biḍaṃ ca kṛtake dvayam .. 42 ..
<Amarapadavivrti ><AK.02.09.042>
saindhava iti—sindhvākhyadeśe saindhavam . śītaṃ mandāgniṃ śinoti tanūkarotīti śītaśivam . ‘śiñ niśātane’ . maṇibandhākhyagirau bhavaṃ māṇibandham . māṇimanthamiti vā pāṭhaḥ . sindhudeśajalavaṇanāmāni .. rumākhyākare bhavaṃ raumakam . basto'jaḥ tasya īṣadgandhayogāt bastakam . vasukamiti vā pāṭhaḥ . rumākhyākarodbhavalavaṇanāmanī .. paktavyaṃ pākyam . biḍati viṣkambhaśūlādiṃ nāśayatīti biḍam . ‘biḍa bhedane’ . paktavyalavaṇanāmanī .. 42 .. </Amarapadavivrti>
<Amarapadaparijata><AK.02.09.042>
saindhavo'strī—sindhuje . saindhavalavaṇanāmāni . raumake bastakam . raumakalavaṇanāmanī . ‘donavuppu’ .. pākyaṃ biḍaṃ—dvayam . biḍalavaṇanāmanī .. 42 .. </Amarapadaparijata>
%%p. 02.579
AK.02.09.043ab sauvarcale'kṣarucake tilakaṃ tatra mecake .
AK.02.09.043cd matsyandī phāṇitaṃ khaṇḍavikāre śarkarā sitā .. 43 ..
<Amarapadavivrti ><AK.02.09.043>
sauvarcala iti—sauvarcalākarodbhavatvāt sauvarcalam . akṣṇoti bahvauṣadhādikamiti akṣam . ‘akṣū vyāptau’ . rocate'nnamaneneti rucakam . ‘ruca dīptau abhiprītau ca’ . suvarcalākhyākarodbhavalavaṇanāmāni .. tilati snihyatīti tilakam . ‘tila snehane’ . kṛṣṇavarṇarucakanāma .. mandaṃ syandata iti matsyandī . ‘syandū prasravaṇe’ . matsyaṇḍīti vā pāṭhaḥ . śreṣṭhaguḍacūrṇābhanikṛṣṭaśarkarāvikāranāma .. phāṇyate pakvasamaye ghāṭāntare nikṣipyate phāṇitam . ‘phaṇa gatau’ . paṅkavadapiṇḍāvasthaguḍavikāranāma .. viśeṣaniṣpīḍitapākajakhaṇḍavikārasya nāmānīti kecit .. śīryata iti śarkarā . ‘śṛ viśaraṇe’ . dhavalavarṇatvāt sitā . pañcasārānāmnaḥ śarkarāyā nāma .. 43 .. </Amarapadavivrti>
<Amarapadaparijata><AK.02.09.043>
sauvarcale'kṣarucake . sauvarcalalavaṇanāmāni . ‘nā cakre śakaṭe'pyakṣaḥ klī sauvarcala indriye’ ityabhidhānādakṣaṃ ṣāntam . ‘akṣyaṃ kāṅkṣyaṃ ruciṣyaṃ ca’ iti pāṭhādakṣyaṃ yāntaṃ ca .. tilakaṃ tatra mecake . nīlasauvarcalalavaṇaṃ tilakaṃ syāt . anuktam—‘paṭu kṣetryaṃ coṣaraje’ . kṣetrajalavaṇanāmāni .. matsyaṇḍī phāṇitaṃ khaṇḍavikāre . khaṇḍaśarkarānāmāni .. śarkarā sitā . śarkarānāmanī .. 43 .. </Amarapadaparijata>
%%p. 02.580
AK.02.09.044ab kūrcikā kṣīravikṛtiḥ syādrasālā tu mārjitā .
AK.02.09.044cd syāttemanaṃ tu niṣṭhānaṃ triliṅgā vāsitāvadheḥ .. 44 ..
<Amarapadavivrti ><AK.02.09.044>
kūrciketi—kūrcakaḥ kṣīramastu, tadasyāstīti kūrcikā . navaprasūtagokṣīravikāranāma .. dadhyādigatanānāvidharasayogād rasālā . rasān ālātīti rasālā . ‘lā dāne’ . yatsūdaśāstram—
‘ardhāḍhakaṃ sudṛḍhaparyuṣitasya dadhnaḥ khaṇḍasya ṣoḍaśa palāni śaśiprabhasya .
sarpiṣpalaṃ madhupalaṃ maricadvikarṣaṃ śuṇṭhyāḥ palārdhamapi vārdhapalaṃ caturṇām ..
ślakṣṇe paṭe lalanayā mṛdupāṇighṛṣṭā karpūradhūlisurabhīkṛtabhāṇḍasaṃsthā .
eṣā vṛkodarakṛtā surasā rasālā yā svāditā bhagavatā madhusūdanena ..’
iti kṣīrasvāmī (pṛ. 209) .. paṭe nidhāya mṛjyate śodhyate mārjitā . ‘mṛjūṣ śuddhau alaṃkāre ca’ . śikhariṇīnāmno lehyasya nāmanī .. timyati ārdrībhavatīti temanam . ‘tima ārdrībhāve’ . nitiṣṭhatyantaṃ gacchatyanenānnamiti niṣṭhānam . coṣyanāmanī .. ita ārabhya vāsitaśabdaparyantaṃ triliṅgāḥ .. 44 .. </Amarapadavivrti>
<Amarapadaparijata><AK.02.09.044>
kūrcikā kṣīravikṛtiḥ syāt . kṣīravikāraḥ kūrcikā syāt . saṃskārabhedāt sā dvividhā .
‘dadhnā saha payaḥ pakvaṃ yatsyāt sā dadhikūrcikā .
takreṇa pakvaṃ yatkṣīraṃ sā bhavet takrakūrcikā ..’
syādrasālā tu mārjitā . śikhariṇīnāmanī . ‘śikhari’ ..
‘apakvatakraṃ sadyoṣaṃ cāturjātaguḍārdrakam .
sajīrakaṃ rasālā syāt mārjikā śikhariṇyapi ..’
syāttemanaṃ tu niṣṭhānam . temanaṃ niṣṭhānaṃ syāt . ‘pal̤idheṃ’ . anuktam—sūdaḥ puṃsyastriyāṃ sūpam . sūpanāmanī . ‘pappu’ .. upadaṃśo'padaṃśakaḥ . upadaṃśanāmanī .. triliṅgā vāsitāvadheḥ . vāsitaśabdāvadhestriliṅgāḥ . śūlyā peśī . paiṭharī bhissā .. 44 .. </Amarapadaparijata>
%%p. 02.581
AK.02.09.045ab śūlākṛtaṃ bhaṭitraṃ ca śūlyamukhyaṃ tu paiṭharam .
AK.02.09.045cd praṇītamupasaṃpannaṃ praśastaṃ syātsusaṃskṛtam .. 45 ..
<Amarapadavivrti ><AK.02.09.045>
śūlākṛtamiti—śūlenodbhidya pacyata iti śūlākṛtam . bhaṭati bibharti puṣṇātīti bhaṭitram . ‘bhaṭa bhṛtau’ . śūlena saṃskṛtaṃ śūlyam . yadveṇvādiśalākayā udbhidya jambīrarasādibhāvitamāṃsādikam aṅgāreṣu pacyate tasya nāmāni .. ukhāyāṃ saṃskṛtaṃ ukhyam . piṭhare saṃskṛtaṃ paiṭharam . sthālyāṃ saṃskṛtasya piṣṭādernāmanī .. rasādinā prakarṣaṃ nītaṃ praṇītam . upa samīpe rasena saṃpannam upasaṃpannam . pākarasarūpātiśayānvitasyānnādernāmanī .. praśasyata iti praśastam . ‘śaṃsu stutau’ . prayastamiti pāṭhe prayatnaniṣpannam . ‘yasu prayatne’ . karpūrādisaṃskṛtasya lehyādernāmanī .. 45 .. </Amarapadavivrti>
<Amarapadaparijata><AK.02.09.045>
śūlākṛtaṃ—śūlyam . śūle pakvasya nāmāni . ‘karrakuṭlu’ . ukhyaṃ tu paiṭharam . piṭhare pakvasya nāmanī . praṇītamupasaṃpannam . udakapakvasya nāmanī .. prayastaṃ syāt susaṃskṛtam . tailaghṛtādibhirghṛṣṭasya nāmanī . ‘yasu prayatna ityataḥ ktaḥ’ iti subhūtiṭīkāvacanāt prayastamantasthamadhyam .. 45 .. </Amarapadaparijata>
%%p. 02.581
AK.02.09.046ab syāt picchilaṃ tu vijilaṃ saṃmṛṣṭaṃ śodhitaṃ same .
AK.02.09.046cd cikkaṇaṃ masṛṇaṃ snigdhaṃ tulye bhāvitavāsite 
<Amarapadavivrti ><AK.02.09.046>
syāditi—picchā asya saṃjātā picchilam . vijate sadravatvena calatīti vijilam . ‘ovijī bhayacalanayoḥ’ . maṇḍānvitādernāmanī .. saṃmṛjyata iti saṃmṛṣṭam . ‘mṛjūṣ śuddhau’ . śodhyata iti śodhitam . ‘śudha śauce’ . vastrādinā pariśodhitasya takrādernāmanī .. peṣaṇakāle cimiti kaṇati cikkaṇam . ‘kaṇa śabde’ . masyati dravatvena pariṇamati masṛṇam . ‘masī pariṇāme’ . snihyatīti snigdham . ‘ṣṇiha prītau’ . snigdhasya jalayuktasya godhūmapiṣṭādernāmāni .. bhāvyate vāsyate bhāvitam . ‘bhuvo'vakalkane’ . vāsyata iti vāsitam . ‘vasa snehamohacchedāpaharaṇeṣu’ . kṛtrimagandhāntaravataḥ pānīyādernāmanī .. 46 .. </Amarapadavivrti>
<Amarapadaparijata><AK.02.09.046>
syāt picchilaṃ tu vijilam . ghanībhūtasya dadhyādernāmanī . ‘jinugajdinadāni peru’ .. saṃmṛṣṭaṃ śodhitaṃ same . vastrādinā śodhitasya vastuno nāmanī . ‘kolaginnacātakolacinavi’ .. cikkaṇaṃ—snigdham . sāndravastunāmāni . ‘sāyaṃ sūkṣmaṃ masṛṇaṃ masūraṃ sindūraṃ saṃdhānam’ ityūṣmabhedapāṭhāt masṛṇaṃ dantyam .. tulye bhāvitavāsite . karpūrādibhiḥ saugandhyādiguṇāpāditasya nāmanī .. 46 .. </Amarapadaparijata>
%%p. 02.582
AK.02.09.047ab āpakvaṃ paulirabhyūṣo lājāḥ puṃbhūmni cākṣatāḥ .
AK.02.09.047cd pṛthukaḥ syāccipiṭako dhānā bhṛṣṭayave striyaḥ .. 47 ..
<Amarapadavivrti ><AK.02.09.047>
āpakvamiti—īṣatpakvam āpakvam . pulati īṣat pṛthu bhavatīti pauliḥ . ‘pula mahatve’ . abhyūṣati rujatītyabhyūṣaḥ . ‘ūṣa rujāyām’ . bhṛṣṭacaṇakādernāmanī .. lājyante bhṛjyanta iti lājāḥ . ‘lāja bharjane bhartsane ca’ . bhṛṣṭadhānyānāṃ nāma . na vidyate kṣataṃ yeṣāṃ te akṣatāḥ . akṣataśabdaḥ lājaśabdavat puṃsi bhūmni ca vartate . na kṣaṇyanta iti vā akṣatāḥ . ‘kṣaṇu hiṃsāyām’ . haridrādiyuktaśālyādibījanāma .. bharjanāt pṛthu bhavatīti pṛthukaḥ . musalāvaghātena cipiṭo bhavatīti cipiṭakaḥ . sārdrān vrīhīn bhṛṣṭān kṛtvā ulūkhale musalena kuṭṭayitvā bhakṣyatvena kalpitānāṃ nāmanī .. dhīyante dhānāḥ . ‘ḍudhāñ dhāraṇapoṣaṇayoḥ’ . bhṛṣṭayavanāma .. 47 .. </Amarapadavivrti>
<Amarapadaparijata><AK.02.09.047>
āpakvaṃ—abhyūṣaḥ . āsamantātpakvaniṣpāvādināmāni . ‘gullillu’ . āpakvaṃ puṃnapuṃsakam . pauliḥ puṃliṅgaḥ .. lājāḥ—cākṣatāḥ . ‘bahavastu saktavo lājāḥ’ iti vāmanasūtrāl lājaśabdo bahuvacanāntaḥ puṃliṅgaḥ . lājā iti pṛthakpadakaraṇāt tatparyāyasyāpi puṃstvaṃ bahuvacanaṃ ca . ‘lājā akṣatā asavaḥ prāṇāḥ’ iti tadvṛttyā akṣataśabdaśca puṃliṅgo bahuvacanāntaḥ . ‘akṣataṃ taṇḍule klībaṃ na nā lājeṣu kathyate’ iti keṣāṃcidapuṃliṅgo bahuvacanāntaśca .. pṛthukaḥ syāccipiṭakaḥ . pṛthukanāmanī . ‘aṭukulu’ .. dhānā—striyaḥ . bhṛṣṭayavataṇḍulā dhānāḥ syuḥ . striya ityanena strīliṅgo bahuvacanāntaśca . ‘vecinayavalu’ . anuktam—śambūkāstaṇḍulakaṇāḥ . taṇḍulakaṇanāma . ‘nūkalu’ . samau śadakataṇḍulau . samīcīnataṇḍulanāmanī . godhūmacūrṇe kaṇikā . godhūmacūrṇanāma . palalaṃ tilacūrṇake . tilānāṃ cūrṇaṃ palalaṃ syāt .. 47 .. </Amarapadaparijata>
%%p. 02.583
AK.02.09.048ab pūpo'pūpaḥ piṣṭakaḥ syāt karambho dadhisaktavaḥ .
AK.02.09.048cd bhissā strī bhaktamandho'nnamodano'strī sa dīdiviḥ .. 48 ..
<Amarapadavivrti ><AK.02.09.048>
pūpa iti—pūyate pākasamaye lagnaṃ bhasma mṛjyate'syeti pūpaḥ . ‘pūñ pavane’ . na pūya[ yya ]te na viśīryata iti apūpaḥ . ‘pūyī viśaraṇe’ . piṣṭavikāratvāt piṣṭakaḥ . godhūmādipiṣṭakṛtasya bhakṣyasya nāmāni .. kīryate dadhyatreti karambhaḥ . ‘kṝ vikṣepe’ . dadhyupasiktasaktunāma .. bhasyate manuṣyairiti bhissā . ‘bhasa bhakṣaṇadīptyoḥ’ . bhajyate sevyata iti bhaktam . ‘bhaja sevāyām’ . adyata ityandhaḥ . ‘ada bhakṣaṇe’ . sānto'yam . adyata iti annam . ājyena udyate sicyata iti odanam . ‘undī kledane’ . anena dīvyati prahṛṣyatīti dīdiviḥ . ‘divu krīḍādau’ . pumānayam . annanāmāni .. 48 .. </Amarapadavivrti>
<Amarapadaparijata><AK.02.09.048>
pūpo'pūpaḥ piṣṭakaḥ syāt . bhakṣyanāmāni . pūpalikāpi .
‘pūrikayā ghārikayā polikayā ḍḍhārikayā ca vaṭakena .
kimitarapūpalikābhiḥ kṣīrasakho mandakaḥ sa yadi ..’
karambho dadhisaktavaḥ . dadhyupasiktāḥ saktavaḥ karambhaḥ syāt . pavargacaturthāntaḥ . anuktam—‘cakṣuṣyā bumbikā bhūmni puṃliṅge'pi ca saktavaḥ’ . saktunāmāni .. bhissā strī—sa dīdiviḥ . annanāmāni sa dīdiviriti dīdiviśabdasyāpyastrītvamuktam . ‘aśanaṃ kūramāhāro vājo vā dīdiviḥ striyām’ iti keṣāṃcit strīpuṃsaliṅgaḥ .. 48 .. </Amarapadaparijata> 
%%p. 02.584
AK.02.09.049ab bhissaṭā dagdhikā sarvarasāgre maṇḍamastriyām .
AK.02.09.048cd māsarācāmanisrāvā maṇḍe bhaktasamudbhave .. 49 ..	
<Amarapadavivrti ><AK.02.09.049>
bhissaṭeti—kutsitā bhissā bhissaṭā . dagdhaiva dagdhikā . sthālyāmadho dagdhānnanāma .. maṇḍayati rasamiti maṇḍam . ‘maḍi bhūṣāyām’ . ikṣurasādernirmalasyoparibhāgasya nāma .. masyati ghanībhāvena pariṇamati māsaraḥ . ‘masī pariṇāme’ . ācamyate odanābhāvena ācāmaḥ . ‘camu adane’ . nisrāvyate sthālyāmavasrāvyate nisrāvaḥ . ‘sru sravaṇe’ . ‘sru gatau’ vā . bhaktasamudbhavamaṇḍanāmāni .. 49 .. </Amarapadavivrti>
<Amarapadaparijata><AK.02.09.049>
bhissaṭā dagdhikā . dagdhānnanāmanī . ‘māḍu’ . ‘dagdhānnaṃ bhissaṭā jhillī’ iti vaijayantī (pṛ. 165, ślo. 77) .. anuktam—mudgādisiddhaṃ kṛsaram . mudgānnanāma . ‘pugalam’ .. saṃyāvo yantrapātitaḥ . yantrapātito mṛṇālatantvākṛtirodanaḥ saṃyāvaḥ syāt . ‘sāre sattu’ .. sarvarasāgre maṇḍamastriyām . sarveṣāmannādīnāmagraraso maṇḍaḥ syāt .. māsarācāmanisrāvāḥ—samudbhave . annāgrarasanāmāni . dvandvāntaśrūyamāṇapuṃstvāni .. 49 .. </Amarapadaparijata>
%%p. 02.584
AK.02.09.050ab yavāgūruṣṇikā śrāṇā vilepī taralā ca sā .
AK.02.09.050cd gavyaṃ triṣu gavāṃ sarvaṃ goviḍ gomayamastriyām .. 50 ..
<Amarapadavivrti ><AK.02.09.050>
yavāgūriti—yūyate taṇḍulādineti yavāgūḥ . ‘yu miśraṇe’ . uṣṇatvād uṣṇikā . śrāyata iti śrāṇā . ‘śrā pāke’ . vilimpati darvīmiti vilepī . ‘lipa upadehe’ . bahupeyāṃśatvena cañcalatvāt taralā . alpānnapulākāyā bahupeyāṃśāyā nāmāni .. goridaṃ gavyam . gosaṃbandhinaḥ sarvasya śakṛdvyatiriktasya sādhāraṇanāma .. gorviṭ purīṣaṃ goviṭ . goḥ purīṣaṃ gomayam . gopurīṣanāmanī .. 50 .. </Amarapadavivrti>
<Amarapadaparijata><AK.02.09.050>
yavāgūruṣṇikā—taralā ca sā . yavāgūnāmāni . gavyaṃ triṣu gavāṃ sarvam . gavāṃ kṣīrādikaṃ sarvaṃ gavyaṃ syāt .. goviḍ gomayamastriyām . gopūrīṣanāmanī . ‘peṇḍa’ .. 50 .. </Amarapadaparijata>
%%p. 02.585
AK.02.09.051ab tattu śuṣkaṃ karīṣo'strī dugdhaṃ kṣīraṃ payaḥ samam .
AK.02.09.051cd payasyamājyadadhyādi drapsaṃ dadhi ghanetarat .. 51 ..
AK.02.09.052ab ghṛtamājyaṃ haviḥ sarpirnavanītaṃ navoddhṛtam .
<Amarapadavivrti ><AK.02.09.051-52>
taditi—agnimindhaṃ karotīti karīṣam . kīryate indhanatveneti vā . ‘kṝ vikṣepe’ . śuṣkagomayanāma .. duhyata iti dugdham . ‘duha prapūraṇe’ . ghasyata iti kṣīram . ‘ghaslṛ adane’ . pīyata iti payaḥ . ‘pā pāne’ . sānto'yam . kṣīranāmāni .. payaso vikāraḥ payasyam . dadhyājyanavanītādernāma .. dadhno mūlaṃ dravaḥ . dadhimadhyaṃ ghanaḥ . dadhyagraṃ śaraḥ . tatra ghanāditarat dadhidravaśarabhūtaṃ drapsamityucyate . dravati sārāṃśatvād uparisthitatvācceti drapsam . ‘dru gatau’ . jigharti ghṛtam . ‘ghṛ kṣaraṇadīptyoḥ’ . ā īṣadañjanīyam odanādau secanīyamiti ājyam . ‘añjū vyaktimrakṣaṇakāntigatiṣu’ . mrakṣaṇaṃ secanam . hūyate'gnāviti haviḥ . ‘hu dānādanayoḥ’ . sarpati calatīti sarpiḥ . ‘sṛplṛ gatau’ . ubhe sānte . ghṛtanāmāni .. navaṃ tatkāladadhno manthanānantaraṃ nītaṃ navanītam . navaṃ tasmin kāla eva takrāduddhṛta navoddhṛtam . mathanānantaraṃ dadhno vinirgatasya sarpiṣaḥ prakṛtibhūtasya sārāṃśasya nāmanī .. 51 .. </Amarapadavivrti>
<Amarapadaparijata><AK.02.09.051-52>
tattu śuṣkaṃ karīṣo'strī . śuṣkagomayaṃ karīṣaṃ syāt . ‘piḍaka’ . keṣāṃcit ‘dohalastu karīṣā strī’ iti gomayakhaṇḍāḥ . ‘yeruvu’ . gogranthiḥ śuṣkagomayaḥ . karīṣo gogranthiḥ syāt .. dugdhaṃ kṣīraṃ payaḥ samam . kṣīranāmāni . dohajaṃ stanyamūdhanyam . etāni ca .. payasyamājyaṃ dadhyādi . ājyadadhyādi payasyaṃ syāt .. drapsaṃ dadhi ghanetarat . sodakaṃ dadhi drapsaṃ syāt . anuktam—niḥsāraṃ taddadhibusam . sārarahitaṃ dadhi dadhibusaṃ syāt . ‘mīgaḍatīcinaperugu’ . maṅgalyaṃ śrīdhanaṃ dadhi . payaḥputranāmanī . ‘mīgaḍaperugu’ . ghṛtamājyaṃ—sarpiḥ . ghṛtanāmāni .. navanītaṃ navoddhṛtam . tasmin dine mathitvoddhṛtaṃ navanītaṃ syāt . ‘venna’ .. 51 .. </Amarapadaparijata>
%%p. 02.585
AK.02.09.052cd tattu haiyaṅgavīnaṃ yad hyogodohodbhavaṃ ghṛtam .. 52 ..
AK.02.09.053ab daṇḍāhataṃ kālaśeyamariṣṭamapi gorasaḥ .
AK.02.09.053cd takraṃ hyudaśvinmathitaṃ pādāmbvardhāmbu nirjalam .. 53 ..
<Amarapadavivrti ><AK.02.09.052-53>
taditi—hyaḥ pūrvedyurgodohaḥ hyogodohaḥ . tasya vikāraḥ haiyaṅgavīnam . pūrvedyurdugdhagokṣīrakṛtaghṛta navanītayornāma .. mathanadaṇḍenāhataṃ daṇḍāhatam . kalaśyāṃ manthanaghaṭe bhavaṃ kālaśeyam . na riṣyati hiṃsayati ityariṣṭam . ‘riṣa hiṃsāyām’ . goḥ rasaḥ gorasaḥ . vakṣyamāṇatakrodaśvinmathitānāṃ pratyekanāmāni .. tacyate udaśvidapekṣayā saṃkucyata iti takram . ‘tañcū saṃkocane’ . caturthāṃśaparimitajalena sahāloḍitasya daṇḍāhatasya nāma .. udakena śvayati vardhate udaśvit . ‘ṭuośvi gativṛddhau’ . ardhāmbunā saha mathitasya tasyaiva nāma .. manthanamātrāt niṣpannaṃ mathitam . ‘mathe viloḍane’ . jalamadatvaiva loḍitasya nāma .. 52-53 .. </Amarapadavivrti>
<Amarapadaparijata><AK.02.09.052-53>
tattu haiyaṅgavīnaṃ—ghṛtam . hyo gatadivasaḥ . tasmin godohena saṃpannaṃ ghṛtaṃ haiyaṅgavīnaṃ syāt .. daṇḍāhataṃ—gorasaḥ . gorasanāmāni . arśoghnaṃ moraṭaṃ gholaṃ syādrasāyanamityapi . etāni ca .. takraṃ—nirjalam . pādodakārdhodakanirudakāni kālaśeyāni kramāt takrodaśvinmathitāni syuḥ .. 52-53 .. </Amarapadaparijata>
%%p. 02.586
AK.02.09.054ab maṇḍaṃ dadhibhavaṃ mastu pīyūṣo'bhinavaṃ payaḥ .
AK.02.09.054cd aśanāyā bubhukṣā kṣud grāsastu kabalaḥ pumān .. 54 ..
<Amarapadavivrti ><AK.02.09.054>
maṇḍamiti—masyati īṣadamlatvena pariṇamati mastu . ‘masī pariṇāme’ . dadhyutpannamaṇḍanāma .. pīyate vatsenaiveti pīyūṣaḥ . ‘pīṅ pāne’ . peyūṣa iti vā pāṭhaḥ . navaprasūtadhenukṣīranāma .. aśane bhakṣaṇe icchā aśanāyā . bhoktumicchā bubhukṣā . kṣudhyatyanayā kṣut . ‘kṣudha bubhukṣāyām’ . dīpananāmāni .. grasyata iti grāsaḥ .‘grasu glasu adane’ . bhakṣaṇasamaye ke tāluni valate calatīti kabalaḥ . ‘vala saṃcalane’ . mayūrāṇḍasaṃgitasya annapiṇḍasya nāmanī .. 54 .. </Amarapadavivrti>
<Amarapadaparijata><AK.02.09.054>
maṇḍaṃ dadhibhavaṃ mastu . dadhno maṇḍaṃ mastu syāt . ‘perugumīgaḍa’ . pīyūṣo'bhinavaṃ payaḥ . ā saptāhāttu pīyūṣamiti śāstrāt saptadinapayaḥ pīyūṣaṃ syāt . ‘junnu’ . aśanāyā—kṣut . kṣudhānāmāni .. grāsastu kabalaḥ pumān . kabalanāmanī . ‘kaḍi’ .. 54 .. </Amarapadaparijata>
%%p. 02.587
AK.02.09.055ab sapītiḥ strī tulyapānaṃ sagdhiḥ strī sahabhojanam .
AK.02.09.055cd udanyā tu pipāsā tṛṭ tarṣo jagdhistu bhojanam .. 55 ..
AK.02.09.056ab jemanaṃ lepa āhāro nighaso nyāda ityapi .
<Amarapadavivrti ><AK.02.09.055-56>
sapītiriti—saha pītiḥ pānaṃ sapītiḥ . ekapaṅktyupaviṣṭānām aviśeṣeṇa pānasya nāma .. saha adanaṃ sagdhiḥ . ekapaṅktau ekabhājane vā bhujikriyānāma .. udake icchā udanyā . pātumicchā pipāsā . tarṣaṇaṃ tṛṭ . tarṣaśca . ‘ñitṛṣā pipāsāyām’ . jalapānecchānāmāni .. adanaṃ jagdhiḥ . ‘ada bhakṣaṇe’ . bhujyata iti bhojanam . ‘bhuja pālanābhyavahārayoḥ’ . jimyata iti jemanam . ‘jimu adane’ . lipyate upacīyate deho'neneti lepaḥ . ‘lipa upadehe’ . āhriyate bhujyate āhāraḥ . ‘hṛñ haraṇe’ . nitarāmadyate nighasaḥ . nyādaśca . ‘ada bhakṣaṇe’ . bhujikriyānāmāni .. 55 .. </Amarapadavivrti>
<Amarapadaparijata><AK.02.09.055-56>
sapītiḥ—tulyapānam . sahapānanāma .. sagdhiḥ—sahabhojanam . sahabhojananāmanī .. udanyā—tarṣaḥ . tṛṣānāmāni .. jagdhistu bhojanam—nyāda ityapi . bhojananāmāni . anuktam—‘upoṣitasya yā bhuktiḥ pāraṇā sā nigadyate’ . kṛtopavāsasya bhojanaṃ pāraṇā syāt .. 55 .. </Amarapadaparijata>
%%p. 02.587
AK.02.09.056cd sauhityaṃ tarpaṇaṃ tṛptiḥ phelā bhuktasamujjhitam .. 56 ..
AK.02.09.057ab kāmaṃ prakāmaṃ paryāptaṃ nikāmeṣṭaṃ yathepsitam .
AK.02.09.057cd gope gopālagosaṃkhyagodhugābhīravallavāḥ .. 57 ..
<Amarapadavivrti ><AK.02.09.056-57>
sauhityamiti—suhyati tṛpyatīti suhitaḥ, tasya bhāvaḥ sauhityam . ‘suha cakyarthe’ . cakyarthaḥ tṛptyarthaḥ . tṛpyate'neneti tarpaṇam . tṛptiśca . ‘tṛpa prīṇane’ . bhujikriyāphalasya nāmāni .. phelyate bhojanādapāsyate phelā . ‘phelṛ gatau’ . bhuktena samajjhitānnanāma .. kāmyate sarvairiti kāmam . prakāmaṃ ca . nikāmaṃ ca . ‘kamu kāntau’ . paryāpyate icchāyā antaḥ samyagāpyate aneneti paryāptam . ‘āplṛ vyāptau’ . iṣyata iti iṣṭam . ‘iṣa icchāyām’ . āptumicchā īpsā . asyā adhikaṃ yathepsitam . yasya kasyāpi vastuna icchādhikyopetasya nāmāni .. idānīṃ pāśupālyamāha—gāḥ pātīti gopaḥ . ‘pā rakṣaṇe’ . gāḥ pālayatīti gopālaḥ . ‘pāla rakṣaṇe’ . gāḥ saṃcaṣṭe gomine tava gāvaḥ sukhenāgatā iti gosaṃkhyaḥ .‘cakṣiṅ vyaktāyāṃ vāci’ . gāḥ dogdhīti godhuk . ‘duha prapūraṇe’ . abhi agre gā īrayatīti ābhīraḥ . ‘īra preraṇe’ . gāḥ vallayati kaṇḍūyanādinā prīṇayatīti vallavaḥ . ‘valla prītau’ . gopanāmāni .. 56-57 .. </Amarapadavivrti>
<Amarapadaparijata><AK.02.09.056-57>
sauhityaṃ tarpaṇaṃ tṛptiḥ . tṛptināmāni . ‘tanivi’ . suhitasya bhāvaḥ sauhityamiti vyutpattyā suhitastṛptaḥ .. phelā bhuktasamujjhitam . bhuktvā parityaktamucchiṣṭānnaṃ phelā syāt . ‘phelā pheṇḍoliphelayaḥ’ iti rabhasakośaḥ .. kāmaṃ prakāmaṃ—yathepsitam . yatheṣṭanāmāni . kriyāviśeṣaṇatvānnapuṃsakāni . kāmamabhoji . prakāmamabhoji . anuktam—tāmbūlaṃ syādvīṭikā strī tāmbūlaṃ mukhabhūṣaṇam . tāmbūlanāmāni .. gope gopāla—ābhīravallavāḥ . gopālakanāmāni . ‘gopa’ .. 56-57 .. </Amarapadaparijata>
%%p. 02.588
AK.02.09.058ab gomahiṣyādikaṃ pādabandhanaṃ dvau gavīśvare .
AK.02.09.058cd gomān gomī gokulaṃ tu godhanaṃ syādgavāṃ vraje .. 58 ..
<Amarapadavivrti ><AK.02.09.058>
gometi—pāde bandhanamasya pādabandhanam . yādavaṃ dhanamiti pāṭhe gomahiṣyādikaṃ dhanam . yadūnāmidaṃ yādavam . gomahiṣyādināma .. gavāmīśvare svāmini gavīśvare . gāvaḥ santyasya gomān . gomī ca . gosvāmināmanī .. gavāṃ kulaṃ samūho gokulam . gorūpadhanānāṃ samūho godhanam . govrajasya gonivāsasya vā nāmanī .. 58 .. </Amarapadavivrti>
<Amarapadaparijata><AK.02.09.058>
gomahiṣyādikaṃ pādabandhanam . gomahiṣīpramukhāḥ pādabandhanaṃ syāt . rabhasakośe'pi tathaivoktam ‘gosaṃkhyāyādavaṃ klībaṃ gavādi pādabandhanam’ iti . subhūtiṭīkāyāṃ tu yādavaṃ dhanamiti paṭhitam . dvau gaveśvare—gomī . gavādhyakṣanāmanī .. gokulaṃ tu—gavāṃ vraje . govrajanāmāni . ‘āvuladoḍḍi’ .. 58 .. </Amarapadaparijata>
%%p. 02.589
AK.02.09.059ab triṣvāśitaṃgavīnaṃ tad gāvo yatrāśitāḥ purā .
AK.02.09.059cd ukṣā bhadro balīvarda ṛṣabho vṛṣabho vṛṣaḥ .. 59 ..
AK.02.09.060ab anaḍvān saurabheyo gaurukṣṇāṃ saṃhatiraukṣakam .
<Amarapadavivrti ><AK.02.09.059-60>
triṣviti—purā yatra gāvaḥ āśitāḥ uṣitāḥ tadeva āśitaṃgavīnam . yatra śāḍvalādisthale gāvaḥ purā uṣitāḥ tasya sthalasya nāma .. ukṣati retaḥ siñcati ukṣā . ‘ukṣa secane’ . bhandate kalyāṇāṅgatvād bhadraḥ . ‘bhadi kalyāṇe’ . balīḥ kaṇṭhapradeśe vṛṇute svīkṛtavān balīvardaḥ . ‘vṛñ varaṇe’ . ṛṣati gāṃ prati gacchatīti ṛṣabhaḥ . ‘ṛṣī gatau’ . varṣati reta iti vṛṣabhaḥ . ‘vṛṣa secane’ . vṛṣaśca . anaḥ śakaṭaṃ vahatīti anaḍvān . ‘vaha prāpaṇe’ . surabhergorapatyaṃ saurabheyaḥ . ruciraṃ gacchatīti gauḥ . sāṇḍasya puṃgavasya nāmāni .. ukṣṇāṃ samūha aukṣakam . vṛṣasamūhanāma .. 59 .. </Amarapadavivrti>
<Amarapadaparijata><AK.02.09.059-60>
triṣvāśitaṃgavīnaṃ—purā . yatra pūrvaṃ tṛṇaṃ bhakṣayitvā gāvo gatāstat tṛṇānnāraṇyam āśitaṃgavīnaṃ syāt . ukṣā nānto'yam . bhadro balīvardaḥ—gauḥ . anaḍuhāṃ nāmāni . śākvaro bāḍabeyaḥ syāt kakudmānakṣadhūrtilaḥ . etāni catvāri ca .. ukṣṇāṃ saṃhatiraukṣakam . anaḍuhāṃ samūha aukṣakaṃ syāt .. 59 .. </Amarapadaparijata>
%%p. 02.589
AK.02.09.060cd gavyā gotrā gavāṃ vatsadhenvorvātsakadhainuke .. 60 ..
AK.02.09.061ab ukṣā mahān mahokṣaḥ syād vṛddhokṣastu jaradgavaḥ .
AK.02.09.061cd utpanna ukṣā jātokṣaḥ sadyo jātastu tarṇakaḥ .. 61 ..
<Amarapadavivrti ><AK.02.09.060-61>
gavyeti—gavāṃ samūho gavyā . gotrā ca . gosamūhanāmanī . vatsānāṃ samūho vātsakam . vatsasamūhanāma .. dhenūnāṃ samūho dhainukam . dhenusamūhanāma .. mahāṃścāsau ukṣā ca mahokṣaḥ . mahāvṛṣabhanāma .. vṛddhaścāsau ukṣā ca vṛddhokṣaḥ . jaraṃścāsau gauśca jaradgavaḥ . vṛddhavṛṣabhanāmanī .. jātaścāsau ukṣā ca jātokṣaḥ . utpannasya vṛṣabhasya nāma .. tṛṇoti stanyaṃ payaḥ parapreraṇayā pibatīti tarṇakaḥ . ‘tṛṇu bhakṣaṇe’ . sadya eva jātasya vatsasya nāma .. 60-61 .. </Amarapadavivrti>
<Amarapadaparijata><AK.02.09.060-61>
gavyā gotrā gavām . gavāṃ samūhaḥ gavyā gotrā ca syāt .. vatsadhenvorvātsakadhainuke . vatsānāṃ samūho vātsaḥ syāt . dhenūnāṃ samūho dhainukaṃ syāt .. ukṣo mahān mahokṣaḥ syāt . mahāvṛṣanāma . ‘sarigeddu’ .. vṛddhokṣastu jaradgavaḥ . vṛddhavṛṣabhanāmanī .. utpanna ukṣā jātokṣaḥ . marditavṛṣaṇo vṛṣabho jātokṣaḥ syāt . ‘piḍḍagoṭṭinayaddu’ .. sadyojātastu tarṇakaḥ . sadyaḥ samutpannavatsanāma . ‘leṃgadūḍa’ .. 60-61 .. </Amarapadaparijata>
%%p. 02.590
AK.02.09.062ab śakṛtkaristu vatsaḥ syād damyavatsatarau samau .
AK.02.09.062cd ārṣabhyaḥ ṣaṇḍatāyogyaḥ ṣaṇḍo gopatiriṭcaraḥ .. 62 ..
<Amarapadavivrti ><AK.02.09.062>
śakṛditi—śakṛt viṣṭhāṃ karotīti śakṛtkariḥ . ‘ḍukṛñ karaṇe’ . prathame vayasi vasatīti vatsaḥ . ‘vasa nivāse’ . daśadinābhyantaravartino vatsasya nāmanī .. damanārhaḥ śikṣārhaḥ damyaḥ . ‘damu upaśamane’ . prathamavayaso nivṛtto vatso vatsataraḥ . yūno vatsatarasya nāmanī .. ṛṣabhasya ākṛṣṭāṇḍasya pratikṛtiriti ārṣabhyaḥ . aṇḍākarṣaṇayogyakālasya vatsatarasya nāma .. sanyata utsṛjyata iti ṣaṇḍaḥ . ‘ṣaṇu dāne’ . goṣu pativat garbhādhānakāritvāt gopatiḥ . iṣā svecchayā caratīti iṭcaraḥ . utsṛṣṭavṛṣabhasya nāmāni .. 62 .. </Amarapadavivrti>
<Amarapadaparijata><AK.02.09.062>
śakṛtkaristu vatsaḥ syāt . vatsanāma . ‘dūḍa’ . anuktam—kayāho mahiṣīśiśuḥ . mahiṣyāḥ śiśuḥ kayāhaḥ syāt . damyavatsatarau samau . daṇḍayogyavatsanāmanī . ‘diddanainakāḍe’ . ārṣabhyaḥ ṣaṇḍatāyogyaḥ . utsarjanayogyasya vatsatarasya nāmanī . ‘vrāśiviḍicipeṭṭayogyamainakoḍe’ . ṣaṇḍo gopatiriṭcaraḥ . ṣaṇḍo gopatiriṭcaraḥ, ṣaṇḍo gopatiritvaraḥ, iti ca pāṭhāntaram . vṛṣabharājanāmāni . ‘gūl̤ibasuvaṃḍu’ . ‘ṣaṇḍastu gopatiḥ śrīmān ḍaṅka iṭvara īśvaraḥ’ iti vaijayantī (pṛ. 69, ślo. 53) .. 62 .. </Amarapadaparijata>
%%p. 02.591
AK.02.09.063ab skandhapradeśastu vahaḥ sāsnā tu galakambalaḥ .
AK.02.09.063cd syānnastitastu nasyotaḥ praṣṭhavāḍ yugapārśvagaḥ .. 63 ..
<Amarapadavivrti><AK.02.09.063> 
skandheti—vahati śakaṭādikamaneneti vahaḥ . ‘vaha prāpaṇe’ . balīvardādiskandhapradeśanāma .. sasti aprayojakatvāt svapitīva tiṣṭhatīti sāsnā . ‘ṣasa svapnaṃ’ . balīvardakaṇṭhe mṛdukambalavat sthitasyāvayavasya nāma .. nastaḥ nāsikāyāṃ sūcyādinā viddho nastitaḥ . ‘ṇasa kauṭilye’ . nasi nāsikāyāṃ rajvādinā proto nasyotaḥ . nāsikāyāṃ kṛtacchidrasya balīvardasya nāmanī .. praṣṭham agragāminaṃ vahatīti praṣṭhavāṭ . ‘vaha prāpaṇe’ . ṣaṣṭavāḍiti pāṭhe pañcamaṃ ṣaṣṭhaṃ vā varṣaṃ vahati . yugapārśve gacchatīti yugapārśvagaḥ . yugasya dāntapārśve damanāya yojitabalīvardasya nāmanī .. 63 .. </Amarapadavivrti>
<Amarapadaparijata><AK.02.09.063>
skandhapradeśastu vahaḥ . vṛṣaskandhadeśo vahaḥ syāt . ‘aṃsakūṭastu kakudam’ iti kakutparyāye halāyudhaḥ (a. mā. 2. 111) . ‘mūparamu’ .. sāsnā tu galakambalaḥ . gavāṃ grīvākambalanāma . ‘gaṃgaḍolu’ . syānnastitastu nasyotaḥ . rajjvā protanāsiko vṛṣabho nastitaḥ syāt . ‘mukudāḍupeṭṭinayaddu’ .. praṣṭhavāḍ yugapārśvakaḥ . śikṣārthaṃ yugādadhonibaddho vṛṣaḥ praṣṭhavāḍ syāt . ‘aṇikavesina kuṭṭiyaddu’ .. 63 .. </Amarapadaparijata>
%%p. 02.591
AK.02.09.064ab yugādīnāṃ tu voḍhāro yugyaprāsaṅgyaśākaṭāḥ .
AK.02.09.064cd khanati tena tadvoḍhāsyedaṃ hālikasairikau .. 64 ..
<Amarapadavivrti ><AK.02.09.064> 
yugādīnāmiti—yugaṃ vahatīti yugyaḥ . prāsaṅgaṃ vahatīti prāsaṅgyaḥ . śakaṭaṃ rathaṃ vahatīti śākaṭaḥ . yugaprāsaṅgaśakaṭavāhakānāṃ balīvardānāṃ krameṇa nāmāni .. halena khanatīti hālikaḥ . halaṃ vahatīti hālikaḥ . halasya saṃbandhī hālikaḥ . evaṃ sairikaśca . halena khanataḥ halaṃ vahataḥ halasaṃbandhino vā balīvardasya nāmāni .. 64 .. </Amarapadavivrti>
<Amarapadaparijata><AK.02.09.064>
yugādīnāṃ tu—śākaṭāḥ . yugaprāsaṅgaśakaṭānāṃ vāhakāḥ vṛṣāḥ kramād yugyaprāsaṅgyaśākaṭāḥ syuḥ . ‘tadvahati rathayugaprāsaṅgam’ iti yat . khanati yena—hālikasairikau . tena khanati, tasyedam, tasya voḍhā ityartheṣu hālikasairikaśabdau syātām . halena khanati, halāsyāyaṃ, halasya voḍhā vā anaḍvān hālikaḥ . sīreṇa khanati, sīrasyāyaṃ, sīrasya voḍhā vā sairiko'naḍvān .. 64 .. </Amarapadaparijata>
%%p. 02.592
AK.02.09.065ab dhūrvahe dhuryadhaureyadhurīṇāḥ sadhuraṃdharāḥ .
AK.02.09.065cd ubhāvekadhurīṇaikadhurāvekadhurāvahe .. 65 ..
<Amarapadavivrti><AK.02.09.065>
dhūrvaha iti—dhuraṃ vahatīti dhūrvahaḥ . dhuryaḥ . dhaureyaḥ . dhurīṇaśca . dhuraṃ dhārayatīti dhuraṃdharaḥ . yugadhurāṃ voḍhuḥ balīvardasya nāmāni .. ekāṃ dhuraṃ vahatīti ekadhurīṇaḥ . ekadhuraḥ . ekadhurāvahaśca . śakaṭalāṅgalatailikyayantrādinānāvidhadhurāvahasya balīvardasya nāmāni ..65 .. </Amarapadavivrti>
<Amarapadaparijata><AK.02.09.065>
dhūrvahe dhuryadhaureya—dhuraṃdharāḥ . bhārakṣamavṛṣabhanāmāni .. ubhāveka—dhurāvahe . halaṃ vinā śakaṭaṃ na vahati, śakaṭaṃ vinā halaṃ na vahati, ityetādṛgvidhaikadhurāvaho vṛṣaḥ, tasmin ekadhurīṇa ekadhuraśabdau syātām .. 65 .. </Amarapadaparijata>
%%p. 02.593
AK.02.09.066ab sa tu sarvadhurīṇo yo bhavet sarvadhurāvahaḥ .
AK.02.09.066cd māheyī saurabheyī gaurusrā māhā ca śṛṅgiṇī .. 66 ..
AK.02.09.067ab arjunyadhnyā rohiṇī syāduttamā goṣu naicikī .
<Amarapadavivrti><AK.02.09.066> 
sa iti—sarvadhurāṃ vahatīti sarvadhurīṇaḥ . sarvadhurāyāḥ vahaḥ . sarvadhurāvahasya nāma .. mahyate devairiti mahā surabhiḥ . tasyā apatyaṃ strī māheyī . surabherapatyaṃ saurabheyī . svasthānaṃ prati gacchatīti gauḥ . ‘gamlṛ gatau’ . vasati kṣīramasyāmiti usrā . ‘vasa nivāse’ . mahyate sarvairiti māhā . ‘maha pūjāyām’ . śṛṅgayogāt śṛṅgiṇī . prāyeṇa dhavalavarṇatvāt arjunī . aṅghate vegena gacchatīti aghnyā . ‘aghi laghi gatyākṣepe’ . na hanyata iti vā . rohiṇīnakṣatravad udayahetutvāt rohiṇī . gojātīyastrīnāmāni .. nīcairbhūtena pālakadhvanināpi caratīti naicikī . ‘cara gatibhakṣaṇayoḥ’ . bahukṣīrādiguṇavatyā gornāma .. 66 .. </Amarapadavivrti>
<Amarapadaparijata><AK.02.09.066>
sa tu sarvadhurīṇo—sarvadhurāvahaḥ . halaśakaṭagoṇyādisarvadhurāvaho vṛṣabhaḥ sarvadhurīṇaḥ syāt . anuktam—bhagnaśṛṅgastu kūṭaḥ syāt . bhagnaviṣāṇo vṛṣaḥ kūṭaḥ syāt . paṇḍastu bhinnapucchakaḥ . chinnapuccho vṛṣaḥ paṇḍaḥ syāt . māheyī saurabhaiyī—aghnyā rohiṇī syāt . subhūtiṭīkāyāṃ aghnyāmāhāśabdau aṃghā mātā iti paṭhitau . vṛṣabhapatnīnāmāni . tambā nilimpikā tampā cānaḍvāhyanaḍuhyapi . etāni pañca ca .. uttamā goṣu naicikī . rūpaśīlavayaḥkṣīrādyaśeṣaguṇasaṃpannā gaurnaicikī syāt .. 66 .. </Amarapadaparijata>
%%p. 02.593
AK.02.09.067cd varṇādibhedāt saṃjñāḥ syuḥ śabalīdhavalādayaḥ .. 67 ..
AK.02.09.068ab dvihāyanī dvivarṣā gaurekābdā tvekahāyanī .
AK.02.09.068cd caturabdā caturhāyaṇyevaṃ tryabdā trihāyaṇī .. 68 ..
<Amarapadavivrti ><AK.02.09.067-68>
varṇeti—varṇabhedāt ādigrahaṇāt dvivarṣatvādidharmabhedāt . śabalī . dhavalā . pāṭalā . kṛṣṇā . raktā kapilā . dvivarṣā . trivarṣā ityevamādayaḥ saṃjñā bhavanti . dvihāyanavayaḥparimāṇamasyā iti dvihāyanī . dvivarṣagonāma .. ekābdo vayaḥparimāṇamasyā iti ekābdā . ekahāyano vayaḥparimāṇamasyā iti ekahāyanī . ekavatsaragonāma .. evaṃ caturabdā . caturhāyaṇī . tryabdā . trihāyaṇī . pañcābdā . pañcahāyanī ityādayaḥ saṃjñā vijñeyāḥ .. 67-68 .. </Amarapadavivrti>
<Amarapadaparijata><AK.02.09.067-68>
varṇādibhedāt—dhavalādayaḥ . varṇādibhedena gavāṃ śabalīdhavalādisaṃjñāḥ syuḥ . dhavalītyapi . ‘cārau śreṣṭhe vṛṣe śvete dhavalo dhavalī gavi’ iti pramāṇāt .. dvihāyanī—gauḥ . dvivarṣānaḍvāhī dvihāyanī syāt .. ekābdā tvekahāyanī . ekavarṣā gaurekahāyanī syāt . ‘hāyano vayasi smṛtaḥ’ ityanena ‘vayasi prathame’ (4. 1. 20) iti ṅīp . anyatra ṭābeva, dvihāyanā citragavī .. caturabdā caturhāyaṇī . caturvarṣā gauścaturhāyaṇī syāt . evaṃ tryabdā trihāyaṇī . trivarṣā gaustrihāyaṇī syāt . ṇatvamapi vayasyeva smaryata ityanenānyatra ṇatvaṃ na bhavati . caturhāyanā lekhyagavī .. 67-68 .. </Amarapadaparijata>
%%p. 02.594
AK.02.09.069ab vaśā vandhyāvatokā tu sravadgarbhātha saṃdhinī .
AK.02.09.069cd ākrāntā vṛṣabheṇātha vehadgarbhopaghātinī .. 69 ..
<Amarapadavivrti ><AK.02.09.069>
vaśeti—vaṣṭi kāmayate vandhyātvāpagamahetubhūtamauṣadhamiti vaśā . ‘vaśa kāntau’ . badhnāti svagatadoṣeṇa garbhamiti vandhyā . ‘bandha bandhane’ . vṛṣayogādapi garbhavihīnagornāmanī .. avasṛtam avanaṣṭaṃ tokamapatyaṃ yasyāḥ sā avatokā . sravan naśyan garbho yasyāḥ sā sravadgarbhā . avasṛtagarbhagonāmanī .. saṃdhā garbhasaṃdhānamasyā iti saṃdhinī . vṛṣākrāntagonāma .. vihanti garbhaṃ vehat . ‘hana hiṃsāgatyoḥ’ . vihadgarbheti vā pāṭhaḥ . garbham upahantīti garbhopaghātinī . garbhahantṛgornāmanī .. 69 .. </Amarapadavivrti>
<Amarapadaparijata><AK.02.09.069>
vaśāva vandhyā . anapatyā gaurvaśā syāt .. avatokā tu sravadgarbhā . sravadgarbhā gauravatokā syāt .. atha saṃdhinī—vṛṣabheṇa . gadopatinoparyākrāntā gauḥ saṃdhinī syāt .. atha vehadgarbhopaghātinī . upahatagarbhā gaurvehat syāt . ‘kanduvecinadi’ .. 69 .. </Amarapadaparijata>
%%p. 02.595
AK.02.09.070ab kālyopasaryā prajane praṣṭhauhī bālagarbhiṇī .
AK.02.09.070cd syādacaṇḍī tu sukarā bahusūtiḥ pareṣṭukā .. 70 ..
<Amarapadavivrti ><AK.02.09.070>
kālyeti—vṛṣabheṇa upasartuṃ yogyā upasaryā . ‘sṛ gatau’ . prajane prathamagarbhagrahaṇe prāptakālāyā gornāma . praṣṭhaṃ prathamagarbhaṃ vahatīti praṣṭhauhī . ‘vaha prāpaṇe’ . pañcamaṃ ṣaṣṭhaṃ vā varṣaṃ vahatīti paṣṭhauhīti vā pāṭhaḥ . bālagarbhiṇīgornāma .. na caṇḍate na kupyatīti acaṇḍī . ‘caḍi kope’ . su śobhanaṃ karotīti sukarā . akopanāgornāmanī . bahvyaḥ sūtayaḥ prasavāḥ asyāḥ santīti bahuprasūtiḥ . utpannāpatyebhyaḥ paramanyadapatyamicchatīti pareṣṭukā . ‘iṣu icchāyām’ . bahvapatyāyā gornāmanī .. 70 .. </Amarapadavivrti>
<Amarapadaparijata><AK.02.09.070>
kālyopasaryā prajane . prajanaṃ nāma garbhagrahaṇam . tatra kālyeti prāptakālā gaurupasaryā syāt . ‘kaṭṭupaḍḍa’ .. praṣṭhauhī bālagarbhiṇī . prathamagarbhā gauḥ praṣṭhauhī syāt . ‘tolicūlipaḍḍa’ . ‘paliknī bālagarbhiṇī’ iti halāyudha (a. mā. 2. 118) vaijayantī (pṛ. 68, ślo. 46) ityubhayapāṭhāt paliknī ca syāt . anuktam—prastutā tu prasoṣyantī . prāptaprasavasamayā gauḥ prastutā syāt .. sūtā dogdhrī payasvinī . janitatokā gauḥ payasvinī dogdhrī ca syāt . syādacaṇḍī tu sukarā . sādhuḥ gauḥ sukarā syāt . anuktam—sukatā dadviparyaye . asādhurgauḥ sukatā syāt .. bahusūtiḥ pareṣṭukā . bahulasūtimatī gauḥ pareṣṭukā syāt .. 70 .. </Amarapadaparijata>
%%p. 02.595
AK.02.09.071ab cirasūtā baṣkayaṇī dhenuḥ syānnavasūtikā .
AK.02.09.071cd suvratā sukhasaṃdohyā pīnodhnī pīvarastanī .. 71 ..
<Amarapadavivrti ><AK.02.09.071>
cirasūteti—ciraṃ sūtā cirasūtā . ‘ṣūñ prāṇiprasave’ . baṣkate yātīti baṣkayaḥ . prasavādūrdhvabhāvicirakālaḥ . ‘baṣka gatau’ . so'syā astīti baṣkayaṇī . ciraprasūtagornāma .. vatso dhayatyenāṃ dhenuḥ . ‘dheṭ pāne’ . navaṃ sūtā navasūtikā . navasūtikāyāḥ savatsāyāḥ gornāmanī .. suśīlatvādiguṇayogāt suvratā sukhena saṃduhyate sukhasaṃdohyā . suśīlāyāḥ gornāmanī .. pīnamūdho yasyāḥ pīnodhnī . pīvaraḥ stano'syāḥ pīvarastanī . sthūlastanāyā gornāmanī .. 71 .. </Amarapadavivrti>
<Amarapadaparijata><AK.02.09.071>
cirasūtā baṣkayaṇī . bahukālaprasūtā gauḥ baṣkayaṇī syāt . baṣkayeṇa nītā anugatā baṣkayaṇīti śākaṭāyanavyutpattyā . baṣkayo nāmaikavatsaravatsaḥ . ‘talipidūḍa’ .. dhenuḥ syānnavasūtikā . bālavatsā gaurdhenuḥ syāt .. suvratā sukhasaṃdohyā . anāyāsena dogdhuṃ yogyā gauḥ suvratā syāt .. anuktam—‘karaṭā tadviparyaye’ . prayāsena saṃdohyā gauḥ karaṭā syāt .. pīnodhnī pīvarastanī . pīvarastanī gauḥ pīnodhnī syāt . ‘balamainaṭodugugaladi’ . stanaśabda ūdhaḥparyāyaḥ .. 71 .. </Amarapadaparijata>
%%p. 02.596
AK.02.09.072ab droṇakṣīrā droṇadughā dhenuṣyā bandhake sthitā .
AK.02.09.072cd samāṃsamīnā sā yaiva prativarṣaṃ prasūyate .. 72 ..
<Amarapadavivrti><AK.02.09.072>
droṇeti—droṇaparimitaṃ kṣīraṃ dogdhīti droṇadughā . ‘duha prapūraṇe’ . droṇaparimitaṃ kṣīraṃ yasyāḥ droṇakṣīrā . droṇaparimitakṣīradogdhrīnāmanī .. dhenureva dhenuṣyā . bhogādhikatvena dhanikagṛhasthāpitadhenornāma .. samāyāṃ samāyāṃ vatsare vatsare prasūte samāṃsamīnā . prativarṣaṃ prasūtāyā gornāma .. 72 .. </Amarapadavivrti>
<Amarapadaparijata><AK.02.09.072>
droṇakṣīrā droṇadughā . droṇaparimitakṣīradogdhrī dhenurdroṇadughā syāt . ‘aḍiginapuḍḍapiṃḍe pāṃḍi āvu’ .. dhenuṣyā bandhake sthitā . bandhake saṃsthitā gaurdhenuṣyā syāt . ‘kudavavunna āvu’ .. samāṃsamīnā sā—prasūyate . yā gauḥ pratisaṃvatsaraṃ vatsān prasūte sā gauḥ samāṃsamīnā syāt .. anuktam—‘sakṛtprasūtirgṛṣṭiḥ syāt’ . ekavāraṃ prasūtā gaurgṛṣṭiḥ syāt . ‘niḍicūli āvu’ .. 72 .. </Amarapadaparijata>
%%p. 02.596
AK.02.09.073ab ūdhastu klībamāpīnaṃ samau śivakakīlakau .
AK.02.09.073cd na puṃsi dāma saṃdānaṃ paśurajjustu dāmanī .. 73 ..
<Amarapadavivrti ><AK.02.09.073>
ūdha iti—unatti kṣīrabindubhiḥ sthālīmiti ūdhaḥ . ‘undī kledane’ . sāntaḥ . dohanādupari punarāpyāyate vardhata iti āpīnam . ‘opyāyī vṛddhau’ . stanyamūlabandhanasya nāmanī .. dauṣṭyaśamanena śivakaratvāt śivakaḥ . kīlyate paśvādiratreti kīlakaḥ . ‘kīla bandhane’ . paśubandhanāya nikhātadārvādernāmanī .. dyati paśudauṣṭyamiti dāma . ‘do'vakhaṇḍane’ . dīyate palāyanād rakṣyate'neneti vā . ‘deṅ rakṣaṇe’ . saṃdīyate badhyate'neneti saṃdānam . ‘dāṇ dāne’ . saṃpūrvatvāt bandhanārthaḥ . vatsādibandhanarajjunāmanī .. madhye tatra tatra bahudāmayogāt dāmanī . bahupaśubandhanāya nirmitadīghakarajjunāma .. 73 .. </Amarapadavivrti>
<Amarapadaparijata><AK.02.09.073>
ūdhastu klībamāpīnam . kṣīrajananasthānanāmanī . ‘podugu’ .. samau śivakakīlakau . paśubandhanaguṇṭhanāmanī . ‘gūṃṭālu’ .. na puṃsi dāma saṃdānam . dohanasamaye caraṇabandhanarajjunāmanī .. paśurajjustu dāmanī . paśubandhanadīrgharajjuḥ dāmanī syāt . anuktam—nāsārajjurgavāṃ nāsyā . gorājanāsikārajjurnāsyā syāt . ‘yaddumukkuttāḍu’ .. 73 .. </Amarapadaparijata>
%%p. 02.597
AK.02.09.074ab vaiśākhamanthamanthānamanthāno manthadaṇḍake .
AK.02.09.074cd kuṭaro daṇḍaviṣkambhe manthanī gargarī same .. 74 ..
<Amarapadavivrti ><AK.02.09.074>
vaiśākheti—viśākhā prayojanamasya vaiśākhaḥ . viśākhasya kāṣṭhaviśeṣasyāyamiti vā . mathyate dadhyaneneti manthaḥ . ‘mantha viloḍane’ . manthānaśca . manthāśca . dadhimanthanadaṇḍanāmāni .. kuṭati kuṭilagatimāniva bhramati kuṭaraḥ . ‘kuṭa kauṭilye’ . daṇḍaṃ viṣkabhnāti daṇḍaviṣkambhaḥ . ‘skambhu rodhane’ . manthanadaṇḍasyānte nikṣiptanārikelaphalasadṛśadārupiṇḍanāmāni .. mathyate dadhyasyāmiti manthanī . ‘mantha viloḍane’ . girati antargataṃ dadhīti gargarī . ‘gṝ nigaraṇe’ . dadhimanthanaghaṭasya nāma .. 74 .. </Amarapadavivrti>
<Amarapadaparijata><AK.02.09.074>
vaiśākhamantha—manthadaṇḍake . dadhimanthanadaṇḍanāmāni . ‘kavvamu’ .. kuṭharo daṇḍaviṣkambhaḥ . daṇḍo manthadaṇḍaḥ . tasya viṣkambho viṣkambhanastambhaḥ sa kuṭharaḥ syāt . manthadaṇḍabandhastambhaḥ .. manthanī gargarī same . dadhimathana(?)nāmanī . ‘kalaśimudadhigurvī vallavā loḍayanti’ iti māghaprayogāt (śiśu. 11. 8) kalaśiśabdaḥ kālakeya(?)vyutpattisiddhaḥ .. 74 .. </Amarapadaparijata>
%%p. 02.598
AK.02.09.075ab uṣṭre kramelakamayamahāṅgāḥ karabhaḥ śiśuḥ .
AK.02.09.075cd karabhāḥ syuḥ śṛṅkhalakā dāravaiḥ pādabandhanaiḥ .. 75 ..
<Amarapadavivrti><AK.02.09.075>
uṣṭra iti—uṣyate sadā ātapeneti uṣṭraḥ . ‘uṣa dāhe’ . krameṇa pādānilayati dūre kṣipatīti kramelakaḥ . ‘ila svapnakṣepaṇayoḥ’ . mayate bahūni yojanāni gacchatīti mayaḥ . ‘maya gatau’ . mahānti grīvādyaṅgāni yasyeti mahāṅgaḥ . uṣṭranāmāni .. kaṃ śiro rabhate'sakṛdunnamayatīti karabhaḥ . ‘rabha rābhasye’ . uṣṭraśiśunāma .. śṛṅkhalaṃ bandhanameṣāmastīti śṛṅkhalakāḥ . dārumayaiḥ pādabandhanairupalakṣitānāṃ karabhāṇāṃ nāma .. 75 .. </Amarapadavivrti>
<Amarapadaparijata><AK.02.09.075>
uṣṭre kramelakamayamahāṅgāḥ . uṣṭranāmāni . ‘loṭipeṭṭa’ . ‘dāśerakaśca ravaṇaḥ’ . ete dve ca .. karabhaḥ śiśau . uṣṭraśiśuḥ karabhaḥ syāt .. karabhāḥ syuḥ—pādabandhanaiḥ . dārumayapādabandhanaviśiṣṭāḥ karabhā ityarthaḥ .. 75 .. </Amarapadaparijata>
%%p. 02.598
AK.02.09.076ab ajā chāgī stabhacchāgabastacchagalakā aje .
AK.02.09.076cd meḍhrorabhroraṇorṇāyurmeṣavṛṣṇaya eḍake .. 76 ..
<Amarapadavivrti ><AK.02.09.076>
ajeti—ajatītyajā . ‘aja gatikṣepaṇayoḥ’ . chyati rogāniti chāgī . ‘cho chedane’ . ajajātistrīnāmanī .. stabhnāti yuddhārthamudyate vegaṃ pratibadhnātīti stabhaḥ . ‘stambhu rodhanastambhanayoḥ’ . tubha iti pāṭhe tobhate hinasti parṇānīti tubhaḥ . ‘tubha hiṃsāyām’ . chyati bhakṣaṇārthaṃ patrāṇīti chāgaḥ . chagalakaśca . ‘cho chedane’ . bastyate hiṃsyata iti bastaḥ . ‘vasta ardane’ . ajati parṇabhakṣaṇāya gacchatīti ajaḥ . ‘aja gatikṣepaṇayoḥ’ . ajanāmāni .. mehati retaḥ siñcatīti meḍhraḥ . ‘miha secane’ . meṇḍha iti vā pāṭhaḥ . uraḥsthalamitastato bhramayatīti urabhraḥ . ‘bhramu calane’ . uccaiḥ raṇatīti uraṇaḥ . ‘raṇa śabde’ . ūrṇā meṣaroma . tadasyāstīti ūrṇāyuḥ . reto miṣati siñcatīti meṣaḥ . ‘miṣa secane’ . miṣati spardhata iti vā . reto varṣatīti vṛṣṇiḥ . ‘vṛṣu secane’ . ā samantāt īḍante māṃsabhakṣakā enamiti eḍakaḥ . ‘īḍa stutau’ . eḍakanāmāni .. 76 .. </Amarapadavivrti>
<Amarapadaparijata><AK.02.09.076>
ajā chāgī . ajānāmanī . ‘meka’ .. stabhacchāga—aje . chāganāmāni . ‘mekapotu’ . meḍhrorabhroraṇo—eḍake . meṣanāmāni . ‘tagaru’ .. anuktam—‘eḍakā kurarī meṣī’ . meṣīnāmāni . ‘godre’ .. etāni trīṇi ca .. 76 .. </Amarapadaparijata>
%%p. 02.599
AK.02.09.077ab uṣṭrorabhrājavṛnde syādauṣṭrakaurabhrakājakam .
AK.02.09.077cd cakrīvantastu bāleyā rāsabhā gardabhāḥ kharāḥ .. 77 ..
<Amarapadavivrti><AK.02.09.077>
uṣṭreti—uṣṭrāṇāṃ samūhaḥ auṣṭrakam . urabhrakāṇāṃ samūhaḥ aurabhrakam . ajānāṃ samūhaḥ ājakam . uṣṭrorabhrājānāṃ krameṇa samūhanāmāni . cakraṃ samūhaḥ tadvantaḥ cakrīvantaḥ . prāyeṇa bālebhyo vatsebhya eva hitāḥ bāleyāḥ . rāsante vāśyante uccairiti rāsabhāḥ . ‘rāsṛ śabde’ . gardanti uccairiti gardabhāḥ . ‘garda śabde’ . khaṃ mukhāntarvarti mahadākāśameṣāmiti kharāḥ . gardabhanāmāni .. 77 .. </Amarapadavivrti>
<Amarapadaparijata><AK.02.09.077>
uṣṭrorabhrājavṛnde—ājakam . uṣṭrāṇāṃ samūhaḥ auṣṭrakam . urabhrāṇāṃ samūhaḥ aurabhrakam . ajānāṃ samūhaḥ ājakam . uṣṭrādīnāṃ samūhe auṣṭrakādiśabdāḥ syuriti vā yojanā . cakrīvantastu—gardabhāḥ kharāḥ . gardabhanāmāni . ‘gāḍiḍiperu’ . koliṇṭāḥ karabhāḥ śālāḥ . etāni trīṇi ca .. 77 .. </Amarapadaparijata>
%%p. 02.600
AK.02.09.078ab vaidehakaḥ sārthavāho naigamo vāṇijo vaṇik .
AK.02.09.078cd paṇyājīvo hyāpaṇikaḥ krayavikrayikaśca saḥ .. 78 ..
<Amarapadavivrti ><AK.02.09.078>
vaidehaka iti—videhe vividhopacaye bhavaḥ vartamānaḥ vaidehakaḥ . arthena saha vartate sārthaḥ . taṃ naraṃ svapaṇyaṃ vāhayatīti sārthavāhaḥ . ‘vaha prāpaṇe’ . nigame dhanāgame bhavo vartamānaḥ naigamaḥ . vaṇigeva vāṇijaḥ . paṇate vyavaharatīti vaṇik . ‘paṇa vyavahāre’ . dhātvādeḥ pakārasya vakārādeśaḥ . paṇyam ājīvo yasya paṇyājīvaḥ . āpaṇaḥ prayojanamasya āpaṇikaḥ . krayavikrayābhyāṃ jīvatīti krayavikrayikaḥ . vāṇijyavṛttyupajīvino nāmāni .. 78 .. </Amarapadavivrti>
<Amarapadaparijata><AK.02.09.078>
vaidehakaḥ sārthavāho—vaṇik . jāntaḥ . vaṇijāṃ nāmāni . ‘varavāru’ .. paṇyājīvo—krayavikrayikaśca saḥ . krayavikrayobhayavato nāmāni .. 78 .. </Amarapadaparijata>
%%p. 02.600
AK.02.09.079ab vikretā syādvikrayikaḥ krāyakaḥ krayikaḥ samau .
AK.02.09.079cd vāṇijyaṃ tu vaṇijyā syānmūlyaṃ vasno'pyavakrayaḥ .. 79 ..
<Amarapadavivrti ><AK.02.09.079>
vikreteti—vikrīṇāti paṇyamiti vikretā . ‘ḍukrīñ dravyavinimaye’ . vikrayeṇa jīvatīti vikrayikaḥ . yaḥ paṇyasya vikrayeṇa jīvati tasya nāmanī .. uccanīcamūlyakalpanayā paṇyaṃ krīṇāti gṛhṇātīti krāyakaḥ . krayeṇa jīvatīti krayikaḥ . paṇyakartṛnāmanī .. vaṇijaḥ karma vāṇijyam . vaṇijyā ca . vāṇijyavṛttināmanī .. mūlenānāmyam anabhibhavanīyaṃ mūlyam . vasatyasmin svadhanavyayena kāritaṃ paṇyādikamiti vasnaḥ . ‘vasa nivāse’ . vasatyanirvāhakakrayaḥ anena mūladravyarahiteneti avakrayaḥ . mūlyanāmāni .. 79 .. </Amarapadavivrti>
<Amarapadaparijata><AK.02.09.079>
vikretā syādvikrayikaḥ . vikrayamātriṇo nāmanī . krāyakaḥ krayikaḥ samau . mūlyena paṇyāni gṛhṇato nāmanī . ‘koneḍivāṃḍlu’ .. vāṇijyaṃ tu vaṇijyaṃ syāt . napuṃsake syādapi vaṇijyāpi syāt . vaṇikkarmanāmanī .. mūlyaṃ vasno'pyavakrayaḥ . mūlyanāmāni . ‘vela’ . yogavibhāgādavakrayo bhāṭakaḥ . ‘bhāṭako'vakrayaḥ smṛtaḥ’ . iti halāyudhaḥ (a. mā. 2. 418) . ‘bāḍige’ .. 79 .. </Amarapadaparijata>
%%p. 02.601
AK.02.09.080ab nīvī paripaṇo mūladhanaṃ lābho'dhikaṃ phalam .
AK.02.09.080cd paridānaṃ parīvarto naimeyanimayāvapi .. 80 ..
<Amarapadavivrti ><AK.02.09.080>
nīvīti—nitarāṃ vīyate saṃvriyata iti nīvī . ‘vyeñ saṃvaraṇe’ . strīnīvīsthānavat parasaṃpatprāptinimittatvāt vā . paripaṇyate lābhārthaṃ prayujyate paripaṇaḥ . ‘paṇa vyavahāre stutau ca’ . lābhārthaṃ prayujyamānadhanasya nāmāni .. mūladhanaprayogeṇa labhyata iti lābhaḥ . ‘ḍulabhaṣ prāptau’ . mūladhanaprayogeṇa phalatīti phalam . ‘phala niṣpattau’ . mūladhanaprayogeṇa yadadhikaṃ labhyate tasya nāmanī .. paridīyata iti paridānam . ‘dā dāne’ . parivartyate dīyata iti parivartaḥ . ‘vṛtu vartane’ . nimeye parivartanīye bhavo naimeyaḥ . ‘meṅ praṇidāne’ . nimayate viniyujyate nimayaḥ . ‘maya gatau’ . vinimayanāmāni .. 80 .. </Amarapadavivrti>
<Amarapadaparijata><AK.02.09.080>
nīvī paripaṇo mūladhanam . mūladhananāmāni .. lābho'dhikaṃ dhanam . mūladhanenārjitamadhikaṃ dhanaṃ lābhaḥ syāt . ‘baṃḍavalamukanna āmīdagaṇiṃcina dhanamulābhamanipiṃcukonunu’ .. paridānaṃ parīvarto—niyamāvapi . ghṛtādestailādipratyarpaṇanāmanī . ‘sāṭiperu’ .. 80 .. </Amarapadaparijata>
%%p. 02.601
AK.02.09.081ab pumānupanidhirnyāsaḥ pratidānaṃ tadarpaṇam .
AK.02.09.081cd kraye prasāritaṃ krayyaṃ kreyaṃ kretavyamātrake .. 81 ..
<Amarapadavivrti><AK.02.09.081>
pumāniti—ādhārakahastasya upa samīpe nidhīyata iti upanidhiḥ . ‘ḍudhāñ dhāraṇapoṣaṇayoḥ’ . grāhakajanasaṃnidhau nyasyata iti nyāsaḥ . ‘asu kṣepaṇe’ . nikṣepaviśeṣasya nāmanī .. pratidīyata iti pratidānam . ‘ḍudāñ dāne’ . nyāsapratyarpaṇasya nāma .. krayārthaṃ prasāritaṃ krayyam . kretuṃ yogyaṃ kreyam . kretavyamātranāma .. 81 .. </Amarapadavivrti>
<Amarapadaparijata><AK.02.09.081>
pumānupanidhirnyāsaḥ . nikṣepaviśeṣanāmanī . ‘vāḍike’ .. pratidānaṃ tadarpaṇam . tasyopanidheḥ pratyarpaṇaṃ pratidānaṃ syāt . ‘vāḍikatirugatirugavoppiṃcuṭa’ .. kraye prasāritaṃ krayyam . krayārthe prasāritaṃ dravyaṃ krayyaṃ syāt .. kreyaṃ kretavyamātrake . krayārhaṃ dravyaṃ kreyaṃ syāt . parikretuṃ puṣṭaṃ dravyamityarthaḥ .. 82 .. </Amarapadaparijata>
%%p. 02.602
AK.02.09.082ab vikreyaṃ paṇitavyaṃ ca paṇyaṃ krayyādayastriṣu .
AK.02.09.082cd klībe satyāpanaṃ satyaṃkāraḥ satyākṛtiḥ striyām .. 82 ..
<Amarapadavivrti ><AK.02.09.082>
vikreyamiti—vikretuṃ yogyaṃ vikreyam . paṇituṃ vyavahartuṃ yogyaṃ paṇitavyam . paṇyata iti paṇyam . ‘paṇa vyavahāre stutau ca’ . paṇyamātranāmāni .. krayyādayaḥ paṇyāntāḥ triṣu liṅgeṣu vartante .. satyasya karaṇaṃ satyāpanam . satyaṃkāraśca . satyākṛtiśca . vikretre kretrā idaṃ paṇyaṃ mayā gṛhītamityuktvā yatkiṃcidaṅgulīyādikaṃ dīyate tasya nāmāni .. 82 .. </Amarapadavivrti>
<Amarapadaparijata><AK.02.09.082>
vikreyaṃ paṇitavyaṃ ca . vikretumāpṛṣṭadravyanāmanī . kravyādayastriṣu . kravyādayaḥ śabdāstriliṅgāḥ . krayyaḥ karpūraḥ . krayyā kastūrikā .. klībe satyāpanaṃ—striyām . krayaniścayārthaṃ dattavittasya nāmāni .. ‘saṃcakaruvu’ .. 82 .. </Amarapadaparijata>
%%p. 02.602
AK.02.09.083ab vipaṇo vikrayaḥ saṃkhyāḥ saṃkhyeye hyādaśa triṣu .
AK.02.09.083cd viṃśatyādyāḥ sadaikatve sarvāḥ saṃkhyeyasaṃkhyayoḥ .. 83 ..
<Amarapadavivrti ><AK.02.09.083>
vipaṇa iti—vipaṇyate vyavahriyate vipaṇaḥ . ‘paṇa vyavahāre’ . vikrīyata iti vikrayaḥ . ‘ḍukrīñ dravyavinimaye’ . mūlyaṃ gṛhītvā paṇyārpaṇasya nāmanī .. ekādyāḥ aṣṭādaśaśabdaparyantāḥ saṃkhyāḥ saṃkhyeye ghaṭādau saṃkhyeyaliṅgānusāreṇa triṣu liṅgeṣu vartante . kadācidapi saṃkhyāmātre na vartante . atrodaharaṇāni—ekaḥ pumān . dvau pumāṃsau . trayo guṇāḥ . ityādi .. atra viṃśatiśabdena ekonaviṃśatiśabdo vijñeyaḥ . ekonaviṃśatyādyāḥ navatiśabdaparyantāḥ sarvāḥ saṃkhyāḥ bahuṣu saṃkhyeyeṣu ghaṭādiṣu saṃkhyāyāṃ ca vartamānā api sadā ekatve ekavacane vartante .. 83 .. </Amarapadavivrti>
<Amarapadaparijata><AK.02.09.083>
vipaṇo vikrayaḥ . paṇamādāya dravyadānanāmanī . ‘ammakamu’ . nirupasargau cet krayavācakau . saṃkhyāḥ sakhyeyeṣvādaśa triṣu . aṣṭādaśaśabdāvadhikāḥ saṃkhyāśabdāḥ saṃkhyeyamātravṛttayaḥ . eko brāhmaṇa iti sāmānādhikaraṇyaṃ suvacanam . tathā brāhmaṇānāṃ daśa dvādaśa veti vaiyadhikaraṇyaṃ na suvacanam . eka, dve, trīṇi, catvāri, pañca, ṣaṭ. sapta, aṣṭa, nava, daśa,  ekādaśa, dvādaśa, trayodaśa, caturdaśa, pañcadaśa,ṣoḍaśa, saptadaśa, aṣṭādaśa . triṣvityanena triliṅgāḥ .. viṃśatyādyāḥ—saṃkhyeyasaṃkhyayoḥ . viṃśatyādisaṃkhyāśabdāḥ sarve saṃkhyeyasaṃkhyārūpayorubhayorapyarthayoḥ syuḥ . viṃśatirgāvaḥ . viṃśatirgavām . sāmānādhikaraṇyavaiyadhikaraṇye ubhaye api suvacane . viṃśatiḥ, triṃśat, catvāriṃśat, pañcāśat, ṣaṣṭiḥ, saptatiḥ, aśītiḥ, navatiḥ, śatam, sahasram, ayutam, niyutam, koṭiḥ . sadaikatve ityanena nityaikavacanatā .. 83 .. </Amarapadaparijata>
%%p. 02.603
AK.02.09.084ab sakhyārthe dvibahutve stastāsu cānavateḥ striyaḥ .
AK.02.09.084cd paṅkteḥ śatasahasrādi kramāddaśaguṇottaram .. 84 ..
<Amarapadavivrti ><AK.02.09.084>
saṃkhyārtha iti—saṃkhyārthe saṃkhyāmātre vartamānānām ekonaviṃśatyādīnāṃ dvivacanabahuvacane'pi staḥ . tātparyārthastu ekonaviṃśatyādyāḥ śabdāḥ saṃkhyāyāmekavacanadvivacanabahuvacanāntā bhavanti . saṃkhyeye vartamānāstu ekavacanāntā eva bhavantītyarthaḥ .. tāsu saṃkhyeyasaṃkhyāsu vartamānā ekonaviṃśatyādyāḥ sarve śabdā ānavateḥ navatiśabdaparyantaṃ striyaḥ strīliṅgā bhavanti . saṃkhyeyānusāreṇa talliṅgā na bhavanti . atrodaharaṇāni—viṃśatyā śarairviddhaḥ . viṃśatyai strībhyo deyāni phalāni . viṃśatiḥ phalāni .. saṃkhyāyāmudāharaṇāni—gavāṃ dve viṃśatī . gavāṃ tisro viṃśatayaḥ.. paṅktiḥ daśa saṃkhyā, tasyā ārabhya daśaguṇottaraṃ kramāt śataṃ sahasram . daśa daśaguṇaṃ śatam . śataṃ daśaguṇaṃ sahasram . ādigrahaṇāt ayutaṃ prayutamityādi . sahasraṃ daśaguṇam ayutam ityādi . evamādi parārdhaśabdaparyantā bhavanti .. 84 .. </Amarapadavivrti>
<Amarapadaparijata><AK.02.09.084>
saṃkhyārthe dvibahutve staḥ . saṃkhyārthe viṃśatyādīnāṃ dvitvabahutve'pi syātām . amatrāṇāṃ dve viṃśatī . atithīnāṃ tisro viṃśatayaḥ .. tāsu cānavateḥ striyām . tāsu navatiśabdāntāḥ sarve śabdāḥ strīliṅgāḥ . viṃśatyā puruṣairbhuktam . ‘koṭyāḥ śatādisaṃkhyānyā vā lakṣā niyutaṃ ca tat’ (3. 5. 24) iti vakṣyamāṇatvāt śatādīni napuṃsakānyeva . ‘paraiḥ paribhave prāpte vayaṃ pañcottaraṃ śatam’ (ma. bhā. 3. 232. 12) .. paṅkteḥ śatasahasrādi—daśaguṇottaram . paṅktiśabdo daśaparyāyaḥ . ‘nṛpateḥ pratiṣiddhameva tat kṛtavān paṅktiratho vilaṅghya yat’ . (raghu. 9. 74) iti daśarathe paṅktirathaśabdaprayogaḥ . daśaśabdānyatvādasya viṃśatiśabdavat liṅgavacanavyavasthā . paṅktiśabdādārabhya śatasahasrādīni padāni krameṇa daśaguṇottarasaṃkhyāvācakāni . paṅktirdaśaguṇā cecchatam . śataṃ daśaguṇaṃ cet sahasram . sahasraṃ daśaguṇaṃ cedayutamityādi .. 84 .. </Amarapadaparijata>
%%p. 02.604
AK.02.09.085ab pautavaṃ druvayaṃ pāyyamiti mānārthakaṃ trayam .
AK.02.09.085cd mānaṃ tulāṅguliprasthairguñjāḥ pañcādyamāṣakaḥ .. 85 ..
<Amarapadavivrti ><AK.02.09.085>
pautavamiti—punāti dhānyādimānaṃ śodhayatīti potuḥ rājapuruṣaḥ . tasyedaṃ pautavam . yautavamiti vā pāṭhaḥ . droḥ drumasya vikāraḥ druvayam . makārasya vakārādeśo bhavati . mīyate'neneti pāyyam . ‘māṅ māne’ . dhātvādermakārasya pakārādeśaḥ . dhānyādimānārthanāmāni .. mīyate'neneti mānam . tacca tulāṅguliprasthaiḥ triprakāraṃ bhavati . yathā hiraṇyādimānaṃ tulādirūpam . kṣetrādimānam aṅgulyādikam . dhānyādimānaṃ prasthādirūpam iti . māṣavat sthūlatvāt māṣakaḥ . ādyaścāsau māṣakaśca ādyamāṣakaḥ . rajatavyatiriktapañcaguñjāparimitahiraṇyādernāma .. 85 .. </Amarapadavivrti>
<Amarapadaparijata><AK.02.09.085>
pautavaṃ druvayaṃ—trayam . pautavādīni trīṇyapi mānasāmānyanāmāni . pāyyaṃ hastādibhirmānaṃ, druvayaṃ kuḍubādibhiḥ . pautavaṃ tu layetyanyā rāddhāntā tulāṅguliprasthairiti vyatyastapāṭhena pratyākhyātaḥ .. mānaṃ tulāṅguliprasthaiḥ . mīyate'neneti mānam . yat paṇyadravyādīyattāparicchedakaṃ tanmānam . tacca tulāṅguliprasthaistrividhaṃ syāt . tatra palakarṣādīni tulāmānāni . hastavitastyādīni aṅgulimānāni . droṇāḍhakādīni prasthamānāni .. guñjāḥ pañcādyamāṣakaḥ . guñjāḥ pañca syuśced ādyamāṣakaḥ syāt .. 85 .. </Amarapadaparijata>
%%p. 02.605
AK.02.09.086ab te ṣoḍaśākṣaḥ karṣo'strī palaṃ karṣacatuṣṭayam .
AK.02.09.086cd suvarṇabistau hemno'kṣe kurubistastu tatpale .. 86 ..
<Amarapadavivrti ><AK.02.09.086>
ta iti—akṣṇoti saṃghātarūpatāmāpadyata iti akṣaḥ . ‘akṣū vyāptau’ . karṣati svabhāreṇa tulākoṭimiti karṣaḥ . ‘kṛṣa vilekhane’ . ṣoḍaśādyamāṣakaparimitasuvarṇādināmanī .. palati tulākoṭiṃ gacchatīti palam . ‘pala gatau’ . karṣāṇāṃ catuṣṭayasya nāma .. śobhano varṇo yasya suvarṇaḥ . bisyati tulākoṭiṃ nīcaiḥ prerayatīti bistaḥ . ‘bisa kṣepe’ . akṣaparimitahemno nāmanī .. kurudeśe bista iti prasiddhatvāt kuruvistaḥ . palaparimitahemno nāma .. 86 .. </Amarapadavivrti>
<Amarapadaparijata><AK.02.09.086>
te ṣoḍaśākṣaḥ—astrī . ādyamāṣāḥ ṣoḍaśa syuśced akṣaḥ syāt . sa eva karṣaḥ .. palaṃ karṣacatuṣṭayam . karṣāścatvāraḥ syuścet palaṃ syāt .. suvarṇabistau hemno'kṣe . kāñcanasya karṣe suvarṇabistaśabdau syātām .. kurubistastu tatpale . tasyaiva hemnaḥ pale kurubistaśabdaśca syāt . anuktam—rājate pala induḥ syāt . rajatasya pale induśabdaḥ syāt .. 86 .. </Amarapadaparijata>
%%p. 02.605
AK.02.09.087ab tulā striyāṃ palaśataṃ bhāraḥ syād viṃśatistulāḥ .
AK.02.09.087cd ācito daśa bhārāḥ syuḥ śākaṭo bhāra ācitaḥ .. 87 ..
<Amarapadavivrti ><AK.02.09.087>
tuleti—tolyata iti tulā . ‘tula unmāne’ . palānāṃ śatasya nāma .. bhriyata iti bhāraḥ . ‘bhṛñ bharaṇe’ . dvisahasrapalaparimitatāmrādidravyanāma .. ācīyate rāśīkriyate ācitaḥ . ‘ciñ cayane’ . viṃśatisahasrapalaparimitatāmrādidravyarāśināma .. śakaṭena uhyate śākaṭaḥ . śakaṭena voḍhuṃ śakyasya bhārasya nāma .. 87 .. </Amarapadavivrti>
<Amarapadaparijata><AK.02.09.087>
tulā striyāṃ palaśatam . palānāṃ śataṃ tulā syāt .. bhāraḥ syād viṃśatistulāḥ . tulā viṃśatiścet bhāraḥ syāt . ācitaṃ daśa bhārāḥ syuḥ . bhārā daśa cedācitaṃ syāt . napuṃsakam .. śākaṭo bhāra ācitaḥ . śakaṭabhāra ācitaḥ syāt . puṃliṅgaḥ . liṅgavivekadvārā ānuṣaṅgikārthābhidhānam .. 87 
%%p. 02.606
AK.02.09.088ab kārṣāpaṇaḥ kārṣikaḥ syāt kārṣike tāmrike paṇaḥ .
AK.02.09.088cd astriyāmāḍhakadroṇau khārī vāho nikuñcakaḥ .. 88 ..
AK.02.09.089ab kuḍavaḥ prastha ityādyāḥ parimāṇārthakāḥ pṛthak .
<Amarapadavivrti ><AK.02.09.088>
kārṣāpaṇa iti—karṣarūpeṇa tāmreṇa paṇyata iti kārṣāpaṇaḥ . karṣapramāṇamasyeti kārṣikaḥ . paṇyate vyavahriyate'neneti paṇaḥ . ‘paṇa vyavahāre’ . tāmrakṛtakarṣapramāṇakarūpakanāmāni .. ā samantāt ḍhaukate gacchatīti āḍhakaḥ . ‘ḍhaukṛ gatau’ . prasthacatuṣṭayaparimāṇasya nāma .. druṇati dhānyaparimāṇāya vartate sarvato gacchatīti droṇaḥ . ‘druṇa hiṃsāgatikauṭilyeṣu’ . aṣṭāḍhakapramāṇasya nāma .. khaṃ mahadākāśamasyā iti khārī . caturviṃśatidroṇaparimāṇanāma .. vahati dhānyādikamiti vāhaḥ . ‘vaha prāpaṇe’ . aṣṭadroṇānnyūnāṣṭakhāriparimāṇanāma .. nikuñcati kuḍavāpokṣayā alpībhavatīti nikuñcakaḥ . ‘kuñca kauṭilyālpībhāvayoḥ’ . kuḍavacaturthāṃśanāma .. kuḍyate saṃstyāyate dhānyamiti kuḍavaḥ . ‘kula saṃstyāne bandhuṣu ca’ . dvādaśaprasṛtiparimāṇanāma .. pratiṣṭhate dhānyamatreti prasthaḥ . ‘ṣṭhā gatinivṛttau’ . kuḍavacatuṣṭayaparimāṇanāma .. 88 .. </Amarapadavivrti>
<Amarapadaparijata><AK.02.09.088>
kārṣāpaṇaḥ kārṣikaḥ syāt . hemarajatādi karṣādimudrayā hatākṣanāmanī . ‘hemarajatādikarṣaṃ cetavoṣṭriṃcina accu’ . kārṣike tāmrike paṇaḥ . tāmreṇa kṛtaḥ kārṣāpaṇaḥ paṇaḥ syāt .. astriyāmāḍhakadroṇau—parimāṇārthakāḥ pṛthak . āḍhakaṃ prasthacatuṣṭayaparimāṇanāma . ‘tūmeḍu’ . droṇaṃ catvāryāḍhakāni . ‘talutumu’ . khārī droṇārdham . ‘yihumu’ . vāha āḍhakārdham . ‘yirana’ . ‘kumbhaḥ śūrpo'striyāṃ tau dvau goṇivāhastu taddvayam’ . tau dvau khārīti kecit . keṣāṃcit khārivāhau . tanmate vāhaścatuḥśūrpāḥ, khāriraṣṭaśūrpāḥ . dvivaṇṭakaḥ prasṛtiḥ . ‘cāreḍu’ . nikuñcaka iti pāṭhāntaram . nikuñcakaśca mānacaturthāṃśaḥ . ‘sauleḍu’ . kuḍubo mānam . ‘paḍeḍu’ . palacatuṣṭayaṃ kuḍuba iti tulāmānaviṣayaḥ . prastha iti mānacatuṣṭayam . evamūhyāḥ pṛthakparimāṇārthakāḥ .. 88 .. </Amarapadaparijata>
%%p. 02.607
AK.02.09.089cd pādasturīyo bhāga syādaṃśabhāgau tu vaṇṭake .. 89 ..
AK.02.09.090ab dravyaṃ vittaṃ svāpateyaṃ rikthamṛkthaṃ dhanaṃ vasu .
AK.02.09.090cd hiraṇyaṃ draviṇaṃ dyumnamartharaivibhavā api .. 90 ..
<Amarapadavivrti ><AK.02.09.089-90>
pāda iti—padyata iti pādaḥ . ‘pada gatau’ . caturthāṃśanāma .. aṃśyate aṃśaḥ . ‘aṃśa vibhāge’ . amyate sevyate krameṇeti vā . ‘ama gatyādiṣu’ . bhajyate krameṇa bhāgaḥ . ‘bhaja sevāyām’ . vaṇṭyate sevyate vaṇṭakaḥ . ‘vaṭi vibhājane’ . māṣādyekadeśanāmāni .. dravaṇīyamiti dravyam . ‘dru gatau’ . draviṇaṃ ca . vidyate labhyata iti vittam . ‘vidlṛ lābhe’ . svapatau vittasvāmini sādhu svāpateyam . ricyate putrādinā niḥsāryata iti riktham . ‘ricir virecane’ . ṛcyate stūyata iti ṛktham . ‘ṛca stutau’ . dhinoti svāminamiti dhanam . ‘dhivi prīṇane’ . dhanatīti vā . ‘dhana dhānye’ . vasati nītimatāṃ gṛha iti vasu . ‘vasa nivāse’ . haryati gacchatīti hiraṇyam . ‘harya gatikāntyoḥ’ . dyūyate'bhigamyate dyumnam . ‘dyu abhigamane’ . arthyate janairiti arthaḥ . ‘artha upayācñāyām’ . rāti puṣṭimiti rāḥ . ‘rā dāne’ . vibhavati kāryasiddhau samartho bhavati vibhavaḥ . dhananāmāni .. 89-90 .. </Amarapadavivrti>
<Amarapadaparijata><AK.02.09.089-90>
pādasturīyo bhāgaḥ syāt . caturthabhāgaḥ pādaḥ syāt . prasthapādaḥ kuḍubaḥ . palapādaḥ karṣa ityādi .. aṃśabhāgau tu vaṇṭake . ekadeśanāmanī .. dravyaṃ vittaṃ—vibhavā api . dhananāmāni .. 89-90 .. </Amarapadaparijata>
%%p. 02.608
AK.02.09.091ab syāt kośaśca hiraṇyaṃ ca hemarūpye kṛtākṛte .
AK.02.09.091cd tābhyāṃ yadanyat tatkupyaṃ rūpyaṃ tad dvayamāhatam .. 91 ..
<Amarapadavivrti ><AK.02.09.091>
syāditi—kūyate stūyata iti kośaḥ . ‘ku śabde’ . haryati dīvyatīti hiraṇyam . ‘harya gatikāntyoḥ’ . kṛtāvasthasya akṛtāvasthasya vā hemno rūpyasya ca nāmanī .. gopyate apramattairiti kupyam . dhātvādergakārasya kakārādeśaḥ . tābhyāṃ kṛtākṛtābhyāṃ hemarūpyābhyām anyasya kāṃsyādilohasya nāma .. rūpamasyāstīti rūpyam . āhatasya rājamudrāṅkitasya taddvayasya kupyākupyasya nāma .. 91 .. </Amarapadavivrti>
<Amarapadaparijata><AK.02.09.091>
syāt kośaśca—kṛtākṛte . agninā drutaṃ paścādghanībhūtaṃ tat hema kośahiraṇyaśabdavācyam, tadrūpyaṃ ca kośahiraṇyaśabdavācyam . aṃśarūpaparityāgāt kṛtaṃ ca, kaṭakādirūpāprāpterakṛtaṃ ca, iti kṛtākṛtaṃ piṇḍībhūtamucyate . tābhyāṃ yadanyat tatkupyam . tābhyāṃ hemarūpyābhyāmanyattāmrādi dravyaṃ kupyaṃ syāt .. rūpyaṃ taddvayamāhatam . vyavahārārthaṃ āhate mudrite kupyākupye dve ca rūpyaṃ syāt .. 91 .. </Amarapadaparijata>
%%p. 02.608
AK.02.09.092ab gārutmataṃ marakatamaśmagarbho harinmaṇiḥ .
AK.02.09.092cd śoṇaratnaṃ lohitakaḥ padmarāgo'tha mauktikam .. 92 .. 
AK.02.09.093ab muktātha vidrumaḥ puṃsi pravālaṃ puṃnapuṃsakam .
<Amarapadavivrti ><AK.02.09.092-93>
gārutmatamiti—garutmata idaṃ gārutmatam . maraṇaṃ taratyanena marakatam . garuḍodgāraliptaḥ aśmā garbhe yasya aśmagarbhaḥ . haritavarṇo maṇiḥ harinmaṇiḥ . haritavarṇasya ratnasya nāmāni .. śoṇavarṇaṃ ratnaṃ śoṇaratnam . lohitavarṇatvāt lohitakaḥ . padmavad rāgo yasya padmarāgaḥ . raktavarṇaratnasya nāmāni .. muktaiva mauktikam . mucyate śuktisaṃpuṭagarbhānmuktā . ‘muclṛ mokṣaṇe’ . muktānāmanī .. viśiṣṭaścāsau drumaśca vidrumaḥ . apsu prakṛṣṭaṃ valate pravālam . ‘vala saṃcalane’ . vidrumanāmanī .. 92 .. </Amarapadavivrti>
<Amarapadaparijata><AK.02.09.092-93>
gārutmataṃ marakataṃ—harinmaṇiḥ . marakatamiti kvacit pāṭhaḥ . marakatamaṇināmāni .. śoṇaratnaṃ—padmarāgaḥ . śoṇamaṇināmāni . kuruvindo'pi . ‘kuruvindamaṇiśreṇikanatkoṭīraśobhitā’ iti prayogāt (lalitā. 4) .
‘bahalānurāgakuruvindadalapratibaddhamadhyamiva digvalayam’ .
iti māghaśca (śiśu. 9. 8) .. atha mauktikaṃ muktā . muktāphalamapi syāt . ‘muktāphalaṃ śauktikeyaṃ gaṅgeṣṭiḥ kaṭaśarkarā’ iti vaijayantī (pṛ. 252, ślo. 57) . muktāmaṇināmanī .. atha vidrumaḥ—puṃnapuṃsakam . pravālanāmanī . ‘pagaḍamu’ . anuktam—indranīlaṃ mahānīlam . nīlaratnanāmanī .. sūryakāntastvagnimaṇiḥ . raviratnanāmanī . vaiḍūryaṃ vālavāyajam . vaiḍūryamaṇināmanī .. 92 .. </Amarapadaparijata>
%%p. 02.609
AK.02.09.093cd ratnaṃ maṇirdvayoraśmajātau muktādike'pi ca .. 93 ..
AK.02.09.094ab svarṇaṃ suvarṇaṃ kanakaṃ hiraṇya hema hāṭakam .
AK.02.09.094cd tapanīyaṃ śātakumbhaṃ gāṅgeyaṃ bharma karburam .. 94 ..
AK.02.09.095ab cāmīkaraṃ jātarūpaṃ mahārajatakāñcane .
AK.02.09.095cd rukmaṃ kārtasvaraṃ jāmbūnadamaṣṭāpado'striyām .. 95 ..
<Amarapadavivrti ><AK.02.09.093-95>
ratnamiti—ramante'smin janā iti ratnam . ‘ramu krīḍāyām’ . maṇyate ratnamiti maṇiḥ . ‘maṇa śabde’ . gāruḍādyaśmajātīyamuktāpravālādernāmanī .. śobhano varṇo yasya svarṇam . suvarṇaṃ ca . kanati dīvyatīti kanakam . ‘kana dīptikāntigatiṣu’ . haryatīti hiraṇyam . ‘harya gatikāntyoḥ’ hinoti tāmrādyavalepanāt vardhata iti hema . ‘hi gatau’ . nāntaḥ . haṭati dīvyatīti hāṭakam . ‘haṭa dīptau’ . tapyate'gnāviti tapanīyam . ‘tapa saṃtāpe’ . śatakumbhākhye ākare girau vā bhavatīti śātakumbham . gaṅgāyā apatyaṃ gāṅgeyam . bhriyate'ṅgulyādibhiriti bharma . ‘bhṛñ bharaṇe’ . nāntaḥ . karvati lohamadhye svaśraiṣṭhyāditi karburam . ‘karva darpe’ . cāmīkarākhyākare girau vā bhavatvāt cāmīkaram . mahārghatayā jātaṃ praśastaṃ rūpamasyeti jātarūpam . rajyate tāmrādikamaneneti rajatam . mahacca tadrajataṃ ca mahārajatam . kāñcate dīpyata iti kāñcanam . ‘kāci dīptibandhanayoḥ’ . rocata iti rukmam . ‘ruca dīptau’ . kṛtasvarākhyākarabhavatvāt kārtasvaram . jambūphalarasotpannanadībhavatvāt jāmbūnadam . aṣṭasu loheṣu padaṃ pratiṣṭhāsyeti aṣṭāpadam . aṣṭalohāni yathā—
‘suvarṇaṃ rajataṃ tāmraṃ rītiḥ kāṃsyaṃ tathā trapu .
sīsaṃ ca dhīvaraṃ caiva aṣṭalohāni cakṣate ..’
iti . suvarṇanāmāni .. 93-95 .. </Amarapadavivrti>
<Amarapadaparijata><AK.02.09.093-95>
ratnaṃ maṇirdvayoḥ—muktādike'pi ca . ratnamaṇiśabdau dvau marakatādyaśmajātau mauktikādyanaśmajātāvapi syātām .. svarṇaṃ suvarṇaṃ kanakaṃ hiraṇyaṃ hema . ‘hemamaṣṭāpadaṃ svarṇam’ iti dhanaṃjayapāṭhād akārānto'pi syāt . hāṭakaṃ—bharma . ‘bharmaṃ rukmaṃ hāṭakaṃ śātakumbham’ iti halāyudhapāṭhād (a. mā. 2. 18) akārānto'pi syāt . karburaṃ—aṣṭāpado'striyām . kanakanāmāni . kalyāṇamagnibījaṃ ca devārhaṃ gauramarjunam . etāni pañca ca .. 93-95 .. </Amarapadaparijata>
%%p. 02.610
AK.02.09.096ab alaṃkārasuvarṇaṃ yacchṛṅgīkanakamityadaḥ .
AK.02.09.096cd durvarṇaṃ rajataṃ rūpyaṃ kharjūraṃ śvetamityapi .. 96 ..
<Amarapadavivrti ><AK.02.09.096>
alaṃkāreti—śṛṅgyāmalaṃkāre upādeyaṃ kanakaṃ śṛṅgīkanakam . alaṃkārayogyasuvarṇanāma .. kanakāpekṣayā nikṛṣṭavarṇatvād durvarṇam . rajyate tāmrādikamaneneti rajatam . ‘rañja rāge’ . praśastaṃ rūpamasyeti rūpyam . kharjati vyathate ghanasyāghātikatayā kharjūram . ‘kharja vyathane’ . śvetavarṇatvāt śvetam . rajatanāmāni .. 96 .. </Amarapadavivrti>
<Amarapadaparijata><AK.02.09.096>
alaṃkārasuvarṇaṃ—kanakamityadaḥ . kaṭakādyalaṃkārasaṃbandhi suvarṇaṃ śṛṅgīkanakaṃ syāt . śṛṅgīkanakamityaurvānalādivat prayogaḥ . ‘strī śṛṅgī maṇḍanasuvarṇam’ iti ratnakośe pṛthaṅnirdeśaḥ . keṣāṃcit śṛṅgīkanakamiti saṃghāto'pi gṛhīta eva . ‘alaṃkārasuvarṇaṃ tu śṛṅgīkanakamāśu ca’ iti vaijayantī (pṛ. 42, ślo. 22) . durvarṇaṃ rajataṃ—śvetamityapi . rajatanāmāni . anuktam—‘tāraṃ śubhraṃ candrahāsam’ . etāni trīṇi ca .. 96 .. </Amarapadaparijata>
%%p. 02.611
AK.02.09.097ab rītiḥ striyāmārakūṭo na striyāmatha tāmrakam .
AK.02.09.097cd śulbaṃ mlecchamukhaṃ dvyaṣṭavariṣṭhodumbarāṇi ca .. 97 ..
<Amarapadavivrti ><AK.02.09.097>
rītiriti—rīyate'gnisaṃyogāt rītiḥ . ‘rīṅ sravaṇe’ . ārasya suvarṇasya kūṭo māyārūpamiva bhāsata iti ārakūṭaḥ . pittalākhyalohanāmanī .. tāmyati vyathate'gnisaṃyogāditi tāmram . ‘tamu glānau’ . tāmyati kāṅkṣate svanairmalyārthamāmlarasamiti vā . ‘tamu kāṅkṣāyām’ . śalati dravāvasthāyāmāśugacchatīti śulbam . ‘śala gatau’ . mlecchadeśe mukhyatvāt mlecchamukham . dve hemarūpye aśnute dvyaṣṭam . ‘aśū vyāptau’ . suvarṇarajatetaralohebhyaḥ śreṣṭhatvāt variṣṭham . udumbaraṃ suvarṇam . tatsādṛśyāt udumbaram . audumbaramiti vā pāṭhaḥ . tāmranāmāni .. 97 .. </Amarapadavivrti>
<Amarapadaparijata><AK.02.09.097>
rītiḥ striyāṃ—na striyām . rītināmanī . ‘pittasi’ . pittalaṃ kapilohaṃ ca . ete dve ca .. atha tāmrakaṃ—udumbarāṇi ca . tāmranāmāni . anuktam—kāṃsyaṃ prabhāsaṃ saurāṣṭramasurāhvayamapyadaḥ . kāṃsyanāmāni .. 97 .. </Amarapadaparijata>
%%p. 02.611
AK.02.09.098ab loho'strī śastrakaṃ tīkṣṇaṃ piṇḍaṃ kālāyasāyasī .
AK.02.09.098cd aśmasāro'tha maṇḍūraṃ siṃhāṇamapi tanmale .. 98 ..
<Amarapadavivrti ><AK.02.09.098>
loha iti—lunātyaṅgamiti lohaḥ . ‘lūñū chedane’ . śasyate hiṃsyate'neneti śastrakam . ‘śasu hiṃsāyām’ . tijyate tanūkriyate śātanāyeti tīkṣṇam . ‘tija niśātane’ . piṇḍyate saṃhanyate'neneti piṇḍam . ‘piḍi saṃghāte’ . kālavarṇaṃ ca tadayaśca kālāyasam . śalyādirūpeṇa bhedyametītyayaḥ . ‘iṇ gatau’ . aśmanaḥ sāro'śmasāraḥ . ayaso nāmāni .. maṇḍyate'yaḥpiṇḍāt vibhajyata iti maṇḍūram . ‘maḍi vibhājane’ . hinasti nāśayati pāṇḍurogamiti siṃhāṇam . ‘hisi hiṃsāyām’ . ayomalasya nāmanī .. 98 .. </Amarapadavivrti>
<Amarapadaparijata><AK.02.09.098>
loho'strī śastrakaṃ—aśmasāraḥ . ayaso nāmāni . ‘yanumu’ . śastraśabdena śastraparyāyasyāpi grahaṇam . ‘śastrākhyaṃ viṣamāyudham’ iti vaijayantī (pṛ. 43, ślo. 33) .. atha maṇḍūraṃ—tanmale . śiṅghāṇamiti vā pāṭhaḥ . āyasamalanāmanī . ‘ciṭṭamu’ .. 98 .. </Amarapadaparijata>
%%p. 02.612
AK.02.09.099ab sarvaṃ syāttaijasaṃ lohaṃ vikārastvayasaḥ kuśī .
AK.02.09.099cd kṣāraḥ kāco'tha capalo rasaḥ sūtaśca pārade .. 99 ..
<Amarapadavivrti ><AK.02.09.099>
sarvamiti—tejaso vikāraḥ taijasam . sarvaṃ taijasaṃ hemādi lohaṃ bhavati . suvarṇaṃ rajatamityādi aṣṭau lohāni . kutsitaṃ śyati lohādikaṃ tanūkarotīti kuśī . ayovikāranāma .. kṣarati calatīti kṣāraḥ . ‘kṣara saṃcalane’ . hāratayā sūtreṇa kacyate kācaḥ . ‘kaci bandhane’ . kācanāmāni .. asthiratvāt capalaḥ . rasyate auṣadhatveneti rasaḥ . ‘rasa āsvādane’ . sūte hemādikamiti sūtaḥ . ‘ṣūṅ prāṇiprasave’ . rogasya pāraṃ dadātīti pāradaḥ . ‘dā dāne’ . pārata iti vā pāṭhaḥ . pādarasanāmāni .. 99 .. </Amarapadavivrti>
<Amarapadaparijata><AK.02.09.099>
sarvaṃ syāttaijasaṃ loham . suvarṇarajataśulbādi taijasasāmānyaṃ lohaṃ syāt .. vikārastvayasaḥ kuśī . ayovikāraḥ kuśī syāt . ‘saral̤umudalainadi’ .. kṣāraḥ kācaḥ . mṛdvikāranāmanī . ‘gājumudalainadi’ .. atha capalo—pārade . tānto dānto'pi syāt . ‘rasendraḥ pāradaḥ proktaḥ pārato'pi nigadyate’ iti tārapālaḥ . pāradanāmāni . ‘pādarasamu’ .. 99 .. </Amarapadaparijata>
%%p. 02.613
AK.02.09.100ab gavalaṃ māhiṣaṃ śṛṅgamabhrakaṃ girijāmale .
AK.02.09.100cd sroto'ñjanaṃ tu sauvīraṃ kāpotāñjanayāmune .. 100 ..
<Amarapadavivrti ><AK.02.09.100>
gavalamiti—gāmalati nivārayatīti gavalam . ‘ala bhūṣaṇaparyāptivāraṇeṣu’ . mahiṣaśṛṅganāma .. śaradabhrarekhāsadṛśatvād abhrakam . girau jāyata iti girijam . na vidyate malamatreti amalam . abhrakanāmāni .. ajyate locanamaneneti añjanam . ‘añjū vyaktimrakṣaṇakāntigatiṣu’ . srotasi yamunāsrotasi jātamañjanaṃ sroto'ñjanam . suvīrākhyadeśe bhavatvāt sauvīram . kapotavarṇasadṛśam añjanaṃ kapotāñjanam . yamunāyāṃ bhavaṃ yāmunam . suvīradeśodbhavāñjananāmāni .. 100 .. </Amarapadavivrti>
<Amarapadaparijata><AK.02.09.100>
gavalaṃ māhiṣaṃ śṛṅgam . mahiṣaviṣāṇaṃ gavalaṃ syāt . abhrakaṃ girijāmale . padadvayametat . abhrakanāmāni . ‘bhiṃgamu’ . vyomameghaparyāyābhidheyatvādabhrakaṃ vyomameghābhidhānaṃ ca . gaurībījākhyamabhrakamiti tantrāntaram .. sroto'ñjanaṃ tu—yāmune . nīlāñjananāmāni .. 100 .. </Amarapadaparijata>
%%p. 02.613
AK.02.09.101ab tutthāñjanaṃ śikhigrīvaṃ vitunnakamayūrake .
AK.02.09.101cd karparī dārvikā kvāthodbhavaṃ tutthaṃ rasāñjanam .. 101 ..
AK.02.09.102ab rasagarbhaṃ tārkṣyaśailaṃ gandhāśmani tu gandhakaḥ .
AK.02.09.102cd saugandhikaśca cakṣuṣyākulālyau tu kulutthikā .. 102 ..
<Amarapadavivrti ><AK.02.09.101-102>
tutthāñjanamiti—tudati nāśayatyakṣirogamiti tuttham . ‘tuda vyathane’ . tutthaṃ ca tadañjanaṃ ca tutthāñjanam . śikhigrīvābhatvāt śikhigrīvam . viśeṣeṇa tudati rogāniti vitunnakam . mayūrasadṛśatvāt mayūrakam . kalpate'kṣirogaṃ jetumiti karparī . ‘kṛpū sāmarthye’ . tutthāñjananāmāni .. dārvī haridrā . tasyāḥ kvāthodbhavamañjanaṃ dārvikā . kvāthodbhavaṃ ca . tutthaṃ vyutpannam . dārvyā rasodbhavamañjanaṃ rasāñjanam . dārvīraso garbha utpattisthānamasyeti rasagarbham . tārkṣyasya garuḍasya śilāyāṃ bhavaṃ tārkṣyaśailam . rasāñjananāmāni .. gandhapradhāno'śmā gandhāśmā . sālagandhavat gandho'syāstīti gandhakaḥ . śobhano gandho yasya sugandhiḥ . sugandhireva saugandhikaḥ . gandhāśmanāmāni .. cakṣuṣe hitā cakṣuṣyā . kulaṃ pāṣāṇakulam alati bhūṣayatīti kulālī . ‘ala bhūṣaṇādau’ . kulutthasadṛśatvāt kulutthikā . kulutthasadṛśāñjanasya nāmāni .. 101-102 .. </Amarapadavivrti>
<Amarapadaparijata><AK.02.09.101-102>
tutthāñjanaṃ—mayūrake . mayūratutthanāmāni .. karparī dārvikā—tuttham . karparītutthanāmāni .. rasāñjanaṃ—tārkṣyaśailam . rasāñjananāmāni .. gandhāśmani—saugandhikaṃ ca . ‘saugandhikaḥ padmarāge kalhāre gandhake ca ṣaṇ’ iti napuṃsakam . gandhakanāmāni .. cakṣuṣyākulālyau tu kulatthikā . kulatthāñjananāmāni .. ‘kanupālavittulu’ .. 101-102 .. </Amarapadaparijata>
%%p. 02.614
AK.02.09.103ab rītipuṣpaṃ puṣpaketu pauṣpakaṃ kusumāñjanam .
AK.02.09.103cd piñjaraṃ pītanaṃ tālamālaṃ ca haritālake .. 103 ..
<Amarapadavivrti ><AK.02.09.103>
rītipuṣpamiti—rīteḥ pittalasya puṣpasadṛśaṃ malaṃ rītipuṣpam . akṣigatapuṣpasya ketuḥ paripanthībhūtaṃ puṣpaketu . puṣpasadṛśatvāt pauṣpakam . kusumasadṛśamañjanaṃ kusumāñjanam . kusumāñjananāmāni .. pītavarṇatvāt piñjaram . pītanaṃ ca . talati pratitiṣṭhati prītiratreti tālam . ‘tala pratiṣṭhāyām’ . alati bhūṣayati citrādikamiti ālam . ‘ala bhūṣaṇādau’ . haritavarṇaṃ tālakaṃ haritālakam . haritālanāmāni .. 103 .. </Amarapadavivrti>
<Amarapadaparijata><AK.02.09.103>
rītipuṣpaṃ puṣpaketu—kusumāñjanam . puṣpāñjananāmāni . anuktam—visragandhi tu govantaṃ vairaṃ ca nakhamaṇḍanam .. piñjaraṃ pītanaṃ—haritālake . haritālanāmāni . ‘haridal̤amu’ . ‘vālamūlaṃ vaṃśapatram’ iti vaijayantīpāṭhāt (pṛ. 42, ślo. 14) vālamūlam . ‘haritālamalaṃ tālaṃ tālakaṃ dalam’ iti mādhavīyapāṭhād dalamapi .. 103 .. </Amarapadaparijata>
%%p. 02.615
AK.02.09.104ab gaireyamarthyaṃ girijamaśmajaṃ ca śilājatu .
AK.02.09.104cd bolagandharasaprāṇapiṇḍagoparasāḥ samāḥ .. 104 ..
<Amarapadavivrti ><AK.02.09.104> 
gaireyamiti—girau giriśilāyāṃ bhavaṃ gaireyam . girijaṃ ca . arthyate auṣadhādibhiriti arthyam . ‘artha upayācñāyām’ . aśmani jāyata ityaśmajam . ‘janī prādurbhāve’ . śilāviśeṣe jāyata iti śilājatu . giriśilotthalākṣānāmāni .. bolyate maṣīkaraṇāya kajjalapuñjaṃ nimajjyate bolaḥ . ‘bula nimajjane’ . gandhavāho rasaḥ gandharasaḥ . prāṇityanena prāṇaḥ . piṇḍyate piṇḍīkriyate piṇḍaḥ . ‘piḍi saṃghāte’ . auṣadhārthaṃ gopyate gopaḥ . rasyate āsvādyate rasaḥ . ‘rasa āsvādane’ . bolanāmāni .. 104 .. </Amarapadavivrti>
<Amarapadaparijata><AK.02.09.104>
gaireyamarthyaṃ—śilājatu . śilāmadanāmāni . ‘kalumadamu’ . bolagandharasa—rasāḥ samāḥ . ‘bolo golaḥ śaśaḥ piṇḍaḥ’ iti vaijayantī (pṛ. 42, ślo. 15) . bolanāmāni .. 104 .. </Amarapadaparijata>
%%p. 02.615
AK.02.09.105ab ḍiṇḍīro'bdhikaphaḥ phenaḥ sindūraṃ nāgasaṃbhavam .
AK.02.09.105cd nāgasīkayogeṣṭavaprāṇi trapu piccaṭam .. 105 ..
AK.02.09.106ab raṅgavaṅge cātha picustūlo'tha kamalottaram .
AK.02.09.106cd syātkusumbhaṃ vahniśikhaṃ mahārajanamityapi .. 106 ..
<Amarapadavivrti ><AK.02.09.105-106>
ḍiṇḍīra iti—ḍiṇḍītyevamanukāradhvanim īrayatīti ḍiṇḍīraḥ . ‘īra kṣepe’ . abdheḥ kapha iva pratibhātyabdhikaphaḥ . sphāyate vardhata iti phenaḥ . ‘sphāyī vṛddhau’ . samudraphenanāmāni .. syandate prasravati sūkṣmatvāditi sindūram . ‘syandū prasravaṇe’ . nāgāt sīsāt saṃbhavo'sya nāgasaṃbhavam . sindūranāmanī .. na gacchatītyagam . tanna bhavatīti nāgam . ‘gamlṛ gatau’ . sinoti pāradaṃ badhnātīti sīsakam . ‘ṣiñ bandhane’ . suvarṇakaraṇayoge iṣṭaṃ bhavatīti yogeṣṭam . suvarṇayoge upyata iti vapram . ‘ḍuvap bījasaṃtāne’ . sīsakanāmāni .. trapate'gnisaṃnidhāvāśu dravatīti trapu . ‘trapūṣ lajjāyām’ . piccyate kuṭṭyate ghaṭeṣvaneneti piccaṭam . ‘picca kuṭṭane’ . rajyate carmādyanena raṅgam . ‘rañja rāge’ . vaṅgati dravatīti vaṅgam . ‘vagi gatau’ . trapusaṃjñakalohanāmāni .. pañcyate tanturasmād vyaktīkriyate picuḥ . ‘paci vyaktīkaraṇe’ . tolyate phalasakāśāt niṣkṛṣyate tūlaḥ . ‘tūlaḥ’ . ‘tūla niṣkarṣe’ . upagatahabījasya kārpāsasya nāmanī .. kamalebhya utkṛṣṭavarṇaṃ kamalottaram . kusyatyaṅgulyādikamiti kusumbham . ‘kusa saṃśleṣaṇe’ . vahniriva piṅgalā śikhāsyeti vahniśikham . mahacca tadrajanaṃ ca mahārajanam . ‘rañja rāge’ . tailahetubījasya kusumbhākhyauṣadhiviśeṣapuṣpasya nāmāni .. 105-106 .. </Amarapadavivrti>
<Amarapadaparijata><AK.02.09.105-106>
ḍiṇḍīro'bdhikaphaḥ phenaḥ . samudraśleṣmanāmāni . ‘nurugu’ . sindūraṃ nāgasaṃbhavam . sindūranāmanī .. nāgasīsaka—vaprāṇi . sīsakanāmāni . yavaneṣṭaṃ cīnapiṣṭam . eti dve ca .. trapu piccaṭaṃ raṅgavaṅge ca . trapunāmāni . ‘tagaramu’ . syāt kastīraṃ tamarakam . ete dve ca .. atha picustūlaḥ . kārpāsasya nāmanī . ‘dūdi’ . śālmalītūlanāmanyapi syātām .. atha kamalottaraṃ—mahārajanamityapi . candrikāpuṣpanāmāni . ‘kuṅkumapuvvu’ .. 105-106 .. </Amarapadaparijata>
%%p. 02.617
AK.02.09.107ab meṣakambala ūrṇāyuḥ śaśorṇaṃ śaśalomani .
AK.02.09.107cd madhu kṣaudraṃ mākṣikādi madhūcchiṣṭaṃ tu sikthakam .. 107 ..
<Amarapadavivrti ><AK.02.09.107>
meṣeti—meṣalomakṛtaḥ kambalaḥ meṣakambalaḥ . ūrṇā meṣaloma, tadasyāstīti ūrṇāyuḥ . meṣalomakṛtakambalanāma .. śaśasyorṇaṃ śaśorṇam . śaśalomanāma .. manyate'bhilaṣyata iti madhu . ‘mana jñāne’ . kṣudrābhirmakṣikābhiḥ kṛtaṃ kṣaudram . makṣikābhiḥ kṛtaṃ mākṣikam . mākṣikapauttikabhrāmarikakṣaudracaturvidhamadhuno nāma .. madhunā ucchiṣyate tyajyata iti madhūcchiṣṭam . siñcati agnisaṃyogāditi sikthakam . ‘ṣica kṣaraṇe’ . madhūcchiṣṭanāmanī .. 107 .. </Amarapadavivrti>
<Amarapadaparijata><AK.02.09.107>
meṣakambala ūrṇāyuḥ . eḍakaromajaḥ kambalaḥ ūrṇāyuḥ syāt . ‘jānamu’ .. śaśorṇaṃ śaśalomani . śaśalomajaṃ śaśorṇaṃ syāt .. madhu kṣaudraṃ mākṣikādi . ādiśabdo bhrāmarasāraghādisaṃgrahārthaḥ . madhumakṣikāsāranāmāni . ‘tene’ . anuktam—bauddhānalamaśālākam(?) . ‘kolaju’ . chātraṃ sarvaughamityubhe . ‘peḍḍajunnu’ .. madhūcchiṣṭaṃ tu sikthakam . madhūcchiṣṭanāmanī . ‘mainamu’ .. 107 .. </Amarapadaparijata>
%%p. 02.617
AK.02.09.108ab manaḥśilā manoguptā manohvā nāgajihvikā .
AK.02.09.108cd naipālī kunaṭī golā yavakṣāro yavāgrajaḥ .. 108 ..
AK.02.09.109ab pākyo'tha sarjikākṣāraḥ kāpotaḥ sukhavarcakaḥ .
AK.02.09.109cd sauvarcalaṃ syād rucakaṃ tvakkṣīrī vaṃśarocanā .. 109 ..
<Amarapadavivrti><AK.02.09.108-109>
manaḥśileti—manaḥśabdavācyā śilā manaḥśilā . manaḥśabdena gopyata iti manoguptā . manaḥśabdena hūyata iti manohvā . ‘hveñ spardhāyāṃ śabde ca’ . nāgajihvāpratikṛtitvāt nāgajihvikā . manaḥśilānāmāni .. nepāladeśe bhavā naipālī . kau nepālabhūmau naṭatīti kunaṭī . ‘naṭa nṛttau’ . gāṃ nepālabhūmiṃ svajanmabhūmitvena lātīti golā . ‘lā ādāne’ . nepāladeśamanaḥśilānāmāni .. yavasya kṣāro yavakṣāraḥ . yavāgrairjanyata iti yavāgrajaḥ . ‘janī prādurbhāve’ . pākena siddhaḥ pākyaḥ . yavakṣāranāmāni .. sarjikādikṛtaḥ kṣāraḥ sarjikākṣāraḥ . kapotavarṇatvāt kāpotaḥ . sukhena dīpanāgniṃ varcayatīti sukhavarcakaḥ . ‘varca dīptau’ . kṣāranāmāni .. sauvarcalarucakaśabdau pūrvameva vyutpannau (2. 9. 43) . suvarcalākhyākarodbhavakṣāranāmanī .. tvaco veṇoḥ sakāśāt sravatkṣīramasyā iti tvakkṣīrā . tvakkṣīrīti vā pāṭhaḥ . vaṃśotthā rocanā vaṃśarocanā . tvakkṣīrīnāmanī .. 108-109 .. </Amarapadavivrti>
<Amarapadaparijata><AK.02.09.108-109>
manaḥśilā—kunaṭī golā . manaḥśilānāmāni . ‘maṇiśila’ . anuktam—‘pākaśuklā tu kaṭhinī kakkhaṭī ca samaṃ trayam’ . phalakalekhanīśilānāmāni . ‘palapugani’ .. yavakṣāraḥ yavāgrajaḥ pākyaḥ . yavakṣāranāmāni . atha sarjikākṣāraḥ—sukhavarcakaḥ . sarjikākṣāranāmāni .. sauvarcalaṃ syādrucakam . sauvarcalakṣāranāmanī . ‘voṇārakhāram’ .. anuktam—‘ṭaṅkaṇo rasayoniḥ syāt’ . ‘veligāramu’ .. tvakkṣīrī vaṃśalocanā . tugākṣīrīnāmāni . ‘tadakṣiramu’ . tukākṣīrī tugākṣīrī ca syāt . ‘tugākṣīrī tukākṣīrī tvakkṣīrī pārthivī tukā’ iti mādhavaḥ .. 108-109 ..</Amarapadaparijata>
%%p. 02.618
AK.02.09.110ab śigrujaṃ śvetamaricaṃ moraṭaṃ mūlamaikṣavam .
AK.02.09.110cd granthikaṃ pippalīmūlaṃ caṭakāśira ityapi .. 110 ..
<Amarapadavivrti><AK.02.09.110>
śigrujamiti—śinoti tanūkaroti rogamiti śigruḥ . tasmājjātaṃ śigrujam . ‘śiñ niśātane’ . śvetaṃ ca tat maricaṃ ca śvetamaricam . saubhāñjanabījanāmanī .. murati bhuvaṃ veṣṭayatīti moraṭam . ‘mura veṣṭane’ . ikṣoridam aikṣavam . ikṣumūlanāma .. granthipratikṛtitvāt granthikam . pippalyā mūlaṃ pippalīmūlam . caṭakāśirorūpatvāt caṭakāśiraḥ . pippalīmūlanāmāni .. 110 .. </Amarapadavivrti>
<Amarapadaparijata><AK.02.09.110>
śigrujaṃ śvetamaricam . śigrujanāmanī . ‘munugavittulu’ . moraṭaṃ mūlamaikṣavam . ikṣūṇāṃ mūlaṃ moraṭaṃ syāt . granthikaṃ pippalīmūlaṃ caṭakāśira ityapi . pippalīmūlanāmāni .. 110 .. </Amarapadaparijata>
%%p. 02.619
AK.02.09.111ab golomī bhūtakeśo nā patrāṅgaṃ raktacandanam .
AK.02.09.111cd trikaṭu tryūṣaṇaṃ vyoṣaṃ triphalā tu phalatrikam .. 111 ..
iti vaiśyavargaḥ
<Amarapadavivrti><AK.02.09.111>
golomīti—goriva lomānyasyā golomī . bhūtasya keśā iva keśā yasya bhūtakeśaḥ . auṣadhaviśeṣanāmanī .. patrāṇyaṅgānyasya patrāṅgam . raktacandananāma .. trīṇi kaṭūni santyatreti trikaṭu . trīṇyūṣaṇānyatra santīti tryūṣaṇam . viśeṣeṇa jihvāmūṣatīti vyūṣam . ‘ūṣa rujāyām’ . ‘ūṣa dāhe vā’ . samāhṛtasya śuṇṭhīmarīcapippalyākhyadravyatrayasya nāmāni .. trayāṇāṃ phalānāṃ samāhāraḥ triphalā . harītakīvibhītakyāmalakītrayasya nāma .. 111 ..
iti śrīvaṅgalakāmayabhaṭṭopādhyāyasūnuliṅgayasūriviracitāyāmamarakośapadavivṛtau vaiśyavargaḥ </Amarapadavivrti>
<Amarapadaparijata><AK.02.09.111>
golomī bhūtakeśo nā . kāpiśeyajatunāmanī . ‘marulujaḍa’ .. patrāṅgaṃ raktacandanam . raktacandananāmanī . ‘pataṃgamu’ .. trikaṭu tryūṣaṇaṃ vyoṣam . trikaṭunāmāni . ‘ayastilatryūṣaṇakolabhogaiḥ’ iti yogaśatakapāṭhād dīrghādiḥ . ‘tryuṣaṇaṃ trikaṭu doṣaṃ rucakaṃ sauvarcalaḥ puṃsi’ iti ratnakośapāṭhād hrasvādirapi .. triphalā tu phalatrikā . strīliṅgāvetau . ‘triphalā tṛphalāpi ca’ iti trikāṇḍaśeṣaḥ (2. 9. 475) ‘bhūtasārī phalatrikā’ iti vaijayantī (pṛ. 129, ślo. 82) . phalatrayanāma ..
‘harītakī cāmalakī vibhītakamiti trayam .
triphalā prathamā saiva phalatrayamiti smṛtam ..
drākṣā kāśmaryakharjūre phalāni tu phalatrayam .
saiva jñeyā dvitīyā tu triphalā śāstrakovidaiḥ ..
jātīphalaṃ pūgaphalaṃ lavaṅgaphalameva ca .
tṛtīyā triphalā proktā saiva proktaṃ phalatrayam .. 111 ..’
iti śrīvatsanṛsiṃhasūrisutamallināthasudhīviracite'marapadapārijāte vaiśyavargaḥ </Amarapadaparijata>
%%p. 02.620
10. śūdravargaḥ
AK.02.10.001ab śūdrāścāvaravarṇāśca vṛṣalāśca jaghanyajāḥ .
AK.02.10.001cd ācaṇḍālāttu saṃkīrṇā ambaṣṭhakaraṇādayaḥ .. 1 ..
<Amarapadavivrti><AK.02.10.001>
atha kramaprāptāṃ śūdravargavivṛtimupakramate—śūdrā iti . śuddhānāṃ śudaṃ śodhanaṃ dānena rāntīti śūdrāḥ . ‘rā dāne’ . śuddhān svasparśanena undanti secayantīti vā śūdrāḥ . ‘undī kledane’ . avaro'dhamo varṇo yeṣāṃ te avaravarṇāḥ . vṛṣaṃ dharmaṃ dhanena lāntīti vṛṣalāḥ . ‘lā ādāne’ . brahmaṇo jaghanyāt pādāt jātāḥ jaghanyajāḥ . śūdranāmāni .. saṃkīryante parasparaṃ miśrībhavantīti saṃkīrṇāḥ . ‘kṝ vikṣepe’ . ambaṣṭhādicaṇḍālāntasya saṃkarajātīyasya nāma .. 1 .. </Amarapadavivrti>
<Amarapadaparijata><AK.02.10.001>
śūdrāścāvaravarṇāśca—jaghanyajāḥ . śūdranāmāni . ‘pādajā dvijapotāśca’ . ete dve ca .. ā caṇḍālāttu—karaṇādayaḥ . bhinnajātimātāpitṛkatvāt caṇḍālāvadhikā ambaṣṭhakaraṇādayaḥ saṃkīrṇajātayaḥ . ‘śūdrāḥ saṃkīrṇajā api’ iti śāstrāt śūdrā eva saṃkīrṇajātayaḥ .. 1 .. </Amarapadaparijata>
%%p. 02.621
AK.02.10.002ab śūdrāviśostu karaṇo'mbaṣṭho vaiśyādvijanmanoḥ
AK.02.10.002cd śūdrākṣatriyayorugro māgadhaḥ kṣatriyāviśoḥ .. 2 ..
<Amarapadavivrti><AK.02.10.002>
śūdreti—vilepanādi karma karotīti karaṇaḥ . ‘ḍukṛñ karaṇe’ . vaiśyāt śūdrāyāṃ jātasya nāma .. ambāsamīpe tiṣṭhati cikitsārthamiti ambaṣṭhaḥ . ‘ṣṭhā gatinivṛttau’ . vaiśyāyāṃ brāhmaṇāt jātasya nāma .. ucyati samavaiti varṇadvayamiti ugraḥ . ‘uca samavāye’ . śūdrāyāṃ kṣatriyājjātasya nāma .. magadhyati rājānaṃ stautīti māgadhaḥ . ‘magadha stutau’ . kṣatriyāyāṃ vaiśyājjātasya nāma .. 2 .. </Amarapadavivrti>
<Amarapadaparijata><AK.02.10.002>
śūdrāviśostu karaṇaḥ . śūdrāyāṃ vaiśyādutpannaḥ karaṇaḥ syāt . sa cāyavyayādilekhanopajīvī . striyāṃ ṭittvād ṅīpi karaṇī .. ambaṣṭho vaiśyādvijanmanoḥ . vaiśyastrībrāhmaṇapuruṣayorutpannaputro'mbaṣṭhaḥ syāt . sa ca cikitsopajīvī .. śūdrākṣatriyayorugraḥ . śūdrāyāṃ kṣatriyotpanna ugraḥ syāt . sa ca kośadurgarakṣaṇopajīvī .. māgadhaḥ kṣatriyāviśoḥ . kṣatriyastrīvaiśyapuruṣayorutpannaḥ putro māgadhaḥ syāt . sa ca vaṃśavīryādistutyupajīvī . anuktam—śūdrādvijanmanoḥ pāraśavaḥ . śūdrāyāṃ brāhmaṇotpannaḥ pāraśavaḥ syāt . sa ca kālikāpūjanādyupajīvī .. rājñīdvijanmanormūrdhāvasiktaḥ . kṣatriyāyāṃ brāhmaṇādutpannaḥ mūrdhāvasiktaḥ syāt . sa dhanurvedopajīvī .. rājñīśūdrayoḥ pāradhenukaḥ . kṣatriyāyāṃ śūdrādutpannaḥ pāradhenukaḥ syāt . sa ca mṛgapakṣibandhanopajīvī .. 2 .. </Amarapadaparijata>
%%p. 02.621
AK.02.10.003ab māhiṣyo'ryākṣatriyayoḥ kṣattāryāśūdrayoḥ sutaḥ .
AK.02.10.003cd brāhmaṇyāṃ kṣatriyāt sūtastasyāṃ vaidehako viśaḥ .. 3 ..
<Amarapadavivrti><AK.02.10.003>
māhiṣya iti—rājamahiṣīrakṣaṇe niyukto māhiṣyaḥ . kṣatriyāt vaiśyāyāṃ jātasya nāma .. kṣadate'śvān tāḍayatīti kṣattā . ‘kṣadi hiṃsārthe’ . aryāyāṃ śūdrājjātasya nāma .. suvati prerayatyaśvāniti sūtaḥ . ‘ṣū preraṇe’ . brāhmaṇayoṣiti kṣatriyājjātasya nāma .. videhe paṇyasya vividhopacayena vartamānaḥ vaidehakaḥ . tasyāmeva brāhmaṇyāṃ vaiśyājjātasya nāma .. 3 .. </Amarapadavivrti>
<Amarapadaparijata><AK.02.10.003>
māhiṣyo'ryākṣatriyayoḥ . vaiśyāyāṃ kṣatriyādutpanno māhiṣyaḥ syāt . sa ca bharataśāstropajīvī .. kṣattāryāśūdrayoḥ sutaḥ . vaiśyāyāṃ śūdrādutpannaḥ sutaḥ kṣattā syāt . ṛdantaḥ . dūtyadvārapālyopajīvī .. brāhmaṇyāṃ kṣatriyāt sūtaḥ . brāhmaṇyāṃ kṣatriyādutpannaḥ sutaḥ sūtaḥ syāt . sārathyopajīvī .. tasyāṃ vaidehiko viśaḥ . brāhmaṇyāṃ vaiśyādutpannaḥ vaidehakaḥ syāt . stutyupajīvī . sa eva bandī .. 3 .. </Amarapadaparijata>
%%p. 02.622
AK.02.10.004ab rathakārastu māhiṣyāt karaṇyāṃ yasya saṃbhavaḥ .
AK.02.10.004cd syāccaṇḍālastu janito brāhmaṇyāṃ vṛṣalena yaḥ .. 4 ..
<Amarapadavivrti><AK.02.10.004>
rathakāra iti—rathaṃ karotīti rathakāraḥ . karaṇyāṃ māhiṣyājjātasya nāma .. caṇḍāya ugrakarmaṇe'lati paryāpta iti caṇḍālaḥ . ‘ala bhūṣaṇaparyāptiśaktivāraṇeṣu’ . brāhmaṇyāṃ śūdrājjātasya nāma .. 4 .. </Amarapadavivrti>
<Amarapadaparijata><AK.02.10.004>
rathakārastu māhiṣyāt—saṃbhavaḥ . śūdrāvaiśyayorjātāyāṃ vaiśyākṣatriyajātādutpanno rathakāraḥ syāt . rathavāstukarmopajīvī . syāccaṇḍālastu—vṛṣalena yaḥ . brāhmaṇastrīśūdrapuruṣayorutpannaḥ putraḥ caṇḍālaḥ syāt . sa ca vīthīmalotsāraṇopajīvī .. 4 .. </Amarapadaparijata>
%%p. 02.622
AK.02.10.005ab kāruḥ śilpī saṃhataistairdvayoḥ śreṇiḥ sajātibhiḥ .
AK.02.10.005cd kulakaḥ syāt kulaśreṣṭhī mālākārastu mālikaḥ .. 5 ..
<Amarapadavivrti><AK.02.10.005>
kāruriti—karoti śilpādikarma kāruḥ . śilpikarmāsyāstīti śilpī . tantuvāyanāpitarajakacarmakārādināmanī .. śriyata iti śreṇiḥ . ‘śriñ sevāyām’ . svajātīyaśilpisaṃghasya nāma .. kulaṃ karoti śreṣṭhatveneti kulakaḥ . kulika iti vā pāṭhaḥ . kulaśreṣṭhino nāma .. mālāṃ karotiti mālākāraḥ . mālā śilpamasyāstīti mālikaḥ . puṣpajīvino nāmanī .. 5 .. </Amarapadavivrti>
<Amarapadaparijata><AK.02.10.005>
kāruḥ śilpī . kārunāmanī . takṣakarajakanāpitādīnāṃ sādhāraṇābhidhānam .
‘takṣā ca tantuvāyaśca nāpito rajakastathā .
pañcamaścarmakāraśca kāravaḥ śilpinaśca te ..’
saṃhataistairdvayoḥ śreṇiḥ sajātibhiḥ . karmaṇā sajātīyānāṃ kārūṇāṃ saṃghātaḥ śreṇiḥ syāt .. kulakaḥ syāt kulaśreṣṭhaḥ . kule śreṣṭhaḥ kulakaḥ syāt . ‘kulakaḥ syāt kulaśreṣṭhe valmīke kākatinduke’ iti viśvaprakāśikā (pṛ. 7, ślo. 59) . kulaśreṣṭhīti rabhasakośānusāripāṭhāt kulaśreṣṭhī ca syāt .. mālakārastu mālikaḥ . puṣpamālānirmātṛnāmanī . puṣpalāvo vanārcakaḥ . ete dve ca .. 5 .. </Amarapadaparijata>
%%p. 02.623
AK.02.10.006ab kumbhakāraḥ kulālaḥ syāt palagaṇḍastu lepakaḥ .
AK.02.10.006cd tantuvāyaḥ kuvindaḥ syāt tunnavāyastu saucikaḥ .. 6 ..
<Amarapadavivrti><AK.02.10.006>
kumbhakāra iti—kumbhaṃ karotīti kumbhakāraḥ . kuṃ bhūmiṃ mṛdarthaṃ laḍati mṛdnātīti kulālaḥ . ‘laḍa mardane’ . kulaiḥ kumbhakulairgṛhamalati bhūṣayatīti vā . ‘ala bhūṣaṇādau’ . kumbhakāranāmanī .. palena māṃseneva mṛdādinā gaḍati bhittyādikamiti palagaṇḍaḥ . ‘gaḍa secane’ . limpati sudhādinā prāsādādikamiti lepakaḥ . ‘lipa upadehe’ . sudhālepopajīvino nāmanī .. tantūn vayatīti tantuvāyaḥ . ‘veñ tantusaṃtāne’ . paṭādiracanārthaṃ kuṃ bhuvaṃ vindatīti kuvindaḥ . ‘vidir lābhe’ . vastrakāranāmanī .. tunnaṃ truṭitaṃ vastrādi vayati sūcyādinā tunnavāyaḥ . sūcīśilpamasyāstīti saucikaḥ . sūcika iti vā pāṭhaḥ . kūrpāsādikāriṇo nāmanī .. </Amarapadavivrti>
<Amarapadaparijata><AK.02.10.006> 
kumbhakāraḥ kulālaḥ syāt . ghaṭādinirmātṛnāmanī . ‘kummali’ . palagaṇḍastu lepakaḥ . bhittyādilepakanāmanī . ‘uppali’ . tantuvāyaḥ kuvindaḥ syāt . paṭakāranāmanī . śālikaḥ paṭakāraśca . ete dve ca .. tunnavāyastu saucikaḥ . kañcukādikāranāmanī . ‘cippivāḍu’ .. 6 .. </Amarapadaparijata>
%%p. 02.624
AK.02.10.007ab raṅgājīvaścitrakāraḥ śastramārjo'sidhāvakaḥ .
AK.02.10.007cd pādūkṛccarmakāraḥ syād vyokāro lohakārakaḥ .. 7 ..
<Amarapadavivrti><AK.02.10.007>
raṅgājīva iti—raṅgeṇa citravarṇena ājīvatīti raṅgājīvaḥ . ‘jīva prāṇadhāraṇe’ . citraṃ karotīti citrakāraḥ . citrakāranāmanī .. śastraṃ mārṣṭīti śastramārjaḥ . ‘mṛjūṣ śuddhau’ . asiṃ dhāvatīti asidhāvakaḥ . ‘dhāvu gatiśuddhyoḥ’ . āyudhaśodhakanāmanī .. pādūṃ pādukāṃ karotīti pādūkṛt . ‘ḍukṛñ karaṇe’ . carma karotīti carmakāraḥ . carmakārasya nāmanī .. vyo'yaḥ karotīti vyokāraḥ . viśeṣeṇa lohāmiyartīti vā . lohakārakanāmanī .. 7 .. </Amarapadavivrti>
<Amarapadaparijata><AK.02.10.007>
raṅgājīvaścitrakaraḥ . ālekhyakāranāmanī . ‘cittaruvuvrāśivāḍu’ .. śastramārjo'sidhāvakaḥ . śāṇikanāmanī . ‘sānapaṭṭivāḍu’ .. pādūkṛccarmakāraḥ syāt . pādarakṣakāranāmanī .. vyokāro lohakārakaḥ . lohakṛnnāmanī . ‘kamari’ . karmāraścāpyayaskāraḥ . ete dve ca .. 7 .. </Amarapadaparijata>
%%p. 02.624
AK.02.10.008ab nāḍiṃdhamaḥ svarṇakāraḥ kalādo rukmakārake .
AK.02.10.008cd syācchāṅkhikaḥ kāmbavikaḥ śaulbikastāmrakuṭṭakaḥ .. 8 ..
<Amarapadavivrti><AK.02.10.008>
nāḍiṃdhama iti—nāḍīṃ dhamatīti nāḍiṃdhamaḥ . ‘dhmā paraṇe’ . svarṇaṃ karotīti svarṇakāraḥ . kalaṃ svarṇādikamādyatīti kalādaḥ . ‘do'vakhaṇḍane’ . rukmaṃ karotīti rukmakārakaḥ . bhūṣaṇakāriṇo nāmāni .. śaṅkhasya vikāraḥ śāṅkham . tatpaṇyamasyeti śāṅkhikaḥ . kamborvikāraḥ kāmbavam . tatpaṇyamasyeti kāmbavikaḥ . śaṅkhadhmānaśilpinaḥ śaṅkhapaṇyājīvino vā nāmanī .. śulbaṃ tāmraṃ tatpaṇyamasyeti śaulbikaḥ . tāmraṃ kuṭṭayatīti tāmrakuṭṭakaḥ . ‘kuṭṭa chedanabhartsanayoḥ’ . tāmrapaṇyājīvino nāmanī .. 8 .. </Amarapadavivrti>
<Amarapadaparijata><AK.02.10.008>
nāḍiṃdhamaḥ svarṇakāraḥ—rukmakārakaḥ . suvarṇakāranāmāni .. syācchāṅkhikaḥ kāmbavikaḥ . śaṅkhakāranāmanī . anuktam—maṇikāro vaikaṭikaḥ . ratnakāranāmanī .. śaulbikastāmrakuṭṭakaḥ . tāmrapātrakāranāmanī . ‘cembuceśe vāḍu’ .. 8 .. </Amarapadaparijata>
%%p. 02.625
AK.02.10.009ab takṣā tu vardhakistvaṣṭā rathakāraśca kāṣṭhataṭ .
AK.02.10.009cd grāmādhīno grāmatakṣaḥ kauṭatakṣo'nadhīnakaḥ .. 9 ..
<Amarapadavivrti><AK.02.10.009>
takṣeti—takṣṇoti kāṣṭhādikamiti takṣā . nakārānto'yam . ‘takṣū tanūkaraṇe’ . vardhayati chinatti kāṣṭhādikamiti vardhakiḥ . ‘vardha chedane’ . tvakṣṇoti tanūkaroti kāṣṭhānīti tvaṣṭā . ‘tvakṣū tanūkaraṇe’ . rathaṃ karotīti rathakāraḥ . kāṣṭhaṃ takṣṇotīti kāṣṭhataṭ . sthapatināmāni .. grāmasya takṣā grāmatakṣaḥ . grāmādhīnasthapatināma .. kuṭyāṃ svagṛhe vartamānaḥ kauṭaḥ . sa cāsau takṣā ca kauṭatakṣaḥ . svagṛha evātmakarmopajīvisthapatināma .. 9 .. </Amarapadavivrti>
<Amarapadaparijata><AK.02.10.009>
takṣā . nāntaḥ . tu vardhakiḥ—kāṣṭhataṭ . vardhakināmāni . ‘vaḍlavāḍu’ . kāṣṭhataṭ kāṣṭhatakṣau kāṣṭhatakṣaḥ . grāmādhīno grāmatakṣaḥ . grāmādhīno vardhakirgrāmatakṣaḥ syāt . kauṭatakṣo'nadhīnakaḥ . svādhīno vardhakiḥ kauṭatakṣaḥ syāt . anuktam—syādaśmakuṭṭakaḥ kūṭaḥ . śilākuṭṭakanāmanī .. tailikaścākrikaḥ samau . tilaṃtudanāmanī .. 9 .. </Amarapadaparijata>
%%p. 02.626
AK.02.10.010ab kṣurī muṇḍī divākīrtināpitāntāvasāyinaḥ .
AK.02.10.010cd nirṇejakaḥ syād rajakaḥ śauṇḍiko maṇḍahārakaḥ .. 10 ..
<Amarapadavivrti><AK.02.10.010>
kṣurīti—kṣuraśilpamasyāstīti kṣurī . keśān muṇḍayati muṇḍī . ‘muḍi khaṇḍane’ . divaiva kīrtyate divākīrtiḥ . ‘kṝta saṃśabdane’ . śreṣṭhakule na patatīti nāpitaḥ . nāpnotyaspṛśyatvāditi vā . grāmasyānte samīpe āvasata iti antāvasāyī . ante'vasātuṃ śīlamasyeti vā . ‘ṣo'ntakarmaṇi’ . nāpitanāmāni .. nirṇenekti vastraṃ śodhayatīti nirṇejakaḥ . ‘ṇijir śaucapoṣaṇayoḥ’ . rañjayati vastrāṇīti rajakaḥ . ‘rañja rāge’ . vastraśodhakanāmanī .. śuṇḍā surā paṇyamasyāstīti śauṇḍikaḥ . maṇḍamacchasurāṃ haratīti maṇḍahārakaḥ . ‘hṛñ haraṇe’ . surāpaṇyajīvino nāmanī .. 10 .. </Amarapadavivrti>
<Amarapadaparijata><AK.02.10.010>
kṣurī muṇḍī—antāvasāyinaḥ nāpitanāmāni ‘maṅgali’ . caṇḍilaḥ kṣuramardī ca . ete dve ca .. nirṇejakaḥ syādrajakaḥ . vastradhāvakanāmanī . śauṇḍiko maṇḍahārakaḥ . surāpaṇyajīvināmanī . surājīvī saurikaśca . ete dve ca . ‘kalpapālastu śauṇḍikaḥ’ iti halāyudhaḥ (a. mā. 2. 438) .. 10 .. </Amarapadaparijata>
%%p. 02.626
AK.02.10.011ab jābālaḥ syādajājīvo devājīvastu devalaḥ .
AK.02.10.011cd syānmāyā śāmbarī māyākārastu prātihārikaḥ .. 11 .. 
<Amarapadavivrti><AK.02.10.011>
jābāla iti—jabamalatīti jabālo chāgaḥ, tasyāyaṃ jābālaḥ . ajāḥ pālayatīti vā . ajā eva ājīvo jīvanamasyeti ajājīvaḥ . ajāpālanāmanī .. devaḥ ājīvo'sya devājīvaḥ . devān alati pūjayatīti devalaḥ . devān pūjārthaṃ lātīti vā . ‘lā ādāne’ . devapūjājīvino nāmanī .. mīnātīti māyā . ‘mīñ hiṃsāyām’ . mayasyeyaṃ vā . śambarāsurasyeyaṃ māyā śāmbarī . kuhakasya nāmanī .. māyāṃ karotīti māyākāraḥ . pratiharati saṃharati sarveṣāṃ dṛṅmanasī iti pratihāraḥ māyā . sa asyāstīti prātihārikaḥ . indrajālikanāmanī .. 11 .. </Amarapadavivrti>
<Amarapadaparijata><AK.02.10.011>
jābālaḥ syādajājīvaḥ . ajājīvino nāmanī . ‘kuruba’ .. devājīvastu devalaḥ . ‘tammalavāṃḍu’ . śūdrasya brāhmaṇasya vā devārcanajīvino nāmanī . tathā ca smṛtiḥ—
‘devārcanaparo vipraḥ śūdro vā vatsaratrayam .
jīved devalako nāma hyarcakaścaiṣu gaṇyate ..’
iti .. syānmāyā śāmbarī . indrajālanāmanī .. māyākārastu prātihārikaḥ . indrajālavidyāviśāradanāmanī .. 11 .. </Amarapadaparijata>
%%p. 02.627
AK.02.10.012ab śailālinastu śailūṣā jāyājīvāḥ kṛśāśvinaḥ .
AK.02.10.012cd bharatā ityapi naṭāścāraṇāstu kuśīlavāḥ .. 12 ..
<Amarapadavivrti><AK.02.10.012>
śaileti—śilālinā kṛśāśvena proktaṃ sūtramadhīyata iti śailālinaḥ, kṛśāśvinaśca . ‘iṅ adhyayane’ . śilūṣasyāpatyāni śailūṣāḥ . jāyayā jīvantīti jāyājīvāḥ . bharatasya munerapatyāni śiṣyā vā bharatāḥ . naṭantīti naṭāḥ . ‘naṭa nṛttau’ . naṭanāmāni .. dikṣu kīrtiṃ cārayantīti cāraṇāḥ . ‘cara gatau’ . kutsitaṃ śīlaṃ kuśīlam . tadeṣāmastīti kuśīlavāḥ . bandiviśeṣanāmanī .. 12 .. </Amarapadavivrti>
<Amarapadaparijata><AK.02.10.012>
śailālinastu śailūṣā—naṭāḥ . bahurūpadharanāmāni . bharatā ityatra utsāditvādañ (4. 1. 86) . bhārataḥ, bhāratau . ‘yañañośca’ (2. 4. 64) iti bahutve luki bharatāḥ . cāraṇāstu kuśīlavāḥ . nānādeśasaṃcārinaṭagāyakanāmanī . ‘peraḍivāṃḍu’ . anuktam—‘ye yaṣṭyādiṣu nṛtyanti kelakāḥ plavakāśca te’ . yaṣṭikrīḍakanāmanī .. ‘kolāṭalavāṃḍu’ .. 12 .. </Amarapadaparijata>
%%p. 02.628
AK.02.10.013ab mārdaṅgikā maurajikāḥ pāṇivādāstu pāṇighāḥ .
AK.02.10.013cd veṇudhmāḥ syurvaiṇavikā vīṇāvādāstu vaiṇikāḥ .. 13 ..
<Amarapadavivrti><AK.02.10.013>
mārdaṅgikā iti—mṛdaṅgavādena jīvantīti mārdaṅgikāḥ . murajavādanaṃ śilpameṣāmiti maurajikāḥ . mṛdaṅgavādyajīvināṃ nāmanī .. pāṇī vādayantīti pāṇivādāḥ . ‘vada vyaktāyāṃ vāci’ . pāṇī ghnantīti pāṇighāḥ . ‘hana hiṃsāgatyoḥ’ . pāṇibhyāṃ ye vādamutpādayanti teṣāṃ nāmanī .. veṇuṃ dhamanti pūrayantīti veṇudhmāḥ . ‘dhmā śabdāgnisaṃyogayoḥ’ . veṇoridaṃ dhmānaṃ vaiṇavam . tacchīlameṣāmastīti vaiṇavikāḥ . vāṃśikanāmanī .. vīṇāvādanameṣāmastīti vīṇāvādāḥ . vīṇā śilpameṣāmiti vaiṇikāḥ . vīṇājīvināṃ nāmanī .. 13 .. </Amarapadavivrti>
<Amarapadaparijata><AK.02.10.013>
mārdaṅgikā maurajikāḥ . mardalavādakanāmanī .. pāṇivādāstu pāṇighāḥ . karatalavādakanāmanī .. veṇudhmāḥ syurvaiṇavikāḥ . veṇuvādakanāmanī . ‘pillakovivūdavāṃḍu’ .. ‘vaiṇuko vāṃśikastathā’ . ete dve ca .. vīṇāvādāstu vaiṇikāḥ vīṇāvādakanāmanī . ‘vīṇelavāru’ .. 13 .. </Amarapadaparijata>
%%p. 02.628
AK.02.10.014ab jīvāntakaḥ śākuniko dvau vāgurikajālikau .
AK.02.10.014cd vaitaṃsikaḥ kauṭikaśca māṃsikaśca samaṃ trayam .. 14 ..
<Amarapadavivrti><AK.02.10.014>
jīvāntaka iti—jīvānāṃ pakṣiṇāmantaṃ nāśaṃ karotīti jīvāntakaḥ . śakunān pakṣiṇo hantīti śākunikaḥ . jīvāntakasya nāmanī .. vāgurayā mṛgabandhinyā caratīti vāgurikaḥ . jālena caratīti jālikaḥ . ye'raṇyādau mṛgabandhanāya jālena caranti teṣāṃ nāmanī .. mṛgapakṣyāderbandhanopāyo vitaṃsaḥ . tena caratīti vaitaṃsikaḥ . kūṭena sāmiṣabandhena caratīti kauṭikaḥ . māṃsaṃ paṇyamasya māṃsikaḥ . māṃsavikrayajīvino nāmāni .. 14 .. </Amarapadavivrti>
<Amarapadaparijata><AK.02.10.014>
jīvāntakaḥ śākunikaḥ . pakṣyākheṭakanāmanī . ‘guvvapeṃṭikāṃḍu’ . dvau vāgurikajālikau . mṛgākheṭakanāmanī . ‘mekamarudaveṃkāṃḍu’ .. vaitaṃsikaḥ kauṭikaśca—samaṃ trayam . kauṭikanāmāni . ‘kaṭikāravāṃḍu’ .. 
‘vijñātavyau pakṣimṛgaprabhṛtervardhanādhane .
śabdau vitaṃsavītaṃsau kūṭo'strī tatra sāmiṣaḥ ..’
iti mādhavaḥ . śeṣakāraśca—
‘mṛgapakṣyādikaṃ hatvā māṃsavikrayajīvini .
kirātaśabaramlecchaprabhṛtau kauṭikādikam ..’
iti .. 14 .. </Amarapadaparijata>
%%p. 02.629
AK.02.10.015ab bhṛtako bhṛtibhuk karmakaro vaitaniko'pi saḥ .
AK.02.10.015cd vārtāvaho vaivadhiko bhāravāhastu bhārikaḥ .. 15 ..
<Amarapadavivrti><AK.02.10.015>
bhṛtaka iti—bhriyata iti bhṛtakaḥ . ‘ḍubhṛñ dhāraṇapoṣaṇayoḥ’ . bhṛtiṃ vetanaṃ bhuṅkte bhṛtibhuk . ‘bhuja pālanābhyavahārayoḥ’ . niyuktaṃ karma karotīti karmakaraḥ . vetanena jīvatīti vaitanikaḥ . niyuktakarmakāriṇo nāmāni .. dhānyādivārtāṃ vahatīti vārtāvahaḥ . ‘vaha prāpaṇe’ . vivadhaḥ paryāhāraḥ saḥ paṇyaṃ tena vā jīvatīti vaivadhikaḥ . paryāhāravato nāmanī .. bhāraṃ vahatīti bhāravāhaḥ . bhārikaśca . bhāravāhakanāmanī .. 15 .. </Amarapadavivrti>
<Amarapadaparijata><AK.02.10.015>
bhṛtako bhṛtibhuk—vaitanikaśca saḥ . bhṛtyupajīvināmāni . ‘kūlikāṃḍu’ . ‘bharaṭaḥ syādvaitanikaḥ’ . ete dve ca .. vārtāvaho vaivadhikaḥ . vārtāvāhakanāmanī . ‘parikatavāṃḍu’ .. bhāravāhastu bhārikaḥ . bhāravahanasamarthakanāmanī . ‘bāḍīraḍiṅgarapreṅkhapālūkaparikarmiṇaḥ’ . etāni ca .. 15 .. </Amarapadaparijata>
%%p. 02.629
AK.02.10.016ab vivarṇaḥ pāmaro nīcaḥ prākṛtaśca pṛthagjanaḥ .
AK.02.10.016cd nihīno'paśado jālmaḥ kṣullakaścetaraśca saḥ .. 16 ..
<Amarapadavivrti><AK.02.10.016>
vivarṇa iti—viruddho varṇo'syeti vivarṇaḥ . pāmānaṃ śophaṃ rātīti pāmaraḥ . ‘rā ādāne’ . nikṛṣṭaṃ cinotīti nīcaḥ . ‘ciñ cayane’ . prakṛtau bhavo vartamānaḥ prākṛtaḥ . janebhyaḥ pṛthak itaraḥ janaḥ pṛthagjanaḥ . niyataṃ hinotīti nihīnaḥ . nitarāṃ hīyate janairiti vā . ‘hi gatau vṛddhau ca’, ‘ohāk tyāge’ . apaśīyate hīno bhavatīti apaśadaḥ . ‘śiñ niśātane’ . apasada iti vā pāṭhaḥ . jalati jaḍo bhavatīti jālmaḥ . ‘jala ghātane’ . tucchatvāt kṣudhaṃ lātīti kṣullakaḥ . ‘lā ādāne’ . itaṃ tucchagamanaṃ rātīti itaraḥ . ‘rā ādāne’ . nīcajananāmāni .. 16 .. </Amarapadavivrti>
<Amarapadaparijata><AK.02.10.016>
vivarṇaḥ pāmaro—kṣullakaścetaraśca saḥ . vivarṇādayo daśa pāmaravācakāḥ . ‘nīciḍu’ .. 16 .. </Amarapadaparijata>
%%p. 02.630
AK.02.10.017ab bhṛtye dāseyadāseradāsagopyakaceṭakāḥ .
AK.02.10.017cd niyojyakiṃkarapraiṣyabhujiṣyaparicārakāḥ .. 17 ..
<Amarapadavivrti><AK.02.10.017>
bhṛtya iti—bhriyata iti bhṛtyaḥ . bharaṇīyo vā . ‘bhṛñ bharaṇe’ . dāsyā apatyaṃ dāseyaḥ, dāseraśca . dasyati bahutarakarmaṇi upakṣīyata iti dāsaḥ . ‘dasu upakṣaye’ . dīyata iti vā . ‘dīṅ kṣaye’ . gopanīyo rakṣaṇīyaḥ gopyakaḥ . ‘gupū rakṣaṇe’ . ceṭati parapreṣyaṃ karotīti ceṭaḥ . ‘ciṭa parapreṣye’ . niyujyate karmasu niyojyaḥ . ‘yujir yoge’ . kiṃ karomīti ājñāṃ pratīkṣata iti kiṃkaraḥ . ‘ḍukṛñ karaṇe’ . preṣaṇīyaḥ praiṣyaḥ . ‘iṣa gatau’ . preṣya iti vā pāṭhaḥ . vetanaṃ bhuṅkte bhujiṣyaḥ . ‘bhuja pālanābhyavahārayoḥ’ . paricarati svāminamiti paricārakaḥ . ‘cara gatibhakṣaṇayoḥ’ . bhṛtyanāmāni .. 17 .. </Amarapadavivrti>
<Amarapadaparijata><AK.02.10.017>
bhṛtye dāseyadāsera—bhujiṣyaparicārakāḥ . bhṛtyanāmāni . striyāṃ tu dāsī ceṭī preṣyā paricārikā . ṭābapi kiṃkarā . kiṃkarīti preṣyārthe vidhiḥ .. 17 .. </Amarapadaparijata>
%%p. 02.631
AK.02.10.018ab parācitapariskandaparajātaparaidhitāḥ .
AK.02.10.018cd mandastundaparimṛja ālasyaḥ śītako'laso'nuṣṇaḥ .. 18 ..
<Amarapadavivrti><AK.02.10.018>
paricita iti—parairācīyate poṣyata iti parācitaḥ . ‘ciñ cayane’ . paraiḥ skandyate śoṣyate paraskandaḥ . ‘skandir gatiśoṣaṇayoḥ’ . pariskanda iti vā pāṭhaḥ . parasmāt jāta iva puṣṭaḥ parajātaḥ . parairedhito vardhitaḥ paraidhitaḥ . ‘edha vṛddhau’ . parapoṣitanāmāni .. ālasyena mandate svapitīti mandaḥ . ‘madi stutimodamadasvapnakāntigatiṣu’ . punaḥ punaḥ tundaṃ parimārṣṭīti tundaparimṛjaḥ . ‘mṛjṛṣ śuddhau’ . na lasati jāḍyādityalasaḥ . alasa eva ālasyaḥ . ‘lasa śleṣaṇakrīḍanayoḥ’ . śīta iva jaḍatvāt śītakaḥ . na vidyate uṣṇamasya jaḍatvāt anuṣṇaḥ . alasanāmāni .. 18 .. </Amarapadavivrti>
<Amarapadaparijata><AK.02.10.018>
parācitapariskanda—paraidhitāḥ . parapuṣṭavat paraiḥ saṃvardhitanāmāni . ‘parapuṭṭu’ . anuktam—‘bandhake sthita āyattaḥ’ . bandhakārthaṃ sthitanāma . ‘kuṭuvavṛggavāḍu’ . ‘bhaktāyāvasthitaḥ kṛtaḥ’ . annasya hetorvasati yaḥ sa kṛtaḥ syāt . ‘kūṭikavunnavāṃḍu’ .. mandastundaparimṛjaḥ—alaso'nuṣṇaḥ . alasanāmāni . ‘somaripotu’ .. 18 .. </Amarapadaparijata>
%%p. 02.631
AK.02.10.019ab dakṣe tu caturapeśalapaṭavaḥ sūtthāna uṣṇaśca .
AK.02.10.019cd caṇḍālaplavamātaṅgadivākīrtijanaṃgamāḥ .. 19 ..
AK.02.10.020ab niṣādaśvapacāvantevāsicāṇḍālapulkasāḥ .
<Amarapadavivrti><AK.02.10.019-20>
dakṣa iti—dakṣate kāryaṃ śīghraṃ karotīti dakṣaḥ . ‘dakṣa vṛddhau śīghrārthe ca’ . catate kāryamiti caturaḥ . ‘cate yācane’ . piṃśati kāryārthaṃ yatra tatra vā gacchatīti peśalaḥ . ‘piśa gatau’ . pāṭayati prayojanānīti paṭuḥ . ‘paṭa gatau’ . suṣṭhu utthānamudyogo yasya sūtthānaḥ . oṣatyakāryamiti uṣṇaḥ . ‘uṣa dāhe’ . caturanāmāni .. caṇḍate kupyatīti caṇḍālaḥ . ‘caḍi kope’ . plavate ugrakarmaṇa iti plavaḥ . ‘pluṅ gatau’ . mā taṅgati na gacchati grāmamadhyamiti mātaṅgaḥ . ‘tagi gatau’ . divaiva kīrtyate divākīrtiḥ . ‘kṝta saṃśabdane’ . sāmarthyāt janaṃ gacchatīti janaṃgamaḥ . niṣīdati pāpamasminniti niṣādaḥ . ‘ṣadlṛ viśaraṇagatyavasādaneṣu’ . śvānaṃ pacatīti śvapacaḥ . ‘ḍupacaṣ pāke’ . grāmānte vasatīti antevāsī . ‘vasa nivāse’ . caṇḍāla eva cāṇḍālaḥ . pulantīti pulāḥ mahāntaḥ . ‘pula mahattve’ . tān sparśanena kasati kleśayatīti pulkasaḥ . ‘kasa gatiśātanayoḥ’ . caṇḍālanāmāni .. 19 .. </Amarapadavivrti>
<Amarapadaparijata><AK.02.10.019-20>
dakṣe tu catura—sūtthāna uṣṇaśca . caturanāmāni . ‘paniki dehamu vāḍḍiṭivāḍu’ .. caṇḍālaplavamātaṅga—cāṇḍālapulkasāḥ . [ put ] puṇyaṃ kaśatīti vyutpattyā pulkaśastālavyāntaḥ . dantyānta iti ṭīkāsarvasvakāraḥ (pṛ. 264) . caṇḍālanāmāni . ‘māla’ .. 19 .. </Amarapadaparijata>
%%p. 02.632
AK.02.10.020cd bhedāḥ kirātaśabarapulindā mlecchajātayaḥ .. 20 ..
AK.02.10.021ab vyādho mṛgavadhājīvo mṛgayurlubdhako'pi saḥ .
<Amarapadavivrti><AK.02.10.020-21>
bhedā iti—kirātaśabarapulindā mlecchajātayo niṣādabhedā bhavanti . mlecchatīti mlecchaḥ . ‘mleccha avyakte śabde’ . kīti śabdaṃ rātīti kirātaḥ . ‘rā dāne’ . śavati gacchati vanamiti śabaraḥ . ‘śava gatau’ . pulindadeśe bhavaḥ pulindaḥ . vidhyati mṛgāniti vyādhaḥ . ‘vyadha tāḍane’ . mṛgavadhena ājīvatīti mṛgavadhājīvaḥ . ‘jīva prāṇadhāraṇe’ . mṛgān hantuṃ yātīti mṛgayuḥ . mṛgān mṛgayate vā . ‘mṛga anveṣaṇe’ . mṛgeṣu lubhyati gṛdhyatīti lubdhakaḥ . ‘lubha gārdhye’ . vyādhanāmāni .. 20 .. </Amarapadavivrti>
<Amarapadaparijata><AK.02.10.020>
bhedāḥ kirāta—mlecchajātayaḥ . bahuvacanagrahaṇamupalakṣaṇārtham . kirātaśabarapulindaniṣṭyāvāhalabhillamālaprabhṛtimlecchajātayaścaṇḍālabhedā eva . vyādho mṛgavadhājīvo—lubdhakaśca saḥ . vyādhanāmāni . ‘boyavāṃḍu’ .. 20 .. </Amarapadaparijata>
%%p. 02.633
AK.02.10.021cd kauleyakaḥ sārameyaḥ kukkuro mṛgadaṃśakaḥ .. 21 ..
AK.02.10.022ab śunako bhaṣakaḥ śvā syādalarkastu sa yogitaḥ .
AK.02.10.022cd śvā viśvakadrurmṛgayākuśalaḥ saramā śunī .. 22 ..
<Amarapadavivrti><AK.02.10.021-22>
kauleyaka iti—kule gṛhe bhavaḥ kauleyakaḥ . saramā śunī tasyā apatyaṃ sārameyaḥ . kokate'sthyādikamādatta iti kukkuraḥ . ‘kuka ādāne’ . mṛgān daśatīti mṛgadaṃśakaḥ . ‘daṃśa daśane’ . itastataḥ śunati gacchatīti śunakaḥ . ‘śuna gatau’ . bhaṣatīti bhaṣakaḥ . ‘bhaṣa bhartsane’ . bhartsanaṃ śvaravaḥ . śvayati itastato gacchatīti śvā . ‘ṭuośvi gativṛddhyoḥ’ . śunakanāmāni .. alati vīthyāṃ janān nivārayatīti alarkaḥ . ‘ala paryāptibhūṣaṇavāraṇeṣu’ . viṣādiyogataḥ unmattabhūtaśunakanāma .. viśvaṃ janaṃ kandayati rodayatīti viśvakadruḥ . ‘kadi āhvāne rodane ca’ . mṛgayācaturasya śunakasya nāma .. sarati śvānaṃ prati saramā . ‘sṛ gatau’ . śvajātistrī śunī . śunakastrīnāmanī .. 21-22 .. </Amarapadavivrti>
<Amarapadaparijata><AK.02.10.021-22>
kauleyakaḥ sārameyaḥ—bhaṣakaḥ śvā syāt . śunakanāmāni . śvāno gṛhamṛgo yakṣaḥ kṛtajño rātrijāgaraḥ . etāni pañca ca .. alarkastu sa yogataḥ . yoga auṣadham . tadbhakṣaṇādunmattaḥ śvā alarkaḥ syāt .
‘prabhūyamānāmabhināyakenduṃ tārāvaliṃ vīkṣya navāmudītām .
hṛṣyatsu sarveṣvasahiṣṇuruccairuccāvacaṃ bukkati ko'pyalarkaḥ ..’
iti nāgabhūpālīye .. śvā viśvakadrurmṛgayākuśalaḥ . ākheṭapaṭuḥ śvānaḥ viśvakadruḥ syāt . ‘veṃṭakukka’ .. saramā śunī . śunakastrīnāmanī .. 21-22 .. </Amarapadaparijata>
%%p. 02.633
AK.02.10.023ab viṭcaraḥ sūkaro grāmyo varkarastaruṇaḥ paśuḥ .
AK.02.10.023cd ācchodanaṃ mṛgavyaṃ syādākheṭo mṛgayā striyām .. 23 ..
<Amarapadavivrti><AK.02.10.023>
viṭcara iti—viṭ viṣṭhā tāṃ carati bhakṣayatīti viṭcaraḥ . ‘cara gatibhakṣaṇayoḥ’ . grāmyavarāhanāma .. varkate ādatte tṛṇamiti varkaraḥ . ‘vṛka ādāne’ . yuvapaśunāma .. ā samantāt codyante mṛgā atreti ācchodanam . ‘cuda preraṇe’ . mṛgān vyayantyatreti mṛgavyam . ‘vyeñ saṃvaraṇe’ . ākheṭyante trāsyante mṛgā atreti ākheṭaḥ . ‘khiṭa trāse’ . mṛgyante mṛgā atreti mṛgayā . ‘mṛga anveṣaṇe’ . mṛgayānāmāni .. 23 .. </Amarapadavivrti>
<Amarapadaparijata><AK.02.10.023>
viṭcaraḥ sūkaro grāmyaḥ . grāmasūkaranāmāni . varkarastaruṇaḥ paśuḥ . bālā paśujātirbarkaraḥ syāt .. ācchodanaṃ mṛgavyaṃ—mṛgayā striyām . ākheṭanāmāni . ‘veṃṭaperu’ .. pāparddhiśca parādhiśca . ete dve ca . ‘virājapāparddhivivādaśīle’ . ityudārarāghavam .. 23 .. </Amarapadaparijata>
%%p. 02.634
AK.02.10.024ab dakṣiṇārurlubdhayogād dakṣiṇermā kuraṅgakaḥ .
AK.02.10.024cd coraikāgarikastenadasyutaskaramoṣakāḥ .. 24 ..
AK.02.10.025ab pratirodhiparāskandipāṭaccaramalimlucāḥ .
<Amarapadavivrti><AK.02.10.024-25>
dakṣiṇeti—dakṣiṇe dakṣiṇabhāge īrmaṃ vraṇo'stīti dakṣiṇermā . nāntaḥ . dakṣiṇabhāge vyādhena kṛtavraṇasya hariṇasya nāma .. corayatīti coraḥ . ‘cura steye’ . ekamasaṃbādhaṃ gṛhaṃ prayojanamasyeti aikāgarikaḥ . stenayatīti stenaḥ . ‘stena caurye’ . dasyati kadācit upakṣiṇotīti dasyuḥ . ‘dasu upakṣaye’ . tat corakarma karotīti taskaraḥ . ‘ḍukṛñ karaṇe’ . muṣṇātīti moṣakaḥ . ‘muṣa steye’ . parān pratiruṇaddhi pratirodhī . ‘rudhir āvaraṇe’ . parān āskandayati śoṣayatīti parāskandī . ‘skandir gatiśoṣaṇayoḥ’ . parān pāṭayan vidalayan caratīti pāṭaccaraḥ . ‘cara gatau’ . paṭaccaraṃ jīrṇavastramapi gṛhṇātīti vā . malinamapi mlocayatīti malimlucaḥ . ‘mluca steye’ . coranāmāni .. 24 .. </Amarapadavivrti>
<Amarapadaparijata><AK.02.10.024-25>
dakṣiṇārurlubdhayogāt—kuraṅgakaḥ . dakṣiṇabhāge vyādhena kṛtavraṇo mṛgo dakṣiṇermā syāt . dakṣiṇermāṇaṃ paśya .. anuktam—‘yūthabhraṣṭaḥ pakṣacaraḥ’ . svakīyayūthaṃ parityajya saṃcaradekākī mṛgaḥ pakṣacaraḥ syāt . ‘kaduppalonuṃḍatappipoyni mṛgamu’ .. coraikāgarikastena—pāṭaccaramalimlucāḥ . atra pratirodhiparāskandiśabdau dvau nāntau . coranāmāni .. ‘vaṇigbhyaḥ pari na santi paśyatoharāḥ’ iti paśyatoharaḥ . paśyatāṃ dhanāpahārī coraḥ . ‘kanupāpadoce doṃga’ .
‘sa khalvarddhiparipanthī yaḥ parasya dausthityam .
jānannapyabhilaṣatyartham ..’
iti paripanthī mārgaprahārī coraḥ . ‘troghagoṭṭedoṃga’ .. 24 .. </Amarapadaparijata>
%%p. 02.635
AK.02.10.025cd caurikā stainyacaurye ca steyaṃ loptraṃ tu taddhanam .. 25 ..
AK.02.10.026ab vītaṃsastūpakaraṇaṃ bandhane mṛgapakṣiṇām .
AK.02.10.026cd unmāthaḥ kūṭayantraṃ syādvāgurā mṛgabandhanī .. 26 ..
<Amarapadavivrti><AK.02.10.025-26>
cauriketi—corasya karma caurikā . cauryaṃ ca . stenasya karma stainyaṃ . steyaṃ ca . caurikānāmāni .. lupyata iti loptram . ‘luplṛ chedane’ . coritadhanasya nāma .. vitaṃsayati vyādhāniti vitaṃsaḥ . ‘tasi bhūṣāyām’ . mṛgapakṣibandhanasādhanasya nāma .. ūrdhvamākramya mathatīti unmāthaḥ . ‘mathe viloḍane’ . kūṭena kapaṭena kṛtaṃ yantraṃ kūṭayantram . ‘yama uparame’ . mṛgapakṣibandhanāya dārukṛtasādhanasya nāmanī .. mṛgabandhane'vāgurata iti vāgurā . ‘gurī udyamane’ . mṛgā anayā badhyanta iti mṛgabandhanī . ‘bandha bandhane’ . jālaviśeṣanāmanī .. 25-26 .. </Amarapadavivrti>
<Amarapadaparijata><AK.02.10.025-26>
caurikā—stheyam . cauryanāmāni . ‘doṃguluṭa’ . cauraśabdavyutpattidvārā curāśabdasiddhiḥ . subhūtiṭīkāyāmapi tathaiva vyutapāditaṃ curā śīlamasyeti . ‘chatrādibhyo ṇaḥ’ (4. 4. 62) . cauraḥ . loptraṃ tu taddhanam . corāpahṛtaṃ dhanaṃ loptraṃ syāt . ‘doṃgivina sommu’ . vītaṃsastūpakaraṇaṃ—mṛgapakṣiṇām . mṛgapakṣiṇāṃ bandhanopakaraṇaṃ vitaṃsaḥ syāt . vītaṃsa iti dīrghībhūtopasargaśca .. unmāthaḥ kūṭayantraṃ syāt . kūṭena kapaṭena kalpitaṃ yantramunmāthaḥ syāt . ‘bonu’ .. vāgurā mṛgabandhanī . mṛgajālikā vāgurā syāt . vāgurā mṛgajālikā’ iti halāyudhaḥ (a. mā. 2. 442) . mṛgajālanāmanī . ‘bala’ .. 26 .. </Amarapadaparijata>
%%p. 02.636
AK.02.10.027ab śulbaṃ vaṭārakaḥ strī tu rajjustriṣu vaṭī guṇaḥ .
AK.02.10.027cd udghāṭanaṃ ghaṭīyantraṃ salilodvāhanaṃ praheḥ .. 27 ..
<Amarapadavivrti><AK.02.10.027>
śulbamiti—śulbyate iti śulbam . ‘śulba māne’ . vaṭyate veṣṭyata iti vaṭārakaḥ . ‘vaṭa veṣṭane’ . varāṭaka iti vā pāṭhaḥ . sṛjyata iti rajjuḥ . ‘sṛja visarge’ . vaṭati veṣṭayatīti vaṭī . ‘vaṭa veṣṭane’ . vaṭaśabdaḥ triṣu liṅgeṣu vartate, vaṭaḥ vaṭī vaṭamiti . guṇyate'bhyasyate bandhanāyeti guṇaḥ . ‘guṇa abhyāse’ . rajjunāmāni .. udghāṭyante prakāśyante āpo'neneti udghāṭanam . ‘ghaṭa ceṣṭāyām’ . ghaṭībhiḥ kṛtaṃ yantraṃ ghaṭīyantram . praheḥ kūpāt . salilam udvāhyate'neneti salilodvāhanam . kūpāt salilodvahanasya ghaṭīyantrasya nāmanī .. 27 .. </Amarapadavivrti>
<Amarapadaparijata><AK.02.10.027>
śulbaṃ varāṭakaḥ—vaṭī guṇaḥ . ‘śulbaṃ syād rajjutāmrayoḥ’ iti rudraḥ . rajjunāmāni . ‘trāḍu’ . anuktam—‘pakṣiṇo yena gṛhyante pakṣiṇaiva sa dīpakaḥ’ . pakṣigrāhakamṛgayāpakṣī dīpakaḥ syāt . ‘veṃṭapiṭṭa’ . kūṭagartastūpaśayaḥ . jālaṃ vitatya tatsamīpe dehagopanārthaṃ nikhātagartanāma .. ‘mādhuryaṃ vyādhagītikā’ . pakṣyādyāgamanārthaṃ kṛtavyādhagītanāma . ‘īlavaṭṭuṭa’ .. udghāṭanaṃ ghaṭīyantraṃ—praheḥ . kūpasthitodakasya bahirgamanāya kṛtayantraviśeṣaḥ udghāṭanaṃ ghaṭīyantraṃ ca syāt . ‘yāntāmu’ .. 27 .. </Amarapadaparijata>
%%p. 02.636
AK.02.10.028ab puṃsi vemā vāyadaṇḍaḥ sūtrāṇi nari tantavaḥ .
AK.02.10.028cd vāṇirvyūtiḥ striyau tulye pustaṃ lepyādikarmaṇi .. 28 ..
<Amarapadavivrti><AK.02.10.028>
puṃsīti—vayantyaneneti vemā . nāntaḥ . ‘veñ tantusaṃtāne’ . vayanaṃ vāyaḥ . vāyasya daṇḍo vāyadaṇḍaḥ . vastravayanadaṇḍanāmanī .. sūyante vastrāṇyemiriti sūtrāṇi . sīvyante ebhiriti vā . ‘ṣivu tantusaṃtāne’ . tanyate vastramaneneti tantuḥ . ‘tanu vistāre’ . narīti puṃsi vartate tantuśabda ityarthaḥ . tantunāma .. vaṇatīti vāṇiḥ . ‘vaṇa śabde’ . vyūyate vyūtiḥ . ‘veñ tantusaṃtāne’ . vayananāmanī .. pustyate ādriyata iti pustam . ‘pusta ādarānādarayoḥ’ . lepyādikarmanāma .. 28 .. </Amarapadavivrti>
<Amarapadaparijata><AK.02.10.028>
puṃsi vemā vāyadaṇḍaḥ . śāṭikāghātaphalakanāmanī . ‘tāṃkuḍuphalaka’ .. sūtrāṇi nari tantavaḥ . sūtranāmanī . ‘nūlu’ .. vāṇirvyūtiḥ striyau tulye . vayananāmanī . ‘netaperu’ . turī (syānna tulī?) syānnari tantūnāmantarālaprasāriṇī . ‘kaṃṭikrovituli’ . ‘nāḍe’ .. pustaṃ lepyādikarmaṇi . lepyādikarma pustaṃ syāt .
‘muddārucarmavastrādyaiḥ kṛtaṃ varṇairvicitritam .
suvarṇarajatādyairvā racitaṃ pustamucyate ..’
iti granthalekhanayogye varṇakalipte paṭakhaṇḍādisaṃcaye lekhyatvenopakārāt . tālapatrādisaṃcaye ca pustakaśabdaprayogaḥ .. anuktam—‘yā tu lepyamayī nārī sā syādañjalikārikā’ . lepyasvarūpā nārī añjalikārikā syāt .. 28 .. </Amarapadaparijata>
%%p. 02.637
AK.02.10.029ab pāñcālikā putrikā syād vastradantādibhiḥ kṛtā .
AK.02.10.029cd piṭakaḥ peṭakaḥ peṭā mañjūṣātha vihaṃgikā .. 29 ..
AK.02.10.030ab bhārayaṣṭistadālambi śikyaṃ kāco'tha pādukā .
AK.02.10.030cd pādūrupānat strī saivānupadīnā padāyatā .. 30 ..
<Amarapadavivrti><AK.02.10.029-30>
pāñcāliketi—pañcāladeśe bhavā pāñcālikā . pāñcālaiḥ śilpibhiḥ kṛtā vā . putrīva kṛtrimā putrikā . yayā bālāḥ khelanti vastradantadārvādinirmitavihaṅgādiprakṛtyā tasyā nāmanī .. peṭati mahattvaṃ prāpnotīti piṭakaḥ . ‘piṭa mahattve’ . peṭakaśca peṭā ca . mañju manojñaṃ yathā bhavati tathā śatrādyairatroṣyata iti mañjūṣā . ‘ūṣa rujāyām’ . mañjūṣānāmāni .. vihaṅgapratikṛtitvāt vihaṅgikā . bhāravahanārthaṃ yaṣṭiḥ . bhārayaṣṭināma .. śakyate bhāraṃ voḍhumiti śikyam . ‘śaklṛ śaktau’ . kacyate'neneti kācaḥ . ‘kaca bandhane’ . bhārayaṣṭerubhayato lambamānayornāmanī .. padyate'nayā pādūḥ . pādūreva pādukā . ‘pada gatau’ . upanahyate'nayā upānat . ‘ṇaha bandhane’ . pādatrāṇasya nāmanī .. anupadaṃ pādāyāmeneva baddhā anupadīnā . anupādayatāyāḥ tasyā eva nāma .. 29-30 .. </Amarapadavivrti>
<Amarapadaparijata><AK.02.10.029-30>
pāñcālikā putrikā—dantādibhiḥ kṛtā . vastradantakāṣṭhādibhiḥ kṛtapratimānāmanī . ‘sālabhañjī puttalikā’ . ete dve ca . jatutrapuvikāre tu jātuṣaṃ trāpuṣaṃ triṣu . jatuvikāre jātuṣaṃ trapuvikāre trāpuṣaṃ ca syāt . tadubhayaṃ triliṅgam .. piṭakaḥ peṭakaḥ peṭo mañjūṣā . peṭanāmāni . ‘peṭṭi’ . anuktam—‘vastrakośaṃ karoṭakam’ . vastrapeṭanāmanī . ‘bokkasamu’ . atha vihaṃgikā bhārayaṣṭiḥ . skandhacāpaviśeṣanāmanī . ‘kaṃbikāvaḍi’ .. tadālambi śikyaṃ kācaḥ . bhārayaṣṭyavalambiyantranāmanī . ‘uṭṭi’ . śikyaṃ tālavyādi . kācaḥ cavargaprathamāntaḥ .. atha pādukā pādūḥ . dārumayapādarakṣānāmanī . ‘pādukalu’ . pādūpānat strī . carmamayapādarakṣanāmanī . ‘uddālu’ ‘pādukopānahoḥ pādūḥ’ iti vaijayantī (pṛ. 222, ślo. 24) .. saivānupadīnā padāyatā . saivopānāt pādapramāṇā ced anupadīnā syāt . anuktam—‘pādakośī pādarathī’ . ‘muccaperu’ .. 29-30 .. </Amarapadaparijata>
%%p. 02.638
AK.02.10.031ab nadhrī vardhrī varatrā syādaśvādestāḍanī kaśā .
AK.02.10.031cd cāṇḍālikā tu kaṇḍolavīṇā caṇḍālavallakī .. 31 ..
<Amarapadavivrti><AK.02.10.031>
nadhrīti—nahyate'śvamadhyamanayā nadhrī . ‘ṇaha bandhane’ . vardhate dīrghībhavatīti vardhrī . ‘vṛdhu vṛddhau’ . vriyate āvriyate'nayeti varatrā . ‘vṛñ varaṇe’ . palyayanabandhanāya kṛtacarmarajjunāmāni .. kaśati tāḍayati anayeti kaśā . ‘kaśa gatiśāsanayoḥ’ . aśvāditāḍanīnāma .. caṇḍālasyeyaṃ cāṇḍālikā . kaṇḍyate'bhirakṣyate caṇḍāleneti kaṇḍolā . ‘kaḍi bhedābhirakṣaṇayoḥ’ . sā ca vīṇā ca kaṇḍolavīṇā . caṇḍālavīṇānāmāni .. 31 .. </Amarapadavivrti>
<Amarapadaparijata><AK.02.10.031>
naghnī vardhrī varatrā syāt . varatrānāmāni . ‘vārlu’ . aśvādestāḍanī kaśā . aśvāditāḍanopakaraṇaṃ kaśā syāt . ‘gurravucāṭi’ . ‘sajjavomu’ . ‘kaśākaśiśaśākakuśeśaka’ (?) iti karpiṇābhyudayadvyakṣaraprayogat tālavyāntaḥ . cāṇḍālikā tu—caṇḍālavallakī . caṇḍālavīṇānāmāni . ‘kinnera’ .. 31 .. </Amarapadaparijata>
%%p. 02.639
AK.02.10.032ab nārācī syādeṣaṇikā śāṇastu nikaṣaḥ kaṣaḥ .
AK.02.10.032cd vraścanaḥ patraparaśurīṣikā tūlikā same .. 32 ..
<Amarapadavivrti><AK.02.10.032>
nārācīti—nārāṇi narasamūhān añcati nārāṭ svarṇakāraḥ . tasyeyaṃ nārācī . ‘añcu gatipūjanayoḥ’ . iṣyate vyavahārijanairiti eṣaṇikā . ‘iṣu icchāyām’ . svarṇakārasya svarṇacchedanasādhanasya nāmanī .. śyati suvarṇaṃ tanūkarotīti śāṇaḥ . ‘śo tanūkaraṇe’ . nikaṣyate svarṇamatreti nikaṣaḥ . kaṣaśca . ‘kaṣa hiṃsāyām’ . śāṇopalanāmāni .. vṛścyate suvarṇādikamaneneti vraścanaḥ . ‘ovraścū chedane’ . patramiva paraśuḥ patraparaśuḥ . svarṇādibhedanikāyāḥ patraśilāyā nāmanī .. īṣyate citrasauṣṭhavamanayeti īṣikā . ‘īṣa uñche’ . tūlyate kṛṣyata iti tūlikā . ‘tūla niṣkarṣe’ . citrakārādyupakaraṇanāmanī .. 32 .. </Amarapadavivrti>
<Amarapadaparijata><AK.02.10.032>
nārācī syādeṣaṇikā . svarṇacchedanasādhananāmanī . ‘śānamu’ . svarṇakārāṇāṃ nārācākṛtau lohatulāyāmidaṃ dvayamiti kecit . ‘trāsu’ .. śāṇastu nikaṣaḥ kaṣaḥ . suvarṇaparīkṣaṇopalanāmāni . ‘voragallu’ . śāṇo nāma nṛpo'pi syāt .
‘śāṇe dadhāneva kaṭākṣabāṇam .’
‘galatparāgaṃ bhramibhaṅgibhiḥ patatprasaktabhṛṅgāvalināgakesaram .
sa māranārācanigharṣaṇaskhalajjvalatkaṇaṃ śāṇamidaṃ(va?)vyalokata ..’
ityādiprayogāt (naiṣa. 1. 92) .. vraścanaḥ patraparaśuḥ . āyasabhedakanāmanī . ‘ākurāya’ .. iṣīkā . dīrghamadhyaḥ . tūlikā same . citralekhanasādhanaśalākānāmanī .. 32 .. </Amarapadaparijata>
%%p. 02.640
AK.02.10.033ab taijasāvartanī mūṣā bhastrā carmaprasevikā .
AK.02.10.033cd āsphoṭanī vedhanikā kṛpāṇī kartarī same .. 33 ..
<Amarapadavivrti><AK.02.10.033>
taijaseti—taijasaṃ hemādikam āvartyate dravīkriyate'syāmiti taijasāvartanī . ‘vṛtu vartane’ . mūyate badhyate svarṇādikamatreti mūṣā . ‘mūṅ bandhane’ . mūṣyate svarṇādikamasyāmiti vā . ‘mūṣa steye’ . mūṣānāmāni .. bhasyate dīpyate'nayā agniriti bhastrā . ‘bhasa bhartsanadīptyoḥ’ . prasevate'gnimiti prasevikā . carmanirmitā prasevikā carmaprasevikā . ‘ṣevṛ sevane’ . carmaprasevikānāma .. āsphoṭyate vidhyate'nayā āsphoṭanī . ‘sphuṭir viśaraṇe’ . vidhyate'nayeti vedhanikā . maṇiśaṅkhādivedhopakaraṇanāmanī .. kalpate chettuṃ samartho bhavatīti kṛpāṇī . ‘kṛpū sāmarthye’ . kṛtyate chidyate'nayeti kartarī . ‘kṛtī chedane’ . keśādikartanasādhanasya nāmanī .. 33 .. </Amarapadavivrti>
<Amarapadaparijata><AK.02.10.033>
taijasāvartanī mūṣā . suvarṇādidravīkaraṇapātranāmanī . bhastrā carmaprasevikā . carmamayavāyupūrakabilakānāmanī . ‘kolimititti’ . anuktam—‘saṃdaṃśaḥ syāt kākamukhaḥ’ . gṛdhracañcūpuṭākāramukhataptāyasādigrāhakāyonāma . ‘paṭṭajāru’ . saṃdaṃśīti samadalam .. āsphoṭanī vedhanikā . vajrasūcīnāmanī .. kṛpāṇī kartarī same . keśavastrādikṛntanīnāmanī . ‘kattera’ . kauṭikakaravālanāmanyapi bhavataḥ . ‘sūnātaṭirvadhasthānaṃ kṛpāṇīlī ca kartarī’ iti vaijayantī (pṛ. 139, ślo. 37) .. 33 .. </Amarapadaparijata>
%%p. 02.640
AK.02.10.034ab vṛkṣādanī vṛkṣabhedī ṭaṅkaḥ pāṣāṇadāraṇaḥ .
AK.02.10.034cd krakaco'strī karapatramārā carmaprabhedikā .. 34 ..
<Amarapadavivrti><AK.02.10.034>
vṛkṣādanīti—vṛkṣo'dyate bhidyate'nayeti vṛkṣādanī . ‘ada bhakṣaṇe’ . vṛkṣaṃ bhinattīti vṛkṣabhedī . ‘bhidir vidāraṇe’ . vṛkṣabhedinaḥ paraśornāmanī .. ṭetyanukaraṇaśabdaṃ karotīti ṭaṅkaḥ . pāṣāṇaṃ dārayatīti pāṣāṇadāraṇaḥ . ‘ddṛ vidāraṇe’ . pāṣāṇabhedakasyāyovikārasya nāmanī .. kra iti śabdaṃ kacatīti krakacaḥ . ‘kaca bandhane’ . karakareti śabdāccāraṇena patatīti karapatram . ‘patlṛ gatau’ . dārucchidrakaraṇasādhanasya nāmanī .. ā iyarti carmeti ārā . ‘ṛ gatau prāpaṇe ca’ . carma prabhinattīti carmaprabhedikā . carmabhedikāyā nāmanī .. 34 .. </Amarapadavivrti>
<Amarapadaparijata><AK.02.10.034>
vṛkṣādanī vṛkṣabhedī . vṛkṣarandhrakarāyasanāmanī . ‘uli’ .. ṭaṅkaḥ pāṣāṇadārakaḥ . pāṣāṇabhedakanāmanī . ‘kāśavuli’ . krakacaḥ karapatraṃ syāt . karapatranāmanī . ‘karakasaraṃvamu’ .. anuktam—‘vāśī syād dārutakṣaṇī’ . vāśyā nāma . ‘bāḍasi’ .. ārā carmaprabhedikā . carmabhedikā ārā syāt . ‘āri’ .. 34 .. </Amarapadaparijata>
%%p. 02.641
AK.02.10.035ab sūrmī sthūṇāyaḥpratimā śilpaṃ karma kalādikam .
AK.02.10.035cd pratimānaṃ pratibimbaṃ pratimā pratiyātanā praticchāyā .. 35 ..
AK.02.10.036ab pratikṛtirarcā puṃsi pratinidhirupamopamānaṃ syāt .
sūrmīti—suṣṭhuśobhanamūrvati amaṅgalatvāditi sūrmī . ‘urvī hiṃsāyām’ . cirakālaṃ tiṣṭhatīti sthūṇā . ‘ṣṭhā gatinivṛttau’ . ayaḥpratimānāmanī .. śilyante uccīyante sarvāḥ kalā atreti śilpam . ‘śila uñche’ . gītādicatuḥṣaṣṭikalādikarmanāma .. pratimīyate'neneti pratimānam . ‘māṅ māne’ . pratibimbyate pratimīyate'neneti pratibimbam . ‘bimba dīptau’ . pratimīyate'nayeti pratimā . pratiyātyate'nayā pratiyātanā . ‘yatī prayatne’ . pratirūpā chāyā praticchāyā . pratirūpaṃ kriyata iti pratikṛtiḥ . arcyata ityarcā . ‘arca pūjāyām’ . pratinidhīyata iti pratinidhiḥ . ‘ḍudhāñ dhāraṇapoṣaṇayoḥ’ . mūrtisadṛśaśilādipratirūpasya nāmāni .. upamīyate ityupamā . upamānaṃ ca . ‘māṅ māne’ . anyasya vastuno guṇān anyasmin vastuni āropasya nāmanī .. 34 .. </Amarapadavivrti>
<Amarapadaparijata><AK.02.10.035-36>
sūrmī sthūṇāyaḥpratimā . lohapratimānāmani . śūrmistālavyādiriti śrīdharaḥ . ayaḥśabdastāmrādilohavacanaḥ . ‘hariṇī hemapratimā sūrmiḥ sthūṇānyalohajā’ . iti vaijayantī (pṛ. 137, ślo. 22) .. śilpaṃ karma kalādikam . atra kalāśabdena gītavādyādikā bāhyāḥ kalāścatuḥṣaṣṭikriyā, āliṅganacumbanādyāścābhyantarāścatuḥṣaṣṭiḥ parigṛhītāḥ . ādiśabdena viśvakarmādyuktakārukarma saṃgṛhītam . tat sarvaṃ śilpaṃ syāt .. pratimānaṃ pratibimbaṃ—puṃsi pratinidhiḥ . śilādinirmitavināyakādimūrtināmāni .. upamopamānaṃ syāt .. 35 .. </Amarapadaparijata>
%%p. 02.642
AK.02.10.036cd vācyaliṅgāḥ samastulyaḥ sadṛkṣaḥ sadṛśaḥ sadṛk .. 36 ..
AK.02.10.037ab sādhāraṇaḥ samānaśca syuruttarapade tvamī .
AK.02.10.037cd nibhasaṃkāśanīkāśapratīkāśopamādayaḥ .. 37 ..
<Amarapadavivrti><AK.02.10.036-37>
vācyeti—samati samībhavatīti samaḥ . ‘ṣama ṣṭama avaikalye’ . tulayā saṃmita iva tulyaḥ . samāna iva dṛśyate sadṛkṣaḥ . sadṛśaḥ . sadṛk ca . ‘dṛśir prekṣaṇe’ . samānamādhāraṇaṃ mānamasyeti sādhāraṇaḥ . samānaṃ mānamasyeti samānaḥ . nitarāṃ bhātīti nibhaḥ . ‘bhā dīptau’ . saṃkāśate iti saṃkāśaḥ . ‘kāśṛ dīptau’ . nitarāṃ kāśate nīkāśaḥ . prati kāśate pratīkāśaḥ . upamīyata ityupamā . ādigrahaṇāt bhūtarūpakalpādayo gṛhyante . uttarapadībhūtā nibhādayaḥ samādayaśca tulyanāmāni vācyaliṅgāśca bhavanti . uttarapadībhūtā yathā—candranibhaḥ, sūryapratīkāśaḥ, viṣṇurūpaḥ, kāmasadṛśaḥ, nārāyaṇasādhāraṇa ityādi .. 36-37 .. </Amarapadavivrti>
<Amarapadaparijata><AK.02.10.036-37>
vācyaliṅgāḥ samastulyaḥ—pratīkāśopamādayaḥ . samānanāmāni . ‘sari’ . atropamopamānaśabdāvāviṣṭaliṅgau .
‘rātrāveva madhāveva rākāyāmeva sundaram .
mukhacandrasya te candraṃ kathayedupamāṃ katham ..
na mañjubhāṣaṇaṃ padmaṃ na mandahasitaḥ śaśī .
ato'nyadapi paśyāmi nopamānaṃ mukhasya te ..’
samādiśabdā vācyāliṅgāḥ . ‘śaśinā sadṛśaṃ vaktraṃ vaktrasya sadṛśaḥ śaśī’ ityādi . nibhādiśabdā vācyaliṅgā api uttarapadībhūtā samāsacaramāvayavā eva . ‘sāgaraḥ sāgaropamaḥ’ (rāmā. 6. 110. 24) ‘vyājahāra harasūnusaṃnibhaḥ’ (raghu. 11. 83) .. 36-37 .. </Amarapadaparijata>
%%p. 02.643
AK.02.10.038 karmaṇyā tu vidhābhṛtyābhṛtayo bharma vetanam .
AK.02.10.038 bharaṇyaṃ bharaṇaṃ mūlyaṃ nirveśaḥ paṇa ityapi .. 38 ..
<Amarapadavivrti><AK.02.10.038>
karmaṇyeti—karmaṇi sādhvī karmaṇyā . vidhīyate karmānayā vidhā . ‘ḍudhāñ dhāraṇapoṣaṇayoḥ’ . bhriyate poṣyate'nayeti bhṛtyā . bhṛtiśca . bharma ca . bharaṇyaṃ ca . bharaṇaṃ ca . ‘ḍubhṛñ dhāraṇapoṣaṇayoḥ’ . vīyate bhriyate'neneti vetanam . ‘vī gatyādiṣu’ . mūlena sāmyaṃ mūlyam . nirviśyate bhujyata iti nirveśaḥ . ‘viśa praveśane’ . paṇyate vyavahriyate'neneti paṇaḥ . ‘paṇa vyavahāre stutau ca’ . vetananāmāni .. 38 .. </Amarapadavivrti>
<Amarapadaparijata><AK.02.10.038>
karmaṇyā tu vidhā—bharma vetanam . vetanamantasthādi . bharaṇyaṃ bharaṇaṃ—paṇa ityapi . vetananāmāni . ‘kūli’ .. 38 .. </Amarapadaparijata>
%%p. 02.643
AK.02.10.039ab surā halipriyā hālā parisrud varuṇātmajā .
AK.02.10.039cd gandhottamā prasannerākādambaryaḥ parisrutā .. 39 ..
AK.02.10.040ab madirā kaśyamadye cāpyavadaṃśastu bhakṣaṇam .
<Amarapadavivrti><AK.02.10.039-40>
sureti—sūyate'bhiṣūyata iti surā . ‘ṣuñ abhiṣave’ . halino balabhadramya priyā halipriyā . halati lajjāṃ nāśayatīti hālā . ‘hala vilekhane’ . parisravatīti parisrut . parisrutā ca . ‘sru sravaṇe’ . varuṇāsyātmajā varuṇātmajā . gandhenottamā gandhottamā . prasīdatīti prasannā . ‘ṣadlṛ viśaraṇādau’ . madametyanayeti irā . ‘iṇ gatau’ . kadambakoṭare jātā kādambarī . kat kutsitaṃ nīlamambaraṃ yasya kadambaraḥ halī . tasyeyaṃ priyā kādambarī . madayatīti madirā . ‘madī harṣe’ . kaśyate madamupaityaneneti kaśyam . ‘kaśa gatisādhanayoḥ’ . made sādhu madyam . ‘madi harṣaglapanayoḥ’ . mādyantyaneneti vā . surānāmāni .. avadaśyate pānasamaye avadaṃśaḥ . upadaṃśa iti vā pāṭhaḥ . ‘daṃśa daśane’ . surāpānasamaye kṛtabhakṣaṇasya nāma .. 39 .. </Amarapadavivrti>
<Amarapadaparijata><AK.02.10.039-40>
surā halipriyā—kaśyamadye cāpi . surānāmāni . śuṇḍā svādurasā kalyā. madhūliḥ kāpiśāyanam . etāni pañca ca .. avadaṃśastu bhakṣaṇam . palāṇḍvādipānasādhananāma .. 39 .. </Amarapadaparijata>
%%p. 02.644
AK.02.10.040cd śuṇḍāpānaṃ madasthānaṃ madhuvārā madhukramāḥ .. 40 ..
AK.02.10.041ab madhvāsavo mādhavako madhu mādvīkamadvayoḥ .
AK.02.10.041cd maireyamāsavaḥ śīdhurmedako jagalaḥ samau .. 41 ..
<Amarapadavivrti><AK.02.10.040-41>
śuṇḍeti—śuṇḍā surā pīyate'treti śuṇḍāpānam . ‘pā pāne’ . śuṇḍā pānamiti padadvayaṃ vā . madasya sthānaṃ madasthānam . surāgṛhanāmanī .. madhuno madyapānasya vārāḥ madhuvārāḥ . madhuno madyasya kramāḥ paripāṭyaḥ madhukramāḥ . madenāsakṛt madhupānāvasaranāmanī . madhunā madhukapuṣpeṇa kṛtaḥ āsavaḥ madhvāsavaḥ . madhuno drākṣāyāḥ vikāraḥ mādhavakaḥ . madhu prakṛtikatvāt madhu . mṛdvīkā drākṣā tasyā vikāro mādvīkam . drākṣākṛtamadyanāmāni .. ete catvāro mākṣikakṛtamadyasyaiva paryāyā iti kecit .. irāṃ sāmānyasurāṃ svarucyā meti pratiṣedhayatīti merā . saiva maireyam . dhātakīpuṣpamiśraguḍasahitadhānyāmbukṛtamadyanāma .. āsūyate abhiṣūyata iti āsavaḥ . apakvekṣurasakṛtamadyanāma .. mattā śerate'neneti śīdhuḥ . ‘śīṅ svapne’ . pakvekṣurasakṛtamadyanāma .. medyati snihyatyatra sureti medakaḥ . ‘ñimidā snehane’ . bhṛśaṃ surāṃ galati ādatta iti jagalaḥ . ‘gala adane’ . surāsaṃdhānakarakalkanāmanī .. 40-41 .. </Amarapadavivrti>
<Amarapadaparijata><AK.02.10.040-41>
śuṇḍāpānaṃ madasthānam . pānagṛhanāmanī .. madhuvārā madhukramāḥ . surāpānakramanāmanī . ‘māracukonitrāguṇa’ . madhvāsavo mādhavako madhu . mādhavaśabdasāhacaryaṃ kecidicchanti .
‘makarandasya madyasya mākṣikasya ca vācakaḥ .
ardharcādigaṇe pāṭhāt puṃnapuṃsakayormadhuḥ ..’
iti durgasiṃhaḥ . mādhvīkamadvayoḥ . advayoriti viśeṣavidhirmadhumādhvīkaśabdayoranityatājñāpanārthaḥ . madhūkapuṣpajanitasurānāmāni .. maireyamāsavaḥ śīdhuḥ . ikṣurasajanitasurānāmāni .. medako jagalaḥ samau . paiṣṭikasurānāmanī .. 40-41 .. </Amarapadaparijata>
%%p. 02.645
AK.02.10.042ab saṃdhānaṃ syādabhiṣavaḥ kiṇvaṃ puṃsi tu nagnahūḥ .
AK.02.10.042cd kārottamaḥ surāmaṇḍa āpānaṃ pānagoṣṭhikā .. 42 ..
<Amarapadavivrti><AK.02.10.042>
saṃdhānamiti—madyasya saṃdhā saṃdhānam . ‘ḍudhāñ dhāraṇapoṣaṇayoḥ’ . abhiṣūyata ityabhiṣavaḥ . ‘ṣuñ abhiṣave’ . phalādisaṃdhānasya nāmanī .. kiṇanti mattā aneneti kiṇvam . ‘kiṇa śabde’ . nagnā hūyante'neneti nagnahūḥ . ‘hveñ spardhāyāṃ śabde ca’ . ayaṃ śabdaḥ puṃsi vartate . nānādravyakṛtasurāsādhanasya nāmanī .. kāreṇa kriyayā uttamaḥ kārottamaḥ . surāyā maṇḍaḥ . surāgrabhāganāmanī .. āpibanti saṃbhūya surāmatreti āpānam . ‘pā pāne’ . gāvo baddhavācaḥ atra tiṣṭhantīti goṣṭhī . pānasya pānāya vā goṣṭhī pānagoṣṭhikā .. surāpānagoṣṭhīnāmanī .. 42 .. </Amarapadavivrti>
<Amarapadaparijata><AK.02.10.042>
saṃdhānaṃ syādabhiṣavaḥ . nirmalatvanāmanī . ‘teṭa’ . ‘āsūtirmadyasaṃdhānamāsavo'bhiṣavo'pi ca’ iti vaijayantī (pṛ. 140, ślo. 51) .. kiṇvaṃ puṃsi tu nagnahūḥ . surābījanāmanī . ‘mulaka’ . ‘nānādravye surābīje kiṇvādidvayam’ iti sarvadharaḥ .. kārottamaḥ surāmaṇḍaḥ . surādipicchānāma .. āpānaṃ pānagoṣṭhikā . pānagoṣṭhīnāmanī .. 42 .. </Amarapadaparijata>
%%p. 02.645
AK.02.10.043ab caṣako'strī pānapātraṃ sarako'pyanutarṣaṇam .
AK.02.10.043cd dhūrto'kṣadevī kitavo'kṣadhūrto dyūtakṛtsamāḥ .. 43 ..
<Amarapadavivrti><AK.02.10.043>
caṣaka iti—caṣanti pibanti surāmatreti caṣakaḥ . ‘caṣa bhakṣaṇe’ . pānasya pātraṃ pānapātram . surāpānapātrasya nāmanī .. sarati surātra sarakaḥ . ‘sṛ gatau’ . anutṛṣyantyaneneti anutarṣaṇam . ‘ñitṛṣā pipāsāyām’ . surāpariveṣaṇanāmanī .. dhūrvati hinastīti dhūrtaḥ . ‘dhūrva hiṃsāyām’ . akṣairdīvyatīti akṣadevī . ‘divu krīḍādau’ . kiṃ tavāstīti vadatīti kitavaḥ . akṣeṣu dhūrtaḥ akṣadhūrtaḥ . dyūtaṃ karotīti dyūtakṛt . dyūtakrīḍākarasya nāmāni .. 43 .. </Amarapadavivrti>
<Amarapadaparijata><AK.02.10.043>
caṣako'strī pānapātraṃ—anutarṣaṇam . surāpānapātranāmāni . apiśabdenāstrīti padaṃ sarakeṇāpi saṃbadhyate . ata eva ‘ardharcāḥ puṃsi ca’ ityatra mahābhāṣye sarakaḥ sarakamityubhayamudāhṛtam . ‘caṣakaścānutarṣaśca sarakaśca’ iti bhāguriḥ . napuṃsakamadhyaprayogāt sarakaḥ puṃnapuṃsakaśca . pānapātramātranāmānīti sarvadharaḥ . kecittu caṣakādidvayaṃ surāpānapātre, sarakādidvayaṃ surāpariveṣaṇe vartata ityāhuḥ . śeṣakāreṇa tu pakṣadvayamapyuktam ‘sarako'pyanutarṣaśca caṣake pariveṣaṇe’ iti . ‘sarakaṃ caṣakaṃ cāstrī galvarto'pyanukarṣaṇam’ iti vaijayantī (pṛ. 140, ślo. 53) . ‘śīdhau ca śīdhunaḥ pāne caṣake sarako'striyām’ iti rudraḥ .. dhūrto'kṣadevī—dyūtakṛtsamāḥ . dyūtakāranāmāni . ‘jūjaṃgāṃḍu’ . ‘śāriko jagalaśca syāt sākṣikaḥ kṛṣṇakohalaḥ’ . etāni catvāri ca .. 43 .. </Amarapadaparijata>
%%p. 02.646
AK.02.10.044ab syurlagnakāḥ pratibhuvaḥ sabhikā dyūtakārakāḥ .
AK.02.10.044cd dyūto'striyāmakṣavatī kaitavaṃ paṇa ityapi .. 44 ..
<Amarapadavivrti><AK.02.10.044>
syuriti—laganti dyūte prasajyante lagnakāḥ . ‘laga saṅge’ . adhamarṇasya pratinidhayo bhavatīti pratibhuvaḥ . ‘bhū sattāyām’ . dyūtapratibhūnāmanī .. sabhāsyāstīti sabhikaḥ . dyūtaṃ kārayantīti dyūtakārakāḥ . yaḥ svagṛhe dyūtaṃ kārayati tasya nāmanī .. dīvyate smānena dyūtaḥ . ‘divu krīḍādau’ . akṣā asyāṃ santīti akṣavatī . kitavasya karma kaitavam . paṇyate vyavahriyate'nena paṇaḥ . dyūtakrīḍanasya nāmāni .. 44 .. </Amarapadavivrti>
<Amarapadaparijata><AK.02.10.044>
syurlagnakāḥ pratibhuvaḥ . madarthamayaṃ dāsyatītyanyena niyuktanāmanī . ‘jāmīnu’ .. sabhikā dyūtakārakāḥ .
‘dyūtaśālāmadhiṣṭhāya dyūtopakaraṇānvitaḥ .
yaḥ pravartayati dyūtaṃ sabhikaḥ sa udāhṛtaḥ ..’
dyūtapravartakanāmanī . lagnakādicatuṣṭayamekārthamiti svāmī . ‘acceṭivāṃḍu’ .. dyūto striyāmakṣavatī . strīliṅgaḥ . ‘niyujya kuntīsutamakṣavatyām’ . kaitavaṃ paṇa ityapi . dyūtanāmāni . ‘jūjamu’ . kalikhala iti krīḍādyūtam . ‘krīḍādyūte kalikhala’ iti vaijayantī (pṛ. 301, ślo. 140) . krīḍādyūtanāma .. 44 .. </Amarapadaparijata>
%%p. 02.647
AK.02.10.045ab paṇo'kṣeṣu glaho'kṣāstu devanāḥ pāśakāśca te .
AK.02.10.045cd pariṇāyastu śārīṇāṃ samantānnayane'striyām .. 45 ..
<Amarapadavivrti><AK.02.10.045>
paṇa iti—gṛhyate iti glahaḥ . ‘graha upādāne’ . akṣaviṣayapaṇanāma .. akṣanti pāṇibhiriti akṣāḥ . ‘akṣū vyāptau’ . dīvyanti ebhiriti devanāḥ . ‘divu krīḍādau’ . pāśyante badhyanta ebhiriti pāśakāḥ . ‘paśa bandhane’ . prāsaka iti pāṭhe ‘asu kṣepaṇe’ iti dhātuḥ . akṣanāmāni .. paritaḥ śārīṇāṃ nayanaṃ pariṇāyaḥ . śārīṇāṃ samantānnayanasya kṣepaṇasya nāma .. 45 .. </Amarapadavivrti> 
<Amarapadaparijata><AK.02.10.045>
paṇo'kṣeṣu glahaḥ . parājaye deyadravyanāma . ‘piḍḍhami’ .. akṣāstu—pāśakāśca te . pāśakanāmāni . śeṣe—‘prāsakāḥ pāśakāḥ pāśāḥ’ . etāni ca . pariṇāyastu śārīṇāṃ—astriyām . ‘nā paryāṇe vihaṅge strī śārirdyūte guḍe na ṣaṇ’ iti vaijayantī (pṛ. 237, ślo. 88) . śārīṇāṃ savyāpasavyaprasāraṇaṃ pariṇāyaḥ syāt .. 45 .. </Amarapadaparijata>
%%p. 02.647
AK.02.10.046ab aṣṭāpadaṃ śīriphalaṃ prāṇidyūtaṃ samāhvayaḥ .
AK.02.10.046cd uktā bhūriprayogatvādekasmin ye'tra yaugikāḥ .. 46 ..
AK.02.10.047ab tāddharmyādanyato vṛttāvūhyā liṅgāntare'pi te .
AK.02.10.047ab ityamarasiṃhakṛtau nāmaliṅgānuśāsane .
AK.02.10.047cd dvitīyaḥ kāṇḍo bhūmyādiḥ sāṅga eva samarthitaḥ .. 47 ..
iti śrīmadamarasiṃhakṛte nāmaliṅgānuśāsane śūdravargaḥ 
<Amarapadavivrti><AK.02.10.046-47>
aṣṭāpadamiti—aṣṭau padānyasya aṣṭāpadam . śāriphalakanāma .. prāṇināṃ dyūtaṃ prāṇidyūtam . spardhayā samāhūyante janā atreti samāhvayaḥ ‘hveñ spardhāyāṃ śabde ca’ . kukkuṭamahiṣādibhiḥ kriyamāṇasya dyūtasya nāma .. atra varge ye yaugikāḥ śabdāḥ māyākārādayo bhūriprayogatvāt prayogādhikyāt ekasminneva liṅge puṃliṅge uktāḥ te śabdāḥ tāddharmyāt māyākārādidharmayogād anyato vṛttau stryādivṛttau satyāṃ liṅgāntare'pi strīliṅge napuṃsakaliṅge ca . evamūhyāḥ ūhanīyāḥ . tadyathā māyākārī strī . māyākāri kulamityādi .. 46-47 .. 
iti vaṅgalakāmayabhaṭṭopādhyāyasūnuliṅgayasūriviracitāyāmamarakośapadanivṛtau śūdravargaḥ </Amarapadavivrti>
<Amarapadaparijata><AK.02.10.046-47>
aṣṭāpadaṃ śāriphalam . śāriphalakanāmanī . ‘pagaḍasālapiṃṭa’ ‘adipāśāpaṭṭa’ .. prāṇidyūtaṃ samāhvayaḥ . meṣakukkuṭādidyūtanāma .
‘aprāṇibhiryat kriyate talloke dyūtamucyate .
prāṇibhiḥ kriyamāṇaṃ tu sa vijñeyaḥ samāhvayaḥ’ ..
anuktam—‘caturaṅgaṃ bindutantraḥ’ . ‘caturaṅgamu’ .. uktā bhūriprayogatvāt—liṅgāntare'pi te . atrāsmin varge ye kecidyaugikā māyākāramārdaṅgikādiśabdā bhūriprayogatvāt pracuraprayogadarśanād ekasmin puṃliṅgamātre uktāḥ kathitāḥ, te śabdāstāddharmyāt taddharmayogād anyato vṛttau stryādivṛttau satyāṃ liṅgāntare'pi stryādiliṅge'pi ūhyāḥ ūhanīyāḥ .
‘māyākāro mārdaṅgiko vaiṇavo vaiṇiko lokaḥ .
māyākārī mārdaṅgikī vaiṇavī vaiṇikī sabhā .
māyākāraṃ mārdaṅgikaṃ vaiṇavaṃ vaiṇikaṃ vṛndam ..’
saucikakumbhakārādiśabdā jātivacanatvādasarvaliṅgā eva . ‘ākṛtigrahaṇā jātirliṅgānāṃ ca na sarvabhāk’ iti jātilakṣaṇam . saucikaḥ, saucikī . kumbhakāraḥ, kumbhakārī . ityādi .. 46-47 .. 
iti śrīvatsanṛsiṃhasūrisutamallināthasudhīviracite'marapadapārijāte śūdravargaḥ 
śrīvatsānvayamānyena mallināthena nirmite .
vyākhyāne'marasiṃhasya dvitīyaḥ kāṇḍa umbhitaḥ .. </Amarapadaparijata>
%%p. 03.001
amarakośaḥ
dākṣiṇātyavyākhyopetaḥ
tṛtīyakāṇḍaḥ
1. viśeṣyanighnavargaḥ
atha sāmānyaṃ tṛtīyaṃ kāṇḍamārabhate—
AK.03.01.001ab viśeṣyanighnaiḥ saṃkīrṇairnānārthairavyayairapi .
AK.03.01.001cd liṅgādisaṃgrahairvargāḥ samānye vargasaṃśrayāḥ .. 1 ..
<Amarapadavivrti ><AK.03.01.001>  
viśeṣyanighnairiti—viśeṣyanighnairviśiṣṭaiḥ saṃkīrṇairasmin kāṇḍe kāṇḍāntare ca prakīrṇaiḥ nānārthairanekārthaiḥ, avyayairaliṅgaiḥ liṅgādisaṃgrahaiḥ strīliṅgādiliṅgasaṃgrahairvākyaiḥ hetubhūtaiḥ śabdaiḥ sāmānye tṛtīyakāṇḍe vargasaṃśrayāḥ, nānārthe kāntakhāntādivargaḥ, avyayavarge nānārthāvyayavargaḥ ekārthatayā avyayavargaśca, liṅgasaṃgrahavarge strīliṅgapuṃliṅgādivargaḥ . etān vargān saṃśrayanta iti vargasaṃśrayāḥ . evaṃ pañca vargāḥ krameṇocyante .. 1 .. </Amarapadavivrti>
<Amarapadavivarana ><AK.03.01.001>  
sarvajñaṃ sarvagataṃ bhajata sadā śailajārdhasaṃkīrṇam .
nānārthapradamavyayamanekaliṅgaiḥ prakāśitasphūrtim ..
evaṃ kāṇḍadvayena tattallokapratiniyatārthāni nāmānyanuśiṣya saṃprati sādhāraṇaṃ kāṇḍāntaramārabhamāṇaḥ prekṣāvatpravṛttisiddhaye vakṣyamāṇaṃ saṃgṛhya darśayati viśeṣyanighnairiti .
viśeṣyanighnaiḥ—vargasaṃśrayāḥ . sakalalokasādhāraṇārthanirūpaṇādasya kāṇḍasya sāmānyatvam . tathāhi‒vakṣyamāṇāḥ sukṛtiprabhṛtayaḥ śabdāḥ prāguktamanuṣyādiviśeṣaṇatayā sādhāraṇāḥ, saṃkīrṇavargīyāḥ karmādayastu narasurādisādhāraṇā eva . nākalokādiśabdāśca tattadarthavācakatvena, āṅādīnyapyavyayāni tu prāguktānā‒mevāvadhyavadhimadbhāvādipratipādakatvena, striyāmīdūdādayastu teṣāmeva pūrvoktaśabdānāṃ liṅgapratipādakatvena‒ityevaṃ draṣṭavyam . tatra guṇakarmādibhiravacchedyaṃ yadvastu tad viśeṣyam . talliṅgavacanāyatte liṅgavacane yeṣāṃ padānāṃ tāni viśeṣyanighnāni . iha saṃkīrṇaśabdena yāni nāmāni pūrvasmin kāṇḍadvaye'pi sākṣādasaṃgatāni nāpyasmin kāṇḍe viśeṣyanighnatvāditattadupādhivaidhuryeṇa prathamatṛtīyādivargeṣvasaṃgatāni viprakīrṇarūpāṇi tānyucyante . yāni padānyanekārthavācakāni tāni nānārthāni . yāni ca liṅgavibhaktihīnāni śabdarūpāṇi tānyavyayāni . yāni ca pratyayatadarthādyupasaṃgrāhakamukhena śabdānāṃ liṅgasaṃgrāhakavākyāni striyāmīdūd ityādīni—ādiśabdena laṅkāśephāliketyādīni svarūpato liṅgasaṃgrāhakavākyāni gṛhyante—tānyubhayāni liṅgādisaṃgrahaśabdena ucyante . taiḥ pañcaprakārabhinnaiḥ śabdaiḥ pañcavargā iha sāmānyakāṇḍe uktāḥ . pūrvakāṇḍaprathamaślokāt maṇḍūkaplutinyāyena uditā iti padamanuṣajyate, vaktuṃ samāravdhā ityarthaḥ .
ihedamanusaṃdheyam . iha sāmānyakāṇḍe śrūyamāṇasupo luptasupaśceti dvividhāḥ śabdāḥ pratipādayiṣyante . atra prastāvādanantaram ādau subantā eva vaktavyāḥ . te ca paryāyarūpā nānārthāśceti dviprakārāḥ . kāṇḍadvaye paryāyanirūpaṇaprastāvād nānārthebhyaḥ prāk paryāyā eva vaktavyāḥ . tatrāpi viśeṣyanighnatvarūpopasaṃgrāhakakroḍīkṛtatvād viśeṣyanighnapadānāmatathābhūtebhyaḥ prāguddeśaḥ kṛtaḥ . tadanantaraṃ viprakīrṇārthaparyāyajātasya, anantaraṃ śrūyamāṇasubantatvasādharmyād nānārthaśabdānāmatathābhūtemyo'vyayebhyaḥ prāṅnirūpaṇam . anantaramavyayānām . anantaraṃ sarvaśeṣitvāt liṅgasaṃgrahasya ityuddeśakramaniyamaḥ . kiṃbhūtā vargā vargasaṃśrayā avāntaravargāṇāmāśrayabhūtāḥ . tathā hi—nānārthavarge kāntakhāntādayo'pi bahavo vargāḥ . avyayavarge ca nānārthaparyāyabhedena dvau vargau . liṅgādisaṃgrahe triliṅgavargādayo bahavaḥ . prathamadvitīyayorvargayoḥ avāntaravargasaṃśrayatvābhāve'pi ʻbāhulyena vyapadeśā bhavanti iti nyāyena tathātvavyapadeśa upapannaḥ . sāmānyaiḥ vargasaṃgrahaḥ iti kecit paṭhanti . tatra prathamoddiṣṭānāṃ viśeṣyanighnaśabdānāṃ svarūpaṃ teṣāmautsargikaṃ liṅgamanuśāsti .. 1 .. </Amarapadavivarana>
<Amarapadaparijata><AK.03.01.001>  
arālakuralāvalīvaladalīkapālīmila-
tkalātaralapālikāyamalalālyamānānanām .
varālavaramoṭikānaṭanacāturīvalgita-
stanoparisarāṃ parāṃ namata dhenuvāgambikām ..
purāṇaṃ kariṇaṃ devaṃ purārātitanūbhavam .
varākāramahaṃ vande surādhipanamaskṛtam ..
viśeṣya—saṃśrayāḥ . sāmānye sādhāraṇakāṇḍe viśeṣyanighnādibhiḥ vargasaṃśrayāḥ . vargāḥ kriyanta iti śeṣaḥ .. 1 .. </Amarapadaparijata>
%%p. 03.003
AK.03.01.002ab strīdārādyairyadviśeṣyaṃ yādṛśaiḥ prastutaṃ padaiḥ .
AK.03.01.002cd guṇadravyakriyāśabdāstathā syustasya bhedakāḥ .. 2 ..
<Amarapadavivrti ><AK.03.01.002>  
strīti—atrādyaśabdena kalatraśabdo gṛhyate . yādṛśaiḥ padaiḥ strīdārādyaṃ yad viśeṣyaṃ prastutaṃ tena guṇadravyakriyāśabdastasya tathā bhedakāḥ syuḥ . viśeṣyaṃ viśeṣayitumiṣṭaṃ, yādṛśaiḥ yadrūpabhedādibhiḥ, prastutamupasthitaṃ vaktumiṣṭam . padaiḥ subantaiḥ, guṇadravyakriyāśabdāḥ pravīṇadantipāṭhakādiśabdāḥ, tathā viśeṣyarūpadhāriṇaḥ syuḥ bhavanti . tasya viśeṣyasya bhedakā viśeṣaṇāni . tātparyārthastu—yasya viśeṣyasya yāni viśeṣaṇāni tāni talliṅgānyeva bhavantītyarthaḥ .. 2 .. </Amarapadavivrti>
<Amarapadavivarana ><AK.03.01.002>  
strīdārādyaiḥ—bhedakāḥ . iha strīśabdena yoṣānadībalākādayaḥ sarve'pi strīliṅgaśabdāḥ vivakṣitāḥ . puṃliṅgena dāraśabdena ca vṛkṣaplakṣādayaḥ puṃliṅgaśabdāḥ sarve'pi saṃgṛhītāḥ . ādyaśabdena ca kalatramitrādayo napuṃsakaliṅgāḥ . tathā cāyamarthaḥ—yādṛśaiḥ yādṛgrūpaliṅgavacanavibhaktiyuktaiḥ strīdārakalatrādibhiḥ subantaśabdaiḥ yadviśeṣyaṃ kartṛtvakaraṇatvādyarthaviśeṣaliṅgasaṃkhyāvacchinnamarthasvarūpaṃ bhāryādikaṃ prastutamupasthāpitaṃ tasya tādṛśapadopasthāpitasya tathābhūtaviśeṣyarūpārthaspa bhedakāḥ guṇadravyakriyāyogopādhilakṣaṇasvārthadvāreṇāvacchedakāḥ śabdāḥ tathā syuḥ . viśeṣyavācakastrīdārādiśabdavalliṅgasaṃkhyopādhikarūpaviśeṣabhājo bhavantītyarthaḥ . liṅgasaṃgrahe'pi vakṣyati—ʻguṇadravyakriyāyogopādhayaḥ paragāminaḵ (3. 5. 44) iti . tatra guṇayogavacanā yathā—sukṛtino dārāḥ . sukṛtinī strī . sukṛti kalatram ityādi . dravyayogavacanā yathā—dhanī śrīmān ityādyāḥ . kriyāyogavacanāstu calanaṃ kampanaṃ pācakavācakādayaḥ . iha guṇadravyakriyāśabdā ityanena jātisaṃjñāvyatiriktāḥ śabdā evoktāḥ . tenābhāvaviśiṣṭavacanā nirdhananirguṇakāṇamūkādiśabdāśca liṅgatraye'pyudāhāryāḥ . iha granthādau prāyaśo rūpabhedena (1. 1. 3) liṅganirṇayaḥ paribhāṣitaḥ . tathaivātrāpi varge liṅganirṇayo bhūyāditi darśayituṃ strīdārādyairityārabdham .
kecittu strīdārādyaṃ yadviśeṣyam iti prathamāntaṃ paṭhanti . tatra strīdārādikamartharūpaṃ yādṛśaiḥ padaiḥ prastutamiti vyākhyeyam .. 2 .. </Amarapadavivarana>
<Amarapadaparijata><AK.03.01.002>  
strīdārādyaiḥ—bhedakāḥ . strīdārādyetādṛśaśabdaiḥ yad yādṛśaṃ viśeṣyaṃ prastutaṃ syāt, tasya viśeṣyasya guṇadravyakriyāśabdāḥ tathaiva viśeṣakāḥ syuḥ . sukṛtinī strī, sukṛtino dārāḥ, sukṛti kalatram . bhuktamodanam . bhukta odanaḥ . tuṅgā giritaṭī . tuṅgo giritaṭaḥ . tuṅgaṃ giritaṭam . pradhānaṃ brāhmaṇa ityādāvāviṣṭaliṅgatvād viśeṣyādhīnaliṅgatā na bhavati . alpaṃ sa hantītyādau kriyāviśeṣaṇatvānnapuṃsakatvam .. 2 .. </Amarapadaparijata>
%%p. 03.005
AK.03.01.003ab sukṛtī puṇyavān dhanyo mahecchastu mahāśayaḥ .
AK.03.01.003cd hṛdayāluḥ suhṛdayo mahotsāho mahodyamaḥ .. 3 ..
<Amarapadavivrti ><AK.03.01.003>  
sukṛtīti—sukṛtamasyāstīti sukṛtī . puṇyamasyāstīti puṇyavān . dhane dharme sādhuḥ dhanyaḥ . sukṛtināmāni .. mahatī icchā asyāstīti mahecchaḥ . mahānāśayo'bhilāṣo yasya saḥ mahāśayaḥ . adhīkecchāvato nāmanī .. praśastaṃ hṛdayamasyāstīti hṛdayāluḥ . praśastahṛdayena saha vartata iti sahṛdayaḥ . praśastamanaso nāmanī .. mahānutsāho yasyate mahotsāhaḥ . mahānudyamo yasyate mahodyamaḥ . duḥsādhyakāryodyogavato nāmanī .. 3 .. </Amarapadavivrti>
<Amarapadavivarana ><AK.03.01.003>  
idānīṃ tathāvidhāni padānyanukrāmati—sukṛtī—dhanyaḥ . puṇyaśīlasya nāmāni . ādyau vyaktayogau . puruṣārthasādhanatvād iha dhanaśabdena puṇyabhipretam . ʻtatra sādhuḵ (4. 4. 98) iti yatpratyaye dhanyaḥ .. mahecchastu mahāśayaḥ . puruṣārthakarmārambhaṇecchāvato nāmanī .. hṛdayāluḥ sahṛdayaḥ . svacchāntaḥkaraṇasya nāmanī . praśastaṃ hṛdayamasyeti hṛdayāluḥ . ʻhṛdayāccāluranyatarasyām (vā. 5. 2. 122) iti praśaṃsāyāmāluc . hṛdayena saha vartata iti sahṛdayaḥ . ʻvopasarjanasyö (6. 3. 82) iti sahaśabdasya sabhāvaḥ .. mahotsāho mahodyamaḥ . kṛcchrasādhyārthe'pi udyogavato nāmanī . vyaktayoge ca .. 3 .. </Amarapadavivarana>
<Amarapadaparijata><AK.03.01.003>  
sukṛtī—dhanyaḥ . bhāgyavato nāmāni .. ʻkṣemaṃkaro'riṣṭatātiḥ śivatātiḥ śivaṃkaraḥ (vaija. pṛ. 205, ślo. 55) . śubhaṃkarasya nāmāni .. mahecchastu mahāśayaḥ . adhikābhiprāyasya puṃso nāmanī . ʻyanamainayacchagalavāṃḍü .. anuktam—ʻudīrṇa udbalodārāvudāttaśca mahāmanāḵ . unnatacittasya nāmāni .. hṛdayāluḥ suhṛdayaḥ . praśastahṛdayanāmanī .. mahotsāho mahodyamaḥ . mahadbhūtakāryārambhavato nāmanī .. 3 .. </Amarapadaparijata>
%%p. 03.006
AK.03.01.004ab pravīṇe nipuṇābhijñavijñaniṣṇātaśikṣitāḥ .
AK.03.01.004cd vaijñānikaḥ kṛtamukhaḥ kṛtī kuśala ityapi .. 4 ..
<Amarapadavivrti ><AK.03.01.004>  
pravīṇa iti—prakṛṣṭā vīṇāsyāstīti pravīṇaḥ . nipuṇati śubhakarma karotīti nipuṇaḥ . ʻpuṇa karmaṇi śubhe . abhitaḥ sarvataḥ suvarṇādiparīkṣāṃ jānītīti abhijñaḥ . viśeṣeṇa jānīta iti vijñaḥ . ʻjñā avabodhane . niṣṇāti nitarāṃ kauśalaṃ snāti prakaṭayatīti niṣṇātaḥ . ʻṣṇā śauce . śikṣā saṃjātāsyeti śikṣitaḥ . vijñānaṃ śilpabuddhiḥ prayojanamasyeti vaijñānikaḥ . kṛtaṃ saṃskṛtaṃ mukhaṃ mukhyakarmāneneti kṛtamukhaḥ . praśastaṃ kṛtamasyāstīti kṛtī . tīkṣṇān kuśān lātyupādatte prauḍhimneti kuśalaḥ . ʻlā ādāne . pravīṇanāmāni .. 4 .. </Amarapadavivrti>
<Amarapadavivarana ><AK.03.01.004>  
pravīṇe—ityapi . pravīṇādayo daśa laukike vaidike vā karmaṇi kṛtabuddhernāmāni . prakṛṣṭā vīṇāsyeti yogavaśāt pravīṇaśabdo yadyapi vīṇāvādanaśīle vartitumarhati, tathāpi ʻrūḍhiryogamapaharati iti nyāyād, udgātṛśabdo yathā chandoge mahartviji vartate, na tu yasmin kasmiṃścid uccairgātari, tathā buddhivaiśadyasādharmyāt pravīṇaśabdo'pi nipuṇaparyāyatvenānuśiṣṭa ityavadheyam . taduktam—
ʻnirūḍhalakṣaṇāḥ kāścit sāmarthyādabhidhānavat .
kriyante'dyatanaiḥ kāścit kāścinnaiva tvaśaktitaḥ ..
iti . nitarāṃ puṇati svakṛtaṃ karma śubhaṃ karotīti nipuṇaḥ . ʻpuṇa śubhakarmaṇi . igupadhalakṣaṇārthaḥ kapratyayaḥ (3. 1. 135) . abhitaḥ sākalyena vastutattvaṃ jānātīti abhijñaḥ . vijñaśca . nitarāṃ kauśalaṃ prakāśayan snātīti niṣṇātaḥ . ʻṣṇā śauce . ʻninadībhyāṃ snāteḥ kauśale (8. 3. 89) iti ṣatvam . atrāpi rūḍhyā yogasyāpahāro draṣṭavyaḥ . śikṣā saṃjātāsyeti śikṣitaḥ . ʻtadasya saṃjātaṃ . . . iti itac (5. 2. 36) . vijñānaṃ śilpaśāstraṃ prayojanamasyeti vaijñānikaḥ . tadasya ʻprayojanam (5. 1. 109) iti ṭhañ . kalābhirvidyābhiḥ kṛtaṃ saṃskṛtaṃ mukhamasyeti kṛtamukhaḥ . kṛtamaneneti kṛtī . ʻiṣṭādibhyaścö (5. 2. 88) iti inipratyayaḥ . kuśān lātīti kuśalaḥ . ʻāto'nupasarge kaḵ (3. 2. 3) . atrāpi kaṇṭakapracurāṇāṃ kuśānāṃ hastenādānaṃ kṛtabuddhinaiva kartuṃ śakyata iti kuśalaśabdaḥ prauḍhaprajñe nirūḍhaḥ . śūdravarge tu ʻdakṣe tu caturapeśala ... (2. 10. 19) ityādinā kṣiprakāriṇo nāmānyaktāni . iha tu kṛtabuddheriti nārthapaunaruktyam .. 4 .. </Amarapadavivarana>
<Amarapadaparijata><AK.03.01.004>  
pravīṇe—kuśala ityapi . kāryajñanāmāni . anuktam—ʻcaturaḥ kṛtahastaśca kṛtakarmā nadīṣṇavat . etāni catvāri ca .. 4 .. </Amarapadaparijata>
%%p. 03.008
AK.03.01.005ab pūjyaḥ pratīkṣyaḥ sāṃśayikaḥ saṃśayāpannamānasaḥ .
AK.03.01.005cd dakṣiṇīyo dakṣiṇārhastatra dakṣiṇya ityapi .. 5 ..
<Amarapadavivrti ><AK.03.01.005>  
pūjya iti—pūjāmarhatīti pūjyaḥ . yāvatā kālenāgacchati tāvat pratīkṣaṇīya iti pratīkṣyaḥ . ʻīkṣa darśane . pūjyasya nāmanī .. saṃśayaṃ prāptaḥ sāṃśayikaḥ . saṃśayāpannamānasasya nāma .. paṭutvādinā dakṣiṇāmarhatīti dakṣiṇīyaḥ . dakṣiṇyaśca . dakṣiṇārhasya nāmanī .. 5 .. </Amarapadavivrti> 
<Amarapadavivarana ><AK.03.01.005>  
pūjyaḥ pratīkṣyaḥ . gurvādermānyasya nāmanī . pūjāmarhati pūjyaḥ . vivāhamahotsavādiṣu saṃnidhānārthaṃ pratīkṣitumarhatīti pratīkṣyaḥ . ʻarhe kṛtyatṛcaścö (3. 3. 169) iti yat . ʻbhaktiḥ pratīkṣyeṣu kulocitā te iti raghuvaṃśe prayogaḥ (5. 14).
sāṃśayikaḥ—mānasaḥ . saṃśayamāpannaṃ saṃdehayuktamityarthaḥ . tathābhūtaṃ mano yasmin grāhye sthāṇvādiviṣaye sa viṣayaḥ sāṃśayikaḥ . ʻsaṃśayamāpannaḵ (5. 1. 73) iti ṭhañpratyayaḥ . atra nyāsakāraḥ—ʻdvitīyāprakaraṇe punardvitīyoccāraṇamiṣṭaviṣaye yathā syādityevamartham . tena yadyapi dve kartṛkarmaṇī saṃśayamāpanne tathāpi yadviṣaye saṃśaya utpadyate tatraiva karmaṇi sthāṇvādike pratyayo bhavati . na tu saṃśayasya kartari puruṣe iti . anabhyāsadaśāyāṃ sāṃśayikatvāditi saṃśayakarmaṇyeva udayanācāryasya prayogaḥ . ʻsaṃśayakarturidaṃ nāmö iti subhūticandraḥ . anuṣṭupcchandomadhye ʻpūjyaḥ pratīkṣyaḥ sāṃśayikaḥ saṃśayāpannamānasaḵ iti navākṣarapādaḥ pramādāt paṭhitaḥ . miśravṛttaprabhedena vā samādheyaḥ ..
dakṣiṇīyo—ityapi . yāgādau ṛtvigādīnāmānatidvārā karmasādguṇyārthaṃ tebhyo dīyamānaṃ gohiraṇyādikaṃ dakṣiṇā, tāṃ yo'rhati tasya te nāmanī . tadarhatītyarthe ʻkaḍaṃgaradakṣiṇāccha cö (5. 1. 69) iti chapratyaye dakṣiṇīyaḥ . cakārād yatpratyaye dakṣiṇyaḥ .. 5 .. </Amarapadavivarana
<Amarapadaparijata><AK.03.01.005> 
pūjyaḥ pratīkṣyaḥ . pūjayitumarhaḥ pratīkṣyaḥ syāt . ʻpratipālyaḥ pratīkṣyaḥ syāt . ʻpratīkṣyau pratipālyārcyaü iti vaijayantī (pṛ. 255, ślo. 17) . sāṃśayikaḥ—mānasaḥ . saṃśayāpannaṃ mānasaṃ yasyeti saṃśayakartā sāṃśayikaḥ syāt . ʻjanamākalayya bhuvi sāṃśayikam iti prayogāt saṃśayaviṣaye pratyayavidhiriti vṛttikārādayaḥ . sāṃśayikaḥ sthāṇuḥ .. dakṣiṇīyo—ityapi . dakṣiṇadeyabhede (?) strīti vyāḍiḥ . dakṣiṇāyā arho naraḥ dakṣiṇīyo dakṣiṇyaśca syāt .. 5 ..  </Amarapadaparijata>
%%p. 03.009
AK.03.01.006ab syurvadānyasthūlalakṣadānaśauṇḍā bahuprade .
AK.03.01.006cd jaivātṛkaḥ syādāyuṣmānantarvāṇistu śāstravit .. 6 ..
<Amarapadavivrti ><AK.03.01.006>  
syuriti—madīyaṃ dhanamidamarthibhyo dīyatāmiti vadatīti vadānyaḥ . arthibhyo dātuṃ sthūlaṃ bahulaṃ lakṣayatīti sthūlalakṣaḥ . ʻlakṣa darśanāṅkanayoḵ . sthūlalakṣya iti vā pāṭhaḥ . dāne śauṇḍaḥ sakta iti dānaśauṇḍaḥ . bahu pradadātīti bahupradaḥ . ʻḍudāñ dāne . bahupradasya nāmāni .. cirakālaṃ jīvatīti jaivātṛkaḥ . ʻjīva prāṇadhāraṇe . dīrghamāyurasyāstīti āyuṣmān . dīrghāyuṣo nāmanī .. asya śāstrarūpā vāṇī śiṣyāṇām antaścitte vartata iti antarvāṇiḥ . śāstraṃ vettīti śāstravit . śāstrajñasya nāmanī .. 6 .. </Amarapadavivrti>
<Amarapadavivarana ><AK.03.01.006>  
syuḥ—bahuprade . prabhūtadravyavitaraṇaśīlasya nāmāni . arthibhyaḥ prārthitaṃ dīyatāmiti yo vadati sa vadānyaḥ . ʻvaderānyaḵ (u. 3. 104) iti ānyapratyayaḥ . sthūlaṃ bahulaṃ deyatvena lakṣayatīti sthūlalakṣaḥ . ʻśuṇḍā pānabhūmiḵ iti dvitīyakāṇḍe (2. 10. 40) abhihitam . śāśvatakośe tu ʻśuṇḍā kādambarī matȫ (pṛ. 30, ślo. 345) ityuktam . śuṇḍāyāṃ bhavaḥ śauṇḍaḥ, tatraivāsakta ityarthaḥ . iha tu śauṇḍaśabdena sāmānyataḥ prasaktimātraṃ lakṣyate . dāne śauṇḍaḥ, dānaprasakta ityarthaḥ . ʻsaptamī śauṇḍaiḵ (2. 1. 40) iti samāsaḥ .. jaivātṛkaḥ—āyuṣmān . cirajīvino nāmanī . cirakālaṃ jīvatīti jaivātṛkaḥ . ʻjīva prāṇadhāraṇe . ʻjīverātṛkan vṛddhiścö (u. 1. 83) iti ātṛkan pratyayaḥ, dhātorvṛddhiśca . dīrghamāyurasyāstīti āyuṣmān .. antarvāṇistu śāstravit . antaḥ sabhāmadhye prasarantī vāṇī vāgasyeti antarvāṇiḥ . samāsāntasyānityatvāt, ʻnadyṛtaścö (5. 4. 153) iti kap na bhavati . ʻgostriyorupasarjanasyö (1. 2. 48) iti hrasvatvam . dvitīyo vyaktayogaḥ . abhyastaśāstrasya nāmanī .. 6 .. </Amarapadavivarana>
<Amarapadaparijata><AK.03.01.006>  
syuḥ—bahuprade . bahupradanāmāni . sthūlalakṣaśabdo vahuvyaye'pi syāt . ʻsthūlalakṣo bahuvyayī iti halāyudhaḥ (a. mā. 2. 210) . jaivātṛkaḥ—āyuṣmān . dīrghāyuṣmān jaivātṛkaḥ syāt .. antarvāṇistu śāstravit . śāstrajño 'ntarvāṇiḥ syāt . ʻśāstrārthavidantarvāṇiḵ iti vaijayantīkāraḥ (pṛ. 203, ślo. 31) . anuktam—ʻvyutpannaḥ prahitaḥ kṣuṇṇaḥ saṃskṛtaśca samārthaṃkāḵ . vyutpannanāmāni .. 6 .. </Amarapadaparijata>
%%p. 03.011
AK.03.01.007ab parīkṣakaḥ kāraṇiko varadastu samardhakaḥ .
AK.03.01.007cd harṣamāṇo vikurvāṇaḥ pramanā hṛṣṭamānasaḥ .. 7 ..
<Amarapadavivrti ><AK.03.01.007>  
parīkṣaka iti—brāhmaṇādīn parīkṣate parīkṣakaḥ . ʻīkṣa darśane . parīkṣākāraṇaṃ prayojanamasyeti kāraṇikaḥ . yo dāne pātrajñānārthaṃ brāhmaṇādīn parīkṣate tasya nāmanī .. varaṃ śreṣṭhaṃ bhāgaṃ putrebhyo dadātīti varadaḥ . ʻḍudāñ dāne . samṛdhnoti śreṣṭhabhāgena samardhakaḥ . ʻṛdhu vṛddhaü . śreṣṭhabhāgadasya pitrādernāmanī .. hṛṣyati sukhamanubhavatīti harṣamāṇaḥ . ʻhṛṣa tuṣṭaü . vikaroti harṣāveśāt śarīraṃ vikārayatīti vikurvāṇaḥ . prakṛṣṭaṃ mano'syeti pramanāḥ . hṛṣṭaṃ mānasaṃ yasyeti hṛṣṭamānasaḥ . tuṣṭacittasya nāmāni .. 7 .. </Amarapadavivrti>
<Amarapadavivarana ><AK.03.01.007>  
parīkṣakaḥ kāraṇikaḥ . jijñāsitamarthaṃ pramāṇamukhena parīkṣate nirdhārayati sa parīkṣakaḥ . tattvanirṇaye kāraṇāni hetūn vettīti kāraṇikaḥ . ṭhak . athavā hānopādanahetavo viṣayagatā doṣāśca kāraṇāni, tairvyavaharatīti kāraṇikaḥ . atha saṃdehe nirṇayārthaṃ rājādhikṛtasya nāmanī .. varadastu samardhakaḥ . varaṃ vāñchitaṃ paśputrādikaṃ dadātīti varadaḥ . ʻāto'nupasarge kaḵ (3. 2. 3) . samyagardhayati yācamānaṃ vāñchitena yojayatīti samardhakaḥ . ʻṛdhu vṛddhaü . ṇvul (3. 1. 133) . iṣṭārthadāyakasya devatādernāmanī .. harṣamāṇo—hṛṣṭamānasaḥ . hṛṣyati tācchīlyeneti harṣamāṇaḥ . ʻhṛṣa tuṣṭaü . ʻtācchīlyavayovacanaśaktiṣu cānaś (3. 2. 129) . vikaroti pūrvāvasthāto vikṛto bhavatīti vikurvāṇaḥ . pūrvavaccānaś . athavā ʻakarmakāccö (1. 3. 35) ityātmanepade śānac . pramuditaṃ mano yasya pramanāḥ . hṛṣṭāntaḥkaraṇasya nāmāni .. 7 .. </Amarapadavivarana>
<Amarapadaparijata><AK.03.01.007>  
parīkṣakaḥ kāraṇikaḥ . parīkṣakanāmanī .. varadastu samardhakaḥ . tavargatṛtīyamadhyaḥ . varapradanāmani .. harṣamāṇo—cetanaḥ . hṛṣṭacittanāmāni .. 7 .. </Amarapadaparijata>
%%p. 03.012
AK.03.01.008ab durmanā vimanā antarmanāḥ syādutka unmanāḥ .
AK.03.01.008cd dakṣiṇe saralodārau sukalo dātṛbhoktari .. 8 ..
<Amarapadavivrti ><AK.03.01.008>  
durmanā iti—duṣṭaṃ mano yasyeti durmanāḥ . viruddhaṃ mano yasyeti vimanāḥ . antarlīnaṃ mano yasyeti antarmanāḥ . mahākhedād duṣṭacittasya nāmāni .. udgataṃ mano yasyeti utkaḥ . unmanāśca . sotkaṇṭhasya nāmanī .. dakṣate parakāryaṃ śīghraṃ karotīti dakṣiṇaḥ . ʻdakṣa vṛddhau śīghrārthe cö . sarati parecchāmanusaratīti saralaḥ . ʻsṛ gataü . udiyarti parakāryaṃ kartumetīti udāraḥ . ʻṛ gataü . parecchānusāriṇo nāmanī .. śobhanā kalāsyeti sukalaḥ . tyāgabhogakalāsu kuśalasya nāma .. 8 .. </Amarapadavivrti> 
<Amarapadavivarana ><AK.03.01.008> 
durmanāḥ—syāt . duravasthamanaskatvena durmanāḥ . vimukhaṃ mano yasyeti vimanāḥ . antareva līnaṃ mano yasyeti antarmanāḥ . śokaroṣādinā vaimanasyayuktasya nāmāni .. utka unmanāḥ . priyadarśanārthamudgataṃ mano yasyeti utkaḥ . ʻutka unmanāḵ iti sūtre (5. 2. 80) ucchabdād svārthe kan pratyaya iti kāśikākāraḥ . utkaṇṭhāsahitasya nāmanī .. dakṣiṇe saralodārau . dakṣiṇe dākṣiṇyavati parecchānuvartanaśīle śabdadvayaṃ syāt . dakṣate śīghraṃ karotīti dakṣiṇaḥ . dakṣateḥ śīghrārthe auṇādika inan pratyayaḥ (u. 2. 52) . sarati parecchāmanusaratīti saralaḥ . ʻsṛ gataü . alac pratyayaḥ (u. 1. 111) . udiyarti parakīyaprayojaneṣu ityudāraḥ . ʻṛ gatiprāpaṇayoḵ . ghañ .. sukalo—bhoktari . tyāgabhogaśīlayuktasya nāma . śobhanā kalā tyāgabhogayoryasyeti sukalaḥ .. 8 .. </Amarapadavivarana> 
<Amarapadaparijata><AK.03.01.008>  
durmanāḥ—syāt . duṣṭacittanāmāni . utka unmanāḥ . utkaṇṭhitacittanāmanī .. anuktam—ʻvaihāsikaḥ kelikīlaḵ . vaihāsikapumān kelikīlaḥ syāt . ʻnaviṃcevāṃḍü . dakṣiṇe saralodārau . dakṣiṇanāyakanāmāni . ʻjāṇainavāṃḍü . ʻagrāmye saralodāravidagdhacchekadakṣiṇāḵ iti vaijayantī (pṛ. 202, ślo. 20) . sukalo—bhoktari . dātā bhoktā ca yaḥ sa sukalaḥsyāt .. 8 .. </Amarapadaparijata>
%%p. 03.013
AK.03.01.009ab tatpare prasitāsaktāviṣṭārthodyukta utsukaḥ .
AK.03.01.009cd pratīte prathitakhyātavittavijñātaviśrutāḥ .. 9 ..
<Amarapadavivrti ><AK.03.01.009>  
tatpara iti—tasyābhimatavastunaḥ paro'dhīnaḥ tatparaḥ . prasinoti abhimataviṣaye cittamiti prasitaḥ . ʻṣiñ bandhane . iṣṭavastuni āsajati saṃgacchata iti āsaktaḥ . ʻṣañja saṅge . abhimataviṣayatatparasya nāmanī .. atiśayenodyogo'styasyeti utsukaḥ . iṣṭārthe udyuktasya nāma .. svajanaṃ pratyetīti pratītaḥ . ʻiṇ gataü . prathata iti prathitaḥ . ʻpratha prakhyāne . khyāyata iti khyātaḥ . vidyate jñāyata iti vittaḥ ʻvida jñāne . viśeṣeṇa jñāyata iti vijñātaḥ . ʻjñā avabodhane . viśeṣeṇa śrūyata iti viśrutaḥ . ʻśru śravaṇe . prasiddhasya nāmāni .. 9 .. </Amarapadavivrti>
<Amarapadavivarana ><AK.01.01.009>  
tatpare—āsaktau . yadabhimataṃ tatraiva vastuni para ekāgracittaḥ tatparaḥ . tasya nāmanī . abhimatavastuni prakarṣeṇa cittaṃ sinoti badhnātīti prasitaḥ . ʻṣiñ bandhane . abhimataviṣaye sito baddha iti vā . āsajati kvacidatiśayena sakto bhavatītyāsaktaḥ . ʻṣañja saṅge . kartari ktaḥ (3. 4. 72) .. iṣṭārtha—utsukaḥ . abhimatavastunyudyogayuktaḥ iṣṭārthodyuktaḥ . ucchabda udyogārthaḥ . suśabdo'tiśayārthaḥ . kaśabdaḥ sukhavacanaḥ . udyogenātiśayitaṃ sukhamasyeti utsukaḥ . bhojarājastu—
ʻudityudyogamācaṣṭe svityādhikyamabhīpsite .
tadasyāstīti matvarthe kani syādutusuko mataḥ ..
iti . svepsitamarthaṃ prāptumayaṃ pracalitāvastha iti pūrvasmādasya bhedaḥ .. pratīte—viśrutāḥ . guṇena doṣeṇa vā yena kenacit prasiddhasya nāmāni . yathā prathitaparākramaḥ . prakhyātapātakaḥ . viśrutacaritaḥ ityādi . ʻiṇ gataü iti dhātorniṣṭhāyām ita iti rūpam . pratītyupasargasya vyāptirarthaḥ . gatyarthānāṃ jñānārthatvāt pratipuruṣam itaḥ jñātaḥ pratītaḥ . prathate prasiddho bhavatīti prathitaḥ . ʻpratha prakhyāne . ktaḥ (3. 4. 72) . khyāyate sarvairiti khyātaḥ . ʻkhyā prakathane . ktaḥ (3. 2. 102) . vidyate jñāyata iti vittaḥ . ʻvida jñāne . ktapratyayaḥ (3. 2. 102) . ʻvitto bhogapratyayayoḵ (8. 2. 58) iti nipātanasūtre kāśikākāreṇa (2, pṛ. 410) ʻvitto'yaṃ manuṣyaḵ ityudāhṛtya pratīta iti vyākhyātam . nyāsakāreṇāpi (bhāga 2, pṛ. 1001) ʻpratīto jñāta ityarthaḵ iti vivṛtam . ataśca ʻvida jñāne iti dhātorvitta iti nipātita iti jñāyate . viderlābhārthād vitta iti niṣṭhānatvābhāvo nipātita iti sarvānandaḥ (4. pṛ. 5) . ʻnudavidondatrā. . .  ityādisūtre (8. 2. 56) vārttikakāro'pyāha—
ʻvettestu vidito niṣṭhā vidyatervinna iṣyate .
vittervinnaśca vittaśca bhoge vinnaśca vindateḥ ..
iti (kāśikā 2, pṛ. 410) . viśeṣeṇa jñāyate vijñātaḥ . viśeṣeṇa śrūyate viśrutaḥ .. 9 .. </Amarapadavivarana>
<Amarapadaparijata><AK.03.01.009>  
tatpare—āsaktau . āsaktanāmāni .. iṣṭārtha—utsukaḥ . iṣṭārthe udyuktaḥ utsukaḥ syāt .. pratīte—viśrutāḥ . prasiddhanāmāni .. 9 .. </Amarapadaparijata>
%%p. 03.015
AK.03.01.010ab guṇaiḥ pratīte tu kṛtalakṣaṇāhatalakṣaṇau .
AK.03.01.010cd ibhya āḍhyo dhanī svāmī tvīśvaraḥ patirīśitā .. 10 ..
AK.03.01.011ab adhibhūrnāyako netā prabhuḥ parivṛḍho'dhipaḥ .
<Amarapadavivrti ><AK.03.01.010>  
guṇairiti—kṛtāḥ satkṛtā lakṣaṇarūpā guṇā yasya sa kṛtalakṣaṇaḥ . āhatāstāḍitā udghoṣitā lakṣaṇarūpā guṇā yasya saḥ āhatalakṣaṇaḥ . prakhyātasya nāmanī .. ibhavannīrājanādipūjāmarhatīti ibhyaḥ . ādhyāyanti tadupajīvina enaṃ smarantīti āḍhyaḥ . ʻdhyai cintāyām . dhanamasyāstīti dhanī . dhanino nāmāni .. svamaiśvaryamasyāstīti svāmī . īṣṭa itīśvaraḥ . īśitā ca . ʻīśa aiśvarye . pāti sevakāniti patiḥ . ʻpā rakṣaṇe . adhi sevakānāmupari bhavatītyadhibhūḥ . nayati svakevakān niyuṅkta iti nāyakaḥ . netā ca . ʻṇīñ prāpaṇe . prabhavati samartho bhavatīti prabhuḥ . ʻbhū sattāyām . paribṛṃhati sevakān poṣayatīti parivṛḍhaḥ . ʻbṛhi vṛddhaü . adhikaṃ pātītyadhipaḥ . svāmino nāmāni ..10 .. </Amarapadavivrti>
<Amarapadavivarana ><AK.03.01.010>  
guṇaiḥ—lakṣaṇau . tyāgaśauryādiguṇaiḥ prasiddhasya nāmanī . kṛtaṃ muhurabhyastaṃ lakṣaṇaṃ nāmāsyeti kṛtalakṣaṇaḥ . ʻguṇitāhate (ślo. 89) ityatraiva varge vakṣyati . āhatā guṇitā asakṛduccāritā ityarthaḥ . lakṣaṇaśabdena ca vyāvṛttijanakatayā śauryadhairyādayo guṇā uktāḥ . āhitāni lakṣaṇānyasyeti āhitalakṣaṇa iti saṃpradāyavidaḥ . anye tvanyathā vyācakruḥ . āhitaṃ nihitaṃ janamukhe sthāpitaṃ lakṣaṇaṃ guṇajātamasyetyāhitalakṣaṇa iti . atra guṇairiti padasyātyantavyavahitapūrvārdhagatapratītipadena (ślo. 9) saṃbandhe kāraṇābhāvādavyavahitānantarapaṭhitapratītapadenākāṅikṣitārthapratipādakatvād guṇapratītipadayorubhayorapi ekapadaprāyatvena ʻtvantāthādi na pūrvabhāk (1. 1. 5) iti paribhāṣayā virodhābhāvo nirvoḍhavyaḥ . ʻikṣvākuvaṃśyaḥ kakudaṃ nṛpāṇāṃ kakutstha ityāhitalakṣaṇo'bhūt iti raghuvaṃśe prayogaḥ (6. 71) .. ibhyaḥ—dhanī . bahudhanasya nāmāni . ibhaṃ gajamarhatīti ibhyaḥ . ʻdaṇḍādibhyo yat (5. 1. 66) iti yatpratyayaḥ . ādhyāyantyenaṃ sevakā ityāḍhyaḥ . ʻdhyai cintāyām . pṛṣodarādiḥ . anyo vyaktayogaḥ .. svāmī—adhipaḥ . jīvanapradānādinā rakṣakasya nāmāni . svamaiśvaryaṃ prādhānyamasyeti svāmī . ʻsvāminnaiśvarye (5. 2. 126) iti svaśabdād aiśvaryavacanād matvarthe āminpratyayo nipātitaḥ . īṣṭe tācchīlyena īśvaraḥ . ʻīśa aiśvarye . ʻstheśabhāsapisakaso varac (3. 2. 175) iti varac . striyāṃ ṭāpi īśvarā . ʻvinyastamaṅgalamahauṣadhirīśvarāyāḵ iti bhāraviprayogaḥ (kirā. 5. 33) . sarvānandastvāha—ʻ aśnoterāśukarmaṇi varaṭ cö (u. 5. 58) iti varaṭ pratyayaḥ . dhātorāderakārasya ca īkārādeśaḵ (ṭī. sa. 4, pṛ. 5) . tanmate striyāṃ ṭitvena ṅīpi īśvarī . ʻīśvarīṃ sarvabhūtānāṃ tāmihopahvaye śriyam iti prayogaḥ (tai. ā. 10. 1. 10) .. pāti svānujīvina iti patiḥ . ʻpāterḍatiḵ (u. 4. 58) iti ḍatipratyayaḥ . striliṅge śuciśabdavat, napuṃsake vāriśabdavad rūpamunneyam . ʻīśa aiśvarye ityasmādeva tācchīlyārthe tṛn pratyaye (3. 2. 135) īśitā .. adhi svānujīvināmupari bhavatīti adhibhūḥ . bhavateḥ kvip (3. 2. 179) .. nayati svajanaṃ prāpayatīti nāyakaḥ . ʻṇīñ prāpaṇe . ṇvul (3. 1. 133) .. tṛc pratyaye netā .. itarāpekṣayā prakarṣeṇa bhavatīti prabhuḥ ʻviprasaṃbhyo ḍvasaṃjñāyām (3. 2. 180) iti bhavaterḍupratyayaḥ . ḍittvena ṭilopaḥ .. paribṛṃhati vardhata iti parivṛḍhaḥ . ʻbṛhi vṛddhaü . ʻprabhau parivṛḍhaḵ (7. 2. 21) iti ktapratyayaḥ, iḍāgamābhāvaḥ pratyayatakārasya ḍhatvaṃ ca, nakārahakārayorlopaśca nipātyate .. adhi pātītyadhipaḥ . kapratyayaḥ (3. 1. 136) .. 10 .. </Amarapadavivarana>
<Amarapadaparijata><AK.03.01.010>  
guṇaiḥ—lakṣaṇau . guṇaprasiddhanāmanī .. ibhyaḥ—dhanī . dhanināmāni . ʻarthavānastimānapi . ete dve ca . svāmī—adhipaḥ . prabhunāmāni .. 10 .. </Amarapadaparijata>
%%p. 03.017
AK.03.01.011cd adhikardhiḥ samṛddhaḥ syāt kuṭumbavyāpṛtastu yaḥ .. 11 ..
AK.03.01.012ab syādabhyāgārikastasminnupādhiśca pumānayam .
<Amarapadavivrti ><AK.03.01.011>  
adhikardhiriti—adhikā ṛddhiryasyeti adhikardhiḥ . samyag ṛddhaṃ yasyeti samṛddhaḥ . samṛddhiriti pāṭhe saṃpūrṇā ṛrddhiryasyeti samṛddhiḥ . adhikasaṃpannanāmanī .. abhi abhita āgāre bhavaḥ vartamānaḥ abhyāgārikaḥ . asya upa samīpe rakṣaṇāya kuṭumbaṃ nidhīyata ityupādhiḥ . kalātrādipoṣaṇe vyāpāravato nāmanī .. 11 .. </Amarapadavivrti>
<Amarapadavivarana ><AK.03.01.011>  
adhikardhiḥ—syāt . atiśayena dhanadhānyasamṛddhasya nāmanī . ʻṛdhu vṛddhaü ityasmāt saṃpūrvānniṣṭhāyāṃ (3. 4. 72) samṛddhaḥ . kuṭumba—pumānayam . atra kuṭumbaśabdena putrakalatrādivarga ucyate . tatra vyāpṛtaḥ poṣaṇādivyagraḥ, tasyaite nāmanī . atra agāraśabdaḥ kuṭumbopalakṣakaḥ . agāraṃ bhaktisevyamasyeti āgārikaḥ . bhaktirityanuvṛttau ʻacittādadeśakālāṭṭhak (4. 3. 96) iti ṭhak . abhyadhika āgārikaḥ abhyāgārikaḥ .. upetyugasargaḥ samīpavacanaḥ . sarvadā upa gṛhasamīpa evādhīyata ityupādhiḥ . ʻḍudhāñ dhāraṇapoṣaṇayoḵ . ʻupasarge dhoḥ kiḵ (3. 3. 92) iti kipratyayaḥ . kitvādākāralopaḥ (6. 4. 64) . ayamupādhiśabdo yoṣidādiviśeṣaṇatve'pi āviṣṭaliṅgatvāt puṃliṅga eveti darśayituṃ pumānityuktam .. 11 .. </Amarapadavivarana> 
<Amarapadaparijata><AK.03.01.011>  
adhikarddhiḥ—syāt . adhikasaṃpadvato nāma .. kuṭumba—pumānayam . kuṭumbapoṣaṇaratanāmanī .. 11 .. </Amarapadaparijata> 
%%p. 03.018
AK.03.01.012cd varāṅgarūpopeto yaḥ siṃhasaṃhanano hi saḥ .. 12 ..
AK.03.01.013ab nirdhāryaḥ kāryakartā yaḥ saṃpannaḥ sattvasaṃpadā .
AK.03.01.013cd avāci muko'tha manojavasaḥ pitṛsaṃnibhaḥ .. 13 ..
<Amarapadavivrti ><AK.03.01.012-13>  
varāṅgeti—siṃhasyeva saṃhananaṃ śarīramasyeti siṃhasaṃhananaḥ . varāṅgarūpopetasya nāma .. nirdhāryate javebhyaḥ sattvasaṃpattyā pṛthagupadiśyata iti nirdhāryaḥ . ʻdhṛñ dhāraṇe . nirvārya iti vā pāṭhaḥ . kāryasya kartā kāryakartā . cittotkarṣasaṃpannasya kāryakarturnāmanī .. mūyate vākpravṛttirasyeti mūkaḥ . ʻmūñ bandhane . vāgindriyavikalasya nāma .. mano'smin pitṛbuddhyā javate dhāvatīti manojavasaḥ . ʻju gataü pitṛmanoje'bhilāṣe vasatīti vā manojavasaḥ . pitṛsaṃnibhasya nāma .. 12-13 .. </Amarapadavivrti>
ʻ<Amarapadavivarana ><AK.03.01.012-13>  
varāṅga—hi saḥ . varaiḥ svocitasaṃsthānaviśeṣatayā śreṣṭhairaṅgaiḥ avayavaiḥ rūpeṇa saundaryeṇa ca yaḥ saṃhitaḥ, siṃhasyeva saṃhananaṃ śarīramasyeti kṛtvā, sa siṃhasaṃhanana ucyate .. nirdhāryaḥ—saṃpadā . satyapi duḥkhādikāraṇe vikārarahitaṃ manaḥ sattvam . tathābhūtayā manovṛttyā saṃpanno yukta eva yaḥ kāryaṃ karoti sa nirdhāryaḥ . kecittu ʻsaṃpatan sattvasaṃpadȫ iti paṭhanti . tatrāpi saṃpatan saṃgacchamāna ityarthaḥ . nirdhāryate sattvasaṃpattyā janebhyaḥ pṛthagapadiśyata iti nirdhāryaḥ .. avāci mūkaḥ . avidyamānaṃ vāgindriyamasyeti avāk . tatra mūkaśabdaḥ . mūyate pratibadhyate bhāṣaṇakriyāyāmiti mūkaḥ . ʻmūñ bandhane .. atha—saṃnibhaḥ . avayavasaṃniveśasārūpyāt guṇasādharmyād vā yaḥ pitrā sadṛśaḥ sa pitṛsaṃnibhaḥ . tasyedaṃ nāma . pitaivāyamiti janānāṃ mano javate'sminniti manojavasaḥ . ju iti sautro dhātuḥ . auṇādiko'sacpratyaya iti svāmī (pṛ. 238 ) .. 12-13 .. </Amarapadavivarana> 
<Amarapadaparijata><AK.03.01.012-13>  
varāṅga—hi saḥ . yaḥ sarvāṅgasundaraḥ sa siṃhasaṃhananaḥ syāt .. nirdhāryaḥ—saṃyuktaḥ sattvasaṃpadā . yaḥ sattvasaṃpattyā saṃyuktaḥ san kāryakartā sa nirdhāryaḥ syāt .. avāci mūkaḥ . vāgindriyavikalo mūkaḥ syāt .. atha—pitṛsaṃnibhaḥ . pitṛsamānaḥ putro manojavasaḥ syāt .. ʻmanojavasaṃ pitṛsadharmāṇam ityamaramālākāraḥ .. anuktam—ʻāmuṣyāyaṇa utpanno yaḥ prasiddhakulāt pituḵ . prasiddhakulāt piturutpannaḥ putra āmuṣyāyaṇaḥ syāt .. ʻsa tu syādarjuno yastu māturekatanūbhavaḵ . mātureka eva suto'rjunaḥ syāt .. 12-13 .. </Amarapadaparijata>
%%p. 03.020
AK.03.01.014ab satkṛtyālaṃkṛtāṃ kanyāṃ yo dadāti sa kūkudaḥ .
AK.03.01.014cd lakṣmīvām̐llakṣmaṇaḥ śrīlaḥ śrīmān snigdhastu vatsalaḥ .. 14 ..
<Amarapadavivrti ><AK.03.01.014>  
satkṛtyeti—kūkuṃ kanyāṃ dadātīti kūkudaḥ . ʻḍudāñ dāne . kokate mahat puṇyamādatta iti vā . ʻkuka ādāne . kūpada iti vā pāṭhaḥ . tadā kūpaṃ satkṛtyālaṃkṛtāṃ kanyāṃ dadātīti kūpadaḥ . brāhmavivāhakarturnāma .. lakṣmīḥ saṃpadasyāstīti lakṣmīvān . lakṣmaṇaśca . śriyaṃ lātāyādatta iti śrīlaḥ . ʻlā ādāne . śrīrasyāstīti śrīmān . saṃpadyuktasya nāmāni .. snihyatīti snigdhaḥ . ʻṣṇiha prītaü . snehena yuktaḥ snigdho vā . vatsaḥ snehaḥ, so'syāstīti vatsalaḥ . snehayuktasya nāmanī .. 14 .. </Amarapadavivrti>
<Amarapadavivarana ><AK.03.01.014>  
satkṛtya—kūkudaḥ . yaḥ svasaṃpadanusāreṇa vastrābharaṇālaṃkṛtāṃ kanyāṃ kulaśīlāya varāya vidhivad dadāti sa kūkudaḥ syāt . smṛtirapi—ʻkūkurityucyate kanyā taddātā kūkudaḥ smṛtaḵ iti .. lakṣmīvān—śrīmān . etāni dhanadhānyadāsīdāsādisamṛddhiyuktasya catvāri nāmāni . pūrvokta ibhyādiśabdavācyastu kevaladhanayukta ityanayorbhedaḥ . lakṣmīrasyāstīti lakṣmaṇiḥ . ʻlakṣmyā accö (vā. 5. 2. 100) iti pāmādisūtreṇa (5. 2. 100) lakṣmīśabdāt matvarthīyo napratyayaḥ, akāraścāntādeśaḥ . śriyaṃ lātyādatte śrīlaḥ . ʻāto'nupasarge kaḵ (3. 2. 3) . sidhmāditvena (5.2. 97) vā śrīśabdād matvarthīyo lacpratyayaḥ . ralayorabhedatvena ślīla iti lakāradvayavāniti subodhinī . kapilakāditvād (vā. 8. 2. 18) rephasya latvamiti subhūticandraḥ . rephasahitastu apapāṭhaḥ .. snigdhastu vatsalaḥ . snehayuktasya nāmanī . vayasye snigdhaśabdaḥ prāguktaḥ (2. 8. 12) . vatsaḥ sneho'syāstīti vatsalaḥ . ʻvatsāṃsābhyāṃ kāmabale (5. 2. 98) iti lacpratyayaḥ . atra sūtre vatsaśabdasya kāmapadenārthābhidhānād vatsalaḥ snehavāniti kāśikākāreṇa (2, pṛ. 49) vyākhyātatvācca vatsaśabdaḥ snehavacana iti gamyate .. 14 .. </Amarapadavivarana>
<Amarapadaparijata><AK.03.01.014>  
satkṛtya—kūkudaḥ . alaṃkārasahitāṃ kanyāṃ varaṃ satkṛtya pradātā pitā kūkudaḥ syāt .. lakṣmīvān—śrīmān . śrīmato nāmāni .. snigdhastu vatsalaḥ . vātsalyavato nāma .. 14 .. </Amarapadaparijata>
%%p. 03.021
AK.03.01.015ab syād dayāluḥ kāruṇikaḥ kṛpāluḥ sūrataḥ samāḥ .
AK.03.01.015cd svatantro'pāvṛtaḥ svairī svacchando niravagrahaḥ .. 15 ..
<Amarapadavivrti ><AK.03.01.015>  
syāditi—dayāsyāstīti dayāluḥ . dayate tācchīlyeneti vā . karuṇāsyāstīti kāruṇikaḥ . kṛpāsyāstīti kṛpāluḥ . kṛpāṃ lātīti vā . ʻlā ādāne . sūravat dayālurmahimnā tapati prakāśata iti sūrataḥ . surata iti pāṭhe suṣṭhu ramate dayayeti surataḥ . kṛpāvato nāmāni .. svaḥ ātmā tantraṃ pradhānamasyeti svatantraḥ . apagatamāvṛtam āvaraṇaṃ niyāmakapuruṣāntaramasyeti apāvṛtaḥ . svena svecchayaiva iyarti caratīti svairī . ʻṛ gataü . svakīya eva chando'bhilāṣo'syeti svacchandaḥ . niṣkrānto'vagrahaḥ parapreraṇamasyeti niravagrahaḥ . svatantranāmāni .. 15 .. </Amarapadavivrti>
<Amarapadavivarana ><AK.03.01.015>  
syād dayāluḥ—samāḥ . āpannarakṣaṇecchayā tadupāyapravṛttiśīlasya nāmāni . dayate dayāluḥ . ʻspṛhigṛhipatidayi . . . (3. 2. 158) ityādinā āluc . kāruṇyaśabdād ʻata iniṭhanaü (5. 2. 115) iti matvarthīye ṭhani ʻhalastaddhitasyö (6. 4. 150) iti yakāralope kāruṇikaḥ . kṛpāṃ lātīti kṛpāluḥ . ʻḍuprakaraṇe mitadrvādibhya upasaṃkhyānam (vā. 3. 2. 150) iti ḍupratyayaḥ . sūraḥ sūrya iva tapati prasiddhatayā prakāśata iti sūrataḥ . ʻtapa saṃtāpe . ʻanyeṣvapi dṛśyate (3. 2. 101) iti ḍaḥ .. svatantro—niravagrahaḥ. svecchāvṛtternāmāni . svameva tantraṃ pradhānamasyeti svatantraḥ . apagatamāvṛtaṃ prāvaraṇaṃ pratibandhaḥ puruṣāntarakṛtamasyeti apāvṛtaḥ . svena svacittavaśena īrte pravartata iti svairī . ʻsupyajātau ṇiniḥ . . . (3. 2. 78) iti ṇiniḥ . ʻsvādīreriṇoḥ . . .  (vā. 6. 1. 89) iti vṛddhiḥ . svakīya eva chando'bhiprāyaḥ pravṛttiheturasyeti svacchandaḥ . niṣkrāntaḥ puruṣāntarakṛto'vagrahaḥ pratibandho'smāditi niravagrahaḥ .. 15 .. </Amarapadavivarana> 
<Amarapadaparijata><AK.03.01.015> 
syād dayāluḥ—samāḥ . dayāvato nāmāni .. svatantro—niravagrahaḥ . svādhīnanāmāni . ʻsvairaḥ svādhīnaḥ svaruciḥ pathagāmī niraṅkuśaḥ . etāni ca .. 15 .. </Amarapadaparijata>
%%p. 03.022
AK.03.01.016ab paratantraḥ parādhīnaḥ paravān nāthavānapi .
AK.03.01.016cd adhīno nighna āyatto'svacchando gṛhyako'pyasau .. 16 ..
<Amarapadavivrti ><AK.03.01.016>  
paratantra iti—paraḥ tantraṃ pradhānamasyeti paratantraḥ . parasmin adhīnaḥ parādhīnaḥ . paro niyantāsyeti paravān . nātho'syāstīti nāthavān . adhyupari inaḥ svāmī yasya adhīnaḥ . niyamyate prabhuṇā tiraskriyata iti nighnaḥ . āyatyate ekakarmasu niyujyata ityāyattaḥ . ʻyatī prayatne . svacchando na bhavatīti asvacchandaḥ . gṛhyate puruṣārthaniyogeneti gṛhyakaḥ . ʻgraha upādāne . paratantranāmāni .. 16 .. </Amarapadavivrti>
<Amarapadavivarana ><AK.03.01.016>  
paratantraḥ—gṛhyako'pyasau . paratantrādayo nava parāyattavṛtternāmāni . paraḥ svasmādanyaḥ śreṣṭho vā tantraṃ pradhānamasyeti paratantraḥ . parasmin ātmano'nyasmin adhi guṇabhūtaḥ parādhīnaḥ . ʻsaptamī śauṇḍaiḵ (2. 1. 40) iti samāsaḥ . ʻaṣaḍakṣa. . . ityādinā (5. 4. 7) khaḥ . atra kāśikā—ʻadhyuttarapadastatpuruṣaḥ . adhiśabdaḥ śauṇḍādiṣu paṭhyate . uttaratra vibhāṣāgrahaṇāt nitya evāyaṃ pratyayaḵ (2, pṛ. 81) . parādhīnaḥ paramadhikṛtya guṇībhūta ityarthaḥ . paraḥ. śreṣṭho niyāmako'syāstīti paravān, nāthavānapi . adhi svasyopari inaḥ prabhurasyeti adhīnaḥ .. nihanyate pratikūlamācaran bādhyata iti nighnaḥ . ʻghañarthe kavidhānaṃ sthāsnāpāvyadhihaniyudhyartham (vā. 3. 3. 58) iti ghañarthabhūte karmaṇi hanteḥ kapratyayaḥ . ʻgamahanajana . . .  (6. 4. 98) ityādinā hanterupadhālopaḥ . yadyapyatra lopājādeśasya sthānivadbhāvaprāptirasti tathāpi ʻho hanteḥ . . . (7. 3. 54) ityādisūtre kāśikākāreṇaiva (2, pṛ. 341) ʻsthānivadbhāvakṛtaṃ yadānantaryaṃ tadavighātakaṃ vacanārambhasāmarthyat ityuktatvād nakāraparatayā hakārasya kutvam .. āyatyate niyujyate svāmineti āyattaḥ . ʻyatī prayatne . ʻāṅityupasargaḥ pāratantryārthe iti upasargavṛttau āyatta ityudāhṛtam . na svaḥ chando'syeti asvacchandaḥ . gṛhyate svīkriyate vyāpāreṣu svāmineti gṛhyaḥ . ʻpadāsvairibāhyāpakṣyeṣu cö (3. 1. 119) iti gṛherasvairirūpārthe kyappratyayaḥ . ʻguṇagṛhyā vacane vipaścitaḵ iti bhāraviprayogaḥ (kirā. 2. 5) . tataḥ svārthe kan pratyayaḥ (jñāpita. 5. 4. 5) .. 16 .. </Amarapadavivarana>
<Amarapadaparijata><AK.03.01.016>  
paratantraḥ—nāthavānapi . paratantranāmāni .. adhīno—gṛhyako'pyasau . adhīnanāmāni .. 16 .. </Amarapadaparijata>
%%p. 03.024
AK.03.01.017ab khalapūḥ syād bahukaro dīrghasūtraścirakriyaḥ .
AK.03.01.017cd jālmo'samīkṣyakārī syāt, kuṇṭho mandaḥ kriyāsu yaḥ .. 17 ..
<Amarapadavivrti ><AK.03.01.017>  
khalapūriti—khalaṃ punāti śodhayatīti khalapūḥ . ʻpūñ pavane . kṛṣyādidhānyaṃ bahu karotīti bahukaraḥ . bahudhānyārjakasya nāmanī .. dīrgheṇa kālena sūtrayate kāryaṃ badhnātīti dīrghasūtraḥ . ʻsūtra veṣṭane . cireṇa kriyate kāryamaneneti cirakriyaḥ . vimṛśya kāryaṃ kurvato nāmanī .. jaḍati jaḍībhavatīti jālmaḥ . ʻjaḍa śūnye . avimṛśya kurvato nāma .. kuṇṭhatyālasyena kāryaṃ hantīti kuṇṭhaḥ . ʻkuṭhi pratighāte . kāryeṣu mandasya nāma .. 17 .. </Amarapadavivrti>
<Amarapadavivarana ><AK.03.01.017> 
khalapūḥ—karaḥ . yaḥ khale saṃmārjanādinā nirbusaṃ dhānyaṃ rāśībhāvena saṃgṛhṇāti tasyaite nāmanī . khalaṃ punātīti khalasthaṃ dhānyaṃ niḥśeṣaṃ gṛhṇāti khalapūḥ . ʻpūñ pavane . kvip (3. 2. 76) .. kṣetrasaṃskāradhānyasaṃgrahaṇarāśīkaraṇādirūpāṇi bahūni karmāṇi karotīti bahukaraḥ . ʻkiṃyattad ... ityādinā (vā. 3. 2. 21) ac pratyayaḥ . striyāṃ tu ṭāpi bahukarā .. dīrghasūtraścirakriyaḥ . kartavyārthaviṣaye vilambakaraṇaśīlasya nāmanī . cireṇakālena sūtrayate kramabaddhāni karmāṇi karotīti dīrghasūtraḥ . ʻsūtra vimocane . curādiḥ . vimocanaṃ mocanābhāvo grathanamiti dhātuvṛttau (pṛ. 571) . pacādiḥ . cirakālena kriyāsyeti cirakriyaḥ . ciraśabdo'kārānto'pyasti . ata eva ʻsāyaṃciraṃprāhṇe . . . iti sūtre (4. 3. 23) kāśikā—ʻsāyādayaḥ śabdā anavyayā api iti .. jālmo—syāt . avimṛśya karaṇaśīlasya nāmanī . jālmaḥ pāmare vyutpāditaḥ (2. 10. 16) . asamīkṣya guṇadoṣānavimṛśya karotīti asamīkṣyakārī . ʻsupyajātau ṇinistācchīlye (3. 2. 78) iti ṇiniḥ .. kuṇṭho—yaḥ . kriyāmupakramya kṛtavilambaḥ kuṇṭha ucyate . prakrāntaṃ karma kuṇṭhati ālasyena pratihantīti kuṇṭhaḥ ʻkuṭhi pratighāte . ʻpacādyac (3. 1. 134) .. 17 .. </Amarapadavivarana>
<Amarapadaparijata><AK.03.01.017>  
khalapūḥ—karaḥ . bahukaraḥ khalapūḥ syāt .. dīrghasūtraścirakriyaḥ . vilambya kāryakāriṇo nāmanī .. jālmo—syāt . pūrvamaparaṃ cāsamīkṣya karoti yaḥ sa jālmaḥ syāt .. kuṇṭho—yaḥ . yo'nudyogād mandaṃ mandaṃ karoti sa kuṇṭhaḥ syāt .. 17 .. </Amarapadaparijata>
%%p. 03.026
AK.03.01.018ab karmakṣamo'laṃkarmīṇaḥ kriyāvān karmasūdyataḥ .
AK.03.01.018cd sa kārmaḥ karmaśīlo yaḥ karmaśūrastu karmaṭhaḥ .. 18 ..
<Amarapadavivrti ><AK.03.01.018>  
karmakṣama iti—karmaṇe alaṃ samartho bhavatīti alaṃkarmīṇaḥ . karmaṇi śaktasya nāma .. kriyāsyāstīti kriyāvān . kāryodyuktasya nāma .. karmakaraṇaṃ śīlamasyeti kārmaḥ . karmakaraṇasvabhāvasya nāma .. karmaṇi śūraḥ karmaśūraḥ . karmaṇi ghaṭate ceṣṭata iti karmaṭhaḥ . ʻghaṭa ceṣṭāyām . karmaṇi śūrasya nāma .. 18 .. </Amarapadavivrti>
<Amarapadavivarana ><AK.03.01.018>  
karmakṣamo'laṃkarmīṇaḥ . yaḥ kṛṣikāryeṇa bhāravahanādikaṃ karma kartuṃ kṣamaḥ śaktaḥ sa prārambhāt prāg alaṃkarmīṇa ityucyate . alaṃ karmaṇe kartuṃ samartha ityalaṃkarmīṇaḥ . ʻaṣaḍakṣa . . . ityādinā (5. 4. 7) alaṃkarmaśabdāt svārthe khapratyayaḥ .. kriyāvān—udyataḥ . yaḥ karmaṇi kṛtodyogaḥ sa kriyāvān ucyate . kriyāsyāstīti . matup (5. 2. 94) .. sa kārmaḥ—yaḥ . sarvadā yatkiṃcitkaraṇasvabhāvasya nāma . karmakaraṇaṃ śīlamasyeti kārmaḥ . ʻchatrādimyo ṇaḵ (4. 4. 62) iti ṇapratyaye ʻkārmastācchīlye (6. 4. 172) iti ṭilopo nipātitaḥ .. karma—karmaṭhaḥ . yaḥ prayāsasaho bhūtvā kṛcchrasādhyamapi yāgādikaṃ vaidikaṃ laukikaṃ vā karma phalaparyantaṃ nirvoḍhuṃ samarthaḥ sa karmaṭhaḥ . karmaṇi ghaṭate ceṣṭata iti karmaṭhaḥ . ʻkarmaṇi ghaṭo'ṭhac (5. 2. 35) iti karmaśabdāt saptamīsamarthād aṭhac pratyayaḥ . ʻnastaddhite (6. 4. 144) iti ṭilopaḥ . anāyāsena karmakaraṇasāmarthyāt pūrvoktādalaṃkarmīṇād asya karmaṭhasya prayāsasahatvena bhedo'gavantavyaḥ .. 18 .. </Amarapadavivarana>
<Amarapadaparijata><AK.03.01.018>  
karmakṣamo'laṃkarmīṇaḥ . karmaṇi dakṣo'laṃkarmīṇaḥ syāt .. kriyāvān—udyataḥ . karmaṇyudyuktaḥ kriyāvān syāt .. sa kārmaḥ—yaḥ . kriyāśīlaḥ kārmaḥ syāt .. karma—karmaṭhaḥ . kriyāśūraḥ karmaṭhaḥ syāt .. 18 .. </Amarapadaparijata>
%%p. 03.027
AK.03.01.019ab bharaṇyabhuk karmakaraḥ karmakārastu tatkriyaḥ .
AK.03.01.019cd apasnāto mṛtasnāta āmiṣāśī tu śauṣkalaḥ .. 19 ..
<Amarapadavivrti ><AK.03.01.019>  
bharaṇyabhugiti—bharaṇyaṃ vetanaṃ bhuṅkta iti bharaṇyabhuk . karmaṇyabhugiti vā pāṭhaḥ . parārthaṃ karma karotīti karmakaraḥ . bhṛtiṃ gṛhītvā kriyākāriṇo nāmanī .. karma karoti vetanaṃ vinā karmakāraḥ . ʻḍukṛñ karaṇe . karmakarakriyāvato vetanāgrāhakasya nāma .. amaṅgalasnānena saṃskṛta ityapasnātaḥ . mṛte maraṇe snāto mṛtasnātaḥ . putrādinā upacārāt snāpitasya mṛtasya nāmanī .. āmiṣamaśnātīti āmiṣāśī . śuṣkalaṃ śuṣkamāṃsamattīti śauṣkalaḥ . śāṣkula iti pāṭhe śaṣkulīvad durjaramāṃsamaśnātīti śāṣkulaḥ . āmiṣāśino nāma .. 19 .. </Amarapadavivrti>
<Amarapadavivarana ><AK.03.01.019>  
bharaṇyabhuk karmakaraḥ . bharaṇyaśabdo bhṛtiparyāyatvena prāguktaḥ (2. 10. 38) . bharaṇyaṃ bhuṅkte'nubhavatīti bharaṇyabhuk . yo bhṛtigrahaṇena karma karoti, na punarātmārthaṃ paropakārārthaṃ vā, sa karmakaraḥ . ʻkarmaṇi bhṛtaü (3. 2. 22) iti ṭaḥ . ʻbhṛtako bhṛtibhuk karmakaraḵ (2. 10. 15) iti śūdravargoktasya karmakarasyehāpi punarabhidhānaṃ prāganuktasya bharaṇyabhug iti kathanārthamiti kaścit paunaruktyaṃ parijahāra . tadanupapannam . tatraiva bharaṇyaśabdasya bhṛtiparyāyatvenābhidhānāt . śūdravargoktabhṛtibhukpadenaiva bharaṇyabhugityasyāpyuktaprāyatvāt . anyathā vetanabhug ityādipadānāmapi vaktavyatāprasaṅgaḥ . anye tvanyathā samādadhate . karmakarakarmakāraśabdayorekaprakaraṇapāṭhe kṛte tayorarthabhedaḥ suvyakto bhavatīti prāgukta syāpyatra nirūpaṇamiti . svāmī tu ʻkarmaṇyabhuk karmakaraḵ iti pāṭhamāśritya paunaruktyadoṣaṃ parihṛtavān . tathā hi—ʻkarmaṇyā tu vidhā bhṛtyȫ(2. 10. 38) iti strīliṃṅgaḥ kamarṇyāśabda uktaḥ . idānīṃ karmaṇyaśabdo napuṃsakaliṅgo'pyastīti vyājena darśayituṃ karmaṇyabhugityuktamiti . apare tu śūdrasya bhṛtivṛttitayā tatprastāvena karmakaraḥ prāguktaḥ . idānīṃ tu kriyāvacanatvena viśeṣyanighnatvāducyata ityāhuḥ .. karmakārastu tatkriyaḥ . yo hi bhṛtimagṛhītvaiva karmakara iva kriyāḥ karoti śiṣyagarbhadāsādiḥ sa karmakāra ucyate . ʻkarmaṇyaṇ (3. 2. 1) ityaṇ pratyaye karmakāraḥ .. apasnāto mṛtasnātaḥ . yaḥ pitrādau mṛte sati kṛtasnānaḥ so'pasnātaḥ . apetyupasargo viruddhārthaḥ . maṅgalasnānaviruddhena snānena saṃskṛto'pasnāta ityarthaḥ . subodhinīkārastu vyācaṣṭe—ʻyo mṛtaḥ paścāt putrādinā saṃskārārthaṃ snātaḥ snāpitaḥ so'pasnāta iti .. āmiṣāśī tu śauṣkalaḥ . āmiṣamaśnātītyāmiṣāśī . ʻsupyajātau . . . (3. 2. 78) iti ṇiniḥ . śuṣkāṇāṃ māṃsakhaṇḍānāṃ samūhaḥ śauṣkam . vallūrasaṃghāta ityarthaḥ . tallāti ādatta iti śauṣkalaḥ . ʻāto'nupasarge kaḵ (3. 2. 3) . yo hi yatra priyo bhavati sa tadvastu cūtaphalarasādikaṃ durlabhamiti matvā śuṣkaṃ vidhāya kālāntare bhakṣayati tadvanmāṃsapriyo'pi kaścit vallūrāṇi saṃgṛhya bhakṣayatīti śauṣkala ityuktaḥ . subodhinīkārastu śāṣkula iti paṭhitvā vyācaṣṭa . śaṣkulīśabdo'tra durjaratvaguṇayogād āmiṣe vartate . tamaśnātītyarthe ʻprāgdīvyato'ṇ (4. 1. 83) iti aṇ pratyaye śāṣkula iti .. 19 .. </Amarapadavivarana>
<Amarapadaparijata><AK.03.01.019>  
bharaṇyabhuk—tatkriyaḥ . mūlyopādhikarmakartā karmakaraḥ syāt . nirupādhikakarmakartā karmakāraḥ syāt .. anuktam—ʻuttālaḥ karmasu vyagraḵ . karmasu vyagraḥ uttālaḥ syāt . ʻvisrabdhaḥ karmaṇi sthiraḥ . karmaṇi sthiro visrabdhaḥ syāt .. apasnāto mṛtasnātaḥ . mṛtānāṃ snātaḥ apasnātaḥ . apasnāto devadattaḥ . apasnātaṃ devadattena .. āmiṣāśī tu śauṣkalaḥ . māṃsabhojī śauṣkalaḥ syāt .. 19 .. </Amarapadaparijata>
%%p. 03.029
AK.03.01.020ab bubhukṣitaḥ syāt kṣudhito jighatsuraśanāyitaḥ .
AK.03.01.020cd parānnaḥ parapiṇḍādo bhakṣako ghasmaro'dmaraḥ .. 20 ..
<Amarapadavivrti ><AK.03.01.020>  
bubhukṣita iti—bubhukṣā saṃjātāsyeti bubhukṣitaḥ . kṣudhyatīti kṣudhitaḥ, kṣudasya saṃjātā vā . ʻkṣudha bubhukṣāyām . attumicchuḥ jighatsuḥ . ʻada bhakṣaṇe . aśanāyā saṃjātāsyeti aśanāyitaḥ . aśanamātmana icchatīti vā . bhojanecchāvato nāmāni .. parasmādevānnaṃ bhojanamasyāstīti parānnaḥ . parapiṇḍaṃ parānnamattīti parapiṇḍādaḥ . ʻada bhakṣaṇe . sarvadā parānnabhokturnāmanī .. sarvamapi bhakṣayatīti bhakṣakaḥ . ʻbhakṣa adane . ghasati tācchīlyeneti ghasmaraḥ . ʻghaslṛ adane . atti tācchīlyenetyadmaraḥ . bhakṣaṇasvabhāvasya nāmāni .. 20 .. </Amarapadavivrti>
<Amarapadavivarana ><AK.03.01.020>  
bubhukṣitaḥ—aśanāyitaḥ . bhojanecchāvato nāmāni . aśanāyābubhukṣāśabdau vaiśyavarge vyutpāditau (2. 9. 54) . tābhyāṃ ʻtadasya saṃjātam (5. 2. 36) ityarthe tārakāditvād itac pratyaye aśanāyitaḥ, bubhukṣitaḥ .. kṣudhyatīti kṣudhitaḥ . ʻkṣudha bubhukṣāyām . kartari ktaḥ (3. 4. 72) . ʻvasatikṣudhoriṭ (7. 2. 52) iti niṣṭhāyāmiḍāgamaḥ .. attumicchuḥ jighatsuḥ . ʻada bhakṣaṇe . icchāyāṃ sani ghaslādeśe ca tadantāt tācchīlye ʻsanāśaṃsabhikṣa uḵ (3. 2. 165) ityupratyayaḥ .. parānnaḥ parapiṇḍādaḥ . yaḥ sarvadā parakīyamevānnamaśnāti svagṛhe tu prāyeṇa na bhuṅkte, tasya nāmanī . parānnamattīti vigrahe prātipadikād dhātvarthe ṇici ʻpacādyaci (3. 1. 134) parānnaḥ . parasyānnamasyeti vyadhikaraṇo bahuvrīhiḥ .. parasmāt labdhameva piṇḍamannamattīti parapiṇḍādaḥ . ʻkarmaṇyaṇ (3. 2. 1) .. bhakṣako—admaraḥ . yaḥ prāyeṇa śaṣkulikulmāṣaphalādibhakṣaṇasvabhāvo bhavati tasya nāmāni . bhakṣayatīti bhakṣakaḥ . ṇvul (3. 1. 133) .. ghasati tācchīlyena ghasmaraḥ . ʻghaslṛ adane’ . ʻsṛghasyadaḥ kmarac’ (3. 2. 160) iti kmarac .. adanaśīlo'dmaraḥ . pūrvasūtreṇa kmarac .. 20 .. </Amarapadavivarana>
<Amarapadaparijata><AK.03.01.020>  
bubhukṣitaḥ—aśanāyitaḥ . bhoktumicchāvato nāmāni .. parānnaḥ parapiṇḍādaḥ . paraiḥ satatadattānnasya puṃso nāmanī . ʻkūpikāparivāṃḍü .. bhakṣako—admaraḥ . sarvabhakṣakanāmāni . ʻtiṃḍipotü .. 20 .. </Amarapadaparijata>
%%p. 03.030
AK.03.01.021ab ādyūnaḥ syādaudariko vijigīṣāvivarjite .
AK.03.01.021cd ubhau tvātmaṃbhariḥ kukṣiṃbhariḥ svodarapūrake .. 21 ..
<Amarapadavivrti ><AK.03.01.021>  
ādyūna iti—ā īṣad dīvyati krīḍatyanyatrāsaktatvād ādyūnaḥ . ʻdivu krīḍādaü . udare āsaktaḥ audarikaḥ . udarāsaktatvād anudyogavato nāmanī .. ātmānaṃ svadehameva bibharti poṣayatīti ātmaṃbhariḥ . svakukṣimeva bibhartīti kukṣiṃbhariḥ . ʻḍubhṛñ dhāraṇapoṣaṇayoḵ . bhṛtyapoṣaṇaṃ vinaiva svakīyodarapūrakasya nāmanī .. 21 .. </Amarapadavivrti>
<Amarapadavivarana ><AK.03.01.021>  
ādyūnaḥ—vivarjite . aihikāmuṣmikopayogivyāpāraparityāgena yathākathaṃcit svodarapūraṇamātraparituṣṭasya nāmanī . ādīvyati īṣatkrīḍatyanyatrāsaktatvāditi ādyūnaḥ . ʻdivu krīḍādaü . ktapratyayaḥ (3. 4. 72) . ʻcchvoḥ śūḍanunāsike cö (6. 4. 19) iti vakārasya ūḍādeśe, ikārasya yaṇādeśaḥ (6. 1. 77) . ʻdivo'vijigīṣāyām (8. 2. 49) ityavijigīṣāviṣayatvād niṣṭhātakārasya natvam .. udare prasita audarikaḥ . prasita ityanuvṛttau ʻudarāṭṭhagādyūne (5. 2. 67) iti ṭhak pratyayaḥ .. ubhau—pūrake . kalatrādikamupekṣya svodarapūraṇamātraniratasya nāmanī . ātmānaṃ svameva biṅartītyātmaṃbhariḥ . ʻphalegrahirātmaṃbhariścö (3. 2. 26) iti nipātyate . atra sūtre cakāreṇa upapadasya mupāgame bhṛña in pratyaye kukṣiṃbhariśabdaḥ .. 21 .. </Amarapadavivarana>
<Amarapadaparijata><AK.03.01.021>  
ādyūnaḥ—vivarjite . pauruṣaśūnyasya nāmāni .. ubhau—pūrake . svakīyodaramātrapūraṇe niratasya nāmāni . ʻātmodarakukṣiṣu bhṛñaḥ khiḵ (4. 3. 29) iti kātantrasūtrād udaraṃbharirapi syāt .. 21 .. </Amarapadaparijata>
%%p. 03.031
AK.03.01.022ab sarvānnīnastu sarvānnabhojī gṛdhnustu gardhanaḥ .
AK.03.01.022cd lubdho'bhilāṣukastṛṣṇak samau lolupalolubhau .. 22 ..
<Amarapadavivrti ><AK.03.01.022>  
sarvānnīna iti—sarvamannaṃ bhakṣayatīti sarvānnīnaḥ . sarvānnabhokturnāma . gṛdhyati bhṛśamabhikāṅkṣatīti gṛdhnuḥ . gardhanaśca . ʻgṛdhu abhikāṅkṣāyām . viṣayeṣu saspṛhasya nāmanī .. lubhyati bhṛśamabhikāṅkṣatīti labdhaḥ . ʻlubha gārdhye . bhṛśamabhilaṣatīti abhilāṣukaḥ . ʻlaṣa kāntaü . tṛṣṇātulyā icchasyāstīti tṛṣṇak . jāntaḥ . viṣaye'tyantasaspṛhasya nāmanī .. bhṛśaṃ lolupyate vimuhyatīti lolupaḥ. ʻlupa vimohane . bhṛśaṃ lolubhyate gṛdhyatīti lolubhaḥ . ʻlubha gārdhye . viṣayalampaṭavato nāmanī .. 22 .. </Amarapadavivrti> 
<Amarapadavivarana ><AK.03.01.022>  
sarvannīnaḥ—bhojī . yaḥ sarveṣāṃ varṇānāṃ saṃbandhi mṛṣṭamamṛṣṭaṃ vā uṣṇamanuṣṇaṃ vā bhikṣāṭanena labdhaṃ sarvamannaṃ bhakṣayati sa sarvānnīnaḥ . ʻanupadasarvānnāyānayaṃ baddhābhakṣayatineyeṣü (5. 2. 9) iti khapratyayaḥ .. gṛdhnustu—tṛṣṇak . gṛdhyatīti gṛdhnuḥ . ʻgṛdhu abhikāṅkṣāyām . divādiḥ . ʻtrasigṛdhidhṛṣikṣipeḥ knuḵ (3. 2. 140) iti knupratyayaḥ .. ʻjucaṅkramyadandramyasṛgṛdhī . . .  ityādinā (3. 2. 150) yuci gardhanaḥ .. lubhyatīti lubdhaḥ . ʻlubha gārdhye . divādiḥ . ʻgārdhyamabhikāṅkṣȫ iti dhātuvṛttiḥ (pṛ. 441) . kartari ktaḥ .. abhilaṣatītyabhilāṣukaḥ . ʻlaṣa kāntaü . kāntiricchā . ʻlaṣapatapadasthā . . .  ityādinā (3. 2. 154) ukañ .. tṛṣyatīti tṛṣṇak . ʻñitṛṣā pipāsāyām . divādiḥ . pipāsāśabdena icchāmātraṃ lakṣyate . ʻsvapitṛṣornajiṅ (3. 2. 172) . ṅittvād guṇābhāvaḥ . ṇatvakutve ca . pañcāpi lobhākhyaguṇayuktasya nāmāni . kecittu—ādyaṃ dvayaṃ paradravyaviṣayecchāyukte, lubdhāditrayaṃ tu yatkiṃcinmātraviṣayecchāyukta ityāhuḥ .. samau—lolubhau . tṛṣṇātiśayayuktasya nāmanī . lolupyate bhṛśaṃ muhyatīti lolupaḥ . ʻlupa vimohane . lolubhyate bhṛśamabhikāṅkṣatīti lolubhaḥ . ʻlubha gārdhye . atrobhayatrāpi ubhābhyāṃ dhātubhyāṃ ʻdhātorekāco halāde. . .  ityādinā (3. 1. 22) yaṅpratyayaḥ . tadantāt pacādyaci ʻyaṅo'ci cö (2. 4. 74) iti yaṅo luk . ʻna dhātulopa . . . ityādinā (1. 1. 4) guṇapratiṣedhaḥ .. 22 .. </Amarapadavivarana>
<Amarapadaparijata><AK.03.01.022>  
sarvānnīnaḥ—bhojī . sarveṣāmannabhojī sarvaprakārānnabhojī ca yaḥ sa sarvānnīnaḥ syāt .. gṛdhnustu—tṛṣṇak . tṛṣidhātornajiṅi tṛṣṇak . jāntatvāt tṛṣṇajau tṛṣṇaja ityādi . lubdhanāmāni .. samau—lolubhau . lampaṭanāmanī . ʻlolupaṃ lolubhaṃ lolaṃ lampaṭaṃ lālasaṃ viduḵ iti halāyudhaḥ (2. 168) .. 22 .. </Amarapadaparijata>
%%p. 03.033
AK.03.01.023ab sonmādastūnmadiṣṇuḥ syādavinītaḥ samuddhataḥ .
AK.03.01.023cd matte śauṇḍotkaṭakṣībāḥ kāmuke kamitānukaḥ .. 23 ..
AK.03.01.024ab kamraḥ kāmayitābhīkaḥ kamanaḥ kāmano'bhikaḥ .
<Amarapadavivrti ><AK.03.01.023>  
sonmāda iti—unmādena saha vartata iti sonmādaḥ . sūnmāda iti vā pāṭhaḥ . unmadaśca . unmādyati tācchīlyeneti unmadiṣṇuḥ . ʻmadī harṣaglapanayoḵ . bhūtāveśādikṛtacittavibhramasya nāmanī .. na vinīto'śikṣito'vinītaḥ . samuddhanyate sarvairapi tāḍyata iti samuddhataḥ . ʻhana hiṃsāgatyoḵ . aśikṣitasya nāmanī .. mādyatīti mattaḥ . ʻmadī harṣe . śuṇḍā surā madahetutvenāsyāstīti śauṇḍaḥ . utkrāntaḥ kaṭivasanāditi utkaṭaḥ . kṣībate mādyatīti kṣībaḥ . ʻkṣībṛ made . surāpānamattasya nāmāni .. kāmayate parastriyamiti kāmukaḥ . ʻkamu kāntaü . kamitā ca . anu kāmayata ityanukaḥ . kamraḥ . kāmayitā ca . abhikāmayate abhīkaḥ, abhikaśca . kamanaḥ kāmanaśca . ʻkamu kāntaü . kāmukanāmāni .. 23 .. </Amarapadavivrti>
<Amarapadavivarana ><AK.03.01.023>  
sonmādaḥ—syāt . bhūtāveśakṛtacittavibhramasya nāmanī . unmādena saha vartata iti sonmādaḥ . unmādyati tācchīlyeneti unmadiṣṇuḥ. ʻalaṃkṛñ nirākṛñ . . .  ityādinā (3. 2. 136) ʻmadī harṣaglepanayoḵ ityasmādutpūrvād iṣṇuc . ʻunmatta unmādavati (2. 6. 60) ityatra manuṣyavarge unmādākhyarogayuktasya nāmakathanam . iha tu bhūtāveśakṛtacittavibhramasahitasya nāmānuśāsanamiti na paunaruktyam .. avinītaḥ samuddhataḥ . vācā karmaṇā paraduḥkhajanakasvabhāvavato nāmanī . samyaguddhataḥ garvitaḥ samuddhataḥ . hanteḥ ktaḥ .. matte—kṣībāḥ . madyapānakṛtacittavibhramasya nāmāni . mādyati sma mattaḥ . ʻna dhyākhyāpṛmūrcchimadām (8. 2. 57) iti niṣṭhānatvapratiṣedhaḥ .. ʻśuṇḍā kādambarī matȫ iti śāśvatokteḥ (pṛ. 30, ślo. 345) śuṇḍāśabdena surocyate . pānāgāraṃ vā . tatra bhavaḥ śauṇḍaḥ . śaiṣiko'ṇ (4. 2. 92) .. udbhūtaḥ prakāśitaḥ kaṭaḥ śroṇībhāgo'sya utkaṭaḥ . kṣībadaśāyāṃ kadācinnagnatayā kaṭibhāgaḥ prakāśito bhavati . athavā ʻsaṃprodaśca kaṭac (5. 2. 29) iti kaṭac pratyaye utkaṭaḥ .. kṣībate mādyati smeti kṣībaḥ . ʻkṣībṛ made . ktapratyayaḥ . ʻanurapasargāt phullakṣībakṛśollāghāḵ (8. 2. 55) iti niṣṭhātakāralopaḥ iḍabhāvaśca nipātitaḥ .. kāmuke—abhikaḥ . strījanāsaktacittasvabhāvasya nāmāni . kāmayate tācchīlyeneti kāmukaḥ . ʻkamu kāntaü . ʻlaṣapatapada . .  ityādinā (3. 2. 154) ukañ . tasmādeva dhātostācchīlyārthe tṛnprayaye iḍāgame ca kamitā .. ʻkarmerṇiṅ (3. 1. 30), ʻāyādaya ārdhadhātuke vȫ (3. 1. 31) iti pākṣike ṇiṅpratyaye kāmayitā .. ʻanukābhikābhīkaḥ kamitȫ (5. 2. 74) iti nipātanāt kamitetyarthe anukaḥ, abhikaḥ, abhīkaḥ iti trayaḥ śabdāḥ kanpratyayāntāḥ sādhavaḥ .. ʻnamikampismyajasakamahiṃsadīpo raḵ (3. 2. 167) iti rapratyaye kamraḥ .. ʻanudāttetaśca halādeḵ (3. 2. 149) iti yuci kamanaḥ . tata eva dhātorvaikalpike ṇiṅpratyaye (3. 1. 30) pūrvavad yuci kāmanaḥ .. 23 .. </Amarapadavivarana>
<Amarapadaparijata><AK.03.01.023>  
sonmādaḥ—syāt . unmattanāmanī .. avinītaḥ samuddhataḥ . aśikṣitanāmanī .. matte—kṣībāḥ . mattanāmāni .. kāmuke—abhikaḥ . kāmukanāmāni . anuktam—ʻbhujaṅgī narmaṭho miṇṭhaḥ ṣidgaḥ pallaviko viṭaḥ . viṭanāmāni .. 23 .. </Amarapadaparijata>
%%p. 03.035
AK.03.01.024cd vidheyo vinayagrāhī vacanesthita āśravaḥ .. 24 ..
AK.03.01.025ab vaśyaḥ praṇeyo nibhṛtavinītapraśritāḥ samāḥ .
AK.03.01.025cd dhṛṣṭe dhṛṣṇag viyātaśca pragalbhaḥ pratibhānvite .. 25 ..
<Amarapadavivrti ><AK.03.01.024-25>  
vidheya iti—ʻsatyaṃ vadö (tai. u. 1. 11) ityādivākyarvidhātavyatvād vidheyaḥ . ʻḍudhāñ dhāraṇapoṣaṇayoḵ . vinayagrāhiṇo nāma .. āśṛṇoti mānyavākyamityāśravaḥ . ʻśru śravaṇe . mānyavākyānullaṅghakasya nāma .. vaśaṃ gato vaśyaḥ . prakarṣeṇa vaśaṃ netuṃ śakyatvāt praṇeyaḥ . ʻṇīñ prāpaṇe . auṣadhādinā vaśīkarturvaśaṃgatasya nāmanī .. nitarāṃ sarvairbhriyata iti nibhṛtaḥ . ʻbhṛñ bharaṇe . niścalavāgindriyatvād vinetuṃ yogyo vinītaḥ . praśrayate nato bhavatīti praśritaḥ . ʻśriñ sevāyām . acapalasya nāmāni .. dharṣayatīti dhṛṣṭaḥ . dhṛṣṇuśca . ʻdhṛṣa prasahane . dhṛṣṇagiti vā pāṭhaḥ . viśeṣeṇa yāto viyātaḥ . dhṛṣṭanāmāni .. pragalbhata iti pragalbhaḥ . ʻgalbha dhāṣṭraye . pratibhānvitasya nāma .. 24-5 .. </Amarapadavivrti>
<Amarapadavivarana ><AK.03.01.024-25>  
vidheyo—āśravaḥ . vacane gurvādikṛtavākye kartavyākartavyaviṣaye sthito'vicalitaḥ, tatra vidheyādayastrayaḥ śabdā bhavanti . vidhiniṣedhavākyairapramattatayā vidhātuṃ yogyo vidheyaḥ . ʻaco yat (3. 1. 97) iti yat . ʻīdyati (6. 4. 65) ʻsārvadhātukārdhadhātukayoḵ (7. 3. 84) iti guṇaḥ . ʻsyādāśravo vidheyaḥ syāt iti ratnakośābhidhāne trayāṇāṃ paryāyatvāvagamāt . idaṃ kāryamidamakāryamiti gurvādyupadeśo vinayaḥ . taṃ gṛhṇātīti vinayagrāhī . ʻnandigrahi . . . ityādinā (3. 1. 134) ṇiniḥ .. gurvādibhirādiṣṭamarthamāśṛṇoti aṅgīkarotītyāśravaḥ . pacādyac (3. 1. 134) . ʻāśravo'smi bhavataḥ sahānujaḵ iti māghakāvye (śiśu. 14. 11) prayogaḥ .. vaśyaḥ praṇeyaḥ . vaśyetyādi parapacittānusaraṇaśīlasya nāmanī . ʻvaśaṃ gataḵ (4. 4. 86) iti vaśaśabdāt yatpratyaye vaśyaḥ . parānusaraṇaṃ prakarṣeṇa netumarhaḥ praṇeyaḥ . ʻaco yat (3. 1. 97) .. nibhṛta—samāḥ . vinayayuktavācakatvena trayo'pi śabdāḥ samāstulyā ityarthaḥ . ʻbhṛñ bharaṇe ʻṇīñ prāpaṇe ʻśriñ sevāyām . etebhyaḥ sopasargebhyo dhātubhyaḥ ktapratyaye krameṇa nibhṛtaḥ, vinītaḥ, praśritaśca . vinayayuktasya nāmāni .. dhṛṣṭe—viyātaśca . gururājādisamakṣamātmaślāghādipūrvakaṃ tyaktasaṃkocatayā vyāpāravato nāmāni . dhṛṣṇoti rājavidvatsabhāsu nirlajjatayā pragalbhata iti dhṛṣṭaḥ . ʻñidhṛṣā prāgalbhye . svādiḥ . ktaḥ (3. 4. 72) . yadyapi ʻāditaścö (7. 2. 16) iti niṣṭhāyāṃ iḍāgamaḥ pratiṣiddha eva, tathāpi ʻdhṛṣiśasī vaiyātye (7. 2. 19) ityarthaviṣaye niyamyate .. ʻtrasigṛdhidhṛṣikṣipeḥ knuḵ (3. 2. 140) iti knupratyaye dhṛṣṇuḥ . dhṛṣṇak iti pāṭhe ʻdhṛṣeśceti vaktavyam (vā. 3. 2. 172) iti najiṅpratyayaḥ, nakārasya ṇatve ca dhṛṣṇak . jakārāntaḥ .. viśeṣeṇābhimukhyaṃ yāto viyātaḥ . vaiyātyamavinītatvamiti .. pragalbhaḥ pratibhānvite . pratyutpannamatitvaṃ pratibhā . taduktam—ʻprajñā navanavonmeṣaśālinī pratibhā matȫ . laukike vaidike vā karmaṇi pratibhayā yukte pragalbhaśabdaḥ . pragalbhate prauḍhimātanotīti pragalbhaḥ . ʻgalbha dhāṣṭrye . bhvādiḥ . pacādyac (3. 1. 134) .. 24-5 .. </Amarapadavivarana>
<Amarapadaparijata><AK.03.01.024-25>  
vidheyo vinayagrāhī . vinayagrahītā vidheyaḥ syāt . vacanesthita āśravaḥ . vacanānullaṅghī āśravaḥ syāt . vaśyaḥ praṇeyaḥ . vaśaṃgatanāmanī .. nibhṛta—samāḥ . vinītanāmāni .. dhṛṣṭe—viyātaśca . dhṛṣṭanāmāni . dhṛṣṇurviyātaśceti pāṭhāntaram .. pragalbhaḥ pratibhānvite . pratibhāvān pragalbhaḥ syāt . anuktam—ʻkhasūciḥ syānniṣpratibhaḵ . pratibhāhīnaḥ khasūciḥ syāt . khaṣūciriti mūrdhanyamadhyaśca .. 14-5 .. </Amarapadaparijata>
%%p. 03.037
AK.03.01.026ab syādadhṛṣṭe tu śālīno vilakṣo vismayānvite .
AK.03.01.026cd adhīre kātarastrasnau bhīrubhīrukabhīlukāḥ .. 26 ..
<Amarapadavivrti ><AK.03.01.026>  
syāditi—śālāṃ svagṛhameva praveṣṭumarhatīti śālīnaḥ . adhṛṣṭanāma .. vigataṃ lakṣaṃ prastutārthaviṣayajñānamasyeti vilakṣaḥ . vismayānvitasya nāma .. bhayavaśāt kā īṣattaratīti kātaraḥ . ʻtṝ plavanataraṇayoḵ . trasyati bibheti tācchīlyeneti trasnuḥ . ʻtrasī udvege . trasta iti vā pāṭhaḥ . bibhetīti bhīruḥ . bhīrukaḥ . bhīlukaśca . ʻñibhī bhaye . bhayaśīlasya nāmāni .. 26 .. </Amarapadavivrti>
<Amarapadavivarana ><AK.03.01.026>  
syāt—śālīnaḥ . adhṛṣṭe prāguktadhṛṣṭatvarahite śālīnaśabdaḥ . salajjatvena sabhāsu sthātumasamarthatayā svaśālāmeva praveṣṭumarhatīti śālīnaḥ . ʻśālīnakaupīne adhṛṣṭākāryayoḵ (5. 2. 20) iti śālāśabdāt khañpratyayaḥ, uttarapadalopaśca nipātyate .. vilakṣo vismayānvite . kadācit kenacid rahasi kṛte'pyanucitavyāpāre kathaṃcit prakaṭībhūte sati rahasi mayā kṛtamidaṃ karma prakāśamabhūditi karturmanasi vismayo bhavati lajjā ca jāyate, tadubhayamapyatra vismayaśabdena lakṣyate, tadyukte vilakṣaśabdo vartata ityarthaḥ . taduktamālaṃkārikaiḥ —
ātmanaścarite samyagjñāte 'nyairyasya jāyate .
apatrapātimahatī sa vilakṣa iti smṛtaḥ ..
iti . pratipattimūḍhatayā vigataṃ lakṣaṃ jñānaviṣayo'syeti vilakṣaḥ .. adhīre—bhīlukāḥ . bhayaśīlasya nāmāni . dhīrād dhairyayuktādanyo'dhīraḥ . kuśabda īṣadarthaḥ . īṣat tarati bhayasthānamiti kātaraḥ (6. 3. 105) . kena sukhena na tīrṇaḥ, prāpto na bhavatīti vā kātaraḥ .. trasyatīti trasnuḥ . ʻtrasī udvejane . udvejanaṃ bhayam . ʻtrasigṛdhi . . ityādinā (3. 2. 140) tācchīlye knuḥ .. bibhetīti bhīruḥ . ʻñibhī bhaye . ʻbhiyaḥ kraklakanaü (3. 2. 174) iti krupratyaye bhīruḥ . kittvād guṇābhāvaḥ (1. 1. 5) .. krukan pratyaye bhīlukaḥ .. asmin prakaraṇe śabdāḥ prāyeṇa tācchīlikapratyayāntāḥ .. 26 .. </Amarapadavivarana>
<Amarapadaparijata><AK.03.01.026>  
syāt—śālīnaḥ . adhṛṣṭanāmanī .. vilakṣo vismayānvite . vismayenānvito vilakṣaḥ syāt . lajjayānvito'pi bhavati .
ʻātmanaścarite samyaggīte'ntaryasya jāyate .
apatrapātimahatī sa vilakṣa iti smṛtaḵ ..
adhīre—bhīlukāḥ . bhayaśīlasya nāmāni . anuktam—ʻdarite bhītacakitatrastāntaritaśaṅkitāḵ . bhītavato nāmāni . ʻveracinavāṃḍü .. 26 .. </Amarapadaparijata>
%%p. 03.038
AK.03.01.027ab āśaṃsurāśaṃsitari gṛhayālurgrahītari .
AK.03.01.027cd śraddhāluḥ śraddhayā yukte patayālustu pātuke .. 27 ..
<Amarapadavivrti ><AK.03.01.027>  
āśaṃsuriti—āśaṃsate priyamākāṅkṣatīti āśaṃsuḥ, āśaṃsitā ca . ʻśaṃsu stutaü . aprāptapriyakāmasya nāmanī .. gṛhyate tācchīlyena gṛhayāluḥ . ʻgṛha grahaṇe . grahītuṃ śīlamasyāstīti grahītā . ʻgraha upādāne . grahaṇaśīlasya nāmanī .. śraddhatte śraddhāsyāstīti śraddhāluḥ . ʻḍudhāñ dhāraṇapoṣaṇayoḵ . śraddhāyuktasya nāma .. patituṃ śīlamasyāstīti patayāluḥ . pātukaśca . ʻpatlṛ gataü . patanaśīlasya nāmanī .. 27 .. </Amarapadavivrti>
<Amarapadavivarana ><AK.03.01.027>  
āśaṃsurāśaṃsitari . svapriyārthaviṣayecchāyuktasya nāmanī . ʻāṅaḥ śasi icchāyām iti dhātoḥ ʻsanāśaṃsabhikṣa uḵ (3. 2. 168) iti upratyaye āśaṃsuḥ . tṛnpratyaye (3. 2. 135) āśaṃsitā .. gṛhayālurgrahītari . grahaṇaśīlasya nāmanī . ʻgṛha grahaṇe iti dhāturadantaścaurādikaḥ . tatra ʻspṛhigṛhi . . .  ityādinā (3. 2. 158) ālucpratyaye ʻayāmantālvāyyetnviṣṇuṣü (6. 4. 55) iti ṇerayādeśe gṛhayāluḥ . grahayāluriti rephasahitaḥ pāṭho bhrāntimūlaḥ .. ʻgraha upādāne ityataḥ tṛn pratyaye (3. 2. 135) grahītā (7. 2. 37) .. śraddhāluḥ śraddhayā yukte . āstikyabuddhiḥ śraddhā . tadyuktaḥ śraddhāluḥ . śraddhatte tācchīlyeneti . ʻśradantarorupasargavadvṛttirvaktavyȫ iti śratpūrvād dadhāteḥ ʻspṛhigṛhi. . . ityādinā (3. 2. 158) āluc .. patayālustu pātuke . gurutvādinā patanaśīlasya nāmanī . ʻpata gataü ityadantāt caurādikāt pūrvavadāluci (3. 2. 158) patayāluḥ .. ʻlaṣapata . . .  ityādinā (3. 2. 154) ukañpratyaye pātukaḥ .. 27 .. </Amarapadavivarana>
<Amarapadaparijata><AK.03.01.027>  
āśaṃsurāśaṃsitari . āśaṃsanaśīlanāmanī .. gṛhayālurgrahītari . grahaṇaśīlanāmanī .. śraddhāluḥ śraddhayā yukte . śraddhāyuktaḥ śraddhāluḥ syāt . śrāddho'pi syāt . ʻśrāddhaḥ śraddhālurāstikaḵ iti vaijayantī (pṛ. 204, ślo. 37) . patayāluśca pātuke . patanaśīlanāmanī .. 27 .. </Amarapadaparijata>
%%p. 03.039
AK.03.01.028ab lajjāśīle'patrapiṣṇurvandārurabhivādake .
AK.03.01.028cd śarārurghātuko hiṃsraḥ syād varddhiṣṇustu vardhanaḥ .. 28 ..
<Amarapadavivrti ><AK.03.01.028>  
lajjāśīla iti—apatrapituṃ śīlamasyāstīti apatrapiṣṇuḥ . ʻtrapūṣ lajjāyām . lajjāśīlasya nāma .. vandanaśīlo vandāruḥ . abhivādakaśca . ʻvadi abhivādanastutyoḵ . abhivādanaśīlasya nāmanī .. śṛṇāti tācchīlyeneti śarāruḥ . ʻśṝ hiṃsāyām . hantuṃ śīlamasyāstīti ghātukaḥ . ʻhana hiṃsāgatyoḵ . hinasti tācchīlyeneti hiṃsraḥ . ʻhisi hiṃsāyām . hiṃsanaśīlasya nāmāni .. vardhituṃ śīlamasyāstīti vardhiṣṇuḥ . vardhanaśca . ʻvṛdhu vṛddhaü . vṛddhiśīlasya nāmanī .. 28 .. </Amarapadavivrti>
<Amarapadavivarana ><AK.03.01.028>  
lajjāśīle'patrapiṣṇuḥ . vrīḍāyuktasvabhāvasya nāmanī . apatrapate apatrapiṣṇuḥ . ʻtrapūṣ lajjāyām . ʻalaṃkṛñnirākṛñprajanotpacotpatonmadarucyapatrapa. . .  ityādinā (3. 2. 136) iṣṇuc .. vandārurabhivādake . abhivādanaśabdena svastivādaprayojako namaskāra ucyate . tasya kartā vandāruḥ . ʻvadi abhivādanastutyoḵ . vandate . ʻśṝvandyorāruḵ (3. 2. 173) ityāruḥ .. ʻvada  vyaktāyāṃ vāci ityataḥ sopasargād auṇādike bāhulaka ukañ pratyaye abhivādukaḥ . ʻabhivāduka enaṃ bhrātṛvyo bhavati iti śrutau prayogaḥ . ṇvulpratyaye abhivādaka iti kecit .. śarārurdhātuko hiṃsraḥ . ʻśṝ hiṃsāyām ityato dhātoḥ pūrvavad ārupratyaye (3. 2. 173) śarāruḥ .. hantīti ghātukaḥ . ʻlaṣapatapada . . . ityādinā (3. 2. 154) ukañ . ʻho hanterñṇinneṣü (7. 3. 54) iti kutvam . ʻhanasto'ciṇṇaloḵ (7. 3. 32) iti takāraḥ .. hinastīti hiṃsraḥ . ʻhisi hiṃsāyām . ʻnamikampi . . . ityādinā (3. 2. 167) raḥ . hananaśīlasya nāmāni .. syāt—vardhanaḥ . vṛddhiśīlasya nāmanī . ʻvṛdhu vṛddhaü . vardhate tācchīlyeneti vardhiṣṇuḥ . ʻalaṃkṛñ . . . (3. 2. 136) ityādinā iṣṇuc .. tata eva dhātoḥ ʻanudāttetaśca halādeḵ (3. 2. 149) iti yuci vardhanaḥ .. 28 .. </Amarapadavivarana> 
<Amarapadaparijata><AK.03.01.028>  
lajjāśīle'patrapiṣṇuḥ . lajjāśolo'patrapiṣṇuḥ syāt .. vandārurabhivādake . vandanaśīlanāma .. śarārurghātuko hiṃsraḥ . hiṃsāśīlanāmāni .. syādvardhiṣṇustu vardhanaḥ . vṛddhiśīlanāmanī .. 28 .. </Amarapadaparijata>
%%p. 03.041
AK.03.01.029ab utpatiṣṇustūtpatitālaṃkariṣṇustu maṇḍanaḥ .
AK.03.01.029cd bhūṣṇurbhaviṣṇurbhavitā vartiṣṇurvartanaḥ samau .. 29 ..
<Amarapadavivrti ><AK.03.01.029>  
utpatiṣṇuriti—utpatituṃ śīlamasyāstīti utpatiṣṇuḥ . utpatitā ca . utpatanaśīlasya nāmanī .. alaṃkartuṃ śīlamasyāstīti alaṃkariṣṇuḥ . maṇḍayati tācchīlyeneti maṇḍanaḥ . ʻmaḍi bhūṣāyām . alaṃkaraṇaśīlasya nāmanī .. bhavituṃ śīlamasyāstīti bhūṣṇuḥ . bhaviṣṇuḥ . bhavitā ca . ʻbhū sattāyām . punaḥ punarbhavanaśīlasya keśādernāmāni .. vartituṃ śīlamasyāstīti vartiṣṇuḥ . vartanaśca . ʻvṛtu vartane . vartanaśīlasya kālādernāmanī .. 29 .. </Amarapadavivrti>
<Amarapadavivarana ><AK.03.01.029>  
utpatiṣṇustūtpatitā . utpatanaśīlasya vihagādernāmanī . ūrdhvaṃ patati gacchatītyutpatiṣṇuḥ . iṣṇuc (3. 2. 136) . tṛnpratyaye utpatitā (3. 2. 135) .. alaṃkariṣṇustu maṇḍanaḥ . gṛhādyalaṃkaraṇaśīlasya nāmanī . pūrvavad iṣṇucpratyaye alaṃkariṣṇuḥ .. ʻmaḍi bhūṣāyām . ʻkrudhamaṇḍārthebhyaścö . (3. 2. 151) iti yuci maṇḍanaḥ .. bhūṣṇuḥ—bhavitā . punaḥ punarbhavanaśīlasya keśanakhādernāmāni . tācchīlyena bhavatīti bhūṣṇuḥ . ʻglājisthaśca gsnuḵ (3. 2. 139) iti sūtre cakarāt bhavaterapi gsnupratyaye bhūṣṇuḥ .. ʻbhuvaścö (3. 2. 138) iti iṣṇuci bhaviṣṇuḥ .. tṛnpratyaye (3. 2. 135) bhavitā .. vartiṣṇuḥ—samau . vartanaśīlasya nāmanī . vartate tācchīlyeneti vartiṣṇuḥ . iṣṇuc (3. 2. 136) .. ʻanudāttetaśca halādeḵ (3. 2. 149) iti yuci vartanaḥ .. 29 .. </Amarapadavivarana>
<Amarapadaparijata><AK.03.01.029>  
utpatiṣṇustūtpatitā . utpatanaśīlanāmanī .. alaṃkariṣṇustu maṇḍanaḥ . alaṃkaraṇaśīlanāmanī .. bhūṣṇuḥ—bhavitā . bhavanaśīlanāmāni .. vartiṣṇuḥ—samau . vartanaśīlanāmanī .. 29 .. </Amarapadaparijata>
%%p. 03.042
AK.03.01.030ab nirākariṣṇuḥ kṣipnuḥ syāt sāndrasnigdhastu meduraḥ .
AK.03.01.030cd jñātā tu viduro vindurvikāsī tu vikasvaraḥ .. 30 ..
<Amarapadavivrti ><AK.03.01.030>  
nirākariṣṇuriti—nirākartuṃ śīlamasyāstīti nirākariṣṇuḥ . kṣipati pratipakṣamiti kṣipnuḥ . ʻkṣipa preraṇe . parapakṣanirākaraṇaśīlasya nāmanī .. sāndramatyantaṃ snigdhaḥ sāndrasnigdhaḥ . medyati snihyatīti meduraḥ . ʻñimidā snehane . vanaśreṣṭhasya śādādernāmanī .. jñātuṃ śīlamasyāstīti jñātā . ʻjñā avabodhane . vedituṃ śīlamasyāstīti viduraḥ . vinduśca . ʻvida jñāne . paṇḍitasya nāmāni .. vikasati tācchīlyeneti vikāsī . ʻkasa gataü . vikasvaraśca . vikasanaśīlasya puṣpādernāmanī .. 30 .. </Amarapadavivrti>
<Amarapadavivarana ><AK.03.01.030>  
nirākariṣṇuḥ kṣipnuḥ syāt . adhikṣepakaraṇaśīlasya nāmanī . nirākarotīti nirākariṣṇuḥ . iṣṇucpratyayaḥ (3. 2. 136) . kṣipati adhikṣipati kṣipnuḥ . ʻkṣipa preraṇe . ʻtrasigṛdhidhṛṣikṣipeḥ knuḵ (3. 2. 140) iti knuḥ .. sāndrasnigdhastu meduraḥ . sāndro nibiḍāvayavārabdhaḥ, snehākhyaguṇayogena kārkaśyarahitaḥ snigdhaḥ, sāndraścāsau snigdhaśca sāndrasnigdhaḥ, tathāvidhaḥ taruṇavṛṣabhanavajala dharādirmedura ucyate . medyatīti meduraḥ . ʻñimidā snehane . ʻbhañjabhāsamido ghurac (3. 2. 161) iti ghurac . atra dhātvarthaparyālocanāyāṃ snehanamātrameva meduraśabdapravṛttinimittam . tataśca snigdhatvaṃ nirantarāvayavasaṃśleṣe satyeva bhavatīti sāndrasnigdhatvayoḥ dvayorapi kathanam .. jñātā vinduḥ . vastuviṣayayāthārthyajñānayuktasya nāmāni . ʻjñā avabodhane . tṛnpratyaye (3. 2. 135) jñātā .. samyag vettīti viduraḥ . ʻvida jñāne . ʻvidibhidichideḥ kurac (3. 2. 162) iti kurac .. ʻvinduricchuḵ (3. 2. 169) iti nipātanāt tata eva dhātorvinduḥ .. vikāsī tu vikasvaraḥ . vikasanaśīlasya kusumādernāmanī . vividhaṃ kasati gacchatīti vikāsī . ʻkasa gataü . ʻsupyajātau ṇinistācchīlye (3. 2. 78) iti ṇinipratyayaḥ . atra sūtre ʻsubgrahaṇamupasarganivṛttyartham iti yadyapi vṛttāvuktaṃ (kāśikā 1. pṛ. 188) tathāpi kvacidupasargapūrvakatve'pi ṇinirbhavati . tathā ca nyāsakāraḥ (pṛ. 622) ʻanyebhyo'pi dṛśyante (3. 2. 75) ityatra apiśabdaḥ sarvopādhivyabhicārārtho'nuvartate . tena udāsāriṇyaḥ pratyāsāriṇyaḥ ityādyupasarge'pi ṇinirbhavati iti .. ʻstheśabhāsapisakaso varac (3. 2. 175) iti varacpratyaye vikasvaraḥ .. 30 .. </Amarapadavivarana>
<Amarapadaparijata><AK.03.01.030>  
nirākariṣṇuḥ kṣipnuḥ syāt . nirākaraṇaśīlanāmanī .. sāndrasnigdhastu meduraḥ . snehaśīlanāmanī .. jñātā—vinduḥ . jñānaśīlanāmāni .. vikāsī tu vikasvaraḥ . vikasanaśīlanāmanī .. 30 .. </Amarapadaparijata>
%%p. 03.043
AK.03.01.031ab visṛtvaro visṛmaraḥ prasārī ca visāriṇi .
AK.03.01.031cd sahiṣṇuḥ sahanaḥ kṣantā titikṣuḥ kṣamitā kṣamī .. 31 ..
<Amarapadavivrti ><AK.03.01.031>  
visṛtvara iti—visartuṃ śīlamasyāstīti visṛtvaraḥ . visṛmaraḥ . prasārī ca . ʻsṛ gataü . visarpaṇaśīlasya jaloparisthitasya tailabindvādernāmāni .. soḍhuṃ śīlamasyāstīti sahiṣṇuḥ . sahanaśca . ʻṣaha marṣaṇe . kṣāmyati tācchīlyeneti kṣantā . kṣamitā . kṣamī ca . ʻkṣamū sahane . tejayati tācchīlyena sahata iti titikṣuḥ . ʻtija niśātane kṣamāyāṃ cö . sahanaśīlasya nāmāni .. 31 .. </Amarapadavivrti>
<Amarapadavivarana ><AK.03.01.031>  
visṛtvaro—visāriṇi . paritaḥ sarpaṇaśīlasya jalasthatailabindvādernāmāni . viśeṣeṇa sarati visṛtvaraḥ . ʻsṛ gataü . ʻiṇnaśjisartibhyaḥ kvarap (3. 2. 163) . kittvād guṇābhāvaḥ . pittvāttugāgamaśca (6. 1. 71) . striyāṃ tu ṅīpi (4. 1. 15) visṛtvarī .. sṛghasyadaḥ kmarac (3. 2. 160) iti kmaracpratyaye visṛmaraḥ .. ʻpre lapasṛdrumathavadavasaḵ (3. 2. 145) iti ghinuṇpratyaye prasārī .. vipūrvāt saratergrahyādiṇinipratyaye (3. 1. 134) visārī .. sahiṣṇuḥ—kṣamī . etāni
ʻbāhye cādhyātmike caiva duḥkhe cotpādite sati .
na kupyati na vā hanti sā kṣamā parikīrtitā ..
ityuktalakṣaṇakṣamāyuktasya nāmāni . sahate tācchīlyeneti sahiṣṇuḥ . ʻṣaha marṣaṇe . ʻalaṃkṛñ. . . ityādinā (3. 2. 136) iṣṇuc .. ʻanudāttetaśca halādeḵ (3. 2. 149) iti yuci sahanaḥ . kṣamata iti kṣamaḥ . ʻkṣamūṣ sahane . pacādyac (3. 1. 134) . asya dhātoḥ ūditveneḍāgamasya vaikalpikatvāt (7. 2. 44) tadabhāvapakṣe tṛni kṣantā . iḍāgamapakṣe kṣamitā .. ʻśamityaṣṭābhyo ghinuṇ (3. 2. 141) iti ghinuṇpratyaye kṣamī .. ʻtija niśātane iti dhātoḥ ʻguptijkidbhyaḥ san (3. 1. 5) ityatra ʻnindākṣamāvyādhipratīkāreṣu sanniṣyate (iṣṭiḥ 3. 1. 5) iti kṣamāyāṃ sanpratyaye ʻsanāśaṃsabhikṣa uḵ (3. 2. 168) ityupratyaye titikṣuḥ .. 31 .. </Amarapadavivarana>
<Amarapadaparijata><AK.03.01.031>  
visṛtvaro—visāriṇi . visaraṇaśīlanāmāni .. sahiṣṇuḥ—kṣamī . kṣamāśīlanāmāni .. 31 .. </Amarapadaparijata>
%%p. 03.045
AK.03.01.032ab krodhano'marṣaṇaḥ kopī caṇḍastvatyantakopanaḥ .
AK.03.01.032cd jāgarūko jāgaritā ghūrṇitaḥ pracalāyitaḥ .. 32 ..
<Amarapadavivrti ><AK.03.01.032>  
krodhana iti—krudhyati tācchīlyeneti krodhanaḥ . ʻkrudha kope . na mṛṣyati na sahata ityamarṣaṇaḥ . ʻmṛṣa titikṣāyām . kopo 'syāstīti kopī . kopanaśīlasya nāmāni .. caṇḍate'tīva kupyatīti caṇḍaḥ . ʻcaḍi kopane . atyantakopanasya nāmanī .. jāgarti tācchīlyeneti jāgarūkaḥ . jāgaritā ca . ʻjāgṛ nidrākṣaye . jāgaraṇaśīlasya nāmanī .. ghūrṇate itastato ḍolayata iti ghūrṇitaḥ . ʻghuṇa ghūrṇa bhramaṇe . pracala ivācaratīti pracalāyitaḥ . ka upaviśyaiva nidrāṃ gatasya nāmanī .. 32 .. </Amarapadavivrti>
<Amarapadavivarana ><AK.03.01.032>  
krodhano—kopī . krodhaśīlasya nāmāni . krudhyatīti krodhanaḥ . ʻkrudhamaṇḍārthebhyaścö (3. 2. 151) iti yuc .. ʻmṛṣa sahane iti dhātoḥ ʻanudāttetaśca . . . (3. 2. 149) iti yuci marṣaṇaśabdena sahanaśīla uktaḥ, tādṛśo na bhavatītyamarṣaṇaḥ .. ʻkupa kope ityasmādāvaśyake ṇinipratyaye (3. 3. 170) kopī .. caṇḍastvatyantakopanaḥ . ʻcaḍi kope ityasmāt pacādyaci (3. 1. 134) caṇḍaḥ .. ʻkrudhamaṇḍa . . . (3. 2. 151) ityādinā yuci kopanaḥ .. atiśayena kopanaśīlo'tyantakopanaḥ .. jāgarūko jāgaritā . nidrārahitasya nāmanī . jāgartīti jāgarūkaḥ . ʻjāgṛ nidrākṣaye . ʻjāgurūkaḵ (3. 2. 165) iti ūkapratyayaḥ .. tṛnpratyaye (3. 2. 135) jāgaritā .. ghūrṇitaḥ pracalāyitaḥ . svapnāvasthātaḥ pūrvaṃ manaso nimīlanāvasthāmāpannasya nāmanī . ghūrṇyate itastato ḍolāyate sma ghūrṇitaḥ . ʻghuṇa ghūrṇa bhramaṇe . ktaḥ .. pracala ivācaratīti pracalāyitaḥ . upamānādācāra ityarthe kartuḥ kyaṅ (3. 1. 11) . sanādyantatvena dhātusaṃjñāyāṃ ktapratyayaḥ .. 32 .. </Amarapadavivarana>
<Amarapadaparijata><AK.03.01.032>  
krodhano—kopī . kopanaśīlanāmāni .. caṇḍastvatyantakopanaḥ . atikopaśīlanāmanī .. anuktam—ʻgoṣṭhaśvastu sa yo dveṣṭi sthāna eva sthitaḥ parān . sthāna eva sthitaḥ san parān yo dveṣṭi sa goṣṭhaśvaḥ syāt . ʻgehenardī gṛheśūraḵ . svagṛhe śauryavato nāmanī .. jāgarūko jāgaritā . jākaraṇaśīlanāmanī .. ghūrṇitaḥ pracalāyitaḥ . tandrīvaśāt punaḥ punaḥ patanaśīlanāmanī .. 32 .. </Amarapadaparijata> 
%%p. 03.046
AK.03.01.033ab svapnak śayālurnidrālurnidrāṇaśayitau samau .
AK.03.01.033cd parāṅmukhaḥ parācīnaḥ syādavāṅapyadhomukhaḥ .. 33 ..
<Amarapadavivrti ><AK.03.01.033>  
svapnagiti—svapiti tācchīlyeneti svapnak . ʻñipvap śaye . śete tācchīlyeneti śayāluḥ . ʻśīṅ svapne . nidrāti tācchīlyeneti nidrāluḥ . ʻdrā kutsāyāṃ gataü . nidrāṇaśīlasya nāmāni .. nidrātīti nidrāṇaḥ . śete sma śayitaḥ . suptasya nāmanī .. paramañcatīti parāk . parāṅ mukhaṃ yasya parāṅmukhaḥ . parāk eva parācīnaḥ . ʻañcu gatipūjanayoḵ . parāṅmukhasya nāmanī .. ava añcati mukhamiti avāṅ . apiśabdād avācīnaśca . adhomukhasya nāmanī .. 33 .. </Amarapadavivrti> 
<Amarapadavivarana ><AK.01.01.001>  
svapnak—nidrāluḥ . nidrāśīlasya nāmāni . svapitīti svapnak . ʻsvapitṛṣornajiṅ (3. 2. 172) .. śeta iti śayāluḥ . ʻśīṅ svapne . ʻāluci śīṅo grahaṇaṃ kartavyam (vā. 3. 2. 158) ityāluc .. nitarāṃ drātīti nidrāluḥ . ʻdrā kutsāyāṃ gataü . ʻkutsitā gatiḥ palāyanaṃ svapnaścö iti dhātuvṛttiḥ (mā. dhā. pṛ. 363) . ʻspṛhigṛhi . . .  ityādinā (3. 2. 158) āluc .. nidrāṇaśayitau samau . nidrāvasthāpannasya nāmanī . nidrāti smeti nidrāṇaḥ . ʻdrā kutsāyāṃ gataü . ktaḥ . ʻsaṃyogāderāto dhātoryaṇvataḵ (8. 2. 43) iti niṣṭhānatvam .. śete sma śayitaḥ . iḍāgamaḥ . ʻniṣṭhā śīṅ . . .  ityādinā (1. 2. 19) kittvapratiṣedhād guṇāyādeśau .. parāṅmukhaḥ parācīnaḥ . pārśvataḥ paścādvā bhugnaśiraso nāmanī . parāñcati purastādapyarthād anyato mukhaṃ prasārayatīti pāraṅ . ʻañcu gataü . ʻṛtvigdadhṛksragdiguṣṇigañcuyujikruñcāṃ cö (3. 2. 59) iti kvin-pratyayaḥ . tadantāt prātipadikād ʻvibhāṣāñceradik striyām (5. 4. 8) iti svārthike khapratyaye parācīnaḥ . parāgbhūtaṃ mukhamasyeti parāṅmukhaḥ . syādavāṅapyadhomukhaḥ . purobhāganamitaśiraskasya nāmanī . aveti nipāto'dhodeśe vartate . avāñcatīti avāṅ . pūrvavadeva kvin (3. 2. 59) . striyāṃ tu ṅīpi avācī . apiśabdāt pūrvavadeva vikalpena svārthike khapratyaye (5. 4. 8) avācīnaśca .. 33 .. </Amarapadavivarana>
<Amarapadaparijata><AK.03.01.033>  
svapnak—nidrāluḥ . nidrāśīlanāmāni .. nidrāṇa—samau . kṛtanidrasya nāmanī .. parāṅmukhaḥ parācīnaḥ . pārakkṛtamukhanāmanī .. syādavāṅapyadhomukhaḥ . adhomukhanāmanī .. anuktam—ʻutpaśya unmukhastulyaü . upari paśyato nāmanī .. 33 .. </Amarapadaparijata>
%%p. 03.047
AK.03.01.034ab devānañcati devadryaṅ viṣvadryaḍ viṣvagañcati .
AK.03.01.034cd yaḥ sahāñcati sadhryaṅ sa sa tiryaṅ yastiro'ñcati .. 34 ..
<Amarapadavivrti ><AK.03.01.034>  
devāniti—devān prati añcati gacchatīti devadryaṅ . devānuddiṣyābhimukhyena gacchato nāma .. viṣvak sarvato'ñcatīti viṣvadryaṅ . yaḥ krameṇa sarvato gacchati tasya nāma .. sahāñcatīti sadhryaṅ . yo'nyena saha gacchati tasya nāma .. tiro'ñcati gacchatīti tiryaṅ . yastiro gacchati tasya nāma .. 34 .. </Amarapadavivrti>
<Amarapadavivarana ><AK.03.01.034>  
devā—devadryaṅ . yaḥ sevārthaṃ hariharādīn gacchati tatra devadryaṅ śabdaḥ .. viṣvadryaṅ viṣvagañcati . yaḥ krameṇa viṣvak sarvatrāñcati gacchati tatra viṣvadryaṅśabdaḥ . ʻañcu gatipūjanayoḵ . ʻviṣvagdevayośca ṭeradryañcatau vapratyaye (6. 3. 92) iti adriḥ . devaśabdasya ṭeradryādeśe devadryaṅśabdo'pi tadvadeva .. yaḥ sahā—saḥ . ʻsahasya sadhriḵ (6. 3. 95) iti sahaśabdasya sadhryādeśaḥ . striyāṃ tu devadrīcī, viṣvadrīcī, sadhrīcītyādayo ṅīppratyayāntāḥ .. sa tiryaṅ yastiro'ñcati . tiryaggacchati tiryaṅ . tiro'ñcati . ʻtirasastiryalope (6. 3. 94) iti tiraḥśabdasya tiryādeśaḥ .. 34 .. </Amarapadavivarana> 
<Amarapadaparijata><AK.03.01.034>  
devā—devadryaṅ . devān prati yo yāti sa devadryaṅ . strī ced devadrīcī .. viṣvadryaṅ viṣvagañcati . sarvato yo gacchati sa viṣvadryaṅ  syāt . strī ced viṣvagdrīcī .. yaḥ sahā—saḥ . yaḥ saha gacchati sa sadhryaṅ syāt, strī cet sadhrīcī .. sa tiryaṅ yastiro'ñcati . tiryag yo gacchati sa tiryaṅ syāt . strī cet tiraścī .. 34 .. </Amarapadaparijata>
%%p. 03.048
AK.03.01.035ab vado vadāvado vaktā vāgīśo vākpatiḥ samau .
AK.03.01.035cd vācoyuktipaṭurvāgmī vāvadūko'tivaktari .. 35 ..
<Amarapadavivrti ><AK.03.01.035>  
vada iti—vadatīti vadaḥ . vadāvadaśca . ʻvada vyaktāyāṃ vāci . vaktīti vaktā . ʻvaca paribhāṣaṇe . mukhyavakturnāmāni .. vācāmīśo vāgīśaḥ . vācāṃ patiḥ vākpatiḥ . prabandhādikaraṇasamarthasya vāgyuktasya nāmanī.. vācāṃ yuktau prayoge paṭuḥ vācoyuktipaṭuḥ . praśastā vāgasyeti vāgmī . vāvadyate bhṛśaṃ vadatīti vāvadūkaḥ . vivakṣitārthakathanapravīṇasya nāmāni .. 36 .. </Amarapadavivrti>
<Amarapadavivarana ><AK.03.01.035>  
vado—vaktā . rājabrahmasabhādau nirbhīkatvenābhivadanaśīlasya nāmāni . vadatīti vadaḥ . ʻvada vyaktāyāṃ vāci . pacādyac (3. 1. 134) .. ʻcaricalipativadīnāṃ dvitvamacyāk cābhyāsasyö (vā. 6. 1. 12) iti vadeḥ pacādyaci vikalpena dvirvacane āgāgame vadāvadaḥ . abhyāsasyāgvidhānādeva ʻhalādiḥ śeṣaḵ (7. 4. 60) atra na bhavati .. tṛci vaktā (3. 1. 133) .. vāgīśo—samau . gadyapadyādiprabandhanirmāṇapāṭavasaṃpannasya nāmanī .. vācoyukti—vaktari . vācoyuktirvacasāṃ prayogaḥ . ʻvāgdikpaśyadbhyo yuktidaṇḍahareṣü (vā. 6. 3. 21) ityaluk . tatra paṭuḥ caturo vācoyuktipaṭuḥ .. yuktiyuktavacasāmabhidhānaśīlatayā praśastā vāgasyeti vāgmī . ʻvāco gminiḵ (5. 2. 124) iti praśaṃsārūpe matvarthe gminiḥ .. vāvadyate sādhu vadatīti vāvadūkaḥ . ʻyajajapadaśāṃ yaṅaḵ (3. 2. 166) iti sūtre vaderanupraveśaḥ kāryaḥ iti padakāravākyād ūkapratyayaḥ iti kṣīrasvāmī (pṛ. 243) . yaṅantānāṃ, ʻyajijapidaṃśivadāmūkaḵ iti kālāpāḥ iti sarvānandaḥ (ṭī. sa. pṛ. 18) . ʻulūkādayaścö (u. 4. 41) iti vaderyaṅantād ūkapratyaye vāvadūkaḥ, iti subhūticandraḥ .. tṛni vaktā (3. 2. 135) .. 35 .. </Amarapadavivarana>
<Amarapadaparijata><AK.03.01.035>  
vado—vaktā . bhāṣaṇābhijñanāmāni .. vāgīśo—samau . nipuṇabhāṣiṇo nāmanī .. vācoyukti—vaktari . samañjasabhāṣiṇo nāmāni .. 35 .. </Amarapadaparijata>
%%p. 03.050
AK.03.01.036ab syājjalpākastu vācālo vācāṭo bahugarhyavāk .
AK.03.01.036cd durmukhe mukharābaddhamukhau śaklaḥ priyaṃvade .. 36 ..
<Amarapadavivrti ><AK.03.01.036>  
syāditi—bahu jalpatīti jalpākaḥ . ʻjapa jalpa vyaktāyāṃ vāci . kutsitā vāgasyeti vācālaḥ . vācāṭaśca . bahunindāyuktavacaso nāmāni .. mukhanirgataṃ duṣṭaṃ vacanamasyeti mukharaḥ . abaddhamaniyantritaṃ mukhaniḥsṛtaṃ vacanamasyeti abaddhamukhaḥ . durvacaso nāmāni .. śaknoti priyameva vaktumiti śaklaḥ . ślakṣaṇa iti vā pāṭhaḥ . ʻśaklṛ śaktaü . priyaṃvadasya nāmani .. 36 .. </Amarapadavivrti>
<Amarapadavivarana ><AK.03.01.036>  
syāt—bahugarhyavāk . yaḥ bahūni prakṛtānupayuktāni garhyāṇi nindyāni ca vākyāni vakti tasya jalpākādayaḥ śabdāḥ . jalpatīti jalpākaḥ . ʻjalpa vyaktāyāṃ vāci . ʻjalpabhikṣakuṭṭaluṇṭavṛṅaḥ ṣākan (3. 2. 155) iti ṣākanprayayaḥ . striyāṃ tu ṣittvād ṅīṣi jalpākī .. bahvī kutsitā vāgasyeti vācālaḥ . vācāṭaśca . ʻālajāṭacau bahubhāṣiṇi (5. 2. 125) iti sūtrasya padasāmarthyādeva vācāṃ garhyatvamapi labhyate . nyāyuktaparaḥsahasravādinyapi bahubhāṣitvavyapadeśābhāvāt .. durmukhe—mukhau . mukhaśabdenātra vacanaṃ lakṣyate . durmukhe durvacasi deśajātikulādyākṣepakaniṣṭhuravacane mukharādiśabdadvayam . duṣṭaṃ mukhaṃ vacanamasyeti durmukhaḥ . ʻkhamukhakuñjebhyo ra iti vaktavyam (vā. 5. 2. 107) iti nindārūpe matvarthe rapratyaye mukharaḥ .. abaddham asaṃbaddham aniyantritaṃ mukhamasyeti abaddhamukhaḥ hrasvādiḥ .. śaklaḥ priyaṃvade . śaknoti priyameva vaktumiti śaklaḥ . auṇādiko lapratyayaḥ kalpya iti subodhinīkāraḥ . prāyeṇa priyameva vadatīti priyaṃvadaḥ . ʻpriyavaśe vadaḥ khac (3. 2. 38) iti khac, mumāgamaśca .. 36 .. </Amarapadavivarana>  
<Amarapadaparijata><AK.03.01.036>  
syāt—bahugarhyavāk . bahubhāṣiṇo nāmāni .. durmukhe—mukhau . asaṃbaddhavacovaktṛnāmāni . ʻvaṭharaḥ syānmātṛmukhaḵ . ʻvarākavaṭharairaho jagadidaṃ mahadvañcitam .ityete dve ca .. ślakṣṇaḥ priyaṃvade . priyavādināmanī .. 36 .. </Amarapadaparijata>
%%p. 03.051
AK.03.01.037ab lohalaḥ syādasphuṭavāg garhyavādī tu kadvadaḥ .
AK.03.01.037cd samau kuvādakucarau syādasaumyasvaro'svaraḥ .. 37 ..
<Amarapadavivrti ><AK.03.01.037>  
lohala iti—lohati sthānaprayatnavaikalyaṃ karotīti lohalaḥ . ʻluha katthanādaü . asphuṭavacaso nāma .. kutsitaṃ vadatīti kadvadaḥ . ʻvada vyaktāyāṃ vāci . nindyavādino nāma .. kutsitaḥ paradoṣaprakhyāpanaśīlo vādo bhāṣaṇaṃ yasyeti kuvādaḥ . kutsitaṃ vadatīti kuvada iti vā pāṭhaḥ . kutsitaṃ caratīti kucaraḥ . ʻcara gataü . kutsitaṃ carati bhāṣate kucaraḥ . ʻcara gatibhakṣaṇayoḵ . paradoṣakhyāpanaśīlasya nāmanī .. viruddhaḥ śravaṇakaṭuḥ svaro yasyetyasvaraḥ . asaumyasvaravato nāma .. 37 </Amarapadavivrti>
<Amarapadavivarana ><AK.03.01.037>  
lohalaḥ syādasphuṭavāk . sthānaprayatnavaikalyād avyaktavacanasya nāma . lohati . ʻluha gārdhye ityasmād bhauvādikād alapratyaye lohalaḥ iti kecit . lunāti vākyaṃ madhye bhinattīti lohalala ityanye . loham atimāṃsalatayā kāṭhinyena lohasadṛśaṃ rasanātālvādikarma lātīti lohalaḥ (3. 2. 3) ityapare .. garhyavādī tu kadvadaḥ . yo garhya kutsitaṃ vacanamalpameva vadati tācchīlyena sa garhyavādī kadvadaḥ . vācāṭastu bahubhāṣīti kadvadād bhinnaḥ . kutsitaṃ vadatīti kadvadaḥ . ʻrathavadayoścö (6. 3. 102) iti koḥ kadādeśaḥ .. samau kuvādakucarau . kutsitaḥ paradoṣaprakhyāpanaśīlo vādo bhāṣaṇaṃ yasyeti kuvādaḥ iti sarvānandaḥ . subodhinīkārastu dvitīyamakṣaramoṣṭhyavargaprathamayuktaṃ paṭhitvā kutsitaḥ padaḥ pādasādhyaṃ gamanamasyeti vyākhyāya tatsaṃvādatvena ʻkupade kucaraḵ iti vaijayantīsaṃvādaṃ (pṛ. 205, ślo. 48) darśitavān . kutsitaṃ carati bhāṣate gacchati vā kucaraḥ . pacādyac (3. 1. 134) .. syādasaumyasvaro'svaraḥ . asaumyaḥ kākasvaraghargharādiraśrāvyasvaro yasyeti asaumyasvaraḥ . viruddhaḥ śravaṇakaṭuḥ svaro yasyeti asvaraḥ . atra nañ viruddhārthaḥ .. 37 .. </Amarapadavivarana>
<Amarapadaparijata><AK.03.01.037>  
lohalaḥ syādasphuṭavāk . mliṣṭavacananāmanī . ʻtokkimāṭa lāṃḍivāṃḍü . ʻlohalo'vyaktavāg bhavet iti halāyudhaḥ (a. mā. 2. 232) .. garhyavādī tu kadvadaḥ . garhyavādī kadvadaḥ syāt .. samau kuvādakucarau . nikṛṣṭavācino nāmanī .. syāt—asvaraḥ . hīnakaṇṭhasya nāmanī . ʻoralukuttikavāṃḍü .. 37 .. </Amarapadaparijata>
%%p. 03.052
AK.03.01.038ab ravaṇaḥ śabdano nāndīvādī nāndīkaraḥ samau .
AK.03.01.038cd jaḍo'jña eḍamūkastu vaktuṃ śrotumaśikṣite .. 38 ..
<Amarapadavivrti ><AK.03.01.038>  
ravaṇa iti—rauti tācchīlyena śabdāyate ravaṇaḥ . ʻru śabde . śabdayata iti śabdanaḥ . ʻśabda śabdakriyāyām . dhvanikaraṇaśīlasya nāmanī .. nāndīṃ maṅgalavādyaṃ vadatīti nāndīvādī . nāndīṃ maṅgalapāṭhaṃ karotīti nāndīkaraḥ . maṅgalapāṭhakasya nāmanī .. jaḍati jaḍībhavatīti jaḍaḥ . ʻjala ghātane . na jānātītyajñaḥ . ʻjñā avabodhane . jaḍasya nāmanī .. eḍo badhiraḥ, sa cāsau mūkaśca eḍamūkaḥ . aneḍamūka iti pāṭhe, eḍamūko mūkasadṛśo bhavatīti aneḍamūkaḥ . avyutpannadaśāyāṃ vaktuṃ śrotuṃ vā śikṣitasya nāma .. 38 .. </Amarapadavivrti>
<Amarapadavivarana ><AK.03.01.038>  
ravaṇaḥ śabdanaḥ . naratiryagādikāraṇabhedāvivakṣayā śrotṛgrāhyaśabdapravṛttihetoḥ karituragasamudrabherīvīṇādernāmanī . rauti śabdāyate tācchīlyena ravaṇaḥ . ʻru śabde .. śabdayatīti śabdanaḥ . ʻśabda śabde . curādiḥ . śabdaḥ śabdanamiti  tadvṛttau . ʻcalanaśabdārthādakarmakād yuc (3. 2. 148) itiyubhayatra yuc . nāndīvādī—samau . 
ʻdevadvijanṛpādīnāṃ stutiryatra pravartate .
āśīrvacanasaṃyuktā sā nāndī nandino mude .. (nā. śā. 5. 24)
ʻnāṭyādau paṭhyate yattu sā nāndī kathitā budhaiḥ .
sā syāt padairdvādaśabhiraṣṭābhirvāpyalaṃkṛtā ..
ityādinā kohalādibhiruktalakṣaṇaḥ padyaviśeṣo nāndītyucyate . yatkiṃcinmaṅgalasūcakaṃ vākyamātraṃ vā . tathā ca ʻnāndīmukhaṃ karmö iti maṅgalamukhamityarthaḥ . tathā ca ʻmadakalakalaviṅkīkākunāndīkarebhyaḵ iti murāriprayogaśca (a. rā. 2. 45) . nāndīṃ vadati tācchīlyeneti nāndīvādī . ʻsupyajātau ṇinistācchīlye (3. 2. 78) iti ṇiniḥ . nāndīṃ maṅgalaṃ karoti vadatīti nāndīkaraḥ . ʻdivāvibhāniśā. . . bahunāndī. . . ityādinā (3. 2. 2) karoteṣṭapratyayaḥ .. jaḍo'jñe . ajñe mandabuddhau jaḍaśabdaḥ .
ʻiṣṭaṃ vāniṣṭaṃ vā sukhamitaradvā na vetti yo mohāt .
tūṣṇīkaḥ paravaśagaḥ sa bhavati jaḍasaṃjñakaḥ puruṣaḥ ..
iti . jalatīti jaḍaḥ . ʻjala ghānye . ghānyaṃ tīkṣṇatvābhāvaḥ . pacādyac (3. 1. 134) . ḍalayorabhedaḥ .. eḍamūkastu—aśikṣite . saṃskṛtabhāṣādau kṛtabuddhiṣu vyavaharatsu yaḥ svayamavyutpannatayā tadīyavākyāni śrotuṃ prativaktuṃ ca samartho na bhavati sa eḍamūka ucyate . eḍo badhiro mūko vāgindriyarahitaḥ, eḍaścāsau mūkaśceti viśeṣaṇasamāsaḥ . śrutāvadhāraṇaśaktirāhityaprativacanaśaktirāhityalakṣaṇobhaya sādṛśyāllakṣaṇāśabdo'yam eḍamūka iti . kecittu—jaḍo 'jñe'neḍamūkaḥ iti paṭhitvā vyācakṣate . eḍamūka iva bhavatīti aneḍamūkaḥ . atra nañśabda ivārthe . taduktam—ʻnañiva yuktamanyasadṛśādhikaraṇe tathāhyarthāvagateḵ iti . ayamarthaḥ—nañyuktamiva yuktaṃ cānyasmin sadṛśe vartate loke tathaivārthasaṃpratyayāditi . ʻna khalvaneḍamūkā vā sarva ete maharṣayaḵ iti subhūticandreṇa harṣaprayogo darśitaḥ .. 38 .. </Amarapadavivarana>
<Amarapadaparijata><AK.03.01.038>  
ravaṇaḥ śabdanaḥ . krośanaśīlanāmanī .. nāndīvādī—samau . āśīrvādakanāmanī .. ʻdevadvijanṛpādīnāmāśīrnāndīti kīrtyate iti rabhasakośaḥ . khelivādakanāmanyapi syātām . ʻdundubhistvānako bherī bhaṃbhā nāsūśca nāndyapi iti vaijayantī (pṛ. 146, ślo. 133) .. jaḍo'jñaḥ . ajñanāmanī .. aneḍamūkastu—aśikṣite . samyaguktaṃ vaktuṃ śrotuṃ cāśikṣitaḥ san svavakrimāṇaṃ yo na jahāti so'neḍamūkaḥ syāt . vākcchotrendriyavikalaśced eḍamūkaḥ syāt . ʻeḍamūkastvavākcchrutiḵ iti vaijayantī (pṛ. 202, ślo. 13) .. 38 .. </Amarapadaparijata>
%%p. 03.054
AK.03.01.039ab tūṣṇīṃśīlastu tūṣṇīko nagno'vāsā digambare .
AK.03.01.039cd niṣkāsito'vakṛṣṭaḥ syādapadhvastastu dhikkṛtaḥ .. 39..
<Amarapadavivrti ><AK.03.01.039>  
tūṣṇīmiti—tūṣṇīṃ śīlamasyāstīti tūṣṇīkaḥ . tūṣṇīṃsvabhāvasya nāmanī .. na lajjate vrīḍyatīti nagnaḥ . ʻolasjī vrīḍane . avidyamānaṃ vāso'syeti avāsāḥ . diśa evāmbaraṃ yasya saḥ digambaraḥ . vastrahīnasya nāmāni .. niṣkāyate nirvāsyata iti niṣkāsitaḥ . ʻkasa gataü . avakṛṣyate valātkāreṇeti avakṛṣṭaḥ . ʻkṛṣa vilekhane . gṛhānnirvāsitasya nāmanī .. apadhvasyata ityapadhvastaḥ . ʻdhvaṃsu bhraṃsu avasraṃsane . dhikkṛtaṃ tava vartanam ityevamukto dhikkṛtaḥ . nyakkṛtasya nāmanī .. 39 .. </Amarapadavivrti>
<Amarapadavivarana ><AK.03.01.039>  
tūṣṇīṃśīlastu tūṣṇīkaḥ. tūṣṇīmityavyayaṃ vāṅmudraṇe vartate . tadeva śīlaṃ yasya saḥ tūṣṇīṃśīlaḥ . ʻtūṣṇīmaḥ śīle ko malopaścö (vā. 5. 3. 71) iti tācchīlye kapratyaye tūṣṇīkaḥ . maunaśīlasya nāmanī .. nagno'vāsā digambaraḥ . paridhānaprāvārobhayavastrarahitaḥ puruṣo nagnādiśabdairucyate . paridhānarāhityena sabhāmadhye lajjata iti nagnaḥ . ʻolasjī vrīḍe . ktapratyayaḥ (3. 4. 72) . ʻoditaścö (8. 2. 45) iti niṣṭhānatvam . kutve sati gakāraḥ . varṇavyatyayād nagna iti sarvānandaḥ . najidhātoreveti subodhinīkāraḥ . athavā ʻchandāṃsi vai nagnȫ iti śruteḥ nagnaśabdena vedā ucyante . ʻtasmāda yajñopavītyevādhīyītö iti śruteḥ vivasanasya vedādhyayanādhikārābhāvād avidyamānavedatvena nagna iti .. avidyamānavastratvād avāsāḥ .. diśa evāmbaraṃ vastrasadṛśamasyeti digambaraḥ .. niṣkāsito'vakṛṣṭaḥ syāt . gṛhagrāmādibhyo bahirniḥsāritasya nāmanī . nirtyupasargo niṣedhe . tatpūrvāt ʻkasa gataü iti dhātorṇici niṣṭhāyām ʻisusoḥ sāmarthye (8. 3. 44) iti ṣatve ca niṣkāsitaḥ . samīpasthitiṃ niṣidhya bahirniḥsārita ityarthaḥ .. avajñayā kṛṣyate bahiḥ kriyate ityavakṛṣṭaḥ .. apadhvastastu dhikkṛtaḥ . alpāparādheṣu rājādibhiḥ ʻtava caritraṃ dhik iti prāptavāgdaṇḍo dhikkṛtaḥ . dhigiti kṛta ukta ityarthaḥ . saḥ apadhvastaḥ, apadhvasyate sma dhikkāreṇa nyakkriyate sma apadhvastaḥ . ktaḥ .. 39 .. </Amarapadavivarana> 
<Amarapadaparijata><AK.03.01.039>  
tūṣṇīṃśīlastu tūṣṇīkaḥ . tūṣṇīṃsvabhāvamāpannaḥ tūṣṇīkaḥ syāt .. nagno'vāsā digambaraḥ . avasananāmāni . jinamunināmānyapi syuḥ . ʻkṣapaṇaḥ śramaṇo nagno nagnāṭaśca digambaraḵ iti vaijayantī (pṛ. 202, ślo. 15) .. niṣkāsito'vakṛṣṭaḥ syāt . gṛhāt parihṛtasya nāmanī .. apadhvastastu dhikkṛtaḥ . nirbhartsanena bahiṣkṛtasya nāmanī .. 39 .. </Amarapadaparijata>
%%p. 03.056
AK.03.01.040ab āttagarvo'bhibhūtaḥ syād dāpitaḥ sādhitaḥ samau .
AK.03.01.040cd pratyādiṣṭo nirastaḥ syāt pratyākhyāto nirākṛtaḥ .. 40 ..
AK.03.01.041ab nikṛtaḥ syād viprakṛto vipralabdhastu vañcitaḥ .
AK.03.01.041cd manohataḥ pratihataḥ pratibaddho hataśca sa .. 41 ..
<Amarapadavivrti ><AK.03.01.040-41>  
āttagarva iti—nṛpādinā ātto hṛto garvo yasyetyāttagarvaḥ . āttagandha iti vā pāṭhaḥ . abhibhūyata ityabhibhūtaḥ . rajñā hṛtābhimānasya nāmanī .. rājñā dāpyata iti dāpitaḥ . ʻḍudāñ dāne . sādhyate sākṣyādineti sādhitaḥ . ʻsādha saṃsiddhaü . rājñā vivāde'parājitasya nāmanī .. pratyādiśyate nirākriyate pratyādiṣṭaḥ . ʻdiśa atisarjane . nirākṛtasya nāma . nirasyate sma nirastaḥ . ʻasu kṣepaṇe . pratyākhyāyate sma pratyākhyātaḥ . ʻkhyā prakathane . nirākriyate sma nirākṛtaḥ . ʻḍukṛña karaṇe . viprakṛtaśca . vipralabhyate sma vipralabdhaḥ . vañcyate sma vañcitaḥ . ʻḍulabhaṣ prāptaü . ʻvañca pralambhane . manasi hataḥ manohataḥ . manasi pratihanyate sma pratihataḥ . ʻhana hiṃsāgatyoḵ . manasi pratibadhyate sma pratibaddhaḥ . ʻbandha bandhane . hanyate sma hataḥ . ʻhana hiṃsāgatyoḵ .. 40-1 .. </Amarapadavivrti>
<Amarapadavivarana ><AK.03.01.040-41>  
āttagarvo'bhibhūtaḥ syāt . mahāyuddheṣu palāyanena, jalpavitaṇḍādau paravādikṛtanigrahaprāpaṇena, mahāparādheṣu dhanadaṇḍamuṇḍādinā vā hṛtābhimāno'bhibhūtaḥ . abhibhūyate tiraskriyate sma abhibhūtaḥ . ktaḥ . āttagandha iti kecit paṭhanti . ʻgandha ardane iti dhātoḥ pīḍāvacanāt pacādyaci (3. 1. 134) gandhaḥ . āttaḥ svīkṛto gandho duḥkhaṃ yeneti āttagandhaḥ .. dāpitaḥ sādhitaḥ samau . arthavivādeṣu parājitasyaite nāmanī . vivādāspadībhūtaṃ dhanaṃ dhanine dāpyate smeti dāpitaḥ . dadāterṇici pugāgame (7. 3. 36) ca niṣṭhā . subhūticandrastu—dvitīyamakṣaraṃ prathamāntasthaṃ paṭhitvā vyācaṣṭa; ʻdaya dānagatirakṣaṇahiṃsādāneṣü iti dhātoridaṃ rūpamiti puruṣottama iti . sarvānandastu pāṭhadvayenāpi vyākhyātavān .. prativādinā sākṣilekhyādibhiḥ sādhyate smeti sādhitaḥ . atrāha subhūticandraḥ—ʻsādhitādhikṣiptaśabdayoḥ (ślo. 40, 42) madhye kvacit pustake,
pratyādiṣṭo nirastaḥ syāt pratyākhyāto nirākṛtaḥ .
nikṛtaḥ syād viprakṛto vipralabdhastu vañcitaḥ .
manohataḥ pratihataḥ pratibaddho hataśca saḥ ..
iti sārdhaślokasya pāṭho dṛśyate . sa tvavāntare prakṣiptaḥ . purātanavyākhyātṛbhiḥ avyākhyātatvād iti . daśaṭīkāsarvasvakāraḥ sarvānando'pi pratyādiṣṭādikamardhatrayaṃ parityaktavāneva . tathāpi idānīṃtanapustakeṣu keṣucid vidyamānatvāt subodhinīkāreṇa vyākhyātatvācca asmābhirapi tadvayākhyānusāreṇa vivicyate . tatra pratyādiṣṭādicatuṣṭayaṃ prāgekadā parābhūte punarapi prāṅnyāyādinā parābhūte vartata iti . pratītyupasargaḥ paunaḥpunye, niriti niścaye yathāyatham upasargavaśāt pūrvokta evārthe vartamānebhyaḥ ʻdiśa atisarjane, ʻasu kṣepaṇe, ʻkhyā prakathane, ʻḍukṛñ karaṇe ityetebhyo dhātubhyaḥ karmaṇi ktapratyaye krameṇa pratyādiṣṭaḥ, nirastaḥ, pratyākhyātaḥ, nirākṛta ityete catvāraḥ śabdā bhavanti . nirākṛtādidvayaṃ parakṛtatiraskāraduḥkhārthe vartate . nipūrvo viprapūrvo vā karotidhātuḥ śatrukṛtatiraskārasaṃjāte duḥkhaviśeṣe vartate . tathā ca ʻnavīkariṣyatyupaśuṣyadārdraḥ sa tvadvinā me hṛdayaṃ nikāraḵ iti bhāraviḥ (kirā. 3. 44) . ʻtasmin viprakṛtāḥ kāle tārakeṇa divaukasaḵ iti kālidāsaśca (ku. saṃ. 2. 1) . tataḥ karmaṇi niṣṭhāyāṃ nikṛto viprakṛtaśca .. vipralabdhādidvayam anāptavacanādinā pramāṇābhāsena visaṃvādijñānayukte . upasargadvayavaśena vañcanārthāt labhateḥ karmaṇi niṣṭhāyāṃ vipralabdhaḥ . vañcyate sma vañcitaḥ . ʻvañcu pralambhane . pralambhanaṃ mithyājñānamiti dhātuvṛttau (mā. dhā. pṛ. 93) . manohatādicatuṣkaṃ pratikūlārthaprāptyā nirutsāhe manasi hataḥ tāḍita iva bhavatīti manohataḥ . pratihanyate sma pratihataḥ . pratibadhyate sma niruddhaḥ kriyata iti pratibaddhaḥ . niśceṣṭatvena hatasadṛśatayā hataḥ .. 40-1 .. </Amarapadavivarana>  
<Amarapadaparijata><AK.03.01.040-41>  
āttagandho'bhibhūtaḥ syāt . tiraskṛtanāmanī .. dāpitaḥ sādhitaḥ samau . atyantanirbandhena kleśitanāmanī .. pratyādiṣṭo—nirākṛtaḥ . nirākṛtanāmāni .. nikṛtaḥ syād viprakṛtaḥ . apakṛtasya nāmanī .. vipralabdhastu vañcitaḥ . pratāritasya nāmanī .. manohataḥ—hataśca saḥ . hatamanaskasya nāmāni .. 40-1 .. </Amarapadaparijata>
%%p. 03.058 
AK.03.01.042ab adhikṣiptaḥ pratikṣipto baddhe kīlitasaṃyatau .
AK.03.01.042cd āpanna āpatprāptaḥ syāt kāndiśīko bhayadrutaḥ .. 42 ..
<Amarapadavivrti ><AK.04.01.042>  
adhikṣipta iti—adhikṣipyate tiraskriyata ityadhikṣiptaḥ . pratikṣipyata iti pratikṣiptaḥ . ʻkṣipa preṟaṇe . sabhāyāṃ jitasya kūṭasākṣyādernāmanī .. kīlyate smeti kīlitaḥ . ʻkīla bandhane . saṃyamyate badhyate sma saṃyataḥ . ʻyama uparame . rajjavādinā baddhacorādernāmāni .. āpadyate āpadaṃ prāpnotīti āpannaḥ . ʻpada gataü . āpadaṃ prāptasya nāma .. kāṃ diśaṃ vrajāmīti vihvalo bhavatīti kāndiśīkaḥ . bhayadrutasya nāma .. 42 .. </Amarapadavivrti>
<Amarapadavivarana ><AK.03.01.042>  
adhikṣiptaḥ pratikṣiptaḥ . sabhāmadhye kūṭasākṣitvādidoṣeṇa sabhyaiḥ pareṇa vā ninditasya nāmanī . ʻkṣipa preraṇe ityasmāda upasargavaśena nindārūpārthatvād dhātoḥ karmaṇi ktapratyaye (3. 2. 102) adhikṣiptaḥ pratikṣiptaśca .. baddhe kīlitasaṃyatau . cauryādyaparādheṣu rajjuśṛṅkhalādinā baddhasya nāmanī . kīlyate badhyate sma kīlitaḥ . ʻkīla bandhane . ktaḥ . rajjvādinā saṃyamyate sma saṃyataḥ . ʻyamu uparame . ktapratyaye sati anunāsikalopaḥ (6. 4. 37) .. āpanna āpatprāptaḥ syāt . rājyabhraṃśasarvasvanāśādidurdiśāṃ prāptasya nāmanī . padyatiratra āṅpūrvo vipattivacanaḥ . tathā coktam—ʻvipattyāṃ vipadāpadaü iti (2. 8.82) . āpadyate sma āpannaḥ . ʻpada gataü . ʻradāmyām . . .  ityādinā (8. 2. 42) niṣṭhānatvam .. āpadaṃ prāptaḥ āpatprāptaḥ . ʻdvitīyā śrita . . .  ityādinā (2. 1. 24) samāsaḥ .. kāndiśīko bhayadrutaḥ . śātravādinimittād bhayāt kāṃ diśaṃ vrajāmīti cintayan palāyitaḥ kāndiśīkaḥ . pṛṣodarāditvāt (6. 3. 109) sādhuḥ .. 42 .. </Amarapadavivarana>
<Amarapadaparijata><AK.03.01.042>  
adhikṣiptaḥ pratikṣiptaḥ . āropitadoṣasya nāmanī .. baddhe kīlitasaṃyatau . śṛṅkhalādinā baddhasya nāmanī .. āpanna āpatprāptaḥ syāt . vipadāviṣṭanāmanī .. kāndiśīko bhayadrutaḥ . bhayāt palāyitasya nāmanī .. 42 .. </Amarapadaparijata>
%%p. 03.059
AK.03.01.043ab ākṣāritaḥ kṣārito'bhiśaste saṃkasuko'sthire .
AK.03.01.043cd vyasanārtoparaktau dvau vihastavyākulau samau .. 43 ..
<Amarapadavivrti ><AK.03.01.043>  
ākṣārita iti—ākṣāryate vyākupyate ākṣāritaḥ . kṣāritaśca . ʻkṣara saṃcalane . abhiśasyate vākyasāyakaiḥ pratudyata ityabhiśastaḥ . ʻśasu hiṃsāyām . vākyapāruṣyāt brahmahatyādinā dūṣitasya nāmanī .. saṃkasati itastato gacchatīti saṃkasukaḥ . ʻkasa gataü . ʻasthirasya kūṭasākṣyādernāma .. vyasanamiyarti prāpnotīti vyasanārtaḥ . ʻṛ gataü . durāgraheṇa mukhamuparajyate'syeti uparaktaḥ . ʻrañja rāge . prāptavyasanasya nāmanī .. vigatavyāpārau hastau yasyeti vihastaḥ . vyākulyate mano'syeti vyākulaḥ . ʻkula saṃstyāne . kiṃkartavyatāmūḍhasya nāmanī .. 43 .. </Amarapadavivrti>
<Amarapadavivarana ><AK.03.01.043>  
ākṣāritaḥ—abhiśaste . agamyāgamanamudghoṣya dūṣite ākṣāritadvayam . ākṣāryate duḥsahavākyai saṃcālyate sma ākṣāritaḥ, kṣāritaśca . ṇici karmaṇi ktaḥ . abhiśasyate tīvravākyairityabhiśastaḥ . ʻśasu hiṃsāyām . ktaḥ .. saṃkasuko'sthire . asaṃdigdhe'pyarthe yaḥ sadā saṃdigdhe tatra calaprakṛtau saṃkasukaśabda iti sarvānanda-subhūticandrau (ṭī. sa. pṛ. 21) . samyak kasati calatīti saṃkasukaḥ . ʻkasa gataü . ʻsami kasa ukan (u. 2. 32) iti ukanpratyayaḥ .. vyasanārtoparaktau dvau . samāvityarthaḥ . dyūtamṛgayādāvatyāntāgraho vyasanam . tena ṛtaḥ prāpto vyasanārtaḥ . ʻṛte ca tṛtīyāsamāse'varṇād vṛddhirvaktavyȫ (vā. 6. 1. 89) iti pūrvaparayorvṛddhiḥ . vyasanenārta iti vā .. dyūtādiviṣayadurāgraheṇoparajyata iti uparaktaḥ . athavā rāhuṇā grasto'rkaścandro vā . ayamapi dustyajadurāgrahagrahagrastatvena tatsādṛśyāduparakta ityuktaḥ . vihastavyākulau samau . śokādinā kiṃkartavyatāmūḍhavācakatvena samāvityarthaḥ . nirvyāpāratayā vigatāviva hastāvasyeti vihastaḥ .. viśeṣeṇākīrṇaṃ kulamasyeti vyākulaḥ .. 43 .. </Amarapadavivarana>
<Amarapadaparijata><AK.03.01.043>  
ākṣāritaḥ—abhiśaste . abhiśastanāmāni . ʻbīḍiṃpabaḍinavāṃḍü .. anuktam—ʻākṣipto hatakaḥ samaü . sarvairnaṣṭa ityuktasya nāmanī . ʻcaḍḍamāmāṭalapāḍavāṃḍü .. saṃkasuko'sthire . kṣaṇikaprakṛtikaḥ saṃkasukaḥ syāt .. vyasanārtoparaktau dvau . daṇḍapīḍitasya nāmanī .. vihastavyākulau samau . asvastha hṛdayanāmanī .. 43 .. </Amarapadaparijata>
%%p. 03.061
AK.03.01.044ab viklavo vihvalaḥ syāt tu vivaśo'riṣṭaduṣṭadhīḥ .
AK.03.01.044cd kaśyaḥ kaśārhe sannaddhe tvātatāyī vadhodyate .. 44 ..
<Amarapadavivrti ><AK.03.01.044>  
viklava iti—viklavate kātarībhavatīti viklavaḥ . ʻklaba kātarye . viruddhalakṣaṇayā hvalatīti vihvalaḥ . ʻhvala calane . bhayāveśādutpannapratibhayasya nāmanī .. viruddhaṃ ciraṃ jīvitaṃ vaṣṭi kāmayata iti vivaśaḥ . ʻvaśa kāntaü . ariṣṭairatyāsannamaraṇacihnairduṣṭabuddhernāma .. kaśāmarhatīti kaśyaḥ . kaśātāḍanārhasya nāma .. ātataṃ vistṛtamadhikamaparādhameti ityātatāyī . ʻiṇ gataü . yo vadhodyataḥ āsannaddhaḥ tasya nāma .. 44 .. </Amarapadavivrti>
<Amarapadavivarana ><AK.03.01.044>  
viklavo vihvalaḥ . bhayādinimittena svaśarīradhāraṇe'pi asamarthasya nāmanī . viklabate śakto na bhavatīti viklabaḥ . ʻdhātupārāyaṇe'paṭhito'pi klabidhāturunneyaḥ, pāṭhasya pradarśanārthatvāt iti subodhinīkāraḥ . viklava ityavyutpannaṃ padamiti kecit .. viśeṣeṇa hvalati calatīti vihvalaḥ . ʻhvala saṃcalane . ac (3. 1. 134) .. syāttu—duṣṭadhīḥ . ariṣṭam āsannamahāvyāpattiliṅgadarśanam . tena duṣṭā kātarā dhīrbuddhiḥ yasya sa vivaśa ityucyate . vividhamariṣṭanirasanopāyaṃ vaṣṭi kāmayate vivaśaḥ . ʻvaśa kāntaü . paṭādyac (3. 1. 134) .. kaśyaḥ kaśārhaḥ . kṛtāparādhasya corādernāmanī . ʻaśvādestāḍanī kaśȫ iti prāguktāṃ (2. 10. 31) tāmarhatīti kaśyaḥ . ʻdaṇḍādibhyo yaḵ (5. 1. 66) iti yaḥ .. saṃnaddhe—vadhodyate . atra vadhodyatapadena —
ʻagnido garadaścaiva śastrapāṇirdhanāpahaḥ .
kṣetradāraharaścaiva ṣaḍete ātatāyinaḥ .. (śu. nī. 3. 42) iti smṛtyuktāḥ parāniṣṭakāriṇo gṛhyante . saṃnaddhe kṛtasaṃnāhe gṛhadāhādyaniṣṭakāriṇi ātatāyiśabdaḥ . āṅpūrvād ʻata sātatyagamane iti dhātoḥ pacādyac (3. 1. 134) . ātaśabdena samantataḥ palāyamānaḥ uktaḥ, taṃ tayate jighāṃsyā gacchatīti ātatāyī . ʻtaya gataü . ʻsupyajātau ṇiniḵ (3. 2. 78) . ātataṃ yathā bhavati tathā ayati tācchīlyena gacchatīti vā .. 44 .. </Amarapadavivarana> 
<Amarapadaparijata><AK.03.01.044>  
viklabo vihvalaḥ . vihvalanāmanī .. syāttu—duṣṭadhīḥ . aśubhena matibhraṣṭo vivaśaḥ syāt .. kaśyaḥ kaśārhe . kaśāghātārhaḥ kaśyaḥ syāt .. saṃnaddhaḥ—vadhodyate . vadhodyuktanāmanī .. 44 .. </Amarapadaparijata>
%%p. 03.062
AK.03.01.045ab dveṣye tvakṣigato vadhyaḥ śīrṣacchedya imau samau .
AK.03.01.045cd viṣyo viṣeṇa yo vadhyo musalyo musalena yaḥ .. 45 ..
<Amarapadavivrti ><AK.03.01.045>  
deveṣya iti—dveṣamarhatīti dveṣyaḥ . ʻdviṣa aprītaü . akṣigataśūkādivat pīḍākaratvād akṣigataḥ . dveṣyanāmanī .. vadhamarhatīti vadhyaḥ . śīrṣacchedamarhatīti śīrṣacchedyaḥ . vadhārhasya nāmanī .. viṣeṇa vadhyo viṣyaḥ . viṣavadhyasya nāma .. musalena vadhamarhatīti musalyaḥ . musalavadhyastha nāma .. 45 .. </Amarapadavivrti>
<Amarapadavivarana ><AK.03.01.045>  
dveṣye tvakṣigataḥ . dveṣaviṣayamahāniṣṭakāriṇi akṣigataḥ . netramadhyapatitatṛṇasikatādivad duḥkhakāritvasādṛśyād akṣigata iti rūḍhalakṣaṇā .. vadhyaḥ—imau samau . brahmahananādimahāparādhakaraṇena vadharūpadaṇḍārhasya vācakāvityarthaḥ vadhamarhatīti vadhyaḥ . ʻdaṇḍādibhyo yaḵ (5. 1. 66) .. śīrṣacchedaṃ śirasaśchedanamarhatīti śīrṣacchedyaḥ . ʻśīrṣacchedādyaccö (5. 1. 65) iti yat .. viṣyo—vadhyaḥ . yo nigūḍhāpakārakārī viṣaprayogavyatiriktopāyāsaṃbhavād viṣaprayogeṇaiva vadhyo bhavati mahāmātyādiḥ sa viṣya ucyate . ʻnauvayodharmaviṣamūla . . . ityādinā (4. 4. 91) viṣaśabdāt tṛtīyāsamarthād vadhyārthe yatpratyayaḥ .. musalyo musalena yaḥ . vadhyata ityanuvartate . yaḥ suvarṇasteyādiprāyaścittādyarthaṃ musalenaiva vadhyaḥ sa musalyaḥ . ʻdaṇḍādibhyo yaḵ (5. 1. 66) iti yaḥ .. 45 .. </Amarapadavivarana> 
<Amarapadaparijata><AK.03.01.045>  
dveṣye tvakṣigataḥ . dveṣṭuṃ yogyanāmanī . ʻaniṣṭo durbhago'pi saḵ . ete dve ca .. vadhyaḥ—imau samau . śiraśchettuṃ yogyasya nāmanī .. viṣayo—vadhyaḥ . viṣeṇa hantuṃ yogyo viṣyaḥ syāt .. musalyo musalena yaḥ . musalena vadhyasya nāma .. anuktam—ʻsa tvāyaḥśūliko yastu sādhyaḥ syāt tīkṣṇasādhanaiḵ . tīkṣṇasādhanaiḥ sādhayituṃ yogya āyaḥśūlikaḥ syāt .. 45 .. </Amarapadaparijata>
%%p. 03.063
AK.03.01.046ab śiśvidāno'kṛṣṇakarmā capalaścikuraḥ samau .
AK.03.01.046cd doṣaikadṛk purobhāgī nikṛtastvanṛjuḥ śaṭhaḥ .. 46 ..
<Amarapadavivrti ><AK.03.01.046>  
śiśvidāna iti—śvindate karmaṇi śuddhatvaṃ prāpnotīti śiśvidānaḥ . ʻśvidi śvaitye . akṛṣṇaṃ śuddhaṃ karma yasyeti akṛṣṇakarmā . śuddhakarmaṇo nāmanī .. capati mānasasya prītimāpādayatīti capalaḥ . ʻcapa sāntvane . caritre cakate prīṇātīti cikuraḥ . ʻcaka tṛptau pratighāte ca . cañcalasya vidyutprakāśādernāmanī .. puraḥ tācchīlyena doṣaṃ bhajati gṛhṇātīti purobhāgī . ʻbhaja sevāyām . doṣaikagrāhiṇo nāmanī .. āśāṃ nikṛṇoti hinastīti nikṛtaḥ . ʻkṛñ hiṃsāyām . kuṭilahṛdayatvād anṛjuḥ . śaṭhatīti śaṭhaḥ . ʻśaṭha kaitave . kuṭilahṛdayasya nāmāni .. 46 .. </Amarapadavivrti>
<Amarapadavivarana ><AK.03.01.046>  
śiśvitānaḥ kṛṣṇakarmā . kṛṣṇaṃ pāpaṃ tathābhūtaṃ karma yasya saḥ kṛṣṇakarmā pāpācaraṇaśīlaḥ . śiśvidāna iti sarvānandasubhūticandrau (ṭī. sa. pṛ. 22) . subodhinīkārastu śiśvitāno'kṛṣṇakarmā iti paṭhitvā pāpādanyad akṛṣṇaṃ niṣpāpaṃ karma yasyāsau akṛṣṇakarmeti vyākhyātavān . atra ca vyākhyāne ʻsukṛtī puṇyavān (ślo. 3) ityanenāsya paunaruktyaṃ pariharaṇīyam . kāpuruṣanāmānuśāsanaprastāve tadvilakṣaṇasyāsya prāyapāṭho'pi soḍhavyaḥ . ciraṃtanaprayogadarśanād nighaṇṭṛntaragaveṣaṇācca śabdārthanirṇayo'dhigantavyaḥ . athavā ariṣṭaśabdasya mithoviruddhaśubhāśubhārthadvayavat, śiśvitānaśabdo'pi puṇyāpuṇyakṛllakṣaṇobhayārthavācaka ityavadhātavyam . śvetate pāpaviśeṣād vaivarṇyaṃ prāpnotīti śviteḥ ʻchandasi liṭ (3. 2. 105) iti liṭ . ʻliṭaḥ kānajvȫ (3. 2. 106) iti kānajādeśaḥ . ʻliṭi dhātoranabhyāsasyö (6. 1. 8) iti dvirvacanam . kānacpratyayasya bhāṣāyāmapyasti prayogaḥ . tathā ca ʻliṭaḥ kānajvȫ iti sūtre nyāsakāraḥ (pañjikā pṛ. 632)— ʻasaṃyogāntebhyo hi “asaṃyogālliṭ kit” (1. 2. 5) ityeva kittvaṃ siddhaṃ, saṃyogāntā api bhāṣāyāmeva prayojayanti “na chandasi” ityādinā mahatā saṃdarbheṇa bhāṣāyāmeva kittvamarthavadbhavati iti pratyapīdat .. capalaścikuraḥ samau . samau ityanavasthitacittasya vācakāvityarthaḥ . prāguktaḥ saṃkasukaḥ saṃdihānasvabhāvaḥ (ślo. 43) . ayaṃ tu nityacañcalaniścayasvabhāva iti tato'sya bhedaḥ . ʻcupa mandāyāṃ gataü . copati . ʻcuperaccopadhāyāḵ (u. 1. 116) iti kalapratyaye upadhāyā akāraśca . athavā ʻcapa sāntvane iti dhātoḥ pacādyaci (3. 1. 134) capaḥ priyavādī, taṃ lātyātmasātkarotīti capalaḥ (3. 2. 3) . cikuraḥ keśeṣu vyutpāditaḥ (2. 6. 95) .. doṣaikṛk purobhāgī . ekasminneva dṛṅ mano yasyetyekadṛk . doṣa eva ekadṛk doṣaikadṛk . na tu vastugataṃ guṇamādriyata ityarthaḥ .. puro'grato doṣameva bhajati jānātīti purobhāgī . ʻbhaja sevāyām . ʻsaṃpucānurudhā . . .  ityādinā (3. 2. 142) tācchīlye ghinuṇ . ʻcajoḥ ku ghiṇṇyatoḵ (7. 3. 52) iti kutvam .. nikṛtastvanṛjuḥ śaṭhaḥ . nigūḍhāpakārakāriṇo nāmāni . nigūḍhaṃ kṛṇoti hinastīti nikṛtaḥ . ʻkṛñ hiṃsāyām . ktaḥ . nikṛṣṭaṃ kṛtamasyeti vā nikṛtaḥ .. ṛjoḥ kapaṭarahitādanyo'nṛjuḥ . athavā ʻanudarā kanyȫ itivat nañi īṣadarthe manovākkāyakarmaṇāṃ madhye vāṅmātreṇaivārjavaprakāśanād īṣadbhāva ārjavasya . ʻśaṭha kaitave iti dhātoḥ pacādyaci (3. 1. 134) śaṭhaḥ . ʻgūḍhavipriyakṛcchaṭhaḵ ityālaṃkārikāḥ .. 46 .. </Amarapadavivarana> 
<Amarapadaparijata><AK.03.01.046>  
śiśvidāno'kṛṣṇakarmā . durācāranāmanī . ʻśiśvidāno durācāro niṣedhaikaruciḥ kharuḵ iti vaijayantī (pṛ. 84, ślo. 12) .. capalaścikuraḥ samau . capalanāmanī .. doṣaikadṛk purobhāgī . sadā doṣānveṣī purobhāgī syāt .. nikṛtastvanṛjuḥ śaṭhaḥ . śaṭhanāmanī. ʻjāliko ḍhaṇḍukaścāyam . ete dve ca .. 46 .. </Amarapadaparijata>
%%p. 03.065
AK.03.01.047ab karṇejapaḥ sūcakaḥ syāt piśuno durjanaḥ khalaḥ .
AK.03.01.047cd nṛśaṃso ghātukaḥ krūraḥ pāpo dhūrtastu vañcaka. .. 47 ..
<Amarapadavivrti ><AK.03.01.047>  
karṇejapa iti—karṇe japati sūcayatīti karṇejapaḥ . ʻjapa vyaktāyāṃ vāci . sūcayati parakīyadoṣāniti sūcakaḥ . ʻsūca paiśunye . piṃśati anṛtasyāvayavo bhavatīti piśunaḥ . ʻpiśa avayave . duṣṭo jano durjanaḥ . khalati svadattabhāṣāviṣaye calatīti khalaḥ . ʻkhala saṃcalane . durjananāmāni .. nṛn parapīḍākarān śaṃsatīti nṛśaṃsaḥ . ʻśaṃsu stutaü . prāṇinaṃ hantīti ghātukaḥ . ʻhana hiṃsāgatyoḵ . kṛṇoti hiṃsayati prāṇinamiti krūraḥ . ʻkṛñ hiṃsāyām . mahat pāpamasyāstīti pāpaḥ . parapīḍāratasya nāmāni .. dhūrvati hinastīti dhūrtaḥ . ʻdhurvī hiṃsāyām . vañcayatīti vañcakaḥ . ʻvañcu pralambhane . yaḥ parādhikyaṃ na prakāśayati tasya nāmanī .. 47 .. </Amarapadavivrti>
<Amarapadavivarana ><AK.03.01.047>  
karṇejapaḥ sūcakaḥ syāt . rājādīnāṃ karṇe japati vyaktaṃ vadati parakīyadoṣāniti karṇejapaḥ . ʻjapa vyaktāyāṃ vāci . ʻstambakarṇayo ramijapoḵ (3. 2. 13) ityatra ʻhastisūcakayoriti vaktavyam ityac . ʻhaladantāt saptamyāḥ saṃjñāyām (6. 3. 9) iti saptamyā aluk .. sūcayati paradoṣāniti sūcakaḥ . ʻsūca paiśunye . ṇvul (3. 1. 133) . taduktam (śukra. 4. 5. 69)—
ʻrājādibhirniyukto yaḥ paradoṣānavekṣitum .
tadagre sūcayan jñātvā sūṭako'yamudāhṛtaḥ ..
iti .. piśuno durjanaḥ khalaḥ . saṃhateṣu mitho bhedakāriṇo nāmānīti subhūticandraḥ . piṃśati doṣakāriṇamaṅgulyādinā sūcayatīti piśunaḥ . ʻpiśa avayave . avayavo'ṅgulyādinā sūcanamiti dhātuvṛttau (mā. dhā. pṛ. 74) . unan pratyayaḥ (u. 3. 55) .. duṣṭo jano durjanaḥ .. khalati dharmāditi khalaḥ . ʻkhala saṃcalane . pacādyac (3. 1. 134) . khaṃ randhrasthānaṃ lātyādatta iti vā . ʻāto'nupasarge kaḵ iti kaḥ (3. 2. 3) . karṇejapapañcakaṃ paradoṣakhyāpakamātra iti kecit .. nṛśaṃso—pāpaḥ . paradrohācaraṇaśīlasya nāmāni . nṝn prāṇinaḥ śasati hinastīti nṛśaṃsaḥ . ʻśasu hiṃsāyām . pacādyac (3. 1. 134) . nairukto varṇāgamaḥ .. hanti tācchīlyeneti ghātukaḥ . ʻlaṣapatapada . . .  (3. 2. 154) ityādinā hanterukañpratyayaḥ . ʻho hanteḥ . . .  ityādinā (7. 3. 54) kutvam, vuddhiśca .. kṛntatīti krūraḥ . ʻkṛtī chedane . ʻkṛteśchaḥ krū cö (u. 2. 23) iti rak . dhātośca krū ityādeśaḥ .. pāpamasyāstīti pāpaḥ . arśaādyac (5. 2. 127) .. dhūrtastu vañcakaḥ . pratāraṇaśīlasya nāmanī . dhūrtaśabdo'kṣadevini vyutpāditaḥ (2. 10. 43) . vañcakaḥ sṛgāle (2. 5. 5) .. 47 .. </Amarapadavivarana> 
<Amarapadaparijata><AK.03.01.047> 
karṇejapaḥ—piśunaḥ . dvijihvanāmāni .. durjanaḥ khalaḥ . duṣṭajananāmanī .. nṛśaṃso—pāpaḥ . hiṃsakanāmāni .. dhūrtastu vañcakaḥ . dhūrtastu vyaṃsaka iti pāṭhāntaram .
ʻyadatīva prayatnena saṃyogāderagauravam .
na chandobhaṅga ityāhustadā doṣāya sūrayaḥ ..
iti sarasvatīkaṇṭhābharaṇavacanād (1. 123) atra ślathoccāraṇam . vañcakanāmanī .. anuktam—ʻsamau durvṛttaduraṭaü . durvṛttanāmanī .. ʻṭhakke māyāvimāyinaü . ṭhkkanāmanī .. 47 ..  </Amarapadaparijata> 
%%p. 03.067
AK.03.01.048ab ajñe mūḍhayathājātamūrkhavaidheyabāliśāḥ .
AK.03.01.048cd kadarye kṛpaṇakṣudrakiṃpacānamitaṃpacāḥ .. 48 ..
<Amarapadavivrti ><AK.03.01.048>  
ajña iti—kimapi na jānātītyajñaḥ . ʻjñā avabodhane . muhyati kāryeṣviti mūḍhaḥ . ʻmuha vaicitye . mūrkhaśca . buddhihīnatayā yathājātā buddhirasyeti yathājātaḥ . ajñatvena vidhātavyatvād vidheyaḥ . sa eva vaidheyaḥ . bālate āplavate manasi bāliśaḥ . ʻbāḍṛ āplāvye . mūrkhanāmāni .. kutsito'ryaḥ svāmī kadaryaḥ . alpameva vyayaṃ kartuṃ kalpate samartho bhavatīti kṛpaṇaḥ . ʻkṛpū sāmarthye . kṣuṇatti yavāgvādi kartuṃ taṇḍulādīn pinaṣṭīti kṣudraḥ . ʻkṣudir saṃpeṣaṇe . kiṃcidevānnaṃ pacatīti kiṃpacānaḥ . mitamevānnaṃ pacatīti mitaṃpacaḥ . ʻḍupacaṣ pāke . lobhino nāmani .. 48 .. </Amarapadavivrti>
<Amarapadavivarana ><AK.03.01.048>  
ajñe—bāliśāḥ . vivekarahitasya nāmāni . jānātīti jñaḥ, vidvān . tato'nyo'jñaḥ .. muhyati kāryeṣu vyāmohaṃ gacchatīti mūḍhaḥ . ʻmuha vaicitye . ktapratyaye (3. 4. 72) ʻho ḍhaḵ (8. 2. 31) iti ḍhatvaṃ ṣṭutvaṃ (8. 4. 41), ḍhalope dīrghaśca (6. 3. 111) .. utpattyavasthāyāṃ yathā mandabuddhistathaiva sarvadāpīti yathājātaḥ .. muhyatīti mūrkhaḥ . ʻmuheḥ kho murcö (u. 5. 22) iti khapratyayaḥ, dhātormurādeśaśca . ʻhali cö (8. 2. 77) ityupadhādīrghaḥ .. svayaṃ jñānarahitatvena tvayedaṃ karmācaraṇamitthaṃ kartavyamiti parairvidhātuṃ yogyo vidheyaḥ . tataḥ svārthike'ṇ-pratyaye vaidheyaḥ . devatārthaṃ dattamapūpādibaliṃ śyati bhakṣaṇena tanūkarotīti baliśaḥ . ʻśo tanūkaraṇe . tataḥ svārthe'ṇpratyaye bāliśaḥ .. kadarye—mitaṃpacāḥ . lobhātiśayena kuṭumbabharaṇaṃ kurvāṇasya nāmāni . tathā coktaṃ smṛtikāraiḥ—
ʻātmānaṃ dharmakṛtyaṃ ca putradārāṃśca pīḍayet .
lobhād yaḥ pitarau bhṛtyān sa kadarya iti smṛtaḥ ..
iti . aryaśabdaḥ svāminyarthe nipātitaḥ (3. 1. 103) . kutsito'ryaḥ kadaryaḥ . ʻkoḥ kattatpuruṣe'ci (6. 3. 101) iti kuśabdasya kadādeśaḥ .. kuṭumbapīḍanenāpi jīvanāya kalpate samartho bhavatīti kṛpaṇaḥ . ʻkṛpū sāmarthye . bāhulakaḥ kyunpratyayaḥ . ʻkṛpo ro laḵ (8. 2. 18) iti prāptasya latvasyābhāvaśca . anyastvāha—kutsitaṃ paṇate vyavaharati kṛpaṇaḥ . ʻpaṇa vyavahāre stutau cö . pṛṣodarāditvād ādyavarṇasyānyathābhāva iti .. kṣuṇatti kuṭumbaṃ pinaṣṭi pīḍayatīti kṣudraḥ . ʻkṣudir saṃpeṣaṇe . ʻsphāyitañci. . .  (u. 2. 13) iti rakpratyayaḥ .. kiṃcideva pacānaḥ kiṃpacānaḥ . ʻtācchīlyavayovacanaśaktiṣu cānaś (3. 2. 129) . āgamaśāsanasyanityatvād mumāgamo nāsti . athavā pacaterdhātoḥ ʻṣidbhidādibhyo'ṅ (3. 3. 104) ityaṅpratyaye ṭāpi pacāśabdena pāka uktaḥ . kimityetadavyayaṃ kiṃcidarthe . atyalpayā pacayā pākena aniti prāṇitīti kiṃpacānaḥ . ʻana prāṇane . pacādyac (3. 1. 134) .. mitam atyalpameva pacatīti mitaṃ pacaḥ . ʻmitanakhe cö (3. 2. 34) iti khaś . mumāgamaśca (6. 3. 67) . mitaśabdenārthagrahaṇād alpaṃpaco'pyastīti rakṣitaḥ iti sarvānandaḥ (ṭī. sa. pṛ. 24) .. 48 .. </Amarapadavivarana>
<Amarapadaparijata><AK.03.01.048>  
ajñe—bāliśāḥ . mūrkhanāmāni . ʻyo devānāṃpriyo'neḍaḵ . ete dve ca .. kadarye—mitaṃpacāḥ . kārpaṇyavato nāmāni . ʻlobhi .. 48 .. </Amarapadaparijata>
%%p. 03.069
AK.03.01.049ab niḥsvastu durvidho dīno daridro durgato'pi saḥ .
AK.03.01.049cd vanīyako yācanako mārgaṇo yācakārthinau .. 49 ..
<Amarapadavivrti ><AK.03.01.049>  
niḥsva iti—na vidyate svaṃ dhanamasyeti niḥsvaḥ . duṣṭā vidhā prakāro'syeti durvidhaḥ . dīyate kṣīyata iti dīnaḥ . ʻdīṅ kṣaye . daridrāti durgatiṃ prāpnotīti daridraḥ . ʻdaridrā durgataü . duravasthāṃ gato durgataḥ . daridranāmāni .. vanati yācata iti vanīyakaḥ . ʻvanu yācane . yācatīti yācanakaḥ . yācakaśca . ʻṭuyācṛ yācñāyām . dātārameva mārgayatīti mārgaṇaḥ . ʻmārga anveṣaṇe . arthayata ityarthī . ʻartha upayācñāyām . yācakanāmāni .. 49 .. </Amarapadavivrti>
<Amarapadavivarana ><AK.03.01.049>  
niḥsvastu—durgato'pi saḥ . dhanadhānyādijīvanopāyarahitasya nāmāni . niṣkrāntaḥ svād dhanāditi niḥsvaḥ . ʻnirādayaḥ krāntādyarthe pañcamyȫ (vā. 1. 4. 79) iti samāsaḥ .. duṣṭā jīrṇavastradhāraṇakadannabhojanādirūpā vidhā prakārā yasyeti durvidhaḥ .. dīyate kṣīyata iti dīnaḥ . ʻdīṅ kṣaye . kartari ktapratyaye svādīnāmodittvaparibhāṣayā niṣṭhānatvam (8. 2. 45) .. daridrāti durgato bhavatīti daridraḥ . ʻdaridrā durgataü . pacādiḥ (3. 1. 134) .. duḥkhaṃ gato durgataḥ .. vanīpako—yācakārthinau . yācñālabdhamātrajīvanopāyasya nāmāni . ʻvanu yācane ityasmādinpratyaye (u. 4. 119) vā ṅīṣi vanī . vaniśabdena yācñābhidhīyate . tāṃ pāti rakṣati sarvadāvatīti vanīpakaḥ . ʻsaṃjñāyāṃ kan (5. 3. 75) . ʻnavakadambakadambakasantataprasavanīpavanīpakaṣaṭpadaḵ iti kapphiṇāmyudaye . sarvānandastu (ṭī. sa. pṛ. 24) vanīyaka iti tālavyāntasthamadhyākṣarapāṭhena vyācaṣṭa . vanīṃ yācñāṃ ātmana icchatīti kyaci (3. 1. 8) ṇvuli vanīyaka iti .. yācate yācanaḥ . ʻṭuyācṛ yācñāyām . ʻanudāttetaśca halādeḵ (3. 2. 149) iti yuc . tadantāt sajñāyāṃ kani (5. 3. 75) yācanakaḥ .. yācati . ṇvuli (3. 1. 133) yācakaḥ .. mārgati anveṣate dātāramiti mārgaṇaḥ . ʻmārga anveṣaṇe . nandyādiḥ (3. 1. 134) .. ʻarthāccāsaṃnihite (vā. 5. 2. 135) ityarthaśabdād inipratyaye arthī .. 49 .. </Amarapadavivarana>
<Amarapadaparijata><AK.03.01.049>  
niḥsvastu—durgataśca saḥ . daridranāmāni .. ʻkaṭhero'kiṃcanoduḥsthaḵ . etāni trīṇi ca .. vanīpako—yācakārthinau . yācakanāmāni .. anuktam—ʻyadbhaviṣyo daivaparaḵ . svaprayatnaśūnyasya nāmanī .. ʻvarāko nāmavarjitaḵ . anāmadheyanāma .. 49 .. </Amarapadaparijata>
%%p. 03.071
AK.03.01.050ab ahaṃkāravānahaṃyuḥ śubhaṃyustu śubhānvitaḥ .
AK.03.01.050cd divyopapādukā devā nṛgavādyā jarāyujāḥ .. 50 ..
<Amarapadavivrti ><AK.03.01.050>  
ahamiti—ahaṃkāro'syāstītyahaṃyuḥ . ahaṃkāravato nāma .. śubhamasyāstīti śubhaṃyuḥ . śubhānvitasya nāma .. divi bhavā divyāḥ . upapādukā ayonijaśarīriṇaḥ . divyāśca te upapādukāśca divyopapādukāḥ devāḥ . devānāṃ nāma .. jarāyorgarbhāśayāt jātā jarāyujāḥ . manuṣyagavādīnāṃ nāma .. 50 .. </Amarapadavivrti>
<Amarapadavivarana ><AK.03.01.050>  
ahaṃyuḥsyādahaṃkārī . ahamiti nipāto'haṃkārārthaḥ . ahaṃkāro garvo'syāstīti ahaṃyuḥ . ʻahaṃśubhamoryus (5. 2. 140) . atra sakārānubandhaḥ ʻsiti cö (1. 4. 16) iti padasaṃjñārthaḥ . tataśca ʻvā padāntasyö (8. 4. 59) iti parasavarṇavikalpaḥ .. śubhaṃyustu śubhānvite . ahaṃśubhamoriti (5. 2. 140) sūtranirdeśādeva śubhamiti makārāntamavyayamastīti sūcitam . śubhaṃ maṅgalam asyāstīti śubhaṃyuḥ pūrvavad yuspratyayaḥ (5. 2. 140) .. divyopapādukā devāḥ . indrādayo devāḥ, te divyopapādukā ucyante . divi svarge bhavā divyāḥ . ʻdyuprāgapāgudakpratīco yat (4. 2. 101) . śuklaśoṇitādikāraṇamanapekṣya dharmaviśeṣādevopapadyanta ityupapādukāḥ . ʻlaṣapatapada . . .  ityādinā (3. 2. 155) ukañ . divyāśca te upapādukāśceti karmadhārayaḥ . nārakāṇāmapi yonyādikamanapekṣyaiva dharmavaśādupapādukatvamastīti tadvyāvṛttyarthaṃ divyapadam . ata eva ʻsvargopapādukā devāḵ iti trikāṇḍe svargapadaṃ vyāvartakatayoktam . nṛgavādyā jarāyujāḥ . utpattisamaye jarāyornirgatya jātā jarāyujāḥ . ādyaśabdena aśvamahiṣādayo gṛhyante .. 50 .. </Amarapadavivarana>
<Amarapadaparijata><AK.03.01.050> 
ahaṃyuḥ syādahaṃkārī . ahaṃkāriṇo nāmanī . ʻgarvikaḥ stabdha udgrīvaḥ śauṇḍīro dṛpta ityapi . etāni pañca ca .. śubhaṃyustu śubhānvite . śubhayuktanāma .. anuktam—ʻnīlīrāgaḥ sthirapremȫ . sthirasnehaḥ nīlīrāgaḥ syāt .. ʻharidrārāgako'nyathȫ . asthirasnehaḥ haridrārāgakaḥ syāt .. divyopapādukā devāḥ . devatāḥ divyopapādakāraṇatvād divyopapādukāḥ .. nṛgavādyā jarāyujāḥ . nṛgvādyā jarāyukāraṇatvāt jarāyujāḥ .. 50 .. </Amarapadaparijata>
%%p. 03.072
AK.03.01.051ab svedajāḥ kṛmidaṃśādyāḥ pakṣisarpādayo'ṇḍajāḥ .
AK.03.01.051cd udbhidastarugulmādyā udbhidudbhijjamudbhidam .. 51 ..
<Amarapadavivrti ><AK.03.01.051>  
svedajā iti—svedasaṃgṛhītebhyaḥ pārthivaparamāṇubhyo jātāḥ svedajāḥ . kṛmidaṃśādīnāṃ nāma .. aṇḍājjāyanta ityaṇḍajāḥ . pakṣisarpādīnāṃ nāma .. bhuvamudbhinattīti udbhit . udbhidaṃ ca . ʻbhadir vidāraṇe . udbhidya udbhido jāyanta iti udbhijjāḥ . aṅkurajātānāṃ vṛkṣagulmādīnāṃ nāmāni .. 51 .. </Amarapadavivrti>
<Amarapadavivarana ><AK.03.01.051>  
svedajāḥ kṛmidaṃśādyāḥ . atra gharmavācinā svedaśabdena bhaumoṣmaviśeṣo vivakṣitaḥ . kṛmidaṃśādīnāṃ pārthivaparamāṇujanyatve'pi svedopagrahamantareṇānutpatteḥ . tadabhisaṃdhāya svedajatvamuktam . svedāt jātāḥ svedajāḥ . ʻpañcamyāmajātaü (3. 2. 98) iti ḍaḥ . ādyaśabdena maśakamatkuṇādīnāṃ grahaṇam . pakṣisarpādayo'ṇḍajāḥ . garbhasthānānnirgatam utpatsyamānaprāṇyāvārakaṃ śuklavarṇaṃ golākāramaṇḍamiti prāguktam (2. 5. 37) . aṇḍājjātā aṇḍajāḥ . ḍaḥ (3. 2. 98) . ādiśabdena pipīlikādīnāṃ grahaṇam .. udbhijjāstarugulmādyāḥ . ʻbhidir vidāraṇe . ʻsaṃpadādibhyaḥ kvip (vā. 3. 3. 94) iti kvipi bhicchabdena bhedanamucyate . bhūmau ālavālādigartadeśād ūrdhvabhāgabhedanāt jātā udbhijjāḥ . ḍaḥ . ādyaśabdenātra tṛṇauṣadhyādīnāṃ grahaṇam . evaṃ ca keṣācit prāṇinām ayonijatvam, itareṣāṃ ca jarāyujāṇḍajasvedajodbhijjanirūpaṇāt cāturvidhyaṃ ceti darśitam . eṣāṃ caturvidhānāmapi ekatra prakaraṇe svargādāvitaḥ pūrvaṃ sāṃgatyābhāvād bālabuddhīvaiśadyārthamekatraiva cāturvidhyanirūpaṇīyatāyāṃ viśeṣyanighnaprastāvādatra kathanamityavagantavyam .. udbhidudbhijjamudbhidam . udbhijjaprasaṅgāt tatparyāyānāha . bhuvamudbhinattīti udbhit . kartari kvip (3. 1. 61) . igupadhalakṣaṇe kapratyaye (3. 1. 135) udbhidam . viśeṣyanighnaśabde nirdeśakāmacārādatra napuṃsakatvam .. 51 .. </Amarapadavivarana>
<Amarapadaparijata><AK.03.01.051>  
svedajāḥ kṛmidaṃśādyāḥ . svedakāraṇatvāt svedajāḥ .. pakṣisarpādayo'ṇḍajāḥ . pakṣisarpādyāḥ aṇḍakāraṇatvād aṇḍajāḥ .. udbhidastarugulmādyāḥ . tarugulmādyā bhūmyudbhedakāraṇatvād udbhidaḥ .. udbhidudbhijjamudbhidam . etāni trīṇyapi ekārthakāni .. 51 .. </Amarapadaparijata>
%%p. 03.073
AK.03.01.052ab sundaraṃ ruciraṃ cāru suṣamaṃ sādhu śobhanam .
AK.03.01.052cd kāntaṃ manoramaṃ rucyaṃ manojñaṃ mañju mañjulam .. 52 ..
(ramyaṃ manoharaṃ saumyaṃ bhadrakaṃ rāmaṇīyakam . )
<Amarapadavivrti ><AK.03.01.052>  
sundaramiti—suṣṭhu nandayatīti sundaram . ʻṭunadi samṛddhaü . ruciṃ manaḥprītiṃ rāti dadātīti ruciram . ʻrā dāne . carati mano'sminniti cāru . ʻcara gataü . suṣṭhu samatvamatrāstīti suṣamam . sādhnoti sidhyatīti sādhu . ʻsādha saṃsiddhaü . śobhata iti śobhanam . ʻśubha dīptaü . kāmyata iti kāntam . ʻkamu kāntaü . mano ramayatīti manoramam . ʻramu krīḍāyām . mano haratīti manoharamiti vā pāṭhaḥ . rocata iti rucyam . ʻruca dīptāvabhiprītau cö . manasā jñeyaṃ manojñam . ʻjñā avabodhane . sarvairmanyata iti mañju . mañjulaṃ ca . ʻmana jñāne . manoharavastunāmāni .. 52 .. </Amarapadavivrti>
<Amarapadavivarana ><AK.03.01.052>  
sundaraṃ—mañjulam . sundarādayo dvādaśa śabdāḥ sarveṣāmanukūlavedanīyasya vastuno vācakāḥ . suṣṭhu ādaro yatreti sundaram . gaurādipāṭhāt (4. 1. 41) sādhuḥ . ata eva striyāṃ ṅīṣ (4. 1. 41) .. ruciṃ prītiṃ rāti dadātīti ruciram .. carati mano'sminniti cāru . ʻcara gataü . ʻdṛsanijani caricaṭibhyo ñuṇ (u. 1. 3) iti ñuṇ . atra dvyanubandhagrahaṇaṃ ʻjanivadhyoścö (7. 3. 35) iti vṛddhipratiṣedho mā bhūdityevamarthaṃ kṛtam .. sarveṣāmapyabhilāṣaviṣayatvena tulyatayā suṣṭhu samaṃ suṣamam . ʻsuvinirdurbhyaḥ supisūtisamāḵ (8. 3. 88) iti ṣatvam .. sādhnoti sukhasādhanatayeti sādhu . ʻsādha saṃsiddhau . ʻkṛvāpāji . . . ityādinā (u. 1. 1) uṇpratyayaḥ .. śobhata iti śobhanam . ʻśubha dīptaü . ʻanudāttetaśca halādeḵ (3. 2. 149) iti yuc .. kāmyata iti kāntam . ʻkamu kāntaü . ktaḥ (3. 2. 102) . kasya sukhasya anto niścayo 'treti vā .. mano haratyākarṣati svādhīnaṃ karotīti manoharam . ʻharateranudyamane'c (3. 2. 9) ityac . kecit mano ramayatīti vyutpattyā manoramamiti paṭhanti .. rocata iti rucyam . ʻruca dīptaü . ʻrājasūyasūryamṛṣodyarucya. . .  (3. 1. 114) ityādinipātanāt sādhutvam .. manasā jñāyata iti manojñam . ʻdvandvamanojñādibhyaścö (5. 1. 133) iti nirdeśāt sādhutvam .. dravyavacanād mañjuśabdād bhāvamātravivakṣāyāṃ matvarthīye lacpratyaye sati śyāmaśyāmalamṛdumṛdulaśabdavad mañju mañjulamiti śabdadvayamapi samārtham .. 52 .. </Amarapadavivarana>
<Amarapadaparijata><AK.03.01.052>  
sundaraṃ—majjulam . śobhananāmāni . ʻcakṣuṣyaṃ subhagaṃ ramyaṃ laṭahaṃ hāri valgu cö . etāni ṣaṭ ca .. 52 .. </Amarapadaparijata>
%%p. 03.075
AK.03.01.053ab tadāsecanakaṃ tṛpternāstyanto yasya darśanāt
AK.03.01.053cd abhīṣṭe'bhīpsitaṃ hṛdyaṃ dayitaṃ vallabhaṃ priyam .. 53 ..
<Amarapadavivrti ><AK.03.01.053>  
taditi—āsicyate āpyāyate dṛgindriyamaneneti āsecanakam . ʻṣica kṣaraṇe . yasya darśanāt tṛpteranto nāsti tasya candramaṇḍalādernāma .. ābhimukhyeneṣyate prāpyata iti abhīṣṭam . ʻiṣa gataü . ābhimukhyenāptumiṣṭam abhīpsitam . ʻāplṛ vyāptaü . hṛdayasya priyaṃ hṛdyam . dayate cittamādatta iti dayitam . ʻdaya dānagatirakṣaṇahiṃsādāneṣü . vallate prīṇātīti vallabham . ʻvalla prītaü . prīṇātīti priyam . ʻprīñ tarpaṇe kāntau cö . priyavastuno nāmāni .. 53 .. </Amarapadavivrti>
<Amarapadavivarana ><AK.03.01.053>  
tadāsecanakaṃ—darśanāt . yasya candramaṇḍalādeḥ darśanāt cakṣurādīnāṃ tṛpteranto nāsti, kiṃtu punaḥpunaḥ didṛkṣādyatiśaya eva bhavati taccandramaṇḍalādikam āsecanakamucyate . āsicyate āpūryate dṛgindriyādikam aneneti āsecanakam . ʻṣica kṣaraṇe . āṅpūrvaḥ . lyuṭ (3. 3. 117) . ʻsaṃjñāyāṃ kan (5. 3. 75) . subhūticandrastu hrasvādimāha . na siñcanti na kṣaranti cakṣurādīnyasmāditi asecanakamiti . sarvānando'pi hrasvatvamevāha (ṭī. sa. pṛ. 25, ślo. 51) .. abhīṣṭe—priyam . icchāviṣayasya vastuno nāmāni . ābhimukhyena iṣyata ityabhīṣṭam . ʻiṣu icchāyām . ktaḥ (3. 2. 102) . ābhimukhyenāptumiṣṭam abhīpsitam . ʻāplṛ vyāptaü . san (3. 1. 7) . ʻāpjñapyṛdhāmīt (7. 4. 55) . ktaḥ (3. 2. 102) .. ʻhṛdayasya priyaḵ (4. 4. 95) iti hṛdayaśabdāt yat . ʻhṛdayasya hṛllekhayadaṇlāseṣü (6. 3. 50) iti hṛdādeśaḥ .. dayyate yācyata iti dayitam . ʻdaya dānagatirakṣaṇayācaneṣü . ktaḥ .. vallate prīṇayatīti vallabham . valliḥ sautro dhātuḥ . ʻrāsivallibhyāṃ cö (u. 3. 125) ityabhacpratyayaḥ .. prīṇātīti priyam . ʻprīñ tarpaṇe . igupadhetyādinā (3. 1. 135) kaḥ .. 53 .. </Amarapadavivarana> 
%%p. 03.076
<Amarapadaparijata><AK.03.01.053>  
tadāsecanakaṃ—darśanāt . yasya vastuno darśanāt tṛpteranto nāsti tat āsecanakaṃ syāt .. abhīṣṭe—priyam . priyavastunāmāni .. ʻhṛdispṛgghṛdayaṃgamam . ete dve ca .. 53 .. </Amarapadaparijata>
AK.03.01.054ab nikṛṣṭapratikṛṣṭārvarephayāpyāvamādhamāḥ .
AK.03.01.054cd kupūyakutsitāvadyakheṭagarhyāṇakāḥ samāḥ .. 54 ..
<Amarapadavivrti ><AK.03.01.054>  
nikṛṣṭeti—nikṛṣyate tiraskriyata iti nikṛṣṭaḥ . pratikṛṣṭaśca . ʻkṛṣa vilekhane arvati śreyolavamanugacchatīti arvā . nānto'yam . ʻarva gataü . riphati hinasti dūṣayatīti rephaḥ . ʻripha katthanayuddhanindāhiṃsādāneṣü . yāpyante guṇā yasmād dūṣyanta iti yāpyaḥ . ʻyā prāpaṇe . avamatvād adhamatvād avamaḥ . adhamatvād adhamaḥ . kutsitaṃ yathā bhavati tathā pūyate viśīryata iti kupūyaḥ . ʻpūyī viśaraṇe . kutsyate sabhyairiti kutsitaḥ . ʻkutsa avakṣepaṇe . na udyate nocyata ityavadyaḥ . ʻvada vyaktāyāṃ vāci . kheṭati sabhyairākṣipyata iti kheṭaḥ . ʻkhiṭa trāse . sabhyairgarhyata iti garhyaḥ . ʻgarha kutsāyām . aṇati bahu jalpatītyaṇakaḥ . ʻaṇa śabde . jātyā hīnasya nāmāni .. 54 .. </Amarapadavivrti>
<Amarapadavivarana ><AK.03.01.054>  
nikṛṣṭa—aṇakāḥ samāḥ . nikṛṣyate nikṛṣṭaḥ . pratikṛṣyate pratikṛṣṭaḥ . ʻkṛṣa vilekhane . upasargadvayaṃ nyagbhāve vartata iti upasargavṛttau . yathā—nikṛtaḥ pratikṣipta iti .. arvati sevārtham anyamupagacchatīti arvā . ʻarva gataü . vanippratyayaḥ (3. 2. 75) . ʻarvaṇastrasāvanañaḵ (6. 4. 127) iti prāptastrādeśastu aśvavacanasyaiva nānyasya, prayogāṇāmadarśanāt iti vaijayantīvyākhyāyāmuktam .. riphati sarvatra kalahaṃ karotīti rephaḥ . ʻripha katthanayuddhanindāhiṃsādāneṣü . pacādyac (3. 1. 134) . akārāntaḥ . ʻravarṇe puṃsi rephaḥ syāt kutsite vācyaliṅgavat iti phakārānteṣu mārtaṇḍenābhidhānāt .. yāpyante guṇā asmāditi yāpyaḥ . ʻyāpye pāśap (5. 3. 47) iti nirdeśāt sādhuḥ . yāpayatyātmānaṃ kṛcchrajīvaneneti vā yāpyaḥ . ṇici pugāgame (7. 3. 36) ʻaco yat (3. 1. 97) iti yat .. avas adhas ityetau dvāvupasargau nikarṣārthau . nikarṣo'syāstīti avamaḥ, adhamaśca . ʻavo'dhasorlopaścö iti vaktavyādubhābhyāmapi nipātābhyāṃ matvarthīyo makpratyayaḥ . salopaśca .. kutsitaṃ pūyate viśīrṇo bhavatīti kupūyaḥ . ʻpūyī viśaraṇe . pacādyac (3. 1. 134) . laghūpadhatvābhāvād guṇābhāvaḥ (7. 3. 86) .. kutsā saṃjātā asyeti kutsitaḥ . tārakāditvāditac (5. 2. 36) .. nodyate nocyate na praśasyata ityavadyaḥ . ʻvada vyaktāyāṃ vāci . ʻavadyapaṇyavaryā garhyapaṇitavyānirodheṣü (3. 1. 101) iti nañpūrvāt vaderyatpratyayānto garhyarūpārthe nipātitaḥ .. kheṭati satpuruṣāniti kheṭaḥ . ʻkhiṭa uttrāsane . uttrāsanaṃ bhayajananamiti dhātuvṛttau (mā. dhā. pṛ. 109) . ac .. sarbhyairgahyata iti garhyaḥ . ʻgarha kutsāyām . ʻṛhalorṇyat (3. 1. 124) .. aṇati bahu jalpatīti aṇaḥ . ac (3. 1. 134) . ʻaṇateḥ kvun, hrasvādiḵ iti sarvānandaḥ (ṭī. sa. pṛ. 26) .. 54 .. </Amarapadavivarana>
<Amarapadaparijata><AK.03.01.054>  
nikṛṣṭe—adhamāḥ . ʻkheṭaṃ pāpaṃ ca rephaṃ ca saṃprāhuḵ iti halāyudhaḥ (a. mā. 2. 182) . kupūya—aṇakāḥ samāḥ . nikṛṣṭanāmāni . anuktam—ʻsa syādalaṃjaḥ kiṃjaśca yasya janma nirarthakam . yasya puṃso janma vyarthaṃ sa alaṃjaḥ kiṃjaśca syāt .. 54 .. </Amarapadaparijata>
%%p. 03.078
AK.03.01.055ab malīmasaṃ tu malinaṃ kaccaraṃ maladūṣitam .
AK.03.01.055cd pūtaṃ pavitraṃ medhyaṃ ca vīdhraṃ tu vimalārthakam .. 55 ..
<Amarapadavivrti ><AK.03.01.055>  
malīmasamiti—malo'syāstīti malīmasam . malinaṃ ca . kutsitaṃ caratīti kaccaram . ʻcara gataü . maladūṣitasya nāmāni .. punāti dehādikamiti pūtam . pūyate'neneti pavitram . ʻpūñ pavane . medhanīyaṃ dehaśodhakatvāt saṃgamanīyaṃ medhyam . ʻmedhṛ saṃgamane . śuddhihetubhūtasya vastuno nāmāni .. viśeṣeṇa indhe dīpyata iti vīdhram . ʻñiindhī dīptaü . nirmalasphaṭikādernāma .. 55 .. </Amarapadavivrti>
<Amarapadavivarana ><AK.03.01.055>  
malīmasaṃ—maladūṣitam . yat sahajena āgantukena vā kiṭṭādinā malena dūṣitaṃ sat vaivarṇyaṃ prāpitaṃ kāṃsyatāmrapātrādikaṃ tasya nāmāni . malo'syāstīti malīmasam . malinaṃ ca ʻjyotsnātamisrā . . . ityādisūtre (5. 2. 114) malaśabdād īmasacinacpratyayāntau malīmasamalinaśabdau dvāvapi matvarthe nipātitau .. kutsitaṃ caratīti kaccaram . carateḥ pacādyaci (3. 1. 134) ʻrathavadayoścö (6. 3. 102) iti cakārāt koḥ kadādeśaḥ (6. 3. 101) . kecidāhuḥ—kāśabdaḥ kutsitārthaḥ . tataśca kācara iti dīrghādiriti .. pūtaṃ pavitraṃ medhyaśca . pūtapavitraśabdau dvāvapi brahmavarge svabhāvaśuddhaparivrājakādivacanāvuktau (2. 7. 45) . iha tu dravyāntaraśuddhihetuvastuvacanādityapaunaruktyam . punāti dehādikamiti pūtam . pūyate'nena dehādikamiti pavitram . ʻpūñ pavane . itrapratyayaḥ (3. 2. 186) . śodhanadravyeṇa saṅgamanāya yogyo medhyaḥ . ʻmedhṛ saṅgame . ṇyatpratyayaḥ (3. 1. 124) .. vīdhraṃ tu vimalārthakam . svabhāvaśuddhasphaṭikādivacanaṃ vimalaśabdasamānārthamityarthaḥ . viśeṣeṇa indhe vīdhram . ʻñiindhī dīptaü . auṇādikaḥ kran pratyayaḥ (u. 2. 29) . kittvād upadhānakārasya lopaḥ (6. 4. 24) .. 55 .. </Amarapadavivarana>
<Amarapadaparijata><AK.03.01.055>  
malīmasaṃ—maladūṣitam . malavato nāmāni .. pūtaṃ—medhyaṃ ca . pavitranāmāni . ʻśivaṃ puṇyaṃ ca pāvanam . etāni trīṇi ca .. vīdhraṃ tu vimalārthakam . ʻvimale vīdhraṃ maline dvau kaccaramalīmasaü iti vaijayantī (pṛ. 206, ślo. 66) . nirmalanāmāni .. 55 .. </Amarapadaparijata>
%%p. 03.079
AK.03.01.056ab nirṇiktaṃ śodhitaṃ mṛṣṭaṃ niḥśodhyamanavaskaram .
AK.03.01.056cd asāraṃ phalgu śūnyaṃ tu vaśikaṃ tucchariktake .. 56 ..
<Amarapadavivrti ><AK.03.01.056>  
nirṇiktamiti—nirṇijyate śodhyata iti nirṇiktam . ʻṇijir śaucapoṣaṇayoḵ . śodhyata iti śodhitam . ʻśudha śauce . mṛjyata iti mṛṣṭam . ʻmṛjūṣ śuddhaü . nirgataṃ śodhyāt parityājyāditi niḥśodhyam . avidyamāno'vaskaro'syeti anavaskaram . śodhitadravyanāmāni .. na sāro'syetyasāram . śīghrameva phalatīti phalgu . ʻñiphalā viśaraṇe . niḥsārasya tūlādernāmanī .. bādhakābhāvena śune hitaṃ śūnyam . vaśyate kāmyate upaveśanāyeti vaśikam . ʻvaśa kāntaü . tudati śūnyatvāt manaḥ kleśayatīti tuccham . ʻtuda vyathane . ricyate vastubhirhīyata iti riktakam . ʻricir virecane . vastuvirahitasya gṛhādernāmāni .. 56 .. </Amarapadavivrti>
<Amarapadavivarana ><AK.03.01.056>  
nirṇiktaṃ—anavaskaram . vastragālanaprakṣālanādibhirapasāritaheyabhāgasya dravyasya nāmāni . nirṇijyate śodhyata iti nirṇiktam . ʻṇijir śaucapoṣaṇayoḵ ktaḥ (3. 2. 102) . ʻupasargādasamāse'pi ṇopadeśasyö (8. 4. 14) iti ṇatvam .. śodhyata iti śodhitam . ʻśudha śauce . ṇici ktapratyayaḥ . mṛjyate mṛṣṭam . ʻmṛjuṣ śuddhaü . ʻvraścabhrasjasṛjamṛja . . . ityādinā (8. 2. 36) ṣatvam .. niṣkrāntaṃ śodhyāt pariharaṇīyabhāgād iti niḥśodhyam .. iha avaskaraśabdena varcaskavācinā tyājyaṃ vastumātraṃ lakṣyate . avidyamāno'vaskaro yatra ityanavaskaram .. asāraṃ phalgu . yat sārabhāgarahitaṃ śigrukāṣṭhādikam, yacca tato'nyadapi upādeyāṃśarahitaṃ vākyādikaṃ tatsarvaṃ phalguśabdenocyate . phalati niḥsāratvena śīghraṃ viśīryata iti phalgu . ʻñiphalā viśaraṇe . auṇādika upratyayaḥ gugāgamaśca (u. 1. 18) . śūnyaṃ tu—riktake . svasamucitamanuṣyādyādheyarahitasya gṛhādernāmāni . yathā—śūnyaṃ gṛham, śūnyo ghaṭa ityādi . śune hitaṃ śūnyam . ʻugavādibhyo yat ityatra ʻśunaḥ saṃprasāraṇaṃ vā ca dīrghatvam (ga. sū. 5. 1. 2) iti gaṇasūtre śvanśabdasya yatpratyaye parataḥ saṃprasāraṇaṃ bhavati, vikalpena dīrghaśca .. janāntarānavaruddhatvena vaśaḥ svādhīnatvamatrāstīti vaśikam . ʻvaśa kāntaü . matvarthe ṭhan pratyayaḥ .. ʻtuda vyathane ityasmāt saṃpadādikvipi (vā. 3. 3. 94) tucchabdo duḥkhavacanaḥ . tudaṃ śyati saṃbandharahitatvena tanūkaroti, chyati chinattīti, tuccham . ʻśo tanūkaraṇe ʻcho chedane iti vā dhātuḥ . ʻāto'nupasarge kaḵ (3. 2. 3) . ricyate pṛthagavasthitavastubhirviyujyata iti riktam . ʻricir virecane . ktapratyayaḥ (3. 2. 102) . kutvaṃ ca (8. 2. 30) . svārthe kan (5. 4. 5) .. 56 .. </Amarapadavivarana>
<Amarapadaparijata><AK.03.01.056>  
nirṇiktaṃ—anavaskaram . kṣālanādikriyayā nirmalavastunāmāni . asāraṃ phalgu . asāranāmanī . śūnyaṃ tu—riktake . śūnyanāmāni .. ʻvaśikaviśikhāvihāriṇīṣvabhisārikāsü iti harṣacaritaprayogāt vaśikaṃ tālavyaśakāram .. 56 .. </Amarapadaparijata>
%%p. 03.081
AK.03.01.057ab klībe pradhānaṃ pramukhapravekānuttamottamāḥ .
AK.03.01.057cd mukhyavaryavareṇyāśca prabarho'navarārdhyavat .. 57 ..
AK.03.01.058ab parārdhyāgraprāgraharaprāgryāgryāgrīyamagriyam ..
<Amarapadavivrti ><AK.03.01.057>  
klība iti—pradhatte svopasarjanībhūtaṃ dhārayatīti pradhānam . prakṛṣṭaṃ mukhamiva priyamānasatvamasyeti pramukhaḥ . prakṛṣṭo vekaḥ pṛthaktvamasti asāmānyamasyeti pravekaḥ . asmāduttamo nāstītyanuttamaḥ . udgatānām utkṛṣṭānāmayam atiśayenonnata iti uttamaḥ . mukhamiva pradhānaṃ priyamānasatvamasyeti mukhyaḥ . varaṇīyo varyaḥ . vareṇyaśca . ʻvṛñ varaṇe . prakarṣeṇa bṛhati svaśeṣabhūtānuddharatīti prabarhaḥ . ʻbṛhū udyamane . gaṇasyānaparārdhe mukhyabhāge bhavo vartamāno'naparārdhyaḥ . parārdhyaśca . anavarārdhya iti vā pāṭhaḥ . gaṇakāryamakṛtvā na gacchatītyagraḥ . prāgraṃ sabhāyāṃ mukhyasthānaṃ haratīti prāgraharaḥ . prāgre mukhyasthāne bhavo vartamānaḥ prāgryaḥ . agre mukhyasthāne bhavo vartamāno'gryaḥ . agriyaḥ, agrīyaśca . mukhyanāmāni .. 57 .. </Amarapadavivrti>
<Amarapadavivarana ><AK.03.01.057>  
klībe—agriyam . sārdhaślokena pradhānādyāḥ saptadaśa śabdāḥ tattajjātīyasamūhāpekṣayā guṇātiśayayuktasya vācakāḥ . prakarṣeṇa dhatte svopasarjanībhūtān puṣṇātīti pradhānam . lyuṭ (3. 3. 113) . asya prākaraṇikaṃ viśeṣyanighnatvaṃ nāstīti darśayituṃ klība ityuktam . tataśca guṇeṣu vinayaḥ pradhānam, vidvatsu vaiyākaraṇaḥ pradhānam ityeva bhavati . ataśca ʻna jāne sapradhāno me śūro hastī sadāmadaḵ iti devīmāhatmye'pi (1. 14) pradhānena saha vartata iti bahuvrīhireveti sarvānandaḥ (ṭī. sa. pṛ. 28) .. prakṛṣṭaṃ mukhaṃ vāgārambho'syeti pramukhaḥ .. prakṛṣṭo vekaḥ pṛthaktvam itarāpekṣamutkarṣalakṣaṇaṃ vailakṣaṇyamasyeti pravekaḥ .. nāstyuttamo'smādityanuttamaḥ .. uditi nipātaḥ utkarṣārthaḥ . atiśayena utkṛṣṭaḥ uttamaḥ . atiśāyane tamap pratyayaḥ (5. 3. 55) .. mukhamiva prādhānyena pratīyamānatvena mukhyaḥ . ivārthe ʻśākhādibhyo yaḵ (5. 3. 103) iti yaḥ .. varaṇīyaḥ svaśeṣabhūtairbhajanīya iti varyaḥ . ʻvara īpsāyām . curādau adantād ʻaco yat (3. 1. 97) iti yat .. vriyate sevyata iti vareṇyaḥ . ʻvṛñ varaṇe . ʻvṛña eṇyaḵ (u. 3. 98) ityauṇādikaiṇyapratyayaḥ .. prakarṣeṇa bṛṃhati vardhate prabarhaḥ . ʻbṛha vṛhi vṛddhaü . pacādiḥ (3. 1. 134) . varaḥ śreṣṭhaḥ, tato'nyo'varaḥ . avarārdhe nikṛṣṭabhāve bhavaḥ avarārdhyaḥ . ʻparāvarādhamottamapūrvāccö (4. 3. 5) iti yat pratyayaḥ . tato nañsamāse (2. 2. 6) sati anavarārdhyaḥ .. pradhānādiśabdānāṃ prabarhādiśabdasāmyapratipādako vatipratyayaḥ pādapūraṇārthaḥ .. parārdhe śreṣṭhabhāge bhavaḥ parārdhyaḥ . pūrvavadeva yatpratyayaḥ (4. 3. 5) .. aṅgati puro gacchatītyagraḥ . ʻagi gataü . ʻagrādyat (4. 4. 116) iti nirdeśād bāhulako rak pratyayaḥ nakāralopaśca .. prakarṣeṇa agraṃ śreṣṭhaṃ ratnakuṇḍalapaṭṭāṃśukādikaṃ harati svīkartumarhatīti prāgraharaḥ . ʻharateranudyamane'c (3. 2. 9) iti ac pratyayaḥ .. prāgre puraḥpradeśe bhavaḥ prāgryaḥ . agrasthāne bhavo'gryaḥ . ʻagrādyat (4. 4. 116) iti yatpratyayaḥ .. ʻghacchau cö (4. 4. 117) iti chapratyaye agrīyaḥ . ghapratyaye agriyaḥ (7. 1. 2) .. 57 .. </Amarapadavivarana>
<Amarapadaparijata><AK.03.01.057>  
klībe—agryāgrīyam . dīrghādi . agriyam . mukhyavastunāmāni .. 57 .. </Amarapadaparijata> 
%%p. 03.082
AK.03.01.058cd śreyān śreṣṭhaḥ puṣkalaḥ syāt sattamaścātiśobhane .. 58 ..
AK.03.01.059ab syuruttarapade vyāghrapuṃgavarṣabhakuñjarāḥ .
AK.03.01.059cd siṃhaśārdūlanāgādyāḥ puṃsi śreṣṭhārthagocarāḥ .. 59 ..
<Amarapadavivrti ><AK.03.01.058-59>  
śreyāniti—atiśayena praśasyata iti śreyān . śreṣṭhaśca . ʻśaṃsu stutaü . mahimnā puṣyatīti puṣkalaḥ . ʻpuṣa puṣṭaü . atiśayena san sattamaḥ . atiśobhanasya nāmāni .. vyāghraḥ, puṃgavaḥ, ṛṣabhaḥ, kuñjaraḥ, siṃhaḥ, śārdūlaḥ, nāgaḥ, ādyagrahaṇāt candrādayaśca . ete vyāghrādayaḥ śabdā uttarapadāni santaḥ puṃsi puruṣe śreṣṭhārthavācakāḥ śreṣṭhārthapratipādanaparāḥ syuḥ bhaveyuḥ . atrodāharaṇāni—puruṣavyāghraḥ, munipuṃgavaḥ, rājarṣabhaḥ, nṛpakuñjaraḥ, puruṣasiṃhaḥ, muniśārdūlaḥ, gonāgaḥ, mukhacandraḥ ityādi .. 58-9 .. </Amarapadavivrti>
<Amarapadavivarana ><AK.03.01.058-59>  
śreyān—atiśobhane . atyantapraśaṃsāviṣayasya nāmāni . anyāpekṣayā atiśayena praśasyaḥ śreyān . ʻdvivacanavibhajya . . . ityādinā (5. 3. 57) īyasun pratyayaḥ .. ʻatiśāyane tamabiṣṭhanaü (5. 3. 55) iti praśasyaśabdādeva iṣṭhan pratyaye śreṣṭhaḥ . ubhayatrāpi praśasyaśabdasya śrādeśaḥ (5. 3. 60) .. puṣyati punaḥ punarādhikyaṃ prāpnotīti puṣkalaḥ . ʻpuṣa puṣṭaü . ʻpuṣaḥ kit ʻkalaṃścö (u. 4. 4-5) iti kalan pratyayaḥ .. atiśāyanārthe sat-śabdāt tamap pratyaye sattamaḥ . ʻagraṃ prāgraharaṃ śreṣṭhaṃ mukhyaṃ varyaṃ prabarhaṇam iti trikāṇḍaśeṣe pāṭhāt, ʻśreṣṭhaṃ pradhānaṃ yuktamanuttamaṃ sattamaṃ prabarhaṇaṃ cö iti nāmamālāyāṃ pāṭhācca pradhānādyā ekaviṃśatiḥ śabdā ekārthā iti kecit .. syuruttarapade—śreṣṭhārthagocarāḥ . asyārthaḥ—puruṣamunirājādīnāmupamitaśabdānāṃ pūrvapadatve sati uttarapadatvena samasyamānā upamānavacanā vyāghrādayo nāgāntāḥ śabdāḥ ādyaśabdasaṃgṛhītā vṛṣabhavṛṣacandravarāhādayo'pi mahākaviprayogeṣu paridṛśyamānāḥ śabdāśca śreṣṭhārthagocarāḥ, svārthavyāghrādigatasajātīyaguṇayukteṣu puruṣādiṣu pūrvapadārtheṣu guṇātiśayapratipādanaparā bhavantīti . yathā—puruṣavyāghraḥ, munipuṃgavaḥ, puruṣarṣabhaḥ, vādisiṃhaḥ, gonāgaḥ, rājacandra ityādayaḥ prayogānirodhād avagantavyāḥ . ʻupamitaṃ vyāghrādibhiḥ sāmānyāprayoge (2. 1. 56) iti samāsaḥ . vyāghrādiścākṛtigaṇaḥ . puṃsītyanena vyāghrādyuttarapadānāmāviṣṭaliṅgatvamiti darśitam . tena yoṣidvyāghraḥ, kalatraśārdūlaḥ, apatyasiṃha ityādikameva bhavati .. 18-9 .. </Amarapadavivarana>
<Amarapadaparijata><AK.031.01.058-59>  
śreyān—atiśobhane . atyantamukhyabhūtavastunāmāni .. syuruttarapade—śreṣṭhārthagocarāḥ . uttarapadībhūtā vyāghrādiśabdāḥ pūrvapadārthaśraiṣṭhyagamakāḥ . puruṣavyāghraḥ, gajapuṃgavaḥ, hayakuñjaraḥ, brāhmaṇarṣabhaḥ, rājapuṇḍarīkaḥ, govṛṣabhaḥ, kavivarāhaḥ . puṃnirdeśaḥ pūrvapadasāpekṣaḥ . tena strīsattamā, kumārīśreṣṭhā ityādi .. 58-9 .. </Amarapadaparijata>
%%p. 03.084
AK.03.01.060ab aprāgryaṃ dvayahīne dve apradhānopasarjane .
AK.03.01.060cd viśaṅkaṭaṃ pṛthu bṛhad viśālaṃ pṛthulaṃ mahat .. 60 ..
AK.03.01.061ab rundroruvipulaṃ pīnapīvnī tu sthūlapīvare .
<Amarapadavivrti ><AK.03.01.060>  
aprāgryamiti—na prāgryaṃ bhavatītyaprāgryam . pradhānaṃ na bhavatītyapradhānam . upasṛjyate pradhānībhūteneti upasarjanam . ʻsṛja visarge . amukhyasya nāmāni .. vistīryata iti viśaṅkaṭam . viśālaṃ ca . prathata iti pṛthu . pṛthulaṃ ca . ʻpratha prakhyāne . barhati sarvato vartata iti bṛhat . ʻbṛha vṛddhaü . mahati pūjayatīti mahat . ʻmaha pūjāyām . ravate'vayavadvārairgacchatīti rundram . ʻruṅ gatireṣaṇayoḵ . ūrṇoti ācchādayatīti uru . ʻūrṇuñ ācchādane . vipolati mahattvamāpnotīti vipulam . ʻpula mahattve . mahattvamāpannasya jalādernāmāni .. pyāyate vardhate iti pīnam . pīvaraṃ ca . ʻopyāyī vṛddhaü . sthūlayate sthūlam . ʻsthūla paribṛṃhaṇe . pīnasya vṛṣabhaskandhādernāmāni .. 60 .. </Amarapadavivrti> 
<Amarapadavivarana ><AK.03.01.060>  
aprāgryaṃ—upasarjane . guṇabhūtasya nāmāni . prāgryād mukhyādanyad aprāgryam . pradhānādanyadapradhānam . upasṛjyate niyujyate pradhānabhūteneti upasarjanam . ʻsṛja visarge . lyuṭ (3. 3. 113) . apradhānam upasarjanaṃ ceti dve pade napuṃsakaliṅge ityarthaḥ .. viśaṅkaṭaṃ—vipulam . dravyāntarāpekṣayā mahattvādhikaraṇaparimāṇayuktasya nāmāni . gṛhādaṅgaṇaṃ viśālam . kuvalādāmalakaṃ mahat . darpaṇād rathāṅgaṃ mahad ityādi . vistārārthāt ʻveḥ śālacchaṅkaṭacaü (5. 2. 28) iti śālac pratyaye viśālam . śaṅkaṭaci viśaṅkaṭam .. prathata iti pṛthu . ʻpratha prakhyāne . ʻprathimradibhrasjāṃ saṃprasāraṇaṃ salopaścö (u. 1. 28) iti kupratyayaḥ saṃprasāraṇaṃ ca . pṛthulaṃ ca .. barhati vardhata iti bṛhat . ʻbṛha vṛddhaü . uṇādau nipātanāt (u. 2. 84) atipratyayaḥ .. mahati pūjayati śreyaḥsthānamiti mahat . ʻmaha pūjāyām . ʻvartamāne pṛṣadbṛhanmahajjagacchatṛvaccö (u. 2. 84) iti atipratyayāntatvena śabdadvayamapi nipātitaṃ śatṛvacca kāryaṃ bhavati .. pṛthuśabdād bhāvamātravivakṣāyāṃ matvarthīye lac pratyaye (5. 2. 97) śyāmalamañjulādiśabdavat pṛthulaśabdaḥ . pṛthutvaṃ lātyādatta iti vā pṛthulam (3. 2. 3) .. bhūyo'vayavatvena parito rundhan drāti kuṭilaṃ gacchatīti rundraḥ . ʻdrā kutsāyāṃ gataü . mūlavibhujādiḥ . pṛṣodarāditvāt sādhuḥ . rundraṃ prātipadikamavyutpannamiti kecit .. urṇoti svādhāradeśamācchādayatīti uru . ʻūrṇuñ ācchādane . ʻūrṇoternulopaścö ityanuvṛttau ʻmahati hrasvaścö (u. 1. 32) iti kupratyayaḥ .. viśeṣeṇa polati mahad bhavatīti vipulam . ʻpula mahattve . igupadhalakṣaṇaḥ kaḥ (3. 1. 135) .. pīnapīvnī tu sthūlapīvare . veṇudaṇḍādyapekṣayā pariṇāhātiśayavataḥ stambhādernāmāni . yathā—tṛṇakāṇḍād ikṣudaṇḍaḥ pīvaraḥ, tato'pi kīcakaḥ, tato'pi stambhaḥ ityādi . pyāyate vardhata iti pīnam . ʻopyāyī vṛddhaü . ktapratyaye (3. 4. 72) ʻpyāyaḥ pī (6. 1. 28) iti dhātoḥ pībhāvaḥ, ʻoditaścö (8. 2. 45) iti niṣṭhānatvam .. tata eva dhātoḥ ʻanyebhyo'pi dṛśyate (3. 2. 75) iti kvanip pratyaye dṛśigrahaṇasya vidhyantaropasaṃgrahārthatvena saṃprasāraṇe ca pīvā . striyāṃ tu ʻvano ra cö (4. 1. 7) iti ṅīpi rephe ca pīvarī . ʻchitvarachatvaradhīvarapīvara . . .  ityādyuṇādisūtre (u. 3. 1) pyāyateḥ pibatervā pībhāvaḥ ṣvarac pratyayaśca nipātyata iti vṛttikāraḥ . sthūlayata iti sthūlam . ʻsthūla paribṛṃhaṇe . pacādyac (3. 1. 134) .. 60 .. </Amarapadavivarana> 
<Amarapadaparijata><AK.03.01.060>  
aprāgryaṃ—upasarjane . amukhyabhūtavastunāmāni . dvayahīne napuṃsake . ʻupāgraṃ tu guṇaḥ puṃsi klībe syādupasarjanam iti vaijayantī (pṛ. 206, ślo. 64) .. viśaṅkaṭaṃ—vipulam . vipulanāmāni . ʻvistīrṇaṃ vikarālaṃ ca vyūḍhaṃ vitatamātatam . imāni pañca ca .. pīnapīvnī tu sthūlapīvare . sthūlasya nāmāni .. 60 .. </Amarapadaparijata>
%%p. 03.086
AK.03.01.061cd stokālpakṣullakāḥ ślakṣṇaṃ sūkṣmaṃ dabhraṃ kṛśaṃ tanu .. 61 ..
AK.03.01.062ab striyāṃ mātrā truṭiḥ puṃsi lavaleśakaṇāṇavaḥ .
AK.03.01.062cd atyalpe'lpiṣṭhamalpīyaḥ kanīyo'ṇīya ityapi .. 62 ..
<Amarapadavivrti ><AK.03.01.061-62>  
stoketi—stūyata iti stokaḥ . ʻṣṭuñ stutaü . alyate mahadvastuṣu nivāryata ityalpaḥ . ʻala nivāraṇe . kṣudyate saṃpiṣyata iti kṣullakaḥ . ʻkṣudir saṃpeṣaṇe . suṣṭhu ukṣyate sicyata iti sūkṣmam . ʻukṣa secane . svarandhreṣu śliṣyatīti ślakṣṇam . ʻśliṣa āliṅgane . dabhyate śilādau saṃpiṣyata iti dabhram . ʻdambhu vikṣepe . kṛśyata iti kṛśam . ʻkṛśa tanūkaraṇe . tanyata iti tanu . ʻtanu vistāre . sūkṣmasya tantvādernāmāni .. mīyata iti mātrā . ʻmāṅ māne . truṭyate chidyata iti truṭiḥ . ʻtruṭa chedane . lūyata iti lavaḥ . ʻlūñ chedane . liśati alpībhavatīti leśaḥ . ʻliśa alpībhāve . kaṇati sūkṣmatvāt kaṇaḥ . ʻkaṇa nimīlane . aṇati kāṃsyādau patitaḥ śabdāyata ityaṇuḥ . ʻaṇa śabde . svalpanāmāni .. atiśayenālpam atyalpam . alpiṣṭham . alpīyaḥ . kanīyaśca . atiśayenāṇuḥ aṇīyaḥ . apiśabdāt kaniṣṭhāṇiṣṭhaśabdāvapyūhyau . atyalpasya nāmāni .. 61-2 .. </Amarapadavivrti>
<Amarapadavivarana ><AK.03.01.061-62>  
stokālpa—kṛśaṃ tanu . bahvavayavārabdhāpekṣayā nyūnāvayavārabdhasya nāmāni . stūyata iti stokaḥ . ʻstokāntika. . .  (2. 1. 39) iti nirdeśāt sādhuḥ . alyate nivāryata ityalpam . ʻala bhūṣaṇādaü . ʻbahvalpārthāt . . . (5. 4. 42) iti nirdeśāt sādhuḥ .. kṣullakaśabdaḥ pāmare niruktaḥ (2. 10. 16) .. sūcyata iti sūkṣmam . ʻsūca paiśunye . ʻsūceḥ sman (u. 4. 178) iti sman .. śliṣyati sarvatra lagno bhavatīti ślakṣṇam . ʻśliṣeraccopadhāyāḵ (u. 3. 19) iti ksna pratyayaḥ upadhāyā akārādeśaśca . ʻṣaḍhoḥ kaḥ si (8. 2. 41) iti ṣakārasya kakāraḥ . ʻiṇ koḵ ityādinā (8. 3. 59) ṣatvaṃ, ṇatvaṃ ca (8. 4. 1) .. dabhyate kṣipyata iti dabhram . ʻdambhu kṣep . rak (u. 2. 13) .. kṛśatīti kṛśam . ʻkṛśa tanūkaraṇe . igupadhalakṣaṇaḥ kaḥ (3. 1. 135) . athavā ktapratyaye sati ʻanupasargāt phullakṣībakṛśollāghāḵ (8. 2. 55) iti nipātanāt sādhutvam . niṣṭhātakārasya lopaḥ, iḍāgamābhāvaśca .. tanuśabdaḥ śarīre vyutpāditaḥ (2. 6. 71) .. striyāṃ mātrā—kaṇāṇavaḥ . parimāṇālpaviśrāntisthānasya paramāṇvādernāmāni . mātrā ca truṭiśceti kṛtadvandvasamāsābhyāmapi ʻstriyām iti padaṃ saṃbadhyate . ʻpuṃsi iti padaṃ tu lavādibhiścaturbhiriti ṣaṇṇāmapi viśeṣyanighnatvaṃ nāstīti darśitam .. svagatagurutvajñānāya tulayā mīyate paricchidyata iti mātrā . ʻmā māne . tran (u. 4. 169) .. truṭyate chidyata iti truṭiḥ . ʻtruṭa chedane . ʻigupadhāt kiḵ (u. 4. 120) ityauṇādikaḥ kiḥ .. lūyate chidyata iti lavaḥ (3. 3. 57) .. liśati alpādapyalpībhavatīti leśaḥ . ʻliśa alpībhāve . tudādiḥ ac (3. 1. 134) .. kaṇati svalpaparimāṇatvena saṃkucito bhavatīti kaṇaḥ . ʻkaṇa nimīlane . ʻnimīlanaṃ saṃkocanam iti dhātuvṛttiḥ (mā. ghā. pṛ. 147) . ac (3. 1. 134) .. gurutvātiśayābhāvād nodanābhighātayorasaṃbhavena śabdotpattau kāraṇābhāvād viruddhalakṣaṇayā aṇati śabdāyata ityaṇuḥ . ʻaṇa śabde . ʻaṇaścö (u. 1. 8) ityauṇādika upratyayaḥ .. atyalpe—aṇīya ityapi . svalpaparimāṇadravyāntarāpekṣayā nyūnaparimāṇadravyasya nāmāni . atiśayenālpam alpiṣṭham . ʻatiśāyane tamabiṣṭhanaü (5. 3. 55) ityalpaśabdād iṣṭhan pratyayaḥ . ʻdvivacanavibhajya . . . ityādinā (5. 3. 57) īyasun pratyaye alpīyaḥ . ʻyuvālpayoḥ kananyatarasyām (5. 3. 64) ityalpaśabdasya vikalpena kan ityādeśe kanīyaḥ . kaniṣṭhaśabdasyāpyupalakṣaṇametat .. aṇuśabdādīyasun pratyaye (5. 3. 57) aṇīyaḥ . apiśabdād aṇiṣṭhamapi .. 61-2 ..
uttaraślokapaṭhitāḥ prabhūtādayo dvādaśa śabdāḥ prakṛtakāryopayuktāpekṣayā adhikaparimāṇe vartante .. </Amarapadavivarana>
<Amarapadaparijata><AK.03.01.061-62>  
stokālpa—kaṇāṇavaḥ . alpanāmāni . mātrādayo dharmidharmavacanāḥ . tava leśo'pi na vidyate priyam . sukhasya leśo'pi na vidyate bhave .. atyalpe—aṇīya ityapi . atyalpanāmāni .. 61-2 .. </Amarapadaparijata>
%%p. 03.088
AK.03.01.063ab prabhūtaṃ pracuraṃ prājyamadabhraṃ bahulaṃ bahu .
AK.03.01.063cd purubhūḥ puru bhūyiṣṭhaṃ sphāraṃ bhūyaśca bhūri ca .. 63 ..
<Amarapadavivrti ><AK.03.01.063>  
prabhūtamiti—svakāryamāpādayituṃ prabhavatīti prabhūtam . pracīyate bahubhiravayavairiti pracuram . ʻciñ cayane . bahūkartumekatra prājyate kṣipyata iti prājyam . ʻaja gatikṣepaṇayoḵ . na dabhramadabhram . baṃhate saṃgrahaṇena vardhata iti bahu . bahulaṃ ca . ʻbahi mahi vṛddhaü . purvityanayā saṃjñayā bhūyate 'nubhūyata iti purubhūḥ . puruhūriti vā pāṭhaḥ . pūryata iti puru . ʻpūrī āpyāyane . atiśayena bahu bhūyiṣṭham . bhūyaśca . sphāyate vardhata iti sphāram . ʻsphāyī vṛddhaü . analpatayā bhavatīti bhūri . ʻbhū sattāyām . analpasya nāmāni .. 63 .. </Amarapadavivrti>
<Amarapadavivarana ><AK.03.01.063>  
prabhūtaṃ—bhūri ca . prabhavati samartho bhavatīti prabhūtam . ktaḥ (3. 4. 72) . prakarṣeṇa cīyate upacīyata iti pracuram .. prakarṣeṇa ajyate vyaktīkriyata iti prājyam . ʻañjū vyaktimrakṣaṇakāntigatiṣü . kyap pratyaye (vā. 3. 1. 109) ʻaniditāṃ . . .  (6. 4. 24) ityanunāsikalopaḥ .. dabhrādalpād anyad adabhram .. baṃhate vardhata iti bahu . ʻbahi mahi vṛddhau . ʻlaṅghibaṃhyornalopaścö (u. 1. 29) iti upratyayaḥ nalopaśca .. tato bhāvamātravacanād matvarthīye lac pratyaye śyāmalādiśabdavad bahulam .. piparti pūryate vā puru . ʻpṛ pālanapūraṇayoḵ . ʻpṛbhidivyadhigṛdhidhṛṣibhyaḵ (u. 1. 23) iti kupratyayaḥ . ʻudoṣṭhyapūrvasyö (7. 2. 102) ityutvam .. purubhiravayavairbhavatīti purubhūḥ . bhavateḥ kvip (3. 2. 76) .. ʻpuru ityanayā saṃjñayā hūyata iti puruhūḵ iti subodhinīkāraḥ ūṣmapadhāmāha . sarvānandastu (ṭī. sa. pṛ. 29) purūn harati hanti vā puruham . ʻanyeṣvapi dṛśyate (3. 2. 101) iti ḍapratyayaḥ, ityakārāntamūṣmopadhaṃ cāha .. atiśayena bahu bhūyiṣṭham . iṣṭhan pratyaye (5. 3. 55) ʻiṣṭhasya yiṭ cö (6. 4. 159) iti yiḍāgamaḥ, bahorbhūbhāvaśca (6. 4. 158) .. sphāyate vardhata iti sphāram . ʻsphāyī vṛddhaü . ʻsphāyitañci. . .  (u. 2. 13) iti rak . sphiramiti pāṭhe ʻajiraśiśiraśibiraśibilasthirasphirasthavirakhadirāḵ (u. 1. 56) ityauṇādikanipātanāt sphāyateḥ kirac pratyayaḥ, ākārayakārayorlopaśca .. bahuśabdād atiśāyanavivakṣāyām īyasun pratyaye (5. 3. 57) ʻbahorlopo bhū ca bahoḵ (6. 4. 158) iti bahorlope bhūbhāve ca bhūyaḥśabdaḥ . sakārāntaḥ .. analpatvena bhavatīti bhūri . krin pratyayaḥ (u. 4. 65) .. 63 .. </Amarapadavivarana> 
<Amarapadaparijata><AK.03.01.063>  
prabhūtaṃ—prājyaṃ bahalaṃ bahulaṃ bahu . adabhraṃ bahulamiti pāṭhāntaram . puruhaṃ puru—bhūrī ca . bahulanāmāni .. ʻsamagraṃ puṣkalaṃ sphāramadabhramati mātrakam . etāni pañca ca .. 63 .. </Amarapadaparijata>
%%p. 03.090
AK.03.01.064ab paraḥśatādyāste yeṣāṃ parā saṃkhyā śatādikāt .
AK.03.01.064cd gaṇanīye tu gaṇeyaṃ saṃkhyāte gaṇitamatha samaṃ sarvam .. 64 ..
AK.03.01.065ab viśvamaśeṣaṃ kṛtsnaṃ samastanikhilākhilāni niḥśeṣam .
AK.03.01.065cd samagraṃ sakalaṃ pūrṇamakhaṇḍaṃ syādanūnake .. 65 ..
<Amarapadavivrti ><AK.03.01.064-65>  
paraḥśatādyā iti—yeṣāṃ saṃkhyeyānāṃ śatādikāt śatasahasrādikāt parā adhikā saṃkhyā yā vidyate tayā paraḥśatādyā bhavanti . ādigrahaṇena paraḥsahasrādayaḥ . gaṇitavyaṃ gaṇanīyam . gaṇeyaṃ ca . ʻgaṇa saṃkhyāne . saṃkhyeyasya tārakādernāmāni .. gaṇyate saṃkhyāyata iti gaṇitam . saṃkhyātasya kramukādernāma .. samati nyūnatvaṃ na prāpnotīti samam . ʻṣama avaikalye . sarvati svasaṃvandhivargopetaṃ gacchatīti sarvam . ʻṣarva gataü . viśatyaṃśena saha saṃviśatīti viśvam . ʻviśa praveśane . nāsti śeṣo'syetyaśeṣam . kṛtyate vyāpyate sthānādi karma vāneneti kṛtsnam . ʻkṛtī veṣṭane . samasyate ūrīkriyata iti samastam . ʻasu kṣepaṇe . khilādupekṣitāṃśād nivṛttaṃ nikhilam . nāsti khilamupekṣitāṃśo'treti akhilam . śeṣānniṣkrāntamiti niḥśeṣam . saṃgatamagramagrāṃśo'treti samagram . kalābhiḥ saha vartata iti sakalam . pūryata iti pūrṇam . ʻpūrī āpyāyane . na khaṇḍamakhaṇḍam . na vidyate ūnatvamatreti anunakam . abhinnasya puṭādernāmāni .. 64-5 .. </Amarapadavivrti>
<Amarapadavivarana ><AK.03.01.064-65>  
paraḥśatādyāḥ—śatādikāt . atra śatādikād ityādiśabdena sahasrādīnāṃ grahaṇam . tataśca yeṣāṃ saṃkhyeyānāṃ gajaturagādīnāṃ saṃkhyā śatasahasrādeḥ parā adhikā bhavati te paraḥśataparaḥsahasrādiśabdairucyante . śatāt parā iti vigrahe ʻpañcamī (2. 1. 37) iti yogavibhāgāt samāse rājadantāditvāt (2. 2. 31) paraśabdasya pūrvanipāte pāraskarāditvāt (6. 1. 157) suḍāgame ca paraḥśatā aśvāḥ, paraḥśatānyaśvīyāni, paraḥkoṭayo gajatā ityādi bhavati . ʻālokayāmāsa harirmahīdharānadhiśrayantīrgajatāḥ paraḥśatāḵ iti māghaḥ (śiśu. 12. 50) . ʻbrahmādayo brahmahitāya taptvā paraḥsahasraṃ śaradastapāṃsi iti bhavabhūtiśca (u. ca. 1. 15) . atra sarvānandaḥ (ṭī. sa. pṛ. 30)— ʻgavāṃ paraḥśataṃ, gavāṃ paraḥsahasramityādi saṃkhyānamātre'pi napuṃsakaliṅgatvena prayogo'sti iti .. gaṇanīyaṃ tu gaṇeyam . gaṇanārhadravyasyaite nāmanī . ʻgaṇa saṃkhyāne iti caurādikādadantād dhātoḥ ʻtavyattavyānīyaraḵ (3. 1. 96) ityanīyar pratyaye gaṇanīyam . tata eva dhātoḥ ʻaco yat (3. 1. 97) iti yatpratyaye ʻkyasya vibhāṣȫ (6. 4. 50) ityanuvartamānasya vibhāṣāgrahaṇasya vyavasthitavibhāṣātvāt ʻṇeraniṭi (6. 4. 51) iti ṇilopābhāve gaṇeyamiti bhavati iti dhātupradīpikāyāmuktam . ʻgaṇyamiti tu cintyam iti sarvānandaḥ (ṭī. sa. pṛ. 30) . ʻgaṇereyaḵ iti auṇādikasūtreṇa eyapratyaye gaṇeyamiti subodhinīkāraḥ .. saṃkhyāte gaṇitam . niścitasaṃkhyāviśeṣasya kramukādidravyasya gaṇitamiti ktapratyayāntaṃ (3. 2. 102) nāma .. atha samaṃ sarvamityādi yasya vastunaḥ saṃbandhino loke vede vā prasiddhā yāvanto'vayavaguṇakarmādayaḥ santi mātrayāpi vaikalyarahitā bhavanti tāvatsaṃbandhaṃ tad dravyaguṇakarmādikamanūnamucyate . tatra samādayaḥ pūrṇāntāstrayodaśa śabdāḥ syuḥ .. atha samam—syādanūnake . samatīti samam . ʻṣama ṣṭama vaiklavye . ac (3. 1. 134) . vaikalyābhāvānnirbhīkatvena viruddhalakṣaṇayā vaiklavyaṃ draṣṭavyam . sarvādigaṇeṣu pāṭhādasya sarvanāmasaṃjñā .. sṛtamaneneti sarvam . ʻsṛ gataü . ʻsarvanighṛṣva . . . ityādinā (u. 1. 159) auṇādikasūtreṇa kartṛvyatiriktārthe vanpratyayāntaḥ sarvaśabdo nipātitaḥ .. viśatīti viśvam . ʻviśa praveśane . ʻaśūpruṣi . . . ityādinā (u. 1. 157) kvan pratyayaḥ .. avidyamānaḥ śeṣo'syeti aśeṣam .. kṛtyate tirodhīyate svādhāro'neneti kṛtsnam . ʻkṛtī veṣṭane . ʻkṛtyaśūbhyāṃ ksnaḵ (u. 3. 17) iti ksnaḥ .. samasyate svaguṇībhūtaiḥ ekīkriyata iti samastam . ʻasu kṣepaṇe . ktaḥ .. nivṛttaṃ khilamāhatamasmāditi nikhilam .. avidyamānaṃ khilamatretyakhilam .. niṣkrāntaṃ śeṣāditi niḥśeṣam .. saṃgatamagram agrabhāgo'syeti samagram .. kalābhiravayavaiḥ saha vartata iti sakalam .. vikalāvayavabhāgo hi khaṇḍamucyate . nāstyasya khaṇḍamityakhaṇḍam .. pūryate svāvayavairiti pūrṇam . ʻpūrī āpyāyane . ktaḥ (7. 2. 27) . pūritaparyāyo'pi pūrṇaśabdo'vagamyate . ādiśabdena puṣkalāvikalābhinnādīnāṃ grahaṇam .. ʻūna parihāṇe ityasmāt caurādikāt pacādyaci (3. 1. 134), svārthike kapratyayaḥ (5. 4. 5) . tato nañ samāse (2. 2. 6) sati anūnakam .. 64-5 .. </Amarapadavivarana>
<Amarapadaparijata><AK.03.01.064-65> 
paraḥśatādyāḥ—śatādikāt . yeṣāṃ saṃkhyeyānāṃ śatādikāt parā saṃkhyā te paraḥśatādyāḥ .
ʻsa javena patan paraḥśatānāṃ
patatāṃ vrāta ivāravaṃ vitene . (kirā. 13. 26)
iti vaiyadhikaraṇyenāpi prayogaḥ, ʻparaḥsahasraṃ kariṇāṃ mamāreḵ iti .. gaṇanīyaṃ tu gaṇeyam . saṃkhyātuṃ yogyasya nāmanī .. saṃkhyāte gaṇitam . saṃkhyātanāma .. atha samaṃ—syādanūnake . samastanāmāni . samaḥ samau same . samasmai . sameṣām . samaṃ sarvārtha iti niyamāditarārtheṣu sarvanāmasaṃjñā na bhavati . tena samāya samānāyetyarthaḥ . samānāṃ saṃvatsaraṇāmityarthaḥ . same sādhāvityarthaḥ . ʻsamā strī vatsare sādhusarvatulyeṣu vācyavat iti vaijayantī (pṛ. 237, ślo. 95) .. anuktam—ʻkhaṇḍanemonavikalāḵ . asamastanāmāni .. 64-5 ..  </Amarapadaparijata>
%%p. 03.093
AK.03.01.066ab dhanaṃ nirantaraṃ sāndraṃ pelavaṃ viralaṃ tanu .
AK.03.01.066cd samīpe nikaṭāsannasaṃnikṛṣṭasanīḍavat .. 66 ..
AK.03.01.067ab sadeśābhyāśasavidhasamaryādasaveśavat .
AK.03.01.067cd upakaṇṭhāntikābhyarṇābhyagrā apyabhito'vyayam .. 67 ..
<Amarapadavivrti ><AK.03.01.066-67>  
ghanamiti—vāyujalādinā hanyata iti ghanam . ʻhana hiṃsāgatyoḵ . nirgatamantaramatreti nirantaram . saha andyate vadhyata iti sāndram . ʻadi bandhane . nibiḍasaṃyogāvayavasya goṇyādernāmāni .. pelyate kṣipyate śithilasaṃyogāvayaveṣviti pelavam . ʻpila kṣepe . viśeṣeṇāvayavānāmantaraṃ rātīti viralam . ʻrā dāne . tanyate vistīryata iti tanu . ʻtanu vistāre . śithilasaṃyogāvayavasya paṭādernāmāni .. saṃgatā āpo'treti samīpaḥ . nikaṭati vivadhnātīti nikaṭaḥ . ʻkaṭe varṣāvaraṇayoḵ . āsīdantyatretyāsannaḥ . ʻṣadlṛ viśaraṇe . saṃnikṛṣyate'smāditi saṃnikṛṣṭaḥ . ʻkṛṣa vilekhane . samānaṃ nīḍamasyeti sanīḍaḥ . samāno deśo'treti sadeśaḥ . abhyaśyate vyāpyata iti abhyāśaḥ . ʻaśū vyāptaü . samānā vidhā asyeti savidhaḥ . samānā maryādā atreti samaryādaḥ . samāno veśaḥ praveśo'treti saveśaḥ . upagataḥ kaṇṭhamityupakaṇṭhaḥ . anto'syāstīti antikaḥ . abhyardyate gamyata ityabhyarṇaḥ . ʻarda gataü . abhimukhamagramatretyabhyagraḥ . abhita ityavyayam . samīpasya nāmāni .. 66-7 .. </Amarapadavivrti>
<Amarapadavivarana ><AK.03.01.066-67>  
ghanaṃ nirantaraṃ sāndram . dṛḍhāvayavasaṃyogasya prākārādyavayavino nāmāni . nibiḍāvayavatayā vāyvādibhirhanyata iti ghanam . ʻhana hiṃsāgatyoḵ . ʻmūrtau ghanaḵ (3. 3. 77) ityap pratyayaḥ, dhātorghanādeśaśca .. nirgatamantaram avayavavyavadhānamasyeti nirantaram .. svāvayavaiḥ saha andyate badhyata iti sāndram . ʻadi bandhane . rakpratyayaḥ .. pelavaṃ viralaṃ tanu . praśithilāvayavasaṃyogasya tūlapaṭādernāmāni ʻpila kṣepe iti dhātorghañ (3. 3. 18) . pelaśabdena śithilatvamucyate . pelaṃ vāti gacchatīti pelavam . kaḥ .. svagataśaithilyena tṛṇaśalākādidravyāntarasya praveśaṃ viśeṣeṇa rānti dadatīti virāḥ avayavāḥ, tān lātīti viralam .. tanuśabdaḥ śarīre vyutpāditaḥ (2. 6. 71) .. samīpe—abhito'vyayam . nikaṭādayaścaturdaśaśabdāḥ samīpe deśataḥ kālato vā pratyāsanne vartante . upakaṇṭhādiśabdānāṃ nikaṭasadeśādibhirekārthatvalakṣaṇasādṛśyapratipādakau vatipratyayau . saṃgatā āpo'tra samīpam . ṛkpūrabdhū . . . (5. 4. 74) ityādinā akāraḥ samāsāntaḥ . ʻdvyantarupasargebhyo'pa īt (6. 3. 97) itītvam .. nītyupasargāt kaṭac pratyaye (5. 2. 29) nikaṭaḥ . athavā niścayena kaṭati svānantaradeśamāvṛṇotīti nikaṭaḥ . ʻkaṭe varṣāvaraṇayoḵ . pacādyac (3. 1. 134) .. āsīdati sma āsannam . ktaḥ .. saṃnikṛṣyate sma saṃnikṛṣṭam .. samānamekaṃ nīḍaṃ sthānamasyeti sanīḍaḥ . ʻvopasarjanasyö (6. 3. 82) iti samānasya sabhāvaḥ . evaṃ sadeśasavidhasamaryādasaveśaśabdāḥ vaktavyāḥ .. abhito'śyate vyāpyate ityabhyāśaḥ . ʻaśū vyāptaü . ghañ . tālavyopadha iti kecit . ʻsamīpe'bhyasane'bhyāsaḵ iti dantyopadheṣu rabhasavākyād dantyopadho'yam . tālavyopadhastu cintya iti subhūticandrasarvānandau (ṭī. sa. pṛ. 31) .. upagataḥ kaṇṭhamityupakaṇṭhaḥ . ʻprādayo gatādyarthe prathamayȫ (vā. 2. 2. 18) iti samāsaḥ .. anto'syāstīti antikaḥ . matvarthe ṭhan pratyayaḥ (5. 2. 115) .. abhyardatīti abhyarṇaḥ . ʻarda gataü . ktaḥ . ʻabheścāvidūrye (7. 2. 25) iti niṣṭhāyāmiḍabhāvaḥ . ʻradābhyām . . .  ityādinā (8. 2. 42) niṣṭhānatvam, pūrvadakārasya ca nakāraḥ . ʻhalo yamāṃ yami lopaḵ (8. 4. 64) iti dhātunakārasya lopaḥ . ʻraṣābhyāṃ . . . (8. 4. 1) iti ṇatvam .. abhimukhamagram asya abhyagraḥ .. abhītyupasargāt tasil pratyaye (5. 3. 9) abhita ityetadavyayam .. 66-7 .. </Amarapadavivarana>
<Amarapadaparijata><AK.03.01.066-67> 
ghanaṃ nirantaraṃ sāndram . nirgatāntaranāmāni . ʻdaṭṭamainadānipellü . ʻnibiḍaṃ nivirīsaṃ cö . ete dve ca .. pelavaṃ viralaṃ tanu . viralanāmāni . ʻpalucanidāni pellü .. samīpe—abhito'vyayam . samīpanāmāni . ʻsamīpādyāḥ . dharme klī tadvati triṣü iti vaijayantīvacanāt (pṛ. 212, ślo. 143) dharmiṇi triliṅgāḥ, dharme napuṃsakaliṅgāḥ . samīpaḥ parvataḥ . parvatasya samīpam . abhitaḥśabdo dharmadharmiṇorapyaliṅgaḥ . abhito nagarī . nagarīmabhitaḥ .. 66-7 ..  </Amarapadaparijata> 
%%p. 03.095
AK.03.01.068ab saṃsakte tvavyavahitamapadāntaramityapi .
AK.03.01.068cd nediṣṭhamantikatamaṃ syād dūraṃ viprakṛṣṭakam .. 68 ..
<Amarapadavivrti ><AK.03.01.068>  
saṃsakta iti—saṃsajyata iti saṃsaktam . ʻṣañja saṅge . na vyavadhīyata iti avyavahitam . ʻḍudhāñ dhāraṇapoṣaṇayoḵ . nāsti tiraskaraṇārthena padenāntaramiti apadāntaram . apaṭāntaramiti vā pāṭhaḥ . tadā apagataṃ paṭenāntaramiti vigrahaḥ . atyantaśliṣṭasya nāmanī .. atiśayenāntikaṃ nediṣṭham . samīpa tamasya nāma .. duḥkheneyata iti dūram . ʻiṇ gataü . viprakṛṣyate samīpāditi viprakṛṣṭam . dūranāmanī .. 68 .. </Amarapadavivrti>
<Amarapadavivarana ><AK.03.01.068>  
saṃsakte—apadāntaramityapi . avyavahitalagnasya nāmāni . sajyate sma saktam . ʻṣañja saṅge . ktaḥ . samyak saktaṃ saṃsaktam . saṃlagnamityarthaḥ . vastvantareṇa yad vyavadhīyate tad vyavahitam . tato'nyad avyavahitam . padaṃ padamātraparimitam antaraṃ madhyabhāgo'sya nāstīti apadāntaram . kecittu—nāsti paṭena vastreṇāntaraṃ vyavadhānamasyeti apaṭāntaramiti paṭhitvā vyācakṣate .. nediṣṭhamantikatamam . anyāpekṣayā atiśayenāntikaṃ saṃnikṛṣṭam antikatamam . atiśayenāntikaṃ nediṣṭham . ʻantikabāḍhayornedasādhaü (5. 3. 63) iti antikaśabdasya iṣṭhani parato nedādeśaḥ . tamap pratyaye antikatamam (5. 3. 55) .. syād dūraṃ viprakṛṣṭakam . duḥkhena īyate gamyata iti dūram . ʻiṇa gataü . ʻdurīṇo lopaścö (u. 2. 22) iti ran pratyayaḥ . dhātorlopaśca . ʻro ri (8. 3. 14) ityupasargarephalopaḥ . ʻḍhralope. . .  (6. 3. 111) iti dīrghaḥ .. dravyāntarāpekṣayā saṃyuktāsaṃyogabhūyastvaṃ viprakarṣaḥ . tadyuktaṃ viprakṛṣṭam .. 68 .. </Amarapadavivarana>
<Amarapadaparijata><AK.03.01.068>  
saṃsakte—apadāntaramityapi . saṃsaktanāmāni .. nediṣṭhamantikatamam . atyantasamīpanāmanī .. syād dūraṃ viprakṛṣṭakam . dūranāmanī .. 68 .. </Amarapadaparijata>
%%p. 03.096
AK.03.01.069ab davīyaśca daviṣṭhaṃ ca sudūre dīrghamāyatam .
AK.03.01.069cd vartulaṃ nistalaṃ vṛttaṃ bandhuraṃ tūnnatānatam .. 69 ..
<Amarapadavivrti ><AK.03.01.069>  
davīya iti—atiśayena dūraṃ davīyaḥ . daviṣṭhaṃ ca . sutarāṃ dūraṃ sudūram . atyantadūranāmāni .. dṛṇāti dūrasthitaṃ vidārayatīti dīrgham . ʻdṝ vidāraṇe . āyamyate vistīryata ityāyatam . ʻyama uparame . dīrghasya nāmanī .. vartate bhuvi parivartata iti vartulam . vṛttaṃ ca . ʻvṛtu vartane . nirgataṃ talamatreti nistalam . vartulasya kandukādernāmāni .. badhnātyunnatatvena sahāvanatatvamiti bandhuram . ʻbandha bandhane . unnatānatasya stanādernāma .. 69 .. </Amarapadavivrti>
<Amarapadavivarana ><AK.03.01.069>  
davīyaśca—sudūre . itarāpekṣayā atiśayena dūramiti vigrahe ʻdvivacanavibhajya . . .  ityādinā (5. 3. 57) īyasun pratyaye ʻsthūladūra . . .  ityādinā (6. 4. 156) dūraśabdasya yaṇādilope pūrvasya ca guṇe davīyaḥ . iṣṭhan pratyaye (5. 3. 55) pūrvavadeva daviṣṭham . atiśayena dūraṃ sudūram .. dīrghamāyatam . āyāmākhyaparimāṇayuktasya veṇudaṇḍādernāmanī . dṛṇāti dūraṃ dārayatīti dīrgham . ʻdṛ vidāraṇe . bāhulakāt ghaṅ .. dūradeśamabhivyāpya yamyate niyamyata iti āyatam . ʻyama uparame . ktapratyayaḥ . āṅo'bhivyāptirarthaḥ .. vartulaṃ nistalaṃ vṛttam . kutrāpi samapradeśarahitasya kandukakapitthaphalādernāmāni . bhuvi vartate naikatra tiṣṭhatīti vartulam . ʻvṛtu vartane bāhulaka ulac pratyayaḥ .. talati pratitiṣṭhatīti talaśabdena samadeśo vivakṣitaḥ . ʻtala pratiṣṭhāyām . nirgataṃ talamasmāditi nistalam .. ktapratyaye vṛttam (3. 4. 72) . bimbagrahaṇabhāgasya talayuktatve'pi darpaṇādāvaśrirahitatvasādṛśyād vṛttaśabdaprayogaḥ .. bandhuraṃ tūnnatānatam . yadekameva svabhāvādunnatam upādhivaśāt pradeśāntare cānatam īṣannamraṃ lajjānatamastakādi tad bandhuram . badhnāti svaikadeśamavasthāntaraṃ prāpayatīti bandhuram . ʻbadhi saṃyamane . urac pratyayaḥ (u. 1. 43) . bandhūramiti dīrghamadhyo'pyasti . tathā ca rabhasaḥ—ʻbandhūrabandhurau ramye namre haṃse ca bandhuraḵ iti .. 69 .. </Amarapadavivarana>
<Amarapadaparijata><AK.03.01.069>  
davīyaśca . sānto'yam . daviṣṭhaṃ ca sudūre . atidūranāmāni .. dīrghamāyatam . dīrghanāmanī . ʻniḍuvü .. vartulaṃ nistalaṃ vṛttam . vartulanāmāni .. anuktam—ʻsuvṛttaṃ parimaṇḍalam . ativartulanāmanī . bandhuraṃ tūnnatānatam . madhyonnataṃ pārśvanataṃ ca yat tadbandhuraṃ syāt . anuktam—ʻsthapuṭaṃ viṣamonnatam . madhyanataṃ pārśvonnataṃ sthapuṭaṃ syāt ..69 .. </Amarapadaparijata>
%%p. 03.098
AK.03.01.070ab uccaprāṃśūnnatodagrocchritāstuṅge'tha vāmane .
AK.03.01.070cd nyaṅnīcakharvahrasvāḥ syuravāgre'vanatānatam .. 70 ..
<Amarapadavivrti ><AK.03.01.070>  
ucceti—uccīyata ūrdhvamupacīyata ityuccaḥ . ʻciñ cayane . prāśnute prakarṣeṇordhvamiti prāṃśuḥ . ʻaśū vyāptaü . unnamatyūrdhvamityunnataḥ . ʻṇama prahvatve śabde cö . udgatamagramasyetyudagraḥ . ucchrīyata ūrdhvaṃ śrayata ityucchritaḥ . ʻśriñ sevāyām . tuñjyate vāyvādinā bhajyata iti tuṅgaḥ . ʻtuji hiṃsāyām . unnatasya prāsādādernāmāni .. vāmo valgutvamasyāstīti vāmanaḥ . nimnamañcati gacchatīti nyak . ʻañcu gataü . nīcaistvaṃ vidyate'syeti nīcaḥ . kharvatyavayavadāḍhryena dṛpyatīti kharvaḥ . ʻkharva darpe . dairdhyābhāvād hrasatīti hrasvaḥ . ʻhrasa śabde alpatve cö . anunnatasya nāmāni .. avanatamagramasyetyavāgram . adho namatītyavanatam . ā īṣannatam ānatam . adhomukhasya nāmāni .. 70 .. </Amarapadavivrti>
<Amarapadavivarana ><AK.03.01.070>  
uccaprāṃśū—tuṅge . utsedhākhyaparimāṇayukte tālasālādau uccādiṣaṭkaṃ vartate . uccīyate ūrdhvaṃ cīyata ityuccaḥ . ʻciñ cayane . ʻanyeṣvapi dṛśyate (3. 2. 102) iti ḍapratyayaḥ .. prakṛṣṭā unnatatvena prakāśamānā aṃśavo'vayavā asyeti prāṃśuḥ .. unnamati sma unnataḥ . ʻṇama prahvatve śabde . kartari ktaḥ (3. 4. 72) . ud ūrdhvaṃ gatamagramasyetyudagraḥ . ūrdhvadeśaṃ śrayati sma ucchritaḥ . ʻśriñ sevāyām . ktaḥ .. tuñjyate vāyvādinā hiṃsyata iti tuṅgaḥ . ʻtuji hiṃsāyām . karmaṇi ghañpratyaye (3. 3. 19) ʻcajoḥ ku ghiṇyatoḵ (7.3. 52) iti kutvam . viśeṣyanighneṣu kāmacārāt puṃliṅganirdeśaḥ kṛtaḥ .. atha vāmane—hrasvāḥ syuḥ . dravyāntarāpekṣayā svalpocchrāyayuktasya nāmāni . nītyupasargo nikarṣavacanaḥ . ʻañcu gataü . nikṛṣṭaṃ añcatīti nyaṅ . ʻṛtvigdadhṛk . . .  ityādinā (3. 2. 59) añcateḥ kvin pratyayaḥ . ʻkvin pratyayasya kuḵ (8. 2. 62) iti kutvam . cakārāntaḥ . striyāṃ tu ṅīpi nīcī .. nīcaiḥśabdena svalpaparimāṇamucyate . tadyogād arśaādyaci (5. 2. 127) avyayānāṃ bhamātre ṭilope (vā. 6. 4. 144) nīcaḥ . nīcaśabdokārāntaḥ pāmare'pi vyutpāditaḥ (2. 10. 16) . yathā hiraṇyalohavāhinīlatādayaḥ śabdāḥ sāmānyaviśeṣobhayarūpārthāḥ tadvadihāpi .. manuṣyavarge ʻkharvo hrasvaśca vāmanaḵ iti manuṣyaviśeṣe (2. 6. 46) darśitāḥ . tatraiva kṛtanirvacanāśca . iha tu svalpocchrāyayuktadravyamātravacanatvenocyanta iti jñeyam .. avāgre'vanatānatam . avāgre'dhomukhe dvayam . avanatamagramasyeti avāgram . avanamati sma avanatam . ktaḥ īṣannamati sma ānatam . āṅ īṣadarthaḥ . avanatam ānanaṃ mukhamasyeti avanatānanamiti subhūticandraḥ .. 70 .. </Amarapadavivarana>
<Amarapadaparijata><AK.03.01.070>  
uccaprāṃśū—tuṅge . tuṅganāmāni .. atha vāmane—hrasvāḥ syuḥ . vāmananāmāni .. avāgre'vanatānatam . avanatāgranāmāni .. 70 .. </Amarapadaparijata>
%%p. 03.099
AK.03.01.071ab arālaṃ vṛjinaṃ jihmamūrmimat kuñcitaṃ natam .
AK.03.01.071cd āviddhaṃ kuṭilaṃ bhugnaṃ vellitaṃ vakramityapi .. 71 ..
<Amarapadavivrti ><AK.03.01.071>  
arālamiti—arā veṣṭanānyasya santītyarālam . varjyate ārjavamaneneti vṛjinam . ʻvṛjī varjane . jahātyārjavamiti jihmam . ʻohāk tyāge . ūrmayo vakrabhāvāḥ santyasyeti ūrmimat . kuñcati vakratayā alpībhavatīti kuñcitam . ʻkuca gatikauṭiyālpībhāvayoḵ . namatīti natam . ʻṇama prahvatve śabde . īṣadviddhamāviddham . ʻvyadha tāḍane . kuṭati kauṭilyaṃ prāpnotīti kuṭilam . ʻkuṭa kauṭilye . bhujatīti bhugnam . ʻbhuja kauṭilye . vellati ślakṣṇatayā calatīva tiṣṭhatīti vellitam . ʻvella calane . vañcati kauṭilyaṃ prāpnotīti vakram . ʻvañcu gataü . kuṭilasya keśādernāmāni .. 71 .. </Amarapadavivrti>
<Amarapadavivarana ><AK.03.01.071>  
arālaṃ—vakramityapi . arālamityādiślokena ekādaśanāmāni ārjavaviruddhāvayavasaṃsthāne vakranāmnā prasiddhe āndolikādaṇḍādau vartante . aramatyarthamalyate kāryānupayogitvena nivāryata ityarālam . ʻala bhūṣaṇaparyāptivāraṇeṣü .. iha vṛjinaśabdena pāpavācinā tadgataṃ heyatvaṃ lakṣyate . tadyogād arśaādyac (5. 2. 127) . vṛjinam .. jahāti tyajatyārjavamiti jihmam . ʻohāk tyāge . man pratyayaḥ (u. 1. 146) .. avayavasaṃkocanibandhanāstvaksaṃkocarūpāvalaya eva sādṛśyāt ūrmiśabdena vivakṣitāḥ . tadyogād ūrmimat . matup (5. 2. 94) .. kuñcati avayavasaṃkocenālpībhavatīti kuñcitam . ʻkuñca kruñca gatikauṭilyālpībhāvayoḵ . ktaḥ .. namati prahvabhavatīti natam . kartari ktaḥ (3. 4. 72) .. śarādibhirīṣadviddhaḥ āviddhaḥ . ʻvyadha tāḍane . ktaḥ . sa hi duḥsahavyathābharād īṣatsaṃkucitāvayavo bhavati . tatsādṛśyādidamapi āviddhamityucyate .. atra kuṭaśabdena gṛhavācinā sādṛśyāt saṃkucitāvayavabhāgo vivakṣitaḥ . ʻkuṭa kauṭilye . tato matvarthe picchāditvād ilaci (5. 2. 100) kuṭilam .. bhujati kuṭilo bhavatīti bhugnam . ʻbhujo kauṭilye . ʻoditaścö (8. 2. 45) iti niṣṭhānatvam .. vellati svasaṃniveśāt calatīti vellitam . ʻvella calane . ktaḥ .. vañcati agrāvayavairmūlabhāgaṃ gacchatīti vakram . ʻvañcu gataü . ʻsphāyitañcivañci . . . ityādinā (u. 2. 13) rak pratyayaḥ . anunāsikalopaḥ . nyaṅkvādiḥ (7. 3. 53) .. 71 .. </Amarapadavivarana>
<Amarapadaparijata><AK.03.01.071>  
arālaṃ—vakramityapi . kuṭilanāmāni . ʻḍoṃkanadi . anuktam—ʻvikaṭaṃ tu virūpakam . ativakranāmanī .. 71 .. </Amarapadaparijata>
%%p. 03.101
AK.03.01.072ab ṛjāvajihmapraguṇau vyaste tvapraguṇākulau .
AK.03.01.072cd śāśvatastu dhruvo nityasadātanasanātanāḥ .. 72 ..
<Amarapadavivrti ><AK.03.01.072>  
ṛjāviti—ṛjyate ādareṇa saṃpādyata iti ṛjuḥ . ʻṛja gatisthānārjanopārjaneṣü . na jihma ityajihmaḥ . prakṛṣṭo'vakratvaguṇo'syeti praguṇaḥ . ṛjunāmāni .. vyasyate viparyasyata iti vyaṃstaḥ . prakṛṣṭaguṇayogābhāvād apraguṇaḥ . ākolati ekībhavatītyākulaḥ . ʻkula saṃstyāne bandhuṣu cö . vyākīrṇasya nāmāni .. śaśvad vartamānaḥ śāśvataḥ . dhruvatīti dhruvaḥ . ʻdhruva sthairye . niyataṃ bhavo nityaḥ . sadā bhavaḥ sadātanaḥ . sanātanaśca . vināśarahitasya nāmāni .. 72 .. </Amarapadavivrti>
<Amarapadavivarana ><AK.03.01.072>  
ṛjāvajihmapraguṇau . vakraviruddhasya dīrghaveṇudaṇḍādernāmāni . ṛjyate kāryopayogitvena saṃpādyata iti ṛjuḥ . ʻṛja gatisthānārjanopārjaneṣü . auṇādikaḥ kupratyayaḥ (u. 1. 27) .. jihmād bhinno'jihmaḥ .. prakṛṣṭo guṇa upādeyatvalakṣaṇo'syeti praguṇaḥ .. vyaste tvapraguṇākulau . viprakīrṇasaṃniveśasya nāmāni . vyasyate viruddhaṃ kṣipyata vyastam . ʻasu kṣepaṇe . karmaṇi ktaḥ .. ramaṇīyatvābhāvena prakṛṣṭaguṇābhāvād apraguṇaḥ .. ā samantāt kolati saṃstyāno bhavatīti ākulaḥ . ʻkula saṃstyāne . mūlavibhujādiḥ (vā. 3. 2. 5) .. śāśvatastu—sanātanāḥ . vināśarahitasya nāmāni . śāśvaditi kālatrayavācakamavyayam . tatra bhavo vartamānaḥ śāśvataḥ . ʻtatra bhavaḵ (4. 3. 53) ityaṇ . ʻārācchaśvatorneṣyate iti niṣedhāt ʻavyayānāṃ bhamātre— (vā. 6. 4. 144) iti ṭilopasyābhāvaḥ .. dhruvanityaśabdau prathamakāṇḍe vyutpāditau (1. 3. 20, 1. 1. 67) .. sadāsanāśabdau kālatrayavacanāvyayeṣu vakṣyete (3. 4. 22, 17) . tābhyāmubhābhyāmapi bhavārthe ʻsāyaṃciraṃprāhṇeprage'vyayebhyaṣṭyuṭyulau tuṭ cö (4. 3. 23) iti ṭyupratyaye tuḍāgame ca sadātanaḥ, sanātanaśca . śāśvatikaśabdo'pyatra .. 72 .. </Amarapadavivarana>
<Amarapadaparijata><AK.03.01.072>  
ṛjāvajihmapraguṇau . ṛjunāmāni . ʻcakkanidi . vyaste tvapraguṇākulau . vyastanāmāni . ʻvere buṃḍedi . anuktam—ʻkarambaḥ kambaro miśraḵ . miśranāmāni . ʻkalaśinadi . śāśvatastu—sanātanāḥ . sthiranāmāni .. 72 .. </Amarapadaparijata>
%%p. 03.102
AK.03.01.073ab sthāsnuḥ sthirataraḥ stheyānekarūpatayā tu yaḥ .
AK.03.01.073cd kālavyāpī sa kūṭasthaḥ sthāvaro jaṅgametaraḥ .. 73 ..
<Amarapadavivrti ><AK.03.01.073> 
sthānuriti—tiṣṭhati cirakālaṃ tācchīlyeneti sthāsnuḥ . ʻṣṭhā gatinivṛttaü . atiśayena sthiraḥ sthirataraḥ . stheyāṃśca . cirakāle vartamānasya nāmāni .. kūṭena niścalatvena tiṣṭhatīti kūṭasthaḥ . vālyādyavasthārahitatvena bhūtabhaviṣyadvartamānakālavyāpitasyātmādernāma .. tiṣṭhati tācchīlyeneti sthāvaraḥ . jaṅgamāditarasya nāma .. 73 ..  </Amarapadavivrti>
<Amarapadavivarana ><AK.03.01.073>  
sthāsnuḥ—stheyān . āśuvināśijalabudbudāpekṣayā cirakālāvasthāyinaḥ pāṣāṇādernāmāni . ciraṃ tiṣṭhatīti sthāsnuḥ . ʻglājisthaśca gsnuḵ (3. 2. 139) iti tācchīlyārthe gsnupratyayaḥ .. itarāpekṣayā atiśayena sthira iti vigrahe ʻdvivacanāvibhajya . . . ityādinā (5. 3. 57) tarap pratyaye sthirataraḥ .. īyasun pratyaye (5. 3. 57) ʻpriyasthira . . .  ityādinā (6. 4. 157) sthiraśabdasya sthādeśe ca stheyān .. ekarūpatayā—kūṭasthaḥ . ekenaiva svabhāvena niravadhikālatrayavyāpako nityacaitanyādiḥ kūṭastha ityucyate . ʻkūṭaṃ niścalam iti nānārthe vakṣyate (3. 3. 37) . naiścalyena svabhāvāntararāhityena tiṣṭhatīti kūṭasthaḥ (3. 2. 4) .. sthāvaro jaṅgametaraḥ . jaṅgamāt calanasvabhāvāt manuṣyāderanyaḥ parvatādiḥ sthāvaraḥsyāt . tiṣṭhati tācchīlyeneti sthāvaraḥ . ʻstheśabhāsa . . .  ityādinā (3.2. 175) varac .. 73 .. </Amarapadavivarana>
<Amarapadaparijata><AK.03.01.073>  
sthāsnuḥ—stheyān . atisthiranāmāni .. ekarūpatayā—kūṭasthaḥ . ekasvarūpatayā kālavyāpi ākāśādidravyaṃ kūṭasthaṃ syāt .. sthāvaro jaṅgametaraḥ . jaṅgamāditaraḥ śailavṛkṣādiḥ sthāvaraḥ syāt .. 73 .. </Amarapadaparijata>
%%p. 03.103
AK.03.01.074ab cariṣṇu jaṅgamacaraṃ trasamiṅgaṃ carācaram .
AK.03.01.074cd calanaṃ kampanaṃ kampraṃ calaṃ lolaṃ calācalam .. 74 ..
AK.03.01.075ab cañcalaṃ taralaṃ caiva pāriplavapariplave .
<Amarapadavivrti ><AK.03.01.074>  
cariṣṇivati—carati tācchīlyeneti cariṣṇu . caram . carācaraṃ ca . ʻcara gatibhakṣaṇayoḵ . kadācit kuṭilaṃ gacchatīti jaṅgamam . ʻgamlṛ gataü . trasyati ciracalatvāditi trasam . ʻtrasu udvege . iṅgati calatīti iṅgam . ʻigi gataü . gamanaśīlasya nāmāni .. calati tācchīlyeneti calanam . ʻcala kampane . kampate tācchīlyeneti kampanam . kampraṃ ca . ʻkapi calane . calanaśīlasya nāmāni .. calatīti calam . calācalaṃ ca . loḍati calatīti lolam . ʻluḍa viloḍane . cañcatīti cañcalam . ʻcañcu gataü . taratīti taralam . ʻtṝ plavanataraṇayoḵ . pariplavate gacchatīti pāriplavam . pariplavaṃ ca . pluṅ gataü . calato vṛkṣādernāmāni .. 74 .. </Amarapadavivrti>
<Amarapadavivarana ><AK.03.01.074>  
cariṣṇu—carācaram . calanasvabhāvasya manuṣyapaśvādernāmāni . caratīti cariṣṇu . ʻalaṃkṛñnirākṛñ . . . ityādinā (3. 2. 136) iṣṇuc .. kuṭilaṃ gacchatīti jaṅgamam . ʻgamlṛ gataü . ʻnityaṃ kauṭilye gataü (3. 1. 23) iti yaṅ . ʻsanyaṅoḵ (6. 1. 9) iti dvirvacanam . ʻnugato'nunāsikāntasyö (7. 4. 85) iti nuk . asya cānusvāraparasavarṇau . pacādyac (3. 1. 134) . ʻyaṅo'ci cö (2. 4. 74) iti yaṅo luk .. caratīti caram . pacādyac (3. 1. 134) . trasyatīti trasam . ʻtrasī udvege . ac .. iṅgati gacchatīti iṅgam . ʻigi gataü . ac .. caratīti carācaram . ʻcaracalipati . . . (vā. 6. 1. 12) iti pacādyaci vikalpena dvirvacanāgāgamayoḥ carācaram . dvirvacanābhāvapakṣe caram .. calanaṃ—kampram . calanasvabhāvasya nāmāni . ʻcala gataü, ʻkapi calane ityābhyāṃ dhātubhyāṃ ʻcalanaśabdārthādakarmakādyuc (3. 2. 148) iti tācchīlyārthe kartari yucpratyaye calanam, kampanam . ʻnamikampi . . .  ityādinā (3. 2. 167) rapratyaye kampram .. calaṃ—pariplave . kādācitkacalanayuktasya hastādernāmāni . ʻcala gataü iti dhātoḥ pacādyaci (3. 1. 134) calam .. lolati lolam . luḍa ityeke paṭhanti . dhātoḥ pacādyaci laḍayorabhedaḥ . luḍatirapaṭhito dhāturiti māghavyākhyāne vallabhācāryaḥ (śiśu. 3. 72) .. calatīti calācalam . carācaraśabdavat .. cañcatīti cañcalam . ʻcañcu gataü . auṇādikaḥ kalacpratyayaḥ .. pariplavate, ʻpluṅ gataü iti dhātoḥ paripūrvāt pacādyaci (3. 1. 134) pariplavam . tataḥ svārthike aṇpratyaye (5. 4. 38) pāriplavam .. 74 .. </Amarapadavivarana>
<Amarapadaparijata><AK.03.01.074>  
cariṣṇu jaṅgamacaram . ekavadbhāvād napuṃsakatvam . trasamiṅgam . saṃcaraṇaśīlasya manuṣyādernāmāni .. carācaraṃ . sthāvarajaṅgamobhayanāma . ʻubhayaṃ taccarācaram iti vaijayantī (pṛ. 206, ślo. 62) .. calanaṃ—pariplave . calananāmāni .. 74 .. </Amarapadaparijata>
%%p. 03.105
AK.03.01.075cd atiriktaḥ samadhiko dṛḍhasaṃdhistu saṃhataḥ .. 75 ..
AK.03.01.076ab karkaśaṃ kaṭhinaṃ krūraṃ kaṭhoraṃ niṣṭhuraṃ dṛḍham .
AK.03.01.076cd jaṭharaṃ mūrtimanmūrtaṃ pravṛddhaṃ prauḍhamedhitam .. 76 ..
<Amarapadavivrti ><AK.03.01.075-76>  
atirikta iti—atiricyata ityatiriktaḥ . ʻriṃcir virecane . samyagadhikaḥ samadhikaḥ . klṛptādhikasya nāmanī .. saṃhanyate saṃdhipradeśeṣu saṃśliṣyata iti saṃhataḥ . ʻhana hiṃsāgatyoḵ . dṛḍhasaṃdhihastapādādyavayavasya nāmanī .. kṛṇoti pīḍayatīti karkaśam, krūraṃ ca . ʻkṛñ hiṃsāyām . kakkhaṭa iti vā pāṭhaḥ . tadā ʻkakhe hasane iti dhātuḥ . kaṭhati anekakleśena jīvatīti kaṭhinam . kaṭhoraṃ ca . ʻkaṭha kṛcchrajīvane . ninditamiva tiṣṭhatīti niṣṭhuram . ʻṣṭhā gatinivṛttaü . dṛṃhatīti dṛḍham . ʻdṛhi vṛddhaü . jīryate'neneti jaṭharam . jaraṭhamiti vā pāṭhaḥ . ʻjṝṣ vayohānaü . mūrtiḥ kāṭhinyamasyāstīti mūrtimat . mūrtaṃ ca . kaṭhinadravyasya nāmāni .. pravardhata iti pravṛddham . ʻvṛdhu vṛddhaü . prakarṣeṇa vṛddhiṃ vahatīti prauḍham . ʻvaha prāpaṇe . edhata ityedhitam . ʻedha vṛddhaü . pravṛddhasya nāmāni .. 75-76 .. </Amarapadavivrti>
<Amarapadavivarana ><AK.03.01.075-76>  
atiriktaḥ samadhikaḥ . svāpekṣitaparimāṇādabhyadhikaparimāṇadravyasya nāmanī . atiricyate sma atiriktaḥ. ʻricir virecane . ktaḥ (3. 2. 102) . apekṣitādapi samyagadhikaḥ samadhikaḥ .. dṛḍhasaṃdhistu saṃhataḥ . dṛḍhāvayavasaṃdhānasya śarīrādernāmanī . dṛḍhaḥ saṃdhiryasya dṛḍhasaṃdhiḥ . saṃhanyate sma saṃhataḥ . ʻhana hiṃsāgatyoḵ . ktaḥ .. karkaśaṃ—jaṭharaṃ mūrtimanmūrtam . karkaśādinavakam atinibiḍāvayavasaṃyogārabdhe dārupāṣāṇādau vartate . karko nāma dṛḍhagātro'śvaviśeṣaḥ . tamapi śyati tanūkaroti svāvayavasaṃyogeneti karkaśam . ʻśo tanūkaraṇe . kapratyayaḥ (3. 2. 3) . kaṭhati kleśena jīvati, duḥkhakaratvādasyeti kaṭhinam . ʻkaṭha kṛcchrajīvane . inacpratyayaḥ (u. 2. 51) . tata eva dhātoḥ ʻkaṭhicakibhyāmoran (u. 1. 67) ityoranpratyaye kaṭhoram . ghātuke krūra uktaḥ (ślo. 47) . parapīḍāyāṃ niṣṭhāṃ tātparyaṃ rātīti niṣṭhuram . pṛṣodarādiḥ .. ʻdṛḍhaḥsthūlabalayoḵ (7. 2. 20) iti nipātanād balavati dṛḍhaśabdo nipātitaḥ .. jaṭharaśabdaḥ kukṣau vyutpāditaḥ (2. 6. 77) .. rephopadho'yaṃ śabdaḥ . ata eva ʻjaṭharaḥ kaṭhine'pi syāt iti nānārthavarge rephānteṣu vakṣyate (3. 3. 189) .. mūrtiḥ kāṭhinyamasyāstīti mūrtimat . matup (5. 2. 94) .. arśaādyaci (5. 2. 127) mūrtam .. pravṛddhaṃ prauḍhamedhitam . pūrvāvasthāto mahattvamāpanne pravṛddhāditrayam . prakarṣeṇa vardhate sma pravṛddham . ʻvṛdhu vṛddhaü . ktaḥ .. prakarṣeṇohyate sma prauḍham . ʻvaha prāpaṇe . ktapratyayaḥ . ʻprādūhoḍhoḍhyeṣaiṣyeṣu vṛddhirvaktavyȫ (vā. 6. 1. 89) iti vṛddhiḥ .. edhyate sma edhitam . ʻedha vṛddhaü . karmaṇi ktapratyayaḥ .. 75-6 .. </Amarapadavivarana>
<Amarapadaparijata><AK.03.01.075-76>  
atiriktaḥ samadhikaḥ . atyadhikanāmanī . ʻveggalamainadi . ʻulbaṇaṃ cotkaṭodbhedaü . etāni trīṇi ca .. dṛḍhasaṃdhistu saṃhataḥ . dṛḍhasaṃyogavato nāmanī . ʻviggilākaṭṭinadi . anuktam—ʻślathaṃ śithilamityapi . tadviparītanāmanī .. karkaśaṃ—mūrtam . kaṭhinanāmāni .. pravṛddhaṃ—edhitam . pravṛddhanāmāni .. 75-6 .. </Amarapadaparijata>
%%p. 03.107
AK.03.01.077ab purāṇe pratanapratnapurātanaciraṃtanāḥ .
AK.03.01.077cd pratyagro'bhinavo navyo navīno nūtano navaḥ .. 77 ..
AK.03.01.078ab nūtnaśca sukumāraṃ tu komalaṃ mṛdulaṃ mṛdu .
<Amarapadavivrti ><AK.03.01.077>  
purāṇa iti—purā bhavaḥ purāṇaḥ . purātanaśca . purāṇārthatvāt pratanaḥ . pratnaśca . ciraṃ bhavatīti ciraṃtanaḥ . pūrvabhūtasya kālādernāmāni .. pratigatamagramasyeti pratyagraḥ . abhinūyata ityabhinavaḥ . navaśca . ʻṇu stutaü . nava eva navyaḥ . navīnaḥ . nūtanaḥ . nūtnaśca . abhinavasya nāmāni .. alpābhighātādikena suṣṭhu kutsitaṃ mriyata iti sukumāram . ʻmṛṅ prāṇatyāge .. kamyate janairiti komalam . ʻkamu kāntaü . mṛdyate vāyvādineti mṛdulam . ʻmṛdu cö . ʻmṛda kṣode . komalasya puṣpādernāmāni .. 77 .. </Amarapadavivrti>
<Amarapadavivarana ><AK.03.01.077>  
purāṇapratana—ciraṃtanāḥ . ativiprakṛṣṭabhūtakālasaṃbandhimātrasya nāmāni . puretyavyayaṃ ciraviprakṛṣṭaṃ bhūtakālamāha . ata eva vakṣyati—ʻsyāt prabandhe cirātīte (3. 4. 253) ityādi . purāśabdāt tatra bhava ityarthe ʻsāyaṃ ciraṃ . . . ityādinā (4. 3. 23) ṭyupratyaye tasya tuḍāgame ca purātanam . ʻpurāṇaprokteṣu brāhmaṇakalpeṣü (4. 3. 105) iti nirdeśasāmarthyāt tuḍāgamābhāve purāṇam . striyāṃ tu ṅīpi purāṇī . purā pūrvakāle'ṇyate śabdyata iti vigrahastu striyāmaniṣṭaḥ . ṭābantatvaṃ prāpayediti pariharaṇīyaḥ . ʻnaśca purāṇe prāt (vā. 5. 4. 25) iti vārttikacakāravacanena purāṇārthe vartamānārthāt praśabdāt tnap pratyaye pratnaḥ . tanappratyaye pratanaḥ . ciramityavyayāt pūrvavadeva (4. 3. 23) ṭyupratyaye ciraṃtanaḥ .. pratyagro—nūtnaśca . saṃnikṛṣṭabhūtakālasaṃbandhino nāmāni . pratigatamagramasyeti pratyagraḥ .. abhito nūyate stūyata ityabhinavaḥ . ʻṇu stutaü . ʻṛdorap (3. 3. 57) ityappratyayaḥ .. ʻpādārghābhyāṃ cö (5. 4. 25) iti sūtre kāśikākāraḥ (2, pṛ. 85) —ʻatra cakāro'nuktasamuccayārthaḥ . tena yathādarśanamanyatrāpi yatpratyayo bhavati iti . tataśca navaśabdāt yatpratyaye navyaḥ .. nava eva navīnaḥ . ʻnavasya nū ādeśastnaptanapkhāśca pratyayāḵ (vā. 5. 4. 25) iti navaśabdāt svārthe tnapratyaye navaśabdasya nū ityādeśe nūtnaḥ . tanappratyaye nūtanaḥ . khapratyaye navīnaḥ .. sukumāraṃ—mṛdu . etāni kusumādeḥ komaladravyasya nāmāni . suṣṭhu kutsitenāpi abhighātena māryate vināśyata iti sukumāram .. kāmyata iti komalam . ʻkamu kāntaü iti dhātoḥ alacpratyaye upadhāyā okārādeśe ca komalam iti dhātuvṛttāvuktam .. mṛdyate svalpābhighātenāpi kṣudyata iti mṛdu . ʻmṛda kṣode . auṇādikaḥ kupratyayaḥ . tato bhāvamātravivakṣāyāṃ matvarthīye lacpratyaye (5. 2. 97) śyāmaśyāmalaśabdavat mṛdulam .. 77 .. </Amarapadavivarana>
<Amarapadaparijata><AK.03.01.077>  
purāṇapratana—ciraṃtanāḥ . ciratnamapi syāt . ʻciratnaratnādhikamuccitaṃ cirāt ita naiṣadhaḥ (1. 107) . purātananāmāni .. pratyagro—nūtnaśca . nūtananāmāni .. sukumāraṃ—mṛdu . komalanāmāni .. 77 .. </Amarapadaparijata>
%%p. 03.108
AK.03.01.078cd anvaganvakṣamanuge'nupadaṃ klībamavyayam .. 78 ..
AK.03.01.079ab pratyakṣaṃ syādaindriyakamapratyakṣamatīndriyam .
<Amarapadavivrti ><AK.03.01.078>  
anvagiti—anugacchantaṃ paścādañcate gacchatīti anvak . ʻañcu gataü . atrāvyayamiti saṃbadhyate . akṣasya purogāminaḥ anu paścād gacchatīti anvakṣam . . padasya purogāminaḥ anu paścād gacchatīti anupadam . yo gacchantamanu paścād gacchati tasya nāmāni .. pratyakṣṇoti puro vyāpnotīti pratyakṣam . ʻakṣū vyāptaü . indriyairgrāhyam aindriyakam . indriyagrāhyasya rūparasādernāmanī .. pratyakṣaṃ na bhavatītyapratyakṣam . adhigatmakṣamindriyam adhyakṣam . tadatikrāntam atyadhyakṣamiti vā pāṭhaḥ . indriyāṇyatikrāntamatīndriyam . indriyairagrāhyasya nāmanī .. 78 .. </Amarapadavivrti>
<Amarapadavivarana ><AK.03.01.078>  
anvak—avyayam . yo gacchantamanugacchati tasya nāmāni . anu paścād añcati gacchatīti anvak . ʻañcu gatipūjanayoḵ . ʻṛtvig . . . ityādinā (3. 2. 59) kvin pratyayaḥ . cakārāntaḥ . ʻāgacchato'nūci gajasya ghaṇṭayoḵ iti māghaḥ (śiśu. 12. 34) . striyāṃ tu ṅīpi anūcī .. anugatamakṣaṃ pādarūpaṃ karmendriyamasyeti anvakṣam .. purogatāpekṣayā anugataṃ paścādbhūtaṃ padamasyeti anupadam . bahuvrīhitvopādhikavakṣyamāṇaparopagatvavyudāsāya klībamityuktam . ataśca guroranupadamantevāsī bharturanupadaṃ patnī ityādyeva bhavati . yadā tu padasya purogatasya paścāditi vigraho vivakṣitaḥ, tadā ʻavyayaṃ vibhakti . . . ityādinā (2. 1. 6) paścādarthe'vyayībhāvādavyayatvam . kecittu ʻklībamavyayam iti śabdadvayasya prāguktagatyā anvakṣaśabdenāpi saṃbandhamāhuḥ .. pratyakṣaṃ syādaindriyakam . buddhīndriyagrāhyasya rūparasādernāmanī . pratigatam akṣamindriyamiti pratyakṣam . pratītamakṣeṇeti vā . yathā pratyakṣā buddhiḥ . pratyakṣo ghaṭaḥ . pratyakṣaṃ rūpamityādi . adhyakṣamiti keṣāṃcit pāṭhaḥ . tatrāpi pūrvavadeva niruktikramaḥ . indriyādāgatam aindriyakam . kulālādeḥ (4. 3. 118) ākṛtigaṇatvād vuñ .. apratyakṣamatīndriyam . pūrvoktāt pratyakṣādanyad apratyakṣam . atikrāntamadhyakṣam atyadhyakṣam iti kecit . indriyamatikrāntam atīndriyam .. 78 .. </Amarapadavivarana>
<Amarapadaparijata><AK.03.01.078>  
anvak—avyayam . anugatanāmāni . ʻvenusaninadi . anuktam—ʻsahitaṃ saṃhitaṃ yuktayutamanvītamanvitam . yutanāmāni . ʻkūḍinadi .. pratyakṣaṃ syādaindriyakam . cakṣurādīndriyaviṣayanāmanī . adhyakṣasamakṣaśabdāvapi staḥ . ʻadhyakṣapratyakṣau tu samakṣavat iti vaijayantī (pṛ. 212, ślo. 133) .. apratyakṣamatīndriyam . apratyakṣanāmanī . parokṣaśabdopyasti . ʻparokṣe'tīndriyaḵ iti vaijayantī (pṛ. 212, ślo. 133) .. 78 .. </Amarapadaparijata> 
%%p. 03.110
AK.03.01.079cd ekatāno'nanyavṛttirekāgraikāyanāvapi .. 79 ..
AK.03.01.080ab apyekasarga ekāgryo'pyekāyanagato'pi ca .
<Amarapadavivrti ><AK.03.01.079>  
ekatāna iti—ekasminneva viṣaye tāno buddhivistāro'syeti ekatānaḥ . anyasminneva viṣaye vṛttiryasyeti anyavṛttiḥ . na anyavṛttirananyavṛttiḥ . ekamagram ekadeśasthaṃ jñeyamasyeti ekāgraḥ . ekamevāyanaṃ gatirasyeti ekāyanaḥ . ekaviṣayaḥ sargo niścayo'sya ekasargaḥ . ekāgra eva ekāgryaḥ . aikāgrya iti vā pāṭhaḥ . eka mevāyanaṃ gatiṃ gataḥ prāptaḥ ekāyanagataḥ . ekāgracittasya nāmāni .. 79 .. </Amarapadavivrti>
<Amarapadavivarana ><AK.03.01.079>  
ekatāno—gato'pi ca . ekatānādisaptakaṃ tadekāyattacitte . ʻtanu śraddhopakaraṇayoḵ iti curādiḥ, ṇyantāt ʻeraci (3. 3. 56) tāno vistāraḥ . ekasminneva viṣaye tāno'syāstīti ekatānaḥ .. ekamagram agrasthaṃ jñeyamasyeti ekāgraḥ . svārthike'ṇpratyaye sati aikāgraḥ . ekasminneva viṣaye'yanamindriyagatirasyeti ekāyanaḥ . ekasminneva viṣaye sargo niścayo'syeti ekasargaḥ . ekamagryaṃ jñeyamasya ekāgryaḥ . ekamayanaṃ viṣayasthānaṃ gataḥ ekāyanagataḥ .. 79 .. </Amarapadavivarana>
<Amarapadaparijata><AK.03.01.079>  
ekatāno—gato'pi ca . ekāgranāmāni .. 79 .. </Amarapadaparijata>
AK.03.01.080cd puṃsyādiḥ pūrvapaurastyaprathamādyā atāstriyām .. 80 ..
AK.03.01.081ab anto jaghanyaṃ caramamantyapāścātyapaścimam .
<Amarapadavivrti ><AK.03.01.080>  
puṃsīti—ādīyate prathamamupādīyata ityādiḥ . ʻdā dāne . pūrvatīti pūrvaḥ . ʻpūrva pūraṇe . puraḥ pūrvasmin kāle deśe vā bhavaḥ paurastyaḥ . prathate'nenādvitīyeneti prathamaḥ . ʻpraya prakhyȫ . ādau bhavaḥ ādyaḥ . prathamabhāvinaḥ padārthasya nāmāni .. amati upāntyapaṅktipadārthamatikramya gacchatīti antaḥ . ʻama gatyādiṣü . jaghane paścād bhavaṃ jaghanyam . carati upāntaṃ paryantamatikramya tadanantarasthānaṃ gacchatīti caramam . ante bhavamantyam . paścād bhavaṃ pāścātyam . paścimaṃ ca . antimasya padārthasya nāmāni .. 80 .. </Amarapadavivrti>
<Amarapadavivarana ><AK.03.01.080>  
puṃsyādiḥ—prathamādyāḥ . yatkiṃcidapekṣayā prākkālasaṃbandhinaḥ pañca nāmāni . ādīyate prārambhasamaya eva vyavahriyata ityādiḥ . ʻupasarge ghoḥ kiḵ (3. 3. 92) . bhāryākalatrādiviśeṣaṇatve'pi ādiśabdaḥ puṃliṅga eveti niyamyate .. puraṃ vāti gacchati śreṣṭhatveneti pūrvaḥ . ʻvā gatigandhanayoḵ . ʻāto'nupasarge kaḵ (3. 2. 3) .. puraḥ pūrvasmin kāle deśe vā bhavaḥ paurastyaḥ . ʻdakṣiṇāpaścātpurasastyak (4. 2. 98) iti tyakpratyayaḥ . ʻkiti cö (7. 2. 118) iti vṛddhiḥ .. prathate dvitīyādibhiḥ saheti prathamaḥ . ʻpratha prakhyāne . ʻpratheramac (u. 5. 68) ityamacpratyayaḥ .. ādau deśe kāle vā bhavaḥ ādyaḥ . ʻdigādibhyo yat (4. 3. 54) iti yatpratyayaḥ .. athāstriyām—paścimam . ṣaḍetāni dānādānādikriyāsu gaṇanāsamāptisthānasya nāmāni . amati samāptiṃ gacchatītyantaḥ . ʻama gatyādiṣü . kartari ktaḥ (3. 4. 72) . antaśabdasya yoṣidādau viśeṣyabhūte'pi puṃnapuṃsakaliṅgayoranyataratvameveti darśayitum astriyāmityucyate . jaghanyādayastu śabdā liṅgatraye'pi bhavanti . jaghane paścādbhāge bhavatīti jaghanyam . digāditvād (4. 3. 54) yat .. prathamapratītisthānamupakramya caratīti caramam . ʻcara gataü . ʻpratheramac ityanuvṛttau . ʻcareścö (u. 5. 69) ityamac .. ante'vasāne bhavam antyam . digāditvād (4. 3. 54) yat . paścād deśe kāle vā bhavaṃ pāścātyam . ʻdakṣiṇāpaścātpurasastyak (4. 2. 98) iti tyak .. paśyād bhavaṃ paścimam . ʻagrapaścāḍḍimac (vā. 4. 3. 23) iti ḍimac . ḍittvāt ṭilopaḥ .. 80 .. </Amarapadavivarana>
<Amarapadaparijata><AK.03.01.080>  
puṃsyādiḥ—prathamādyāḥ . ādināmāni .. athāstriyām—paścimam . antyanāmāni .. 80 .. </Amarapadaparijata>
%%p. 03.112
AK.03.01.081cd moghaṃ nirarthakaṃ spaṣṭaṃ sphuṭaṃ pravyaktamulbaṇam .. 81 ..
AK.03.01.082ab sādhāraṇaṃ tu sāmānyaṃ ekākī tveka ekakaḥ .
AK.03.01.082cd bhinnārthakā anyatara ekastvo'nyetarāvapi .. 82 ..
<Amarapadavivrti ><AK.01.01.081-82>  
moghamati—muhyatyasminniti mogham . ʻmuha vaicitye . nirgato'rthaḥ prayojanamasmāditi nirarthakam . nirarthakasya vastuno nāmanī .. ajñānaṃ spaśate bādhata iti spaṣṭam . ʻspaśa bādhanasparśanayoḵ . sphuṭati prakāśata iti sphuṭam . ʻsphuṭa vikasane . ativyaktasya nāmanī .. prakṛṣṭaṃ vyajyata iti pravyaktam . ʻañcū vyaktimrakṣaṇakāntigatiṣü . ulvaṇati haṭhāt darśanaṃ gacchatīti ulbaṇam . ʻbaṇa gataü . haṭhāddarśanena jñāyamānavastuno nāmanī .. samānamādhāraṇam ekasthānamasyeti sādhāraṇam . samānasya bhāvaḥ sāmānyam . aprātisvikapadārthasya nāmanī .. eti kāryaṃ kartuṃ svayameva gacchatītyekaḥ . ekākī . ekakaśca . ʻiṇ gataü . sahāyarahitasya nāmāni .. aniti pṛthageva prāṇitīti anyaḥ . ʻana prāṇane . anya evānyataraḥ . eti pṛthaggacchatītyekaḥ . tviṣati pṛthag bhāsata iti tvaḥ . ʻtviṣa dīptaü . ekatara iti vā pāṭhaḥ svayametīti itaraḥ . prakṛtādanyārthasya nāmāni .. 81-2 .. </Amarapadavivrti>
<Amarapadavivarana ><AK.03.01.081-82>  
moghaṃ nirarthakam . svagatadharmavaikalyavaśāt nirarthakasyaite nāmanī . muhyatyatra puruṣo kāryasādhakatvabhrāntyeti mogham . ʻmuha vaicitye . ʻhalaścö (3. 3. 121) iti ghañ . nyaṅkvādikutvam (7. 3. 53) .. niṣkrānto'rthaḥ prayojanamasmāditi nirarthakam .. spaṣṭaṃ sphuṭam .. svagatajātiguṇādivaiśiṣṭyena pratīyamānasyaite nāmanī . spaśate svaviṣayamajñānaṃ bādhata iti spaṣṭam . ʻspaśa bādhanasparśanayoḵ . kartari ktaḥ (3. 4. 72) . ṣatvaṣṭutve .. sphuṭati vikāsitamiva prakāśata ithi sphuṭam . ʻsphuṭa vikasane . igupadhalakṣaṇaḥ kaḥ (3. 1. 135) . vyaktaśabdo'pyatra .. pravyaktamulbaṇam . atidūratvādidoṣasaṃbhave'pi svagatasakaladharmavaiśiṣṭyena pratīyamānasyaite nāmanī . prakarṣeṇa vyajyata iti pravyaktam . ʻañjū vyaktaü . ktaḥ . athavā ʻañcu gatipūjanayoḵ . gatyarthāḥ jñānārthāḥ . karmaṇi ktaḥ (3. 2. 102) . ʻyasya vibhāṣȫ (7. 2. 15) iti niṣṭhāyāmiḍabhāvaḥ . kuvalādāmalakaṃ vyaktam ityapādānaviṣayatvād ʻañco'napādāne (8. 2. 48) iti niṣṭhānatvaṃ na bhavati .. utkṛṣṭatvena baṇyate śabdyata iti ulbaṇam . ʻbaṇa śabde . pṛṣodarāditvād varṇavyatyayaḥ . spaṣṭādayaścatvāro'pyekārthā iti kecit .. sādhāraṇaṃ tu sāmānyam . yo hyanekavyaktīnāṃ tulyarūpo guṇakarmādiḥ, yaścānekānubhavayogyo grāmādiḥ, tasya dvividhasyāpi nāmanī . sādhāraṇasamānaśabdau sadṛśaparyāyeṣu śūdravarge vyutpāditau (2. 10. 37) . samāna eva sāmānyam . cāturvarṇyāditvāt (vā. 5. 1. 124) svārthikaḥ ṣyañ . ʻsāmānyo'yaṃ dharmaseturnṛpāṇām iti prayogaḥ . dharmayoreva sādhāraṇyam, sādṛśyaṃ tu dharmāśrayayoriti sādhāraṇasadṛśayorbhedaḥ .. ekākī tveka ekakaḥ . asāhayasya nāmāni . eti pṛthageva gacchatīti ekaḥ . ʻiṇ gataü . ʻiṇbhīkāpāśa . . . ityādinā (u. 3. 43) kanpratyayaḥ .. eka eva ekākī . ʻkan lukau cö (4. 3.51) iti vartamāne ʻekādākiniccāsahāye (5. 3. 52) ityākinicpratyaye ekāki . cakārāt kanpratyaye ekakaḥ . tasya vaikalpike luki ekaḥ .. bhinnārthakā—itarāvapi . bhinnaśabdasya yo'rthaḥ prakṛtādanyatvalakṣaṇaḥ, tadarthā anyatarādayaḥ pañca śabdā ityarthaḥ . aniti prāṇiti jīvati pratiyogisadbhāveneti anyaḥ . ʻana prāṇane . aghnyādigaṇapāṭhāt (u. 4. 112) sādhuḥ .. alpāctaramiti (2. 2. 34) jñāpakād anyaśabdādapi svārtha eva tarappratyaye anyataraḥ . ekaśabdo vyutpāditaḥ .. tvaśabdastvakhaṇḍa eva bhinnārtha iti subodhinīkāraḥ . ʻuto tvasmai tanvaṃ visasre (ṛk. 10. 71. 4) iti śrutau prayogaḥ .. eti pṛthageva gacchatīti itaraḥ . ʻiṇ gataü . svārthīyatarappratyayaḥ . itaṃ rātīti vā .. 81-2 .. </Amarapadavivarana>
<Amarapadaparijata><AK.03.01.081-82>  
moghaṃ nirarthakam . vyarthanāmanī . ʻantargaḍu nirarthakam ityasminnarthe halāyudhaḥ (a. mā. 4. 89) .. spaṣṭaṃ—ulbaṇam . vyaktanāmāni . ʻprakaṭaṃ viśaraṃ cāpi . ete dve ca .. sādhāraṇaṃ tu sāmānyam . anekasaṃbandhakārthanāmanī . ʻcaturmukhakuṭumbinī draviḍamātrasādhāraṇī . ʻvikramavyatihāreṇa sāmānyābhūd dvayorapi (raghu. 12. 93) .. ekākī—ekakaḥ . asahāyanāmāni .. bhinnārthakā—itarāvapi . bhinnanāmāni . ʻverainavāni perü . ʻanyatarādīni sarvanāmāni ityetāni sarvanāmāni . anyatarasmāt . ekasmāt . tvattvapadāvanyārthakāviti tvacchabdo'pi tvaśabdārtha eva .. 81-2 .. </Amarapadaparijata> 
%%p. 03.114
AK.03.01.083ab uccāvacaṃ naikabhedamuccaṇḍamavilambitam .
AK.03.01.083cd aruṃtudaṃ tu marmaspṛgabādhaṃ tu nirargalam .. 83 ..
<Amarapadavivrti ><AK.03.01.083>  
uccāvacamiti—uccaṃ ca tadavāk ca uccāvacam . naike'neke bhedā asya santīti naikabhedam . anekaprakārasya citrādernāmanī .. uccaṇḍati kopenāśu bhavatītyuccaṇḍam . ʻcaḍi kope . na vidyate vilambitamasyetyavilambitam . kopena kriyamāṇāpakāravad āśukṛtasya nāmanī .. arūṃṣi vraṇāni tudatītyaruṃtudam . ʻtuda vyathane . marmāṇi spṛśatīti marmaspṛk . ʻspṛśa saṃsparśane . marmavyathākarasya vacanādernāmanī .. na vidyate bādhā asyetyabādham . niṣkrāntamargalād niyāmakāditi nirargalam . ucchṛṅkhalaśīlasya nāmanī .. 83 .. </Amarapadavivrti>
<Amarapadavivarana ><AK.03.01.083>  
uccāvacaṃ naikabhedam . avidyamāna eko bhedaḥ svagatāvāntaraviśeṣo'syeti naikabhedam . sthāvarajaṅgamātmakaṃ jagadādi taduccāvacamucyate . udak cāvāk ca uccāvacam . mayūravyaṃsakādipāṭhāt sādhuḥ . ʻuccāvacairupagateṣu sahasrasaṃkhyām iti māghakāvye prayogaḥ (śiśu. 4. 46) .. uccaṇḍamavilambitam . ʻcaṇḍastvatyantakopanaḵ iti prāguktam (ślo. 32) . tvarāyāḥ kopakāryatvāt tvarāyukta eva kāraṇaprādhānyena uccaṇḍa ityuktaḥ . svargavargoktasyāpi (pṛ. 44) avilambitaparyāyāntarakathanārthamatrābhidhānamiti jñeyam .. aruṃtudaṃ tu marmaspṛk . atiduḥkhajanakasya śastraprahārābhiśaṃsanādernāmanī . arūṃṣi vraṇāni tatsadṛśāni marmāṇi vā tudatīti aruṃtudam . ʻtuda vyathane . ʻvidhvaruṣostudaḵ (3.2. 35) iti khaś . ʻarurdviṣat . . .  ityādinā (6. 3. 67) mumāgamaḥ . saṃyogāntalopaḥ (8. 2. 23) .. ʻspṛśa sparśane . ʻspṛśo'nudake kvin (3. 2. 58) iti kvin pratyaye kutve ca (8. 2. 62) marmaspṛk .. abādhaṃ tu nirargalam . anivāritodyogasya nāmanī . avidyamāno bādhaḥ pratirodho'syeti abādham .. niṣkrānto'rgalāt pratibandhakāditi nirargalam .. 83 .. </Amarapadavivarana>
<Amarapadaparijata><AK.03.01.083>  
uccāvacaṃ naikabhedam . ʻnaño nalopo yaḥ prokto na sa madhyapade pare iti nalopo na bhavati . bahuprakārakanāmanī .. uccaṇḍamavilambitam . vilambaśūnyasya nāmanī .. aruṃtudastu marmaspṛk . marmasthānavyathakanāmanī .. abādhaṃ tu nirargalam . apratirodhakanāmanī . ʻapi niryantraṇoddāmocchṛṅkhalānargalādi cö . etānyapi . ʻsyādanargalamuddāmamucchṛṅkhalamayantritam iti vaijayantī (pṛ. 212, ślo. 132) .. 83 .. </Amarapadaparijata>
%%p. 03.116
AK.03.01.084ab prasavyaṃ pratikūlaṃ syādapasavyamapaṣṭhu ca .
AK.03.01.084cd vāmaṃ śarīre savyaṃ syādapasavyaṃ tu dakṣiṇe .. 84 ..
<Amarapadavivrti ><AK.03.01.084>  
prasavyamiti—pragataṃ savyād vāmabhāgād dakṣiṇaṃ prāptamiti prasavyam . pratispardhi kūlamasyeti pratikūlam . apagataṃ savyād vāmabhāgāditi apasavyam . apatiṣṭhatyanukūlamapāsyeti apaṣṭhu . ʻṣṭhā gatinivṛttaü . pratikūlasya nāmāni .. vamayati yajñasūtramaneneti vāmam . ʻṭuvamu udgiraṇe . sūyate yajñasūtramaneneti savyam . ʻṣuñ abhiṣave . śarīrasya vāmabhāgasya nāmanī .. apakrāntaṃ savyabhāgāditi apasavyam . dakṣate valavattayā vardhata iti dakṣiṇam . ʻdakṣa vṛddhau śīghrārthe cö . śarīrasya dakṣiṇabhāgārdhasya nāmanī .. 84 .. </Amarapadavivrti>
<Amarapadavivarana ><AK.03.01.084>  
prasavyaṃ—apaṣṭhu ca . prastutārthavirodhino'rthasya nāmāni . srotasaḥ svārasikagamanavirodhikūlābhimukhavacanaḥ pratikūlaśabdaḥ svābhāvikārthavirodhikamātrasādharmyeṇa viruddhamātre vartate . pragatamapasṛtaṃ savyāditi dakṣiṇabhāgasthitaṃ prācīnāvītākhyaṃ brahmasūtraṃ prasavyāpasavyābhyāmucyate . tatsādharmyeṇa śubhakāryaviruddhamātreṇānyadapi prakṛtakāryavirodhi prasavyāpasavyaśabdābhyāmuktam . apetyupasargo varjane . apatiṣṭhatyānukūlyaṃ varjayitvā tiṣṭhatīti apaṣṭhu . ʻapaduḥsuṣu sthaḵ (u. 1. 25) iti tiṣṭhateḥ kupratyayaḥ . kittvādākāralopaḥ (6. 4. 64) . ʻambāmba . . .  ityādinā (8. 3. 97) ṣatvam . ʻtava dharmarāja iti nāma kathamidamapaṣṭhu paṭhyate iti iti māghakāvye prayogaḥ (śiśu. 15. 17) .. vāmaṃ—savyaṃ syāt . śarīrasya vāmārdhaṃ savyaṃ syāt . vamatīti vāmam . ʻṭuvama udgiraṇe . jvalāditvād ṇapratyayaḥ (3. 1. 140) .. sūyate savyam . ʻṣuñ abhiṣave . ʻaco yat (3. 1. 97) . ʻsavyaṃ vāme ca dakṣiṇe ityajayaḥ .. apasavyaṃ tu dakṣiṇam . śarīrasya dakṣiṇamardham apasavyam . apakrāntaṃ savyādityapasavyam . dakṣate vīryayuktatveneti dakṣiṇam . ʻtasmād dakṣiṇo'rdha ātmano vīryavattaraḵ iti śruteḥ . ʻdakṣa vṛddhaü . inan pratyayaḥ (u. 2. 50) .. 84 .. </Amarapadavivarana>
<Amarapadaparijata><AK.03.01.084>  
prasavyaṃ—apaṣṭhu ca . pratikūlanāmāni .. vāmaṃ—syāt . vāmaṃ dakṣiṇetarat . tat śarīre savyaṃ syāt .. apasavyaṃ tu dakṣiṇam . dakṣiṇaṃ nāma vāmetarat . tattu śarīre'pasavyaṃ syāt . savyamapi syāt . ʻsavyavāme ca dakṣiṇe iti jayakośaḥ . ʻsavyahaste ca khaṅgaḵ iti purātanaprayogaḥ .. 84 .. </Amarapadaparijata> 
%%p. 03.117
AK.03.01.085ab saṃkaṭaṃ nā tu saṃbādhaḥ kalilaṃ gahanaṃ same .
AK.03.01.085cd saṃkīrṇaṃ saṃkulākīrṇe muṇḍitaṃ parivāpitam .. 85 ..
<Amarapadavivrti ><AK.03.01.085>  
saṃkaṭamiti—saṃkaṭantyanyonyamanneti saṃkaṭam . ʻkaṭe varṣāvaraṇayoḵ . asmin parasparaṃ saṃbādhyanta iti saṃbādhaḥ . ʻbādhṛ loḍane . saṃkocasthalanāmanī .. kalyate kṣipyate matiratreti kalilam . ʻkala kila kṣepe . gāhate matiratreti gahanam . ʻgāhū viloḍane . durvijñeyasya nāmanī .. saṃkīryate nairantaryeṇeti saṃkīrṇam . ʻku vikṣepe . saṃkolati nirantarībhavatīti saṃkulam . ʻkula saṃstyāne . ākīryata ityākīrṇam . saṃkīrṇasya nāmāni .. muṇḍyate khaṇḍyata iti muṇḍitam . ʻmuḍi khaṇḍane . parivāpyate khaṇḍyate parivāpitam . ʻḍuvap bījasaṃtāne . kṣurādināpasāritakeśaśmaśruśiraso nāmanī .. 85 .. </Amarapadavivrti>
<Amarapadavivarana ><AK.03.01.085>  
saṃkaṭaṃ—saṃbādhaḥ . bahudravyasaṃkīrṇasyālpīyasa ādhārasya nāmanī . saṃkocarūpārthāt samityupasargāt ʻsaṃprodaśca kaṭac (5. 2. 29) iti kaṭac pratyaye saṃkaṭam .. anyonyasaṃmardena bādhyante'tra janā iti saṃbādhaḥ . ʻbādhṛ viloḍane . adhikaraṇe ghañ (3. 3. 121) . saṃbādhaśabdasya viśeṣyāyattaliṅgatvāpavādārthaṃ netyuktam . tataśca viprasaṃbādhaḥ sabhā, janasaṃbādho rājadvāram ityeva bhavati .. kalilaṃ—same . duṣpraveśasyaite nāmanī . kaliṃ vivādaṃ lātyādatta iti kalilam . ʻkala kila kṣepe iti vā dhātoḥ ilac pratyaye (u. 1. 54) kalilam .. gahanaṃ vane vyutpāditam (2. 4. 1) .. saṃkīrṇaṃ saṃkulākīrṇam . nairantaryeṇa bahuvidhadravyairadhiṣṭhitasya haṭṭādernāmāni . saṃkīryate nairantaryeṇa kṣipyata iti saṃkīrṇam . ākīrṇaṃ ca . ʻkṝ vikṣepe . ʻṛta iddhātoḵ (7. 1. 100) iti itvam . ktaḥ . ʻrvorupadhāyā . . . (8. 2. 76) iti dīrghaḥ . ʻradābhyām . . . ityādinā (8. 2. 42) niṣṭhānatvam .. samyak kolati saṃstyānaṃ bhavatīti saṃkulam . ʻkula saṃstyāne . mūlavibhujādiḥ (vā. 3. 2. 5) . ʻśaki śaṅkāyām ityasmād ulac pratyaye śaṅkulamiti tālavyādiriti govardhanaḥ .. muṇḍitaṃ parivāpitam . kṣureṇa mūlaparyantaṃ kṛttakeśaśmaśroḥ puruṣasya nāmanī . muṇḍyate sma muṇḍitam . ʻmuḍi khaṇḍane . ktaḥ .. dhātūnāmanekārthatvād vapirmuṇḍanārthaḥ . ʻkeśaśmaśru vapate ʻkeśaśmaśrunakhāni vāpayitvȫ ityādayaḥ prayogāḥ . paritaḥ śirasi vāpaḥ keśakhaṇḍanaṃ saṃjāto'syeti parivāpitam .. 85 .. </Amarapadavivarana>
<Amarapadaparijata><AK.03.01.085>  
saṃkaṭaṃ—saṃbādhaḥ . saṃkaṭanāmanī .. ʻidvāḍimbidi kalilaṃ—same . praveṣṭumaśakyanāmanī . ʻcorarānidi .. saṃkīrṇaṃ saṃkulākīrṇam . saṃkīrṇanāmāni . ʻsaṃdaḍiṃcinadi .. muṇḍitaṃ parivāpitam . paritaḥ chinnanāmanī . lomacchedananāmanī api . ʻvapiḥ prakiraṇe'pīṣṭaḥ keśacchede'pi dṛśyate iti dhātupradīpaḥ .. 85 .. </Amarapadaparijata>
%%p. 03.118
AK.03.01.086ab grathitaṃ granthitaṃ dṛbdhaṃ visṛtaṃ vistṛtaṃ tatam .
AK.03.01.086cd antargataṃ vismṛtaṃ syāt prāptapraṇihite same .. 86 ..
<Amarapadavivrti ><AK.03.01.086>  
grathitamiti—grathyate badhyata iti grathitam . ʻgrantha saṃdarbhe . granthitaṃ ca . ʻgrathi kauṭilye . dṛbhyate grathyata iti dṛbdham . ʻdṛbhī granthe . grathitasya puṣpādernāmanī .. visriyata iti visṛtam . ʻsṛ gataü . vistīryata iti vistṛtam . ʻstṛñ ācchādane . tanyata iti tatam . ʻtanu vistāre . vistṛtasya nāmāni .. antargatavad na prakāśata iti antargatam . vismaryata iti vismṛtam . ʻsmṛ ādhyāne . vismṛtasya nāmanī .. prāpyata iti prāptam . ʻāplṛ vyāptaü . praṇidhīyata iti praṇihitam . prāptasya vastuno nāmanī .. 86 .. </Amarapadavivrti>
<Amarapadavivarana ><AK.031.01.086>  
grathitaṃ—dṛbdham . ānupūrvīviśeṣeṇaivāvayavakṛtasya puṣpamālādeḥ kavinibaddhaślokādeśca nāmāni . grathyate saṃdarbhyate kusumādibhiriti grathitam . ʻgrantha saṃdarbhe . kryādiḥ . ʻsaṃdarbho nibandhanam ityuktaṃ dhātuvṛttau . ktapratyaye ʻaniditām. . . (6. 4. 24) ityupadhānakāralopaḥ .. ʻgrathi kauṭilye iti bhauvādikaḥ . ʻkauṭilyaṃ kusṛtirbandhaścö iti dhātuvṛttau (pṛ. 64) . ktaḥ . ʻidito numdhātoḵ (7. 1. 58) iti num . sarvānandastvāha—dhātūnāmanekārthatvena grantharūpārthe vartamānād ʻmṛda kṣode iti dhātorṇyantāt svārthe marditam iti . anye tu saṃdīyate saṃhatatvena sūcyādinā sacchidraṃ kriyata iti saṃditam ityāhuḥ .. dṛbhyata iti dṛbdham . ʻdṛbhī granthe . ktaḥ (3. 2. 102) . grantho granthanam .. visṛtaṃ—tatam . pariṇāhavataḥ prasāritasya kaṭakambalādernāmāni . visriyate prasāryate sma visṛtam . ʻsṛ gataü . ktaḥ (3. 4. 72) .. vistīryate sma vistṛtam . ʻstṝñ ācchādane . ktaḥ . tāyate sma tatam . tanoteḥ ktapratyayaḥ . ʻanudāttopadeśavanatitanoti . . .  ityādinā (6. 4. 37) nakāralopaḥ .. antargataṃ—syāt . pūrvakālopalabdhasya saṃskārapramoṣād buddhyanārūḍhasya nāmanī . antargatavadaprakāśamānatvād antargatam .. atra vītyupasargo niṣedhe . tatpūrvāt ʻsmṛ cintāyām iti dhātoḥ karmaṇi ktapratyaye (3. 2. 102) vismṛtam .. prāptapraṇihite same . pratyāsannavastuvācakatvena tulye ityarthaḥ . prakarṣeṇa āpyata iti prāptam . prakarṣeṇa nidhīyate saṃnidhau sthāpyata iti praṇihitam . upasargadvayapūrvād dadhāteḥ ktapratyayaḥ . dadhāterhirādeśaḥ (7. 4. 42) . ʻnergadanadapatapadaghumāsyati . . . ityādinā (8. 4. 17) ṇatvam .. 86 .. </Amarapadavivarana>
<Amarapadaparijata><AK.03.01.086>  
grathitaṃ—dṛbdham . tantvādinā gumphitasya nāmāni .. visṛtaṃ—tatam . vistṛtanāmāni .. antargataṃ—syāt . anādhyātanāmanī . ʻmaravapaḍḍhadi .. prāpta—same . prāptanāmanī . ʻdorakapaḍḍhadi . anuktam—upasthitaṃ tṛpanatamupapannamiti trayam . upasthitanāmāni .. ʻupanatamaṇibandhe mūrdhni paulastyaśatroḥ surabhi suravimuktaṃ puṣpavarṣaṃ papātö iti raghuvaṃśaḥ (12. 102) . tatra maṇibandhaḥ paṭṭābhiṣekasamayaḥ .. 86 .. </Amarapadaparijata>
%%p. 03.120
AK.03.01.087ab vellitapreṅkhitādhūtacalitākampitā dhute .
AK.03.01.087cd nuttanunnāstaniṣṭhyūtāviddhakṣipteritāḥ samāḥ .. 87 ..
<Amarapadavivrti ><AK.03.01.087>  
velliteti—vellati calatīti vellitaḥ . ʻvella calane . preṅkhati calatīti preṅkhitaḥ . ʻikhi gataü . ādhūnute kampata iti ādhūtaḥ . dhutaśca . ʻdhuñ kampane . calatīti calitaḥ . ʻcala kampane . ākampata iti ākampitaḥ . ʻkapi calane . kampitasya śākhādernāmāni .. nudyate preryata iti nuttaḥ . nunnaśca . ʻnuda preraṇe . asyata ityastaḥ . ʻasu kṣepaṇe . niṣṭhīvyata iti niṣṭhyūtaḥ . ʻṣṭhivu nirasane . āvidhyata ityāviddhaḥ . ʻvyadha tāḍane . kṣipyata iti kṣiptaḥ . ʻkṣipa preraṇe . īryata itīritaḥ . ʻīra preraṇe . preritasya śarādernāmāni .. 87 .. </Amarapadavivrti>
<Amarapadavivarana ><AK.03.01.087>  
vellita—dhute . vāyvabhighātādinimittena calanakriyāyuktasya nāmāni . vellati sma vellitam . ʻvella calane . atra dhātuvṛttikāraḥ—ʻdhātorasaṃyogāntatve'pi prayogavaśād dvirbaddho lakāraḵ iti . prakarṣeṇa iṅkhati sma preṅkhitaḥ . ʻikhi gataü . ādhūnute sma ādhūtaḥ . ʻdhūñ kampane . āṅpūrvaḥ . calati sma calitaḥ .. ʻkapi calane ityasmād āṅpūrvāt ktaḥ ākampitaḥ . ʻdhuñ kampane ityato hrasvāntāt dhutaḥ .. nutta—samāḥ . nodanākhyasaṃyogādinā preritasya śarādernāmāni . ʻṇuda preraṇe ityato dhātoḥ karmaṇi ktapratyaye ʻnudavidondatrāghrāhrībhyo'nyatarasyām (8. 2. 56) iti vaikalpike niṣṭhānatve nunnaḥ . tadabhāvapakṣe nuttaḥ .. ʻasu kṣepaṇe ityasmād astaḥ .. ʻṣṭhivu nirasane ityasmāddhātorniṣṭhāyāṃ ʻcchvoḥ śūḍanunāsike cö (6. 4. 19) ityūṭhādeśe niṣṭhyūtaḥ . rūḍhyā vṛttyā mukhavāyvabhighātena mukhakuharād bahiḥ prerite śleṣmalālādike vartamāno'pi niṣṭhyūtaśabdaḥ preritatvasādṛśyād anyatrāpi śarādau vartate .. āvidhyate sma āviddhaḥ . ʻvyadha tāḍane . ktapratyaye ʻgrahijyāvayivyadhi . . .  ityādinā (6. 1. 16) saṃprasāraṇam . ʻjhaṣastathordho'dhaḵ(8. 2. 40) iti niṣṭhātakārasya dhatvam .. ʻkṣipa preraṇe iti dhātoḥ kṣiptaḥ .. īryate sma īritaḥ . ʻīra preraṇe . curādiḥ . ktapratyaye īḍāgamaḥ . ʻniṣṭhāyāṃ seṭi (6. 4. 52) iti ṇilopaḥ .. 87 .. </Amarapadavivarana> 
<Amarapadaparijata><AK.03.01.087>  
vellita—dhute . calitanāmāni . kareṇa kampitaḥ khaḍgaḥ . ʻpreṅkholītastaralito lolitāndolitāvapi . āndolitanāmāni . ʻallāḍipaḍudi .. ʻāndolitā karatale navaśaktikeyam . ʻpṛthulajaghanabhāraṃ mandamāndolayantī iti vāṇaḥ .. nutta—samāḥ . kṣiptanāmāni . ʻdobbalabaḍḍadi . anuktam—ʻābarhitocchṛtotkhātotpāṭitonmūlitāḥ samāḵ . utpāṭitanāmāni . ʻperakapaḍḍhadi .. 87 .. </Amarapadaparijata>
%%p. 03.121
AK.03.01.088ab parikṣiptaṃ tu nivṛtaṃ mūṣitaṃ muṣitārthakam .
AK.03.01.088cd pravṛddhaprasṛte nyastanisṛṣṭe guṇitāhate .. 88 ..
<Amarapadavivrti ><AK.03.01.088>  
parikṣiptamiti—parikṣipyate samantād veṣṭyata iti parikṣiptam . ʻkṣipa preraṇe . nitarāṃ vriyate nivṛtam . ʻvṛñ varaṇe . niyataṃ bhriyate nibhṛtamiti vā pāṭhaḥ . kaṇṭakādipariveṣṭitasya kṣetrādernāmanī .. mūṣyata iti mūṣitam . ʻmūṣa steye . muṣyata iti muṣitam . ʻmuṣa steye . taskaritasya nāmanī .. prakarṣeṇa vardhata iti pravṛddham . ʻvṛdhu vṛddhaü . prasaratīti prasṛtam . ʻsṛ gataü . prasṛtasya jaṅghādernāmanī .. vyayādau nyasyate svāmineti nyastaḥ . ʻasu kṣepaṇe . nisṛjyate svāmineti nisṛṣṭaḥ . kāryeṣu svāminā niyuktasya grāmādhipādernāmanī .. guṇyata iti guṇitam . ʻguṇa abhyāse . āhanyate'bhyasyata iti āhatam . abhyastavedādernāmanī .. 88 .. </Amarapadavivrti>
<Amarapadavivarana ><AK.03.01.088>  
parikṣiptaṃ tu vivṛtam . yadṛcchāgatapaśvādisaṃcāraparihārāya kaṇṭakaśākhādibhirāvṛtasyārāmādernāmanī . paritaḥ kṣipyate bahiḥsaṃcārād nirasyata iti parikṣiptam .. nitarāṃ vriyate kaṇṭakaśākhādibhiriti nivṛtam . ʻvṛñ varaṇe . ktaḥ .. mūṣitaṃ muṣitārthakam . stenāpahṛtavacano muṣitaśabdaḥ, tatsamānārtho mūṣitaśabda ityarthaḥ . ʻmuṣa steye ityato laghūpadhād dhātoḥ kryādeḥ ktapratyaye muṣitam . dīrghopadhāttu bhauvādikād mūṣitam .. pravṛddhaprasṛte . etadādiślokadvayāntasthitaṃ same (ślo. 90) iti padam etadādibhirdvādaśabhirvākyaiḥ saṃbadhyate . prapūrvo vṛdhiḥ prasaraṇe vartate . tathā ca—ʻtasmādayaṃ pravavṛdhe pṛthivīpatīnāmudgītapuṇyacarito bhuvaneṣu vaṃśaḵ iti bhavabhūtiprayogaḥ . prauḍhe'pi pravṛddhamuktam (ślo. 76) . prasarati sma prasṛtam . ʻsṛ gataü . ktaḥ .. nyastanisṛṣṭe . corādiparihārāya parahaste sthāpitasya suvarṇādernāmanī . dāvopabhogādibhyo nivārya asyate kṣipyata iti nyastam . niyamena sṛjyate dīyata iti nisṛṣṭam . ʻsṛja visarge . ktapratyayaḥ . ṣatvaṃ ṣṭutvaṃ ca .. guṇitāhate . yaṃ kaṃcidekādisaṃkhyāvyañjakamaṅkaṃ phalakādau kvacid vinyasya so'ṅko yatsaṃkhyāguṇito vidhitsitaḥ tatsaṃkhyāṅkamadho vinyasya gaṇitaśāstroktakrameṇa uparitanamaṅkamāhatya aṅkāntaraṃ nidhāyābhyastaṃ sat guṇitāhataśabdābhyāmucyate . guṇyate'bhyasyate sma guṇitam . ʻguṇa abhyāse .. gaṇakairaṅkāntareṇāhanyata iti āhatam . ʻhana hiṃsāgatyoḵ . ktaḥ .. 88 ..  </Amarapadavivarana>
<Amarapadaparijata><AK.03.01.088>  
parikṣiptaṃ tu nivṛtam . paritaḥ veṣṭitasya nāmanī . ʻmusurukopaḍḍhadi .. mūṣitaṃ muṣitārthakam . coritaṃ muṣitaṃ syāt .. pravṛddhaprasṛte . prasṛtanāmanī . ʻprasarepaḍḍhadi . ʻtasmādayaṃ pravavṛdhe pṛthivīpatināmudgītapuṇyacarito bhuvaneṣu vaṃśaḵ iti dharmaśarmābhyudayaḥ .. nyastanisṛṣṭe . samarpitanāmanī . ʻgrāmeṣvātmanisṛṣṭeṣü (raghu. 1. 44) .. guṇitāhate . dve catvāri aṣṭāvityāvartanāmanī .. 88 .. </Amarapadaparijata>
%%p. 03.123
AK.03.01.089ab nidigdhopacite gūḍhagupte guṇṭhitarūṣite .
AK.03.01.089cd drutāvadīrṇe udgūrṇodyate kāritaśikṣite .. 89 ..
<Amarapadavivrti ><AK.03.01.089>  
nidigdheti—nidihyata upacīyata iti nidigdham . ʻdiha upacaye . upacīyata iti upacitam . ʻciñ cayane . upacitasya dhānyādernāmanī .. guhyata iti gūḍham . ʻguhū saṃvaraṇe . gupyata iti guptam . ʻgupū rakṣaṇe . guptasya dhānyādernāmanī .. guṇṭhyate mālyādineti guṇṭhitam . ʻguṭhi veṣṭane . rūṣyata iti rūṣitam . ʻruṣa hiṃsāyām . mālyādinā rūṣitastanādernāmanī .. drūyata iti drutam . ʻdru gatau . avadīryata iti avadīrṇam . ʻdṝ vidāraṇe . vidāritasya nāmanī .. udgūryata iti udgūrṇam . ʻgurī udyamane . udyamyata iti udyatam . udyaktasya nāmanī .. kāryate śikṣyata iti kāritam . śikṣyata iti śikṣitam . ʻśikṣa vidyopādāne . śikṣitasya vidyādernāmanī .. 89 .. </Amarapadavivrti>
<Amarapadavivarana ><AK.03.01.089>  
nidigdhopacite . haritālasudhāhiṅgulādiliptasya kuḍyādernāmanī . nitarāṃ dihyate sma nidigdham . ʻdiha upacaye . ktaḥ .. upacīyate dravyāntareṇa vardhyata iti upacitam . ʻciñ cayane . ktaḥ . upasargavaśādatra vṛddhirarthaḥ .. gūḍhagupte . yasya kasyacidaprakaṭībhūtasya vastuno nāmanī . guhyate sma gūḍham . ʻguhū saṃvaraṇe . ktapratyayaḍhatvaṣṭutvaḍhalopāḥ .. gupyate sma guptam . ʻgupū rakṣaṇe . ktaḥ .. guṇṭhitarūṣite . dravyāntareṇācchāditasya nāmanī . yathā—uttarīyāvaguṇṭhitaṃ kucamaṇḍalam . reṇurūṣitaṃ śiraḥ ityādi . ʻguṭhi veṣṭane iti dhātoḥ karmaṇi ktapratyaye guṇṭhitam .. rūṣiḥ laukiko dhātuḥ vyāptyartho bhūvādiṣu vijñeyaḥ . tataḥ karmaṇi niṣṭhāyāṃ rūṣitam .. drutāvadīrṇe . dravībhūtasya māṃsādernāmanī . drūyate sma drutam . ʻdru gataü .. avadīryate sma praśithilāvayavatvenetyavadīrṇam . ʻdṛ vidāraṇe . karmaṇi ktapratyaye ṛta itvaṃ niṣṭhānatvaṃ ca .. udgūrṇodyate . ūrdhvadeśasaṃyogaṃ prāptasya khaḍgalaguḍādernāmanī . udgūryate sma udgūrṇam . ʻgurī udyamane . niṣṭhānatvam (8. 2. 42), upadhādīrghaśca (8. 2. 77) .. ʻyama uparame ityasmād niṣṭhāyāmanunāsikalope (6. 4. 37) udyataḥ . udgūrṇocchrite iti kecit paṭhanti . ʻśriñ sevāyām ityataḥ utpūrvāt ktapratyaye ucchritam .. kāritaśikṣite . same ityeva . laukike vaidike vā karmaṇi kṛtābhyāsasya nāmanī . yathā kārito yuddhakarmaṇi, śikṣita ityarthaḥ . śikṣāṃ kāryate smeti kāritam . kṛño ṇici niṣṭhā .. śikṣyate sma śikṣitam . ʻśikṣa vidyopādāne . ktaḥ . subhūticandrastu kācitaśikyite iti paṭhitvā vyācaṣṭa . kācavad añcitaṃ kṛtaṃ kācitam . śikyavat kṛtaṃ śikyitam . saṃhatamityarthaḥ iti . ṭīkāsarvasvakāro'pi tameva pāṭhaṃ manasi nidhāya vyākṛta . ʻkācitādidvayaṃ śikyāropite vartate . “prātipadikād dhātvarthe bahulamiṣṭhavacca” (ga. sū. 7. 4. 97) iti kācaśabdāt śikyaśabdācca ṇici tadantād dhātudvayādapi ktapratyaye kācitaṃ śikyitaṃ ceti (pṛ. 40) .. 89 .. </Amarapadavivarana>
<Amarapadaparijata><AK.03.01.089>  
nidigdhopacite . avacitanāmanī . ʻpeṃpavaḍḍidi .. gūḍhagupte . guptanāmanī . ʻdāṃcabaḍḍidi . guṇṭhitarūṣite . parāgādinā channanāmanī .. drutādīrṇe . svayaṃ vidīrṇanāmanī . ʻdrutaṃ śīghre śīghragate'pyavadīrṇavilīnayoḵ iti vaijayantī (pṛ. 228, ślo. 8) . ʻdru gataü ityarthapāṭho nidarśanam . taduktam—
ʻnipātāścacopasargāśca dhātavaśceti te trayaḥ .
anekārthāḥ smṛtā loke pāṭhasteṣāṃ nidarśanam ..
udgūrṇodyate . utkṣiptanāmanī . udgūrṇaḥ karavālaḥ .. kācitaśikyite . kāraḍikāyantre kṛtasya nāmanī .. 89 .. </Amarapadaparijata>
%%p. 03.125
AK.03.01.090ab ghrāṇaghrāte digdhalipte samudaktoddhṛte same .
AK.03.01.090cd veṣṭitaṃ syād valayitaṃ saṃvītaṃ ruddhamāvṛtam .. 90 ..
<Amarapadavivrti ><AK.03.01.090>  
ghrāṇeti—ghrāyata iti ghrāṇam . ghrātaṃ ca . ʻghrā gandhopādāne . ghrātasya puṣpādernāmanī .. dihyata iti digdham . ʻdiha upacaye . lipyata iti liptam . ʻlipa upadehe . liptasya bhittyādernāmanī .. samudacyata iti samudaktam . ʻañcu gatipūjanayoḵ . uddhriyata iti uddhṛtam . ʻhṛñ haraṇe . uddhṛtasya śalyādernāmanī .. veṣṭyata iti veṣṭitam . ʻveṣṭa veṣṭane . valayākāraḥ saṃjāto'syeti valayitam . veṣṭitasya vastrādernāmanī . saṃvīyata iti saṃvītam . ʻvyeñ saṃvaraṇe . rudhyate āvriyata iti ruddham . ʻrudhir āvaraṇe . āvriyata ityāvṛtam . ʻvṛñ varaṇe . vastrādinā āvṛtasya dehādernāmanī .. 90 .. </Amarapadavivrti>
<Amarapadavivarana ><AK.03.01.090>  
ghrāṇaghrāte . ghrāṇendriyānubhūtagandhasya kusumādernāmanī . ghrāyate sma ghrātam . ʻghrā gandhopādāne . karmaṇi ktapratyayaḥ . ʻnudavidonda . . .  ityādinā (8. 2. 56) vaikalpike niṣṭhānatve ghrāṇam .. digdhalipte . candanādinā liptasya nāmanī . dihyate sma digdham . ʻdiha upacaye . upacayo lepa iti dhātuvṛttau . ktapratyaye ʻdāderdhātorghaḵ (8. 2. 32) iti ghatve ʻjhaṣastathordho'dhaḵ (8. 2. 40) iti dhatvam .. lipyate sma liptam . ʻlipa upadehe . ktaḥ .. samudaktoddhṛte same . kūpāderadhaḥpradeśād ūrdhvapradeśamātraṃ nītasya jalādernāmanī . samyag udacyate uddhriyate sma samudaktam . ʻañcu gatipūjanayoḵ . atrāñcateḥ pūjārthatvābhāvād ʻañceḥ pūjāyām (7. 2. 53) iti prāptasya iḍāgamasyābhāvaḥ . ʻudito vȫ (7. 2. 56) iti iḍāgamasya ktvāpratyaye vaikalipakatvād ʻyasya vibhāṣȫ (7. 2. 15) iti niṣṭhāyāmiḍabhāvaḥ . ʻudaktamudakaṃ kūpāt ityādivad añcanasyāpi apādānaviṣayatvād ʻañco'napādāne (8. 2. 48) iti niṣedhād niṣṭhānatvasyābhāvaḥ .. samudasteti kvācitke pāṭhe sopasargadvayāt ʻasu kṣepaṇe iti dhātoḥ karmaṇi ktapratyayaḥ .. uddhriyate smeti uddhṛtam . ʻhṛñ haraṇe . ktaḥ . prāguktam udgūrṇamudyataṃ ceti śabdadvayaṃ tu svaśarīrāpekṣayā uparipradeśaṃ nīte laguḍādau vartata iti na paunaruktyam . kvacid arthasāṃkaryaprayogo lakṣaṇayā nirvoḍhavyaḥ .. veṣṭitaṃ syād valayitam . latādinā veṣṭitasya vṛkṣaprakāṇḍādernāmanī . ʻveṣṭa veṣṭane iti dhātorniṣṭhāyāṃ veṣṭitam .. valayo valayākāro'sya saṃjāta iti valayitam (5. 2. 36) .. saṃvītaṃ ruddhamāvṛtam .. himadhūmādyāvarakadravyavyāptasarvāvayavasya parvatādernāmāni . samantato vīyate udyata iti saṃvītam . ʻvyeñ saṃvaraṇe . ktapratyaye yajāditvāt (6. 1. 15) saṃprasāraṇe parapūrvatve ca (6. 1. 108) ʻhalaḵ (6. 4. 2) iti dīrghaḥ .. ʻrudhir āvaraṇe ityataḥ ktapratyaye ruddham .. ʻvṛñ varaṇe ityasmād āṅpūrvād āvṛtam .. veṣṭitādayaḥ pañcaikārthā iti kecit .. 90 .. </Amarapadavivarana>
<Amarapadaparijata><AK.03.01.090>  
ghrāṇaghrāte . āghrātanāmanī .. digdhalipte . paṅkādinā liptanāmanī .. samudaktoddhṛte same . uddhṛtasya jalādernāmanī .. veṣṭitaṃ—ruddhamāvṛtam . pariveṣṭitanāmanī .. 90 .. </Amarapadaparijata>
%%p. 03.127
AK.03.01.091ab rugṇaṃ bhugne'tha niśitakṣṇutaśātāni tejite .
AK.03.01.091cd syād vināśonmukhaṃ pakvaṃ hrīṇahrītau tu lajjite .. 91 ..
<Amarapadavivrti ><AK.03.01.091>  
rugṇamiti—rujyata iti rugṇam . ʻrujo bhaṅge . bhujyata iti bhugnam . ʻbhujo kauṭilye . bhugnasya rathādernāmanī .. niśāyate tanūkriyata iti niśitam . śātaṃ ca . ʻśo tanūkaraṇe . kṣṇūyate tanūkriyata iti kṣṇutam . ʻkṣṇu tejane . tejyate niśāyata iti tejitam . ʻtija niśātane . śāṇādinā tīkṣṇīkṛtasya khaḍgādernāmāni .. pacyate smeti pakvam . ʻḍupacaṣ pāke . patanonmukhasya phalādernāma .. jihretīti hrīṇaḥ . hrītaśca . ʻhrī lajjāyām . lajjāsya saṃjāteti lajjitaḥ . vrīḍitasya nāmāni .. 91 .. </Amarapadavivrti>
<Amarapadavivarana ><AK.03.01.091>  
rugṇaṃ bhugne . ānatāgrabhāgasya nāmanī . yathā‒phalabhārabhugnāstaravaḥ iti . ʻrujo bhaṅge ʻbhujo kauṭilye . ābhyāṃ dhātubhyāṃ karmaṇi ktapratyaye ʻoditaścö (8. 2. 45) iti niṣṭhānatvena rugṇam . bhugnaṃ ca .. atha—tejite . śāṇādinigharṣaṇena tīkṣṇīkṛtadhārāpradeśasya khaḍgādernāmāni  ʻśo tanūkaraṇe ityato nipūrvāt karmaṇi ktapratyaye ʻśācchoranyatarasyām (7. 4. 41) iti vikalpena itve niśitam . tadabhāvapakṣe śātam . kṣṇūyata iti kṣṇutam . ʻkṣṇu tejane . tejanaṃ tanūkaraṇam . ʻtija niśāne ityataḥ caurādikāt tejitam .. syāt—pakvam . vināśaḥ vilayanam, tatra unmukham . āsannavināśamityarthaḥ . yathā—pakvo jvaraḥ . pakvaḥ pratiśyāyaḥ ityādi . pariṇate'pi pakvaṃ vakṣyate . pacyate sma pakvam . ʻpaco vaḵ (8. 2. 52) iti niṣṭhātakārasya vakāraḥ .. hrīṇahrītau tu lajjite . vrīḍāyuktasya nāmanī . jihreti sma hrīṇaḥ . hrītaśca . ʻhrī lajjāyām . ʻmudavida . . .  ityādinā (8. 2. 56) vikalpena niṣṭhānatvam .. lajjāsya saṃjātā lajjitaḥ . tārakādiḥ (5. 2. 36) .. 91 .. </Amarapadavivarana>
<Amarapadaparijata><AK.03.01.091>  
rugṇaṃ bhugne . bhugnanāmanī .. atha—tejite . uttejitanāmāni .. syāt—pakvam . āsannavināśanāma . ʻpakvo mānajvaraḥ strīṇām .. hrīṇa—lajjite . ljjitanāmāni .. 91 .. </Amarapadaparijata>
%%p. 03.128
AK.03.01.092ab vṛte tu vṛttavāvṛttau saṃyojita upāhitaḥ .
AK.03.01.092cd prāpyaṃ gamyaṃ samāsādyaṃ syannaṃ rīṇaṃ srutaṃ snute .. 92 ..
<Amarapadavivrti ><AK.03.01.092>  
vṛta iti—vriyate kanyādineti vṛtaḥ . ʻvṛñ varaṇe . vṛtyate smeti vṛttaḥ . ʻvṛtu vartane . vāvṛtyate vriyate smeti vāvṛttaḥ . ʻvāvṛtu varaṇe . kanyādinā vṛtasya varādernāmāni .. saṃyojyate yugādineti saṃyojitaḥ . ʻyujir yoge . upa samīpe ādhīyate sthāpyata ityupāhitaḥ . yugādinā saṃyojitasya balīvardādernāmanī .. prāptuṃ yogyaṃ prāpyam . ʻāplṛ vyāptaü . gantuṃ yogyaṃ gamyam . samāsādituṃ prāptuṃ yogya samāsādyam . ʻṣadlṛ viśaraṇādaü . prāptavyasya vastuno nāmāni .. syandate smeti syannam . ʻsyandū prasravaṇe . rīyate prasravatīti rīṇam . ʻrīṅ sravaṇe . sravatīti srutam . ʻsru gataü . snauti sravatīti snutam . ʻṣṇu prasravaṇe . suṣiradvārānniḥsṛtasya jalādernāmāni .. 92 .. </Amarapadavivrti>
<Amarapadavivarana ><AK.03.01.092>  
vṛte—vāvṛttau . prasannadevatāṃ prati prārthitārthasya nāmāni . vriyate sma vṛtam . ʻvṛñ varaṇe . ktaḥ . yathā vṛtaḥ putra iti .. ʻtapa aiśvarye ityanantaraṃ divādiṣu ʻvāvṛtu vartane iti paṭhyate . tatra vāgrahaṇaṃ pūrvasya dhātoḥ daivādikavikalpanārthamiti vyākhyāne ʻvṛtu vartane ityasmādeva dhātoḥ karmaṇi ktapratyaye vṛttam . apare tu—vāśabdamapyuttaradhātvavayavamāhuḥ . tanmate vāvṛtyate smeti vāvṛttam . ʻvāvṛtu vartane . vartanaṃ varaṇamiti dhātuvṛttiḥ . karmaṇi ktapratyayaḥ . tathā ca— ʻtato vāvṛtyamānāsau rāmaśālāṃ nyavikṣatö iti bhaṭṭiḥ (4. 28) . atra vāvṛtyamānā vṛṇvatītyarthaḥ .. saṃyojita upāhitaḥ . dravyānteraṇa saha prāpitasaṃyogasya vastuno nāmanī . samyag yojitaḥ saṃyojitaḥ .. upa samīpe ādhīyate sma upāhitaḥ . ʻupāhitāṃ vakṣasi pīvarastane iti bhāraviḥ (kirā. 8. 37) .. prāpyaṃ—samāsādyam . prāptuṃ śakyaṃ grāmādikaṃ prāpyam . ʻṛhalorṇyat (3. 1. 124) .. ʻgamlṛ gataü ityataḥ ʻporadupadhāt (3. 1. 98) iti yatpratyaye gamyam .. āṅi sadiḥ padyarthe iti caurādikāddhātoḥ śakyārthe ṇyatpratyaye (3. 1. 124) samāsādyam .. syannaṃ—snutam . praśithilāvayāvārabdhataṭākasetughaṭādeḥ bahirniḥsṛtajalakṣīrādernāmāni . ʻsyandū prasravaṇe ityataḥ kartari ktapratyaye (3. 4. 72) ʻradbhāyām . . . ityādinā (8. 2. 42) niṣṭhānatve syannam . rīyate sma rīṇam . ʻrīṅ gataü daivādikāddhātoḥ ʻsvādaya oditaḵ (ga. sū.) ityatideśād ʻoditaścö (8. 2. 45) iti niṣṭhānatvam .. sravati sma srutam . ʻsru sravaṇe .. snauti sma snutam . ʻṣṇu prasravaṇe .. 92 .. </Amarapadavivarana>
<Amarapadaparijata><AK.03.01.092>  
vṛte—vāvṛttau . vṛtanāmāni . ʻtato vāvṛttamānā sā rāmaśālā nyavikṣatö iti bhaṭṭiḥ (4. 28) .. saṃyojita upāhitaḥ . dravyāntareṇa miśritasya nāmanī . kṣīreṇopāhitaṃ nīram .. prāpyaṃ—samāsādyam . prāptuṃ yogyanāmāni .. syannaṃ—snutam . syannanāmāni .. 92 .. </Amarapadaparijata>
%%p. 03.130
AK.03.01.093ab saṃgūḍhaḥ syāt saṃkalito'vagītaḥ khyātagarhaṇaḥ .
AK.03.01.093cd vividhaḥ syād bahuvidho nānārūpaḥ pṛthagvidhaḥ .. 93 ..
<Amarapadavivrti ><AK.03.01.093>  
saṃgūḍha iti—saṃguhyate saṃkalyata iti saṃgūḍhaḥ . ʻguhū saṃvaraṇe . saṃkalyata iti saṃkalitaḥ . saṃkalitasya bhāratamañjaryādernāmanī .. avagīyate pāpiṣṭho'sāviti śabdyate'vagītaḥ . ʻgai śabde . khyātaṃ garhaṇaṃ yasyeti khyātagarhaṇaḥ . prakhyātanindasya nāmanī .. vicitrā vidhā prakāro'syeti vividhaḥ . vahvyo vidhāḥ prakārā asyeti bahuvidhaḥ . pṛthagvidhaśca . nānāvidhāni rūpāṇyasyeti nānārūpaḥ . bahurūpasya mayūrādernāmāni .. 93 .. </Amarapadavivrti>
<Amarapadavivarana ><AK.03.01.093>  
saṃgūḍhaḥ syāt saṃkalitaḥ . bahuvidho'pyarthaḥ kvacidekatra saṃkṣiptaḥ saṃgūḍhādiśabdadvayenocyate . yathā—śrīmahābhāratārtho bālabhāratākhye kāvye . yathā vā—śrīrāmāyaṇārthaḥ saṃkṣeparāmāyaṇe ityādi . gaṇitajñairapyuktam—
ʻyadvastu bhinnakṛtyeṣu vibhajya viniyojitam .
aṅgairekīkṛtāṅkaṃ cet saṃkalīkṛtamucyate ..
iti . saṃkṣepeṇa guhyate saṃvriyata iti saṃgūḍhaḥ . ʻguhū saṃvaraṇe . ktaḥ . gupte'pi gūḍha uktaḥ .. saṃkalyate saṃkṣipyata iti saṃkalitaḥ . kalatiḥ sarvārtho dhātuḥ .. avagītaḥ khyātagarhaṇe . lokaprasiddhamahāpātakādidoṣadūṣitasya nāmanī . avagīyate sagarhaṃ śabdyata iti avagītaḥ . ʻgai śabde . ktaḥ . avetyupasargo garhārthaḥ .. vividhaḥ—pṛthagvidhaḥ . vicitrarūpasya mayūrādeḥ kālabhedena vā nānāprakārasya meghamaṇḍalādernāmāni . vicitrā vidhā prakāro yasyeti vividhaḥ . anye vyaktayogāḥ .. 93 .. </Amarapadavivarana>
<Amarapadaparijata><AK.03.01.093>  
saṃgūḍhaḥ syāt saṃkalitaḥ . bhūgatatvena kṛtasya nāmanī .. avagītaḥ khyātagarhaṇaḥ . prakaṭanindāyukto 'vagītaḥ syāt . punaḥ punaḥ prekṣitamapi . ʻavagītaṃ muhurdṛṣṭam iti halāyudhaḥ (a. mā. 4. 70) .. vividhaḥ—pṛthagvidhaḥ . nānāvidhanāmāni .. 93 .. </Amarapadaparijata>
%%p. 03.131
AK.03.01.094ab avarīṇo dhikkṛtaścāpyapadhvasto'vacūrṇita .
AK.03.01.094cd anāyāsakṛtaṃ phāṇṭaṃ svanitaṃ dhvanitaṃ same .. 94 ..
<Amarapadavivrti ><AK.03.01.094>  
avarīṇa iti—avarīyate bhṛśaṃ pīḍyata iti avarīṇaḥ . ʻrī gatireṣaṇayoḵ . dhikkriyate tiraskriyata iti dhikkṛtaḥ . apadhvasyate pīḍyata iti apadhvastaḥ . ʻdhvaṃsu bhraṃsu avasraṃsane . avacūrṇyate saṃpiṣyata iti avacūrṇitaḥ . ʻcūrṇa saṃpeṣaṇe . pareratyantapīḍitasya nāmāni .. phaṇati dravatvād gacchatīti phāṇṭam . ʻphaṇa gataü . āyāsaṃ vinaiva kṛtasya somakaṣāyādiviśeṣanāma .. svanyata iti svanitam . ʻsvana śabde . dhvanyata iti dhvanitam . ʻdhvana śabde . kṛtaninadasya bheryādernāmanī .. 94 .. </Amarapadavivrti>
<Amarapadavivarana ><AK.03.01.094>  
avarīṇo—avacūrṇitaḥ . ʻparairatyantaṃ pīḍitasya catvāryetāni nāmāni iti subodhinīkāraḥ . avagarhitaṃ yathā bhavati tathā bhṛśaṃ pīḍyata iti avarīṇaḥ . ʻrī gatireṣaṇayoḵ . reṣaṇaṃ hiṃseti dhātuvṛttiḥ . ktaḥ . ʻlvādibhyaḵ (8. 2. 44) iti niṣṭhānatvam . atra kecit—adharīṇa iti dvitīyākṣaraṃ dantyavargacaturthaṃ paṭhanti . tatrādharaśabdāt khapratyayopapattiścintanīyā .. dhik ityavyayaṃ bhartsanaśabdasya viṣayaḥ . kuto dhikkṛtaḥ .. dhvasiḥ dhātupārāyaṇe gatyarthaḥ paṭhitaḥ . prayoge tu hiṃsāyāṃ vartate . tataḥ karmaṇi ktapratyaye 'padhvastaḥ .. duḥkhajanakatvasādṛśyāt cūrṇaśabdena parakṛtastiraskāro vivakṣitaḥ . avakīrṇaṃ cūrṇamasminniti, avacūrṇaḥ kṛto'vacūrṇitaḥ . ṭīkāsarvasvakārastu apadhvastādidvayaṃ kṣiptacūrṇe vartata iti vyācaṣṭa (pṛ. 42) . avacūrṇayatīti ṇici (3. 1. 25) ktapratyaye avacūrṇitaḥ .. anāyāsakṛtaṃ phāṇṭam . āyāsaḥ prayatnādhikyam . tadantareṇaiva svalpavyāpāramātrāt kaṣāyarūpaṃ yadbhavati tat phāṇṭamityucyate . phaṇati gacchati dravarūpatvād naikatrāvatiṣṭhata iti phāṇṭam . ʻphaṇa gataü . ktapratyaye sati ʻkṣubdhasvānta . . . phāṇṭabāḍhāni . . .  ityādinā (7. 2. 18) nipātanād iḍāgamābhāvaḥ . ṣṭutvaṃ ca . atra sūtre kāśikā—ʻyadapakvam apiṣṭaṃ kaṣāyam udakasaṃparkamātrād vibhaktarasam īṣaduṣṇaṃ bhavati tatphāṇṭamucyate . alpaprayāsasādhyatvād anāyāsena lakṣyate iti (pṛ. 303) . atra ṭīkāsarvasvakāro'pi—
ʻdravyādacūrṇitāt toye pratapte viniveśite .
raso niryāti yaḥ sadyaḥ sa phāṇṭa iti saṃstutaḥ ..
iti . subhūtirapyāha—ʻyadudakanimajjanamātreṇa tasminnevāhani niryāsavinirgamāt saṃpannamauṣadhaṃ kaṣāyadravyātmakaṃ tadanāyāsakṛtaṃ phāṇṭamiti .. svanitadhvanite same . tāḍyamānasya bheryādernāmanī . vyaktayoge ca .. 94 .. </Amarapadavivarana>
<Amarapadaparijata><AK.03.01.094>  
avarīṇo dhikkṛtaḥ . ninditanāmanī .. avadhvasto'vacūrṇitaḥ . cūrṇīkṛtanāmanī . anuktam—ʻavajñāto'pahastitaḵ . karavisṛṣṭanāmanī .. anāyāsakṛtaṃ phāṇṭam . āyāsena vinā racitaṃ phāṇṭaṃ syāt . phāṇṭamauṣadham .. svanitaṃ dhvanitaṃ same . śabditanāmanī .. 94 .. </Amarapadaparijata>
%%p. 03.132
AK.03.01.095ab baddhe saṃdānitaṃ mūtamudditaṃ saṃditaṃ sitam .
AK.03.01.095cd niṣpakvaṃ kvathitaṃ pāke kṣīrājyahaviṣāṃ śṛtam .. 95 ..
<Amarapadavivrti ><AK.03.01.095>  
baddha iti—badhyate sma baddham . ʻbadha saṃyamane . saṃdānyate badhyata iti saṃdānitam . ʻdāna khaṇḍane . mūyata iti mūtam . ʻmūñ bandhane . uddīyata iti udditam . saṃdīyata iti saṃditam . ʻdo 'vakhaṇḍane . sīyata iti sitam . ʻṣiñ bandhane . rajjvādinā baddhasya paśvādernāmāni .. niḥśeṣeṇa pakvaṃ niṣpakvam . kvathyate niḥśeṣeṇa pacyate kvathitam . ʻkvathe niṣpāke . aṣṭabhāgāvaśiṣṭasya kaṣāyādernāmanī .. śrāyate pacyata iti śṛtam . ʻśrā pāke . kṣīrājyavaviṣāṃ pākasya nāma .. 95 .. </Amarapadavivrti>
<Amarapadavivarana ><AK.03.01.095>  
baddhe—sitam . rajjvādinā nigalitāvayavasya balīvardādernāmāni . ʻbadha saṃyamane ityataḥ karmaṇi ktapratyaye baddham . ʻdāma saṃdānam iti pūrvamuktam (1, pṛ. 596) . tat saṃjātamasyeti saṃdānitam . tārakādiḥ (5. 2. 36) . ʻmūṅ bandhane iti dhātormūtam . ṭīkāsarvasvakāra āha (pṛ. 43)—ʻmurvī bandhane ityataḥ karmaṇi ktapratyaye vakāralope “rvorupadhāyā dīrgha ikaḥ” (8. 2. 76) ityupadhādīrghe ca mūrṇam iti .. utpūrvaḥ saṃpūrvaśca dyatidhātuḥ bandhane vartate . ata eva prāguktam (1, pṛ. 499) ʻsame tūddānabandhane iti . tataḥ ktapratyaye sati udditam . saṃditaṃ ca . ʻdyatisyati . . .  ityādinā (7. 4. 40) itvam .. ʻṣiñ bandhane ityataḥ ktapratyaye dhātvādisatve (6. 1. 64) ca sitam .. niṣpakvaṃ kvathitam . agnisaṃyogenāṣṭamabhāgādyavaśeṣitasya triphalākaṣāyādernāmanī . niḥśeṣeṇa pacyate sma niṣpakvam .. ʻkvathe niṣpāke ityataḥ karmaṇi ktapratyaye kvathitam .. pāke—śṛtam . pakveṣu puroḍāśājyakṣīreṣu pratyekaṃ śṛtaśabdo vartata ityarthaḥ . ʻśṛtaṃ mayi śrayatām (tai. brā. 3. 7. 6. 12) iti kṣīre prayogaḥ . ʻāgnīdhro havīṃṣi suśṛtāni karoti iti havirmātre ityādi . havirgrahaṇenaiva kṣīrasyāpi grahaṇe ʻśṛtaṃ pāke (6. 1. 27) iti sūtre ʻkṣīrahaviṣoriti vaktavyam iti vārttikacchāyayā pṛthaggrahaṇam . ʻghṛtamājyaṃ haviḵ (1, pṛ. 585) ityādau haviḥśabdasya ghṛtamātre rūḍhatvāt tasyaiva grahaṇaṃ mā bhūdityājyasyāpyupādānaṃ kṛtam . kvacittu ʻpāke syāt kṣīrahaviṣoḥ śṛtam ityeva pāṭhaḥ . śrāyata iti śṛtam . ʻśrā pāke iti kṣīrahaviṣorarthayoḥ śṛbhāvo nipātitaḥ .. 95 ..</Amarapadavivarana>
<Amarapadaparijata><AK.03.01.095>  
baddhe—sitam . baddhanāmāni .. niṣpakvaṃ kvathitam . nitarāmagninā saṃtaptanāmanī .. pāke—śṛtam . kṣīrādīnāṃ pāke śṛtaṃ syāt . śṛtaṃ kṣīrāmājyaṃ havirvā . anyatra śrāṇā yavāgūḥ .. 95 .. </Amarapadaparijata>
%%p. 03.134
AK.03.01.096ab nirvāṇo munivahnyādau nirvātastu gatānile .
AK.03.01.096cd pakvaṃ pariṇate gūnaṃ hanne mīḍhaṃ tu mūtrite .. 96 ..
<Amarapadavivrti ><AK.03.01.096>  
nirvāṇa iti—nirvāti śāmyati smeti nirvāṇaḥ . ʻvā gatigandhanayoḵ . śāntamunivahnyormokṣādernāma .. nirgato vāto'syeti nirvātaḥ . nivṛttasaṃcārasya vāyornāma .. pacyate kālakrameṇeti pakvam . ʻḍupacaṣ pāke . pariṇamati avasthāntaramāpadyata iti pariṇatam . ʻṇamu prahvatve śabde cö . kālena pariṇāmaṃ gatasya buddhyādernāmanī .. gūyate gudenotsṛjyate gūnam . ʻgu purīṣotsarge . hadyate gudeneti hannam . ʻhada purīṣotsarge . gudānniḥsṛtasya purīṣādernāmanī .. mihyate sicyate'neneti mīḍham . ʻmiha secane . mūtryate prasrūyata iti mūtritam . ʻmūtra prasravaṇe . mehanenotsṛṣṭasya mūtrasya nāmanī .. 96 .. </Amarapadavivrti> 
<Amarapadavivarana ><AK.03.01.096>  
nirvāṇo munivahnyādau . nirvāti sma nirvāṇaḥ . ʻvā gatigandhanayoḵ . ktaḥ . ʻnirvāṇo'vāte (8. 2. 50) iti vātavyatiriktārthe niṣṭhānatvena nipātitaḥ . yathā—nirvāṇo muniḥ, mukta ityarthaḥ . nirvāṇo gajaḥ, magna ityarthaḥ . nirvāṇo mokṣa ityādi .. nirvātastu gate'nile . vātarahita ityarthaḥ . nirvāti sma nirvātaḥ . nirvāto deśaḥ . nirvātā śālā . nirvātaṃ mandiramityādi .. pakvaṃ pariṇate . kālavaśena paripākaṃ gate avasthāntarāpannatvena pakvasādṛśyāt pakvam . yathā—pakvā buddhiḥ, pakvaṃ kāryam ityādi . pakvaśabdo'traiva varge vyutpāditaḥ (ślo. 91) .. paraṇamati sma pariṇatam . pūrvarūpaparityāgena rūpāntarāpattiḥ pariṇāmaḥ . ʻupasargādasamāse'pi ṇopadeśasyö (8. 4. 14) iti ṇatvam .. gūnaṃ hanne . gudamukhād bahirutsṛṣṭasya purīṣādernāmanī . yathā—gūnaṃ purīṣam . gūnā yavāgūḥityādimanuṣyavargoktāni utsṛṣṭānutsṛṣṭasādhāraṇapurīṣasyeti na paunaruktyam . gūyate smeti gūnam . ʻgu purīṣotsarge . ʻdugvordīrghaśceti vaktavyam (vā. 8. 2. 44) iti niṣṭhānatvaṃ dīrghaśca . hadyate pāyudeśāditi hannam . ʻhada purīṣotsarge . ʻradābhyām . . .  (8. 2. 42) iti niṣṭhānatvam . kecittu śabdadvayamapi kartari niṣṭhāyāṃ kṛtapurīṣotsarge prāṇini vartata ityāhuḥ .. mīḍhaṃ tu mūtrite . bahirutsṛṣṭasya mūtrasya nāmanī . mihyate sicyate sma mīḍham . ʻmiha secane . ktapratyaye ʻho ḍhaḵ (8. 2. 31) iti ḍhatve ʻjhaṣastathordho'dhaḵ (8. 2. 40) iti niṣṭhātakārasya dhatve, ṣṭutve (8. 4. 41) ḍhalope (8. 3. 13) dīrghaśca (6. 3. 111) .. mūtryate prasrūyata iti mūtritam . ʻmūtra prasravaṇe . śabdadvayamapi pūrvavat kartari niṣṭhāyām utsṛṣṭamūtre prāṇini vartata iti kecit . yathā mūtrito bāla ityādi .. 96 .. </Amarapadavivarana>
<Amarapadaparijata><AK.03.01.096>  
nirvāṇo munivahnyādau . munivahniprabhṛtau nirvāṇaḥ syāt . nirvāṇo muniḥ . mukta ityarthaḥ . nirvāṇo vahniḥ, dīpo vā . vinaśvaratayā sthita ityarthaḥ . nirvāṇo hastī . jale nimagna ityarthaḥ . ʻnirvāṇaṃ nirvṛtau mokṣe vināśe gajamajjane iti viśvaprakāśikā (pṛ. 52, ślo. 56) .. nirvātastu gate'nile . vāyāvapi nirvātaḥ syāt . nirvāto vāyuḥ . sthira ityarthaḥ .. pakvaṃ pariṇate . paripakvanāmanī .. gūnaṃ hanne . kṛta purīṣasya nāmanī .. mīḍhaṃ tu mūtrite . kṛtamūtrasya nāma .. 96 .. </Amarapadaparijata>
%%p. 03.136
AK.03.01.097ab puṣṭe tu puṣitaṃ soḍhe kṣāntamudvāntamudgate .
AK.03.01.097cd dāntastu damite śāntaḥ śamite prārthite'rditaḥ .. 97 ..
<Amarapadavivrti ><AK.03.01.097>  
puṣṭa iti—puṣyata iti puṣṭam . puṣitaṃ ca . ʻpuṣa puṣṭaü . puṣṭāvayavasya nāmanī .. sahyate mṛṣyate smeti soḍham . ʻṣaha marṣaṇe . kṣamyata iti kṣāntam . ʻkṣamūṣ sahane . sahanādernāmanī .. udvamyate udvāntam . ʻṭuvamu udgiraṇe . udgamyate sma udgatam . tvagādikaṃ bhittvodgatasya lohitādernāmanī .. damyate śikṣyata iti dāntaḥ . damitaśca . ʻdamu upaśamane . ācāryādiśikṣayā śikṣitasya nāmanī .. śamyate smeti śāntaḥ śamitaśca . ʻśamu upaśamane . śāntasya munyādernāmanī .. prārthyata iti prārthitaḥ . artha upayācñāyām . ardyate sma arditaḥ . ʻarda gatau yācane cö . yācitasya padārthasya nāmanī .. 97 .. </Amarapadavivrti>
<Amarapadavivarana ><AK.03.01.097>  
puṣṭe tu puṣitam . muṣṭāhārādibhiḥ upacitāvayasya nāmanī . puṣyate sma puṣṭam . ʻpuṣa puṣṭaü . divādiḥ . aniṭkārikāsu puṣyati śuṣyatīti daivādikasya grahaṇāt iḍāgamo nāsti . bhauvādikāttu karmakartari ktapratyaye bhavatyeva . svayameva puṣyate sma puṣitam .. soḍhe kṣāntam . anādṛtasya vākpāruṣyāderaparādhasya nāmanī . yathā—soḍhāḥ paruṣālāpāḥ, soḍhaḥ kaśāghātaḥ iti . sahyate sma soḍham . ʻṣaha marṣaṇe . ktapratyayaḥ . ḍhatvadhatvaṣṭutvaḍhalopeṣu ʻsahivahorodavarṇasyö (6. 3. 112) ityokārādeśaḥ .. kṣamyate sma kṣāntam . ʻkṣamūṣ sahane . karmaṇi ktapratyaye sati ʻanunāsikasya kvijhaloḥ kṅiti (6. 4. 15) .. ityupadhādīrghaḥ, anunāsikasya parasavarṇādeśaśca (8. 4. 58) ..  udvāntamudgate . valmīkakuharāderudgacchato dandaśūkādernāmanī . udvamyate bahirudgīryate smeti udvāntam . ktapratyayaḥ . upadhādīrghaḥ (6. 4. 15), parasavarṇadeśaśca (8. 4. 58) .. ʻohāṅ gataü iti dhātoḥ utpūrvāt ʻoditaścö (8. 2. 44) iti niṣṭhānatve sati uddhānamiti subhūticandrādayaḥ . gamerutpūrvāt kartari ktapratyaye (3. 4. 72) udgataḥ .. dāntastu damite . karmakaraṇabhāravahanādikleśasahatvena kṛtaśikṣasya bhṛtyabalīvardādernāmanī . brahmavargoktasyāpi dāntasya (1, pṛ. 474) viśeṣyanighnaprastāve vaikalpikarūpāntarapradarśanārthamabhidhānamityapaunaruktyam . damyate svāminā niyamyata iti damitaḥ . ʻdamu upaśame . hetumaṇṇijantāt karmaṇi ktapratyaye iḍāgame ʻniṣṭhāyāṃ seṭi (6. 4. 52) iti ṇilopaḥ . ʻvā dāntaśānta . . .  ityādinā (7. 2. 27) vikalpena nipātanād iḍāgamābhāve dāntaḥ .. śāntaḥ śamite . pratikriyānivartitasya rogādernāmanī . ʻśamu upaśame ityato hetumaṇṇici pūrvavadeva śamitaḥ, śānta iti rūpadvayasiddhiḥ .. prārthite'rditaḥ . yācitasya dhanādernāmanī . ʻartha upayācñāyām ityasmāt curādiṇyantāt karmaṇi ktapratyaye prārthitaḥ .. ʻarda gatau yācane cö ityataḥ karmaṇi ktapratyaye iḍāgame ca arditaḥ .. 97 .. </Amarapadavivarana>
<Amarapadaparijata><AK.03.01.097>  
puṣṭe tu puṣitam . puṣṭanāmanī .. soḍhe kṣāntam . soḍhanāmanī .. udvāntamudgate . udgatanāmanī . dāntastu damite . damitanāmanī . dānto'śvaḥ .. śāntaḥ śamite . śamitanāmanī . śānto rogaḥ .. prārthite'rditaḥ . yācitanāmanī .. 97 .. </Amarapadaparijata>
%%p. 03.137
AK.03.01.098ab jñaptastu jñāpite channaśchādite pūjite'ñcitaḥ .
AK.03.01.098cd pūrṇastu pūrite kliṣṭaḥ kliśite'vasite sitaḥ .. 98 ..
<Amarapadavivrti ><AK.03.01.098>  
jñapta iti—jñāpyata iti jñaptaḥ . jñāpitaśca . ʻjñā avabodhane . upādhyāyādinā jñāpitasya padārthasya nāmanī .. chadyata iti channaḥ . ʻchada apavāraṇe . chāditaśca . chāditasya paṅkajādernāmanī .. pūjyata iti pūjitaḥ . ʻpūja pūjāyām . añcyate pūjyata iti añcitaḥ . ʻañcu gatipūjanayoḵ . pūjitasya devādernāmanī . pūryata iti pūrṇaḥ . pūritaśca . ʻpūrī āpyāyane . jalādinā pūritasya kumbhādernāmanī .. kliśyate bādhyata iti kliṣṭaḥ . kliśitaśca . ʻkliśū vibādhane . dāridryādinā pīḍitasya nāmanī .. avasyati paryavasyati smeti avasitaḥ . sitaśca . ʻṣo'ntakarmaṇi . samāptasya kāryādernāmanī .. 98 .. </Amarapadavivrti>
<Amarapadavivarana ><AK.03.01.098>  
jñaptastu jñāpite . gurūpadeśādinā prakāśitasyārthasya nāmanī . yathā—jñapto'yamarthaḥ . jñāpito'yamarthaḥ . ʻjñā avabodhane ityasmād hetumaṇṇyantād ʻvā dāntaśāntapūrṇadastaspaṣṭacchannajñaptāḵ (7. 2. 27) iti sarvārthasādhāraṇyena nipātanādiḍāgamābhāve jñaptaḥ . iḍāgamapakṣe jñāpitaḥ . kecittu—jñapita iti hrasvādiṃ paṭhitvā jñapite saṃjñapite chāgādau vartata iti vyācakṣate . tatra ʻjñā māraṇatoṣaṇaniśāmaneṣü iti dhātusūtreṇa mitsajñāyāṃ satyāṃ ʻmitāṃ hrasvaḵ (6. 4. 92) iti hrasvatve ca jñapitamiti bhavati . jñaptaśabdasya tu sarvārthasādhāraṇyena nipātanād māritādyarthatraye'pi sādhutvam . yathā—ʻsaṃjñaptahomaṃ juhoti (āpa. śrau. 7. 17. 3) ityādi .. channaśchādite . āvaraṇakadravyeṇāprakāśitarūpasya nāmanī . yathā—meghacchanno dinakaraḥ, sicayacchannaṃ kucayugam ityādi . chādyate sma channaḥ . chāditaśca . ʻchada apavāraṇe . atrāpi pūrvavad vikalpena nipātanāt śabdadvayasiddhiḥ .. pūjite'ñcitaḥ . ʻpūja pūjāyām ityataḥ karmaṇi ktapratyaye pūjitaḥ . ʻañcu gatipūjanayoḵ . ʻañceḥ pūjāyām (7. 2. 53) iti niyamād ʻyasya vibhāṣȫ (7. 2. 15) itīḍāgamapratiṣedho nāsti . ʻnāñceḥ pūjāyām (6. 4. 30) ityupadhānakāralopābhāve sati añcitaḥ . ʻsyādarhite namasyita . . . (ślo. 101) ityādinā vakṣyamāṇād gurvādirūpāt pūjitād anyādṛśa evāyaṃ pūjitaḥ kenacidviśeṣeṇa prāptotkarṣalakṣaṇaḥ . tatrāñcitaśabdaḥ . yathā—ʻhāsāñcitā vacobhaṅgī valanāñcitamīkṣaṇam iti .. pūrṇastu pūrite . udakādinā pūritasya kaṭakādernāmanī . pūryate sma pūrṇaḥ . pūrvavannipātanāt (7. 2. 27) sādhuḥ . vaikalpika iḍāgame sati pūritaḥ .. kliṣṭaḥ kliśite . putraśokādinā pīḍitasya nāmanī . kliśyate sma kliṣṭaḥ . ʻkliśū vibādhane . ktaḥ . kliśitaśca, ʻkliśaḥ ktvāniṣṭhayoḵ (7. 2. 50) iti vikalpeneḍāgamaḥ .. avasite sitaḥ . samāptasya nāmanī . avasyati antaṃ gacchati sma avasitaḥ . sitaśca . ʻṣo'ntakarmaṇi . ktapratyayaḥ . ʻdyatisyatimāsthāmitti kiti (7. 4. 40) iti dhātorākārasyetvam .. 98 .. </Amarapadavivarana>
<Amarapadaparijata><AK.03.01.098>  
jñaptastu jñāpite . ghaṭādipāṭhād bodhitanāmanī . curādipāṭhād buddhanāmanī .. channaśchādite . ācchāditanāmanī .. pūjite'ñcitaḥ . pūjārthe'ñcitaḥ syāt . seṭ . anyatrāniṭ . udaktamudakaṃ kūpāt .. pūrṇastu pūrite . pūritanāmanī .. kliṣṭaḥ kliśite . kleśitanāmanī . ʻuḍhikiṃpapaḍḍhavāṃḍü . avasite sitaḥ . niścitanāmanī .. 98 .. </Amarapadaparijata>
%%p. 03.139
AK.03.01.099ab pruṣṭapluṣṭoṣitā dagdhe taṣṭatvaṣṭau tanūkṛte .
AK.03.01.099cd vedhitacchidritau viddhe vinnavittau vicārite .. 99 ..
<Amarapadavivrti ><AK.03.01.099>  
pruṣṭeti—pruṣyata iti pruṣṭaḥ. ʻpruṣa dāhe . pluṣyate pluṣṭaḥ . ʻpluṣa dāhe . uṣyata ityuṣitaḥ . ʻuṣa dāhe . dahyata iti dagdhaḥ . ʻdaha bhasmīkaraṇe . dagdhasya tṛṇādernāmāni .. takṣyata iti taṣṭaḥ . ʻtakṣū tanūkaraṇe . tvakṣyata iti tvaṣṭaḥ . ʻtvakṣū tanūkaraṇe . vardhakyādinā tanūkṛtasya kāṣṭhādernāmanī .. vedhyate smeti vedhitaḥ . ʻvidha vidhāne . chidraṃ saṃjātamasyeti chidritaḥ . viddhyata iti viddhaḥ . ʻvyadha tāḍane . sūcyādinā viddhasya karṇamūlādernāmāni .. vidyate vicāryate vinnaḥ . vittaśca . ʻvida vicāraṇe . vicāryata iti vicāritaḥ . ʻcara gatibhakṣaṇayoḵ . vicāritasya kāryādernāmāni .. 99 .. </Amarapadavivrti> 
<Amarapadavivarana ><AK.03.01.099>  
pruṣṭa—dagdhe . bhasmāṅgārāvaśeṣitasya kāṣṭhādernāmāni . ʻpruṣa pluṣa dāhe . ʻuṣa dāhe . ʻdaha bhasmīkaraṇe . etebhyaḥ karmaṇi ktapratyaye pruṣṭaḥ, pluṣṭaḥ, uṣitaḥ, dagdhaśceti catvāraḥ śabdāḥ krameṇa nirvaktavyāḥ .. taṣṭatvaṣṭau tanūkṛte . vāśyādivyāpārakṛtena bahiravayavāpasāraṇena svalpaparimāṇīkṛtasya stambhādernāmāni . ʻtakṣū tvakṣū tanūkaraṇe . ābhyāṃ dhātubhyāṃ karmaṇi ktapratyaye ʻskoḥ saṃyogādyorante cö (8. 2. 29) iti saṃyogādibhūtasya kakārasya lope niṣṭhātakārasya ṣṭutve taṣṭaṃ tvaṣṭaṃ ca .. vedhitacchidritau viddhe . sūcyādinā sarandhrīkṛtasya nāmāni . vedhaḥ sūcyādikṛtaṃ randhraṃ saṃjāto'syeti vedhitaḥ . ʻvidha vidhāne ityasmādvā curādiṇyantāt karmaṇi niṣṭhā .. chidraṃ randhraṃ saṃjātamasyeti chidritaḥ .. viddham ihaiva varge vyutpāditam (ślo. 87) .. vinnavittau vicārite . ubhayatra guṇadoṣatāratamyacintayā grāhyatvena nirdhāritārthasya nāmāni . ʻvida vicāraṇe iti dhātoḥ karmaṇi niṣṭhāyāṃ ʻnudavida . . .  ityādinā (8. 2. 56) vikalpena niṣṭhānatve vinnaḥ, vittaśca .. 99 .. </Amarapadavivarana>
<Amarapadaparijata><AK.03.01.099>  
pruṣṭa—dagdhe . dagdhanāmāni .. taṣṭa—tanūkṛte . vāsyādinālpīkṛtanāmāni . ʻcakkapaḍḍhadi . vedhita—viddhe . viddhanāmāni . ʻkorayapaḍḍhadi .. vinna—vicārite . vicāritanāmanī .. 99 .. </Amarapadaparijata>
%%p. 03.140
AK.03.01.100ab niṣprabhe vigatārokau vilīne vidrutadrutau .
AK.03.01.100cd siddhe nirvṛttaniṣpannau dārite bhinnabheditau .. 100 ..
<Amarapadavivrti ><AK.03.01.100>  
niṣprabha iti—nirgatā prabhā asmāditi niṣprabhaḥ . viśeṣeṇa gatā prabhā asmāditi vigataḥ . na vidyate roko dīptiryasyeti arokaḥ . divā niṣprabhasya candramaṇḍalādernāmāni .. vilīyate'gnāviti vilīnaḥ . ʻlī dravīkaraṇe . vidravatyagnisaṃyogāditi vidrutaḥ . drutaśca . ʻdru gataü . agnisaṃyogād vilīnasya ghṛtādernāmāni .. siddhyatīti siddhaḥ . ʻṣidhu saṃrāddhaü . nirvartata iti nirvṛttaḥ . ʻvṛtu vartane . niṣpadyata iti niṣpannaḥ . ʻpada gataü . pākādinā siddhasyaudanādernāmāni . dāryata iti dāritaḥ . ʻdṛ vidāraṇe . bhidyata iti bhinnaḥ . bheditaśca . ʻbhidir vidāraṇe . prahārādinā bhinnasya ghaṭādernāmāni .. 100 .. </Amarapadavivrti>
<Amarapadavivarana ><AK.03.01.100>  
niṣprabhe viratārokau . kāntihīnasya divātanacandrādernāmāni . nirgatā prabhā kāntirasmāditi niṣprabhaḥ . virataśca arokaśceti dvandvaḥ . sato'pyarthakriyākāritvābhāvād virataḥ uparatasadṛśa ityarthaḥ . ʻruca dīptaü ityasmāddhātoḥ ghañi (3. 3. 18) roko dīptiḥ . sa nāstyatreti arokaḥ . eṣa ciraṃtanavyākhyātṛsaṃmataḥ pāṭhaḥ . kaścittu—vigataḥ ālokaḥ prakāśo'syeti vigatāloka iti pāṭhena vyācaṣṭa .. vilīne vidrutadrutau . agnisaṃyogādinā dravībhūtasya sarpirjatusuvarṇādernāmāni . vilīyata iti vilīnam . ʻlīṅ dravīkaraṇe . ktaḥ . ʻājyaṃ vilāpyö ityādiprayogaḥ .. dravatvaguṇayogād dravati gacchati naikatrāvatiṣṭhata iti drutam . vidrutaṃ ca . ʻdru gataü . ktaḥ (3. 4. 72) .. siddhe nirvṛttaniṣpannau . pākādisaṃskāraniṣpannasya bhaktavyañjanādernāmāni . yathā—ʻsiddhasya haviṣyasya juhuyāt iti . ʻṣidhu saṃrāddhaü ityataḥ siddham . nirvṛttaniṣpannaśabdāvapi upasargavaśāt tadarthāveva .. dārite bhinnabheditau . kuṭhārādibhirāgrādāmūlaṃ dvidhākṛtasya veṇudalādernāmāni . dāryate sma dāritam . ʻdṝ vidāraṇe . ktaḥ . bhidyate sma bhinnaḥ . ʻbhidir vidāraṇe . rudhādiḥ . curādāvapyayaṃ dhātuḥ paṭhyate . tato ṇyantāt karmaṇi ktapratyaye bheditaḥ .. 100 .. </Amarapadavivarana>
<Amarapadaparijata><AK.03.01.100>  
niṣprabhe vigatārokau . apratibhasya nāmāni . vikato'pi syāt . ʻvigatau vītaniṣprabhaü iti rudraḥ .. vilīne vidrutadrutau . vahnyādinā dravībhūtasya nāmāni . ʻkaragapaḍḍhadi .. siddhe nirvṛttaniṣpannau . parisimāptanāmāni .. dārite bhinnabheditau . dvedhākṛtanāmāni .. 100 .. </Amarapadaparijata>
%%p. 03.142
AK.03.01.101ab ūtaṃ syūtamutaṃ ceti tritayaṃ tantusaṃtate .
AK.03.01.101cd syādarhite namasyitanamasitamapacāyitārcitāpacitam .. 101 ..
<Amarapadavivrti ><AK.03.01.101>  
ūtamiti—ūyyate tantubhiḥ saṃtanyata iti ūtam . ʻūyī tantusaṃtāne . sīvyata iti syūtam . ʻṣivu tantusaṃtāne . ūyate tantubhiḥ saṃtanyata iti utam . ʻveñ tantusaṃtāne . vahutantusamūhasya kanthādernāmāni .. arhyata ityarhitam . ʻarha pūjāyām .. namaḥ kṛtaṃ namasyitam . namasitaṃ ca . ʻṇamu prahvatve śabde cö . apacāyyate pūjyata ityapacāyitam . apacitaṃ ca . ʻcāyṛ pūjāniśāmanayoḵ . arcyata ityarcitam . ʻarca pūjāyām . arcitasya devagṛhādernāmāni .. 101 .. </Amarapadavivrti> 
<Amarapadavivarana ><AK.03.01.101>  
ūtaṃ—tantusaṃtāne . tantubhiḥ saṃtanyate sūcīmūlastharandhrapraveśitaiḥ sūkṣmasūtrairvyāpyata iti tantusaṃtataḥ kanthākūrpāsādiḥ tatretyarthaḥ . ʻūyī tantusaṃtāne ityataḥ ktapratyaye ūtam . syūtaśabdo vaiśyavarge vyutpāditaḥ (pṛ. 569) .. ʻveñ tantusaṃtāne ityataḥ ktapratyayasaṃprasāraṇa pūrvarūpatveṣu utam .. syādarhite—apacitam . ito vargasamāptiparyantaṃ vṛttadvādaśakamāryācchandaḥ . pūjito hariharagurvādiḥ, tatraite śabdā vartante . arhyate sma arhitam . ʻarha pūjāyām . hariharagurvādiḥ namasyate pūjyate smeti namasyitaḥ . ʻnamo varivaścitraṅaḥ kyac (3. 1. 19) ityatra namasaḥ pūjāyām iti vaktavyena pūjākaraṇārthe kyacpratyaye sati sanādyantatvena dhātusaṃjñāyāṃ karmaṇi ktapratyaye iḍāgamaśca .. ʻkyasya vibhāṣȫ (6. 4. 50) iti vaikalpike yakāralope namasitaḥ .. apacāyyate pūjyate sma apacāyitaḥ . ʻcāyṛ pūjāniśāmanayoḵ iti karmaṇi ktapratyaye iḍāgamaśca .. tata eva dhātoḥ ʻapacitaṃ cö (7. 2. 30) iti sūtreṇa niṣṭhāyāmaniṭtvasya cibhāvasya ca nipātanād apacitam .. arcyate smeti arcitam . ʻarca pūjāyām .. 101 .. </Amarapadavivarana>
<Amarapadaparijata><AK.03.01.101>  
ūtaṃ—tantusaṃtate . tantusaṃtānitanāmāni . ʻkuṭṭapaḍḍhadi .. syādarhite—apacitam . pūjitanāmāni .. 101 .. </Amarapadaparijata>
%%p. 03.143
AK.03.01.102ab varivasite varivasyitamupāsitaṃ copacaritaṃ ca .
AK.03.01.102cd saṃtāpitasaṃtaptau dhūpitadhūpāyitau ca dūnaśca .. 102 ..
<Amarapadavivrti ><AK.03.01.102>  
varivasita iti—varivasyata upāsyata iti varivasitam . varivasyitaṃ ca . upāsyate sevyata iti upāsitam . ʻāsa upaveśane . upacaryate sevyata iti upacaritam . ʻcara gataü . śiṣyādibhiḥ saṃsevitasya upādhyāyādernāmāni .. saṃtapyate sma saṃtāpitaḥ . saṃtaptaśca . ʻtapa saṃtāpe . dhūpyate saṃtapyata iti dhūpitaḥ . dhūpāyitaśca . ʻdhūpa saṃtāpe .. dūyata iti dūnaḥ . ʻdūṅ paritāpe . agnyādisaṃtaptasya nāmāni .. 102 .. </Amarapadavivrti>
<Amarapadavivarana ><AK.03.01.102>  
varivasite—copacaritaṃ ca . putraśiṣyādibhiḥ kṛtaparicaryāviśeṣasya pitṛgurvādernāmāni . ʻnamo varivaścitraṅaḥ kyac (3. 1. 19) ityatra varivasaḥ paricaryākaraṇarūpe'rthe kyacpratyaye pūrvavadeva vaibhāṣike yalope varivasitam, varivasyitaṃ ca .. upāsyate sma upāsitam . ʻāsa upaveśane .. upacaryate sma upacaritam . ʻcara gataü . upapūrvaḥ sevārtha iti dhātuvṛttau .. saṃtāpita—dūnaśca . nidāghakṣuttṛṣṇādibhiḥ pīḍitasya nāmāni . ʻtapa saṃtāpe ityasmāt caurādikāt saṃpūrvāt karmaṇi ktapratyaye saṃtāpitaḥ . bhauvādikāttu saṃtaptaḥ .. dhūpyate sma dhūpitaḥ . ʻdhūpa saṃtāpe . ʻgupūdhūpa . . . (3. 1. 28) ityādisūtre ʻāyādaya ārdhadhātuke vȫ (3. 1. 31) iti vikalpenāyapratyaye dhūpāyitaḥ .. ʻṭudu upatāpe ityasmād ʻdugvordīrghaścö (vā. 8. 2. 44) iti niṣṭhānatve dūnaḥ . yadvā ʻdūṅ paritāpe ityasmāt svādaya odita iti pratijñānād ʻoditaścö (8. 2. 45) iti niṣṭhānatve dūnaḥ .. 102 .. </Amarapadavivarana>
<Amarapadaparijata><AK.03.01.102>  
varivasite—copacaritaṃ ca . sevitanāmāni .. saṃtāpita—dūnaśca . saṃtaptanāmāni .. 102 .. </Amarapadaparijata>
%%p. 03.144
AK.03.01.103ab hṛṣṭe mattastṛptaḥ prahlannaḥ pramuditaḥ prītaḥ .
AK.03.01.103cd chinnaṃ chātaṃ lūnaṃ kṛttaṃ dātaṃ ditaṃ chitaṃ vṛkṇam .. 103 ..
<Amarapadavivrti ><AK.03.01.103>  
hṛṣṭa iti—hṛṣyatīti hṛṣṭaḥ . ʻhṛṣa tuṣṭaü . mādyati tuṣyatīti mattaḥ . ʻmadī harṣe . tṛpyatīti tṛptaḥ . ʻtṛpa tṛptaü . prahlādate sma prahlannaḥ . ʻhlādī sukhe avyaktaśabde cö . pramodata iti pramuditaḥ . ʻmuda harṣe . prīyate sma prītaḥ . ʻprīṅ prīṇane . hṛṣṭasya nāmāni .. chidyate sma chinnam . ʻchidir dvaidhīkaraṇe . chāyate sma chātam . chitaṃ ca . ʻcho chedane . lūyate sma lūnam . ʻlūñ chedane . kṛtyate sma kṛttam . ʻkṛtī chedane . dāyate sma dātam . ʻdāp lavane . dīyata iti ditam . ʻdo avakhaṇḍane . vṛścyate sma vṛkṇam . ʻovraścū chedane . lavitrādinā chinnasya vastrādernāmāni .. 103 .. </Amarapadavivrti>
<Amarapadavivarana ><AK.03.01.103>  
hṛṣṭo—prītaḥ . iṣṭaprāptijanitānandayuktasya nāmāni . hṛṣyati sma hṛṣṭaḥ . sarva ete kartari ktapratyayāntāḥ .. mādyati sma mattaḥ . ʻmadī harṣe . ʻna dhyākhyāpṝmūrcchimadām (8. 2. 57) iti niṣṭhānatvapratiṣedhaḥ . kṣībe'pi matta uktaḥ (ślo. 23) . tṛpyati sma tṛptaḥ . tṛpirdivādiḥ .. prahlādate sma prahlannaḥ . ʻhlādī sukhe cö . ʻhlādo niṣṭhāyām (6. 4. 95) iti hrasvatvam . radābhyāmiti (8. 2. 42) niṣṭhānatvam .. ʻmuda harṣe ityasmād muditaḥ . prīyate sma prītaḥ .. chinnaṃ—vṛkṇam . lavitrādinā chinnasya tṛṇādernāmāni . sarvāṇyapi karmaṇi ktapratyayāntāni . chidyate sma chinnam . ʻchidir dvaidhīkaraṇe . niṣṭhānatve (8. 2. 42) chinnam .. ʻcho chedane . ktaḥ . chātam . ʻśācchoranyatarasyām (7. 4. 41) iti vikalpenetve chitam .. ʻlūñ chedane lūnam . ʻlvādibhyaḵ (8. 2. 44) iti niṣṭhānatvam .. kṛtyate chidyate sma kṛttam . ʻkṛtī chedane . ʻśvīdito niṣṭhāyām (7. 2. 14) iti iḍāgamapratiṣedhaḥ .. dāyate sma dātam . ʻdāp lavane .. dīyate khaṇḍyate sma ditam . ʻdo avakhaṇḍane . ʻdyatisyatimāsthāmitti kiti (7. 4. 40) iti itvam .. vṛścyate sma vṛkṇam . ʻovraścū chedane ityasmāt ʻskoḥ saṃyogādyorante cö (8. 2. 29) iti saṃyogādibhūtasya sakārasya lopaḥ . ʻgrahijyā . . .  ityādinā (6. 1. 16) saṃprasāraṇam .. 103 .. </Amarapadavivarana>
<Amarapadaparijata><AK.03.01.103>  
hṛṣṭo—prītaḥ . hṛṣṭanāmāni .. chinnaṃ—vṛkṇam . chinnanāmāni .. 103 .. </Amarapadaparijata>
%%p. 03.145
AK.03.01.104ab srastaṃ dhvastaṃ bhraṣṭaṃ skannaṃ pannaṃ cyutaṃ galitam .
AK.03.01.104cd labdhaṃ prāptaṃ vinnaṃ bhāvitamāsāditaṃ ca bhūtaṃ ca .. 104 ..
<Amarapadavivrti ><AK.03.01.104>  
srastamiti—srasyate srastam . ʻsraṃsu avasraṃsane . dhvasyate dhvastam . ʻdhvaṃsu avasraṃsane . bhraśyata iti bhraṣṭam . ʻbhraṃśu avasraṃsane . skadyata iti skannam . ʻskandir gatiśoṣaṇayoḵ . padyate srasyate pannam . ʻpada gataü . cyūyata iti cyutam . ʻcyuṅ gataü . galyata iti galitam . ʻgala sravaṇe . srastasya vastrādernāmāni .. labhyata iti labdham . ʻḍulabhaṣ prāptaü . prāpyata iti prāptam . ʻāplṛ vyāptaü . vidyata iti vinnam . ʻvidlṛ lābhe . bhāvyata iti bhāvitam, bhūtaṃ ca . ʻbhū prāptaü . āsādyate prāpyata iti āsāditam . ʻṣadlṛ viśaraṇādaü . labdhasya dānādernāmāni .. 104 .. </Amarapadavivrti>
<Amarapadavivarana ><AK.03.01.104>  
srastaṃ—galitam . nūtanaghaṭāderadhaḥprasṛtasya tailajalādernāmāni . ʻsraṃsu avasraṃsane ʻdhvaṃsu gataü, ʻbhraṃsu adhaḥpatane, ʻskandir gatiśoṣaṇayoḵ, ʻpada gataü, ʻcyuṅ gataü, ʻgala sravaṇe . etebhyaḥ saptabhyo dhātubhyaḥ kartari ktāntāḥ srastādayaḥ sapta śabdā veditavyāḥ . caturthapañcamayostu radābhyāmiti (8. 2. 42) niṣṭhānatvam .. labdhaṃ—bhūtaṃ ca . yatheṣṭaviniyāgatvena prāptasya nāmāni . ʻḍulabhaṣ prāptaü ityataḥ labdham . prapūrvād āpnoteḥ prāptam . ʻvidlṛ lābhe ityato niṣṭhānatve vinnam .. ʻbhū prāptaü ityātmanepadī dhṛṣādau paṭhitaḥ . tasmād ʻādhṛṣādvȫ iti vikalpena ṇici bhāvitam . tadabhāvapakṣe bhūtam . āṅaḥ sadiḥ padyartha iti caurādikād āṅpūrvād āsāditam . sarva ete karmaṇi niṣṭhāntāḥ .. 104 .. </Amarapadavivarana>
<Amarapadaparijata><AK.03.01.104>  
srastaṃ—galitam . cyutanāmāni .. labdhaṃ—bhūtaṃ ca . labdhanāmāni .. 104 .. </Amarapadaparijata>
%%p. 03.146
AK.03.01.105ab anveṣitaṃ gaveṣitamanviṣṭaṃ mārgitaṃ mṛgitam .
AK.03.01.105cd ārdraṃ sārdraṃ klinnaṃ timitaṃ stimitaṃ samunnamuttaṃ ca .. 105 ..
<Amarapadavivrti ><AK.03.01.105>  
anveṣitamiti—anveṣyata ityanveṣitam . ʻeṣṛ gataü . gaveṣyata iti gaveṣitam . ʻgaveṣa mārgaṇe . anviṣyata ityanviṣṭam . ʻiṣu icchāyām . mārgyata iti mārgitam . ʻmārga anveṣaṇe . mṛgyata iti mṛgitam . ʻmṛga anveṣaṇe . ādarād vicetavyasya vastuno nāmāni .. ardyata pīḍyata ityārdram . ʻarda hiṃsāyām . ārdreṇa saha vartata iti sārdram . klidyata iti klinnam . ʻklidū ārdrībhāve . timyata iti timitam . ʻtima ārdrībhāve . stimyata iti stimitam . ʻṣṭima ārdrībhāve . samudyata ārdrīkriyata iti samunnam . uttaṃ ca . ʻundī kledane . ārdrībhūtasya nāmāni .. 105 .. </Amarapadavivrti>
<Amarapadavivarana ><AK.03.01.105>  
anveṣitaṃ—mṛgitam . ādarātiśayenajijñāsitārthasya nāmāni . ʻeṣṛ gataü, anupūrvaḥ, ʻgaveṣa mārgaṇe, ʻiṣu icchāyām ʻmārga anveṣaṇe ʻmṛga anveṣaṇe; etebhyo dhātubhyaḥ karmaṇi niṣṭhāntā anveṣitādayaḥ pañca śabdāḥ .. ārdraṃ—uttaṃ ca . ātapavātādibhiranapākṛtajalāvayavasuśleṣasya vastrādernāmāni . ardyate rasagrahaṇārthaṃ pīḍyate sma ārdram . ʻarda hiṃsāyām . āṅpūrvaḥ, rakpratyayaḥ (u. 2. 18) .. ārdraśabdena dharmamātravivakṣāyām ārdratvena saha vartata iti sārdro'pi .. klidyate sma klinnam . ʻklidū ārdrībhāve . niṣṭhānatvaṃ ca (8. 2. 42) .. ʻtima ṣṭima ārdrībhāve ityābhyāṃ dhātubhyāṃ karmaṇi ktapratyaye iḍāgame ca krameṇa timitaṃ stimitaṃ ca .. ʻundī kledane ityataḥ ʻnudavidondatra . . .  ityādinā (8. 2. 56) vikalpena niṣṭhānatve samunnam . abhāvapakṣe uttaṃ ca .. 105 .. </Amarapadavivarana>
<Amarapadaparijata><AK.03.01.105>  
anveṣitaṃ—mṛgitam . anveṣitanāmāni . ʻvetakapaḍḍhadi .. ārdraṃ—uttaṃ ca . ārdranāmāni .. 105 .. </Amarapadaparijata>
%%p. 03.147 
AK.03.01.106ab trātaṃ trāṇaṃ rakṣitamavitaṃ gopāyitaṃ ca guptaṃ ca .
AK.03.01.106cd avagaṇitamavamatāvajñāte avamānitaṃ ca paribhūte .. 106 ..
<Amarapadavivrti ><AK.03.01.106>  
trātamiti—trāyata iti trātam . trāṇaṃ ca . ʻtraiṅ pālane . rakṣyata iti rakṣitam . ʻrakṣa pālane . avyata ityavitam . ʻava rakṣaṇe . gopyata iti gopāyitam . guptaṃ ca . ʻgupū rakṣaṇe . rakṣitasya nāmāni .. avagaṇyate nādriyata ityavagaṇitam . ʻgaṇa saṃkhyāne . avamanyate'vaślāghyata ityavamatam . ʻmana jñāne . avajñāyate tiraskriyata iti avajñātam . avamānyata ityavamānitam . ʻmāna pūjāyām . paribhūyata iti paribhūtam . ʻbhū sattāyāmö . tiraskṛtasya nāmāni .. 106 .. </Amarapadavivrti>
<Amarapadavivarana ><AK.03.01.106>  
trātaṃ—guptaṃ ca . coravyāghrādibhayādyapākaraṇena rakṣitasya nāmāni . ṣaḍamī śabdāḥ karmaṇi niṣṭhāntāḥ . trāyate sma trātam . ʻtraiṅ pālane . ʻnudavidondatrā . . .  ityādinā (8. 2. 56) vikalpena niṣṭhānatve trātaṃ trāṇaṃ ca . ʻrakṣa pālane, rakṣitam . ʻava rakṣaṇe, avitam . ʻgupū rakṣaṇe ityasmād guptam . ʻāyādaya ārdhadhātuke vȫ (3. 1. 31) ityāyapratyaye tadantāddhātoḥ ktapratyaye gopāyitam .. avagaṇitaṃ—paribhūte . paribhūyate ādaraviṣayatayā na svīkriyate smeti paribhūtam . tatra avagaṇitādayaḥ śabdāḥ vartante . ʻgaṇa saṃkhyāne, ʻmana jñāne daivādikaḥ, ʻjñā avabodhane, ʻmāna pūjāyām; avetyupasargavaśād avajñālakṣaṇe'rthe vartamānebhyaḥ caturbhyo dhātubhyaḥ krameṇa avagaṇitam, avamatam, avajñātam, avamānitaṃ ceti catvāraḥ śabdāḥ syuḥ .. 106 .. </Amarapadavivarana>
<Amarapadaparijata><AK.03.01.106>  
trātaṃ—guptaṃ ca . rakṣitanāmāni .. avagaṇitaṃ—paribhūte . paribhūtanāmāni .. 106 .. </Amarapadaparijata>
%%p. 03.148
AK.03.01.107ab tyaktaṃ hīnaṃ vidhutaṃ samujjhitaṃ dhūtamutsṛṣṭam .
AK.03.01.107cd uktaṃ bhāṣitamuditaṃ jalpitamākhyātamabhihitaṃ lapitam .. 107 ..
<Amarapadavivrti ><AK.03.01.107>  
tyaktamiti—tyajyata iti tyaktam . ʻtyaja hānaü . hīyata iti hīnam . ʻohāk tyāge . vidhūyata iti vidhutam . ʻdhuñ kampane . samujjhyata iti samujjhitam . ʻujjha utsarge . dhūyata iti dhūtam . ʻdhū vidhūnane . utsṛjyata iti utsṛṣṭam . ʻsṛja visarge . tyaktasya nāmāni .. ucyata ityuktam . ʻvaca paribhāṣaṇe . bhāṣyata iti bhāṣitam . ʻbhāṣa vyaktāyāṃ vāci . udyata iti uditam . ʻvada vyaktāyāṃ vāci . jalpyata iti jalpitam . ʻjalpa vyaktāyāṃ vāci . ākhyāyata iti ākhyātam . ʻkhyā prakathane . abhidhīyata ityabhihitam . ʻḍudhāñ dhāraṇapoṣaṇayoḵ . lapyata iti lapitam . ʻlapa vyaktāyāṃ vāci . bhāṣitasya nāmāni .. 107 .. </Amarapadavivrti>
<Amarapadavivarana ><AK.031.01.107>  
tyaktaṃ—utsṛṣṭam . dṛṣṭādṛṣṭopakārakoddeśaṃ vinaiva vairāgyeṇa parihṛtasya nāmāni . sarva ete karmaṇi ktapratyayāntāḥ . ʻtyaja hānaü . tyaktam .. hīyate sma hīnam . ktaḥ . ʻghumāsthāgāpājahātisāṃ hali (6. 4. 66) iti īkārādeśe hīnam .. ʻdhuñ kampane ityato hrasvādervipūrvād vidhutam .. ʻujjha tyāge saṃpūrvaḥ . ujjhitam .. ʻdhū vidhūnane . taudādikād dīrghāderdhūtam .. ʻsṛja visarge ityataḥ utpūrvād utsṛṣṭam .. uktaṃ—lapitam . kaṇṭharaveṇa vyaktatayā prakāśitasya vacasastadarthasya ca nāmāni . ʻvaca paribhāṣaṇe . ʻvacisvapi . . .  ityādinā (6. 1. 15) saṃprasāraṇe uktam .. ʻbhāṣa vyaktāyāṃ vāci ityato bhāṣitam .. ʻvada vyaktāyāṃ vāci ityato yajādisaṃprasāraṇe (6. 1. 15) sati uditam .. ʻjalpa vyaktāyāṃ vāci ityato jalpitam .. ʻkhyā prakathane ityāṅpūrvataḥ ākhyātam .. abhi ityupasargavaśād arthāntareṇa vartamānāt karmaṇi ktapratyaye ʻdadhāterhiḵ (7. 4. 42) iti hirādeśe sati abhihitam .. ʻlapa vyaktāyāṃ vāci ityato lapitam .. 107 .. </Amarapadavivarana>
<Amarapadaparijata><AK.03.01.107>  
tyaktaṃ—utsṛṣṭam . tyaktanāmāni .. uktaṃ—lapitam . uktanāmāni .. 107 .. </Amarapadaparijata>
%%p. 03.150
AK.03.01.108ab buddhaṃ budhitaṃ manitaṃ viditaṃ pratipannamavasitāvagate .
AK.03.01.108cd ūrīkṛtamurarīkṛtamaṅgīkṛtamāśrutaṃ pratijñātam .. 108 ..
AK.03.01.109ab saṃgīrṇaviditasaṃśrutasamāhitopaśrutopagatam .
<Amarapadavivrti ><AK.03.01.108>  
buddhamiti—budhyata iti buddham . ʻbudha avagamane . budhyata iti budhitam . ʻbudha bodhane . manyate sma manitam . ʻmana avabodhane . vidyata iti viditam . ʻvida jñāne . pratipadyate jñāyate iti pratipannam . ʻpada gataü . avasīyata ityavasitam . ʻṣo'ntakarmaṇi . avagamyata ityavagatam . ʻgamlṛ gataü . jñātasya nāmāni .. ūrīkriyate'ṅgīkriyata iti ūrīkṛtam . urarīkriyata iti urarīkṛtam . aṅgīkriyata ityaṅgīkṛtam . āśrūyate'ṅgīkriyata ityāśrutam . saṃśrutam upaśrutaṃ ca . ʻśru śravaṇe . pratijñāyata iti pratijñātam . saṃgīryate'ṅgīkriyata iti saṃgīrṇam . ʻgṝ śabde . vidyata iti viditam . ʻvida jñāne . samādhīyate'ṅgīkriyata iti samāhitam . ʻḍudhāñ dhāraṇapoṣaṇayoḵ . upagamyata ityupagatam . aṅgīkṛtasya nāmāni .. 108 .. </Amarapadavivrti>
<Amarapadavivarana ><AK.03.01.108>  
buddhaṃ—avagate . jñātārthasya nāmāni . ʻbudha avagamane . aniṭkārikāsu śudhyati budhyatīti pāṭhād asya budhyaterdaivādikatvena iḍāgamābhāve buddham . ʻbudha bodhane iti tu bhauvādikād iḍāgame sati budhitam .. ʻmana avabodhane iti svāderiḍāgame manitam . ʻmana jñāne ityasya tu daivādikatvena ʻyaśca śyani paṭhyate maniḵ (kāśikā 2, pṛ. 299) iti pāṭhād iḍāgamo nāsti . athavā—manaḥśabdāt ʻtatkaroti (ga. sū.) iti ṇici ṭilope manitam .. ʻvida jñāne ityato viditam .. ʻpada gataü, pratipūrvo jñānārthaḥ . niṣṭhānatve (8. 2. 42) pratipannam .. ʻṣo'ntakarmaṇi . dhāturavapūrvo jñānārthaḥ . ʻdyatisyati . . . ityādinā (7. 4. 40) itve'vasitam .. avagamyate sma avagatam .. sarve śabdāḥ karmaṇi niṣṭhāntāḥ .. ūrīkṛtaṃ—upagatam . ūrīkṛtamityādiślokenaikādaśaśabdāḥ abhyupagatārthavācakāḥ . ūrī-urarītiśabdayoḥ aṅgīkaraṇārthe vartamānayoḥ ʻūryādicviḍācaścö (1. 4. 61) iti gatisaṃjñāyāṃ ʻkugatiprādayaḵ (2. 2. 18) iti kṛdantenottarapadena samāse ūrīkṛtam urarīkṛtaṃ ca . atra ādyo dīrghādiḥ . dvitīyo hrasvādiḥ . āryāvṛttānurodhāt . naiṣadhakāvye tu ʻarthiṣu svayamurīkṛtakāmyȫ (5. 117) iti prathamo hrasvādirapi prayuktaḥ . dvitīyastu dīrghādirapyastīti avyayavarge (3. 3. 254) vakṣyate .. aṅgīkriyate sma aṅgīkṛtam .. āśrūyate sma āśrutam . ʻśru śravaṇe . upasargavaśād aṅgīkārārthatvam . ata eva saṃśrutam upaśrutaṃ ca .. pratipūrvatvenāṅgīkārārthāt jānāteḥ pratijñātam .. saṃpūrvasya ʻgṝ nigaraṇe iti dhātoraṅgīkārārthatvaṃ prasiddhama . ʻṛta iddhātoḵ (7. 1. 100) iti itvam . ʻradābhyāṃ . . .  (8. 2. 42) iti niṣṭhānatve ca saṃgīrṇam .. dhātūnāmanekārthatvād ʻvida jñāne ityasmād iḍāgamapratiṣedhābhāvād viditam .. samyagādhiyate sma samāhitam . ʻdadhāterhi (7. 4. 42) .. upagamyate sma upagatam .. sarvatropasargavaśādatra dhātūnāmaṅgīkārārthatvaṃ vijñeyam .. 108 .. </Amarapadavivarana>
<Amarapadaparijata><AK.03.01.108>  
buddhaṃ—avagate . avagatanāmāni .. ūrīkṛtaṃ—upagatam . aṅgīkṛtanāmāni .. 108 .. </Amarapadaparijata>
%%p. 03.151
AK.03.01.109cd īḍitaśastapaṇāyitapanāyitapraṇutapaṇitapanitāni .. 109 ..
AK.03.01.110ab avagīrṇavarṇitābhiṣṭutelitāni stutārthāni .
<Amarapadavivrti ><AK.03.01.109>  
īḍiteti—īḍyata itīḍitam . īlitaṃ ca . ʻīḍa stutaü . śasyata iti śastam . ʻśaṃsu stutaü . paṇāyyate stūyate paṇāyitam . paṇitaṃ ca . ʻpaṇa vyavahāre stutau cö . panāyyate panāyitaṃ panitaṃ ca . ʻpana stutaü . praṇūyata iti praṇutam . ʻṇu stutaü . avagīryate stūyata ityavagīrṇam . ʻgṝ śabde . varṇyata iti varṇitam . ʻvarṇa varṇakriyāvistāraguṇavacaneṣü . abhiṣṭūyata ityabhiṣṭutam . stutaṃ ca . ʻṣṭuñ stutaü . stutasya nāmāni .. 109 .. </Amarapadavivrti>
<Amarapadavivarana ><AK.03.01.109>  
īḍita—stutārthāni . īḍitādayaḥ śabdā ekādaśa stutaśabdasamānārthāḥ . īḍyate stūyate sma īḍitam . ʻīḍa stutaü . laḍayorekatve īlitaṃ ca .. śasyate sma śastam . ʻśaṃsu stutaü .. paṇyate sma paṇitam . ʻpaṇa vyavahāre stutau cö . mūrdhanyapañcama-madhyam . ʻpana cö iti dhātostu panitamiti dantyapañcama-madhyam . ābhyāmeva dhātubhyām ʻāyādaya ārdhadhātuke vȫ (3. 1. 31) iti vikalpena āyādeśe paṇāyitaṃ panāyitaṃ ca .. ʻṇu stutaü ityasmāt prapūrvāt praṇutam . ʻupasargādasamāse'pi . . .  (8. 4. 14) iti ṇatvam . ʻgṝ śabde ityasmād avapūrvād avagīrṇam .. ʻvarṇa stutaü ityasmād varṇitam .. ʻṣṭuñ stutaü ityasmāt stutam . tata evābhipūrvād abhiṣṭutam .. 109 .. </Amarapadavivarana>
<Amarapadaparijata><AK.03.01.109>  
īḍita—stutārthāni . stutanāmāni .. 109 .. </Amarapadaparijata>
%%p. 03.152 
AK.03.01.110cd bhakṣitacarvitaliptapratyavasitagilitakhāditapsātam .. 110 ..
AK.03.01.111ab abhyavahṛtānnajagdhagrastaglastāśitaṃ bhukte .
<Amarapadavivrti ><AK.03.01.110>  
bhakṣiteti—bhakṣyata iti bhakṣitam . ʻbhakṣa adane . carvyata iti carvitam . ʻcarva adane . lipyate bhakṣyata iti liptam . ʻlipa upadehe . līḍhamiti vā pāṭhaḥ . pratyavasīyata iti pratyavasitam . ʻṣo'ntakarmaṇi . gilyata iti gilitam . ʻgila adane . khādyata iti khāditam . ʻkhādṛ bhakṣaṇe . psāyata iti psātam . ʻpsā rakṣaṇabhakṣaṇayoḵ . abhyavahriyate bhakṣyata iti abhyavahṛtam . adyata ityannam . jagdhaṃ ca . ʻada bhakṣaṇe . grasyata iti grastam . glasyata iti glastam . ʻgrasu glasu adane . aśyata ityaśitam . ʻaśa bhojane . bhujyata iti bhuktam . ʻbhuja pālanābhyavahārayoḵ . bhuktasya nāmāni .. 110.. </Amarapadavivrti>
<Amarapadavivarana ><AK.03.01.110>  
bhakṣita—bhukte . bhuktasyānnādernāmāni . ʻbhakṣa adane ityasmād bhakṣitam .. ʻcarva adane ityasmānāt carvitam .. dhātūnāmanekārthatvād bhakṣaṇarūpārthe vartamānāt ʻlipa upadehe ityasmāt liptam .. upasargadvayavaśād bhakṣaṇe vartamānāt syateḥ pratyavasitam .. ʻgila adane ityato gilitam .. ʻkhādṛ bhakṣaṇe ityataḥ khāditam .. ʻpsā bhakṣaṇe ityasmāt psātam .. abhyavapūrvād ʻhṛñ haraṇe ityasmād abhyavahṛtam .. adyate sma jagdham . ʻada bhakṣaṇe . ʻado jagdhirlyapti kiti (2. 4. 36) iti jagdhādeśaḥ . asmādeva dhātoḥ ʻannāṇṇaḵ (4. 4. 85) iti nirdeśasāmarthyād annam .. ʻgrasu glasu adane ityābhyāṃ dhātubhyāṃ grastaṃ glastaṃ ca .. aśyate sma aśitam . ʻaśa bhojane . bhujyate sma bhuktam .. 110 .. </Amarapadavivarana>
<Amarapadaparijata><AK.03.01.110>  
bhakṣita—bhukte . bhuktanāmāni .. 110 .. </Amarapadaparijata>
%%p. 03.153
AK.03.01.111cd kṣepiṣṭhakṣodiṣṭhapreṣṭhavariṣṭhasthaviṣṭhabaṃhiṣṭhāḥ .. 111 ..
AK.03.01.112ab kṣiprakṣudrābhīpsitapṛthupīvarabahuprakarṣārthāḥ .
<Amarapadavivrti ><AK.03.01.111
kṣepiṣṭheti—atiśayena kṣipraḥ kṣepiṣṭhaḥ . atiśayena kṣudraḥ kṣodiṣṭhaḥ . atiśayena priyaḥ preṣṭhaḥ . atiśayena uruḥ variṣṭhaḥ . atiśayena sthūlaḥ sthaviṣṭhaḥ . atiśayena bahulaḥ baṃhiṣṭhaḥ . ete śabdāḥ kramāt kṣiprakṣudrābhīpsitapṛthupīvarabahūnāṃ prakarṣārthā atiśayārthā bhavanti .. 111 .. </Amarapadavivrti>
<Amarapadavivarana ><AK.03.01.111>  
kṣepiṣṭha—prakarṣārthāḥ . kṣiprādīnāṃ bahvantānāṃ ṣaṇṇāṃ madhye ye padārthāḥ kṣipratvāditattaddharmaprakarṣavanto bhava.nti tathābhūtārthavacanā iṣṭhanpratyayāntāḥ kṣepiṣṭhādayaḥ ṣaḍapi śabdāḥ krameṇa bhavantītyarthaḥ . atiśayena kṣipra iti vigrahe ʻatiśāyane tamabiṣṭhanaü (5. 3. 55) itīṣṭhan pratyaye, ʻsthūladūrayuvahrasvakṣiprakṣudrāṇāṃ yaṇādiparaṃ pūrvasya ca guṇaḵ (6. 4. 156) iti yaṇādiparasya lope pūrvasya ca guṇe kṣepiṣṭhaḥ . evaṃ kṣudraśabdādapi kṣodiṣṭhaḥ .. dvitīyārdhe vṛttānurodhāt prayuktena abhīpsitapadena tatparyāyaḥ priyaśabdo lakṣitaḥ . tataśca atiśayena priya iti vigrahe ʻpriyasthirasphirorubahulaguruvṛddhatṛpradīrghavṛndārakāṇāṃ prasthasphavarbaṃhigarvarṣitrabdrāghivṛndāḵ (6. 4. 157) iti sūtreṇa priyaśabdasya prādeśe preṣṭhaḥ .. pṛthuśabdena tatparyāyaḥ uruśabdo lakṣyate . tataśca atiśayena ururiti vigrahe uruśabdasya ʻpriyasthira . . .  ityādinā (6. 4. 157) varādeśe ca variṣṭhaḥ .. pīvaraśabdena tatsamānārthaḥ sthūlaśabdo'bhipretaḥ . tataśca atiśayena sthūla iti vigrahe iṣṭhani yaṇādilope guṇe ca sthaviṣṭhaḥ .. bahuśabdena bahulaśabdo'bhipretaḥ . tasya ʻpriyasthira . . .  ityādinā (6. 4. 157) baṃhādeśe baṃhiṣṭhaḥ .. 111 .. </Amarapadavivarana>
<Amarapadaparijata><AK.03.01.111>  
kṣepiṣṭha—prakarṣārthāḥ . kṣepiṣṭādayaḥ śabdāḥ kṣiprādīnāṃ prakarṣārthakāḥ . atiśayena kṣipraḥ kṣepiṣṭhaḥ . atiśayena kṣudraḥ kṣodiṣṭhaḥ . atiśayena priyaḥ preṣṭhaḥ atiśayena uruḥ variṣṭhaḥ . atiśayena sthūlaḥ sthaviṣṭhaḥ . atiśayena bahulo baṃhiṣṭhaḥ .. 111 .. </Amarapadaparijata>
%%p. 03.154
AK.03.01.112cd sādhiṣṭhadrāghiṣṭhaspheṣṭhagariṣṭhahrasiṣṭhavṛndiṣṭhāḥ .. 112 ..
AK.03.01.113ab bāḍhavyāyatabahuguruvāmanavṛndārakātiśaye ..
iti śrīmadamarasiṃhakṛte nāmaliṅgānuśāsane viśeṣyanighnavargaḥ 
<Amarapadavivrti ><AK.03.01.112>  
sādhiṣṭheti—atiśayena bāḍhaḥ sādhiṣṭhaḥ . atiśayena dīrgho drāghiṣṭhaḥ . atiśayena sphiraḥ spheṣṭhaḥ . atiśayena guruḥ gariṣṭhaḥ . atiśayena hrasvo hrasiṣṭhaḥ . atiśayena vṛndārako manojño vṛndiṣṭhaḥ . ete śabdāḥ krameṇa bāḍhavyāyatabahuguvāmanavṛndārakāṇām atiśayārthā bhavanti .. 112 .. </Amarapadavivrti>
iti vaṃgalabhaṭṭopādhyāyasūrisutaliṅgayasūriviracitāyāmamarakośapadavivṛtau viśeṣyanighnavargaḥ samāptaḥ
<Amarapadavivarana ><AK.03.01.112>  
sādhiṣṭha—atiśaye . atrātiśayaśabdo'tiśayavati vartate . bāḍhādīnāṃ madhye tattaddharmātiśayayogini prathamārthe dvandvasamāsasaṃgṛhītā iṣṭhanpratyayāntāḥ sādhiṣṭhādayaḥ śabdā vartante . atiśayena bāḍha iti vigrahe ʻantikabāḍhayornedasādhaü (5. 3. 63) iti sādhādeśe sati sādhiṣṭhaḥ .. atrāpi vṛttānurodhāt prayuktena vyāyataśabdena tatparyāyo dīrghaśabdo'bhipretaḥ . atiśayena dīrgha iti vigrahe ʻpriyasthira . . .  ityādinā (6. 4. 157) dīrghaśabdasya drāghyādeśe drādhiṣṭhaḥ .. bahuśabdena tatparyāyasphiraśabdo gṛhyate . tasya spha ityādeśe spheṣṭhaḥ .. guruśabdasya garādeśe gariṣṭhaḥ .. iha vāmanaśabdena hrasavaśabdo vivakṣitaḥ . tasya ʻsthūladūra . . .  ityādinā (6. 4. 156) yaṇādilope hrasiṣṭhaḥ .. ʻvṛndārake sure śreṣṭhe manojñe vācyaliṅgavat iti pratāpamārtaṇḍenābhidhānād iha vṛndārakaśabdena manojñaḥ śreṣṭhaśca vivakṣitaḥ . tatra atiśayavivakṣāyāṃ vṛndādeśe vṛndiṣṭhaḥ .. upalakṣaṇametat . evameva kṣudrādiśabdebhyaḥ tattadatiśayavivakṣāyāṃ tamappratyayāntā apyudāhāryāḥ . yathā—kṣipratamaḥ, priyatama ityādayaḥ . tathā ʻdvivacanavibhajyopapade tarabīyasunaü (5. 3. 57) iti sūtreṇa tarappratyayāntā īyasunpratyayāntāśca viśeṣyanighnatvena vijñeyā iti sarvaṃ samañjasam .. 112 .. 
bommagaṇṭyappayāryeṇa nāmaliṅgānuśāsane .
viśeṣyanighnavargasya saṃkṣipya vyākṛtiḥ kṛtā ..
iha yattyaktamajñānādālasyād yadupekṣitam .
pramādādanyathoktaṃ yat tadvidvadbhirviśodhyatām ..
iti viśeṣyanighnavivaraṇaṃ samāptam </Amarapadavivarana>
<Amarapadaparijata><AK.03.01.112>  
sādhiṣṭha—atiśaye . sādhiṣṭhādayo bāḍhādīnāmatiśayārthakāḥ . atiśayena bāḍhaḥ sādhiṣṭhaḥ . atiśayena dīrgho drāghiṣṭhaḥ . atiśayena sphiraḥ spheṣṭhaḥ . atiśayena gururgariṣṭhaḥ . atiśayena hrasvo hrasiṣṭhaḥ . atiśayena vṛndārako vṛndiṣṭhaḥ .. 112 ..
iti śrīvatsanṛsiṃhasūrisutamallināthasudhīviracite'marapadapārijāte viśeṣyanighnavargaḥ </Amarapadaparijata>
%%p. 03.156
2. saṃkīrṇavargaḥ
AK.03.02.001ab prakṛtipratyayārthādyaiḥ saṃkīrṇe liṅgamunnayet .
AK.03.02.001cd karma kriyā tatsātatye gamye syuraparasparāḥ .. 1 ..
<Amarapadavivrti ><AK.03.02.001>  
atha saṃkīrṇavargamupakramate prakṛtīti—pratyayetarabhāgaḥ prakṛtiḥ . prakṛteritaraḥ pratyayaḥ . prakṛtibhāgasya abhidheyamarthaḥ . ādyaśabdena rūpabhedasāhacarye ca . etaiḥ prakṛtyādibhiḥ saṃkīrṇe'smin varge liṅgaṃ strīpuṃnapuṃsakamunnayet utprekṣeta .. punaḥ punaḥ kriyata iti karma kriyā ca . ʻḍukṛñ karaṇe . ete vyāpārasya nāmanī .. apare ca pare ca aparasparāḥ . bahubhiravicchedena kriyamāṇāyā gatyādernāma .. 1 .. </Amarapadavivrti>
<Amarapadavivarana ><AK.03.02.001>  
prakṛti—liṅgamunnayet . uddeśakramānurodhena (ślo. 3. 1. 1) saṃkīrṇavarga vaktumupakramate . prakṛtiḥ prātipadikam . pratyayaḥ kṛttaddhitarūpaḥ . artho'bhidheyarūpaḥ . iha saṃkīrṇavarge vidheyaśabdasya liṅgasaṃdehe tattalliṅgaviśeṣaniyataiḥ prakṛtyādibhiḥ yathāsaṃbhavaṃ liṅgamutprekṣetetyarthaḥ . asya ca vargasya saṃkīrṇapadābhilakṣyatvamiha vakṣyamāṇārthānāmupasaṃgrahaikanigamābhāvāt . tathā hi—na tāvat teṣāmarthānāṃ prāganuktatvaṃ samāno dharmaḥ . uktānāmapi jvarahūtikhyātisaṃgrahādīnāmabhidhānāt . nāpi dharmamātratvam . dharmiṇāmapi upaghnastambaghnādīnāmapi (ślo. 19, 35) vakṣyamāṇatvāt . nāpyāviṣṭaliṅgatvam . aparasparastambaghnādīnāmapi kathanāt . nāpi prāguktasvargavyomādisaṃbandhitvādilakṣaṇasarvopasaṃgrāhakātyantābhāvaḥ . rājakagāṇikyādivad (2. 8. 3, 2. 6. 22) mānuṣyakakārīṣādīnāṃ (ślo. 42, 43) satyapi manuṣyasaṃbandhe tattatprakaraṇapāṭhaparihāṇenātraiva nirūpaṇād bhūviśeṣasya saṃstāvasyāpi (ślo. 34) atraiva prastutatvāt . anyasyāpi kasyacit samānadharmasya durnirūpatvenānantaravargasya lūnaviśīrṇaprāyārthasaṃkulatvena sakīrṇasaṃjñayā vyavahāraḥ upapadyate .
tatra prakṛtyā liṅgonnayanaṃ yathā—apare ca pare ceti dvandvasamāse aparasparāḥ . kriyāsātatye suḍāgamo nipātitaḥ . atra paravalliṅgatāniyamāt paraśabdasya ca sarvanāmatvena vācyaliṅgatāniyamād aparasparaprātipadikasyāpi vācyaliṅgatvaṃ niścīyate . aparasparāḥ sārthā yānti . aparasparāṇi brāhmaṇakulāni ityādi . tathā ʻtadyuktāt karmaṇo'ṇ (5. 4. 36) iti sūtreṇa napuṃsakaliṅgāt karmaśabdāt svārtha eva utpannataddhitāntasya kārmaṇaśabdasyāpi prakṛtivadeva napuṃsakaliṅgatvam . ata eva bālo bālakaḥ . śārī śārikā . sthānameva sthānakam ityādisvārthikapratyayāntānāṃ prakaḍatiliṅgatvameva . cāturvarṇyādiṣu tu ʻsvārthikāḥ prakṛtito liṅgavacanānyativartante iti vacanāt prakṛtiliṅgātivṛttiḥ tatra tatra viśeṣavidhānādavagantavyā . dāntiḥ śāntiḥ kāntiḥ ityādīnāṃ stryadhikāravihitapratyayāntānāṃ (3. 3. 94) pratyayavaśenaiva strītvaniścayaḥ . ploṣaśleṣagrahajayādiśabdānāmatra saptamīvibhaktyantatvena pāṭhāt liṅgasaṃdehe ʻghañantāḥ puṃsi (ślo. 3. 5. 15) iti puṃliṅgatvaṃ pratyayairevāvagamyate . gatam ityādau napuṃsakatvaṃ bhāvavihitaktapratyayena (3. 3. 114) niścīyate ityādi . arthena yathā—trāṇaśabdo (ślo. 8) niṣṭhānto vācyaliṅgaḥ . lyuḍantaśced napuṃsakaliṅgaḥ (3. 3. 115) . evaṃ ca ʻrakṣṇastrāṇe (ślo. 8) ityatra bhāvavacanarakṣṇaśabdasamabhivyāgahṛtatrāṇaśabdasya napuṃsakaliṅgatvaṃ rakṣṇarūpabhāvārthena nirṇīyate . ʻgīrṇe giraü (ślo. 11) ityatra giriśabdasya strīliṅgapuṃliṅgayostulyarūpatve'pi parvatavācakasya puṃliṅgatvāvadhāraṇād iha tadvilakṣaṇagaraṇarūpabhāvārthena strīliṅgatvamavasīyate . pratyayārthābhyāṃ samuccitābhyāṃ yathā—sahasramasyāstītyarthe ʻtapaḥsahasrābhyāṃ vinīnī ʻaṇ cö (5. 2. 102-3) iti matvarthīye'ṇpratyaye sāhasrāḥ sāmantā ityādirūpeṇa sāhasraśabdo vācyaliṅgaḥ . samūhārthe tu bhikṣādiṣu (4. 2. 38) pāṭhād aṇpratyaye sati napuṃsakaliṅgaḥ . evaṃ ca sati sāhasrakārīṣa . . . (ślo. 43) ityatra dvandvasamāsamadhyavartitayā sāhasraśabdasya liṅgasaṃdehe sati aṇpratyayasya samūhārthāvalambanena bhaikṣādiśabdavat (4. 2. 38) napuṃsakatvanirṇāyakatvamityādi yathāsaṃbhavamudāhāryam .
ādyaśabdagṛhītena rūpabhedena yathā—śamathaḥ, damathaḥ (ślo. 3); chidā, bhidā (ślo. 5); vidhūnanaṃ, vidhuvanam (ślo. 4) ityādi . viśeṣavidhinā yathā—ʻvedanā na nȫ (ślo. 6) . ʻathāstriyāṃ tu niṣṭhevaḵ (ślo. 37) ityādi . ʻḍimbe ḍamaraviplavaü (ślo. 14) ityādau sāhacaryāt samāsācca liṅganiścaya iti draṣṭavyam .. atra saṃkīrṇa ityupalakṣaṇam . tathā ceha granthe sarvatrāpi nāmnāmeṣa eva liṅganirṇayopāyo boddhavyaḥ . nanu yadyevaṃ granthādāvevedaṃ vaktavyamiti cet satyam . prāgukte svargādivṛndiṣṭhānte (ślo. 3. 1. 112) śabdaprapañce paricitaniruktimārgasya prakṛtipratyayavivekaḥ sukaraḥ ityatraivedamuktam . ata eva liṅgasaṃgrahavargādāvapyayamarthaḥ kathayiṣyata iti sarvamanavadyam ..
karma kriyā ityete vyāpārasya nāmanī . kriyata iti karma . auṇādiko manin-pratyayaḥ (u. 4. 145) . ʻkarma vyāpye kriyāyāṃ ca puṃnapuṃsakayormatam iti rudravacanāt karmaśabdaḥ puṃnapuṃsakaliṅga iti daśaṭīkāsarvasvakāraḥ (3, pṛ. 51) . ʻkṣapayatyaśubhaṃ karma karmāṇaṃ cinute śubham iti prayogaśca tenaiva darśitaḥ . ʻkṛñaḥ śa cö (3. 3. 100) iti bhāvārthe śapratyaye tasya ṅidvadbhāvena guṇābhāve sati ʻriṅ śayagliṅkṣü (7. 4. 28) iti riṅādeśe ca kriyāśabdaḥ . atra śeṣakāraḥ—ʻkāraḥ kṛtyaṃ na nā kāriḥ praśnoktyoḥ kārikā kṛtiḵ iti ʻḍukṛñ karaṇe ityato bhāve ghañi kāraḥ . ʻvibhāṣā kṛvṛṣoḵ (3. 1. 120) iti bhāvārthe kyap pratyaye kṛtyam . na nā; puṃliṅgaṃ na bhavatītyarthaḥ . ʻkṛñaḥ śa cö (3. 3. 100) iti cakāreṇa kyap pratyaye kṛtyāśabdaḥ strīliṅgaḥ . ʻvibhāṣākhyānaparipraśnayoriñ cö (3. 3. 110) iti iñ pratyaye kāriśabdaḥ strīliṅgaḥ . ʻkāṃ kārimakārṣīḵ ityādipraśnottarayoreva kāriśabdasya sādhutvam . dhātvarthanirdeśe ṇvuli (3. 1. 133) kārikā . striyāṃ ktini (3. 3. 94) kṛtiḥ ..
tatsātatye gamye syuraparasparāḥ . saṃtatasya bhāva iti saṃtataśabdena vigrahe'pi ʻaviravikanyāyenö satataśabdāt taddhitotpattau sātatyamiti rūpam . tasyā adhyayanagatyādikāyāḥ kriyāyāḥ sātatye aparaiḥ paraiḥ saṃghībhūya bahubhiravicchedena kriyamāṇāyāḥ prabandhe vivakṣite sati aparasparā ityayaṃ śabdaḥ pravartata ityarthaḥ . apare ca pare ceti dvandvasamāse ʻaparasparāḥ kriyāsātatye (6. 1. 144) iti sūtreṇa suḍāgamo nipātitaḥ . atra kāśikākāreṇa ʻaparasparāḥ sārthā yānti ityudāharaṇaṃ pradarśya, tasyārtho'pi darśitaḥ ʻsaṃtatamavicchedena gacchantītyarthaḵ iti (2, pṛ. 147) . atra dvandvasamāse paravalliṅgatāniyamāt (2. 4. 26) paraśabdasya ca sarvanāmatvena vācyaliṅgatvād ʻaparasparāṇi brāhmaṇakulāni vahanti ityudāhāryam . kriyāprabandhavivakṣāyā abhāve tu aparasparā suḍāgamarahita eva prayojyaḥ . atra subhūticandraḥ—ʻtatsātatya ityatra sātatyaṃ kriyāvatāṃ kriyāyāśca viśeṣaṇam . tathā ca yatra kriyāvatāṃ tatra vācyaliṅgatvam aparasparaśabdasya . yatra kriyāyāstatra napuṃsakatvamiti pūrṇacandraḥ . ata eva “nirdiṣṭaṃ karmasātatye sudhībhiraparasparam” iti bhāguriḥ . kriyāviśeṣaṇatve yathā—aparasparamadhīyante māṇavakāḵ iti .. 1 .. </Amarapadavivarana> 
<Amarapadaparijata><AK.03.02.001>  
prakṛti—aparasparāḥ . prastāvabhāvādyupādhibhiḥ pūrvoktaprakīrṇaśabdasaṃgrahārthe'smin saṃkīrṇavarge prakṛtyarthapratyayārtharūpabhedairliṅgaṃ tarkayet . aparasparāḥ ityatra prakṛtyartho liṅgagamakaḥ . ʻsphātirvṛddhaü (ślo. 9) ityatra pratyayārthaḥ . karma kriyā ityatra rūpabhedaḥ . bhramirbhrame ityatra sāhacaryamagocaram . viśeṣavidheranuktatvāt tadanupādānam . gīrṇirgirau (ślo. 11) ityatra sāhacaryam . ʻsaṃvedo vedanā na nȫ (ślo. 6) iti kvacid viśeṣavidhiḥ .. kriyāsātatye viṣaye kriyāvatsu triliṅgo'parasparaśabdaḥ syāt . apare ca pare ca aparaspare . aparasparā vāhanārthaṃ gacchanti . kriyāyāṃ napuṃsaka eva . aparasparaṃ gacchanti . ʻnirdiṣṭaṃ karmasātatye sudhībhiraparasparam iti bhāguriḥ .. 1 .. </Amarapadaparijata>
%%p. 03.160
AK.03.02.002ab sākalyāsaṅgavacane pārāyaṇaturāyaṇe .
AK.03.02.002cd yadṛcchā svairitā hetuśūnyā tvāsthā vilakṣaṇam .. 2 ..
<Amarapadavivrti ><AK.03.02.002>  
sākalyeti—pāraṃ sākalyamayante prāpnuvanti yeneti pārāyaṇam . ʻaya paya gataü . sākalyavacanasya vedapārāyaṇādernāma . turayā tvarayā ayante yena turāyaṇam . parāyaṇamiti vā pāṭhaḥ . dharmameva paramityayante yena parāyaṇam . āsaktivacanasya dharmaparāyaṇādernāma .. svayamṛcchā icchā yadṛcchā . svairiṇaḥ svatantrasya bhāvaḥ
svairitā . svecchānāmanī .. hetuśūnyā āsthā akāraṇasthitiḥ vilakṣaṇamucyate . vigataṃ lakṣaṇamālocanamatreti vilakṣaṇam . vilakṣaṇanāma .. 2 .. </Amarapadavivrti>
<Amarapadavivarana ><AK.03.02.002>  
sākalya—turāyaṇe . vedasaṃhitādeḥ yasya kasyacid granthasya sākalyena kathanaṃ sākalyavacanam . saṅgaḥ skhālityam . tadrāhityena kathanam asaṅgavacanam . tayorubhayorarthayoḥ krameṇa dvāvapi śabdau bhavataḥ . pāraṃ sākalyam ayante prāpnuvanti yena tat pārāyaṇam . tvaraṇaṃ tūḥ . ʻñitvarā saṃbhrame . bhāve kvip . ʻjvaratvara . . .  ityādinā (6. 4. 20) ūṭh . turā tvarayā asaktamayante gacchanti yena tat turāyaṇam . ʻpārāyaṇaturāyaṇacāndrāyaṇa . . . (5. 1. 72) iti nirdeśāt sādhutvam . ciraṃtanavyākhyātārastu—ʻpārāyaṇaparāyaṇe iti paṭhitvā vyācakruḥ—ʻsākalyamāsaṅgaśca tau vadataḵ iti . atra sākalyārthaḥ pārāyaṇaśabdaḥ . tathā ca bhaṭṭikāvye—ʻratnapārāyaṇaṃ nāma laṅkeyaṃ mama maithili iti (5. 89) . atra sākalyārtho gamyata iti sākalyavacanatvam . āsaṅga āsaktiḥ . tadvācakaḥ parāyaṇaśabdaḥ . yathā—ʻatha mohaparāyaṇā satī (ku. saṃ. 4. 1) iti . mohāsaktimatītyarthaḥ . yadṛcchā svairitā . svairī svatantraḥ . tasya bhāvaḥ svairitā . svecchākṛtavyāpāro yadṛcchetyarthaḥ . ʻṛccha gatīndriyapralayamūrtibhāveṣü iti gatyarthād dhātorakārapratyaye (3. 3. 103) ṛcchā . svayamṛcchā svecchā . ʻṛlṛk (mā. sū. 2) iti sūtre ʻlṛkāropadeśo yadṛcchāśaktijānukaraṇaplutyādyarthaḵ iti vārttikakāroccāraṇāt sādhutvam . ʻsvayaṃ vidhātā suradaityarakṣasāmanugrahāvagrahayoryadṛcchayȫ iti māghaślokavyākhyāne (śiśu. 1. 71) vallabhācāryaḥ . ʻyadṛcchāśabdo svecchārtho vyutpattirahitaḥ . na hyatrāvayavārthānusāriṇī vyutpattirastīti .. hetuśūnyā tvāsthā vilakṣaṇam . prayojanarahitā yatra kutracidāsthā sthitirvilakṣaṇamucyate . vigataṃ lakṣaṇaṃ sthitijñāpakaṃ prayojanamatreti vilakṣaṇam .. 2 .. </Amarapadavivarana>
<Amarapadaparijata><AK.03.02.002>  
sākalya—parāyaṇe . pārāyaṇaśabdaḥ sākalyavacanaḥ . sākalyaṃ kārtsnyam . parāyaṇaśabdaḥ āsaṅgavacanaḥ . āsaṅga āśrayaḥ . ʻtriṣu syāt tatpare'bhīṣṭe'pyāśraye klī parāyaṇam iti rabhasaḥ . ʻatha mohaparāyaṇā satī (ku. saṃ. 4. 1) ityatra bahuvrīhivaśāṃt strīliṅgaḥ .. yadṛcchā svairitā . niyamatyāganāmanī . ʻyadṛcchā niyamojjhitiḵ iti vaijayantī (pṛ. 192, ślo. 6) .. hetu—vilakṣaṇam . hetuśūnyaṃ vilakṣaṇaṃ syāt .. 2 .. </Amarapadaparijata>
%%p. 03.161
AK.03.02.003ab śamathastu śamaḥ śāntirdāntistu damatho damaḥ .
AK.03.02.003cd apadānaṃ karmavṛttaṃ kāmyadānaṃ pravāraṇam .. 3 ..
<Amarapadavivrti ><AK.03.02.003>  
śamatha iti—śamanaṃ śamathaḥ . śamaḥ, śāntiśca . ʻśama upaśame . krodhādyuparamasya nāmāni .. damanaṃ dāntiḥ . damathaḥ, damaśca . ʻdamu upaśame . kleśasahanasya nāmāni .. apadāyate śodhyata iti apadānam . ʻdaip śodhane . avadānamiti vā pāṭhaḥ . vṛttasya śuddhakarmaṇo nāma .. pravāryate'śubhādikamaneneti pravāraṇam . ʻvṛñ varaṇe . aicchikadānasya nāma .. 3 .. </Amarapadavivrti>
<Amarapadavivarana ><AK.03.02.003>  
śamathaḥ—śāntiḥ . kāmakrodhādyuparamasya nāmāni . ʻśamu upaśame ityasmāt ʻśamidamibhyāmathac ityauṇādike athac pratyaye śamathaḥ .. ghañi (3. 3. 18) ʻnodāttopadeśasya. . .  (7. 3. 34) iti vṛddhipratiṣedhe śamaḥ .. striyāṃ ktini (3. 3. 94) ʻanunāsikasya kvijhaloḥ kṅiti (6. 4. 15) iti dīrghe śāntiḥ .. dāntiḥ—damaḥ . manasaḥ pratyāhārādikleśasahiṣṇutāyā nāmāni . ʻdamu upaśame iti dhātoḥ pūrvavadeva śabdatrayaṃ vyutpādanīyam .. apadānaṃ karmavṛttam . vṛttaṃ dṛḍhaṃ śuddhamityarthaḥ . nirvyūḍhamityeke . tathābhūtaṃ karma apadānam . apa iti nipāto varjanārthaḥ . puruṣo'padāyate śudhyate itarasādhāraṇyaparihāreṇa sotkarṣaḥ pratīyate'neneti apadānam . ʻdaip śodhane . karaṇe lyuṭ (3. 3. 115) .. kāmyadānaṃ pradhāraṇam . kāmyasya kamanīyasya kanakaratnādervastunaḥ kāmanāpūrvakaṃ ca dānaṃ pradhāraṇamiti subhūticandraḥ . dātṛpratigrahītroḥ prakṛṣṭaṃ manaso dhāraṇamatreti pradhāraṇam . anye tu pāṭhāntareṇa nirbruvate—prabhūtadhanaprāptyā yācakairalaṃbuddhyā kṛtaṃ prakṛṣṭaṃ vāraṇaṃ nivāraṇam atreti pravāraṇamiti .. 3 .. </Amarapadavivarana> 
<Amarapadaparijata><AK.03.02.003>  
śamathaḥ—śāntiḥ . krodharāgādirāhityanāmāni .. dāntiḥ—damaḥ . kleśasahiṣṇutānāmāni .. apadānaṃ karmavṛttam . antasthadvitīyaṃ pavargadvitīyaṃ ca syāt . vṛttaṃ karma apadānaṃ syāt .. kāmyadānaṃ pravāraṇam . kāmyavastupradānaṃ pravāraṇaṃ syāt .. 3 .. </Amarapadaparijata>
%%p. 03.162
AK.03.02.004ab vaśakriyā saṃvananaṃ mūlakarma tu kārmaṇam .
AK.03.02.004cd vidhūnanaṃ vidhuvana tapaṇa prīṇanāvanam .. 4 ..
<Amarapadavivrti ><AK.03.02.004>  
vaśakriyeti—saṃvanyate vaśīkriyate'neneti saṃvananam . ʻvana saṃbhaktaü . vaśīkaraṇasya nāma .. karmaiva kārmaṇam . mūlairauṣadhādimūlairyat kriyate tasya karmaṇo nāma .. vidhūyate'neneti vidhūnanam . ʻdhūñ kampane . vidhuvanaṃ ca . ʻdhū vidhūnane . vyajanādeścālanasya nāmanī .. tṛpyate'neneti tarpaṇam . ʻtṛpa prīṇane . prīyate'neneti prīṇanam . ʻprīñ tarpaṇe . avyate'nenetyavanam . ʻava rakṣaṇādaü . brāhmaṇādīnām annāditarpaṇasya nāmāni .. 4 .. </Amarapadavivrti>
<Amarapadavivarana ><AK.03.02.004>  
vaśakriyā saṃvananam . maṇimantrādibhirvaśīkaraṇasya nāmanī . vaśasya svānuvṛtteḥ kriyā karaṇaṃ vaśakriyā . samyag vananaṃ saṃvananam (3. 3. 115) . vanu iti dhātuḥ . asyāyamarthaḥ . vanudhāturasminnarthe vartata iti śṛṅgagrāhikayā nocyate . kiṃtu sarve'pyarthāḥ asya dhātoriti . ato'tra vaśīkaraṇamarthaḥ .. mūlakarma tu kārmaṇam . ʻtasyedam (4. 3. 120) ityaṇ . ʻan (6. 4. 167) iti prakṛtibhāvaḥ . ʻkārmaṇaṃ mantratantrādiyojane karmaṇi smṛtam iti viśvaprakāśaḥ (pṛ. 52, ślo. 59) . tathā ca murārināṭake (anargha. 3. 16) prayogaḥ—
ʻnirmāyakārmaṇamṛcāmaghamarṣaṇīnā-
munmārjanirjagadaghāni tavādya vācaḵ .
iti . aghamarṣaṇamantrāṇāṃ vaśīkaraṇaṃ vidhāya tanmantranirvartyasakaladuritavidhvaṃsanakāryasya svayameva vidhāyakāstava vāca ityarthaḥ . athavā iha pravṛttihetubhūtaṃ vācikaṃ mūlaśabdenocyate . ʻyadvācā vadati tatkarmaṇā karoti iti śruteḥ (nṛsiṃha. u. 1) . vācikaṃ śrutvā yatkarmaṇā kriyate tat kārmaṇamityarthaḥ . tathā ca ʻtadyuktāt karmaṇo'ṇ (5. 4. 36) ityatra kāśikākāraḥ (2, pṛ. 86)— ʻvyāhṛtārthayā vācā yatkarma yuktaṃ tadabhidhāyinaḥ karmaśabdāt svārthe'ṇ pratyayo bhavati . karmaiva kārmaṇam . vācikaṃ śrutvā tathaiva yatkarma kriyate tatkārmaṇamityucyate iti . kātyo'pi—ʻśrutvā tu vācikaṃ karma kriyamāṇaṃ tu kārmaṇam iti . atrāpi vyākhyāne prākpradarśita eva prayogaḥ . nirmāyaṃ kaitavarahitam . tacca tatkārmaṇaṃ ceti nirmāyakārmaṇamityekaṃ padam . aghamarṣaṇamantravyāhṛtārthayuktakarmarūpatvāt kārmaṇamiti vācāmāviṣṭaliṅgaṃ viśeṣaṇam . ata eva jagadaghānāmunmārjanaśīlā iti svārthikapratyayāntānāṃ prakṛtiliṅgakatvaṃ syāt . vargasiddhatvād iha rūpabhedena kārmaṇaśabdasya napuṃsakaliṅgatvaṃ prakāśyate .. vidhūnanaṃ vidhuvanam . vakṣyamāṇaśeṣakāroktaśabdasahitā vidhūnanādayo dvādaśaśabdā vyajanapādapādicalanaprayojakavyāpārasya vācakāḥ . vidhūyate vyajanādikamanena prayojakavyāpāreṇeti vidhūnanam . ʻdhūñ kampane . vipūrvo hetumaṇṇici (3. 1. 27) ʻdhūñprīñornugvaktavyaḵ (vā. 7. 3.37) iti karaṇe lyuṭi (3. 3. 115) ʻṇeraniṭi (6. 4. 51) iti ṇilopaḥ .. vipūrvād ʻdhū vidhūnane ityato lyuṭi (3. 3. 115) kuṭāditvena (1. 2. 1) guṇābhāvād uvaṅādeśe vidhuvanam . śeṣe—
ʻvidhūnanā vidhavanaṃ vidhūtirvidhutiḥ striyau .
vidhūnyaṃ ca vidhavyaṃ ca vidhūyaṃ ca vidhāvyavat ..
vidhuvo vidhavastulyaü .
iti . ʻdhūñ kampane ityasmāt ṇici nuki (vā. 7. 3. 37) ʻṇyāsaśrantho yuc (3. 3. 107) iti yuci vidhūnanāśabdo rūpabhedāt strīliṅgaḥ .. kryādeḥ svādervā ʻdhuñ kampane ityato hrasvāt lyuṭi guṇe vidhavanam .. ʻdhūñ kampane ityato dīrghāntāt kryādeḥ svādervā ʻdhū vidhūnane ityataḥ taudādikādvā striyāṃ ktini (3. 3. 94) vidhūtiḥ . ʻdhuñ kampane ityato hrasvāntād vidhutiḥ .. vipūrvād dhūnayateḥ ʻaco yat (3. 1. 97) iti yatpratyaye vidhūnyam . ʻdhū vidhūnane ityasmāt kuṭāderyati vidhūyam . ʻorāvaśyake (3. 1. 125) iti dhunāterdhunotervā ṇyati vṛddhau ʻvānto yi pratyaye (6. 1. 79) iti vāntādeśe ca vidhāvyam . dhuvateḥ kuṭāderapratyaye uvaṅādeśe vidhuvaḥ . svādeḥ kryādervā apratyaye guṇe ca vidhavaḥ . antimayordvayoḥ liṅgataḥ samatvamiti śeṣakārīyatulyaśabdasyārthaḥ .. tarpaṇaṃ prīṇanāvane . annādinā yat parasya tṛptijananaṃ tasya nāmāni . tṛpyati bhoktā aneneti tarpaṇam . ʻtṛpa prīṇane (3. 3. 115) .. prīyate'neneti prīṇanam . ṇici ʻdhuñprīñornugvaktayaḵ (vā. 7. 3. 37) iti nugāgamaḥ .. avyate'nena pumāniti avanam (3. 3. 115) . ʻava rakṣaṇagatiprītiṣü .. 4 .. </Amarapadavivarana>
<Amarapadaparijata><AK.03.02.004>  
vaśakriyā saṃvananam . vaśyakarma saṃvananaṃ syāt . ʻsaṃvananaṃ samāloce vaśīkāre prakīrtitam iti viśvaprakāśikā (pṛ. 98, ślo. 156) . mūlakarma tu kārmaṇam . mantratantrādiyojanānāma . ʻkārmaṇaṃ mantratantrādiyojane karmakārake iti viśvaḥ (pṛ. 52, ślo. 59) .. mūlakarma ca kārmaṇam, iti pāṭho'pyupapannaḥ . ʻsaṃvananaṃ kārmaṇaṃ vaśīkaraṇam iti halāyudhaḥ (a. mā. 4. 31) .. vidhūnanaṃ vidhuvanam . vidhutināmanī . ʻvidiriṃcuṭö .. tarpaṇaṃ prīṇanāvanam . tṛptināmāni . ʻtanivi .. 4 .. </Amarapadaparijata>
%%p. 03.165
AK.03.02.005ab paryāptiḥ syāt paritrāṇaṃ hastadhāraṇamityapi .
AK.03.02.005cd sevanaṃ sīvanaṃ syūtirvidaraḥ sphuṭanaṃ bhidā .. 5 ..
<Amarapadavivrti ><AK.03.02.005>  
paryāptiriti—parirakṣitumāptiḥ paryāptiḥ . ʻāplṛ vyāptaü . paritrāyate'neneti paritrāṇam . ʻtraiṅ pālane . vadhodyatasya hastasya dhāraṇamatrāstīti hastadhāraṇam . vadhyarakṣaṇasya nāmāni .. sīvyate tantubhiḥ saṃtanyata iti sīvanam . sevanam . syūtiśca . ʻṣivu tantusaṃtāne . chinnavastrādeḥ sūcyādinā sīvanasya nāmāni .. vidīryata iti vidaraḥ . ʻdṝ vidāraṇe . sphuṭyata iti sphuṭanam . ʻsphuṭir viśaraṇe . bhidyata iti bhidā . ʻbhidir vidāraṇe . ghaṭādicchedanasya nāmāni .. 5 .. </Amarapadavivrti>
<Amarapadavivarana ><AK.03.02.005>  
paryāptiḥ—ityapi . vadhyadhātukayormadhye'nupraviśya ghātukahastasya dhāraṇaṃ kṛtvā yad vadhyasya parirakṣaṇaṃ tasyaitāni nāmānīti subodhinīkāraḥ . trāyasva trāyasveti vikrośamupaśrutya māraṇodyatasya niṣedhaḥ paryāptyāditrayamiti subhūticandraśca . ʻparyāpnotu suhṛdaṃ mahābhāgaḵ iti mahāvīranāṭake prayogaśca . paryāpnotu vālinā hanyamānaṃ sugrīvaṃ rakṣatu rāmaḥ ityarthaḥ . parirakṣitumāptiḥ paryāptiḥ . ktin (3. 3.94) . bhāve lyuṭi (3. 3. 115) paritrāṇam . mārakahastasya dhāraṇaṃ nirvyāpārīkaraṇamatreti hastadhāraṇam . rakṣakahastena vadhyasya dhāraṇaṃ rakṣaṇamiti vā hastadhāraṇam . ghātakahastasya vāraṇaṃ vivāraṇamatreti nirucya hastavāraṇamiti kecit paṭhanti .. sevanaṃ—syūtiḥ . chinnavastrādeḥ sūcyādisaṃghānakaraṇasya nāmāni . ʻṣivu tantusaṃtāne iti dhātorlyuṭi (3. 3. 115) laghūpadhaguṇe (7. 3. 86) ca sevanam . ʻṣṭivusivyordīrghaścö (sara. kaṇṭhā. 2. 4. 167) iti vikalpena dīrghe sīvanam .. tasmādeva striyāṃ ktini (3. 3. 94) ʻcchvoḥ śūḍanunāsike cö (6. 4. 19) iti ūṭhi yaṇādeśe ca syūtiḥ .. vidaraḥ sphuṭanaṃ bhidā . veṇudaṇḍādīnāmagrādāmūlaṃ dvidhākaraṇasya nāmāni . ʻdṛ vidāraṇe iti dhātoḥ ʻṛṝdorap (3. 3. 57) ityap pratyaye vidaraḥ .. ʻsphuṭa viśaraṇe iti dhātorlyuṭi kuṭāditvena ṅittvād (1. 2. 1) guṇābhāve sphuṭanam .. ata eva dhātorghañi ṅittvābhāvena guṇe sphoṭaśca .. ʻbhidir vidāraṇe ityataḥ ʻṣidbhidādibhyo'ṅ (3. 3. 104) iti aṅpratyaye bhidā . ghañi bhedaḥ, lyuṭi bhedanaṃ ca .. 5 .. </Amarapadavivarana>
<Amarapadaparijata><AK.03.02.005>  
paryāptiḥ—ityapi . alamiti vacananāmāni . ʻcālunu aṃṭṭö . sevanaṃ—syūtiḥ . sūcyādinā syūtināmāni . ʻkuṭṭuṭö . vidaraḥ—bhidā . vidāraṇanāmāni . ʻcīruṭö .. 5 .. </Amarapadaparijata>
%%p. 03.166
AK.03.02.006ab ākrośanamabhīṣaṅgaḥ saṃvedo vedanā na nā .
AK.03.02.006cd saṃmūrcchanamabhivyāptiryācñā bhikṣārthanārdanā .. 6 .
<Amarapadavivrti ><AK.03.02.006>  
ākrośanamiti—ākrośati anenetyākrośanam . ʻkruśa āhvāne rodane cö . abhiṣajyata ityabhīṣaṅgaḥ . ʻṣañja saṅge . śapanasya nāmanī .. saṃvidyata iti saṃvedaḥ . vedanā ca . ʻvida jñāne . mithaḥ saṃvitternāmanī .. saṃmūrcchyate vyāpyata iti saṃmūrcchanam . ʻmūrcchā māhasamucchrāyayoḵ . abhivyāpyata ityabhivyāptiḥ . ʻāplṛ vyāptaü . dhūpagandhādeḥ samantād vyāpternāmanī .. yācyata iti yācñā . ʻṭuyācṛ yācñāyām . bhikṣyata iti bhikṣā . ʻbhikṣa bhikṣāyām . arthyata ityarthanā . ʻartha upayācñāyām . ardyate yācyata ityardanā . ʻarda gatau yācane cö . yācanānāmāni .. 6 .. </Amarapadavivrti>
<Amarapadavivarana ><AK.03.02.006>  
ākrośanamabhīṣaṅgaḥ . durātmanāne garhitaṃ karmācaritamityādirūpeṇa niṣṭhurabhāṣaṇasya nāmanī . ākrośanti janā anenetyākrośanam . ʻkruśa āhvāne rodane cö . karaṇe lyuṭ (3. 3. 115) .. ābhimukhyena śāpavacanānāṃ sañjanaṃ karaṇamabhīṣaṅgaḥ . ʻṣañja saṅge . abhipūrva ākrośane . ʻupasargāt sunoti. . . iti (8. 3. 65) ṣatvam . ʻupasargasya ghañi . . . (6. 3. 122) iti dīrghaḥ .. saṃvedo vedanā na nā . yayoḥ kayościt mithaḥ saṃpratipatternāmanī iti kecit . jñānaviśeṣasyānubhavasya nāmanī iti sarvānandaḥ . ʻvida jñāne ityataḥ saṃpūrvād ghañi (3. 3. 18) saṃvedaḥ .. ʻghaṭṭivandividibhya upasaṃkhyānam (vā. 3. 3. 107) iti yuci vedanā .. na nā iti . puṃliṅgo na bhavatītyarthaḥ . lyuṭi (3. 3. 115) vedanam .. saṃmūrcchanamabhivyāptiḥ . dhūmādīnāmantataḥ prasaraṇasya nāmanī . samantato mūrcchanaṃ saṃmūcchanam . ʻmūrcchā mohasamucchrāyayoḵ . lyuṭ (3. 3. 115) . abhitaḥ samantato vyāptiḥ abhivyāptiḥ . ktin (vā. 3. 3. 94) .. yācñā bhikṣārthanārdanā . dātāraṃ prati svābhīṣṭavastuviṣayavāñchāviṣkaraṇasya nāmāni . ʻṭuyācṛ yācñāyām iti dhātoḥ ʻyajayāca . . . ityādinā (3. 3. 90) naṅpratyaye ścutvena ca yācñā .. ʻbhikṣa yācñāyām ityasmād ʻgurośca halaḵ (3. 3. 103) ityakārapratyayebhikṣā . ʻartha upayācñāyām iti caurādikād yuci (3. 3. 107) arthanā .. ʻarda gatau yācane cö iti dhātoḥ ʻhetumati cö (3. 1. 26) iti cakāreṇa svārthe ṇic pratyaye yuci ca ardanā .. brahmavargoktāyā api (pṛ. 469) yācñāyāḥ prāganuktaparyāyāntarapradarśanārthaṃ punarihānukramaṇamiti jñeyam .. 6 .. </Amarapadavivarana>
<Amarapadaparijata><AK.03.02.006>  
ākrośanamabhīṣaṅgaḥ . nirbhartsananāmanī . ʻtiṭṭuṭö . saṃvedo vedanā na nā . jñānanāmanī . ʻtelivi .. saṃmūrcchanamabhivyāptiḥ . sarvataḥ prasaraṇanāmanī . ʻśiloccaye mūrcchati mārutasyö iti (raghu. 2. 34) .. yācñā bhikṣārthanārdanā . yācñānāmāni .. 6 .. </Amarapadaparijata>
%%p. 03.168
AK.03.02.007ab vardhanaṃ chedane'tha dve ānandanasabhājane .
AK.03.02.007cd āpracchanamathāmnāyaḥ saṃpradāyaḥ kṣaye kṣiyā .. 7 ..
<Amarapadavivrti ><AK.03.02.007>  
vardhanamiti—vardhyate chidyata iti vardhanam . ʻvardha chedanapūraṇayoḵ . chidyata iti chedanam . ʻchidir dvaidhīkaraṇe . chedananāmanī .. ānandyata ityānandanam . ʻṭunadi samṛddhaü . sabhājyate prīyate'neneti sabhājanam . ʻsabhāja prītisevanayoḵ āpṛcchyata ityāpracchanam . ʻpraccha jñīpsāyām . suhṛdādyāliṅganasaṃbhāṣaṇādisukhāvahasya nāmāni .. āmnāyate gurupāraṃparyeṇābhyasyata ityāmnāyaḥ . ʻmnā abhyāse . samyak sarahasyaṃ pradīyata iti saṃpradāyaḥ . ʻḍudāñ dāne . guruparaṃparāyātasya vidyāsthānasya nāmanī .. kṣīyata iti kṣayaḥ . kṣiyā ca . ʻkṣi kṣaye . ācārādināśasya nāmanī .. 7 .. </Amarapadavivrti>
<Amarapadavivarana ><AK.03.02.007>  
vardhanaṃ chedane . ghaṭapaṭādivastūnāṃ śakalīkaraṇasya nāmanī . ʻvardha chedanapūraṇayoḵ ityataḥ caurādikāt lyuṭi (3. 3. 115) vardhanam .. ʻchidir dvaidhīkaraṇe ityasmāt chedanam . vardhanasāhacaryāt pratyayārthavaśena ca napuṃsakatvam . yuc pratyayāntatve tu śabdadvayasyāpi strīliṅgaḥ . evamuttaratrāpi tatra tatra pratyayavaśena liṅgaviśeṣanirṇayaḥ kāryaḥ .. atha dve—āpracchanam . prayāṇādisamaye suhṛd-bāndhavādīnāmāliṅganasaṃlāpādisaṃjātasukhānubhavasya nāmāni . ʻṭunadi samṛddhaü iti dhātoḥ āṅpūrvāt lyuṭi (3. 3. 115) ānandanam . ʻmatri guptabhāṣaṇe ityata āṅpūrvāt lyuṭi āmantraṇamiti kecit pāṭhāntareṇa vyācakruḥ .. ʻsabhāja prītisevanayoḵ ityataḥ caurādikāt lyuṭi sabhājanam . ʻsabhājanāyopagatān munīndrān iti raghuvaṃśe (14. 18) prayogaḥ .. ʻpraccha jñīpsāyām iti dhātuḥ āṅpūrva ānandanārthaḥ . yathā—ʻāpṛcchasva priyasakhamamuṃ tuṅgamāliṅgya śailam iti kālidāsaḥ (megha. 1. 12) . tato lyuṭi āpracchanam .. athāmnāyaḥ saṃpradāyaḥ . sadguruparaṃparopadeśaprāptasya vedavyākaraṇādeḥ vidyāsthānasya nāmanī . vedamātre'pi āmnāya uktaḥ . āmnāyate gurupāraṃparyeṇābhyasyata ityāmnāyaḥ . ʻmnā abhyāse . samyak sarahasyaṃ śiṣyāya pradīyata iti saṃpradāyaḥ . ubhayatrāpi karmaṇi ghañi (3. 3. 18) ʻāto yuk ciṇkṛtoḵ (7. 3. 33) iti yugāgamaḥ . śabdadvayamapi bhāvavihitaghañantatvena sadguruparaṃparāgatasarahasyopadeśamātravacanamiti kecit .. kṣaye kṣiyā . kṣaye ācāranāśalakṣaṇakṣayaviśeṣe kṣiyāśabdo vartata ityarthaḥ . ata eva ʻkṣiyāśīḥ praiṣeṣu tiṅākāṅkṣam (8. 2. 104) iti sūtre kāśikākāraḥ (2, pṛ. 420)—ʻkṣiyā ācārabhedaḵ, dharmavyatikrama iti . ʻkṣi kṣaye ityasmād ʻeraci (3. 3. 56) kṣayaḥ . ʻkṣīṣ hiṃsāyām . ʻṣidbhidādibhyo'ṅ (3. 3. 104) ityaṅi kṣiyā . eracaḥ puṃliṅgaviṣayaḥ . aṅastu strīliṅgaḥ . ato viṣayabhedād na bādhyabādhakabhāvaḥ . yathā bādhābādha iti gaṇavṛttāvapyuktam . svayaṃ rathena yāti upādhyāyaṃ padātiṃ gamayati ityādyācārabhedaḥ kṣiyeti . śabadadvayamapi apacayamātravacanamiti kecit .. 7 .. </Amarapadavivarana>
<Amarapadaparijata><AK.03.02.007>  
vardhanaṃ chedane . chedananāmanī. ʻnarakuṭö . atha dve—āpracchanam . yātrādiṣu bandhumitrādīnām anujñāvāptināmāni . ʻāpṛcchasva priyasakhamamum iti (megha. 1. 12) . athāmnāyaḥ saṃpradāyaḥ . vaṃśapāraṃparyanāmanī .. kṣaye kṣiyā . kṣayanāmanī .. 7 .. </Amarapadaparijata>
%%p. 03.170
AK.03.02.008ab grahe grāho vaśaḥ kāntau rakṣṇastrāṇe raṇaḥ kvaṇe .
AK.03.02.008cd vyadho vedhe pacā pāke havo hūtau varo vṛtau .. 8 ..
<Amarapadavivrti ><AK.03.02.008>  
graha iti—gṛhyata iti grahaḥ . grāhaśca . ʻgraha upādāne . patrādyupādānasya nāmanī .. uśyate kāmyata iti vaśaḥ . ʻvaśa kāntaü . kāmyata iti kāntiḥ . ʻkamu kāntaü . icchānāmanī .. rakṣyata iti rakṣṇaḥ . rakṣa iti vā pāṭhaḥ . trāyata iti trāṇam . ʻtreṅ pālane . rakṣaṇasya nāmanī .. raṇyata iti raṇaḥ . ʻraṇa śabde . kvaṇanaṃ kvaṇaḥ . ʻkvaṇa śabde . vīṇādikvāṇanāmanī .. vidhyata iti vyadhaḥ . vedhaśca . ʻvyadha tāḍane ʻvidha vidhāne maṇimuktādicchidrakriyānāmanī .. pacyata iti pacā . pākaśca . ʻḍupacaṣ pāke . śākādipaktināmanī .. hūyata iti havaḥ . hūtiśca . ʻhveñ spardhāyāṃ śabde cö . āhvānasya nāmanī .. vriyata iti varaḥ . vṛtiśca . ʻvṛñ varaṇe . kanyādivarasya nāmanī .. 8 .. </Amarapadavivrti>
<Amarapadavivarana ><AK.03.02.008>  
grahe grāhaḥ . prāptārthasya svīkaraṇasya nāmanī . ʻgraha upādāne iti dhātoḥ bhāvārthe ʻgrahavṛdṛniścigamaścö (3. 3. 58) ityappratyaye grahaḥ . ghañi grāhaḥ .. vaśaḥ kāntau . icchāyā nāmanī . ʻvaśa kāntaü . kāntiricchā iti dhātuvṛttau . ʻvaśiraṇyorupasaṃkhyānam (vā. 3. 3. 58) ityapi vaśaḥ .. kameḥ striyāṃ ktini (3. 3. 94) kāntiḥ .. rakṣṇastrāṇe . rakṣaṇasya nāmanī . ʻrakṣa pālane iti dhātoḥ ʻyajayāca . . . ityādinā (3. 3. 90) naṅpratyaye rakṣṇaḥ .. ʻtraiṅ pālane ityato bhāve lyuṭi trāṇam .. ata eva pratyayavaśād napuṃsakatvam .. raṇaḥkvaṇe . śabdakaraṇasya nāmanī . ʻraṇa śabde . ʻvaśiraṇyorupasaṃkhyānam (vā. 3. 3. 58) ityap pratyaye raṇaḥ .. ʻkvaṇa śabde . ʻkvaṇo vīṇāyāṃ cö (3. 3. 65) ityapi kvaṇaḥ . ghañi kvāṇaḥ .. vyadho vedhe . maṇimuktādau chidrakaraṇasya nāmanī . ʻvyadha tāḍane . ʻvyadhajaporanupasarge (3. 3. 61) ityapi vyadhaḥ .. ʻvidha vidhāne ityato bhāve ghañi (3. 3. 18) vedhaḥ .. pacā pāke . odanapacanakriyāyā nāmanī . ʻḍupacaṣ pāke . ṣittvādaṅi (3. 3. 104) pacā .. ghañi pākaḥ . puṃliṅgaḥ . ʻsthāgāpāpaco bhāve (3. 3. 95) iti ktini paktirapi .. havo hūtau . āhvānasya nāmanī . ʻhveñ spardhāyāṃ śabde cö . ʻhvaḥ saṃprasāraṇam . . . (3. 3. 72) ityanuvṛttau ʻbhāve'nupasargasyö (3. 3.75) ityapi havaḥ . striyāṃ ktini (3. 3. 94) yajādisaṃprasāraṇe (6. 1. 15) pūrvarūpatve (6. 1. 108) dīrghe hūtiḥ . śabdādivargoktāyā (1, pṛ. 109) api hūteḥ paryāyāntarapradarśanārthamihābhidhānam . varo vṛtau . vṛtirvaraṇam iṣṭavastuviṣayaḥ prārthanāviśeṣaḥ . tatra varaśabdo vartate . ʻvṛñ varaṇe . ʻgrahavṛdṛniścigamaścö (3. 3. 58) iti ap pratyaye varaḥ . striyāṃ ktini vṛtiḥ . atra subhūticandraḥ—vṛtirgrāmādiveṣṭanam . tatra varaśabdo vartata iti . yastu prasannadevatādyanugrahalabhyaḥ putrapaśvādirūpo varaḥ so'tra na vivakṣitaḥ, bhāvārthavacanaśabdaprastāvād vṛtiśabdasya tatra prayogābhāvācca .. 8 .. </Amarapadavivarana>
<Amarapadaparijata><AK.03.02.008>  
graho grāhaḥ . grahaṇanāmanī . ʻgrahiṃcü .. vaśaḥ kāntau . abhilāṣanāmanī . ʻkorikö .. rakṣṇastrāṇe . rakṣā trāṇe iti pāṭhāntaram . rakṣaṇanāmanī .. raṇaḥ kvaṇe . dhvanināmanī .. vyadho vedhe . vedhananāmanī . ʻkorasuṭö .. pacā pāke . pākanāmanī . anuktam—ʻmāṃspākaḥ syānmāṃspacanam . māṃsapacananāmanī .. havo hūtau . āhvānanāmanī .. varo vṛtau . varaṇanāmanī .. 8 .. </Amarapadaparijata>
%%p. 03.171
AK.03.02.009ab oṣaḥ ploṣe nayo nāye jyānirjīrṇau bhramo bhramau .
AK.03.02.009cd sphātirvṛddhau prathā khyātau spṛṣṭiḥ pṛktau snavaḥ srave .. 9 ..
<Amarapadavivrti ><AK.03.02.009> 
oṣa iti—uṣyata iti oṣaḥ . ʻuṣa dāhe . pluṣyata iti ploṣaḥ . ʻpluṣa dāhe . dāhasya nāmanī .. nīyate prāpyate nayaḥ . nāyaśca . ʻṇīñ prāpaṇe . prāptināmanī .. jināti vayohānimāpadyate yayeti jyāniḥ . ʻjyā vayohānaü . jīryata iti jīrṇiḥ . ʻjṝṣ vayohānaü . vayohānernāmanī .. bhramaṇaṃ bhramaḥ . bhramiśca . ʻbhramu anavasthāne . bhrāntināmanī .. sphāyyata iti sphātiḥ . ʻsphāyī vṛddhaü .. vardhata iti vṛddhiḥ . ʻvṛdhu vṛddhaü . vṛddhināmanī .. prathyata iti prathā . ʻpratha prakhyāne . khyāyata iti khyātiḥ . ʻkhyā prakathane . prakhyātināmanī .. spṛśyata iti spṛṣṭiḥ . ʻspṛśa saṃsparśane . pṛṣṭiriti vā pāṭhaḥ . tadā ʻpṛcī saṃparke iti dhātuḥ . pṛcyata iti pṛktiḥ . pūrvokta eva dhātuḥ . ..saṃparkasya nāmanī .. snūyata iti snavaḥ . ʻṣṇu prasravaṇe . srūyata iti sravaḥ . ʻsru gataü . jalādisravaṇasya nāmanī .. 9 .. </Amarapadavivrti>
<Amarapadavivarana ><AK.03.02.009>  
oṣaḥ ploṣe . vahnisaṃyogajasya tṛṇāderbhasmībhāvasya nāmanī . ʻuṣa dāhe ʻpluṣa dāhe iti dhātudvayād ghāṃña (3. 3. 18) krameṇa oṣaḥ ploṣaśca . ʻpruṣa dāhe iti dhātoḥ proṣa iti rephādirvā .. nayo nāye . prāpaṇasya nāmanī . ʻṇīñ prāpaṇe . ʻkṛtyalyuṭo bahulam (3. 3. 113) iti bahulagrahaṇād aci nayaḥ (3. 3. 56) . ʻśriṇībhuvo'nupasarge (3. 3. 24) iti ghañi nāyaḥ .. jyānirjīrṇau . śarīrādeḥ kālaviśeṣāpāditaniḥsāratvarūpāvasthāviśeṣanāmanī . ʻjyā vayohānaü iti dhātoḥ ʻglāmlājyāhābhyo nirvaktavyaḵ (vā. 3. 3. 94) iti ktinpratyayāpavādatvena nipratyaye jyāniḥ . ʻjṝṣ vayohānaü . ktini ʻṛṝkāralvādibhyaḥ ktinniṣṭhāvadbhavatīti vaktavyam (vā. 8. 2. 44) iti natve jīrṇiḥ . śabdadvayamapi striliṅgam .. bhramo bhramau . bhramaṇarūpakriyāviśeṣasya nāmanī . ʻbhramu anavasthāne . bhāve ghañi nodāttopadeśād (7. 3. 34) iti vṛddhipratiṣedhe bhramaḥ .. ʻik kṛṣyādibhya iti vaktavyam (vā. 3. 3. 108) iti bhāve striyāmikpratyaye bhramiḥ . vā ṅīṣi bhramī ca .. sphātirvṛddhau . śarīrādīnāmavayavopacayasya nāmanī . ʻsphāyī vṛddhaü ityataḥ striyāṃ ktini ʻlopo vyorvali (6. 1. 66) iti yakāralope sphātiḥ .. ʻvṛdhu vṛddhaü ityato ktini vṛddhiḥ . dvayamapi pratyayataḥ strīliṅgam .. prathā khyātau . kulaśīlavidyādyutkarṣajanitāyāḥ prasiddhernāmanī . ʻpratha prakhyāne iti dhātoḥ ʻghaṭādayaḥ ṣitaḵ (ga. sū.) iti paribhāṣayā ʻṣidbhidādibhyo'ṅ (3. 3. 104) ityaṅi prathā .. ʻkhyā prakathane ityataḥ striyāṃ ktini khyātiḥ .. spṛṣṭiḥ pṛktau . hastādinā ghaṭādisparśanasya nāmanī . ʻspṛśa saṃsparśane . striyāṃ ktini vraścetyādinā (8. 2. 36) ṣatve spṛṣṭiḥ . ʻpṛcī saṃparke iti dhātoḥ striyāṃ ktini (3. 3. 94) pṛktiḥ . pratyayato dvāvapi strīliṅgau .. snavaḥ srave . apakvaghaṭāderbahirbhāge jalādiprasravaṇasya nāmanī . ʻṣṇu prasravaṇe . ʻsru gataü . ābhyāṃ dhātubhyām ʻṛṝdorap (3. 3. 57) ityappratyaye snavaḥ sravaśca . bāhulake ghañi srāvo'pyasti .. 9 .. </Amarapadavivarana>
<Amarapadaparijata><AK.03.02.009>  
oṣaḥ ploṣe . dāhanāmanī .. nayo nāye . nītināmanī .. jyānirjīṇā . jarānāmanī .. bhramo bhramau . bhramaṇanāmanī .. atra bhramiśabdasya pūrvāparasāhacaryaṃ liṅgajñāpakam . vaijayantyāṃ tu (pṛ. 192, ślo. 10) ʻcakrāvarto bhramo bhrāntirbhramirghūrṇiśca ghūrṇanam iti svaparyāyasāhacarya eva . sphātirvṛddhau . śarīrādyabhivṛddhināmanī .. prathā khyātau . prasiddhināmanī .. spṛṣṭiḥ pṛktau . sparśananāmanī .. snavaḥ srave . sravaṇanāmanī .. 9 .. </Amarapadaparijata>
%%p. 03.173
AK.03.02.010ab edhā samṛddhau spharaṇaṃ sphuraṇe pramitau pramā .
AK.03.02.010cd prasūtiḥ prasave ścyote prāghāraḥ klamathaḥ klame .. 10 ..
<Amarapadavivrti ><AK.03.02.010>  
edheti—edhyata ityedhā . ʻedha vṛddhaü . samṛdhyata iti samṛddhiḥ . ʻṛdhu vṛddhaü . samṛddhināmanī .. spharyata iti spharaṇam . sphuryata iti sphuraṇam . ʻsphara sphura sphuraṇe . sphuraṇeti vā pāṭhaḥ . oṣṭhādicalanasya nāmanī .. pramīyate samyaganubhūyata iti pramitiḥ . pramā ca . ʻmāṅ māne . samyaganubhavasya nāmanī .. prasūyata iti prasūtiḥ . prasavaśca . ʻṣūṅ prāṇiprasave . ʻṣū preraṇe iti vā dhātuḥ . prāṇiprasavasya nāmanī .. ścyutyata iti ścyotaḥ . ʻścyutir kṣaraṇe . prakarṣeṇa jighartyaneneti prāghāraḥ . ʻghṛ kṣaraṇadīptyoḵ . kṣaraṇasya nāmanī .. klāmyata iti klamathaḥ . klamaśca . ʻklamu glānaü . klāntināmanī .. 10 .. </Amarapadavivrti>
<Amarapadavivarana ><AK.03.02.010>  
edhā samṛddhau . dhanadhānyādyatiśayasya nāmanī . ʻedha vṛddhaü ityataḥ ʻgurośca halaḵ (3. 3. 103) ityakārapratyaye edhā . subhūticandrastu—vipūrvād dadhāteḥ ʻātaścopasarge (3. 3. 106) ityaṅi vidheti pāṭhāntareṇa vyākhyātavān . tatsaṃvādatvena ʻvidhānarddhiprakāreṣu gajānne vetane vidhȫ iti rudrābhidhānamapyudājahāra .
ʻutkṣiptahastataladattavidhānapiṇḍa-
snehasrutisnapitabāhuribhādhirājam .
iti māghakāvye (śiśu. 5. 51) prayogaḥ .. ʻṛdhu bṛddhaü . saṃpūrvasya ktini samṛddhiḥ .. spharaṇaṃ sphuraṇe . oṣṭhanayanapakṣmādispandanasya nāmanī . ʻsphara sphura sphuraṇe . tatra prathamāddhātoḥ kaṇṭhyasvaropadhāt lyuṭispharaṇam . dvitīyād oṣṭhyasvaropadhāt kuṭāditvena (1. 2. 1) guṇapratiṣedhe lyuṭi sphuraṇam . spandanaśabdo'pyatra .. pramitau pramā . samyaganubhavasya nāmanī . ʻmāṅ māne ityasmād dhātoḥ sopasargād bhāve ktini ʻdyatisyatimāsthā . . . ityādinā (7. 4. 40) dhātoritve ktini pramitiḥ .. ʻātaścopasarge (3. 3. 106) ityaṅi pramā .. prasūtiḥ prasave . garbhavimocanasya nāmanī . ʻṣūṅ prāṇiprasave ʻṣū preraṇe iti vā dhātoḥ striyāṃ ktini prasūtiḥ .. ʻṛdorap (3. 3. 57) ityappratyaye prasavaḥ .. ścyote prādhāraḥ . ghaṭādigatasya kṣīraghṛtāderuparipradeśāduccalanenādhodeśe kṣaraṇasya nāmanī . ʻścyutir kṣaraṇe . ghañi ścyotaḥ.. ʻghṛ kṣaraṇadīptyoḵ ityasmāt prapūrvād ghañi ʻupasargasya ghañi . . . (6. 3. 122) iti dīrghe prādhāraḥ .. klamathaḥ klame . vyāyāmādinā manasaḥ niḥsahatvanāmanī . ʻklamu glānaü . auṇādiko'thac-pratyayaḥ .. ghañi klamaḥ (7. 3. 34) .. 10 .. </Amarapadavivarana>
<Amarapadaparijata><AK.03.02.010>  
edhā samṛddhau . dhanadhānyasamṛddhināmanī . ʻedhā ṛddhiprakāreṣu gajānāṃ vetane vidhȫ iti rudraḥ .. sphulanaṃ sphuraṇe . sphuraṇanāmanī . ʻniganigaserusuṭö . ʻsphara saṃcalane iti keṣāṃcit sakārasahitaphakāropadham .. pramitau pramā . yathārthajñānanāmanī .. prasūtiḥ prasave . garbhamocananāmanī .. ścyotaḥ prāghāre . dhārānāmanī . ʻvyaktaskandhakabandhabandharudhiraprāghāraniṣyandinȫ iti bhavabhūtiḥ (mālatī. 5. 29) .. klamathaḥ klame . glānināmanī .. 10 .. </Amarapadaparijata>
%%p. 03.175
AK.03.02.011ab utkarṣo'tiśaye saṃdhiḥ śleṣe viṣaya āśraye .
AK.03.02.011cd kṣipāyāṃ kṣepaṇaṃ gīrṇirgirau guraṇamudyame .. 11 ..
<Amarapadavivrti ><AK.03.02.011>  
utkarṣa iti—utkṛṣyate'tiśayyata iti utkarṣaḥ . ʻkṛṣa vilekhane . atiśayyata ityatiśayaḥ . ʻśīṅ svapne . ābhimukhyanāmanī .. saṃdhīyata iti saṃdhiḥ . ʻḍudhāñ dhāraṇapoṣaṇayoḵ . śliṣyate saṃbadhyata iti śleṣaḥ . ʻśliṣa āliṅgane . saṃbandhanāmanī .. visīyata iti viṣayaḥ . ʻṣiñ bandhane . ā samantāt śrīyata ityāśrayaḥ . ʻśriñ sevāyām . sthānasya nāmanī .. kṣipyata iti kṣipā . kṣepaṇaṃ ca . ʻkṣipa preraṇe . kṣepaṇasya nāmanī .. gīryata iti gīrṇiḥ . giriśca . ʻgṝ nigaraṇe . nigaraṇasya nāmanī .. gūryata iti guraṇam . ʻgurī udyamane . udyamyata ityudyamaḥ . ʻyama uparame . upasargavaśād dhātorudyogārthaḥ . udyogasya nāmanī .. 11 .. </Amarapadavivrti>
<Amarapadavivarana ><AK.03.02.011>  
utkarṣo'tiśaye . vidyāśauryadhanādīnāṃ parakāṣṭhāviśrānternāmanī . ʻkṛṣa vilekhane ityataḥ utpūrvād ghañi (3. 3. 18) utkarṣaḥ .. ʻśīṅ svapne ityataḥ sopasargāderaci (3. 3. 56) atiśayaḥ .. saṃdhiḥ śleṣe . saṃbandhasya nāmanī . saṃpūrvād dadhāteḥ ʻupasarge ghoḥ kiḵ (3. 3. 92) iti kipratyaye ākāralope ca saṃdhiḥ .. ʻśliṣa āliṅgane ityato ghañi śleṣaḥ .. viṣaya āśraye . ālambanasya nāmanī yathā ghaṭādiviṣayaṃ jñānaṃ saṃgrāmāśrayo'yamabhiniveśa iti viśeṣeṇa sīyate bandha iva tiṣṭhatyatreti viṣayaḥ . ʻṣiñ bandhane . adhikaraṇe ʻerac (3. 3. 56) . ʻparinivibhyaḥ sevasitasaya . . . ityādinā (8. 3. 70) ṣatvam . ʻviṣayo gocare deśe rūpādau nityasevite ityajayaḥ .. ā samantāt śrīyata ityāśrayaḥ . ʻśriñ sevāyām . ʻerac (3. 3. 56) . sarvānandastu (pṛ. 57) ʻśīṅ svapne iti dhātorvipūrvād eraci viśayaḥ, āśaya iti śabdadvayamapi tālavyāṣmamadhyaṃ repharahitaṃ cāha . yathā—āmāśayaḥ, pakvāśayaḥ, jalāśaya iti .. kṣipāyāṃ kṣepaṇam . preraṇāyā nāmanī . ʻkṣipa preraṇe . bhidāditvād aṅi (3. 3. 104) kṣipā . lyuṭi kṣepaṇam .. gīrṇirgirau . nigaraṇasya nāmanī . ʻgṝ nigaraṇe ityataḥ ktin pratyaye (3. 3. 94) ṛta ikārādeśe (7. 1. 100) ʻṛkāralvādibhyaḥ ktin niṣṭhāvadbhavati (vā. 8. 2. 44) iti vaktavyānniṣṭhāvadbhāvena takārasya natve gīrṇiḥ .. ʻik kṛṣyādibhyaḵ (vā. 3. 3. 108) iti ikpratyaye giriḥ . śeṣe—ʻsyādudgiraṇamudgiraü . ʻṭuvamu udgiraṇe iti dhātunirdeśād udgiraṇaśabdaḥ sādhuḥ . tathā ca nigaraṇāvagaraṇādāvastyeva guṇaḥ .. guraṇamudyame . tāḍanādihetorlaguḍāderudyamanasya nāmanī . ʻgurī udyamane . lyuṭi kuṭāditvād (1. 2. 1) guṇābhāve guraṇam . ʻyamaḥ samupaniviṣu cö (3. 3. 63) iti niyamād utpūrvād yamidhātorappratyayo nāstyeva . kiṃtu ʻhalaścö (3. 3. 121) iti ghañā bhāvyam . tathāpi ʻgurī udyame iti dhātunirdeśasāmarthyādudyamaśabdaḥ sādhuḥ . caurādikāttu ʻgurī udyame iti dhātoryuci (3. 3. 107) goraṇā . lyuṭi goraṇaṃ ca .. 11 .. </Amarapadavivarana>
<Amarapadaparijata><AK.03.02.011>  
utkarṣo'tiśaye . atiśayanāmanī . prāgbhāro'pi . ʻprāgbhāro'tiśayaḥ smṛtaḵ ityasminnarthe halāyudhaḥ .. saṃdhiḥ śleṣe . saṃyoganāmanī . saṃbhedasaṃnipātasaṃśleṣādīni asminnarthe iti vaijayantī (pṛ. 194, ślo. 26) .. viṣaya āśraye . nityasevitanidrāhārādīnāṃ nāmanī . ʻviṣayo gocare deśe rūpādau nityasevite ityajayakośaḥ .. kṣipāyāṃ kṣepaṇam . preraṇanāmanī . ʻnūkuṭö .. gīrṇirgirau . gilananāmanī . ʻmṛguṭö .. guraṇamudyame . udyamananāmanī . ʻyettuṭö .. 11 .. </Amarapadaparijata>
%%p. 03.177
AK.03.02.012ab unnāya unnaye śrāyaḥ śrayaṇe jayane jayaḥ .
AK.03.02.012cd nigādo nigade mādo mada udvega udbhrame .. 12 ..
<Amarapadavivrti ><AK.03.02.012>  
unnāya iti—(ud) ūrdhvaṃ nīyata ityunnāyaḥ . unnayaśca . ʻṇīñ prāpaṇe . ūrdhvanayanasya vā utprekṣāya vā nāmanī .. śrīyata iti śrāyaḥ . śrayaṇaṃ ca . ʻśriñ sevāyām . sevāyā nāmanī .. ʻśrāvaḥ śravaṇe iti pāṭhe ʻśru śravaṇe iti dhātuḥ . śruternāmanī .. jīyata iti jayanam . jayaśca . ʻji abhibhave iti prathamo dhātuḥ . ʻji jaye iti dvitīyo dhātuḥ . parābhibhavasya nāmanī .. nigadyata iti nigādaḥ . nigadaśca . ʻgada vyaktāyāṃ vāci . sphuṭakathanasya nāmanī .. mādyata iti mādaḥ . madaśca . ʻmadī harṣe . vidyādhanādhikyanibandhanaharṣasya nāmanī .. udvijyate ūrdhvaṃ cālyata ityudvegaḥ . ʻovijī bhayacalanayoḵ . udbhrāmyata ityudbhramaḥ . ʻbhramu calane . ūrdhvacalanasya nāmanī .. 12 .. </Amarapadavivrti>
<Amarapadavivarana ><AK.03.02.012>  
unnāya unnaye . yasya kasyacid dravyasya ūrdhvadeśaṃ prati prāpaṇasya nāmanī . musalamunnayati . ūhasya nāmanī ityapare . yathā—ʻbhāvikāryamunnayet iti . ʻavodorniyaḵ (3. 3. 26) iti ghañi unnāyaḥ . bāhulakād eraci (3. 3. 56) unnayaḥ .. śrāyaḥ śrayaṇe . āśrayasya nāmanī . ʻśriñ sevāyām . ʻśriṇībhuvo'nupasarge (3. 3. 24) iti ghañi śrāyaḥ . lyuṭi śrayaṇam .. jayane jayaḥ . sarvotkarṣeṇa vṛtteḥ parābhibhavanasya nāmanī . ʻji abhibhavane . lyuṭi jayanam . eraci (3. 3. 56) jayaḥ . ʻji jaye iti vā .. nigādo nigade . vyaktabhāṣaṇasya nāmanī . ʻgada vyaktāyāṃ vāci ityato veti vartamāne ʻnau gadanadapaṭhasvanaḵ (3. 3. 64) iti pākṣike ap pratyaye nigadaḥ . pakṣe ʻhalaścö (3. 3. 121) iti ghañi nigādaḥ .. mādo made . vidyābhijanadhanādisamṛddhijanitaharṣātiśayasya nāmanī. ʻmadī harṣe ityataḥ ʻsadha mādasthayośchandasi  (6. 3. 96) iti sūtre ghañ pratyayāntatvena nirdeśād mādaśabdaḥ sādhuḥ .. ʻmado'nupasarge (3. 3. 67) ityappratyaye madaḥ .. udvega udbhrame . ūrdhvacalanasya nāmanī iti subodhinī . udbhramaḥ camatkāra iti sarvānandasubhūticandrau . anavasthitacittatvamityapare . ʻovijī bhayacalanayoḵ . bhāve ghañ . ʻcajoḥ . . . (7. 3. 52) iti kutve guṇe ca udvegaḥ .. ʻbhramu calane ityato ghañi bhramaḥ .. 12 .. </Amarapadavivarana> 
<Amarapadaparijata><AK.03.02.012>  
unnāya unnaye . nimagnāderuddharaṇanāmanī . ʻpīḍavugāpeṭṭuṭö .. śrāyaḥ śrayaṇa . śrayaṇanāmanī .. jayane jayaḥ . vijayanāmanī . ʻgelucuṭanü . sarvotkarṣanāmāpisyāt . ʻsā jayati sarasvatī devī . ʻsa jayatyarisārthasārthakīkṛtanāmā kila bhīmabhūpatiḵ iti naiṣadhaḥ (2. 16) .. nigādo nigade . vyaktoktināmanī . ʻpalukuṭö .. mādo made . madanāmanī .. udvega udbhrame . udbhramanāmanī . ʻubbacesuṭö .. 12 .. </Amarapadaparijata>
%%p. 03.179
AK.03.02.013ab vimardanaṃ parimale'bhyupapattiranugrahaḥ .
AK.03.02.013cd nigrahastu nirodhaḥ syādabhiyogastvabhigrahaḥ .. 13 ..
<Amarapadavivrti ><AK.03.02.013>  
vimardanamiti—vimṛdyata iti vimardanam . ʻmṛda kṣode . mithaḥ parimalyata iti parimalaḥ . ʻmala malla dhāraṇe . dravyayoranyonyaghaṭṭanasya nāmanī .. abhyupapadyata ityabhyupapattiḥ . ʻpada gataü . anugṛhyate svīkriyata ityanugrahaḥ . ʻgraha upādāne . upakārasya nāmanī .. niyamena gṛhyata iti nigrahaḥ . nirudhyata iti nirodhaḥ . ʻrudhir āvaraṇe . tadviruddhasyānugrahaviruddhasya nāmanī .. (abhi) ābhimukhyena yujyata ityabhiyogaḥ . ʻyujir yoge . ābhimukhyena gṛhyata ityabhigrahaḥ . ʻgraha upādāne . ābhimukhyenodyamanasya nāmanī .. 13 .. </Amarapadavivrti>
<Amarapadavivarana ><AK.03.02.013>  
vimardanaṃ parimalaḥ . kuṅkumakarpūrādidravyayoḥ parasparasaṃghaṭṭanasya nāmanī . ʻmṛda kṣode . kṣodaḥ saṃpeṣaṇam . bhāve lyuṭi (3. 3. 115) vimardanam .. ʻmala malla dhāraṇe ityato bhāve ghañi (3. 3. 18) vṛddhividheḥ saṃjñāpūrvakatvāt ʻsaṃjñāpūrvako vidhiranityaḵ iti paribhāṣayā vṛddhiratra na bhavati .. abhyupapattiranugrahaḥ . manaḥprasādapūrvakasya saṃmānanāviśeṣasya nāmanī . ʻpada gataü . abhyupapūrvo'nugrahe vartate . tathā ca—ʻratimabhyupapattumādarāt iti kālidāsaḥ (ku. saṃ. 4. 25) . tataḥ striyāṃ ktini abhyupapattiḥ .. ʻgrahavṛdṛniścigamaścö (3. 3. 58) iti gṛhṇāteranupūrvād appratyaye anugrahaḥ .. nigrahastu nirodhaḥ syāt . apakārakaraṇasya nāmanī . niyamanāya grahaṇaṃ nigrahaḥ . nipūrvasya gṛhṇāterap (3. 3. 58) .. nitarāṃ rodhaḥ nirodhaḥ . viśeṣeṇa rodho virodha iti kecit paṭhanti . subodhinīkārastu—ʻnigrahastadviruddhaḥ syāt, tadviruddho'nugragahaviruddho'pakārakaḥ iti vyācaṣṭa .. abhiyogastvabhigrahaḥ . apacikīrṣayā prabalena durbalasyākramaṇam abhiyogaḥ iti subhūticandraḥ . abhiyogādidvayam udyoge vartata iti sarvānandaḥ (pṛ. 59) . bahuśrutatvādinā jātasyotkarṣasya nāmanī iti bhojarājaḥ . ʻabhiyuktāḥ punarevamāhuḵ iti prayogaśca .. 23 .. </Amarapadavivarana>
<Amarapadaparijata><AK.03.02.013>  
vimardanaṃ parimalaḥ . kuṅkumacandanādibhiḥ saṃmardananāmanī . kastūrikādeḥ peṣaṇanāmāpi .. abhyupapattiranugrahaḥ . anugrahanāmanī .. nigrahastu nirodhaḥ syāt . nigrahanāmanī .. abhiyogastvabhigrahaḥ . abhigamyākramanāmanī . ʻabhipūrvau grahiyujī abhigamyākrame smṛtaü iti upasargamañjarī . anuktam—ʻparasparaṃ syādanyonyamitaretaramityapi . parasparanāmanī . ete amante . ime sakhyau parasparaṃ prayacchataḥ . imāḥ sakhyaḥ parasparād bibhyati . śākaṭāyanamate puṃliṅgaikavacane syātām . ime sakhyau parasparaste prayacchataḥ . imāḥ sakhyaḥ parasparād bibhyati .. 13 .. </Amarapadaparijata>
%%p. 03.180
AK.03.02.014ab muṣṭibandhastu saṃgrāho ḍimbe ḍamaraviplavau .
AK.03.02.014cd bandhanaṃ prasitiścāraḥ sparśaḥ spraṣṭopataptari .. 14 .. 
<Amarapadavivrti ><AK.03.02.014>  
muṣṭīti—muṣṭerbandhaḥ muṣṭibandhaḥ . saṃgṛhyate muṣṭiratreti saṃgrāhaḥ . ʻgraha upādāne . mallayoranyonyamuṣṭibandhanasya nāmanī .. ḍīyate jano'neneti ḍimbaḥ . ʻḍīṅ vihāyasā gataü . dāmyata iti ḍamaraḥ . ʻdamu upaśame . viplāvyate vidrāvyate jano'neneti viplavaḥ . ʻpluṅ gataü . upadravanāmāni .. badhyata iti bandhanam . ʻbandha bandhane . prasīyate badhyata iti prasitiḥ . ʻṣiñ bandhane . carati mandamaneneti cāraḥ . ʻcara gataü . bandhanasya nāmāni .. spṛśatyupatāpayatīti sparśaḥ . spraṣṭā ca . ʻspṛśa upatāpe . upatāpayatīti upataptā . ʻtapa saṃtāpe . upatāpakāriṇo vairyādernāmāni .. 14 .. </Amarapadavivrti>
<Amarapadavivarana ><AK.03.02.014>  
muṣṭibandhastu saṃgrāhaḥ . saṃgṛhyata iti karmaṇi ghañantatvena phalakasya muṣṭigrāhyo bhāgaḥ kṣatriyavarge (pṛ. 537) saṃgrāha uktaḥ . iha tu saṃgṛhyante saṃkṣipyante'ṅgulayo'treti adhikaraṇavyutpattyā mallāderaṅgulisaṃniveśaviśeṣaḥ saṃgrāha ucyata ityapaunaruktyam . ʻsami muṣṭaü (3. 3. 36) iti ghañ . tathā ca ʻkhaṭako muṣṭiḥ striyāṃ ca saṃgrāhaḵ iti bopālitena muṣṭiparyāyatvena kathitaḥ . ʻkhādayantaḥ phalarasaṃ muṣṭisaṃgrāhapīḍitam iti bhaṭṭiḥ (bha. kā. 7. 40) .. ḍimbe ḍamaraviplavau . paracakrākramaṇanimittasya prajāpalāyanagrāmadāhadhanadhānyādināśarūpasya kṣobhasya nāmāni . ḍayante palāyante prajā atreti ḍimbaḥ . ʻḍīṅ vihāyasā gataü . ato ḍimbapratyaye ṭilope ca ḍimba iti pavargatṛtīyopadhaḥ . asmādeva dhātoḥ ḍamarapratyaye pūrvavat ṭilope ca ḍamaraḥ .. svadeśaṃ vihāya plavaḥ palāyanaṃ viplavaḥ . ʻpluṅ gataü . ʻṛdorap (3. 3. 57) .. bandhanaṃ prasitiścāraḥ . yena nigaḍādinā badhyate tatra bandhanāditrayamiti ṭīkāsarvasvakāreṇa vyākhyāya cāraśabdasya bandhanavacanatve ʻbandhāpasarpayoścāraḵ iti rudrābhidhānaṃ darśitam (pṛ. 59) . apare tu ʻsame tūddānabandhane iti prāguktasyaiva (pṛ. 499) bandhanasya paryāyāntarapradarśanamityāhuḥ . ʻidaṃ kila tasyāścārajanaduḥsaṃcāraṃ cārāgāram iti yayāticaritanāṭake prayogaśca . cārāgāraṃ bandhanaśāletyarthaḥ .. ʻṣiñ bandhane . striyāṃ ktini prasitiḥ .. mandaṃ caratyaneneti cāraḥ . ʻcara gataü . karaṇe ghañ . cārā gūḍhacāriṇaḥ santyatreti vā . arśaādyac (5. 2. 127) .. sparśaḥ spraṣṭopataptari . upatāpajanakarogasya nāmāni . spṛśati upatāpaṃ janayatīti sparśaḥ . ʻspṛśa upatāpe . ʻpadarujaviśaspṛśo ghañ (3. 3. 16) ityatra ʻspṛśa upatāpa iti vaktavyam iti vacanāt kartari ghañ . ʻrujāyāṃ sparśake sparśo dānasparśanayorapi iti rudraḥ . vāsarūpavidhinā (3. 1. 94) ca tṛcpratyaye ʻanudāttasya cardupadhasyānyatarasyām (6. 1. 59) ityamāgame spraṣṭā .. upapūrvāt tapateḥ tṛci (3. 1. 133) upataptā . atra śeṣakāraḥ—ʻsparṣṭā ca svaritā svartȫ iti spṛśereva tṛci amāgamābhāvapakṣe guṇe sati sparṣṭā . ʻsvṛ śabdopatāpayoḵ ityasmāt kartari tṛci ʻsvaratisūtisūyati . . .  ityādinā (7. 2. 44) iḍāgamasya vaikalpikatvāt svaritā svartā ca iti rūpadvayam . kecittu—pūrvavākye bandhanādipadadvayameva paryāyatvena vyākhyāya, samanantarapadaṃ spāra iti paṭhitvā tadādicatuṣkamapi upatāpajanakarogavācakamāhuḥ . tata eva dhātoḥ svārthaṇyantād acpratyaye spāra iti nirbruvate . apare tu—ʻbandhanaṃ prasitiḥ sparśaḥ sparaspraṣṭopataptari iti paṭhitvā sparateḥ pacādyaci spara ityāhuḥ .. 14 .. </Amarapadavivarana>
<Amarapadaparijata><AK.03.02.014>  
muṣṭibandhastu saṃgrāhaḥ . muṣṭibandhaḥ saṃgrāhaḥ syāt . ʻaklībau muṣṭimustū dvau saṃgrāho mucuṭiḥ striyām iti muṣṭimātre vaijayantī (pṛ. 179, ślo. 79) .. ḍimbe ḍamaraviplavau . muṣṭiprahārādīnāṃ nāmāni . ʻpiḍikiṭipoṭlü .. ʻupaliṅgamupadravaḵ . ete dve ca .. bandhanaṃ prasṛtiścāraḥ . bandhananāmāni . ʻbandhopasarpayoścāraḵ iti rudraḥ .. sparśaḥ spraṣṭopataptari . roganāmāni . ʻrujāyāṃ sparśake sparśo dānasparśanayorapi iti rudraḥ .. 14 .. </Amarapadaparijata>
%%p. 03.182
AK.03.02.015ab nikāro viprakāraḥ syādākārastviṅga iṅgitam .
AK.03.02.015cd pariṇāmo vikāro dve same vikṛtivikriye .. 15 ..
<Amarapadavivrti ><AK.03.02.015>  
nikāra iti—nikṛṣṭaṃ karaṇaṃ nikāraḥ . viruddhaprakāreṇa karaṇaṃ viprakāraḥ . khalīkaraṇasya nāmanī .. ākriyate āviṣkriyate'bhiprāyo'nenetyākāraḥ . ʻḍukṛñ karaṇe . iṅgati jānāti nigūḍhamabhiprāyamaneneti iṅgitam . iṅgaśca . ʻigi gataü . ceṣṭitasya nāmāni .. pariṇamati kāleneti pariṇāmaḥ . ʻṇamu prahṇatve śabde cö . vikriyata iti vikāraḥ . vikṛtiśca . vikriyā ca . vikārasya nāmāni .. 15 .. </Amarapadavivrti>
<Amarapadavivarana ><AK.03.02.015>  
nikāro viprakāraḥ syāt . akṛtyārthakaraṇodghāṭanena durjanīkaraṇasya nāmanī . apakāramātrasya nāmanī ityapare . nikṛṣṭaṃ karaṇaṃ nikāraḥ . viruddhaprakāreṇa karaṇaṃ viprakāraḥ . bhāve ghañ (3. 3. 18) .. ākārastviṅga iṅgitam . yadyapyatra, ʻākārairiṅgitairgatyā jñāyate'ntargataṃ manaḵ iti smṛtau (ma. smṛ. 8. 26); ʻtasya saṃvṛtamantrasya gūḍhākāreṅgitasya cö ityādimahākaviprayoge ca (raghu. 1. 20) iṅgitākārayorastyeva bhedaḥ . ālaṃkārikā apyāhuḥ—ʻākāraśabdasya dvāvarthau, iṅgitam ākṛtiścö iti . ata eva vakṣyati—ʻākārāviṅgitākṛtī (3. 3. 162) iti . tathā cātra iṅgitaparyāyenokta iti . iṅgati jānāti gūḍhamarthamaneneti iṅgaḥ . ʻigi gataü . gatirjñānam . karaṇe ghañ .. ʻnapuṃsake bhāve ktaḵ (3. 3. 114) iti ktapratyaye iṅgitam . upacārāt karaṇe tasya vṛttiḥ .. pariṇāmo vikāre . pūrvarūpaparityāgena rūpāntarāpattilakṣaṇe vikāraviśeṣa pariṇāmaśabdaḥ syāt . yathā kṣīrasya pariṇāmo dadhi . mṛtpiṇḍasya ghaṭaḥ . kāṣṭhasya bhasma ityādi . ʻṇama prahvatve śabde cö ityasmāt paripūrvāt bhāve ghañi ʻupasargādasāmāse'pi . . . (8. 4. 14) iti ṇatve pariṇāmaḥ . ʻṣoḍaśakaśca vikāraḵ (sāṃkhya. 3) ityādāvupacārād bhāvavacanayorapi pariṇāmavikāraśabdayoḥ prayogaḥ .. dve same vikṛtivikriye . pariṇāmarūpasyānyasya vā prakṛteranyathātvamātrasya nāmanī . yathā—bhrūvikṛtiḥ, svaravikriyā ityādi . striyāṃ ktini (3. 3. 94) vikṛtiḥ .. ʻkṛñaḥ śa cö (3. 3. 100) iti śapratyaye vikriyā . ime dve upapade'rthato liṅgataśca same tulye ityarthaḥ .. 15 .. </Amarapadavivarana>
<Amarapadaparijata><AK.03.02.015>  
nikāro viprakāraḥ syāt . dantaniṣpīḍanādijanitamukhavikārādināmanī .. ākārastviṅga iṅgitam . bhrakuṭibandhādyaṅgavikāranāmanī .. pariṇāmo vikāraḥ . prakṛtyanyathābhāvanāmanī .. dve—vikriye . amārganāmanī . ʻamārgo vikriyā striyām ityamaramālā . anuktam—ʻbhaṅgistu vyākṛtirbhavet . pṛthakprakāranāmanī . ʻverevokapainadi .. 15 .. </Amarapadaparijata>
%%p. 03.184
AK.03.02.016ab apahārastvapacayaḥ samāhāraḥ samuccayaḥ .
AK.03.02.016cd pratyāhāra upādānaṃ vihārastu parikramaḥ .. 16 ..
<Amarapadavivrti ><AK.03.02.016>  
apahāra iti—apahriyata ityapahāraḥ . ʻhṛñ haraṇe . apacīyate hīyata iti apacayaḥ . ʻciñ cayane . hānernāmanī .. ekatra samāhriyata iti samāhāraḥ . ekatra samuccīyata iti samuccayaḥ . anekasya ekatra samāveśasya nāmanī .. pratyāhriyata iti pratyāhāraḥ . upādīyata iti upādānam . ʻḍudāñ dāne . aṅganādiviṣayebhya indriyādīnāmakarṣaṇasya nāmanī .. viśeṣeṇa cittamāhriyata iti vihāraḥ . paritaḥ kramyata iti parikramaḥ . ʻkramu pādavikṣepe . krīḍāsaṃcāranāmanī .. 16 .. </Amarapadavivrti>
<Amarapadavivarana ><AK.03.02.016>  
apahārastvapacayaḥ . pūrvāvasthāpekṣayā jātahrasvatvasya nāmanī . yathā—ācārāpahāraḥ, vidyāpahāra iti . apetyupasargo hrasvārthe . tathā hi—ʻapānyathātve viśleṣe hrasvodghāṭanavāraṇe iti upasargavṛttau . tataśca ʻhṛñ haraṇe ityasmād bhāve ghañi (3. 3. 18) apahāraḥ .. ʻciñ cayane ityasmād eraci (3. 3. 56) apacayaḥ .. samāhāraḥ samuccayaḥ . anekeṣāmekatra samāveśasya nāmanī . yathā—smṛtisamuccayaḥ, śabdasamuccayaḥ iti .. pratyāhāra upādānam . indriyārthebhyo rūpādibhya ākṛṣya cakṣurādīnāmupādānaṃ svāyattatākaraṇam, sa pratyāhāra ityucyate . pratyāharaṇaṃ pratyāhāraḥ . bhāve ghañ . dāño lyuṭi (3. 3. 115) upādānam .. vihārastu parikramaḥ . krīḍārthamudyānādau saṃcaraṇasya nāmanī . ʻkramu pādavikṣepe . bhāve ghañ . ʻnodātta. . . iti (7. 3. 34) na vṛddhiḥ .. 16 .. </Amarapadavivarana> 
<Amarapadaparijata><AK.03.02.016>  
apahārastvapacayaḥ. vahunyalpāharaṇanāmanī . ʻadhikamaṃdu alpamudinuṭö .. samāhāraḥ samuccayaḥ. bhinnānāmekatra samāveśanāmanī . ʻvokhadikkuna gūḍuṭö .. pratyāhāra upādānam . pravahatkaraṇapratyāharaṇanāmanī .. vihārastu parikramaḥ . vilāsasaṃcāranāmanī . ʻnaḍapāḍü .. 16 .. </Amarapadaparijata>
%%p. 03.185
AK.03.02.017ab abhihāro'bhigrahaṇaṃ nirhāro'bhyavakarṣaṇam .
AK.03.02.017cd anuhāro 'nukāraḥ syādarthasyāpagame vyayaḥ .. 17 ..
<Amarapadavivrti ><AK.03.02.017>  
abhihāra iti—ābhimukhyena hriyata iti abhihāraḥ . ābhimukhyena grahaṇamabhigrahaṇam . ābhimukhyena grahaṇasya nāmanī .. nirhriyata iti nirhāraḥ . abhyavakṛṣyata iti abhyavakarṣaṇam . ʻkṛṣa vilekhane . yantrayuktyā śalyādīnāṃ bahiṣkaraṇasya nāmanī .. anuhriyata ityanuhāraḥ . anukriyata ityanukāraḥ . rūpādyanukaraṇasya nāmanī .. vyayyate yena vyayaḥ . ʻvyaya vittasamutsarge . arthāpagamasya nāmanī .. 17 .. </Amarapadavivrti>
<Amarapadavivarana ><AK.03.02.017>  
abhihāro'bhigrahaṇam . cauryeṇābhimukhyasya grahaṇasya nāmanī . ata eva vakṣyati—ʻabhihāro'bhiyoge ca caurye saṃnahane'pi cö (3. 3. 168) iti .. nirhāro'bhyavakarṣaṇam . śarīrādau praviṣṭasya śalyāderbahirākarṣaṇasya nāmanī . ʻkṛṣa niṣkarṣe ityasmādabhyavapūrvāt lyuṭi abhyavakarṣaṇam .. anuhāro'nukāraḥ syāt . parakṛtaceṣṭāveṣabhāṣādisadṛśaceṣṭādiyogitvasya nāmanī . anu sādṛśye, tadyogād dhātudvayasyāpi tādarthyam .. arthasyāpagame vyayaḥ . dṛṣṭārthamadṛvṭārthaṃ vā sādhanādiviyogasya nāmanī . ʻvyaya vittasamutsarge iti caurādikād dhātoraci ʻato lopaḵ (6. 4. 48) ityakāralope vyayaḥ .. 17 .. </Amarapadavivarana>
<Amarapadaparijata><AK.03.02.017>  
abhihāro'bhigrahaṇam . mārgapraharaṇanāmanī . ʻteruvāṭugoṭhṭuṭö .. nirhāro'bhyavakarṣaṇam . sasyopaghātukatṛṇādyutpāṭananāmanī . ʻkalapraticuṭö .. anuhāro'nukāraḥ syāt . anukaraṇanāmanī . ʻpovike .. arthasyāpagame vyayaḥ . arthāpagamanāmanī . ʻveccam .. 17 .. </Amarapadaparijata>
%%p. 03.186
AK.03.02.018ab pravāhastu pravṛttiḥ syāt pravaho gamanaṃ bahiḥ .
AK.03.02.018cd viyāmo viyamo yāmo yamaḥ saṃyāmasaṃyamau .. 18 ..
<Amarapadavivrti ><AK.03.02.018>  
pravāha iti—pravāhyata iti pravāhaḥ . ʻvaha prāpaṇe . pravartyate pravāhyata iti pravṛttiḥ . ʻvṛtu vartane . udakāderavicchedena pravartanasya nāmanī .. prakarṣeṇa vahanaṃ gamanaṃ pravahaḥ . bahirgamanasya nāma .. vividho yāmo viyāmaḥ . viyamaśca . ʻyama uparame . paripīḍādyupaśamasya nāmanī .. yamanaṃ yāmaḥ . yamaśca . uparatimātrasya nāmanī .. saṃyamyata iti saṃyāmaḥ . saṃyamaśca . atyantoparamasya nāmanī .. 18 .. </Amarapadavivrti>
<Amarapadavivarana ><AK.03.02.018>  
pravāhastu pravṛttiḥ syāt . jalāderanyasya vā vicchedarahitānuvṛtternāmanī . yathā—nadīpravāhaḥ, vidyāpravāha iti . prakarṣeṇa vāho vahanaṃ viṣayāntaraprāptiḥ pravāhaḥ . prakṛṣṭā vicchedarahitā vṛttiḥ pravṛttiḥ .. pravaho gamanaṃ bahiḥ . gṛhanagarāderbahirgamanasya nāma . ʻpravahaḥ syād bahiryātrȫ iti bhāguriḥ . prakṛṣṭo vahaḥ pravahaḥ . ʻgocarasaṃcaravaha . . . ityādinā (3. 3. 119) sādhuḥ . bahulagrahaṇādacpratyayo vā .. viyāmo—saṃyamau . paropadravādibhya uparaternāmāni . vetyanuvṛttau ʻyamaḥ samupaniviṣu cö (3. 3. 63) iti sopasargād anupasargādapi pākṣike'ppratyaye yamaḥ, viyamaḥ, saṃyamaḥ iti trayaḥ śabdāḥ . tadabhāvapakṣe ʻhalaścö (3. 3. 121) iti ghañi viyāmaḥ, saṃyāmaḥ, yāmaḥ iti śabdatrayam . kecidatra vyākurvate—viyāmādidvayaṃ manovākkāyapūrvakavirodhoparativācakam . yāmādidvayam uparatimātravacanam . saṃyāmādidvayam ātyantikoparativācakamiti .. 18 .. </Amarapadavivarana>
<Amarapadaparijata><AK.03.02.018>  
pravāhastu pravṛttiḥ syāt . paraṃparānāmanī . ʻpravāhastu paraṃparȫ iti vaijayantī (pṛ. 195, ślo. 39) .. pravaho gamanaṃ vahiḥ . ʻpravāso gamanaṃ bahiḵ iti pāṭhāntaram . bahirgamanaṃ pravahaḥ syāt .. viyāmo—saṃyamau . hiṃsādyuparatināmāni .. 18 .. </Amarapadaparijata>
%%p. 03.187
AK.03.02.019ab hiṃsākarmābhicāraḥ syād jāgaryā jāgarā dvayoḥ .
AK.03.02.019cd vighno'ntarāyaḥ pratyahaḥ syādupaghno'ntikāśraye .. 19 ..
<Amarapadavivrti ><AK.03.02.019>  
hiṃsākarmeti—paramabhibhavituṃ cāraḥ caraṇam abhicāraḥ . hiṃsākarmaṇo nāma .. jāgaraṇaṃ jāgaryā . jāgarā ca . ʻjāgṛ nidrākṣaye . nidrābhaṅgasya nāmanī .. kāryāṇāṃ vihananaṃ vighnaḥ . antarā madhye'yanaṃ vicchedo'ntarāyaḥ . ʻaya paya gataü . pratikūlamūhanaṃ pratyūhaḥ . ʻūha vitarke . prārabdhakāryāṇāṃ pratikūlasya nāmāni .. upahanyata ityupaghnaḥ . ʻhana hiṃsāgatyoḵ . atra dhātorgatyarthaḥ . antikāśrayaṇasya nāmanī .. 19 .. </Amarapadavivrti>
<Amarapadavivarana ><AK.03.02.019>  
hiṃsākarmābhicāraḥ syāt . paramāraṇārthamanuṣṭheyaṃ śyenādikarma abhicāra ucyate . paramabhicarituṃ caraṇamabhicāraḥ . ʻcara gatibhakṣaṇayoḵ . abhipūrvo hiṃsāyāṃ vartate . yathā—ʻpratyagenamabhicāraḥ stṛṇute, ʻśyenenābhicaran yajetö iti .. jāgaryā jāgarā dvayoḥ . nidrānāśasya nāmanī . ʻkṛñaḥ śa cö (3. 3. 100) ityatra ʻjāgarterakāro vȫ (vā. 3. 3. 101) ityakārapratyayaśapratyayau . tatra śapratyayapakṣe ʻsārvadhātuke yak (3. 1. 67) iti yak . ubhayatra ʻjāgro'viciṇṇalṅitsü (7. 3. 85) iti guṇe jāgaryā jāgareti śabdadvayam iti subodhinīkāraḥ . ʻriṅśayagliṅkṣü (7. 4. 28) iti riṅādeśe jāgriyā iti dhātupārāyaṇam iti sarvānandaḥ (pṛ. 62) . akārapratyayabalena kevalasya strīliṅgasyaiva unnayanaṃ mā bhūditi dvayorityuktam . tena ghañpratyaye puṃliṅgo'pyastīti darśitam .. vighno'ntarāyaḥ pratyūhaḥ . kāryasiddhipratibandhanasya nāmāni . yathā—ghaṭasiddheścakracīvarādyabhāvaḥ . arthasiddheḥ piśunavyāpāra iti . vihantyanena puruṣaḥ kāryasiddhimiti vighnaḥ . ʻhana hiṃsāgatyoḵ . ʻghañarthe kavidhānaṃ sthāsnāpāvyadhihaniyudhyartham (vā. 3. 3. 58) iti dhañarthe kapratyayaḥ . ʻgamahanajana . . . ityādinā upadhālopaḥ, ʻho hanteḵ (7. 3. 54) iti kutvam .. antarā madhye āyaḥ ayanaṃ kāryavyavadhānamatreti antarāyaḥ .. pratikūlam ūhyate'neneti pratyūhaḥ . ʻūha vitarke .. syādupaghno'ntikāśraye . samīpabhūta āśraye upaghnaśabdaḥ . upa samīpe hanyate gamyata ityupaghnaḥ . ʻhana hiṃsāgatyoḵ . ʻupaghna āśraye (3. 3. 85) iti nipātitaḥ . ʻāśrayaśabdaḥ sāmīpyaṃ pratyāsattiṃ lakṣayati iti kāśikā (1, pṛ. 220) .. 19 .. </Amarapadavivarana>
<Amarapadaparijata><AK.03.02.019>  
hiṃsākarmābhicāraḥ syāt . hiṃsānāmanī .. jāgaryā jāgarā dvayoḥ . nidrākṣayanāmanī .. vighno—pratyūhaḥ . vighnanāmāni .. syādupaghno'ntikāśraye . samīpāśrayanāma . ʻchedādivopaghnatarorvratatyaü iti raghuvaṃśe (14. 1) .. 19 .. </Amarapadaparijata>
%%p. 03.189
AK.03.02.020ab nirveśa upabhogaḥ syāt parisarpaḥ parikriyā .
AK.03.02.020cd vidhuraṃ tu praviśleṣo'bhiprāyaśchanda āśayaḥ .. 20 ..
<Amarapadavivrti ><AK.03.02.020>  
nirveśa iti—nirviśyate upabhujyata iti nirveśaḥ . ʻviśa praveśane . upabhujyata iti upabhogaḥ . ʻbhuja pālanābhyavahārayoḵ . sukhaduḥkhasākṣātkārasya nāmanī .. paritaḥ sarpaṇaṃ parisarpaḥ . ʻsuplṛ gataü . paritaḥ sarpaṇakriyā parikriyā . samantāt sarpaṇasya nāmanī .. vigatā dhūḥ kāryabhāro'treti vidhuram . praviśliṣyate kāryabhāro'treti vidhuram . praviśliṣyate kāryabhāro'treti praviśleṣaḥ . ʻśliṣa ālṅgane . virahasya nāmanī .. abhiprayanti padārthā asminniti abhiprāyaḥ . ʻiṇ gataü . chandayanti ācchādayantyatreti chandaḥ . ʻchadi saṃvaraṇe . āśerate padārthā atretyāśayaḥ . ʻśīṅ svapne . abhiprāyasya nāmāni .. 20 .. </Amarapadavivrti> 
<Amarapadavivarana ><AK.03.02.020>  
nirveśa upabhogaḥ syāt . sukhaduḥkhasākṣātkārasya nāmanī . nirupasargapūrvād ʻviśa praveśane ityato bhāve ghañi (3. 3. 18) nirveśaḥ .. ʻbhuja paripālanābhyavahārayoḵ ityasmād upapūrvād bhāve ghañi upabhogaḥ . evamādau tadarthavihitapratyayāntarāntāni nirveśanamupabhuktirityādīni paryāyatayā draṣṭavyāni .. parisarpaḥ parikriyā . samantāt sarpaṇasya nāmanī . paritaḥ sarpaṇaṃ parisarpaḥ . ʻsṛplṛ gataü . ghañ .. paritaḥ sarpaṇarūpā kriyā parikriyā .. vidhuraṃ tu praviśleṣaḥ . prakarṣeṇa viśleṣo dūrabhūtatvaṃ vā vidhuramucyate . vigatā dhūḥ kāryabhāro'treti vidhuram . ʻvaiphalye'pi ca viśleṣe vidhuraṃ viklave triṣü iti rabhasaḥ . ʻvidhuraṃ kimataḥ paraṃ vadö iti bhāraviprayogaḥ (kirā. 2. 7) .. abhiprāyaśchanda āśayaḥ . manogatārthasya nāmāni . abhiprāyaḥ ʻiṇ gataü . pacādyac (3. 1. 134) . abhiprīṇāti śrotṝn iti vā . ʻprīñ tarpaṇe kāntau cö . ghañ .. chandayati āhlādayati . ʻchadi āhlādane . ghañ . sāhacaryeṇa puṃliṅgatvād akārāntatvam . ʻchāndānuvṛttiduḥsādhyȫ iti prayogaḥ (śiśu. 2. 105) .. āsamantācchete mānasamiti āśayaḥ . ʻśīṅa svapne .. 20 .. </Amarapadavivarana>
<Amarapadaparijata><AK.03.02.020>  
nirveśa upabhogaḥ syāt . upabhoganāmanī .. parisarpaḥ parikriyā . parijanapariveṣṭananāmanī .. vidhuraṃ tu praviśleṣe . vikalatvanāmanī . ʻvaikalye'pi ca viśleṣe vidhuraṃ tadvati triṣü iti trikāṇḍaśeṣaḥ (pṛ. 33, ślo. 925) .. abhiprāyaśchanda āśayaḥ . bhāvārthanāmāni . ʻākūtimatamākūtaṃ bhāvo'bhiprāya āśayaḵ iti vaijayantī (pṛ. 97, ślo. 174) .. 20 .. </Amarapadaparijata>
%%p. 03.190
AK.03.02.021ab saṃkṣepaṇaṃ samasanaṃ paryavasthā virodhanam .
AK.03.02.021cd parisaryā parīsāraḥ syādāsyā tvāsanā sthitiḥ .. 21 ..
<Amarapadavivrti ><AK.03.02.021>  
saṃkṣepaṇamiti—bahava ekatra saṃkṣipyanta iti saṃkṣepaṇam . ʻkṣipa kṣepaṇe . samasyante'treti samasanam . ʻasu kṣepaṇe . prakīrṇānāṃ padārthānāmekatra sthāpanasya nāmanī .. paryavasthīyata iti paryavasthā . ʻṣṭhā gatinivṛttaü . virudhyata iti virodhanam . ʻrudhir āvaraṇe . sahānavasthānādilakṣaṇavirodhasya nāmanī .. paritaḥ saraṇaṃ parisaryā . parīsāraśca . ʻsṛ gato . paritaḥ saṃcārasya nāmanī .. āsanamāsyā . āsanā ca . ʻāsa upaveśane . sthīyata iti sthitiḥ . ʻṣṭhā gatinivṛttaü . upaveśanasya nāmāni .. 21 .. </Amarapadavivrti>
<Amarapadavivarana ><AK.03.02.021>  
saṃkṣepaṇaṃ samasanam . viprakīrṇānāṃ padārthānāmekatra rāśīkaraṇasya nāmanī . saṃhatatayā kṣepaṇaṃ saṃkṣepaṇam .. ʻasu kṣepaṇe ityasmāt lyuṭi (3. 3. 115) asanam . saṃbhūya asanaṃ samasanam . ʻsaṃkṣepaḥ saṃhāraḥ samāsasaṃgrahaḥ samāhāraḵ iti ślokārthaparyāyeṣu bopālitaḥ .. paryavasthā virodhanam . sahānavasthānādilakṣaṇavirodhasya nāmanī . mitho virodhena parito nānādeśeṣu avasthānaṃ paryavasthā . ʻṣṭhā gatinivṛttaü . ʻātaścopasarge (3. 3. 106) ityaṅ .. parisaryā parīsāraḥ . sarvato bhramaṇaśīlasya nāmanī . paritaḥ saraṇaṃ parisaryā . ʻsṛgataü . ʻparicaryāparisaryāmṛgayāṭāṭyānāmupasaṃkhyānam (vā. 3. 3. 101) iti sādhuḥ .. saraterghañ . ʻupasargasya ghañyamanuṣye bahulam (6. 3. 122) iti dīrghe parīsāraḥ .. syādāsyā tvāsanā sthitiḥ . upaveśasya nāmāni . ʻāsa upaveśane . ʻṛhalorṇyat (3. 1. 124) āsyā vāsarūpaparibhāṣayā (3. 1. 94) .. ʻṇyāsaśrantho yuc (3. 3. 107) iti yuci āsanā .. ʻsthāgāpāpaco bhāve (3. 3. 95) iti ktin . ʻdyatisyatimāsthāmitti kiti (7. 4. 40) iti ikārādeśe sthitiḥ .. 21 .. </Amarapadavivarana> 
<Amarapadaparijata><AK.03.02.021>  
saṃkṣepaṇaṃ samasanam . bahunā granthena vaktavyasyālpena kathananāmanī .. paryavasthā virodhanam . śatrutvasvīkaraṇanāmanī . ʻpagavaṭṭuṭö .. parisaryā parīsāraḥ . girinagarādīnāṃ samīpasthaṃ mārgamanusṛtya gamananāmanī . ʻparvatādulavottupaṭṭipovuṭö .. syādāsyā tvāsanā sthitiḥ . upaveśanāmāni .. 21 .. </Amarapadaparijata>
%%p. 03.191
AK.03.02.022ab vistāro vigraho vyāsaḥ sa tu śabdasya vistaraḥ .
AK.03.02.022cd syānmardanaṃ saṃhananaṃ vināśaḥ syādadarśanam .. 22 ..
<Amarapadavivrti ><AK.03.02.022>  
vistāra iti—vistīryata iti vistāraḥ . ʻstṝñ ācchādane . vivicya grahaṇaṃ vigrahaḥ . vivicya asanaṃ kṣepo vyāsaḥ . ʻasu kṣepaṇe . vistārasya nāmāni .. vistīryata iti vistaraḥ . śabdavistarasya nāma .. mṛdyate'ṅgamaneneti mardanam . ʻmṛda mardane . saṃhanyate mṛdyata iti saṃhananam . saṃvāhanamiti pāṭhe saṃvāhyante'ṅgānyatreti saṃvāhanam . ʻvaha prāpaṇe . aṅgamardanasya nāmanī .. vinaśyata iti vināśaḥ . ʻṇaśa adarśane . adarśanasya nāma .. 22 .. </Amarapadavivrti>
<Amarapadavivarana ><AK.03.02.022>  
vistāro vigraho vyāsaḥ . kaṭakambalādisaṃbandhino vistīrṇatvasya nāmāni . ʻstṝñ ācchādane vipūrvaḥ, ʻprathane vāvaśabde (3. 3. 33) iti ghañpratyayaḥ .. vivicya grahaṇaṃ vigrahaḥ .. vividhaṃ vivicya vā asanaṃ vyāsaḥ . ʻasu kṣapeṇe . bhāve ghañ .. sa tu śabdasya vistaraḥ . sa vyāsaḥ śabdasaṃbandhī ced vistara ucyate . ʻprathane vāvaśabde (3. 3. 33) iti śabdaviṣaye ghañniṣedhād ʻṛdorap ityappratyaye vistaraḥ . syānmardanaṃ saṃhananam . karacaraṇādisukhakarasya saṃpīḍanasya nāmanī . mṛdyate'ṅgānyaneneti mardanam . ʻmṛda kṣode . lyuṭ .. saṃhanyate nipīḍyate'ṅgamaneneti saṃhananam . ʻsaṃvāhanaṃ saṃhananam iti subhūticandrasya pāṭhaḥ . ʻvāhṛ prayatne saṃmardane cö . asmād bhāve lyuṭi saṃvāhanam . 
ʻkāntājanaṃ suratakhedanimīlitākṣaṃ
saṃvāhituṃ samupayāniva mandamandam .
iti bhāraviḥ (kirā. 9. 76) . ʻsaṃvāhayāmi caraṇāvuta padmatāmraü iti kālidāsaśca (śāku. 3. 20) . ʻśrāntasaṃvāhanaṃ rogiparicaryā surārcanam iti smṛtau (yā. smṛ. 1. 9. 209) . ʻsaṃvāhanaṃ saṃvahane bhārāderaṅgamardane iti viśvaprakāśaśca (pṛ. 98, ślo. 164) .. vināśaḥ syādadarśanam . dhvaṃsanimittastirobhāvanimitto vā jñānaviṣayatvābhāvo vā vināśa ucyate . ʻdhruvaṃ praṇāśe prahitasya patriṇaḥ śiloccaye tasya vimārgaṇaṃ nayaḵ iti tirodhānanibandhane bhāraviprayogaḥ (kirā. 14. 9) . ghaṭanāśaḥ paṭanāśaḥ ityādau anyatra prasiddha eva . ʻṇaśa adarśane ityato vipūrvād bhāve ghañi (3. 3. 18) vināśaḥ .. 22 .. </Amarapadavivarana>
<Amarapadaparijata><AK.03.03.022>  
vistāro vigraho vyāsaḥ . svalpasyānalpīkaraṇanāmāni . ʻpinnadi peddacenuṭö .. sa ca śabdasya vistaraḥ . analpaśabdena kathanaṃ vistaraḥ syāt . śabdaprapañcanāma ityarthaḥ .. saṃvāhanaṃ mardanaṃ syāt . pādādyaṅgamardananāmanī . ʻsaṃvāhayāmi caraṇāvuta padmatāmraü (śāku. 3. 20); kiṃca ʻsaṃbhogānte mama samucito hastasaṃvāhanānām iti meghasaṃdeśe (2. 36) .. vināśaḥ syādadarśanam . adarśananāma . ʻaṇuguṭi .. 22 .. </Amarapadaparijata>
%%p. 03.193
AK.03.02.023ab saṃstavaḥ syāt paricayaḥ prasarastu visarpaṇam .
AK.03.02.023cd nivākastu prayāmaḥ syāt saṃnidhiḥ saṃnikarṣaṇam .. 23 ..
<Amarapadavivrti ><AK.03.02.023>  
saṃstava iti—saṃstūyate paricīyata iti saṃstavaḥ . ʻṣṭuñ stutaü . paricīyata iti paricayaḥ . ʻciñ cayane . paricayanāmanī .. prakarṣeṇa saraṇaṃ prasaraḥ . ʻsṛ gataü . viśeṣeṇa sarpaṇaṃ visarpaṇam . ʻsṛplṛ gataü . tailabindvādeḥ prasaraṇasya nāmanī .. niyataṃ vacanaṃ nivākaḥ . nīmākaśca . ʻvaca paribhāṣaṇe . prakarṣeṇa yamanaṃ prayāmaḥ . ʻyama uparame . nyūnādhikyarahitapramāṇavacanasya nāmanī .. saṃnidhīyata iti saṃnidhiḥ . ʻḍudhāñ dhāraṇapoṣaṇayoḵ . saṃnikṛṣyata iti saṃnikarṣaṇam . ʻkṛṣa vilekhane . pratyāsatternāmanī .. 23 .. </Amarapadavivrti>
<Amarapadavivarana ><AK.03.02.023>  
saṃstavaḥ syāt paricayaḥ . snehapūrvakasya visrambhasya nāmanī . ʻṣṭuñ stutaü . ʻṛdorap (3. 3. 57) .. ʻciñ cayane . ʻerac (3. 3. 56) . upasargavaśād dhātudvayasya paricayārthatvam .. prasarastu visarpaṇam . svalpalatāviṭapādeḥ samantād vyāpanasya nāmanī . ʻsṛ gataü . bahulagrahaṇāt svārthe prapūrvādappratyaye prasaraḥ .. viśeṣeṇa sarpaṇaṃ visarpaṇam . parisarpaḥ parikriyā (ślo. 20) parisaryā parīsāraḥ (ślo. 21) prasarastu visarpaṇam (ślo. 23) iti viprakīrṇapaṭhitasya pādatrayasyāvāntarabhedaśrayaṇe'rthabhedo'nusaṃdheyaḥ . paryāyāntaradarśanābhiprāyeṇa vā paunaruktyaṃ pariharaṇīyam .. nivākastu prayāmaḥ syāt . nyūnādhikabhāvarahitasya pramāṇabhūtavacanasya nāmanī . vāko vacanam . niyataṃ vāko nivākaḥ . ʻvaca paribhāṣaṇe . bhāve ghañ (3. 3. 18) . kutvam (7. 3. 52), ʻupasargasya . . .  ityādinā (6. 3. 122) dīrghe ca nīvākaḥ .. prakarṣeṇa yamo nyūnādhikabhāvābhyāmuparamaṇamatreti, ʻhalaścö (3. 3. 121) iti ghañi prayāmaḥ . saṃnidhiḥ saṃnikarṣaṇam . pratyāsatternāmanī . dadhāteḥ saṃnipūrvād ʻupasarge ghoḥ kiḵ (3. 3. 92) iti puṃliṅgaḥ . kṛṣerlyuṭi saṃnikarṣaṇam .. 23 .. </Amarapadavivarana>
<Amarapadaparijata><AK.03.02.023>  
saṃstavaḥ syāt paricayaḥ . abhyāsanāmanī . ʻabhyāsaḥ syāt paricayaḵ iti vaijayantī (pṛ. 120, ślo. 195) .. prasarastu visarpaṇam . kaṇḍūtyādivisarpaṇanāmanī . ʻśibbamutipapaṭṭuṭö .. nīvākastu prayāmaḥ syāt . jayaghaṇṭikādimukhena dhānyādyarghaprakhyāpananāmanī . ʻdhānyādulaghuvacesuṭö .. saṃnidhiḥ saṃnikarṣaṇam . samīpanāmanī . ʻpoṃduṭö .. 23 .. </Amarapadaparijata>
%%p. 03.194
AK.03.02.024ab lavo'bhilāvo lavane niṣpāvaḥ pavane pavaḥ
AK.03.02.024cd prastāvaḥ syādavasarastrasaraḥ sūtraveṣṭanam .. 24 ..
<Amarapadavivrti ><AK.03.02.024>  
lava iti—lūyata iti lavaḥ . abhīlāvaḥ . lavanaṃ ca . ʻlūñ chedane . tṛṇādicchedanasya nāmāni .. nitarāṃ pūyate dhānyamatreti niṣpāvaḥ . pavanaṃ ca . pavaśca . ʻpūñ pavane . dhānyādernistuṣīkaraṇasya nāmāni .. prasaṅgena kāryamatra stūyata iti prastāvaḥ . ʻṣṭuñ stutaü . kāryaṃ kartumavasaratīti avasaraḥ . ʻsṛ gataü . avasarasya nāmanī .. trasyati bhītavaditastataścalatīti trasaraḥ . ʻtrasī udvege . sūtrāṇāṃ veṣṭanaṃ sūtraveṣṭanam . ʻveṣṭa veṣṭane . sūtrasya veṣṭanakriyāyā nāmanī .. 24 .. </Amarapadavivrti> 
<Amarapadavivarana ><AK.03.02.024>  
lavo 'bhilāvo lavane . lavitrādinā vrīhyādistambacchedanasya nāmāni . ʻlūñ chedane . ʻṛdorap (3. 3. 57) ityapi lavaḥ . ʻnirabhyoḥ pūlvoḵ (3. 3. 28) iti ghañi abhilāvaḥ .. niṣpāvaḥ pavane pavaḥ . dhānyādīnāṃ nistuṣīkaraṇasya bahulīkaraṇasya nāmāni . ʻpūñ pavane . ʻnirabhyoḥ pūlvoḵ (3. 3. 28) iti ghañi niṣpāvaḥ .. lyuṭi pavanam . ʻṛdorap (3. 3. 57) ityapi pavaḥ .. prastāvaḥ syādavasaraḥ . kartavyārthocitakālasya nāmanī . prastūyate kāryamasminniti prastāvaḥ . ʻṣṭuñ stutaü . ʻpre drustusruvaḵ (3. 3. 27) ityadhikaraṇe ghañ .. avasaranti kāryaṃ kartumavanatā gacchantyatretyavasaraḥ . ʻsṛ gataü . ʻpuṃsi saṃjñāyāṃ ghaḥ prāyeṇö (3. 3. 118) iti ghaḥ .. trasaraḥ sūtraveṣṭanam . tantuvāyaiḥ paṭavāsārthaṃ kalpitasya dīrghatantuvaṣṭitasya nāmanī . trasyati bhītavad itastataścalatīti trasaraḥ . ʻtrasī udvege . auṇādiko'ranpratyayaḥ . sarvānandastu (ṭī. sa. pṛ. 65) tasara iti prathamākṣaraṃ repharahitamāha .. sūtraṃ veṣṭyate'treti sūtraveṣṭanam . rūpabhedād napuṃsakatvam .. 24 .. </Amarapadavivarana>
<Amarapadaparijata><AK.03.02.024>  
lavo'bhilāvo lavane . sasyādīnāṃ chedananāmāni . ʻcenukosuṭö .. niṣpāvaḥ pavane pavaḥ . vāyunā dhānyanistuṣīkaraṇanāmāni . ʻtūrpettuṭö .. prastāvaḥ syādavasaraḥ . velānāmanī . ʻprastāvo'vasaro velȫ iti vaijayantī .. trasaraḥ sūtraveṣṭanam . tantuvāyopakaraṇanāmanī . ʻparaṭe .. 24 .. </Amarapadaparijata>
%%p. 03.195
AK.03.02.025ab prajanaḥ syādupasaraḥ prasarapraṇayau samau .
AK.03.02.025cd dhīśaktirniṣkramo'strī tu saṃkramo durgasaṃcaraḥ .. 25 ..
<Amarapadavivrti ><AK.03.02.025>  
prajana iti—prajāyante paśavosminniti prajanaḥ . ʻjanī prādurbhāve . upasarati vṛṣo'sminniti upasaraḥ . ʻsṛ gataü . paśūnāṃ garbhagrahaṇasya nāmanī .. prītyā prasāryata iti prasaraḥ . praśraya iti vā pāṭhaḥ . praṇīyate prārthyata iti praṇayaḥ . ʻṇīñ prāpaṇe . prītyā prārthanasya nāmanī .. niṣkramyate vahiṣkriyate'jñānamaneneti niṣkramaḥ . ʻkramu pādavikṣepö . dhīśakteḥ prajñāsāmarthyasya nāma .. saṃkrāmanti saṃkleśena gacchantyatreti saṃkramaḥ . durge durgame pravāhādau saṃcarantyaneneti durgasaṃcaraḥ . ʻcara gataü . dustarapravāhādau kāṣṭhādibhirbaddhasya setvādernāmanī .. 25 .. </Amarapadavivrti> 
<Amarapadavivarana ><AK.03.02.025>  
prajanaḥ syādupasaraḥ . puṃgavādīnāṃ maithunopasaparṇasya nāmanī . garbhagrahaṇasya kālasyetyanye . prajāyante paśavo'treti prajanaḥ . ʻjanī prādurbhāve . adhikaraṇe ghañpratyaye ʻjanivadhyoścö (7. 3. 35) iti vṛddhipratiṣedhaḥ .. upasarati vṛṣabho gāṃ garbhamādhātumatreti upasaraḥ . ʻprajane sarteḵ (3. 3. 71) ityap .. prasarapraṇayau samau . prītipūrvakaprārthanānāmanī iti kecit . vinayasya nāmanī ityapare . prītiprakarṣeṇa saraṇaṃ prasaraḥ . ʻṛdorap .. prītyānayanaṃ praṇayaḥ . ʻupasargādasamāse'pi . . . (8. 4. 14) iti ṇatvam .. dhīśaktirniṣkramaḥ . dhiyo buddheḥ śaktiḥ sāmarthyaviśeṣaḥ . 
ʻśuśrūṣā śravaṇaṃ caiva grahaṇaṃ dhāraṇaṃ tathā .
ūhāpohārthavijñānaṃ tattvajñānaṃ ca dhīguṇāḥ ..
ityuktalakṣaṇaḥ; sa niṣkramaḥ . niṣkramyate bahiḥ kriyate tattvajñānajananadvāreṇājñānamaneneti niṣkramaḥ . ʻniṣkramo buddhisaṃpattau nirgame duṣkule'pi cö iti viśvaprakāśaḥ (pṛ. 113, ślo. 38) .. astrī—durgasaṃcaraḥ . jalapaṅkādiprāyadeśe śakaṭādīnāṃ gamanāgamanasaulabhyārthaṃ pāṣāṇādibhirbaddhasya setvādernāmanī . saṃkrāmanti sukhena gacchanti aneneti saṃkramaḥ . karaṇe ghañ .. durge'pi mārge samyak carantyaneneti durgasaṃcaraḥ . ʻgocarasaṃcara . . . ityādinā (3. 3. 119) sādhuḥ .. 25 .. </Amarapadavivarana>
<Amarapadaparijata><AK.03.02.025>  
prajanaḥ syādupasaraḥ . gomahiṣyādibālagarbhanāmanī . ʻletacūlutānö . upacara iti pāṭhāntaram . prasādapraṇayau samau . prasannatānāmanī . ʻprasādaḥ praṇayo mataḵ iti halāyudhaḥ (a. mā. 4. 88) .. dhīśaktirniṣkramaḥ . buddhiśaktiḥ niṣkramaḥ syāt .. astrī—durgasaṃcaraḥ . durgapathanāmanī .. 25 .. </Amarapadaparijata>
%%p. 03.197
AK.03.02.026ab pratyutkramaḥ prayogārthaḥ prakramaḥ syādupakramaḥ .
AK.03.02.026cd syādabhyādānamudghāta ārambhaḥ saṃbhramastvarā .. 26 ..
<Amarapadavivrti ><AK.03.02.026>  
pratyutkrama iti—pratyutkramaṇamudyogaḥ pratyutkramaḥ . prayogo'rtho yasyeti prayogārthaḥ . prayogasya karma kartumutpannaprayatnasya nāmanī . pratyudgamaḥ prayogārthamiti pāṭhe prakṛṣṭayuddhārthaṃ bhaṭanirgamanasya nāma .. prakramyata iti prakramaḥ . upakramyata ityupakramaḥ . ʻkramu pādavikṣepe . karmaṇaḥ prathamayogasya nāmanī .. ābhimukhyenādānaṃ svīkaraṇamabhyādānam . ʻdā dāne . udghanyate prārabhyate kriyamāṇaṃ karmāneneti udghātaḥ . ʻhana hiṃsāgatyoḵ . ārabhyata ityārambhaḥ . ʻrabha rābhasye . bījāvāpārthaṃ vyāpāropakramasya nāmāni . saṃbhramaṇaṃ saṃbhramaḥ . ʻbhramu anavasthāne . tvaryata iti tvarā . ʻñitvarā saṃbhrame . vyagratānāmanī .. 26 .. </Amarapadavivrti>
<Amarapadavivarana ><AK.03.02.026>  
pratyutkramaḥ prayogārthaḥ . yasya kasyacidarthasya svayamācaraṇena pareṣāṃ puraḥ prakāśanaṃ prayogaḥ . taduktam—
ʻsattvenāṅgena vā vācā vastunastadvidāṃ puraḥ .
prakāśanaṃ prayogaḥ syāt ..
iti . yathā nāṭyaprayogaḥ, yajñaprayogaḥ, śabdaprayogaḥ . tena prayogaśabdena samānārthaḥ pratyutkramaśabda ityarthaḥ . kartavyārthaṃ prati utkrama udyogaḥ pratyutkramaḥ . subodhinīkārastvāha—prakṛṣṭo yogaḥ prayogaḥ, yaddhamiti yāvat . tadarthastatprayojano bhaṭanirgamaḥ pratyutkrama iti .. prakramaḥ syādupakramaḥ .. kriyāyāḥ prārambhasya nāmanī . yathā—adhyayanasya praṇavoccāraṇam, pākakriyāyāḥ cullīsaṃmārjanamityādi . ʻkramu pādavikṣepe . propetyupasargadvayam ārambhārthe . ghañ (3. 3. 18) .. syāt—ārambhaḥ . karmaprārambhasya nāmāni . yathā—sthālyāṃ kṣālitataṇḍulaprakṣepaṇaṃ pākakarmaṇi ārambhaḥ . ekāhādhyayanaṃ svādhyāyādhyayanasyārambhaḥ . dvitīyadinādhyayanamanvārambhaḥ ityādi . smṛtāvapi—
ʻprārambho varaṇaṃ yajñe saṃkalpo vratasatrayoḥ .
nāndīmukhaṃ vivāhādau śrāddhe pākaparikriyā ..
iti . ābhimukhyenādānaṃ svīkaraṇam abhyādānam . ʻomabhyādāne (8. 2. 87) . abhyādānamārambha iti kāśikākāraḥ (pṛ. 417) . udgatasya ghāto gamanamatreti udghātaḥ . atra hantirgatyarthaḥ .. ārambhaṇamārambhaḥ . ʻrabha rābhasye . ghañ . rābhasyaṃ kāryopakrama iti dhātuvṛttau (mā. dhā. pṛ. 272) . anye tu vyācakṣate—pratyutkramādayaḥ pañcaikārthā iti . tathā ca śeṣe—ʻudghātaḥ syādupodghātaḵ iti . upodghāto nāma bhaviṣyadarthasyopayuktasyārthasya upakṣepa iti . taduktam—ʻcintāṃ prakṛtisiddhyarthāmupodghātaṃ pracakṣate iti . saṃbhramastvarā . vyagratāyā nāmanī . saṃbhramaṇaṃ saṃbhramaḥ . ʻbhramu anavasthāne . ghañ .. ʻñitvarā saṃbhrame iti dhātorghaṭāditvena ṣitparibhāṣayā ʻṣidbhidādibhyo'ṅ (3. 3. 104) iti aṅpratyaye tvarā .. 26 .. </Amarapadavivarana>
<Amarapadaparijata><AK.03.02.026>  
pratyutkramaḥ prayogārthaḥ . prayoganāmanī .. prakramaḥ syādupakramaḥ . jñātvārambhanāmanī .. syāt—ārambhaḥ . ārambhanāmāni . ʻdorakkoṭö .. saṃbhramastvarā . saṃbhramanāmanī . saṃrambhapāṭho'pi . ʻāveśaḥ saṃvegaḥ saṃrambhaḥ saṃbhramastvarāṭopaḵ iti halāyudhaḥ (a. mā. 4. 37) .. 26 .. </Amarapadaparijata>
%%p. 03.199
AK.03.02.027ab pratibandhaḥ pratiṣṭambho'vanāyastu nipātanam .
AK.03.02.027cd upalambhastvanubhavaḥ samālambho vilepanam .. 27 ..
<Amarapadavivrti ><AK.03.02.027>  
pratibandha iti—pratibadhyate rudhyata iti pratibandhaḥ . ʻbandha bandhane . prātikūlyena stambhanaṃ pratiṣṭambhaḥ . ʻstanbhu rodhanastambhanayoḵ . nirodhasya nāmanī .. avanīyate adhaḥ prāpyata iti avanāyaḥ . ʻṇīñ prāpaṇe . niyātyate adhaḥkriyata iti niyātanam . ʻyata nirākāropaskārayoḵ . nipātanamiti vā pāṭhaḥ . adhaḥpātanasya nāmanī .. upalabhyate jñāyata iti upalambhaḥ . ʻḍulabhaṣ prāptaü . anubhūyate jñāyata ityunubhavaḥ . ʻbhū sattāyām . smṛtivyatiriktajñānasya nāmanī .. samālabhyate lipyata iti samālambhaḥ . vilipyata iti vilepanam . ʻlipa upadehe . vilepanasya nāmanī .. 27 .. </Amarapadavivrti>
<Amarapadavivarana ><AK.03.02.027>  
pratibandhaḥ pratiṣṭambhaḥ . kāryapratibandhanasya nāmanī . prātikūlyena bandhanaṃ pratibandhaḥ . ʻbandha bandhane . ghañ . prātikūlyena stambhanaṃ pratiṣṭambhaḥ . stambheḥ sautrād dhātoḥ ʻstanbheḵ (8. 3. 67) iti mūrdhanyādeśaḥ .. avanāyastu nipātanam . adhonayananāmanī . avanayanam adhaḥ pātanam avanāyaḥ . ʻṇīñ prāpaṇe . ʻavodorniyaḵ (3. 3. 26) iti ghañ .. nikṛṣṭaṃ pātanaṃ nipātanam . niyātanamiti pāṭhe ʻyata nikāropaskārayoḵ ityato ṇyantāt lyuṭ (3. 3. 115) . upalambhastvanubhavaḥ . smṛtivyatiriktajñānasya nāmanī . ʻḍulabhaṣ prāptaü . bhāve ghañ . ʻupasargāt khalghañoḵ (7. 1. 67) iti numāgamaḥ .. ʻbhū sattāyām . ʻṛdorap (3. 3. 57) ityappratyaye anubhavaḥ .. samālambho vilepanam . candanādinā gātragharṣaṇasya nāmanī . āṅpūrvo labhiḥ sparśe vartate . samityupasargasya samyaktvamarthaḥ . samyak cāsau ālambhaśceti samālambhaḥ . ālambhanasya samyaktvaṃ candanādisahitahastakṛtatvena bhavatīti samālambhanenānulepanamucyate .. ʻlipa upadehe ityasmāt lyuṭi vilepanam .. 27 .. </Amarapadavivarana>
<Amarapadaparijata><AK.03.02.027>  
pratibandhaḥ pratiṣṭambhaḥ . pratihatināmanī . ʻtaḍasubö .. avanāyastu nipātanam . pātananāmanī . ʻpaḍadobbuṭö .. upalambhastvanubhavaḥ . skhalitabhinnajñānanāmanī . ʻtelsinaditirugatelsuṭö .. samālambho vilepanam . candanādyanulepananāmanī .. 27 .. </Amarapadaparijata>
%%p. 03.200
AK.03.02.028ab vipralambho viprayogo vilambhastvatisarjanam .
AK.03.02.028cd viśrāvastu pravikhyātiravekṣā pratijāgaraḥ .. 28 ..
<Amarapadavivrti ><AK.03.02.028>  
vipralambha iti—vipralabhyate viyujyata iti vipralambhaḥ . viprayujyata iti viprayogaḥ . ʻyujir yoge . dampatyoḥ parasparaṃ virahasya visaṃvādasya vā nāmanī .. vilabhyate dīyata iti vilambhaḥ . ʻḍulabhaṣ prāptaü . atisṛjyate dīyata iti atisarjanam . ʻsṛja visarge . dānasya nāmanī .. viśrūyate diganteṣviti viśrāvaḥ . pravikhyāyate prakathyate diganteṣviti pravikhyātiḥ . ʻkhyā prakathane . pratikhyātiriti vā pāṭhaḥ . khyāternāmanī .. avekṣyata ityavekṣā . ʻīkṣa darśane . pratijāgaraṇaṃ pratijāgaraḥ . ʻjāgṝ nidrākṣaye . avadhānasya nāmanī .. 28 .. </Amarapadavivrti>
<Amarapadavivarana ><AK.03.02.028>  
vipralambho viprayogaḥ . viprakṛṣṭaḥ pralambhaḥ prāptiratreti vipralambhaḥ .. viprayogo'pi tadvat . yatra punarnāyikānāyakayoḥ mithaḥ saṃbandho bhāvī sa eva viśleṣaḥ pūrvānurāgādirūpaḥ śṛṅgāraviśeṣo vipralambha ucyate . na tu viśleṣamātram .. vilambhastvatisarjanam . ʻvipūrvo lambhatirdāne vartate ityupasargavṛttau .
ʻstumaḥ kaṃ vāmākṣi kṣaṇamapi vinā yaṃ na ramase
vilebhe kaḥ prāṇān raṇamakhamukhe yaṃ mṛgayase .
iti kāvyaprākaśikodāharaṇaśloke (pṛ. 72, ślo. 48) dānārthatvenāsya prayogaḥ .. ʻsṛja visarge . lyuṭi atisarjanam . brahmavargoktasyāpi dānārthasya (pṛ. 467) paryāyāntarapradarśanārthamihāpi vacanamiti jñeyam .. viśrāvastu pravikhyātiḥ . viśiṣṭaṃ śravaṇaṃ digantareṣu prasiddhirviśrāvaḥ . ʻśru śravaṇe . ʻvau kṣuśruvaḵ (3. 3. 25) iti ghañ . prakṛṣṭā vikhyātiḥ pravikhyātiḥ .. avekṣā pratijāgaraḥ . pūrvānubhūtārthapratyakṣasya nāmanī . prāganubhūtasya punaranusaṃdhānam avekṣā . ʻgurośca halaḵ (3. 3. 103) ityapratyayaḥ . ata eva strīliṅgatvam .. pūrvavṛttamarthaṃ prati jāgaraṇam aikāgryaṃ pratijāgaraḥ .. 28 .. </Amarapadavivarana>
<Amarapadaparijata><AK.03.02.028>  
vipralambho viprayogaḥ . sānurāgayoḥ strīpuruṣayorasaṃprāptināmanī .. vilambhastvatisarjanam . vitaraṇanāmanī .. viśrāvastu parikhyātiḥ . prasiddhināmanī .. avekṣā pratijāgaraḥ . saṃrakṣaṇanāmanī . ʻarayakaperü .. 28 .. </Amarapadaparijata>
%%p. 03.202
AK.03.02.029ab nipāṭhanipaṭhau pāṭhe temastemau samundane .
AK.03.02.029cd ādīnavāsravau kleśe melake saṅgasaṃgamau .. 29 ..
<Amarapadavivrti ><AK.03.02.029>  
nipāṭheti—nipaṭhyata iti nipāṭhaḥ . nipaṭhaḥ . pāṭhaśca . ʻpaṭha vyaktāyāṃ vāci . stutyādipaṭhanasya nāmāni .. timyata iti temaḥ . ʻtima ārdrībhāve . stimyata iti stemaḥ . ʻstima ārdrībhāve . samudyate sicyata iti samundanam . ʻundī kledane . secanasya nāmāni .. ādīnaṃ parikṣīṇaṃ vāti gacchatīti ādīnavaḥ . ʻvā gatigandhanayoḵ . āsravanti indriyāṇyaneneti āsravaḥ . ʻsṛ gataü . kleśasya nāmanī .. melyate sevyata iti melanam . ʻmila saṃgame . sajyata iti saṅgaḥ . ʻṣañja saṅge . saṃgamyata iti saṃgamaḥ . saṃśleṣaṇasya nāmāni .. 29 .. </Amarapadavivrti>
<Amarapadavivarana ><AK.03.02.029>  
nipāṭhanipaṭhau pāṭhe . gadyapadyādipaṭhanasya nāmāni . ʻpaṭha vyaktāyāṃ vāci iti dhātoḥ ʻnau gadanadapaṭhasvanaḵ (3. 3. 64) iti pākṣike appratyaye nipaṭhaḥ . tadabhāvapakṣe ghañi nipāṭhaḥ . pāṭhaśca (3. 3. 18) .. temastemau samundane . vastraśarīrādīnāmārdrībhavanasya nāmāni . ʻtima ṣṭima ārdrībhāve iti dhātubhyāṃ ghañi krameṇa temaḥ stemaśca .. ʻundī kledane ityasmāt lyuṭi (3. 3. 115) samundanam .. ādīnavāsravau kleśe . rāgadveṣādilakṣaṇakleśasya nāmāni . ā samantād dīnā atyantaparikṣīṇāḥ, tān vātīti ādīnavaḥ . ʻvā gatigandhanayoḵ . ʻāto'nupasarge kaḵ (3. 2. 3) .. āsravati śithilībhavatyaneneti āsravaḥ . ʻyadvāsudevenādīnamanādīnavamīritam iti māghaḥ (śiśu. 2. 22) ..
ʻjīvājīvāsravā bandhasaṃvarāvapi nirjaraḥ .
mokṣaścetīha tattvāni sapta syurjinaśāsane ..
iti kleśapadārthe jainānāmāsravaśabdaḥ prasiddhaḥ .. melake saṅgasaṃgamau . saṃśleṣasya nāmāni . miladhāturlaukikaḥ saṃśleṣaṇārthaḥ . ghañi melaḥ . svārthe kapratyaye (5. 4. 5) melakaḥ . ʻdravyādiṣaṭkavicchedamelakena vivarjitāḵ iti līlāvatyāṃ vallabhācāryaprayogaḥ . lyuṭi melanamiti kecit paṭhanti .. ʻṣañja saṅge iti dhātoḥ bhāve ghañpratyaye kutve ca (7. 3. 52) saṅgaḥ .. ʻgamlṛ gataü ʻgrahavṛdṛniścigamaścö (3. 3. 58) ityappratyaye gamaḥ . samyag gamaḥ saṃgamaḥ .. 29 .. </Amarapadavivarana>
<Amarapadaparijata><AK.03.02.029>  
nipāṭhanipaṭhau pāṭhe . pāṭhanāmāni .. temastemau samundane . secananāmāni . ʻtaḍupuṭö .. ādīnavāsravau kleśe . kleśanāmāni . ʻdoṣe tvādīnavāsravaü iti doṣārthe vaijayantī (pṛ. 192, ślo. 4) .. melake saṅgasaṃgamau . melananāmāni . ʻmelamü .. 29 .. </Amarapadaparijata>
%%p. 03.203
AK.03.02.030ab anvīkṣaṇaṃ vicayanaṃ mārgaṇaṃ mṛgaṇā mṛgaḥ .
AK.03.02.030cd parirambhaḥ parivaṅgaḥ saṃśleṣa upagūhanam .. 30 ..
<Amarapadavivrti ><AK.03.02.030>  
anvīkṣaṇamiti—anvīkṣyate mṛgyata ityanvīkṣaṇam . ʻīkṣa darśane . upasargavaśād dhātūnāmanekārthā bhavanti . vicīyate mṛgyata iti vicayanam . ʻciñ cayane . mārgyata iti mārgaṇam . ʻmārga anveṣaṇe . mṛgyata iti mṛgaṇā . mṛgaśca . ʻmṛga anveṣaṇe . anveṣaṇasya nāmāni .. parirabhyate āliṅgyata iti parirambhaḥ . ʻrabha rābhasye . pariṣvajyata iti pariṣvaṅgaḥ . ʻṣvañja pariṣvaṅge . saṃśliṣyata iti saṃśleṣaḥ . ʻśliṣa āliṅgane . upagūhyate āliṅgyata iti upagūhanam . āliṅganasya nāmāni .. 30 .. </Amarapadavivrti>
<Amarapadavivarana ><AK.03.03.030>  
anvīkṣaṇaṃ—mṛgaḥ . priyavastuviṣayasyānveṣaṇasya nāmāni . muhurīkṣaṇam anvīkṣaṇam . ʻīkṣa darśane . lyuṭ . samyag īkṣaṇaṃ samīkṣaṇamiti pāṭhāntareṇa kecit pravartante .. ʻciñ cayane iti dhātorupasargavaśād arthāntare vartamānāt lyuṭi vicayanam .. ʻmārga anveṣaṇe ityato lyuṭi mārgaṇam .. ʻmṛga anveṣaṇe ityasmāt caurādikād adantād yuci (3. 3. 107) mṛgaṇā . adantatvād guṇābhāvaḥ .. tata eva dhātoḥ ʻerajaṇyantānām iti ṇyantaniṣedhasya prāyikatvād aci pratyaye ṇilope ca mṛgaḥ . ghañi vā mṛgaḥ .. śeṣe—ʻatha mārgaṇā . mṛgaṇaṃ vicayo'nvīkṣāpyanveṣaṇagaveṣaṇe strīklībayoḵ iti . brahmavarge tu (pṛ. 469) anveṣaṇāgaveṣaṇāśabdau strīliṅgāvuktau . ataḥ śabdadvayamapi strīnapuṃsakobhayaliṅgam .. parirambhaḥ—upagūhanam . āliṅganasya nāmāni . ʻrabha rābhasye iti dhātoḥ paripūrvād ghañi ʻrabheraśabliṭoḵ (7. 1. 63) iti numāgame parirambhaḥ .. ʻṣvañja pariṣvaṅge ityato ghañi kutve ca (7. 3. 52) ʻupasargāt sunoti . . . ityādinā (8. 3. 65) ṣatve ca pariṣvaṅgaḥ .. ʻśliṣa āliṅgane ityato ghañi saṃśleṣaḥ .. ʻgūha saṃvaraṇe ityasmādupapūrvāt lyuṭpratyaye laghūpadhaguṇe (7. 3. 86) ʻūdupadhāyā gohaḵ (6. 4. 89) ityūkārādeśe sati upagūhanam .. 30 .. </Amarapadavivarana>
<Amarapadaparijata><AK.03.02.030>  
anvīkṣaṇaṃ—mṛgaḥ . mṛgayeti vā pāṭhaḥ . anveṣaṇanāmāni .. parirambhaḥ—upagūhanam . āliṅgananāmāni . ʻāliṅganaṃ tathā kroḍīkaraṇaṃ cāṅkapālyapi . etāni trīṇi ca .. 30 .. </Amarapadaparijata>
%%p. 03.204
AK.03.02.031ab nirvarṇanaṃ tu nidhyānaṃ darśanālokanekṣaṇam .
AK.03.02.031cd pratyākhyānaṃ nirasanaṃ pratyādeśo nirākṛtiḥ .. 31 ..
<Amarapadavivrti ><AK.03.02.031>  
nirvarṇanamiti—nirvarṇyate dṛśyata iti nirvarṇanam . ʻvarṇa varṇakriyāvistāraguṇavacaneṣü . nidhyāyate dṛśyata iti nidhyānam . ʻdhyai cintāyām . dṛśyata iti darśanam . ālokyata iti ālokanam . ʻlokṛ darśane . īkṣyata iti īkṣaṇam . ʻīkṣa darśane . īkṣaṇasya nāmāni .. pratyākhyāyate nirākriyata iti pratyākhyānam . ʻkhyā prakathane . nirasyata iti nirasanam . ʻasu kṣepaṇe . pratyādiśyata iti pratyādeśaḥ . ʻdiśa atisarjane . nirākriyata iti nirākṛtiḥ . nirākaraṇasya nāmāni .. 31 .. </Amarapadavivrti>
<Amarapadavivarana ><AK.03.02.031>  
nirvarṇanaṃ—īkṣaṇam . cākṣuṣajñānaviṣayīkaraṇasya nāmāni . ʻvarṇa varṇakriyāvistāraguṇavacaneṣü . ʻdhyai cintāyām . etāvupasargavaśād īkṣaṇārthau . ʻdṛśir prekṣaṇe ʻlokṛ darśane ʻīkṣa darśane . etebhyaḥ krameṇa lyuḍantāḥ nirvarṇanādayaḥ śabdāḥ .. pratyākhyānaṃ—nirākṛtiḥ . nirākaraṇasya nāmāni . ʻkhyā prakathane . ʻasu kṣepaṇe . ābhyāṃ lyuṭi krameṇa pratyākhyānaṃ nirasanaṃ ca . ʻdiśa atisarjane ityato ghañi pratyādeśaḥ . karoteḥ striyāṃ ktini (3. 3. 94) nirākṛtiḥ . upasargavaśād dhātucatuṣṭayasyāpi ekārthatvam .. 31 .. </Amarapadavivarana>
<Amarapadaparijata><AK.03.02.031>  
nirvarṇanaṃ—īkṣaṇam . atraikavadbhāvaḥ . darśananāmāni . ʻnibhālananiśāmane . ete dve ca .. pratyākhyānaṃ—nirākṛtiḥ . nirākaraṇanāmāni .. 31 .. </Amarapadaparijata>
%%p. 03.205
AK.03.02.032ab upaśāyo viśāyaśca paryāyaśayanārthakau .
AK.03.02.032cd artanaṃ ca ṛtīyā ca hṛṇīyā ca ghṛṇārthakāḥ .. 32 ..
<Amarapadavivrti ><AK.03.02.032>  
upaśāya iti—upaśayyate paryāyeṇa nidrāyata iti upaśāyaḥ . viśāyaśca . ʻśīṅ svapne . paryāyaśayanasya nāmanī .. ṛtyata iti artanam . ṛtīyā ca . ʻṛti ghṛṇāyām iti sautro dhātuḥ . hṛṇīyata iti hṛṇīyā . ʻhṛṇīṅ roṣaṇe lajjāyāṃ cö . ghṛṇānāmāni .. 32 .. </Amarapadavivrti>
<Amarapadavivarana ><AK.03.02.032>  
upaśāyo—arthakau . nagaraprākārādirakṣaṇe niyuktānāṃ madhye keṣucit jāgratsu keṣāṃcit śayanam, śayiteṣu jāgratsu pūrvaṃ jāgratāṃ śayanam . evaṃkameṇa svecchāparikalpitapraharamuhūrtādyavacchedena śayanaṃ paryāyaśayanam . tatra upaśāyaviśāyaśabdau bhavataḥ . jāgratāmupa samīpe śayanamupaśāyaḥ .. vaiparītyena viparyāsena vā śayanaṃ viśāyaḥ . ʻvyupayoḥ śeteḥ paryāye (3. 3. 39) iti ghañ .. artanaṃ—ghṛṇārthakāḥ . ṛtiḥ sautro dhātuḥ . ghṛṇārtha iti kāśikā (pṛ. 153) . atra nyāsakāraḥ (1, pṛ. 521)—ʻsūtra eva paṭhitatvāt sūtre bhavaḥ sautraḥ . ghṛṇā jugupsā, tasyāmayaṃ dhāturvartate iti . tathā ca artanādayastrayaḥ śabdā jugupsāvacanā ityarthaḥ . tataśca ṛterdhātorbhāve lyuṭi (3. 3. 115) guṇe ca artanam .. tasmādeva dhātoḥ ʻāyādaya ārdhadhātuke vȫ (3. 1. 31) iti ʻṛterīyaṅ (3. 1. 29) iti īyaṅpratyaye sati tadantasya dhātusaṃjñāyām (3. 1. 32) ʻapratyayāt (3. 3. 102) iti bhāve striyāmakārapratyaye ṭāpi ca ṛtīyā .. hṛṇīṅ iti kaṇḍvādau paṭhyate . tataḥ ʻkaṇḍvādibhyo yak (3. 1. 27) iti yaki pūrvavadakārapratyaye (3. 3 102) hṛṇīyā .. 32 .. </Amarapadavivarana> 
<Amarapadaparijata><AK.03.02.032>  
upaśāyo—arthakau . upaśāyaviśāyaśabdau paryāyaśayanārthakau syātām . paryāyārthamātrakāviti halāyudhaḥ (a. mā. 4. 54) .
ʻparipāṭyānupūrvī syādupaśāyo'nupātyayaḥ .
anukramaśca paryāyo viśāyaḥ parikīrtitaḥ ..
iti . artanaṃ—ghṛṇārthakāḥ . jugupsānāmāni .. 32 .. </Amarapadaparijata>
%%p. 03.206
AK.03.02.033ab syād vyatyāso viparyāso vyatyayastu viparyayaḥ .
AK.03.02.033cd paryayo'tikramastasminnatipāta upātyayaḥ .. 33 ..
<Amarapadavivrti ><AK.03.02.033>  
syāditi—vyatikramyāsanaṃ vyatyāsaḥ . vaiparītyenāsanaṃ viparyāsaḥ . ʻasu kṣepaṇe . vyatikramyāyanaṃ vyatyayaḥ . viparyayaśca . ʻiṇ gataü . karmaṇo vyatyayādernāmāni .. kramaṃ parityajyāyanaṃ paryayaḥ . atikramaṇamatikramaḥ . atikramya patanamatipātaḥ . ʻpatlṛ gataü . upapannasya atyayaḥ upātyayaḥ . ācāravyatikramasya nāmāni .. 33 .. </Amarapadavivrti>
<Amarapadavivarana ><AK.03.02.033>  
syād—viparyāsaḥ . niyatasthānasya sataḥ sthānāntarāpatternāmanī . yathā—vyatyastapadānvayaḥ ślokaḥ . mantraviparyāsaḥ . tantraviparyāsa iti . prāptasthānamatikramya tadvirodhenāsanaṃ kṣepaṇaṃ vyatyāsaḥ .. ucitaṃ sthānaṃ parihāya virodhenāsaḥ kṣepaṇaṃ viparyāsaḥ . ʻasu kṣepaṇe . ghañ .. vyatyayastu viparyayaḥ . pratilomakramasya nāmanī . yathā—ʻviparītau parigrahāveke samāmananti . etadvā viparītam iti . sahajasiddhasya pūrvāparabhavasya vyatilaṅghanena tadviparītasya ayanaṃ prāptiḥ vyatyayaḥ .. paryayo nāma kramātikramaḥ . viruddhaścāsau paryayaśceti viparyayaḥ .. paryayo—upātyayaḥ . tasminnatikrama ityarthaḥ . tataśca paryayādayaścatvāraḥ śabdāḥ paryāyā ityuktaṃ bhavati . brahmavarge pūrvamānupūrvaprasaṅgād atikrame buddhisthe tadvācakatvena paryayātipātopātyayaśabdāstrayo'pyuktāḥ (pṛ. 471), vyutpāditāśca . iha tu vyutkramālaṃkārādau pratilomakramātikramaṇe'pyeṣāṃ śabdānāṃ pravṛttirastīti darśayituṃ ta eva śabdā ucyanta iti na paunaruktyam . atikramasya upātyayarūpatvena ʻiṇ gataü iti dhātoḥ ʻparāvanupātyaya iṇaḵ (3. 3. 38) iti ghañpratiṣedhe ʻerac (3. 3. 56) ityeraci paryayaḥ .. kramasyātilaṅghanamatikramaḥ . ati kramasya patanaṃ prāptiratipātaḥ . upapannasya kramasyātyayaḥ upātyayaḥ . ʻiṇ gataü . erac .. 33 .. </Amarapadavivarana>
<Amarapadaparijata><AK.03.02.033>  
syād—vyatyayaśca viparyaye . viparyāsanāmāni . ʻtaḍamaḍuṭö .. paryayo—upātyayaḥ . atikramaṇanāmāni .. 33 .. </Amarapadaparijata>
%%p. 03.208
AK.03.02.034ab preṣaṇaṃ yat samāhūya tatra syāt pratiśāsanam .
AK.03.02.034cd sa saṃstāvaḥ kratuṣu yā stutibhūmirdvijanmanām .. 34 ..
<Amarapadavivrti ><AK.03.02.034>
preṣaṇamiti—pratiśāsyata iti pratiśāsanam . ʻśāsu anuśiṣṭaü . bhṛtyādikaṃ samāhūya yatpreṣaṇaṃ tasya nāma .. saṃstuvanti indrādīn udgātrādayo'treti saṃstāvaḥ . ʻṣṭuñ stutaü . dvijanmanāṃ ṛtuṣu yā stutibhūmiḥ tasyā nāma .. 34 .. </Amarapadavivrti>
<Amarapadavivarana ><AK.03.02.034>  
preṣaṇaṃ—pratiśāsanam . āhvānena abhimukhībhūtānāṃ śiṣyaputrādīnāṃ kartavyārthe yat preṣaṇaṃ niyojanaṃ tatra pratiśāsanaśabdaḥ . kāryamartha prati śāsanaṃ pratiśāsanam . ʻśāsu anuśiṣṭaü . lyuṭ . yathā—āgnīdhra drauhiṇau puroḍāśau adhiśrayetyādi .. sa saṃstāvaḥ—dvijanmanām . ṛtuṣu agniṣṭomādiyajñeṣu dvijanmanām udgātrādīnāṃ stotrakaraṇārthamupaviṣṭānāmadhikaraṇabhūtā saumikavedyā uttarāṃsasamīpasthā vā sadaḥśālāyāmaudumbaryantarā vā yā bhūmiḥ sa saṃstāva ucyate . saṃstuvantyatra udgātrādaya iti saṃstāvaḥ . ʻṣṭuñ stutaü . ʻyajñe sami stuvaḵ (3. 3. 31) ityadhikaraṇe ghañ .. 34 .. </Amarapadavivarana>
<Amarapadaparijata><AK.03.02.034>  
preṣaṇaṃ—pratiśāsanam . samāhūya preṣaṇaṃ pratiśāsanaṃ syāt .. saṃstāvastu—dvijanmanāma . yajñeṣu brāhmaṇānāmṛkpāṭhabhūmiḥ saṃstāvaḥ syāt . kvacidarthasaṃstāvamapalabhya sthitā iti pāṭhakrame'pi syāt .. 34 .. </Amarapadaparijata>
AK.03.02.035ab nidhāya takṣyate yatra kāṣṭhe kāṣṭhaṃ sa udghanaḥ .
AK.03.02.035cd stambaghnastu stambaghanaḥ stambo yena nihanyate .. 35 ..
<Amarapadavivrti ><AK.03.02.035>  
nidhāyeti—udghanyate tanūkriyate takṣaṇīyaṃ kāṣṭhamatretyudghanaḥ . ʻhana hiṃsāgatyoḵ . takṣaṇāśrayadārunāma .. stambo hanyate'neneti stambaghnaḥ . stambaghanaśca . stambo yena hanyate tasya nāmanī .. 35 .. </Amarapadavivrti> 
<Amarapadavivarana ><AK.03.02.035>  
nidhāya—udghanaḥ . takṣyamāṇakāṣṭhasyādhārabhūtaṃ kāṣṭhamudghana ityucyate . udghanyate takṣaṇīyakāṣṭhamatra tanūkriyata iti udghanaḥ . ʻudghano'tyādhānam (3. 3. 80) iti nipātanāt sādhuḥ .. stambaghnastu—nihanyate . yena khanitrādinā vīruttṛṇādistambaḥ samūlaṃ nihanyate chidyate sa stambaghnaḥ . ʻkaraṇe hanaḵ iti padadvayasyānuvṛttau ʻstambe ka cö (3. 3. 83) iti kapratyaye ʻgamahana . . .  ityādinā (6. 4. 98) upadhālope ʻho hanteḵ (7. 3. 54) iti kutve ca stambaghnaḥ . atra upadhālopasya sthānivadbhāvo nāsti . tathā ca kāśikākāraḥ (pṛ. 341)—ʻñṇitpratyayo hanterviśeṣaṇam . nakāro hakārasya . nakāre parato hanterhakārasya iti saṃnipātakṛtamānantaryamāśrīyate . sthānivadbhāvakṛtaṃ tu yadanānantaryaṃ tadavighātakaṃ vacanasāmarthyāt iti . mahābhāṣyakārastu (1. 1. 58, 153)— ʻkvilugupadhātvacaṅparanirhrāsakutveṣūpasaṃkhyānam iti napadāntasūtrasthavārttikamāśritya sthānivadbhāvaṃ parijahāra . sūtrasthacakārādappratyaye ghanādeśe ca stambaghanaḥ. yathā iṣīkayā stambo hanyate . tatra strīliṅgaviṣaye kapratyayasya sarvāpavādatvāt stambaghneti kecit . ʻūtiyūtijūtisātihetikīrtayaścö (3. 3. 97) iti nipātanasya sarvāpavādatvāt stambahā iti bhavitavyamityapare . sūtrasya cakārādappratyaye ghnādeśe ca stambaghnaḥ . strītvavivakṣāyāṃ tu—ʻajabhyāṃ strīkhalanāḥ striyāḥ khalanau vipratiṣedhenö (vā. 3. 3. 126) iti vārtikakāravacanād appratyayabādhakatvena prasaktaḥ strīpratyayaṃ bādhitvā saktudhānī tilapīḍanī itivat stambahananīti bhavitavyamiti . tadetanmahābhāṣye ʻstambe ka cö (3. 3. 83, pṛ. 151) iti sūtre spaṣṭamuktam ..35 .. </Amarapadavivarana>
<Amarapadaparijata><AK.03.02.035>  
nidhāya—udghanaḥ . yatra kāṣṭhe kāṣṭhaṃ nikṣipya takṣyate sa takṣyamāṇastaruḥ udghanaḥ syāt . anuktam—ʻyatra nikṣipya kūṭena hanyate sā nighātikȫ . yatra nikṣipyāyasamudgareṇa nihanyate sā nighātikā syāt . ʻyinumukoṭṭidāgali .. satambaghnastu—nihanyate . śālyādistambo yena nihanyate chidyate tādṛśo lavitrādiḥ stambaghnaḥ stambaghanaśca syāt . ʻbaṃḍikāḍavali .. 35 .. </Amarapadaparijata>
%%p. 03.210
AK.03.02.036ab āvidho vidhyate yena tatra viṣvaksame nighaḥ .
AK.03.02.036cd utkāraśca nikāraśca dvau dhānyotkṣepaṇārthakau .. 36 ..
<Amarapadavivrti ><AK.03.02.036>  
āvidha iti—ā samantād vidhyate'neneti āvidhaḥ . ʻvyadha tāḍane . sūcyādināma .. niyataṃ hanyate tāḍyata iti nighaḥ . samantāt samasya vedikādernāma .. utkīryate dhānyamiti utkāraḥ. nikīryata iti nikāraḥ . ʻkṝ vikṣepe . dhānyotkṣepaṇasya nāmanī .. 36 .. </Amarapadavivrti>
<Amarapadavivarana ><AK.03.03.036>  
āvidho vidhyate yena tatra . yena sūcyādinā maṇimuktādikaṃ vidhyate sarandhraṃ kriyate tatra āvidhaśabdaḥ . āvidhyate'neneti āvidhaḥ . ʻvyadha tāḍane . ʻghañarthe kavidhānam sthāsnāpāvyadhihaniyudhyartham (vā. 3. 3. 58) iti kapratyayaḥ . atra śeṣakāraḥ—
ʻāvidho maṇidārvādeḥsarandhrīkṛtisādhanam .
pāṣāṇaprerakaṃ yatra cāviddhaṃ kecidūcire ..
iti .. viṣvaksame nighaḥ . samantataḥ same tulyārohapariṇāhe dravye nighaśabdaḥ . yathā—nighāḥ vṛkṣāḥ . nighāḥ śālayaḥ . nigho dhānyarāśirityādi . niyataṃ hanyate samantataḥ samyakprāptyarthaṃ tāḍyata iti nighaḥ . ʻnigho nimitam (3. 3.87) iti nipātanād appratyayaḥ, ṭilopaḥ, ghatvaṃ ca .. utkāraśca—utkṣepaṇārthakau . palālatṛṇaśeṣāpagamārthaṃ dhānyasya śūrpādibhirūrdhvakṣepaṇaṃ rāśīkaraṇaṃ vā dhānyotkṣepaṇam, tadabhidhāyakāvityarthaḥ . ʻunnyoḵ ityanuvṛttau ʻkṝ dhānye (3. 3. 30) iti sūtreṇa ʻkṝ vikṣepe iti dhātorghañi utkāraḥ, nikāraśca .. 36 .. </Amarapadavivarana>
<Amarapadaparijata><AK.03.02.036>  
āvidho vidhyate yena tatra . yena vidhyate sa āvidhaḥ syāt .. viṣvaksame nighaḥ . nigha iti pāṭha eva sādhuḥ . sadṛśārohapariṇāhavānnighaḥ syāt . ʻvaḍiśalamudalainadi . anuktam—ʻsnehe tilānāṃ tailaṃ syād anyeṣāmanyapūrvakam . tilānāṃ snehaḥ tailaṃ syāt . anyeṣāṃ snehaḥ anyavācakavad eraṇḍatailamityādi . ʻavisoḍhāvidūsāvimarīsāni payasyaveḵ . aveḥ payasi avisoḍhādiśabdatrayaṃ syāt .. utkāraśca—utkṣepaṇārthakau . utkāranikāraśabdau dvau dhānyānāmutkṣepaṇārthakau syātām .. 36 .. </Amarapadaparijata>
%%p. 03.211
AK.03.02.037ab nigārodgāravikṣāvodgrāhā nigaraṇādiṣu .
AK.03.02.037cd āratyavarativirataya uparāme'thāstriyāṃ tu niṣṭhevaḥ .. 37 ..
AK.03.02.038ab niṣṭhyūtirniṣṭhevanaṃ niṣṭhīvanamityabhinnāni .
<Amarapadavivrti ><AK.03.02.037>  
nigāra iti—nigīryata iti nigāraḥ . ʻgṝ nigaraṇe . nigaraṇasya nāma .. udgīryata ityudgāraḥ . vamananāma .. vikṣūyata iti vikṣāvaḥ . ʻṭukṣu śabde . kāsasya nāma .. udgṛhyata ityudgrāhaḥ . ʻgraha upādāne . udgrahaṇasya nāma .. āramyata uparamyata ityāratiḥ . avaratiḥ . viratiḥ . uparāmaśca . ʻramu krīḍāyām . kāryādernivṛttināmāni .. niṣṭhīvyata iti niṣṭhīvaḥ . niṣṭhevaḥ . niṣṭhyūtiḥ . niṣṭhevanam . niṣṭhīvanaṃ ca . ʻṣṭhivu nirasane . āsyagataśleṣmādinirasanasya nāmāni .. 37 .. </Amarapadavivrti>
<Amarapadavivarana ><AK.03.02.037>  
nigāra—tu garaṇādiṣu . nigārādayaścatvāraḥ śabdā yathākramaṃ nigaraṇodgiraṇakṣavanodgrahaṇarūpeṣvartheṣu vartanta ityarthaḥ . tatra nigāro'bhyavaharaṇam . ʻgīrṇirgiraü ityuktam (ślo. 11) . tathāpi śabdānyatvād udgāraśabdaprasaṅgācca nigāro'pyucyata iti na paunaruktyam . udānavāyoḥ saśabdamāsyamukhānnirgamanaṃ vamanaṃ vā udgāraḥ . ʻunnyorgraḵ (3. 3. 29) ityubhayatrāpi ghañ .. vikṣāvaḥ kāsaḥ . ʻṭukṣu śabde iti dhātoḥ ʻvau kṣuśruvaḵ (3. 3. 25) iti ghañ .. kasyacidūrdhvīkṛtya grahaṇam udgrāhaḥ . yathā—ʻpadavīmudgṛhītālakāntāḵ iti kālidāsaḥ (megha. 1. 8) . ʻudi grahaḵ (3. 3. 35) iti ghañ .. athāryāvṛttadvayam . ārati—uparāme . nivṛttināmāni . ʻramu krīḍāyām iti dhātoḥ striyāṃ ktini (3. 3. 94) ʻanudāttopadeśa . . .  ityādinā (6. 4. 37) anunāsikalope ca āratiḥ, avaratiḥ viratiśca . tasmādeva dhātorudāttopadeśābhāvād ʻnodāttopadeśa . . .  ityādinā (7. 3. 34) vṛddhipratiṣedho nāsti . ʻyama uparame iti vṛddhirahitatvena satyapi nirdeśe ʻabādhakānyapi nipātanāni  iti vacanād vṛddhibādho nāsti . kiṃ tu uparāmaśabdo'pyasti ata eva ʻnodāttopadeśasya . . .  (7. 3. 34) iti sūtre kāśikākāraḥ (pṛ. 335)—ʻyamu uparame iti nipātanād uparamaśabdo'pyanusartavyaḥ iti .. athāstriyāṃ—abhinnāni .āsyagataśleṣmādinirasanarūpārthābhidhāyakatvena catvāraḥ śabdā ekārthā ityarthaḥ . ʻṣṭhivu nirasane . hrasvopadhād dhātorbhāve ghañi (3. 3. 18) laghūpadhaguṇe ca (7. 3. 86) niṣṭhevaḥ . ʻsubdhātuṣṭhivuṣvaṣkatīnāṃ satvapratiṣedho vaktavyaḵ (vā. 1. 3. 5) iti vacanād dhātvādeḥ satvaṃ na bhavati . tu śabdaḥ pādapūraṇārthaḥ iti subodhinīkāraḥ . sarvānandastu (pṛ. 70) ʻvā striyām iti paṭhitvā niṣṭhevaśabdo rūpabhedāt puṃliṅgaḥ . vikalpena strītvavidhānāt striyāṃ ṭāpi niṣṭhevetyāha . subhūticandrastu tameva pāṭhamāśritya ākārapraśleṣeṇa vyācaṣṭa . ʻastriyāmityatra nañ sādṛśyārthatvād astrīśabdena strīsadṛśanapuṃsakavyaktyabhidhānād niṣṭhevaśabdo vikalpena napuṃsakaliṅgaḥ, rūpabhedāt puṃliṅgaścö iti .. tata eva dhātoḥ ktini ʻcchvoḥ śūḍanunāsike cö (6. 4. 19) ityūṭhi niṣṭhyūtiḥ . ʻṣṭhivusivyorlyuṭi vā dīrghaḵ (sara. kaṇṭhā. 2. 4. 167) iti lyuṭi vikalpena dīrghe ca niṣṭhīvanam . pakṣe laghūpadhaguṇe (7. 3. 86) niṣṭhevanam .. 37 .. </Amarapadavivarana>
<Amarapadaparijata><AK.03.02.037>  
nigāra—tu garaṇādiṣu . nigārādayaḥ śabdā garaṇādiṣvartheṣu syuḥ . nigāro nigaraṇaṃ bhojanam . udgāra udgaraṇaṃ vamanam . vikṣāvo vikṣavaṇaṃ dhvaniḥ . ʻvikṣāvastatra lokānāṃ jāmadagnyamihāhvayat iti bhaṭṭiḥ . udgrāha udgrahaṇaṃ ca dhārāṇārthaṃ kalaśādikaṇṭhavaddharajjunāmanī .. ārati—uparāme . viśrāntināmāni .. athāstriyāṃ—abhinnāni . niṣṭhīvananāmāni . ʻkrāśiumuyiṭö .. 37 .. </Amarapadaparijata>
%%p. 03.213
AK.03.02.038cd javane jūtiḥ sātistvavasāne syādatha jvare jūrtiḥ .. 38 ..
AK.03.02.039ab udajastu paśupreraṇamakaraṇirityādayaḥ śāpe .
AK.03.02.039cd gotrāntebhyastasya vṛndamityaupagavakādikam .. 39 ..
<Amarapadavivrti ><AK.03.02.038-39>  
javana iti—javate'neneti javanam . jūtiśca . ʻju gataü . vegagatināmanī .. sīyata iti sātiḥ . ʻṣo'ntakarmaṇi . avasānasya nāma .. jvaryata iti jvaraḥ. jūrtiśca . ʻjvara roge . jvarasya nāmanī .. udajyate paśavo'neneti udajaḥ . ʻaja gatikṣepaṇayoḵ . paśupreraṇasya nāma .. akaraṇirityādayaḥ śāpe vartante . na kriyata ityakaraṇiḥ . ādigrahaṇād ajananiḥ, avagrāhaḥ, nigrāhaḥ ityādayaḥ śāpe vartanta . śāpasya nāmāni .. gotrapratyayāntebhyaḥ śabdebhyaḥ tasya samūha ityasminnarthe aupagavakam ityādayaḥ śabdā vartante . upagorapatyāni aupagavāḥ . teṣāṃ samūha aupagavakam . ādigrahaṇād gārgakam . dākṣakamityādi .. 38-9 .. </Amarapadavirti> 
<Amarapadavivarana ><AK.03.02.038-39>  
javane jūtiḥ . vegagaternāmanī . ju iti sautro dhāturgatyarthaḥ . ʻūtiyūtijūtisātihetikīrtayaścö (3. 3. 97) iti nipātanāt ktinpratyayo dīrghaśca . lyuṭi javanam .. sātistvavasāne syāt . avasānaṃ kriyāyāḥ samāptiḥ . ʻṣo'ntakarmaṇi iti dhātoḥ pūrvavad nipātanāt (3. 3. 97) sātiśabdaḥ sādhuḥ . atha jvaro jūrtiḥ . jvarākhyarogaviśeṣasya nāmanī . ʻjvara roge iti dhātorghañi ghaṭāditvena mittvaparibhāṣayā (6. 4. 92) vṛddhyabhāve jvaraḥ .. ʻstriyāṃ ktin (3. 3. 94) . ʻjvaratvara . . . ityādinā (6. 4. 20) vakārasyopadhāyāśca ūḍādeśe jūrtiḥ .. udajastu paśupreraṇam . gavādipaśūnāṃ pradeśāntaraṃ prati cālanamudajaḥ . ʻaja gatikṣepaṇayoḵ ityasmāt ʻsamudorajaḥ paśuṣü (3. 3. 69) ityappratyaye udajaḥ .. akaraṇirityādayaḥ śāpe . śāpa ākrośaḥ . ʻākrośe nañyaniḵ ityākrośarūpārthe gamyamāne karoteḥ anipratyayaḥ . akaraṇiste vṛṣala bhūyāt, kṛṣyādikarmaṇaḥ phalaṃ mā bhūd ityarthaḥ . ʻtasyājananirevāstu jananīkleśakāriṇaḵ iti māghakāvye (śiśu. 2. 45) . janmaphalasya pauruṣasyābhāve janmaiva mā bhūdityarthaḥ . tathā ʻākrośe'vanyorgrahaḵ (3. 3. 45) ityākrośarūpārthe bhāve ghañi avagrāho nigrāhaśca . ʻavagrāho'dya vṛṣala te bhūyāt, nigrāhaste vṛṣala bhūyāt ityādayaḥ prayogā avaseyāḥ .. gotrāntebhyaḥ—ādikam . tasya vṛndam ityā vargaparisamāpteradhikāraḥ . gotramapatyam . gotrāntebhyaḥ ʻtasyāpatyam (4. 1. 92) ityādinā ye vihitā aṇādipratyayāḥ tadantebhya aupagavagārgyadākṣyādiśabdebhyaḥ ʻtasya samūhaḵ ityarthe (4. 2. 37) aupagakam . gārgakam . dākṣakam ityādīni śabdarūpāṇi bhavanti . ʻgotrokṣoṣṭrorabhra . . . ityādinā (4. 2. 39) vuñpratyayaḥ, akādeśaśca (7. 1. 1) .. 38-9 .. </Amarapadavivarana>
<Amarapadaparijata><AK.03.02.038-39>  
javane jūtiḥ . veganāmanī .. sātistvavasāne syāt . avasānanāmanī . ʻtirkkāṇi .. atha jvare jūrtiḥ . jvaranāmanī .. udajastu paśupreraṇam . gavādīnāṃ paścāccodananāmanī . ʻpasulavannāḍuṭö .. akaraṇirityādayaḥ śāpe . ākrośe'karaṇyādayaḥ śabdāḥ syuḥ . akaraṇiste bhūyāt . ʻākrośe nañyaniḵ (3. 3. 112) iti anipratyayaḥ . nigrāhaste bhūyāt . avagrāhaste bhūyāt . ʻākrośe'vanyorgrahaḵ (3. 3. 45) iti ghañ .. anuktam—ʻvidhirniyogaḥ saṃpreṣaḵ . niyoganāmāni .. ʻnirbandho'bhiniveśavat . nirbandhanāmanī .. ʻparabhāgo guṇotkarṣaḵ . guṇotkarṣanāmanī .. ʻprabhavantī prabhāvitȫ . prabhāvanāmanī .. ʻastuṃkāro'bhyupagamaḵ . aṅgīkāranāmanī .. ʻtatparatvaṃ tu tatparȫ . tātparyanāmanī .. ʻpraṇāmaḥ praṇipātaḥ syāt . praṇāmanāmanī .. ʻpraśrayo'nunayaḥ samaü . anunayanāmanī .. ʻabhyutthānaṃ gauravaṃ syāt . gauravanāmanī .. ʻpratipattiḥ pragalbhatȫ . prāgalbhyanāmanī .. gotrāntebhyaḥ—ādikam . aupagavādyapatyapratyayāntebhyaḥ śabdebhyastasya samūha ityarthe aupagavakādiśabdāḥ syuḥ . aupagavakam . kāpaṭakam . gārgakam ityādi .. 38-9 .. </Amarapadaparijata>
%%p. 03.215
AK.03.02.040ab āpūpikaṃ śāṣkulikamevamādyamacetasām .
AK.03.02.040cd māṇavānāṃ tu māṇavyaṃ sahāyānāṃ sahāyatā .. 40 ..
<Amarapadavivrti ><AK.03.02.040>  
āpūpikamiti—apūpānāṃ samūha āpūpikam . apūpasamūhasya nāma . śaṣkulīnāṃ samūhaḥ śāṣkulikam . śaṣkulīsamūhasya nāma . acetanānāṃ parvatādīnāmevamādīni samūhanāmāni bhavanti . māṇavānāṃ samūho māṇavyam . sahāyānāṃ samūhaḥ sahāyatā .. 40 .. </Amarapadavivrti>
<Amarapadavivarana ><AK.03.02.040>  
āpūpikaṃ—acetasām . acetasāṃ cetanarahitānāṃ prāṇivyatiriktānāmiti yāvat . teṣāmapūpādīnāṃ samūhāḥ yathātathaṃ ṭhakpratyayāntaiḥ śabdairucyante . apūpānāṃ samūha āpūpikam . śaṣkulīnāṃ samūhaḥ śāṣkulikam . ādyaśabdena parvatānāṃ samūhaḥ pārvatikam . ityādaya udāhartavyāḥ . atra sarvatra ʻacittahastidhenoṣṭhak (4. 2. 47) iti ṭhakpratyayaḥ .. māṇavānāṃ tu māṇavyam . māṇavānāṃ bālānāṃ samūho māṇavyam . ʻbrāhmaṇamāṇavabāḍavādyan (4. 2. 42) iti yanpratyayaḥ .. sahāyānāṃ sahāyatā . sahāyānāṃ sāhāyyakāriṇāṃ samūhaḥ sahāyatā . ʻgrāmajanabandhusahāyebhyastal (4. 2. 43) .. 40 .. </Amarapadavivarana>
<Amarapadaparijata><AK.03.02.040>  
āpūpikaṃ—acetasām . apūpādyacittānāṃ samūha āpūpikaśāṣkulikādiśabdāḥ syuḥ . apūpaṃ bhakṣyam . ʻaugulü . teṣāṃ samūha āpūpikam . śaṣkuliḥ karṇākārabhakṣyam . ʻcakkilamü . teṣāṃ samūhaḥ śāṣkulikaṃ syāt . laḍḍukā bhakṣyaviśeṣāḥ . teṣāṃ samūho lāḍḍukikam . kekundā modakāḥ . ʻṭaṃṭakuḍamulü . teṣāṃ samūhaḥ kaikundikam .. māṇavānāṃ tu māṇavyam . māṇavakasamūho māṇavyaṃ syāt .. sahāyānāṃ sahāyatā . sahāyasamūhaḥ sahāyatā syāt . sāhāyakamapi .. 40 .. </Amarapadaparijata>
%%p. 03.216
AK.03.02.041ab halyā halānāṃ brāhmaṇyabāḍavye tu dvijanmanām .
AK.03.02.041cd dve parśukānāṃ pṛṣṭhānāṃ pārśvaṃ pṛṣṭhyamiti kramāt .. 41 ..
<Amarapadavivrti ><AK.03.02.041>  
halyeti—halānāṃ samūho halyā . brāhmaṇānāṃ samūho brāhmaṇyam . bāḍavānāṃ viprāṇāṃ samūho bāḍavyam . parśukānāṃ samūhaḥ pārśvam . pṛṣṭhānāṃ samūhaḥ pṛṣṭhyam .. 41 .. </Amarapadavivrti>
<Amarapadavivarana ><AK.03.02.041>
halyā halānām . halānāṃ sīrāṇāṃ samūho halyā . ʻpāśādibhyo yaḵ (4. 2. 49) iti yapratyayaḥ .. brāhmaṇya—dvijanmanām . brāhmaṇaparyāyeṣu bāḍavaśabdo'pyuktaḥ . teṣāṃ samūho brāhmaṇyaṃ bāḍavyaṃ ca . ʻbrāhmaṇamāṇavabāḍavādyan (4. 2. 42) iti yan .. dve parśukānāṃ—anukramāt . ʻpārśvāsthani tu parśukȫ iti prāguktam (pṛ. 406) . parśureva parśukā . svārthe kapratyayaḥ pādapūraṇārthaḥ . ʻaśvapaśumanaḍutparśuṃ vā dattaḵ iti prayogadarśanāt . parśūnāṃ samūhaḥ pārśvam . ʻparśvā ṇas vaktavyaḵ (vā. 4. 2. 42) iti ṇaspratyayaḥ . atra ʻsiti cö (1. 4. 16) iti parśuśabdasya pasaṃjñāyām ākaḍāraparibhāṣayā (1. 4. 1) bhasaṃjñānimittaguṇābhāvena yaṇādeśe pārśvam .. atra pṛṣṭhaśabdo yajñasaṃbandhistotraviśeṣavacanaḥ . na śarīrāvayavavacanaḥ . tathā ca rathntarabṛhadvairūpavairājaśākvararaivatarūpāṇi ṣaṭ pṛṣṭhāni, teṣāṃ pṛṣṭhānāṃ samūhaḥ pṛṣṭhyam . ʻpṛṣṭhādupasaṃkhyānam (vā. 4. 2. 42) iti yanpratyayaḥ .. 41 .. </Amarapadavivarana>
<Amarapadaparijata><AK.03.02.041>  
halyā halānām . halasamūho halyā syāt .. brāhmaṇya—dvijanmanām . dvijasamūho brāhmaṇyaṃ bāḍavyaṃ ca syāt .. dve parśukānāṃ—anukramāt . parśūnāṃ samūhaḥ pārśvaṃ syāt . pṛṣṭhānāṃ samūhaḥ pṛṣṭhyaṃ syāt .. 41 .. </Amarapadaparijata> 
%%p. 03.217
AK.03.02.042ab khalānāṃ khalinī khalyāpyatha mānuṣyakaṃ nṛṇām .
AK.03.02.042cd grāmatā janatā dhūmyā pāśyā galyā pṛthak pṛthak .. 42 ..
api sāhasrakārīṣacārmaṇātharvaṇādikam .
iti saṃkīrṇavargaḥ .
<Amarapadavivrti ><AK.03.02.042>  
khalānāmiti—khalānāṃ samūhaḥ khalinī . khalyā ca . manuṣyāṇāṃ samūho mānuṣyakam . grāmāṇāṃ samūho grāmatā . janānāṃ samūho janatā . dhūmānāṃ samūho dhūmyā . pāśānāṃ samūhaḥ pāśyā . galānāṃ samūho galyā . sahasrāṇāṃ samūhaḥ sāhasram . karīṣāṇāṃ samūhaḥ kārīpam . carmaṇāṃ samūhaḥ cārmaṇam . vārmaṇamiti pāṭhe varmaṇāṃ kavacānāṃ samūhaḥ . atharvāṇāṃ samūhaḥ ātharvaṇam . ādiśabdād āṅgāram . pādātam . dākṣiṇamityādi . etāni kramāt tattatsamūhanāmāni .. 42 .. 
iti śrīvaṅgalakāmayabhaṭṭopādhyāyasūnuliṅgayasūriracitāyāmamarakośapadavivṛtau saṃkīrṇavargaḥ </Amarapadavivrti>
<Amarapadavivarana ><AK.03.02.042>  
khalānāṃ khalinī khalyāpi . khalo dhānyakaṇiśaśātanasthānam . teṣāṃ samūha ityarthe ʻkhalagorathāt (4. 2. 50) iti khalaśabdād yapratyaye khalyā . ʻinitrakaṭyacaścö (4. 2. 51) iti inipratyaye khalinī .. atha mānuṣyakaṃ nṛṇām . nṛṇāṃ manuṣyāṇāṃ samūha ityarthe nṛśabdaparyāyabhūtād manuṣyaśabdād ʻgotrokṣoṣṭra . . . ityādinā (4. 2. 39) vuñpratyaye mānuṣyakam . ʻprakṛtyāke rājanyamanuṣyayuvānaḵ (vā. 6. 4. 163) ita prakṛbhāvād ʻāpatyasya ca taddhite'nāti (6. 4. 151) iti yalopasyābhāvaḥ.. grāmatā—ātharvaṇādikam . grāmādayaḥ pañca śabdāḥ sahasrakarīṣavarmātharvaśabdāścatvāra ityevaṃ navabhyaḥ śabdebhyaḥ pratyekaṃ teṣāṃ grāmādīnāṃ samūhe'rthe vivakṣite grāmatājanatādayo nava śabdāḥ pratyekaṃ vartante . grāmatādiśabdānāṃ paryāyatvaṃ mā bhūditi pṛthakpṛthagityuktam . ʻgrāmajanabandhusahāyebhyastal (4. 2. 43) iti samūhārthe grāmatā janatā ca . pāśāditvena yapratyaye (4. 2. 49) dhūmyādayastrayaḥ śabdāḥ . dhūmānāṃ samūho dhūmyā . pāśānāṃ samūhaḥ pāśyā . galānāṃ samūho galyā . pāśādau poṭagala iti paṭhyate . tatra poṭagalo bṛhatkāśa iti vṛttikāreṇa vivaraṇaṃ kṛtam . tataśca galyeti śabdena poṭagalyeti śabda upalakṣita iti kecit . apare tu gaṇapāṭhe poṭaśabdo galaśabdaśceti śabdadvayaṃ matvā galānāṃ kaṇṭhānāṃ samūho galyetyāhuḥ sahasrāṇāṃ samūhaḥ sāhasram . karīṣāṇāṃ śuṣkagomayānāṃ samūhaḥ kārīṣam . varmaṇāṃ kavacānāṃ samūho vārmaṇam . atharvanāmā kaścid ṛṣiḥ . ʻtamatharvānvavindat ʻatharvā tvā prathamo niramanthat (tai. saṃ. 4. 1. 3. 2) iti śrutau darśanāt . tena dṛṣṭo vedabhāgo'pi abhedopacārād atharvaśabdenocyate . tathā ca smṛtiḥ—ʻvedātharvapurāṇāni setihāsāni śaktitaḵ (yājña. 1. 5. 101) iti .ʻathātharvanidhestasyö iti kālidāsaśca (raghu. 1. 59) . atharvaṇāṃ samūha ātharvaṇam . athavā atharvamantrādhyetāra atharvaṇāḥ teṣāṃ samūha ātharvaṇam . sarvatra ʻbhikṣādibhyo'ṇ (4. 2. 38) ityaṇ . anye tvāhuḥ—atharvaṇā proktam ātharvaṇam . tadadhīyata ityātharvaṇikāḥ . teṣāṃ samūha ātharvaṇam . ʻātharvaṇikasyekalopaścö (4. 3. 133) ityaṇi ikalopa iti .. ādiśabdena aṅgārāṇāṃ samūhaḥ āṅgāram . carmaṇāmajinānāṃ samūhaścārmaṇam ityādīni bhikṣādigaṇapaṭhitāni sarvāṇyapi prātipadikāni aṇpratyayāntatvenodāhartavyāni . iha mūlagranthakāreṇāpaṭhitāḥ kecana śabdāḥ śeṣakāreṇa darśitāḥ . yathā—ʻparabhāgo guṇotkarṣaḵ . guṇātiśayanāmanī . ʻpratipattiḥ pragalbhatȫ . dāḍhryasya nāmanī . ʻśranthanaṃ granthanaṃ gumphaḥ saṃdarbho racanā na nȫ . gadyapadyādinirmāṇasya nāmāni . ʻpraṇipātastvanunayaḥ praṇayaḥ sāntvanā na nȫ . sāmavādasya nāmāni . ʻkrīḍā vinodaḵ . krīḍāyā nāmanī . ʻkhedastu nirvedaścāvasannatȫ . naiṣphalyabuddhernāmāni . ʻstryaṅkapāliḥ pariṣvaṅgaḵ . āliṅganasya nāmanī . ʻvigānaṃ vacanīyatȫ . nindāyā nāmanī . ʻvivṛtiḥ pañcikā ṭīkȫ . vyākhyānagranthasya nāmāni . ʻkūtamākūtamāśayaḵ . abhiprāyanāmāni . ʻābhāṇakaḥ pravādaḥ syadaitihyaṃ lokaviśrutiḵ . aniścitamūlasya lokapravādasya nāmāni .. 42 ..
bommagaṇṭyappayācāryaḥ padavākyapramāṇavit .
saṃkīrṇavargaṃ vyācaṣṭa nāmaliṅgānuśāsane ..
iha yattyaktamajñānādālasyādyadupekṣitam .
pramādādanyathoktaṃ yad vidvadbhistadviśodhyatām ..
ślokāḥ saṃkīrṇavarge syurdvicatvāriṃśadīritāḥ .
iti saṃkīrṇavivaraṇaṃ samāptam . </Amarapadavivarana>
<Amarapadaparijata><AK.03.02.042>  
khalānāṃ khalinī khalyāpi . khalā durjanāḥ . khalā kulaṭāḥ . ʻkhalo nīcaḥ khaletvarī iti vaijayantī (pṛ. 232, ślo. 25) . teṣāṃ tāsāṃ ca samūhaḥ khalinī khalyā ca syāt .. atha mānuṣyakaṃ nṛṇām . manuṣyasamūho mānuṣyakaṃ syāt .. grāmatā—pṛthak . grāmatādayo grāmādisamūhavacanāḥ . galyāśabdaḥ poṭagalasamūhavacanaḥ . pāśādiṣu gala iti poṭagalasya saṃghātavigṛhītasya grahaṇamiti gaṇakośaṭīkākāraḥ .. api sāhasra—ātharvaṇādikam . sāhasraṃ kārīṣaṃ vārmaṇam ātharvaṇaṃ bhārmaṇam āṅgāramityetāni sarvāṇyapi tattatsamūhavacanāni .. 42 ..
iti śrīvatsanṛsiṃhasūrisutamallināthasudhīviracite
amarapadapārijāte saṃkīrṇavargaḥ </Amarapadaparijata>
%%p. 03.220
3. nānārthavargaḥ
AK.03.03.001ab nānārthāḥ ke'pi kāntādivargeṣvevātra kīrtitāḥ .
AK.03.03.001cd bhūriprayogā ye yeṣu paryāyeṣvapi teṣu te .. 1 ..
<Amarapadavivrti ><AK.03.03.001>  
atha nānārthavargamupakramate—
nānārthavargavivṛtirvṛttarūpeṇa kathyate .
anuktā granthakāreṇa granthagauravabhīruṇā .. 1 ..
tantrāntarastho nānārthapadasyārtho yathāmati .
cāpitvādipadādhārādvistareṇeha kathyate .. 2 ..
asyārthaḥ—atra kāntakhāntādivargeṣu ye ke'pi katicinnānārthāḥ śabdāḥ kīrtitāḥ . yeṣu paryāyeṣvapi ye bhūriprayogāḥ teṣu paryāyeṣu ta eva bhūriprayogāḥ śabdā vakṣyante . atra kāntāḥ pūrvamucyante .. 1 .. </Amarapadavivrti>
<Amarapadavivarana ><AK.03.03.001>  
ekārthānekaparyāyāḥ prathamaṃ pratipāditāḥ .
padamekamanekārthaṃ saṃprati pratipādyate ..
nanu itaḥ prāgeva tattatparyāyaprastāveṣu anekārthaśabdānāmapyuktatvena teṣāmanekārthatvasyāpi vyaktatvād vaktavyāntarābhāvena vyartho'yaṃ vargāntarārambhaḥ . atha matam—vakṣyamāṇānāṃ nākādiśabdānāṃ prāgākāśādiparyāyaśabdeṣvevābhihitatvābhāvāt tādarthyapratipattaye vargāntarārambha iti . tarhi teṣāṃ svargādirūpārthatvasya kathitatvād iha tādarthyābhidhānaṃ vyarthameva syāt . yadi śabdaśravaṇasamanantarameva teṣāmanekārthapratipattaye yugapadeva saṃgṛhya sarvārthābhidhānamityucyate tarhi ślokasālāvṛkādiśabdānāmiva (ślo. 2. 12) nākādiśabdānāmapi nānārthavarga eva grathanamātreṇa bahvarthatāpratīteḥ paryāyakāṇḍe tatkathanaprayāso nirarthaka eva syāt . kiṃca—iha katipayānāmeva nānārthaśabdānāmabhidhānaṃ kriyate, na sarveṣām . teṣāmapi na sarve'pyarthāḥ paṭhyante . kimanenābhidhānavairūpyeṇetyatrāha—nānārthāḥ—paryāyeṣvapi teṣu te .
asyārthaḥ—śabdānāmarthābhidhāne viralaprayogatvaṃ pracuraprayogatvaṃ ceti dvairūpyam . tatra katipayaśabdā atra nānārthavargāntargatakāntakhāntādyavāntaravargeṣveva tattadarthavācakatvena kīrtitāḥ, na tu tatparyāyaprastāve . kutaḥ? tatprayogasya kvācitkatvena yatra kvāpi taduktimātra eva tātparyāt . yathā—ʻmārute vedhasi bradhne puṃsi kaḥ kaṃ śiro'mbunoḵ (ślo. 5) ityādi . ye tu śabdā yeṣvarthaviśeṣeṣu bhūriprayogāḥ prācuryeṇa prayuktāḥ te śabdāḥ teṣu tadarthavācakeṣu paryāyeṣu apiśabdāt kāntādivargeṣvapi kīrtitā ityarthaḥ . atrāyamabhiprāyaḥ—nākaśabdasya svargarūpārtha eva pracuraprayogatvād ubhayatrābhidhānam (1. 1. 6, 3. 3. 2) . ākāśarūpārthe tu prayogasya kvācitkatvād nānārthavarga evābhidhānam . gośabdasya saurabheyyāṃ prayogaprācuryād ubhayatra kathanam (2. 9. 66, 3. 3. 25) . iṣvādyartheṣu viralaprayogatvād nānārthavarga eva nirūpaṇam . sālāvṛkādiśabdānāṃ (ślo. 12) tu vānarādyarthatraye'pi kvācitkaprayogatvād anekārthamadhya eva kathanam . citrabhānubhānuhaṃsādīnāṃ sarvārtheṣu prasiddhasāmyād ubhayatrābhidhānamityādi sarvatra vivecanīyam .
atra ke'pītyanenāyamarthaḥ sūcitaḥ . nākādiśabdānāṃ pradarśanamātraparatvādatrānuktā api sarvajñeśvaranādeyīprabhṛtayo'pi śabdāḥ paryāyakāṇḍe tatparyāyapratyavekṣaṇād abhidhānāntarapariśīlanācca nānārthatvenonneyā iti kāntādivargeṣvityanenaitat sūcitam . svagranthe nānārthakāṇḍīyaśabdeṣvantimavyañjananiyama eva . na tu granthāntare iva dvyakṣaratryakṣarādiniyama iti . asya ca niyamasyākaraṇe ʻpratiṣṭhā kṛtyamāspadam (ślo. 94) ʻutsedhaḥ kārya unnatiḵ (ślo. 96) ʻsaṃjñā syāt cetanā nāmö (ślo. 33) ityādau vidheyaśabdasaṃdehaḥ syāt .. 1 .. </Amarapadavivarana>
<Amarapadaparijata><AK.03.03.001>  
padanatavibudhāliḥ prollasadgaṇḍapālī
sumaguṇavṛtacūlī bāhucañcanmṛṇālī
puraharakulapālī dhāmasindhupraṇālī
hataditisutamaulirbhrājate bhadrakālī ..
nānārthāḥ—teṣu te . pūrvamekasminnarthe aneke śabdā uktāḥ . idānīmanekeṣvartheṣu ekaḥ śabdaḥ kathyate . tat kena prakāreṇeti cedatraiva kāndādivargeṣu ke'pi kīrtitāḥ . asmin varge kāntakhāntādiprakaraṇeṣu kecana pradarśitāḥ . ʻśare khaḍge ca sāyakaḵ (ślo. 2) iti ye ke'pi bhūriprayogāḥ te ke'pi paryāyeṣvapi pradarśitāḥ . kiṃca yeṣvartheṣu ye kecana śabdāḥ bhūriśaḥ kāvyanāṭakādiprayuktāḥ teṣvartheṣu ta eva śabdāḥ kecana paryāyeṣūktāḥ . apiśabdo niyamapratītyarthaḥ . ʻsuraloko dyodivau dve (1. pṛ. 6), ʻdyodivau dve striyāmabhram (pṛ. 50) iti paryāyeṣūktā atrāpi kecana kathitāḥ . ʻāśugau vāyuviśikhaü (ślo. 19) ityekatarasya paryāyoktāvapi . ʻjambukau kroṣṭuvaruṇaü (ślo. 3) iti militā api kecana kīrtitāḥ .. 1 .. </Amarapadaparijata>
%%p. 03.222
AK.03.03.002ab ākāśe tridive nāko lokastu bhuvane jane .
AK.03.03.002cd padye yaśasi ca ślokaḥ śare khaḍge ca sāyakaḥ .. 2 ..
<Amarapadavivrti ><AK.03.03.002>  
ambare suraloke ca nākaśabdaḥ prakīrtitaḥ .
na vidyate'kaṃ duḥkhamatreti nākaḥ .
brahmalokādike loke jane loka udāhṛtaḥ .. 3 ..
lokyate ālokyata iti lokaḥ . ʻlokṛ darśane .
samākhyāvṛttayoścaiva ślokaśabda udāhṛtaḥ .
ślokyata iti ślokaḥ . ʻślokṛ saṃghāte .
bāṇe khaḍgāntare kṣīṇe sāyakaḥ parikīrtitaḥ .. 4 ..
syati sāyatīti vā sāyakaḥ . ʻṣo'ntakarmaṇi, ʻṣai kṣaye .. 2 .. </Amarapadavivrti>
<Amarapadavivarana ><AK.03.03.002>  
atha nānārthaśabdā ucyante—ākāśe tridive nākaḥ . svargavadantarikṣasyāpi puṇyaphalaprāpyatvād nāsti akaṃ duḥkhamatreti nākaḥ .
śabdā nānārthavargīyāḥ pūrvaṃ kṛtaniruktayaḥ .
kecinnātra nirucyante granthavistarato bhayāt ..
lokastu bhuvane jane . bhuvanaśabdena trīṇi sapta caturdaśa vā bhuvanāni vivakṣitāni . janaśabdena ca śiraḥpāṇyādyasaṃsthānaviśeṣayuktaṃ tiryagvyatiriktaṃ manuṣyādiprāṇimātramucyate . yathā—ʻayaṃ janaḥ praṣṭumanāstapodhane (ku. saṃ. 5. 40), ʻjanāya śuddhāntacarāya śaṃsate (raghu. 3. 16), sujano durjanaḥ ityādiprayogadarśanāt . kvacittu samudāye'pi prayujyate . yathā—ʻsakhajanodvīkṣaṇakaumudīsukham (raghu. 3. 1), ʻapsarojanasaṃkīrṇe vimāne ityādi . iha tu janaśabdaḥ samūhārthaḥ . tatra lokaśabdo yathā—ʻstrīlokaḥ parikalayāṃcakāra tulyam, rājaloka iti .. padye yaśasi ca ślokaḥ . padye pādabaddhe . yathā—ʻmā niṣāda pratiṣṭhāṃ tvamagamaḵ (rāmā. 1. 2. 15) ityādau . ślokyata iti ślokaḥ . ʻślokṛ saṃghāte . ghañ . yaśasi ca yathā—puṇyaślokaḥ ityādi .. śare khaḍge ca sāyakaḥ . syati pratipakṣaṃ nāśayatīti sāyakaḥ . ʻṣo'ntakarmaṇi . kartari ṇvul (3. 1. 133) . ʻāto yuk ciṇkṛtoḵ (7. 3. 33) iti yugāgamaḥ . cakārasūcitamarthāntaraṃ śeṣakāreṇa darśitam . ʻsāyako kṣetṛsātārau triliṅgaü iti . ʻkṣi kṣaye ityasmāt tṛjantena kṣetṛśabdena kṣita ucyate . sātṛśabdena nāśakaraḥ . asminnevārthadvaye triliṅgau vācyaliṅgau ityarthaḥ .. 2 .. </Amarapadavivarana>
<Amarapadaparijata><AK.03.03.002>  
ākāśe—sāyakaḥ . [nākaḥ] bhūmyāmapi syāt . ʻsvarge bhūmyambare nākaḵ iti halāyudhaḥ (a. mā. 5. 15) . grandhavistarabhītyā atra durbodhāṃśamātrasyaiva vivaraṇam .. 2 .. </Amarapadaparijata>
%%p. 03.223
AK.03.03.003ab jambukau kroṣṭuvaruṇau pṛthukau cipiṭārbhakau .
AK.03.03.003cd alokau darśanodyotau bherīpaṭahamānakau .. 3 ..
<Amarapadavivrti ><AK.03.03.003>  
varuṇe pherave nīce jambuko'yamudāhṛtaḥ . 
jamatīti jambukaḥ . ʻjamu adane . 
bhṛṣṭe tilakṛte bhakṣye śiśau ca pṛthuko mataḥ .. 5 ..
pṛthu atyarthaṃ kāyatīti pṛthukaḥ . ʻkai śabde ..
āloko vartate dīptāvīkṣaṇe vandibhāṣaṇe .
ālokyate'vadhāryata ityālokaḥ .
ānako muraje bheryāṃ paṭahe garjadambude .. 6 ..
ā samantādanitītyānakaḥ . ʻana prāṇane . ʻaṇa śabde ityasmād āṇaka iti vā pāṭhaḥ .. 3 .. </Amarapadavivrti>
<Amarapadavivarana ><AK.03.03.003>  
jambukau kroṣṭuvaruṇau . jambukaśca jambukaśca jambukau ityekaśeṣaḥ . sṛgālo'pi jambukaḥ, paścimadikpatirapi jambuka ityarthaḥ . evamuttaratrāpi dvivacanabahuvacanāntānāṃ vidheyaśabdānāmekaśeṣārtho'nusaṃdheyaḥ . jamatīti jambukaḥ . ʻjamu adane . śeṣe—ʻatha jambukaḥ . nīce syājjambukastadvat . jambuko'pi tadvat jambukaśabdavad arthatraye'pi vartata ityarthaḥ .. pṛthukau cipiṭārbhakau . bhṛṣṭāvahatavrīhyādikṛto bhakṣyaviśeṣaḥ cipiṭaḥ . arbhakaḥ śiśuḥ . tayorubhayoḥ pratyekaṃ pṛthukaśabdaḥ .. ālokau darśanodyotau . cakṣurjanyaṃ jñānaṃ darśanam . saurādikaprakāśa udyotaḥ . tayorarthayoḥ krameṇa bhāve karaṇe ca ghañi ālokaḥ . śeṣe—ʻbandibhāṣaṇa ālokaḵ . avadhāraya ālokayetyādirūpe bandibhāṣaṇe ālokaśabdo vartata ityarthaḥ . ālokyate rājādiranenetyalokaḥ . karaṇe ghañ . ʻālokaśabdaṃ vayasāṃ virāvaiḵ iti kālidāsaḥ (raghu. 2. 9) . anyatrāpi—
ʻsa rājakakudavyagrapāṇibhiḥ pārśvartibhiḥ .
yayāvudīritālokaḵ ..
iti (raghu. 17. 27) .. bherīpaṭahamānakau . bherī ca paṭahaśca vādyaviśeṣau . tatra pratyekam ānakaśabdo vartate . ānako dantyapañcamamadhyākṣaraḥ . kecittu ʻaṇa śabde ityasmād aṇati śabdāyata iti dvitīyākṣaraṃ mūrdhanyapañcamamāhuḥ . bherīpaṭaham ityatra ʻjātiraprāṇinām (2. 4. 6) ityekavadbhāvaḥ . tūryāṅgike tu mārdaṅgikapāṇavikam ityādi dvandva evodāharaṇam . śeṣe—ʻmṛdaṅge svanadambuda ānakaḵ iti . viśvaprakāśe'pi—ʻānakaḥ paṭahe bheryāṃ mṛdaṅge svanadambude iti (pṛ. 8, ślo. 69) .. 3 .. </Amarapadavivarana>
<Amarapadaparijata><AK.03.03.003>  
jambukāviti—varuṇaḥ paścimadikpālaḥ . nīco'pi . ʻjambukaḥ pherave nīce pratīcīdikpatāvapi iti viśvaḥ (pṛ. 13, ślo. 141) .. cipiṭa iti dhānāḥ . ʻaṭukulü .. (ālokaḥ) vandibhāṣaṇe'pi syāt . ʻāloko darśane dyote āloko bandibhāṣaṇe iti viśvaḥ (pṛ. 10, ślo. 103) .. bherīpaṭaham . atra tūryāṅgatvādekavadbhāvaḥ .. ānakau . mṛdaṅgasvanadambudāvapi syātām . ʻānakaḥ paṭahe bheryāṃ mṛdaṅge svanadambude iti viśvaḥ (pṛ. 8, ślo. 69) .. 3 .. </Amarapadaparijata>
%%p. 03.225
AK.03.03.004ab utsaṅgacihnayoraṅkaḥ kalaṅko'ṅkāpavādayoḥ .
AK.03.03.004cd takṣako nāgavardhakyorarkaḥ sphaṭikasūryayoḥ .. 4 ..
<Amarapadavivrti ><AK.03.03.004>  
sthānāntikorucihneṣu kope rūpakabhūṣayoḥ .
nāṭakādiparicchede citre yuddhe'ṅka ucyate .. 7 ..
amanti bālā asminniti aṅkaḥ . ʻama gatyādiṣü ..
siṃhāṇanindayościhne kalaṅkaḥ parikīrtitaḥ .
kalyate'ṅkyata iti kalaṅkaḥ . ʻkala śabdasaṃkhyānayoḵ ..
takṣako vṛkṣabhede syāccakṣuḥśravasi takṣaṇi .. 8 ..
takṣṇotīti takṣakaḥ . ʻtakṣū tvakṣū tanūkaraṇe ..
arkaḥ śakre'rkaparṇe syāt tāmre sphaṭikasūryayoḥ .
arcyata ityarkaḥ . ʻarca pūjāyām .. 4 .. </Amarapadavivrti>
<Amarapadavivarana ><AK.03.03.004>  
utsaṅgacihnayoraṅkaḥ . utsaṅga ūrupradeśaḥ . ʻvāmotsaṅgagatā devī ityādiprayogāt . cihnaṃ lāñchanam . jñāpakamiti yāvat . aṅkyata ityaṅkaḥ . ʻaki lakṣaṇe . kramāt karmaṇi karaṇe ca ghañ . śeṣe—ʻaṅkaścitrayuddhe bhūṣāntikaparicchidi . sthāne ca rūpake kroḍe iti . citrayuddhaṃ dvandvayuddham . atra bhūṣāśabdena gopālastrībhiḥ prakoṣṭhe dhāraṇīyo deśabhāṣāyām aṅkākhyayaiva prasiddha ābharaṇaviśeṣo vivakṣitaḥ . paricchidīti klībantaśabdena pariccheda uktaḥ . sa ca nāṭakādāvekāhacaritarūpakaḥ śabdasaṃdarbhaḥ . rūpakaṃ tu nāṭikādiṣu prasiddham . kroḍaṃ bhujāntaram . viśvaprakāśe'pi—
ʻaṅkaḥ sthāne'ntike mantau rūpakotsaṅgalakṣmasu .
nāṭikādiparicchede citrayuddhe ca bhūṣaṇe .. (pṛ. 5, ślo. 38)
iti .. kalṅko'ṅkāpavādayoḥ . aṅko'tra cihnam . kalyate kṣipyata iti kalaḥ . ʻkala kila kṣepe . aṅkyate'nenetyaṅkaḥ . kalaścāsāvaṅkaśca kalaṅkaḥ . śakandhvāditvāt pararūpam (vā. 1. 1. 64) . śeṣe—ʻkalaṅko lohakiṭṭakaḵ iti .. takṣako nāgavardhakyoḥ . nāgaḥ sarpaviśeṣaḥ takṣaka nāmnā prasiddhaḥ . takṣṇoti tvagādikamiti takṣakaḥ . ʻtakṣū tvakṣū tanūkaraṇe .. arkaḥ sphaṭikasūryayoḥ . arcyata ityarkaḥ . ʻarca pūjāyām . karmaṇi ghañ . viśvaprakāśe—ʻarko'rkaparṇe sphaṭike ravau tāmre divaspataü iti (pṛ. 4, ślo. 27) .. 4 .. </Amarapadavivarana>
<Amarapadaparijata><AK.03.03.004>  
utsaṅga—aṅkāpavādayoḥ . utsaṅgaśabdena uparideśorūparideśayoratna grahaṇam . ʻaṅkādhiropitamṛgaścandramā mṛgalāñchanaḵ iti urodeśe māghaḥ (śiśu. 2. 53) . ʻkalamadhurapralāpinī vīṇeva gandharvāṇāmaṅkādaṅkaṃ saṃcarantī iti ūrūparideśe bāṇaḥ (kāda. pṛ. 260) .. aṅkaścihnam . nāgaḥ sarpaviśeṣaḥ . [arkaḥ] jyeṣṭhabhrātaryapi syāt . ʻarko'rkaparṇe sphaṭike jyeṣṭhabhrātari bhāsvati iti vaijayantī (pṛ. 214, ślo. 4) .. 4 .. </Amarapadaparijata>
%%p. 03.227
AK.03.03.005ab mārute vaidhasi bradhne puṃsi kaḥ kaṃ śiro'mbunoḥ .
AK.03.03.005cd syāt pulākastucchadhānye saṃkṣepe bhaktasikthake .. 5 .. 
<Amarapadavivrti ><AK.03.03.005>  
brahmātmānilabarhyagnikṛtāntārkeṣu puṃsi kaḥ.. 9 ..
kaṃ śīrṣajalasaukhyeṣu sarvanāmni triṣu smṛtaḥ .
kāyate stūyata iti kaḥ . ʻkai śabde ..
pulākaḥ kṣudradhānye syāt kṣipre bhaktakaṇe'pi ca .. 10 ..
pulati pākena mahattvamāpadyata iti pulākaḥ . ʻpula mahattve .. 5 .. </Amarapadavivrti>
<Amarapadavivarana ><AK.03.03.005>  
mārute—śiro'mbunoḥ . puṃsi ātmanītyarthaḥ . vāyau brahmaṇi sūrye ātmani ityevamarthacatuṣṭaye rūpabhedādeva kaśabdaḥ puṃliṅgaḥ . mūrdhani jale ca napuṃsakaliṅgaḥ . kanati prakāśata iti kam . ʻkanī dīptikāntigatiṣü . ʻanyeṣvapi dṛśyate (3. 2. 101) iti ḍapratyayaḥ . atra viśvaprakāśaḥ (pṛ. 4, ślo. 24)—ʻko brahmātmānilārkeṣu . . .sukhaśīrṣajaleṣu kam iti . śirojalavācakaṃ kamityavyayavarge vakṣyate (ślo. 250) .. syāt pulākaḥ—sikthake . ʻtucchadhānyaṃ taṇḍulaśūnyaṃ palālam iti subhūticandraḥ . ʻpriyaṅguśyāmākādikṣudradhānyam iti subodhinīkāraḥ . saṃkṣepo nāma vistaravirodhisaṃkoca iti prasiddhaḥ . tathā ca buddhacarite prayogaḥ—ʻnibodha kiṃcittu pulākamātraṃ vākyaṃ munervākyavidāṃ varasyö iti . bhaktasikthakaṃ nāma sthālyāṃ pākavaśena viklinno mahattvamāpannaḥ taṇḍulapariṇāma odanarūpaḥ . yathā—ʻsthālīpurākanyāyaḵ iti . pulati mahattvamāpadyata iti pulākaḥ . ʻpula mahattve . ʻpinākādayaścö iti uṇādiṣu (4. 15) nipātitaḥ . athavā igupadhalakṣaṇe kapratyaye (3. 1. 135) pulaśabdena mahattvapariṇāmavad dravyaṃ taṇḍulādikamucyate . tadakatīti pulākaḥ . ʻaka aga kuṭilāyāṃ gataü . bhāvārthe kvipi pulaṃ mahattvam akatīti vā .. 5 .. </Amarapadavivarana>
<Amarapadaparijata><AK.03.03.005>  
mārute—śiro'mbunoḥ . [kaḥ] puṃsyātmanyapi . ʻprajāpatyātmavātārke kaḥ śiro'mbusukheṣu kam iti rabhasakośaḥ . syāt pulākaḥ—sikthake . bhaktasikthakamannakaṇaḥ . ʻpaṃṭṭakaṃ metukü . ʻgrāsodgalitasikthena kiṃ nyūnaṃ kariṇo bhavet .. 5 .. </Amarapadaparijata> 
%%p. 03.228
AK.03.03.006ab ulūke kariṇaḥ pucchamūlopānte ca pecakaḥ .
AK.03.03.006cd kamaṇḍalau ca karakaḥ sugate ca vināyakaḥ .. 6 ..
<Amarapadavivrti ><AK.03.03.006>  
pecako gajalāṅgūlamūle vāyasavairiṇi .
pacati svena netrajyotiṣā kākāniti pecakaḥ . ʻḍupacaṣ pāke ..
kuṇḍidāḍimavarṣāśmapakṣibhedakareṣu ca .. 11 ..
kīkase mastake cāpi karakaḥ parikīrtitaḥ .
kīryata iti karakaḥ . ʻkṝ vikṣepe ..
vināyakastārkṣyaviṣṇuvighneśeṣu gurau jine .. 12 ..
vīnāṃ pakṣiṇāṃ nāyako vināyakaḥ . ʻṇīñ prāpaṇe .. 6 .. </Amarapadavivrti>
<Amarapadavivarana ><AK.03.03.006>  
ulūke—pecakaḥ .. pucchamūlasya adhaḥ samīpe gudācchādakamāṃsapiṇḍa iti subhūticandraḥ . ʻpecako gajalāṅgūlamūlaparyantaghūkayoḵ iti viśvaprakāśaḥ (pṛ. 9, ślo. 89) . kecittu pucchamūle pucchaprānte cetyarthadvayaparatvena vyācakṣate . tathā ca pratāpaḥ—ʻulūke gajalāṅgūle mūlaparyantayorapi iti . ayaṃ śabdaḥ prāgeva vyutpāditaḥ (2. 5. 15) . kamaṇḍalau ca karakaḥ . kamaṇḍaluḥ kuṇḍikā . cakārādanyatrāpi . tathā ca pratāpaḥ—
karakaḥ pakṣibhede syāt kamaṇḍalukaraṅkayoḥ .
karadāḍimayoḥ puṃsi striyāmapi ghanopale ..
iti . pakṣibhedaḥ kṛkarākhyaḥ . ʻkaraṅko mastake śasyanārikelaphalāsthani iti viśvaprakāśavacanāt (pṛ. 14, ślo. 148) .. sugate ca vināyakaḥ . cakārasamuccito'rthaḥ śeṣe—ʻvināyakastu herambe garutmati gurāvapi iti . vīnāṃ pakṣiṇāṃ nāyakatvād vināyako garutmān . gurāvapi . vinetṛtvād vināyakaḥ .. 6 .. </Amarapadavivarana>
<Amarapadaparijata><AK.03.03.006>  
ulūke—pecakaḥ . kamaṇḍalau ca karakaḥ . varṣopaladāḍimayorapi syāt . caśabdaḥ uktasamuccaye 'nuktasamuccaye ca, anūkūlavacanaṃ likhitam .. sugate ca vināyakaḥ . herambādayo'pi . ʻvināyakastu herambe tārkṣye vijñe jine guraü iti viśvaḥ (pṛ. 17, ślo. 188) .. 6 .. </Amarapadaparijata>
%%p. 03.229
AK.03.03.007ab kiṣkurhaste vitastau ca śūkakīṭe ca vṛścikaḥ .
AK.03.03.007cd pratikūle pratīkastriṣvekadeśe tu puṃsyayam .. 7 ..
<Amarapadavivrti ><AK.03.03.007>  
vitastau kutsite kiṣkurmāne hastaprakoṣṭhake .
kimapi kūyate'neneti kiṣkuḥ . ʻku śabde ..
vṛściko bheṣaje rāśau śūkakīṭe viṣakrimau .. 13 ..
vṛścatīti vṛścikaḥ . ʻovraścū chedane ..
pratīkaḥ pratikūle syādaṅge vailomyabhāṣiṇi .
[pratyeti] pratikūlametīti pratīkaḥ . ʻiṇ gataü .. 7 .. </Amarapadavivrti>
<Amarapadavivarana ><AK.03.03.007>  
kiṣkurhaste vitastau ca . caturviśatyaṅgulo hastaḥ . vitastiḥ dvādaśāṅgulaḥ . atra rudro'pi—ʻkiṣkurhaste vitastau ca prakoṣṭhe'pyanapuṃsakam iti . kiṃciditi kūyate śabdyata iti kiṣkuḥ . ʻku śabde . bahulagrahaṇāt karmaṇi ḍupratyayaḥ . ʻavihitalakṣaṇaḥ suṭ pāraskarādiṣu draṣṭavyaḵ iti suḍāgamaḥ .. śūkakīṭe ca vṛścikaḥ . pucchāgre śūkavān kīṭaḥ śūkakīṭaḥ . raktabhramara ityanye . cakārād droṇe iti prāguktaḥ (1, pṛ. 336) . śeṣe—ʻvṛścikastvauṣadhe rāśaü iti . auṣadham oṣadhiviśeṣaḥ . vṛściko rāśistulārāśeranantaraḥ .. pratikūle—puṃsyayam . pratīkaḥ pratikūlārthaśced viśeṣyānurādhāt triliṅgaḥ . ekadeśo'vayavaḥ . tatra puṃliṅgaḥ .. 7 .. </Amarapadavivarana>
<Amarapadaparijata><AK.03.03.007>  
kiṣkurhaste—vṛścikaḥ .vṛścike'pi syāt .. pratikūle—puṃsyayam . anukūle'pi triliṅgaḥ . ʻnāṅge pratīkastriṣu tu pratikūlānukūlayoḵ iti vaijayantī (pṛ. 261, ślo. 54) .. 7 .. </Amarapadaparijata>
%%p. 03.230
AK.03.03.008ab syād bhatikaṃ tu bhūnimbe kattṛṇe bhūstṛṇe'pi ca .
AK.03.03.008cd jyotsnikāyāṃ ca ghoṣe ca kośātakyatha kaṭphale .. 8 ..
<Amarapadavivrti ><AK.03.03.008>  
bhūnimbe bhūtikaṃ dhyāme dīpyake bhūstṛṇe matam .. 14 ..
bhuvi ūtiryasyeti bhūtikam . ʻūyī tantusaṃtāne ..
kośātakī kace jyotsnāghaṇṭālīghoṣakeṣu ca .
mṛdaṅgaphalakākṣveḍādevatālīṣu vartate .. 15 ..
kośamatati kośātakī . ʻata sātatyagamane .. 8 .. </Amarapadavivrti>
<Amarapadavivarana ><AK.03.03.008>  
syād bhūtikaṃ—bhūstṛṇe'pi ca . bhūnimbaḥ kirātatiktaḥ . kattṛṇaṃ devajagdhākhyaṃ saugandhikam . bhūstṛṇamapi prāguktam (1, pṛ. 319) . bhuvi ūtirasyeti bhūtikam . ʻanyeṣāmapi dṛśyate (6. 3. 137) . iti dīrghe bhūtīkamapi . tathā ca viśvaprakāśe—ʻbhūtīkamapi bhūnimbe karpūratṛṇadīpyayoḵ iti (pṛ. 11, ślo. 110) . karpūratṛṇaṃ bhūstṛṇam . svāmī tu (pṛ. 270)—kattṛṇamityasya sthāne kaṭphala iti paṭhitvā kaṭphalaḥ śrīparṇīti vyācaṣṭa .. jyotsnikāyāṃ—kośātakī . jyotsnikā paṭolikā . ghoṣo'tra dhāmārgavākhyastiktaphalaḥ latāviśeṣaḥ . tathā ca mādhavaḥ—ʻghoṣo dhāmārgave pallyāṃ kośātakyāṃ dhvanāvapi iti . kośākhyaṃ jālākāraṃ bījapidhānam atati vyāpnotīti kośātakī . harītakyādiḥ (4. 3. 167) .. 8 .. </Amarapadavivarana>
<Amarapadaparijata><AK.03.03.008>  
syād bhūtikaṃ—bhūstṛṇe'pi ca . bhūtikamiti dīrghamadhyamapi . ʻbhūtīkamapi bhūnimbadīpyakarpūrakattṛṇe iti viśvaḥ (pṛ. 11, ślo. 110) .. jyotsnikāyāṃ—kośātakī . kośātakyāḥ trayaḥ .. 8 .. </Amarapadaparijata>
%%p. 03.231
AK.03.03.009ab site ca khadire somavalkaḥ syādatha sihlake .
AK.03.03.009cd tilakalke ca piṇyāko bāhlīkaṃ rāmaṭhe'pi ca .. 9 ..
<Amarapadavivrti ><AK.03.03.009>  
kaiṭarye khadire somavalkaśabdo'bhidhīyate .
somavat śvetaṃ valkamasyeti somavalkaḥ .
piṇyākastilakalke syāt kuṅkume caiva sihlake .. 16 ..
piṇḍavadakatīti piṇyākaḥ . ʻaka aga kuṭilāyāṃ gataü . sihlaḥ sallakītvagādinā kṛto dhūpaḥ ..
yājakāṅkuśavīreṣu hiṅgvaśvaviṣayeṣu ca .
bāhlīkaṃ bāhlikaṃ cāpi kuṅkume ca prakīrtitam .. 17 ..
vīramuśīram . prāyeṇa bāhlikadeśabhavatvād bāhilikam .. 9 .. </Amarapadavivrti>
<Amarapadavivarana ><AK.03.03.009>  
atha kaṭphale—somavalkaḥ syāt . kaṭphalaḥ śrīparṇī . sita iti khadīraviśeṣaṇam . kadarākhyo vṛkṣaviśeṣa ityarthaḥ . somasya yajñiyalatāviśeṣasya valkamiva valkaṃ tvagasyeti somavalkaḥ .. atha silhake—piṇyākaḥ . sallakītvaksugandhādikṛto dhūpastu silhaka ityuktalakṣaṇaḥ (1, pṛ. 443) .. tilakalkaṃ cātra yantraniṣpīḍanenoddhṛtatailaṃ kalkam . piṇḍaṃ piṇḍākāramakatīti piṇyākaḥ . varṇavyatyayaḥ . śeṣe—ʻpiṇyāko hiṅgukuṅkume . hiṅgu ca kuṅkumaṃ ceti samāhāradvandvaḥ . viśvaprakāśe'pi—ʻpiṇyākaḥ silhake hiṅgau tilacūrṇe ca kuṅkume (pṛ. 9, ślo. 83) .. bāhlīkaṃ rāmaṭhe'pi ca . rāmaṭhaṃ hiṅgu . tatra rūpabhedād napuṃsakaliṅgaḥ . prāyeṇa bāhlīkadeśe bhavatvād bāhlīkam . śeṣe—ʻbāhlīko viṣayāśvayoḥ . nap kuṅkume ca vīre ca bāhlīkaṃ bāhlikaṃ samam iti . viṣayo bāhlīkākhyo deśaḥ . aśvaḥ taddeśaprabhavaḥ . tatra ubhayatra rūpabhedāt puṃliṅgaḥ . vīram uśīram . tatra nap napuṃsakaliṅgamityarthaḥ . bāhlīkamiti madhyadīrgho'pyasti . tathā ca śabdabhedaprakāśe—ʻbāhlīko bāhlikaścāpi gāṇḍīvo gāṇḍivo'pi cö iti .. 9 .. </Amarapadavivarana>
<Amarapadaparijata><AK.03.03.009>  
atha kaṭphale—rāmaṭhe'pi ca . caśabdena piṇyāke'pi . ʻpiṇyākaḥ silhake hiṅgau tilacūrṇe ca kuṅkume iti viśvaḥ (pṛ. 9, ślo. 83) .. 9 .. </Amarapadaparijata>
%%p. 03.233
AK.03.03.010ab mahendraguggulūlūkavyālagrāhiṣu kauśikaḥ .
AK.03.03.010cd ruktāpaśaṅkāsvātaṅkaḥ svalpe'pi kṣullakastriṣu .. 10 ..
<Amarapadavivrti ><AK.03.03.010>  
viśvāmitramunau śakre guggulāvāhituṇḍike .
caṇḍikāyāṃ nadībhede kuśākhyagranthavettari .. 18 ..
ulūke nakule caiva khanake kauśiko bhavet .
kuśikasyāpatyaṃ kauśikaḥ . anyatra vyutpattiryathārhamūhyā ..
rogātañcanaśaṅkāsu tāpe cātaṅka iṣyate .. 19 ..
ātañcanaṃ kṣīrādidravyapariṇamanam . ātaṅkatyanena kṛcchreṇa jīvatīti ātaṅkaḥ .
ʻtaki kṛcchrajīvane gatau cö ..
svalpaghātukaniḥsveṣu kṣullakaḥ parikīrtitaḥ .
kṣudhaṃ lātīti kṣullakaḥ . ʻlā ādāne .. 10 .. </Amarapadavivrti>
<Amarapadavivarana ><AK.03.03.010>  
mahendra—kauśikaḥ . kośo dhanasamṛddhiḥ prayojanamasyeti kauśikaḥ indraḥ, sa evātra mahendraśabdenoktaḥ . ʻmahān vā ayamabhūdyo vṛtramavadhīditi tanmahendrasya mahendratvam iti śruteḥ (ai. brā. 3. 21) . indreṇa kenacit kāraṇavaśena kadācid ulūkaveṣaḥ parigṛhīta iti ghūko'pi kauśikaḥ . kośena sarpagrahaṇapeṭikayā vyavaharatīti kauśikaḥ vyālagrāhī . gugguluvṛkṣe prāguktaḥ (1, pṛ. 236) . śeṣe—
ʻkauśiko munibhede ca nakule kośavatyapi .
udgātari kuśājīve gaurīnadyostu kauśikī ..
iti . munibhedaḥ viśvāmitraḥ . nakulo babhruḥ. kośo dhanasya samūhaḥ . purāṇādigranthasaṃdarbho vā . so'syāstīti vā kośavān . kośaṃ vettīti vā kauśikaḥ . trivṛtpañcadaśādistotriyeṣu gaṇanāyaudumbarāḥ śaṅkavaḥ kuśā ucyante . tābhirvyavaharatīti kauśikaḥ . udgātā prathamaḥ chandogeṣu . kuśo darbhaḥ, kuśaṃ jalaṃ, kuśītyayovikāraśca . tena jīvatīti kauśikaḥ . pārvatyāṃ nadībhede ca kauśikīti ṅībantastrīliṅgaḥ . kuśikāt jātā kauśikī .. ruk—ātaṅkaḥ . ātaṅkati kṛcchreṇa jīvatyaneneti ātaṅkaḥ . ʻtaki kṛcchrajīvane . adhikaraṇe karaṇe vā (3. 3. 121) ghañ . rug rogaḥ . tāpaḥ pīḍā . śaṅkā bhayam . śeṣe—ʻātañcane syādātaṅkaḵ . kṣīrasya rūpapariṇāmahetubhūtaṃ dadhyādikamātañcanamucyate .. svalpe'pi kṣullakastriṣu . svalpaṃ sūkṣmam . śeṣe—ʻdaridre kṣullakastriṣü . ʻkṣudha bubhukṣāyām . kṣudhaṃ lātīti kṣullakaḥ .. 10 .. </Amarapadavivarana>
<Amarapadaparijata><AK.03.03.010>  
mahendra—kauśikaḥ . kauśikasya ete catvāraḥ . ruk—ātaṅkaḥ . murajadhvanāvapi syāt . ʻātaṅko rogasaṃtāpaśaṅkāsu murajadhvanaü iti viśvaḥ (pṛ. 14, ślo. 151) .. svalpe'pi kṣullakastriṣu . kṣudraśaṅkhe'pi . ʻśambūkāste kṣullakāḥ kṣudraśaṅkhāḵ iti halāyudhaḥ (a. mā. 3. 42) .. 10 .. </Amarapadaparijata>
%%p. 03.234
AK.03.03.011ab jaivātṛkaḥ śaśāṅke'pi khure'pyayaśvasya vartakaḥ .
AK.03.03.011cd vyāghre'pi puṇḍarīko nā yavānyāmapi dīpakaḥ .. 11 ..
<Amarapadavivrti ><AK.03.03.011>  
jaivātṛkaḥ putrajalabheṣajyāyuṣmadinduṣu .. 20 ..
jīvatīti jaivātṛkaḥ . ʻjīva prāṇadhāraṇe ..
vartakā pakṣibhede syād vartako'śvakhure mataḥ .
bhuvi vartata iti vartakaḥ . ʻvṛtu vartane ..
vyāghradiggajabhaiṣajyasitacchatrasitāmbuje .. 21 ..
kośakṛjjantubhede ca puṇḍarīko'bhidhīyate .
puṇatīti puṇḍarīkaḥ . ʻpuṇa karmaṇi śubhe ..
mayūrasya śikhāyāṃ ca bhūṣaṇe jīrake tathā .. 22 ..
pradīpe'pyajamodāyāṃ dīpakaḥ parikīrtitaḥ .
dīpayatīti dīpakaḥ . ʻdīpa dīptaü .. 11 .. </Amarapadavivrti>
<Amarapadavivarana ><AK.03.03.011>  
jaivātṛkaḥ śaśāṅke'pi . apiśabdād āyuṣmati prāguktaḥ (2. 1. 6) . viśvaprakāśe—ʻjaivātṛkaḥ kṛṣe candre bheṣajyāyuṣmatorapi (pṛ. 18, ślo. 204) iti . kṛṣaḥ kṛṣakaḥ . ʻjaivātṛkaḥ kuḍumbī ca kṣetrakṛt kṛṣa ityapi iti śeṣakāreṇa paryāyakāṇḍe'bhidhānāt .. khure'pyaśvasya vartakaḥ . apiśabdāt pakṣibhede prāguktaḥ (1, pṛ. 355) .. vyāghre'pi puṇḍarīko nā . puṇḍarīkapatrākāracarmagatarekhāsādṛśyāt puṇḍarīkaśabdenocyate . tadyogād arśaādyaci (5. 2. 127) puṇḍarīko vyāghraḥ . atra viśeṣād vyāghravācakaḥ puṃliṅgaḥ . sitāmbhoje tu napuṃsakaṃ prāguktam (1. pṛ. 181) ʻpuṇḍarīkaṃ sitāmbhojam iti . ʻpuṇḍarīko vyāghrabhede diggajekṣuprabhedayoḵ ityajayaḥ . yavānyāmapi dīpakaḥ . yavānī ajamodā . śeṣe—ʻdīpakaḥ syādalaṃkāre yavānībarhicūḍayoḵ iti . alaṃkāre dīpakākhyaḥ prasiddhaḥ . śeṣasthena yavānīśabdena jīrako vivakṣitaḥ . ʻdīpanīyā dīpanī ca yavānī jīrako'pi cö iti nāmāvalyāmabhidhānāt . viśvaprakāśe'pi—ʻdīpakastvajamodāyāṃ yavānībarhicūḍayoḵ (pṛ. 12, ślo. 121) iti . barhicūḍā mayūraśikhākhya oṣadhiviśeṣaḥ .. 11 .. </Amarapadavivarana>
<Amarapadaparijata><AK.03.03.011>  
jaivātṛkaḥ śaśāṅke'pi . ʻjaivātṛkaścandrabhiṣagāyuṣmatsu kṛṣīvale iti vaijayantī (pṛ. 277, ślo. 9) . khure'pyaśvasya vartakaḥ . vṛttikartari triliṅgaḥ .. vyāghre'pi puṇḍarīko nā . vyāghro vyāghrabhedaḥ .
ʻpuṇḍarīkaṃ sitacchatre sitāmbhoje ca kīrtitam .
puṇḍarīko vyāghrabhede diggaje kṣudrabhekayoḥ ..
iti jayakośaḥ . yavānyāmapi dīpakaḥ . jīrake'pi syāt . ʻajājī tu jayā dīpyo jīrako jīraṇaḥ sitaḵ iti vaijayantī (pṛ. 129, ślo. 83) .. 11 .. </Amarapadaparijata>
%%p. 03.236
AK.03.03.012ab sālāvṛkāḥ kapikroṣṭuśvānaḥ svarṇe'pi gairikam .
AK.03.03.012cd pīḍārthe'pi vyalīkaṃ syādalīkaṃ tvapriye'nṛte .. 12 ..
<Amarapadavivrti ><AK.03.03.012>  
kapau śuni ca gomāyau sālāvṛka udāhṛtaḥ .. 23 ..
syati varkate ceti sālāvṛkaḥ . ʻṣo'ntakarmaṇi . ʻvṛka ādāne ..
parvatodbhavadhātvādau gairikaṃ kanake'pi ca .
girau bhavaṃ gairikam ..
vyalīkamapriyākāryavailakṣyānṛtapīḍane .. 24 ..
śubhaṃ vyalati nivārayatīti vyalīkam . ʻala vāraṇe ..
alīkamanṛte proktaṃ lalāṭāpriyayorapi .
alatītyalīkam . ʻala bhūṣaṇaparyāptivāraṇeṣü .. 12 .. </Amarapadavivrti>
<Amarapadavivarana ><AK.03.03.012>  
sālāvṛkāḥ—śvānaḥ . sālān vṛkṣādivartino jīvān āvarkante bhakṣayantīti sālāvṛkāḥ . ʻvṛka ādāne . dantyādiḥ . vaijayantyāṃ nānārthakāṇḍe dantyādiprakaraṇe'bhidhānāt . ʻindro yatīn sālāvṛkebhyaḥ prāyacchat iti śruteḥ (tāṇḍya. 8. 1. 4) . tālavyādiriti subhūticandraḥ . svarṇe'pi gairikam . api śabdād ʻgairikaṃ tu viśeṣataḵ iti prāguktadhātuviśeṣe (1, pṛ. 213) . girau bhavaṃ gairikamiti aviravikanyāyena giriśabdena vigṛhya girikaśabdāt taddhitotpattiḥ .. pīḍārthe'pi vyalīkaṃ syāt . viśeṣeṇa saumukhyamalati vārayatīti vyalīkam . ʻala bhūṣaṇaparyāptivāraṇeṣü . ʻalīkādayaścö (u. 4. 25) itīkanpratyayānto nipātitaḥ . pīḍā duḥkhamiti ṭīkāsarvasvakāreṇa vyākhyātam (pṛ. 73) . dakṣiṇāvartastu—ʻvyalīkaniśvāsamivotsasarjö iti kumārasaṃbhavaślokavyākhyāne (3. 25) vyalīkaṃ lajjeti vyākhyāya tatsaṃmatitvena ʻvrīḍārthe'pi vyalīkaṃ syāt ityamarasiṃhābhidhānaṃ papāṭha . tathā ca ʻsatrānte sacivasakhaḥ puraskriyābhirgurvībhiḥ śamitaparājayavyalīkān iti kālidāsaprayogaḥ (raghu. 4. 87) . śeṣe—ʻvyalīkamapriyākāryavailakṣyānṛtakāmaje iti . kāmajaḥ kāmāveśakṛto'parādhaḥ .. alīkaṃ tvapriye'nṛte . apriyamaniṣṭam . śeṣe—ʻalīkaṃ tu lalāṭe syāt iti .. 12 .. </Amarapadavivarana>
<Amarapadaparijata><AK.03.03.012>  
sālāvṛkāḥ—gairikam . jājinyapi syāt . vrīḍārthe'pi vyalīkaṃ syāt . pratāraṇe'pi syāt . ʻvyalīkaṃ syāt pratāraṇam iti halāyudhaḥ (a. mā. 4. 63) . ʻpīḍārthe'pi vyalīkaṃ syāt iti pāṭhe pīḍane'pi syāt .. alīkaṃ tvapriye'nṛte .. 12 .. </Amarapadaparijata>
%%p. 03.237
AK.03.03.013ab śīlānvayāvanūke dve śalke śakalavalkale .
AK.03.03.013cd sāṣṭe śate suvarṇānāṃ hemnyurobhūṣaṇe pale .. 13 ..
AK.03.03.014a dīnāre'pi ca niṣko'trī
<Amarapadavivrti ><AK.03.03.013>  
gatajanmanyanūkaḥ syādanūkaṃ śīlavaṃśayoḥ .. 25 ..
anūcyata ityanūkam . ʻuca samāvāye ..
śakale valkale caiva śalkaśabda udāhṛtaḥ .
śalatīti śalkam . ʻśala āśugamane ..
suvarṇāṣṭottaraśate vakṣobhūṣaṇakarṣayoḥ .. 26 ..
svarṇadīnārapalayorniṣkaḥ syāt puṃnapuṃsakam .
nitarāṃ kāyate stūyata iti niṣkaḥ . ʻkai śabde .. 13 .. </Amarapadavivrti> 
<Amarapadavivarana ><AK.03.03.013>  
śīlānvayāvanūke . śīlaṃ svabhāvaḥ . anvayaḥ vaṃśaḥ . ubhayatra rūpabhedād napuṃsakam . anūcyati prajāsu samavaiti ityanūkam . ʻuca samavāye . kapratyayaḥ (3. 1. 135) . nyaṅkvādiḥ (7. 3. 53) . śeṣe—ʻanūkaṃ gatajanmani iti . śeṣasthaṃ kecit puṃliṅgaṃ paṭhanti .. dve śalke śakalavalkale . śakalaṃ khaṇḍam . valkaṃ vṛkṣāditvak . te ubhe śalkavācye . ʻsāmayaṃ gatenāśaninā maghonaḥ śaśāṅkaśalkākṛtipāṇḍureṇö iti śalkaśabdasya khaṇḍavācakatve bhāraviprayogaḥ (kirā. 17. 51) . ʻśalkaistāṃ rātrimagnimindhate iti śrutiśca . athavā śakalaṃ matsyānāṃ kavacaprāyā tvak . tadyogād matsyaḥ śakalītyucyate . ʻtathā pāṭhīnarājīvasaśalkāśca dvijātibhiḵ iti prayogaḥ (yā. smṛ. 1. 7. 177) . śalan gacchan kāyati śalkam . ʻśala āśugamane . ʻkai śabde .. sāṣṭe śate—niṣko'strī . aṣṭābhiḥ saha vartata iti vigrahe tena saheti tulyayoge (2. 2. 28) iti bahuvrīhisamāse sati sāṣṭanśabdāt saptamyekavacane ātve napuṃsakahrasvatve ca sāṣṭe iti bhavati . nakārāntamidam . atra ʻbahuvrīhau saṃkhyeye ḍaj . . .  ityādinā (5. 4. 73) ḍacpratyaye sāṣṭamityakārāntamiti kecit . taduktam—ʻsaṃkhyāyāvyaya . . .  (2. 2. 25) iti yo bahavrīhiḥ tasyedaṃ grahaṇamiti kāśikākāreṇa (1, pṛ. 95) ḍacpratyayavidhāyakasūtre vyākhyātatvāt pratyekaṃ karṣaparimitānāṃ suvarṇānāṃ sāṣṭe aṣṭottaraśata ityarthaḥ . hemni palaṣoḍaśāṃśaparimite hemnītyarthaḥ . ʻgavāmabhāve niṣkaḥ syāt ityādau tathābhūte prayogadarśanāt parimāṇaviśeṣamanādṛtya hemamātra eveti kecit . urobhūṣaṇamiha padakasaṃjñayā loke prasiddho vakṣobhūṣaṇaviśeṣaḥ . ʻharicakreṇa tanāsya kaṇṭhe niṣkamivārpitam iti kālidāsaprayogaḥ (ku. saṃ. 2. 49) . atra palaśabdena rājataṃ palaṃ vivakṣitam . ʻdve kṛṣṇale rūpyamāṣaḵ (yā. smṛ. 1. 13. 364) ityādirajataparimāṇādhikāre ʻniṣkaṃ suvarṇāścatvāraḵ (yā. smṛ. 1. 13. 365) iti yājñavalkyenābhidhānāt . tatraiva vijñāneśvareṇāpi ʻpūrvoktāścatvāraḥ suvarṇā eko rājataniṣko bhavati iti vyākhyātatvācca . dīnāro deśāntare svanāmnaiva prasiddhaḥ iti sarvānandaḥ (ṭī. sa. pṛ. 77) . ʻdīnāramāhataṃ hemasaptatyā kṛṣṇalairmatam ityapare . atrārthapañcake pratyekaṃ niṣkaśabdo vartate . apiśabdāt palacaturthāṃśo'pi . tathā ca vaijayantyām (pṛ. 233, ślo. 45)—
niṣko'strī hemni dīnāre sāṣṭakarṣaśate pale .
vakṣobhūṣaṇe karṣe ..
iti . niścayena kāyati stūyata iti niṣkaḥ . kaḥ (3. 1. 136) .. 13 .. </Amarapadavivarana>
<Amarapadaparijata><AK.03.03.013>  
śīlānvayāvanūke dve . gatajanmani puṃliṅgaḥ . ʻanūkaṃ tu kule śīle'pyanūko gatajanmani iti viśvaḥ (pṛ. 11, ślo. 114) .. śalke śakalavalkale . valke'pi syātām . ʻvalkaṃ tu valkale khaṇḍe śalkaṃ śakalavalkayoḵ iti viśvaḥ (pṛ. 6, ślo. 43) .. sāṣṭe śate—niṣko'strī .. 13 .. </Amarapadaparijata>
%%p. 03.239
AK.03.03.014b kalko'strī śamalainasoḥ .
AK.03.03.014cd dambhe'pyatha pināko'strī śūlaśaṃkaradhanvanoḥ .. 14 ..
<Amarapadavivrti ><AK.03.03.014>  
viṭkiṭṭebhadambheṣu kalkaḥ śamalapāpayoḥ .. 27 ..
śamalaṃ vinīyākhyaṃ dravacūrṇam . pāpaṃ kalayatīti kalkaḥ . ʻkala saṃkhyāne ..
triśūle pāṃsuvarṣe syāt pināko harakārmuke .
api nākatīti pinākaḥ . ʻaka aga kuṭilāyāṃ gataü .. 14 .. </Amarapadavivrti>
<Amarapadavivarana ><AK.03.03.014>  
kalko'strī—dambhe'pi . kaṣāyapānakādidravye vastraniṣpīḍanena niḥsrāvite sati yadvastralagnamavaśiṣṭaṃ sadravamauṣadhacūrṇaṃ śamalaśabdena vivakṣitam . purīṣaṃ ca . enaḥ pāpam . svabhāvato doṣayuktasya sabhyaveṣābhinayo dambhaḥ . sarvānandastu—malena pāpena saha vartata iti ʻsamalaḥ pāpāśayaḵ iti dantyādiṃ paṭhitvā vyācaṣṭa (ṭī. sa. pṛ. 77) . tathā ca rudraḥ—ʻtriṣu pāpāśaye kalko'strī viṭ kiṭṭebhadambhayoḵ iti .. kalyate kṣipyate nirasyata iti kalkaḥ . ʻkala kila kṣepe . ʻmuñjakalkahaliṣü (3. 1. 117) iti nirdeśāt sādhuḥ .. atha pināko—dhanvanoḥ . śūlam āyudhaviśeṣaḥ . sāhacaryāt tadapi śāṃkarameveti svāmī (pṛ. 272) .. 14 .. </Amarapadavivarana>
<Amarapadaparijata><AK.03.03.014>  
kalko'strī—śaṃkaradhanvanoḥ . dhanvasāhacaryāt śūlamāyudhaviśeṣaḥ . ʻpināko harakodaṇḍe pāṃsuvarṣatriśūlayoḵ iti viśvaḥ (pṛ. 9, ślo. 83) .. 14 .. </Amarapadaparijata>
%%p. 03.240
AK.03.03.015ab dhenukā tu kareṇvāṃ ca meghajāle ca kālikā .
AK.03.03.015cd kārikā yātanāvṛttyoḥ* karṇikā karṇabhūṣaṇe .. 15 ..
AK.03.03.016ab karihastāṅgulau padmabījakośyāṃ triṣūttare .
<Amarapadavivrti ><AK.03.03.015>  
kareṇugauryordhenvāṃ ca kṛpāṇyāṃ dhenukā matā .. 28 ..
vatso dhayatyenāmiti dhenuḥ . ʻdheṭ pāne . dhenureva dhenukā ..
meghavṛnde śyāmikāyāṃ yoginyāṃ ca malīmase . 
buddhābhidhānyāṃ dhūmālyāṃ kṛṣṇāyāṃ navavāride .. 29 ..
romālivṛścikāvalyoḥ surāyāṃ kākayoṣiti .
kramadeyadravyamūlye kākamūlīpaṭolayoḥ .. 30 ..
jvālāmālākhyabhaiṣajye kālikā parikīrtitā .
kālavarṇatvāt kālikā .. 
kriyāvivaraṇaślokaśilpeṣu naṭayoṣiti .. 31 ..
nārakīvedanāyāṃ ca kārikāśabda ucyate .
kriyata iti kārikā ..
kramukādijaṭāṃśe ca kuṭṭinyāṃ karṇabhūṣaṇe .. 32 ..
padmakośyāṃ hastihaste madhyāṅgulyāṃ ca karṇikā .
kṛṇāti strīmastakādi yayā sā karṇikā .. 15 .. </Amarapadavivrti>
<Amarapadavivarana ><AK.03.03.015>  
dhenukā tu kareṇvāṃ ca . dhayatyenāṃ vatsa iti dhenukā . ʻdheṭ pāne . śeṣe—ʻdhenukā tvaśvayoṣiti . bhavānyāṃ ca kṛpāṇyāṃ ca prasūtāyāṃ paśau gavi iti . aśvayoṣid baḍavā .. meghajāle ca kālikā . meghajālaṃ meghasaṃghaḥ . kṛṣṇavarṇatvāt kālikā . jānapadādisūtreṇa (4. 1. 42) kālaśabdād varṇarūpārthe ṅīṣi tadantādeva ʻprātipadikasya grahaṇe liṅgaviśiṣṭasyāpi grahaṇam (paribhāṣā 4. 1. 1) iti nyāyena ʻkālāccö (5. 4. 33) iti svārthike kan-pratyaye ʻke'ṇaḵ (7. 4. 13) iti hrasve ca kālikā . na ca vācyaṃ vipratiṣedhāt taddhitabalīyastvam iti ṅīṣaṃ bādhitvā taddhita eva prāpnotīti . ʻṅyāpprātipadikāt (4. 1. 1) ityatra ṅīpgrahaṇasāmarthyād ṅyantādeva taddhitotpattyupapatteḥ . ṅyāpprātipadikād ityatra ṅīpgrahaṇaṃ pratyākhyātavato mahābhāṣyakārasya mate tu kālaśabdād varṇavacanād arśaādyaci (5. 2. 127) dravyavacanāt ʻkālāccö (5. 4. 33) iti svārthike kanpratyaye sati tataḥ strītvavivakṣāyāṃ ṭāpi ʻpratyayasthāt . . . (7. 3. 44) iti itve ca kālikāśabdasiddhiḥ . kālitaretyādau tu ṅīpo'ntaraṅgasya bahiraṅgeṇa tarapā saha nāsti vipratiṣedhaḥ . paranityāntaraṅgeti nyāyāt (paribhāṣā 1. 3. 11) . tataśca ṅīpyutpanne liṅgaviśiṣṭādapi prātipadikāt prātipadikatvanibandhanāt taddhitotpattirityalametāvatā . caśabdārthaḥ śeṣe—
ʻdoṣe svarṇādidhātūnāṃ kṛṣṇāvṛddhisurāsu ca .
kramadeye vastumūlye yoginyambikayorapi ..
paṭolaśākhāromālīmāṃsīkākīṣu kālikā ..
iti . dhātudoṣaḥ śyāmikākhyaḥ . kṛṣṇā kṛṣṇavarṇā kācit maṣīmṛdādikā . ṛṇagrahaṇakāle dhanikādhamarṇasaṃpratipattyā kṛtakāle deyā vṛddhiḥ kāliketi smṛtiṣu prasiddhā . surā madyam . vastunaḥ krayakāle'sya paṇyasya krayametāvadiyatā kālena dinakrameṇa māsakrameṇa dāsyāmīti krāyikeṇa saṃpratipadya deyaṃ mūlyam . yoginī catuḥṣaṣṭisaṃkhyāsu yoginīṣu kālikā nāma mahākālasthāne prasiddhā . ambikā pārvatī . romālī nābhideśādūrdhvasthā romarājiḥ . dhūmāliriti kvacitpāṭhaḥ . tatra dhūmarekhetyarthaḥ . māṃsī jaṭāmāṃsī . kākī kākastrī . kākamācī nāma gulmaviśeṣa iti kecit .. kārikā yātanāvṛttyoḥ . yātanā narakaduḥkham . kārikā ślokarūpeṇa kṛtā vyākhyāvṛttiḥ . yathā—śābarabhāṣye prathamapādasya bhaṭṭapādaiḥ kṛtā . yathā vā āpastambīyakalpasūtrasya trikāṇḍī . ʻkṝ hiṃsāyām ʻḍukṛñ karaṇe . krameṇa dhātvarthanirdeśe ṇvuli (vā. 3. 3. 108) kārikā . śeṣe—ʻkārikā naṭayoṣāyāṃ divākirtyādiśilpake iti . śmaśrukarmaceladhāvanādirūpaṃ śilpam, divākīrtyādiśilpakaraṇaṃ ca kārikā .. karṇikā—bījakośyām . karṇikā tālapatre pūrvamuktā (1, pṛ. 428) . aṅguliragrabhāgaḥ . tatra tu kirati jalamiti karṇikā . ʻkṝ vikṣepe . napratyaye (u. 3. 10) svārthe kaḥ (5. 4. 5) . padmabījakośī varāṭakākhyā karṇikāsadṛśākāratvāt karṇikā .. 15 .. </Amarapadavivarana>
<Amarapadaparijata><AK.03.03.015>  
dhenukā tu kareṇvāṃ ca . sadyaḥsūtagavādike'pi syāt .. meghajāle ca kālikā . svarṇadoṣe surāyāṃ ca kālyāṃ kālītve ca syāt .. kārikā yātanāvṛttyoḥ . vṛttirnāma vivaraṇaślokaḥ . ʻvṛttau vivaraṇaśloke yātanāyāṃ ca kārikā . nāpitādikaśilpe'pi iti viśvaḥ (pṛ. 15, ślo. 160) .. karṇikā—bījakośyām . padmabījakośyāṃ puṃliṅgaśca syāt . ʻkarṇikā karṇikaścātha padmākṣaṃ padmakarkaṭī iti vaijayantī (pṛ. 157, ślo. 46) . anyatra strīliṅga eva . ʻkarṇikā karihastāgre karamadhyāṅgulāvapi . kramukādicchaṭāṃśe ca karṇikā karṇabhūṣaṇe iti viśvaḥ (pṛ. 15, ślo. 157-8) .. 15 .. </Amarapadaparijata>
%%p. 03.243
AK.03.03.016cd vṛndārakau rūpimukhyāveke mukhyānyakevalāḥ .. 16 ..
AK.03.03.017ab syād dāmbhikaḥ kaukkuṭiko yaścādūreritekṣaṇaḥ .
AK.03.03.017cd lālāṭikaḥ prabhorbhāladarśī kāryākṣamaśca yaḥ .. 17 ..
(bhūbhṛnnitambavalayacakreṣu kaṭako'striyām .
romāñce kṣudraśatrau ca taroraṅge ca kaṇṭakaḥ ..)
iti kāntavarga.
<Amarapadavivrti ><AK.03.03.016-17>  
manojñamukhyadeveṣu vṛndāraka udāhṛtaḥ .. 33 ..
praśastaṃ vṛndamasyāstīti vṛndārakaḥ ..
saṃkhyāsaṃkhyeyamukhyānyāsahāyeṣveka ucyate .
svayameva etītyekaḥ . ʻiṇ gataü ..
dāmbhiko'tyantavikṣiptadṛṣṭau kaukkuṭike'pi ca .. 34 ..
dambhaḥ prayojanamasyeti dāmbhikaḥ . kaukkuṭiko māyāvī ..
kāryāśakte svāmibhāvadarśī lālāṭikaḥ smṛtaḥ .
kopaprasādacihnaṃ prabhulalāṭaṃ paśyatīti lālāṭikaḥ ..
kaṭakaḥ kaṅkaṇe śailanitambe rāṣṭrake'pi ca .. 35 ..
kaṭatīti kaṭakaḥ . ʻkaṭe varṣāvaraṇayoḵ ..
drumasya tīkṣṇāvayave sūcyagrakṣudravairiṇoḥ .
romāñce paruṣālāpe kaṇṭakaḥ parikīrtitaḥ .. 36 ..
kaṇatyanena tāḍita iti kaṇṭakaḥ . ʻkaṇa śabde .. 16-17 ..
iti kāntavargaḥ </Amarapadavivrti>
<Amarapadavivarana ><AK.03.03.016-17>  
vṛndārakau rūpimukhyau . rūpī surūpaḥ . mukhyaḥ śreṣṭhaḥ . praśastaṃ vṛndaṃ svopasarjanībhūtamasyāstīti vṛndārakaḥ . ʻśṛṅgavṛndābhyāmārakan vaktavyaḵ (vā. 5. 2. 122) . liṅgatraye'pyudāhāryam . strītvavivakṣāyāṃ tu ʻna yāsayoḵ (7. 3. 45) iti sūtre ʻvā sūtakāputrakāvṛndārakāṇāmupasaṃkhyānam (vā. 7. 3. 45) iti vacanādāpi parataḥ itvapratiṣedhe'sya vaikalpikatvādatra strīliṅge vṛndārakā vṛndāriketi rūpadvayamasti . devatāparyāyeṣu prāguktaḥ (1, pṛ. 9) .. eke mukhyānyakevalāḥ . mukhye yathā—sarvasattvaikabandhuḥ . anyārthe yathā—ityeke prāhuḥ . kevalaḥ sahāyarahitaḥ . tatra yathā—ʻeko'jayad ripupurāṇi haraḥ kharādīn iti . eti gacchati ityekaḥ . ʻiṇ gataü . auṇādikaḥ kan (u. 3. 43) . śeṣe—ʻekaḥ saṃkhyeyabhede syāt iti . eko ghaṭaḥ . ityādi .. syād dāmbhikaḥ—īkṣaṇaḥ . dambhaḥ prayojanamasyeti dāmbhikaḥ . taduktam—
ʻmṛṣaiva yāyajūkādiveṣamālambya jīvati .
ātmastutiparo yaśca sa hi dāmbhika ucyate ..
iti . yaśca parivrājakādirgamanasamaye kukkuṭavat cakṣuḥsaṃyamanena kiṃcit kiṃcit purodeśaṃ paśyan śanaigacchati sa adūreritekṣaṇaḥ . tāvubhau kaukkuṭikaśabdenocyete . ʻmithyācaryā kalpanā syāt kukkuṭiḥ kuhanā tathȫ iti ratnakośe . kukkuṭiṃ kuhanāṃ paśyatīti kaukkuṭikaḥ . ʻsaṃjñāyāṃ lalāṭakukkuṭyau paśyati (4. 4. 46) iti ṭhaki kaukkuṭiko dāmbhikaḥ . kukkuṭavanmandaṃ mandaṃ caratīti kaukkuṭiko dvitīyaḥ. eṣa svābhāvikaceṣṭāyuktaḥ, prathamastu pratāraka ityanayorbheda iti subhūticandraḥ .. lālāṭikaḥ—kāryākṣamaśca yaḥ . bhālaṃ lalāṭam . prabhoḥ kopaprasādābhivyañjakabhrūkuṭirekhādiparijñānāya bhālaṃ lalāṭaṃ yaḥ paśyati sa lālāṭikaḥ . bhāvadarśīti pāṭhe bhāvo'bhiprāyaḥ, tadarthamiti lalāṭameva paśyatīti lālāṭikaḥ . ʻsaṃjñāyāṃ lalāṭakukkuṭyau paśyati (4. 4. 46) iti ṭhakpratyayaḥ . yaśca svakīyamanyadīyaṃ vā kartuṃ na śaknoti, kiṃ tu ʻyathā lalāṭe likhitaṃ tattathā na tadanyathȫ iti sarvadā svalalāṭameva paśyati, na tu kvacidapyudyuṅkte, so'pi lālāṭikaḥ .. ʻbhūbhṛnnitambavalayacakreṣu kaṭako'striyām . bhūbhṛtaḥ parvatasya nitambo madhyabhāgaḥ ityekamabhidheyam, valayaḥ karabhūṣaṇaṃ, cakraṃ sainyam . eṣu kaṭakadvayasāraviccakraṃ rāṣṭram ityapare . yathā—āndhrakaṭakaṃ, karṇāṭakakaṭakam iti . subhūticandrasarvānandau tu—bhūbhṛnnitambetyādikaṃ ślokārdhaṃ prakṣiptaṃ manyamānau na vyācakratuḥ . ata eva triṣūttare ityatra kāntavargasamāptiparyantāḥ śabdāḥ vācyaliṅgā iti vyācakratuśca . subodhinīkārādayastu—paṭhitvā vyākhyātavantaḥ . ʻromāñce kṣudraśatro ca taroraṅge ca kaṇṭakaḵ . kaṃ sukhaṃ ṭaṅkayati badhnātīti kaṇṭakaḥ . ʻṭaki bandhane . etadapi ślokārdha prakṣiptameva nāmarasiṃhīyamiti saṃpradāyaḥ .. 16-17 .. 
iti kāntavargaḥ </Amarapadavivarana>
<Amarapadaparijata><AK.03.03.016-17>  
vṛndārakau rūpimukhyau . triṣūttare ityadhikārāt triliṅgaḥ . vṛndārikā kanyā vṛndārakaṃ kulamiti varayiturbhāgyam . eke mukhyānyakevalāḥ . ʻdeveṣveko mahādevo devānekānna manmahe .. syād dāmbhikaḥ—īkṣaṇaḥ . dāmbhikau dūreritekṣaṇau puruṣau kaukkuṭikau syātām .. lālāṭikaḥ—akṣamaśca yaḥ . yaḥ prabhorbhāvadarśī, bhāvajijñāsaḥ prabhoḥ, kāryākṣamaḥ kāryālasaḥ sa lālāṭikaḥ syāt .. 16-17 ..
anuktam—
kṛpāyāmapi śūkaḥ syādapayāne sṛgālikā .
apayānaṃ palāyanam ..
drāvakastu vidagdhe'pi mātulyāmapi cāmbikā ..
vā droṇyāṃ kavivekaḥ syānmṛṇāle'pi ca korakam .
kavāṭakuṭake'pi syāt kūcikātha kanīnikā ..
svalpāṅgulau cālirute vastrabhaṅge'pi cormikā .
svalpāṅguliḥ kaniṣṭhikā . vastrabhaṅgaḥ ʻneri .
kariṇyāṃ cāpi gaṇikā bandhakī nartakī tathā ..
syād ratnakaṅkaṇāṅgāraśakaṭyorapi puṣpakam .
bhayānakastu śārdūle siṃhikātanaye'pi ca ..
siṃhikātanayo rāhuḥ ..
kautukaṃ hastasūtre syānnarmaṇyapi ca vismaye .
bhavejjalakaraṅkastu nārikelaphale'mbude ..
locakastvakṣitāre syād bhuvi raktāṃśuke jane .
pulako hastikabale romāñce sūkṣmajantuṣu ..
gholako bhagnabhāṇḍe syād bhaṭānāṃ ca śirastrake .
nālīkaṃ syāt padmaṣaṇḍe padme ca viśikhe pumān ..
nāliko grāmakūṭe syād vidhavāyāṃ tu jālikā .
ruṇḍikā dūtikāyāṃ syād raṇabhūmau ca ruṇḍikā ..
raktako raktavastre syādanurakte'pi raktakaḥ .
anurāge strījite syāt kākarūkaśca nirdhane ..
rucakau bhūṣaṇaravau khaḍgikhaḍgau karālikau .
khanakau coravittajñau karkau kuliradarpaṇau ..
bhaved guṇanikā nṛtye pāṭhasyāvartane'pi ca .
syāttu ghargharikā kṣudraghaṇṭikābhṛṣṭadhānyayoḥ ..
khadyote cilimilikā kaṇṭhikā vidyuti sraji .
kaṇṭhikā kaṇṭhamālā ..
iti kāntāḥ </Amarapadaparijata>
%%p. 03.247
atha khāntavargaḥ
AK.03.03.018ab mayūkhastviṭkarajvālāsvalibāṇau śilīmukhau .
AK.03.03.018cd śaṅkho nidhau lalāṭāsthni kambau na strīndriye'pi kham .. 18 ..
AK.03.03.019a ghṛṇijvāle api śikhe .
iti khāntāḥ
<Amarapadavivrti ><AK.03.03.018>  
raśmikāntyormayūkhaḥ syājjvālāyāṃ jvalanasya ca .
minotyandhakāramiti mayūkhaḥ . ʻḍumiñ prakṣepaṇe ..
madhuvrate raṇe bāṇe śilīmukha udāhṛtaḥ .. 37 ..
śilī śalyaṃ mukhe yasya śilīmukhaḥ ..
śaṅkhaḥ kambau lalāṭāsthinidhisaṃkhyauṣadheṣvapi .
śaṃ sukhaṃ khanati janayatīti śaṅkhaḥ . ʻkhanu avadāraṇe .
indriyasvarganagarasukhakṣetrāmbareṣu ca .. 38 ..
saṃvedane śūnyavindau khaśabdaḥ parikīrtitaḥ .
khanyata iti kham .
jvālākiraṇacūḍāsu śiphāyāṃ ca śikhā smṛtā .. 39 ..
śākhatīti śikhā . ʻśākhṛ vyāptaü .. 18 ..
iti khāntavargaḥ </Amarapadavivrti>
<Amarapadavivarana ><AK.03.03.018> 
mayūkha—jvālāsu . tviṭ kāntimātram . karaḥ kiraṇaḥ . jvālā vahniśikhā .. alibāṇau śilīmukhau . aliḥ bhramaraḥ .. śaṅkho—na strī . nidhiḥ śaṅkhākhyo nidhiviśeṣaḥ . lalāṭāsthi lalāṭasya prāntabhāgasthamasthi . ʻlalāṭāsthinistodaśaṅkhayostathȫ iti vāgbhaṭaḥ . rūpabhedādarthadvaye'pi puṃliṅgaḥ . kambuvācakaścet puṃnapuṃsakaliṅgaḥ . śaṃ sukhaṃ khanati janayatīti śaṅkhaḥ . ʻkhanu avadāraṇe . ḍapratyayaḥ (3. 2. 101) .. indriye'pi kham . indriyaṃ cakṣurādikaṃ khanyata iti kham . vyāḍiśca—ʻkhaṃ klībe śūnyabindau ca svargākāśendriyeṣu cö iti . ʻtasmin gate kha sukṛtopapannam iti svarge prayogo raghuvaṃśe (18. 22) .. ghṛṇijvāle api śikhe . ghṛṇiḥ marīciḥ . jvālā vahnisaṃbandhinī . ʻkacabandhe śiphāraśmyoścūḍāgnijvālayoḥ śikhȫ ityajayaḥ .. 18 ..
iti khāntavargaḥ </Amarapadavivarana> 
<Amarapadaparijata><AK.03.03.018>  
mayūkha—jvālāsu . tviṭ prabhā . karaḥ kiraṇaḥ .. alibāṇau—indriye'pi kham . ʻkhamindriyasukhe svarge śūnye bindau vihāyasi iti viśvaḥ (pṛ. 22, ślo. 1) .. ghṛṇi—śikhe . ʻśikhā jvālākekimaulyoḥ śikhā śākhāgramauliṣü iti vaijayantī (pṛ. 223, ślo. 40) .. anuktam—
upalepe ca gomukham .
mukhyopāyadvārṣṛ mukhaṃ sukhamānandatoyayoḥ .
napuṃsakaṃ tu pātale puṃsyaurve vaḍavāmukhaḥ ..
triśikhaṃ śekhare śūle preṅkhāśvagatinṛttayoḥ .. 18 ..
iti khāntāḥ </Amarapadaparijata>
%%p. 03.249
atha gāntavargaḥ—
AK.03.03.019b śailavṛkṣau nagāvagau .
AK.03.03.019cd āśugau vāyuviśikhau śarārkavihagāḥ khagāḥ .. 19 ..
<Amarapadavivrti ><AK.03.03.019>  
giridrumārkasarpeṣu nagāgau paribhāṣitau .
na gacchatīti nagaḥ . agaśca . ʻgamlṛ sṛplṛ gataü ..
jaṅghāle mārute bāṇe'pyāśugaḥ parikīrtitaḥ .. 40 ..
āśa gacchatītyāśugaḥ ..
bāṇārkapakṣideveṣu graheṣu ca khago mataḥ .
khe gacchatīti khagaḥ .. 19 .. </Amarapadavivrti>
<Amarapadavivarana ><AK.03.03.019> 
śailavṛkṣau nagāvagau . agaśabdo nagaśabdaśca pratyekaṃ parvate pādape ca vartate . na gacchatīti nagaḥ . ʻnago'prāṇiṣvanyatarasyām (6. 3. 77) iti vikalapena nañaḥ prakṛtibhāvaḥ . tadabhāvapakṣe nalope satyagaḥ . ʻago bhujaṅge śaile ca vṛkṣabhāskarayorapi iti pratāpaḥ . āśugau vāyuviśikhau . viśikho bāṇaḥ . jaṅghāle'pyāśugaśabdaḥ . āśu gacchati . ḍaḥ (vā. 3. 2. 48) .. śarārkavihagāḥ khagāḥ . śaro bāṇaḥ . vihagaḥ pakṣimātram . ʻkhago vihaṅgaśarayorgrahasūryāmareṣvapi iti pratāpaḥ .. 19 .. </Amarapadavivarana>
<Amarapadaparijata><AK.03.03.019>  
śailavṛkṣau nagāvagau . śailavṛkṣau nagau agau ca syātām .āśugau—khagāḥ . ʻpataṅgaḥ śalabhe śālau mārjāre'gnau ravau khage iti vaijayantī (pṛ. 242, ślo. 40) .. 19 .. </Amarapadaparijata>
%%p. 03.250
AK.03.03.020ab pataṅgau pakṣisūryau ca pūgaḥ kramukavṛndayoḥ .
AK.03.03.020cd paśavo'pi mṛgā vegaḥ pravāhajavayorapi .. 20 .. 
<Amarapadavivrti ><AK.03.03.020>  
divākare śālibhede viśeṣe vihagasya ca .. 41 ..
pārade śalabhe caiva pataṅgaḥ parikīrtitaḥ .
patatīti pataṅgaḥ . ʻpatlṛ gataü ..
kramukākhyadrume vṛnde pūgaśabdaḥ prakīrtitaḥ .. 42 ..
punātīti pūgaḥ . ʻpūñ pavane ..
paśau nakṣatrabhede ca hariṇe kuñjarāntare .
mṛgayāyāṃ ca yācñāyāṃ mṛgaśabdo'bhidhīyate .. 43 ..
mṛgyata iti mṛgaḥ . ʻmṛga anveṣaṇe ..
bale nadīpravāhe ca mahākālaphale'pi ca .
viṇmūtrādipravṛttau syād vegaḥ śṛṅgārabhāvane .. 44 ..
vijyata iti vegaḥ . ʻovijī bhayacalanayoḵ .. 20 .. </Amarapadavivrti>
<Amarapadavivarana ><AK.03.03.020>  
pataṅgau pakṣisūryau ca . pakṣī śalabhākhyaḥ prāguktaḥ (1, pṛ. 351) . patatīti pataṅgaḥ . śeṣe—ʻśālibhede pakṣimātre pataṅgaḥ pārade'pi cö iti .. pūgaḥ kramukavṛndayoḥ . iha kramukaśabdena brahmadāru guvākaścetyubhayaṃ vivakṣitaṃ vanauṣadhivarge (pu. 240, 322), tadubhayaparyāyeṣu kramukapūgaśabdayokarapi pāṭhāt . ekajātīyānāmekakarmopajīvināṃ samūha eva pūgaśabdasya mukhyo'rthaḥ . ʻnṛpeṇādhikṛtāḥ pūgāḥ śreṇayo'tha kulāni cö ityādiṣu ca (yā. smṛ. 2. 2. 30) prasiddhaḥ . samūhamātre tūpacārāt prayogaḥ . phale tu klībam .. paśavo'pi mṛgāḥ . paśavaḥ gomahiṣyādayaḥ . apiśabdāt siṃhaprabhṛtayaśca siṃhādivarge mṛgaśabdenoktāḥ (pṛ. 334) . tadviśeṣaḥ kuraṅgaḥ . tathā ca pratāpaḥ—ʻmṛgo nakṣatrabhede syāt kuraṅge kuñjarāntare . mṛgavyayācñāpaśuṣü iti . nakṣatrabhedo mṛgaśīrṣākhyaḥ . kuñjarāntaraṃ ca gajaviśeṣaḥ . taduktam—
ʻbhadro mandro mṛgaśceti vijñeyāstrividhā gajāḥ .
vanapracārasārūpyasattvabhedaviniścitāḥ ..
iti .. vegaḥ pravāhajavayorapi . vijate calatyaneneti vegaḥ . ʻovijī bhayacalanayoḵ . karaṇe ghañ . kutvaṃ ca (7. 3. 52) . pravāhe yathā—ʻnadī vegena śudhyati (manu. 5. 108) . śeṣe yathā—ʻvego mahākālaphale viṇmūtrādivinirgame iti . mahākālaphalaḥ kiṃpākasaṃjño vṛkṣaviśeṣaḥ . ʻvegānna dhārayed vātaviṇmūtrakṣavatṛṭkṣudhāḵ iti viṣṭhāderbahiḥpravṛttau .. 20 .. </Amarapadavivarana>
<Amarapadaparijata><AK.03.03.020>  
pataṅgau—mṛgāḥ. paśavaḥ siṃhādayaḥ . ʻgaveṣaṇāyāṃ siṃhādau saumyarkṣe hariṇe mṛgaḵ iti rudraḥ . vegaḥ pravāhajavayorapi .. 20 .. </Amarapadaparijata>
%%p. 03.251
AK.03.03.021ab parāgaḥ kausume reṇau snānīyādau rajasyapi .
AK.03.03.021cd gaje'pi nāgamātaṅgāvapāṅgastilake'pi ca .. 21 ..
<Amarapadavivrti ><AK.03.03.021>  
candane puṣparajasi dhūlisnānīyacūrṇayoḥ .
uparāge'staśaile ca parāgaḥ parikathyate .. 45 ..
parāgacchatīti parāgaḥ . ʻgamlṛ gataü ..
nāgakesarapuṃnāganāgadantagajeṣu ca .
krūrācāre pannage ca vāride vāyusenayoḥ .. 46 ..
raṅge strīkaraṇe caiva nāgaśabdo'bhidhīyate .
strīkaraṇaṃ nāma ratikālakriyamāṇanāgabandhaḥ . nāga iva krūro nāgaḥ ..
dantāvale ca caṇḍāle mātaṅgaḥ samudāhṛtaḥ .. 47 ..
mataṅgāt jāyata iti mātaṅgaḥ ..
apāṅgastilake ca syānnetraprāntāṅgahīnayoḥ .
apagatamaṅgaṃ yasyetyapāṅgaḥ .. 21 .. </Amarapadavivrti> 
<Amarapadavivarana ><AK.03.03.021>  
parāgaḥ—rajasyapi . kausuma iti reṇuviśeṣaṇam . puṣpaprabhavaṃ raja ityarthaḥ . snānakāle śarīrodvartanārtha sugandhi cūrṇaṃ snānīyam . ādiśabdena paṭavāsakuntalavāsakādikaṃ gṛhyate . rajaḥśabdena reṇumātraṃ vivakṣitam .. gaje'pi nāgamātaṅgau . nāgo mādaṅgaśceti śabdadvayamatra pratipādyam . tatra nāgaśabdasya apiśabdasūcito'rthaḥ śeṣe—
ʻnāgakesarapuṃnāganāgadanteṣu pannage .
krūrācāre ca meghe ca vāyau nāgaḥ pumān bhavet ..
nāgaṃ strīkaraṇe raṅgasīsayoḥ strī tu yoṣiti .
iti . nāgakesaraścāmpeyaḥ . puṃnāgo devavallabhaḥ . nāgadanto niryūhākhyaḥ . eṣu tritvartheṣu nāmaikadeśanyāyena nāgaśabdo vartate . pannagaḥ kādraveyaḥ prāguktaḥ (pu. 148) . upamānāt krūrakarmaṇi . ago gamanarahito na bhavatīti vyutpattyā vāyumeghayoḥ . eṣvartheṣu puṃliṅgaḥ . strīkaraṇaṃ nāma suratasamaye strīpuṃsayoravayavasaṃśleṣaviśeṣaḥ nāgabandhākhyam . raṅgaṃ trapu . sīsaṃ prasiddham . asminnarthatraye rūpabhedād napuṃsakam . yoṣicchabdena tadviśeṣo vivakṣitaḥ . gajajātīyasarpajātīyavṛttau vartamānaścet strīliṅgaḥ . tatra jānapadādisūtreṇa (4. 1. 42) nāgī sthaulyārthī . ʻjāterastrī . . . (4. 1. 63) iti ṅīṣi nāgī . sthūlā gajī gajayoṣidvetyarthaḥ . mātaṅgaśabdastu caṇḍāle prāguktaḥ (pṛ. 631) .. apāṅgastilake'pi ca . tilakaḥ tamālapatram (1, pṛ. 440) . api śabdād netrānte . apagato'ṅgād apāṅgaḥ . apajanapūrvāṅgapade puṃliṅge . ʻnityamimanijantāścö iti liṅgānuśāsanavacanāt puṃliṅgatvam . aṅgahīne tu vācyaliṅgaḥ .. 21 .. </Amarapadavivarana>
<Amarapadaparijata><AK.03.03.021>  
parāgaḥ—rajasyapi . snānīyaṃ gandhacūrṇam gaje'pi nāgamātaṅgau . ʻgrāhābhrāhigajā nāgāḵ iti vaijayantī (pṛ. 216, ślo. 30) . ʻpārvatyāmapi mātaṅgī iti vaijayantī (pṛ. 272, ślo. 14) . apāṅgastilake'pi ca . apiśabdena netrānte'pi syāt .. 21 .. </Amarapadaparijata>
%%p. 03.253
AK.03.03.022ab sargaḥ svabhāvanirmokṣaniścayādhyāyasṛṣṭiṣu .
AK.03.03.022cd yogaḥ saṃnahanopāyadhyānasaṃgatiyuktiṣu .. 22 ..
<Amarapadavivrti ><AK.03.03.022>  
svabhāve niścaye mokṣe sṛṣṭau tyāgātmanorapi .. 48 ..
adhyāye ca tathotsāhe sargaśabdo'bhidhīyate .
sṛjyata iti sargaḥ . ʻsṛja visarge ..
apūrvavastusaṃprāptāvupāyadhyānayuktiṣu .. 49 ..
vapuḥsthairye saṃnahane dravye visrambhaghātini .
kārmaṇauṣadhayoryogo viṣkambhādau ca saṃgatau .. 50 ..
yujyata iti yogaḥ . ʻyujir yoge .. 22 .. </Amarapadavivrti>
<Amarapadavivarana ><AK.03.03.022>  
sargaḥ—sṛṣṭiṣu . anāgantuko dharmaḥ svabhāvaḥ . utpattisiddha ityarthaḥ . yathā jalasya śaityaṃ nisargaḥ . nirmokṣaḥ tyāgaḥ . yathā bāṇavisargaḥ . niścayo'dhyavasāyaḥ . yathā—ʻgṛhāṇa śastraṃ yadi sarga eṣa te (raghu. 3. 51) iti . adhyāyo nāma rāmāyaṇādimahākāvyeṣu kathānāṃ viśrāntisthānam . yathā—ʻsargabandho mahākāvyam (kāvyādarśa 1. 14) . sṛṣṭirutpādanam . yathā—ʻsargasthityantakāraṇam iti . ʻsṛja visarge iti dhātoryathāyathaṃ karmaṇi karaṇe bhāve ca ghañi sargaḥ .. yogaḥ—yuktiṣu . mahākarmasu saṃbhṛtasaṃbhārasya tadekatānatvaṃ saṃnahanam . yathā—ʻsetubandhe kṛtodyogaḵ iti . saṃnahanaṃ kavacādikamiti kecit . sāmadānādirupāyaḥ . yathā—ʻtantrāvāpavidā yogairmaṇḍalānyadhitiṣṭhatȫ iti māghakāvye (śiśu. 2. 88) . dhyānaṃ cittavṛttinirodhaḥ . yathā—ʻyogenānte tanutyajām iti raghuvaṃśe (1. 8) . saṃgatiḥ saṃśleṣaḥ . yathā—ratnaviyogaḥ kāñcanasya iti . yuktiḥ yogyatā, yathārhatvamityarthaḥ . yathā—yathāyogamitareṣām iti . ʻyujir yoge iti dhātoryathāyathaṃ bhāve karmaṇi karaṇe ca ghañi yogaḥ . śeṣe—ʻyogaḥ sūtre dravyalābhe viṣkambhādau ca bheṣaje iti . pāṇinyādīnāṃ sūtre yathā yogavibhāgādiṣṭasiddhiḥ iti . alabdhadravyalābhe yathā—ʻupeyādīśvaraṃ caiva yogakṣemārthasiddhaye (yā. smṛ. 1. 5. 100) . ʻviṣkambhaḥ prītirāyuṣmān ityādayaḥ saptaviṃśatiryogāḥ jyotiḥśāstre prasiddhāḥ . bheṣajamauṣadham . yathā—gugguluyogaḥ, pippalyādiyogaḥ .. 22.. </Amarapadavivarana>
<Amarapadaparijata><AK.03.03.022>  
sargaḥ—sṛṣṭiṣu . nirmokṣastyāgaḥ . niścayo nirṇayaḥ . ʻgṛhāṇa śastraṃ yadi sarga eṣa te (raghu. 3. 51) . adhyāyaḥ kāvyaparicchedaḥ . sṛṣṭirnirmāṇam .. yogaḥ—yuktiṣu . saṃnahanaṃ kavacam . ʻjāgaraḥ kaṃkaṭo yogaḥ saṃnāhaḥ syāduracchadaḵ iti ratnakośaḥ . upāyaḥ sāmādiḥ . saṃgatiḥ saṅgaḥ . apūrvasaṃprāpteranyaḥ . ʻyogo'pūrvārthasaṃprāptau saṃgatidhyānayuktiṣü iti viśvaḥ (pṛ. 24, ślo. 11) . yuktiryujirdhātvarthaḥ, niyogopayogādiḥ .. 22 .. </Amarapadaparijata>
%%p. 03.255
AK.03.03.023ab bhogaḥ sukhe stryādibhṛtāvaheśca phaṇakāyayoḥ .
AK.03.03.023cd cātake hariṇe puṃsi sāraṅgaḥ śabale tripu .. 23 ..
<Amarapadavivrti ><AK.03.03.023>  
sukhe veśyābhṛtau rikthe phaṇinaḥ phaṇadehayoḥ .
rakṣaṇe'bhyavahāre ca vartane bhoga ucyate .. 51 ..
bhujyata iti bhogaḥ . ʻbhuja pālanābhyavahārayoḵ ..
sāraṅgo hariṇe bhṛṅge cātake śavale gaje .
sāraṃ gacchatīti sāraṅgaḥ .. 23 .. </Amarapadavivrti>
<Amarapadavivarana ><AK.03.03.023>  
bhogaḥ—kāyayoḥ . sukhaṃ sukhānubhavaḥ . yathā—ʻbhogī parijanaiḥ sahö iti . vaśyastrīṇāṃ riraṃsubhiḥ deyaṃ dhanādimūlyaṃ stryādibhṛtiḥ . yathā—ʻbhogaṃ tu ma ācakṣva yasmādiha striyo bhogameva hārayante iti . ādiśabdena svakīyadhānāyādiprāpaṇārthaṃ parakīyāṇāṃ ghoṭakabalīvardādīnām adhvayojanānusāreṇa kalpitaṃ mūlyaṃ gṛhyate . ʻbhuja paripālanābhyavahārayoḵ iti dhātoḥ bhāvādau ghañi bhogaḥ . śeṣe—ʻkauṭilye pālane ca syād dāne ca draviṇe'pi cö iti . ʻbhujo kauṭilye iti dhātoḥ niṣpannasya kauṭilyamarthaḥ .. cātake—śabale triṣu . cātakaḥ pakṣiviśeṣaḥ prāguktaḥ (pṛ. 340) . hariṇaḥ kuraṅgaḥ . śabalaḥ karburavarṇaḥ . śeṣe—ʻhastibhṛṅgau ca sāraṅgaü iti . viśvaprakāśe'pi—ʻsāraṅgaścātake bhṛṅge kuraṅge ca mataṅgaje (pṛ. 27, ślo. 49) iti . sajātīyairaram atyarthaṃ gacchatīti sāraṅgaḥ (vā. 3. 2. 38) . sāraṇi śreṣṭhāni aṅgānyavayavāni asyeti vā sāraṅgaḥ . śakandhvāditvāt pararūpatvam (vā. 6. 1. 94) .. 23 .. </Amarapadavivarana>
<Amarapadaparijata><AK.03.03.023>  
bhogaḥ—kāyayoḥ . stryādibhṛtirnāma lañjikādivetanam . ʻciraḍupumudalainadi .. cātake—śabale triṣu . bhṛṅgakuraṅgagajeṣu ca puṃliṅgaḥ . ʻsāraṅgaścātake bhṛṅge kuraṅge ca mataṅgaje iti viśvaḥ (pṛ. 27, ślo. 49) .. 23 .. </Amarapadaparijata>
%%p. 03.256
AK.03.03.024ab kapau ca plavagaḥ śāpe tvabhiṣaṅgaḥ parābhave .
AK.03.03.024cd yānādyaṅge yugaḥ puṃsi yugaṃ yugme kṛtādiṣu .. 24 ..
<Amarapadavivrti ><AK.03.03.024>  
śākhāmṛge ca maṇḍūke plavagaḥ sūryasārathau .. 52 ..
plavairullaṅghanairgacchatīti plavagaḥ ..
parābhave cābhiṣaṅgastathaiva kleśaśāpayoḥ .
abhiṣajyata ityabhiṣaṅgaḥ . ʻṣañja saṅge ..
yugo rathādyavayave yugaṃ hastacatuṣṭaye .. 53 ..
kṛtatretādike caiva yugme vṛddhyākhyabheṣaje .
yujyata iti yugaḥ . ʻyujir yoge .. 24 .. </Amarapadavivrti>
<Amarapadavivarana ><AK.03.03.024>  
kapau ca plavagaḥ . plavairullaṅghanairgacchatīti plavagaḥ . caśabdād maṇḍūke . yastu plavenoḍupena gacchati, yaśca utplutya gacchati so'pi plavagaḥ .. śāpe—parābhave . apakāriṇāmaniṣṭāśaṃsanaṃ śāpaḥ . mithyābhiśaṃsanaṃ vā . tiraskāraḥ parābhavaḥ . doṣāṇāmabhiṣañjanam abhiṣaṅgaḥ . ʻṣañja saṅge . ghañ (3. 3. 18, 8. 3. 65) . ʻākrośe śapathe'pi syādabhiṣaṅgaḥ parābhavaḵ iti rudraḥ .. yānādyaṅge—kṛtādiṣu . yānaṃ rathaḥ . ādiśabdena śakaṭalāṅgalādeḥ grahaṇam . tasyāṅge upakaraṇe turagabalīvardādiskandhanidheye kāṣṭhaviśeṣa ityarthaḥ . tatra yugaśabdaḥ puṃliṅgaḥ . pāṇipādādivastudvayasamudāyarūpe yugmam . kṛtatretādvāparakaliṣu vartamāno napuṃsakaliṅgaḥ . yugaśabdaḥ prāgeva vyutpāditaḥ (pṛ. 358) . śeṣe—ʻyugaṃ hastacatuṣke syādauṣadhe varṣapañcake iti . ʻyugena patitaṃ tyajet iti hastacatuṣṭaye prayogaḥ . auṣadhe vṛddhisaṃjñe . ʻime hi ṣaṣṭiḥ prabhavādayo'bdāḥ yugāni hi dvādaśa pañcakaṃ cö iti jyotiḥśāstraprasiddho varṣapañcake yugaśabdaḥ .. 24 .. </Amarapadavivarana>
<Amarapadaparijata><AK.03.03.024>  
kapau ca plavagaḥ . ʻplavago vānare bheke sārathau coṣṇadīdhiteḵ iti viśvaḥ (pṛ. 26, ślo. 28) . śāpe—parābhave . śāpaśabdena śapathākrośayoreva grahaṇam . ʻākrośe śapathe'pi syādabhiṣaṅgaḥ parābhave iti vaijayantī (pṛ. 265, ślo. 10) .. yānādyaṅge—kṛtādiṣu . hastacatuṣṭaye'pi napuṃsakam . ʻyugaṃ hastacatuṣke'pi rathasīrāṅgayoryugaḵ iti viśvaḥ (pṛ. 24, ślo. 4) .. 24 .. </Amarapadaparijata>
%%p. 03.257
AK.03.03.025ab svargeṣupaśuvāgvajradignetraghṛṇibhūjale .
AK.03.03.025cd lakṣyadṛṣṭyā striyāṃ puṃsi gaurliṅgaṃ cihnaśephasoḥ .. 25 ..
<Amarapadavivrti ><AK.03.03.025>  
paśudigvajranetreṣu svargabāṇajaleṣu ca .. 54 ..
medinyāṃ kiraṇe vāci gośabdaḥ parikīrtitaḥ .
gośabdasya lakṣyadṛṣṭyā yathārhaṃ liṅgamunneyam . gacchatīti gauḥ .
sāṃkhyoktaprakṛtau cihne tathā śephānumānayoḥ .. 55 ..
śimūrtiviśeṣe ca liṅgaśabdo'bhidhīyate .
liṅgati layaṃ gacchatyasmin jagaditi liṅgam .. 25 .. </Amarapadavivrti>
<Amarapadavivarana ><AK.03.03.025>  
svargeṣu—puṃsi gauḥ . iṣuḥ bāṇaḥ . paśuḥ gotvajātyākrāntā vyaktiḥ strī ca pumāṃśca . sa vajraḥ kuliśaḥ . ghṛṇiḥ raśmiḥ . gośabdaḥ svargādiṣvartheṣu vartamāno lakṣyadṛṣṭyā prayogānusāreṇārthaviśeṣeṣu strīliṅgaḥ puṃliṅgaśca vijñeya ityarthaḥ . atra liṅgavyavasthā sarvānandasubhūticandrodāhṛtatrikāṇḍaśeṣābhidhāne (pṛ. 24, ślo. 611-2) rdāśatā . tathā hi —
ʻsvarge raśmau vajre ca balīvarde ca gauḥ pumān .
strī bāṇarohiṇīdṛgdigvāgbhūmiṣvapsu bhūmni ca ..
iti . svargādyarthacatuṣṭaye puṃliṅgaḥ . bāṇādyartheṣu ṣaṭsu strīliṅgaḥ . apsu jale strīliṅgo bahuvacanāntaśca bhavatītyarthaḥ .. liṅgaṃ cihnaśephasoḥ . cihnam anumitisādhanam . yathā—dhūmo'gnerliṅgam iti . asādhāraṇadharmamātraṃ ca cihnam . yathā—ʻsa varṇiliṅgī viditaḥ samāyayaü iti (kirā. 1. 1) . ʻyadviṣṇorliṅgadhāraṇam iti ca . śepho mehanam . yathā—ʻantarliṅgaṃ na śodhayet, ʻekā liṅge gude tisraḵ iti (manu. 5. 136) . liṅgati jñāpayati gūḍhamartha gamayatīti liṅgam . ʻligi gataü . ghañ . sāṃkhyoktaprakṛtau ca liṅgasya vyavahāraḥ . śivamūptiviśeṣaśca . ʻbāṇaliṅge śivaḥ sākṣāt iti .. 25 .. </Amarapadavivarana>
<Amarapadaparijata><AK.03.03.025>  
svargeṣu—cihnaśephasoḥ . svargādiṣu puṃliṅgaḥ . iṣvādiṣu strīliṅgaḥ .
ʻgauḥ svarge vṛṣabhe raśmau vajre candramasi smṛtaḥ .
arjunīnetradigbāṇabhūvāgvāriṣu gauḥ smṛtā ..
iti viśvaḥ (pṛ. 24, ślo. 1) .. 25 .. </Amarapadaparijata>
%%p. 03.258
AK.03.03.026ab śṛṅgaṃ prādhānyasānvośca varāṅgaṃ mūrdhaguhyayoḥ .
AK.03.03.026cd bhagaṃ śrīkāmamāhātmyavīryayatnārkakīrtiṣu .. 26 ..
iti gāntavargaḥ
<Amarapadavivrti ><AK.03.03.026>  
sānau viṣāṇe prādhānya śikhare parvatasya ca .. 56 ..
krīḍāmbujalayantre ca śṛṅgaśabdaḥ prayujyate .
śṛṇātīti śṛṅgam . ʻśṝ hiṃsāyām ..
mātaṅge'pi varāṅgaṃ syād guhye mūrdhni guḍatvaci .. 57 ..
varaṃ ca tadaṅgaṃ ca varāṅgam ..
bhago māhātmyavīryaśrīkīrtivairāgyayuktiṣu .
jñānecchāyatnaguhyeṣu dharme caiśvaryasūryayoḥ.. 58 ..
bhajyate sevyata iti bhagaḥ . ʻbhaja sevāyām .. 26 .. 
iti gāntavargaḥ </Amarapadavivrti> 
<Amarapadavivarana ><AK.03.03.026>  
śṛṅgaṃ prādhānyasānvośca . pradhānasya bhāvaḥprādhānyam . prabhutvamiti yāvat . yathā—ʻśṛṅgaṃ sa dṛptavinayādhikṛtaḥ pareṣāmatyucchritaṃ na mamṛṣe na tu dīrghamāyuḵ (raghu. 9. 62) iti . sānu giriśikharam, prasthaśca . tathā ca kātyaḥ—ʻśṛṅgaṃ śikharaṃ sānvapi iti . śṛṅgaśabdaḥ puṃliṅge'pyasti . tathā ca vaijayantyām (pṛ. 237, ślo. 87)—ʻkrīḍāmbuyantre śṛṅgo'strī parvatāgraprabhutvayoḥ . paśvaṅge cö iti . kūrcaśīrṣe puṃliṅgaḥ prāguktaḥ (pṛ. 302) . madgurasya priyāyāṃ (pṛ. 272) viṣāyāṃ ca (pṛ. 273) ṅībantaḥ prāguktaḥ .. varāṅgaṃ mūrdhaguhyayoḥ . guhyaṃ yoniḥ . avayaveṣu śraiṣṭhyādubhayorvarāṅgatvam . ʻguḍatvaci varāṅgaṃ syād yonau mūrdhni gaje tu nȫ iti rabhasaḥ .. bhagaḥ—kīrtiṣu . śrīḥ saṃpattiḥ kāntiśca . kāmo yoniḥ icchā ca . māhātmyaśabdena jñānavairāgyaiśvaryayogo vivakṣitaḥ . vīryamakuṇṭhitā śaktiḥ . yatna utsāhaḥ . arkaḥ sūryaḥ . kīrtiḥ sādhuvādaḥ . rūpabhedāt puṃliṅga iti subhūtiḥ . rabhasakośe tu—ʻbhagaṃ śrīyonivīryeṣu jñānavairāgyadharmayoḵ ityādi napuṃsakakāṇḍe'bhihitam . rudrastu—ʻjñānavairāgyayoryonau bhagamastrī ravau tu nȫ iti . bhajyata iti bhagaḥ . ʻbhaja sevāyām . ghapratyayaḥ (3. 3. 118) .. 26 .. 
iti gāntavargaḥ </Amarapadavivarana>
<Amarapadaparijata><AK.03.03.026>  
śṛṅgaṃ—sānvośca . prādhānyaṃ prabhutvam . sānuḥ parvatāgram .
ʻprabhutve parvatasyāgre paśoravayave'pi ca .
krīḍāpānīyayantre ca śṛṅgaṃ nā kūrcaśīrṣake ..
iti rabhasaḥ . varāṅgaṃ—kīrtiṣu .
ʻbhagamaiśvaryamāhatmyajñānavairāgyayoniṣu .
yaśovīryaprayatnecchāśrīdharmaravimuktiṣu ..
iti viśvaḥ (pṛ. 24, ślo. 3) . ʻbhagaṃ yonyāṃ bhago yatnayaśovīryārkabhūtiṣü iti vaijayantī (pṛ. 234, ślo. 115) . ʻjñānavairāgyayoryonau bhagamastrī tu bhāskare iti rudraḥ . anuktam—
rāgo'nurāge mātsarye gānāṅge rocanādiṣu .
anurāge—vītarāgo janaḥ mātsarye—sapatnyau vyatirajyete . gānāṅge—gurjarīrāgeṇa gāyati . rocanādiṣu—rocanikaṃ vastram . hāridraṃ vastram .. raṅago raṇājire nṛtye'pi . avasarasaṃgararaṅge raṅgatve turaṃgamāstuṅgāḥ ..
amukhyopāyayoraṅgaṃ kāliṅgo rājasarpayoḥ .
chatrabhaṅgastu vaidhavye'svātantrye ca nṛpātyaye .
kathāprasaṅgastu viṣavaidye vātādhike'pi ca .. 26 ..
iti gāntavargaḥ </Amarapadaparijata>
%%p. 03.261
atha ghāntavargaḥ—
AK.03.03.027ab parighaḥ parighāte'stre'pyogho vṛnde'mbhasāṃ raye .
AK.03.03.027cd mūlye pūjāvidhāvardhoṃ'hoduḥkhavyasaneṣvadham .. 27 ..
AK.03.03.028a triṣviṣṭe'lpe laghuḥ
<Amarapadavivrti ><AK.03.03.027>  
argale kācakalaśe yoge prākāragopure .
astre ghaṭṭe mudgare ca parighaḥ parikīrtyate .. 59 ..
parihanyata iti parighaḥ . ʻhana hiṃsāgatyoḵ ..
oghaḥ paraṃparāvṛndavārvegeṣu layāntare .
uhyata iti oghaḥ . ʻvaha prāpaṇe ..
arghaḥ pūjyopahāre ca mūlye dravyasya vartate .. 60 ..
arhyate'nenetyarghaḥ . ʻarha pūjāyām ..
aghaṃ duḥkhe kilviṣe syādakṣādivyasane'pi ca .
kāriṇamaṅghata ityagham . ʻaghi gatyākṣepe ..
iṣṭālpāsāraśīghreṣu spṛkkāyāmagurau laghuḥ .. 61 ..
laṅghyata iti laghuḥ . ʻlaghi gataü .. 27 ..
iti ghāntavargaḥ </Amarapadavivrti>
<Amarapadavivarana ><AK.03.03.027>  
parighaḥ—astre'pi . parito hananaṃ parighātaḥ . parito hanyate'neneti vyutpattyā parighaśabdena sarvato lohavalayabaddhaṃ laguḍākhyamastramucyate . ʻparau ghaḵ (3. 3. 84) iti bhāvakarmaṇorarthayoḥ hanterappratyaye ghatvam . 
ʻparighaḥ kācakalaśe ghaṭṭe prākāragopure .
parighāte yogabhede mudgarārgalayorapi ..
iti nānārthasaṃgrahaḥ . kācanirmitaḥ kalaśaḥ kācakalaśaḥ . giryaraṇyādiprācuryeṇa duṣpraveśasthalaṃ ghaṭṭam . yogabhedo viṣakambhādiṣvanyatamaḥ . argalaṃ dvārapidhānasya viṣkambhaḥ .. ogho—raye . ʻvaha prāpaṇe . pacādyaci (3. 1. 134) nyaṅkvāditvāt (7. 3. 53) sādhuḥ .. mūlye pūjāvidhāvardhaḥ . mahārghaḥ paṭa iti mūlye . ʻtamarghyamarghādikayādipūruṣaḵ (śiśu. 1. 14) iti pūjāyām . vikreyaḥ paṭādirgurvādirvā arghaḥ . ʻarha pūjāyām . ʻpuṃsi saṃjñāyāṃ ghaḥ prāyeṇö (3. 3. 118) iti ghaḥ . nyaṅkvādiḥ . (7. 3. 53) .. aṃho—agham . aṃhaḥ pāpam . vyasanaṃ madyapānadyūtādi . ʻaghi gataü iti dhātoḥ pacādyac (3. 1. 134) .. triṣviṣṭe'lpe laghuḥ . iṣṭe yathā—ʻdarśanena laghunā yathā tayoḥ prītimāpurubhayostapasvinaḵ iti (raghu. 11. 12) . alpe yathā—laghvāhāra iti ..
ʻkṛṣṇāgaruṇi śīghre ca klībe laghvagurau triṣu . 
niḥsāre ca manojñe ca spṛkkāyāṃ ca laghuḥ striyām ..
iti . śīghratvaguṇayukte tu triliṅgaḥ prāguktaḥ (1, pṛ. 44) . agurau gurutvaguṇarahite tṛṇatūlādau . niḥsāre sārāṃśarahite śigrukāṣṭhādau .. 27 ..
iti ghāntavargaḥ </Amarapadavivarana>
<Amarapadaparijata><AK.03.03.027>  
parighaḥ—astre'pi . parighāto ghātaḥ . ʻparigho mudgare śastre kathyate'rgalaghātayoḵ iti jayakośaḥ . ogho—raye . paraṃparāyāmapi syāt . ʻoghaḥ paraṃparāyāṃ syājjalasrotasi saṃcaye iti vaijayantī (pṛ. 214, ślo. 10) .. mūlye—alpe laghuḥ . aparādhyarthe'pi triliṅgaḥ . ʻlaghu tvasāraguruṇoriṣṭe kṣipramanojñayoḵ iti vaijayantī (pṛ. 229, ślo. 15) .. 27 .. 
iti ghāntavargaḥ </Amarapadaparijata>
%%p. 03.263
atha cāntavargaḥ—
AK.03.03.028b kācāḥ śikyamṛdbhedadṛgrujaḥ .
AK.03.03.028cd viparyāse vistare ca prapañcaḥ pāvake śuciḥ .. 28 ..
AK.03.03.029ab māsyamātye cātyupadhe puṃsi medhye site tripu .
AK.03.03.029cd abhiṣvaṅge spṛhāyāṃ ca gabhastau ca ruciḥ striyām .. 29 ..
<Amarapadavivrti ><AK.03.03.028-29>  
dṛgrogamaṇiśikyeṣu mṛdbhede kāca iṣyate .
śikyaṃ rajjuyantram . kacyata iti kācaḥ . ʻkaca dīptivandhanayoḵ .
saṃcaye ca viparyāse prapañco vistare mataḥ .. 62 ..
viparyāso māyāprataraṇam . prapañcyata iti prapañcaḥ . ʻpaci vistāravacane .
śṛṅgāragharmayorvahnāvupadhau śuddhamantriṇi .
āṣāḍhamāse medhye ca śubhre śacirudāhṛtaḥ .. 63 ..
śucyati śuddho bhavatīti śuciḥ . ʻśucir pūtībhāve ..
rāgecchāraśmiśobhāsu jvālāyāṃ ca rucirmatā .
rocata iti ruciḥ . ʻruca dīptaü .. 18-9 ..
iti cāntavargaḥ </Amarapadavivrti>
<Amarapadavivarana ><AK.03.03.028-29>  
kācāḥ—dṛgrujaḥ . ghaṭādidhāraṇārtho rajjukṛto yantraviśeṣaḥ śikyam . mṛdbhedastu daridrayoṣidādīdhāraṇīyānāṃ valayāṅgulīyakādīnāṃ prakṛtibhūto mṛttikāviśeṣaḥ . dṛśaḥ netrasya rug rogaḥ kācākhyaḥ prasiddhaḥ . ʻkaca dīptibandhanayoḵ iti dhātoḥ karmaṇyadhikaraṇe ca yathāyogaṃ ghañ . ʻna kvādeḵ (7. 3. 59) iti kṛtvapratiṣedhaḥ .. viparyāse—prapañcaḥ . atasmin taditi pratyayo viparyāsaḥ . yathā—ʻprapañcasya layo jñānāt iti . vistaraḥśabdabāhulyam . yathā—ʻalamatiprapañcenö iti . padārthaprapañcaḥ ityādau śabdavyatirikte prapañce śabda aupacārikaḥ . ʻpaci vistāravacane ityasmāt caurādikāt ʻerajaṇyantānām iti ṇyantaparyudāsasya prāyikatvād eraci (3. 3. 56) prapañcaḥ .. pāvake—site triṣu . atra māsiśabdenāṣāḍhamāso vivakṣitaḥ . ʻśaucācāraparijñānamamātyānāmupadhȫ iti kauṭilyaḥ (arthaśāstre 1. 10) . parijñānopāyaśca kṣatriyavarge prapañcitaḥ (pṛ. 496) . tāmatikrānto'tyupadhaḥ, upadhāśaddha iti yāvat . pāvakādyarthatraye puṃliṅgaḥ . pavitre dhavaladravye ca vācyaliṅgaḥ . śṛṅgārarase'pi śuciśabdaḥ puṃliṅgaḥ prāguktaḥ (1, pṛ. 131) .. abhiṣaṅge—ruciḥ striyām . abhiṣaṅgaḥ āsaktiḥ . yathā—vedābhyāsaruciḥ iti . spṛhā vāñchā . yathā—ʻbhinnarucirhi lokaḵ iti (raghu. 6. 30) . tigmaruciriti gabhastau . ʻruca dīptaü ityasmād ʻigupadhāt kit (u. 4. 120) itīnpratyaye ruciḥ .. 28-9 ..
iti cāntavargaḥ </Amarapadavivarana>
<Amarapadaparijata><AK.03.03.028-29>  
kācāḥ—dṛgrujaḥ . mṛdbhedaḥ . ʻgājü .. viparyāse—prapañcaḥ . vistaraḥ śabdavistṛtiḥ .. pāvake—triṣu . atyupadhaśabdo'mātyaviśeṣaṇam .
ʻśuciḥ śabde'nupahate śṛṅgārāṣāḍhayoḥ site .
grīṣme hutavahe'pi syādupadhāśuddhamantriṇi ..
iti viśvaḥ (pṛ. 30, ślo. 6) .. abhiṣaṅge—ruciḥ striyām . abhiṣaṅgo 'tyāsaktiḥ . spṛhā bubhukṣā .. anuktam—
śmaśruṇyapi ca kūrcaḥ syāt kacaḥ śuṣkavraṇe'pi ca .
piśācaḥ syād biḍāle'pi nārāco'mbukariṇyapi ..
cañcaḥ kirātabhede syāccañcā strī tṛṇapūruṣe .
kaṇīciḥ puṣpitalatāguñjayoḥ śakaṭe'pi ca ..
ratanārīcaḥ śunake sītkāre ca natabhruvām .
iti cāntavargaḥ
paridhānāñcale kacchaḥ pārśve puṣpavane'pi ca .
pucchaḥ paścātpradeśe'pi mlecchaḥ pāparate'pi ca .. 28-9 ..
iti chāntāḥ </Amarapadaparijata> 
%%p. 03.265
atha jāntavargaḥ—
AK.03.03.030ab kekitārkṣyāvahibhujau dantaviprāṇḍajā dvijāḥ .
AK.03.03.030cd ajā viṣṇuharacchāgā goṣṭhādhvanivahā vrajāḥ .. 30 ..
<Amarapadavivrti ><AK.03.03.030>  
ahibhuṅnakule'pi syād vainateyamayūrayoḥ .. 64 ..
ahiṃ bhūṅkta ityahibhuk ..
traivarṇikeṣu danteṣu pakṣisarpādiṣu dvijaḥ .
reṇukāyāṃ ca bhārgyāṃ ca dvijāśabda udāhṛtaḥ .. 65 ..
dvirjāyata iti dvijaḥ . ʻjanī prādurbhāve ..
hare harau vidhau kāme chāge raghusute'pyajaḥ .
vidhirbrahmā . na jāyata ityajaḥ ..
gosthānādhvasamūheṣu vrajaśabdo'bhidhīyate .. 66 ..
vrajatīti vrajaḥ . ʻvraja gataü .. 30 .. </Amarapadavivrti>
<Amarapadavivarana ><AK.03.03.030>  
anantaramacchakacchatucchādīnāṃ sadbhāve'pi teṣāṃ prayogaprācuryābhāvāt tānupekṣya jāntānāha—kekitārkṣyāvahibhujau . nigadavyākhyātam . nakule'pyahibhukśabdaḥ .. dantaviprāṇḍajā dvijāḥ . vipragrahaṇaṃ traivarṇikopalakṣaṇam . tathā ca smṛtiḥ—
ʻmāturyadagre jāyante dvitīyaṃ mauñjibandhanāt .
ʻtatrāsya mātā sāvitrī pitā tvācārya ucyate .
ʻbrāhmaṇakṣatriyaviśastasmādete dvijāḥ smṛtāḥ .
iti . ata eva dvirjātā dvijāḥ . vṛttiviṣaye sucpratyayasya lopaḥ . aṇḍajāḥ pakṣisarpādyāḥ . bhārgyāṃ reṇukāyāṃ ca dvijā strīliṅgā prāguktā (pṛ, 268, 286) .. ajā viṣṇuharacchāgāḥ . na jāyata ityajaḥ . ajati gacchatīti vā acaḥ . ʻvidhīśaviṣṇukāmeṣu puṃsyajaḥ prakṛtau striyām iti nānārthasaṃgrahaḥ . raghuputro'pyajaḥ prasiddhaḥ .. goṣṭhādhvanivahā vrajāḥ . goṣṭhaṃ gosthānam . nivahaḥ samūhe . vrajantyasminniti vrajaḥ . ʻgocarasaṃcaravahavrajavyajāpaṇanigamāścö (3. 3. 119) iti ghapratyayānto nipātitaḥ .. 30 .. </Amarapadavivarana>
<Amarapadaparijata><AK.03.03.030>  
kekitārkṣya—mayūrayoḥ . aṇḍajaḥ pakṣī .. ajā viṣṇu—vrajāḥ . brahmapitāmahānādayo'pi . ʻajaḥ pitāmahe'nādau chāge viṣṇau hare ravaü iti vaijayantī (pṛ. 230, ślo. 4) .. 30 .. </Amarapadaparijata>
%%p. 03.266
AK.03.03.031ab dharmarājau jinayamau kuñjo dante'pi na striyām .
AK.03.03.031cd balaje kṣetrapūrdvāre valajā valgudarśanā .. 31 ..
<Amarapadavivrti ><AK.03.03.031>  
dharmarājo jine'pi syād yudhiṣṭhirakṛtāntayoḥ .
dharmasya rājā dharmarājaḥ ..
gajadante nikuñje ca sānau kuñja udāhṛtaḥ .. 67 ..
kuñjatīti kuñjaḥ . ʻkuñja śabde ..
sasyakṣetre puradvāre samare valajaṃ matam .
valajā varakāntāyāṃ medinyāmapi saṃmatā .. 68 ..
balena jāyata iti valajā . ʻjanī prādurbhāve .. 31 .. </Amarapadavivrti>
<Amarapadavivarana ><AK.03.03.031>  
dharmarājau jinayamau . jinaḥ sugataḥ . yudhiṣṭhire'pi dharmarājaśabdaḥ .. kuñjo dante'pi na striyām . kujiḥ laukiko dhātuḥ āvaraṇārtha iti subodhinī . kuñjati āvṛṇoti svāvāsasthānamiti kuñjaḥ . dante gajadante . yathā kuñjara iti . apiśabdāt ʻlatādipihitodare iti prāguktaḥ (1, pṛ. 213) .. valaje—valgudarśanā . kṣetraṃ ca nagaradvāraṃ ca pratyekaṃ napuṃsakaliṅgena valajaśabdenocyate . valgudarśanā vāmalocanā . yoṣeti yāvat . sā strīliṅgasya valajāśabdasyārthaḥ . bale jātaṃ valajam . vabayorabhedaḥ .
ʻvalajaṃ gopure kṣetre sasyasaṅgarayorapi .
valajā vārayoṣāyāṃ vasumatyāmapi smṛtā ..
iti viśvaprakāśikā (pṛ. 33, ślo. 17) . ʻvalajaṃ dhānyarāśau syāt iti vaijayantī (pṛ. 128, ślo. 65) . ʻkarṣakeṇa valajaṃ pupūṣatȫ iti māghaḥ (śiśu. 14. 7) .. 31 .. </Amarapadavivarana>
<Amarapadaparijata><AK.03.03.031>  
dharmarājau jinayamau . yudhiṣṭhiro'pi syāt . ʻdharmarājo yame buddhe dharmarājo yudhiṣṭhire iti viśvaḥ (pṛ. 34, ślo. 30) .. kuñjo dante'pi na striyām . danto gajadantaḥ . ʻyenugadavaḍö .. ʻkuñjo nikuñje'pi hanau bhaved dante ca dantinām iti viśvaḥ (pṛ. 33, ślo. 12) .. valaje—valgudarśanā . valajeti tantreṇa strīnapuṃsakayoreva grahaṇam . ʻvalajā varanāryāṃ strī kṣetre dvāre ca sā na nȫ iti vaijayantī (pṛ. 263, ślo. 78) .. 31 .. </Amarapadaparijata>
%%p. 03.268
AK.03.03.032ab same kṣmāṃśe raṇe'pyājiḥ prajā syāt saṃtatau jane .
AK.03.03.032cd abjau śaṅkhaśaśāṅkau ca svake nitye nijaṃ triṣu .. 32 .. 
<Amarapadavivrti ><AK.03.03.032>  
yuddhe ca samabhabhāge kṣaṇe'pyājiḥ prakīrtitaḥ .
ajanti kṣipanti śastrāṇyatretyājiḥ . ʻaja gatikṣepaṇayoḵ ..
jane'pyabhijane caiva prajāśabdaḥ prakīrtitaḥ .. 69 ..
prajāyata iti prajā . ʻjamī prādurbhāve ..
abjo dhanvantarau śaṅkhe padmenduniculeṣu ca .
adbhye jāto'bjaḥ ..
sanātane svakīye ca nijaśabda udāhṛtaḥ .. 70 ..
nitarāṃ jāyata iti nijaḥ . ʻjanī prādurbhāve .. 32 ..
iti jāntavargaḥ </Amarapadavivrti>
<Amarapadavivarana ><AK.03.03.032>  
same kṣmāṃśe raṇe'pyājiḥ. samapadaṃ bhūbhāgasya viśeṣaṇam . ʻājiḥ samabhuvi striyām iti bhūvarge śeṣakāreṇoktatvāt . raṇaḥ yuddham . apiśabdāt kṣaṇarūpakāla iti subodhinī . ʻyudbhūbhāgakṣaṇeṣvājiḵ iti durgokteśca .. prajā syāt saṃtatau jane . saṃtatirapatyaparaṃparā . yathā—prajāvān bhūyāsamiti . jane yathā—ʻatha prajānāmadhipaḥ prabhāte iti (raghu. 2. 1) .. abjau śaṅkhaśaśāṅkau ca . śeṣe—ʻabjo niculavaidyayoḵ iti . niculo hijjalaḥ . vaidyaḥ dhanvantariḥ . rūpabhedādeṣvartheṣu puṃliṅgaḥ . vyaktayogaśca . ʻśaṅkhe dhanvantarau candre puṃsyabjaḥ klībamambuje iti saṃgrahaḥ .. svake nitye nijaṃ triṣu . svakaṃ nijasaṃbandhi . yathā—nijagṛham . nijaṃ vastramiti . nityaṃ yāvad dravyabhāvi guṇādikam . yathā—nijo dharmaḥ . nijaṃ gāmbhīryamiti . nitarāṃ jāyata iti nijam . triṣu vācyaliṅga ityarthaḥ .. 32 .. 
iti jāntavargaḥ </Amarapadavivarana>
<Amarapadaparijata><AK.03.03.032>  
same kṣmāṃśe—jane . saṃtatirapatyam .. abjau śaṅkhaśaśāṅkau ca . ʻabjo dhanvantarau śaṅkhe candre klī lavaṇe'mbuje iti vaijayantī (pṛ. 230, ślo. 3) .. svake nitye nijaṃ triṣu . svabhāve napuṃsakam . ʻsahajaṃ nijamājānaṃ dharmasargau nisargavat iti vaijayantī (pṛ. 192, ślo. 1) .. anuktam—
jūrākāśe sarasvatyāṃ piśācyāṃ nā tu rākṣase .
aṅgajaṃ rudhire klībaṃ pumān putramanojayoḥ .
kārujaḥ karipote syāt svayaṃjātatile'pi ca .
parañjastailayantre syād ḍiṇḍire churikāphale .
paṭahe'pi ca guñjā syāt kastūryāmapi cāṇḍajā .
pakṣisarpādiṣu puṃliṅgaḥ .
rājarājaḥ śaśāṅke'pi lājaḥ syāccārdrataṇḍule .
bhṛṣṭadhānye bahuvacanāntaḥ .. 32 ..
iti jāntavargaḥ </Amarapadaparijata>
%%p. 03.270
atha ñāntavargaḥ—
AK.03.03.033ab puṃsyātmani pravīṇe ca kṣetrajño vācyaliṅgakaḥ .
AK.03.03.033cd saṃjñā syāccetanā nāma hastādyaiścārthasūcanā .. 33 ..
<Amarapadavivrti ><AK.03.03.033>  
pravīṇe cātmani tathā kṣetrajñaḥ samudāhṛtaḥ .
kṣetraṃ jānātīti kṣetrajñaḥ . ʻjñā avabodhane ..
saṃjñā syād bhānubhāryāyāṃ gāyatryāṃ caiva nāmani .. 71 ..
cetanāyāṃ ca hastādyaiḥ sūcanāyāṃ ca vastunaḥ .
samyak jñāyata iti saṃjñā .. 33 ..
iti ñāntavargaḥ </Amarapadavivrti>
<Amarapadavivarana ><AK.03.03.033>  
anantaraṃ jhāntānāṃ kliṣṭakalpyatayā tānupekṣya ñāntānāha—puṃsyātmani—vācyaliṅgakaḥ . kṣetraṃ śarīraṃ svabhogasādhanatvena jānātīti kṣetrajño jīvātmā . kṣetraṃ sthānaviśeṣaṃ jānātīti kṣetrajño nipuṇaḥ .. saṃjñā syāt—arthasūcanā . cetanā jñānam . nāma nāmadheyam . ādyaśabdena bhrūnikocādergrahaṇam . tairarthasya prayojanasya vastuno vā sūcanā jñāpanamityarthaḥ . saṃpūrvāt jānāteḥ ʻātaścopasarge (3. 3. 106) iti yathāyogamarthatraye bhāve karaṇe ca aṅi saṃjñā .
ʻsaṃjñā syād bhānubhāryāyāṃ gāyatryāṃ caiva nāmani .
cetanāyāṃ ca hastādyaiḥ sūcanāyāṃ ca vastunaḥ ..
iti nānārthasaṃgrahaḥ . śeṣe—ʻnāmasmṛtyorabhijñā syāt jñastu saumye vipaściti iti ..33 ..
iti ñāntavargaḥ </Amarapadavivarana>
<Amarapadaparijata><AK.03.03.033>  
puṃsyātmani—arthasūcanā . cetanā nāma mūrcchāviparyayaḥ .
ʻmūrcchāsu mūrkhāsu tirobhavanti kapālaminduḥ karicarmanāgāḥ .
kāśyāmatho kaṇṭhagatasya jantoḥ ..
anuktam—
doṣajñau vaidyavidvāṃsau jño vidvān somajo'pi ca .
somajo budhaḥ .
sarvajñau sugateśānau kālajñau jñānikukkuṭau .. 33 ..
iti ñāntavargaḥ </Amarapadaparijata>
%%p. 03.271
atha ṭāntavargaḥ—
AK.03.03.034ab kākebhagaṇḍau karaṭau gajagaṇḍakaṭī kaṭau .
AK.03.03.034cd śipiviṣṭastu khalatau duścarmaṇi maheśvare .. 34 ..
<Amarapadavivrti ><AK.03.03.034>  
gajagaṇḍe vādyabhede kusumbhe nindyajīvane .. 72 ..
ekādaśāhaśrāddhe ca vāyase karaṭo mataḥ .
ke raṭatīti karaṭaḥ . ʻraṭa paribhāṣaṇe ..
atireke śave pretakriyākartṛkiliñjayoḥ .. 73 ..
kaṭaḥ śmaśāne samaye śroṇimātaṅgagaṇḍayoḥ .
kaṭyata iti kaṭaḥ . ʻkaṭe varṣāvaraṇayoḵ ..
nārāyaṇe maheśāne kharvāṭe duṣṭacarmaṇi .. 74 ..
śipiviṣṭastu piśunavādinyapi ca vartate .
śipau carmaṇi viṣṭaṃ doṣavyāptirasyeti śipiviṣṭaḥ . ʻviplṛ vyāptaü .. hariharapakṣe yathā—śipiṣu paśuṣu janeṣu viṣṭo vyāpta iti śipiviṣṭaḥ .. 34 .. </Amarapadavivrti>
<Amarapadavivarana ><AK.03.03.034>  
kākebhagaṇḍau karaṭau . ke raṭati śabdaṃ karotīti karaṭaḥ . ʻraṭa parabhāṣaṇe . karoti madamiti karaṭaḥ gajakapolaḥ . ʻśakādibhyo'ṭan (u. 4. 82) iti aṭan . atra pratāpaḥ—
ʻkaraṭo vādyabhede syāt kusumbhakarigaṇḍayoḥ .
ekādaśe ca śrāddhe ca vāyase nindyajīvini ..
iti .. gajagaṇḍakaṭī kaṭau . kaṭiḥ śroṇiḥ . śeṣe—
ʻkaṭo'tirekaśavayoḥ kriyākāriśmaśānayoḥ ..
kiliñje samaye strī tu kaṭiḥ śroṇyāṃ kaṭī ca sā ..
iti . atireke yathā—prakaṭo vikaṭaḥ . śave yathā—varjayet kaṭadhūmamiti . kriyākāriṇi pretakarmakāriṇi yathā—ʻsakaṭānnaṃ ca nāśnīyāt (yā. smṛ. 3. 1. 15) iti . kiliñjake yathā—kaṭe śete . samaye yathā—ʻvaktavyamiha bauddhakaṭarūḍhai iti .. śipiviṣṭastu—maheśvare . khalatiḥ keśotpattirahitaśirobhāgayuktaḥ puruṣaḥ . nikṛttamehanāvaraṇacarmā duścarmā . kuṣṭhītyeke . ʻśipiviṣṭastu duścarmakhalvāṭahariśaṃkarāḵ iti nānārthasaṃgrahe . doṣavyāptaṃ śipirucyata iti svāmī (pṛ. 277) . tena viṣṭaṃ vyāptaṃ śarīramasyeti śipiviṣṭaḥ . maheśvare tu—ʻyajño vai viṣṇuḥ paśavaḥ śipiḵ iti śrutau darśanāt paśavaḥ śipiśabdenocyante . tairviṣṭo vyāptaḥ sevitaḥ, tatpatiriti yāvat . taduktaṃ skāndapurāṇe—
ʻātmānaḥ paśavaḥ proktāḥ sarve saṃsāravartinaḥ .
teṣāṃ patitvād viśveśo bhavaḥ paśupatiḥ smṛtaḥ ..
iti . ʻśipayo raśmayaḥ, tairviṣṭo vyāpta iti śipiviṣṭo viṣṇuḵ iti sahasranāmabhāṣye (pṛ. 78) vyākhyātam . ʻviṣṇuḥ śipiviṣṭaḵ iti śrutiśca (vāja. saṃ. 8. 55) .. 34 .. </Amarapadavivarana>
<Amarapadaparijata><AK.03.03.034>  
kākebhagaṇḍau—maheśvare . khalatiḥ indraluptavyādhimān . ʻbaṭṭatalavāṃḍü . ʻkhalvāṭaḥ khalatirbabhruḵ iti vaijayantī (pṛ. 185, ślo. 147) .. 34 .. </Amarapadaparijata>
%%p. 03.273
AK.03.03.035ab devaśilpinyapi tvaṣṭā diṣṭaṃ daive'pi na dvayoḥ .
AK.03.03.035cd rase kaṭuḥ kaṭvakārye triṣu matsaratīkṣṇayoḥ .. 35 ..
<Amarapadavivrti ><AK.03.03.035>  
amarāṇāṃ vardhakau ca sūrye tvaṣṭā prakīrtitaḥ .. 75 ..
tvakṣati tanūkarotīti tvaṣṭā . ʻtvakṣū tanūkaraṇe ..
daive'tisarjane kāle diṣṭaśabdo'bhidhīyate .
diśyate nirdiśyata iti diṣṭam . ʻdiśa atisarjane ..
rase sugandhe puṃsi syādakārye na dvayoḥ kaṭuḥ .. 76 ..
strī kṣave rohiṇīkaṅgvostriṣu matsaratīkṣṇayoḥ .
kṣavo'tra kṛṣṇasarṣapaḥ . kaṭatīti kaṭuḥ . ʻkaṭi gataü .. 35 .. </Amarapadavivrti>
<Amarapadavivarana ><AK.03.03.035>  
devaśilpinyapi tvaṣṭā . devaśilpī viśvakarmā . apiśabdāt sūrye . vardhakimātre tu prāguktaḥ (pṛ. 625) .. diṣṭaṃ daive'pi na dvayoḥ . daivaṃ purākṛtaṃ karma . na dvayoriti niṣedho nityānuvādaḥ pādapūraṇārthaḥ . apiśabdāt kāle puṃliṅgaḥ prāguktaḥ (1, pṛ. 73) . diśyate nirdiśyata iti diṣṭaḥ . atisṛṣṭe tu triliṅgaḥ .. rase kaṭuḥ—tīkṣṇayoḥ . rase śuṇṭhīmarīcādisaṃbandhini puṃliṅgaḥ prāguktaḥ (1. pṛ. 69) . akārye kartumanarhe daṇḍapāruṣyādau tu rūpabhedānnapuṃsakaliṅgaḥ . yathā—kaṭu karma karotīti . bopālitastu—ʻakāryāpriyayoḥ kaṭuḵ iti vācyaliṅgaprakaraṇe prāha . saṃgrahe tu—anyadīyaśubhadveṣo matsaraḥ . tadyukte tīkṣṇe kṛpāṇādau ca vācyaliṅgaḥ . tīkṣṇaśabdena kaṭurasayuktaṃ sarṣapādikamiti vivakṣitam . tatrāpi vācyaliṅgaḥ . tīkṣṇaśabdena kaṭurasayuktaṃ sarṣapādikamiti vivakṣitam . tatrāpi vācyaliṅgaḥ . tīkṣṇaśabdena niṣṭhuraśabdo'pi vivakṣitaḥ . yathā—kaṭu raṭati kākaḥ iti . kaṭati varṣati duḥkhamiti vā, kaṭatyāvṛṇoti parotkarṣamiti vā kaṭuḥ . śeṣe—ʻkṣave priyaṅagurohiṇyāṃ striyāṃ gandhe pumān kaṭuḵ iti . kṣavaḥ sarṣapo rājikākhyaḥ . priyaṅaguḥ phalinī . rohiṇī kaṭurohiṇī . gandhe yathā—kaṭugandhā nirguṇḍī iti .. 35 .. </Amarapadavivarana>
<Amarapadaparijata><AK.03.03.035>  
devaśilpinyapi tvaṣṭā . apiśabdād vardhakāvapi syāt .. diṣṭaṃ daive'pi na dvayoḥ . kāle puṃliṅgaḥ .. rase kaṭuḥ—tīkṣṇayoḥ . rase rasaviśeṣe .. 35 .. </Amarapadaparijata>
%%p. 03.274
AK.03.03.036ab riṣṭaṃ kṣemāśubhābhāveṣvariṣṭe tu śubhāśubhe .
AK.03.03.036cd māyāniścalayantreṣu kaitavānṛtarāśiṣu .. 36 ..
AK.03.03.037ab ayoghane śailaśṛṅge sīrāṅge kūṭamastriyām .
<Amarapadavivrti ><AK.03.03.036>  
aśubhe kuśale riṣṭamabhāve ca prakīrtitam .. 77 ..
riṣyata iti riṣṭam . ʻriṣa hiṃsāyām ..
takre nimbadrume kāke śubhe maraṇalakṣaṇe .
aśubhe sūtikāgehe'pyariṣṭaḥ pheniladrume .. 78 ..
na riṣyata ityariṣṭaḥ ..
māyāyāmanṛte yantre tucche pucche ca kaitave .
rāśāvayoghane dambhe halāṅge lohamudgare .. 79 ..
śailaśṛṅge gopure ca niścale kūṭa ucyate .
kūṭyata iti kūṭaḥ ʻkūṭa āpradāne .. 36 .. </Amarapadavivrti> 
<Amarapadavivarana ><AK.03.03.036>  
riṣṭaṃ kṣemāśubhābhāveṣu . kṣemaṃ kalyāṇam . aśubhamamaṅgalam . abhāvo nāśaḥ . riṣyati duḥkhamiti vā riṣṭam . ʻriṣa hiṃsāyām .. ariṣṭe tu śubhāśubhe . mithoviruddhaśubhāśubhavacanasya riṣṭaśabdasya nañsamāse sati ariṣṭaśabdasyāpi śubhāśubhavacanatvam .
ʻklībaṃ śubhe'śubhe takre sūtyagārāntacihnayoḥ .
ariṣṭo laśune kāke nimbaphenilavṛkṣayoḥ ..
iti rabhasaḥ . antacihnaṃ maraṇacihnam . yathā—svasthāriṣṭamaśiraskapuruṣacchāyādarśanam iti .. māyā—kūṭamastriyām . māyādīnāṃ saptānāṃ dvandvaḥ . yantramantrauṣadhādiprayogeṇa paravyāmohajananaṃ māyā . niścalaṃ nirvikāram . yathā—ʻkūṭastho'kṣara ucyate (bha. gī. 15. 16) iti . yantraṃ mṛgapakṣibandhanasādhanam, yatsaṃbandhād vaitaṃsikasya kauṭika iti saṃjñā . iṣurbāṇaḥ . vastusvarūpasya kapaṭenānyathākaraṇaṃ kaitavam . yathā—kūṭalekhyaḥ kṛtaḥ iti . anṛtamasatyavacanam . yathā—kūṭasākṣī iti . rāśiḥ dhānyapuñjaḥ . yatra nidhāya taptaṃ lohaṃ hanyate sa ayoghanaḥ yathā—ʻtvaṣṭuḥ kūṭe bhaviṣyati candramāḵ iti murāriḥ (a. rā. 2. 80) . śailaśṛṅgaṃ giriśikharam . sīrāṅgaṃ vakradārurūpam . phāla ityeke . ʻkūṭa kauṭilye iti dhātoḥ igupadhalakṣaka pratyaye (3. 1. 135) kūṭaḥ kauṭilyaṃ kusṛtibandhaśca iti dhātuvṛttau . pṛṣodarāditvād upadhādīrghaḥ . keṣucidartheṣu ʻkūṭa dāhe iti dhātuḥ .. 36 .. </Amarapadavivarana>
<Amarapadaparijata><AK.03.03.036>  
riṣṭaṃ—śubhāśubhe .
ʻariṣṭaḥ phenile nimbe laśune vāyase tathā .
ariṣṭaṃ sūtikāgāre takre vāpyaśubhe śubhe ..
iti kathyamānetarārthāḥ paryāyeṣveva prakīrtitāḥ .. māyāniścala—kūṭamastriyām . niścalamavikāramākāśādi . yantraṃ mṛgagrahaṇadārupañjaram . ʻvonü . iṣuḥ śaravyabhedaḥ .. 36 .. </Amarapadaparijata>
%%p. 03.276
AK.03.03.037cd sūkṣmailāyāṃ truṭiḥ strī syāt kāle'lpe saṃśaye'pi sā .. 37 ..
AK.03.03.038ab artyutkarṣāśrayaḥ koṭyo mūle lagnakace jaṭā .
AK.03.03.038cd vyuṣṭiḥ phale samṛddhau ca dṛṣṭirjñāne'kṣṇi darśane .. 38 ..
<Amarapadavivrti ><AK.03.03.037-38>  
sūkṣmailāyāmalpakāle truṭiḥ saṃdehaleśayoḥ .. 80 ..
truṭyata iti truṭiḥ . ʻtruṭa chedane ..
aśrau ca khaḍgadhārāyāṃ koṭirutkarṣasaṃkhyayoḥ .
aśriḥ dhanuṣkoṭiḥ . kuṭyata iti koṭiḥ . ʻkuṭa kauṭilye ..
atyantaśliṣṭakeśeṣu śiphāyāṃ ca jaṭā matā .. 81 ..
jaṭati saṃghībhavatīti jaṭā . ʻjaṭa saṃghāte ..
vyuṣṭiḥ prayojane stotre samṛddhau ca prakīrtitā .
vyucchyate samāpyata iti vyuṣṭiḥ . ʻucchī vivāse ..
jñānalocanayoścaiva darśane dṛṣṭirucyate .. 82 ..
dṛśyate'nayeti dṛṣṭiḥ . ʻdṛśir prekṣaṇe .. 37-8 .. </Amarapadavivrti>
<Amarapadavivarana ><AK.03.03.037-38>  
sūkṣmailāyāṃ—saṃśaye'pi sā . sūkṣmailā nāma kācidelāvāntarajātibhedaḥ . kālaḥ kālaviśeṣaḥ . sa ca sūcyagreṇa sarojadalāṣṭakasya vyatibhedaparicchinnaḥ . laghvakṣaroccāraṇaparicchinnaḥ kālastruṭiriti kecit . alpe leśe yathā—ʻtruṭimātraṃ suvarṇasya liṅgasyādāya mūrdhani iti purāṇam (bhāgavata. 10. 13. 40) . saṃśayo'tra maraṇaviṣaya eveti . yathā—ʻtruṭiṃ prāpto rogī iti . svopādhinā truṭyate paricchidyata iti truṭiḥ kālaviśeṣaḥ . truṭyate tattvajñānena bhidyata iti truṭiḥ saṃśayaḥ . ʻtruṭiḥ strī saṃśaye leśe sūkṣmailākālabhedayoḵ iti viśvaprakāśaḥ (pṛ. 38, ślo. 28) .. artyutkarṣāśrayaḥ koṭyaḥ . artiḥ cāpāgram . yathā—dhanuḥkoṭiḥ iti . utkarṣo'tiśayaḥ yathā—parāṃ koṭimārūḍha iti . aśriḥ koṇaḥ . yathā—śatakoṭirvajra iti . śatilakṣātmakaḥ saṃkhyāviśeṣaśca koṭirucyate . koṭiśabdaḥ kṣatravarge vyutpāditaḥ (pṛ. 533, 539) . koṭiśabdāt kṛdikārāditi ṅīṣi (ga. sū.) koṭīśabdasyāpi vidyamānatvād vṛttānurodhena koṭīśabdo'pi ṅīṣantaḥ prayuktaḥ . etena hrasvopadhakoṭiśabdasya strīliṅgatvaṃ vyaktīkṛtam .. mūle lagnakace jaṭā . vṛkṣasaṃbandhinī śiphā mūlam . lagnāḥ parasparaṃ saṃśliṣṭāḥ kacāḥ keśā yasmin keśasamūhe sa lagnakacaḥ . jaṭati saṃhatībhavatīti jaṭā . ʻjaṭa saṃghāte .. vyuṣṭiḥ phale samṛddhau ca . phalaṃ karmasādhyaṃ sukṛtādi . yathā (rāmā. 6. 95. 29)—
ʻtasyaiva tapaso vyuṣṭyā prasādācca svayaṃbhuvaḥ .
nāsurebhyo na devebhyo bhayaṃ mama kadācana ..
iti sarvānandadarśitaḥ prayogaḥ (ṭī. sa. pṛ. 86) . ʻeṣā vyuṣṭiḥ samākhyātȫ iti vāmanavṛttau prayogaḥ . vyucchyate samāpyate vyāpāro'neneti vyuṣṭiḥ . ʻucchī vivāse . vivāsaḥ samāptiriti dhātuvṛttau (pṛ. 97) . vipūrvaḥ karaṇe striyāṃ ktin (3. 3. 94), vraśca . . . ityādinā (8. 2. 36) ṣatvaṃ ca . cakārāt stotre'pīti svāmī (pṛ. 278) .. dṛṣṭirjñāne'kṣṇi darśane . akṣṇi netre . karaṇe ktinpratyayaḥ (3. 3. 94) . darśanaṃ jñānam . bhāve ktin . yathā—na hi draṣṭurdṛṣṭerviparilopo vidyate iti .. 37-8 .. </Amarapadavivarana>
<Amarapadaparijata><AK.03.03.037-38>  
sūkṣmailāyāṃ—saṃśaye'pisā . kālolaghvakṣaracaturbhāgoccāraṇakālaḥ . alpo leśaḥ .. ārtyutkarṣāśrayaḥ koṭyaḥ . ārtiraṭaniḥ . ʻniṃṭṭukoppü . ʻkoṭiraśrau prakarṣe'gre saṃkhyāyāmaṭanau tathȫ iti vaijayantī (pṛ. 220, ślo. 11) .. mūle lagnakace jaṭā . lagnakacastapasvināṃ jaṭā . ʻjuḍö .. vyuṣṭiḥ phale—darśane . phalaṃ hetukṛtam . ʻtasyaiva tapaso vyuṣṭiḥ prasādo hi svayaṃbhuvaḵ .. 37-8 .. </Amarapadaparijata> 
%%p. 03.278
AK.03.03.039ab iṣṭiryāgecchayoḥ sṛṣṭaṃ niścite bahuni triṣu .
AK.03.03.039cd kaṣṭe tu kṛcchragahane dakṣāmandāgadeṣu tu .. 39 ..
AK.03.03.040a paṭurdvau vācyaliṅgau ca
iti ṭāntavargaḥ
<Amarapadavivrti ><AK.03.03.039>  
yajñe ca saṃgrahaśloke kāṅkṣāyāmiṣṭirucyate .
iṣyata iti iṣṭiḥ .ʻiṣa icchāyām ..
sṛṣṭaṃ bahuniyukte ca nirmite niścite matam .. 83 ..
sṛjyata iti sṛṣṭam . ʻsṛja visarge ..
kṛcchre gahanasāmādau kaṣṭaśabdo'bhidhīyate .
kaṣiṣyati kṛcchraṃ bhaviṣyatīti kaṣṭam . ʻkaṣa hiṃsāyām ..
pravīṇe rogarahite dhṛṣṭe ca paṭurucyate .. 84 ..
paṭatīti paṭuḥ . ʻpaṭa gataü . paṭukaṣṭaśabdau vācyaliṅgau .. 39 ..
iti ṭāntavargaḥ </Amarapadavivrti>
<Amarapadavivarana ><AK.03.03.039>  
iṣṭiryāgecchayoḥ . ʻśruyajidṛśistubhyaḥ karaṇe (vā. 3. 3. 94) iti yajaterdhātoḥ ktinpratyaye iṣṭiḥ yāgaḥ . ʻiṣu icchāyām . bhāve ktini ṣṭutve ca (8. 4. 41) iṣṭiricchā . ʻmṛjerajādau saṃkrame vibhāṣā vṛddhiriṣyate iti vārtikakārīyavacanaviśeṣe'pi iṣṭiśabdaḥ .. sṛṣṭaṃ niścite bahuni triṣu . niścitamasaṃdigdham . yathā—ghṛtasṛṣṭaṃ bhojanam iti . ghṛtapracuramityarthaḥ . ʻsṛṣṭaṃ tu niścite prājye muktinirmitayostriṣü iti rudraḥ . sṛjyate sma sṛṣṭam . ktaḥ .. kaṣṭe tu kṛcchragahane . kṛcchraṃ duḥkham . gahanaṃ duṣpraveśasthānam . kaṣiṣyati pīḍayiṣyatīti kaṣṭam . ʻkaṣa hiṃsāyām . kaṣṭaṃ bhaviṣyatītyāhuriti mahābhāṣyakāreṇa bhaviṣyadarthe ktapratyayāntaśabdaprayogād bhaviṣyadarthe ktapratyayaḥ . ʻkṛcchragahanayoḥ kaṣaḵ (7. 2. 22) iti iḍāgamapratiṣedhaḥ .. dakṣāmandā—vācyaliṅgau ca . paṭurdakṣaḥ kṣiprakārī . amandaḥ ālasyarahitaḥ . agado rogarahitaḥ . pāṭayatīti paṭuḥ . ʻphalipāṭinamimanijanāṃ gukpaṭinākidhataścö (u. 1. 18) ityauṇādikasūtreṇa ʻpaṭa gataü iti dhātoḥ ṇyantādupratyayaḥ . dhātoḥ paṭādeśaśca . dvau vācyaliṅgau pūrvoktau kaṣṭapaṭuśabdāvityarthaḥ .. 39 ..
iti ṭāntavargaḥ </Amarapadavivarana>
<Amarapadaparijata><AK.03.03.039>  
iṣṭi—bahuni triṣu . bahuni prājye . ʻmuktanirmitayoḥ prājye triṣu sṛṣṭaṃ ca niścite iti rudraḥ .. kaṣṭe tu—vācyaliṅgau ca . kaṣṭamasattve triliṅgam . duḥkhe napuṃsakam .. anuktam—
ghaṭā goṣṭhīghaṭanayoḥ kṛpīṭamudare jale .
hṛṣṭo hṛṣitavadromāñcitavismitayostriṣu ..
syād bhṛṣṭiḥ śūnyavāṭyāṃ syādadṛṣṭo'tiśaye'pi ca .
cipiṭaḥ picchite'pi syādavaṭaḥ syāt prahāvapi ..
prahiḥ kūpaḥ .
kukkuṭo'gnikaṇe'pi syāt kukuṭiḥ kapaṭe'pi ca .
varṇāṭo gāyane citrakare strīkṛtajīvane ..
kuṇḍakīṭastu dāryāṃ ca mṛṣāvādavicakṣaṇe 
kīkaṭau niḥsvakṛpaṇau śailāṭau siṃhadevalau ..
revaṭaṃ dakṣiṇāvartaśaṅkhaṃ reṇustu revaṭaḥ .. 39 ..
iti ṭāntavargaḥ </Amarapadaparijata>
%%p. 03.280
atha ṭhāntāḥ —
AK.03.03.040b nīlakaṇṭhaḥ śive'pi ca .
AK.03.03.040cd puṃsi koṣṭho'ntarjaṭharaṃ kusūlo'ntargṛhaṃ tathā .. 40 ..
<Amarapadavivrti ><AK.03.03.040>  
maheśvare mayūre ca dātyūhe khañjane tathā .
kalaviṅke caiva nīlakaṇṭhaśabdo'bhidhīyate .. 85 ..
nīlaḥ kaṇṭho yasya nīlakaṇṭhaḥ .
jaṭharābhyantare caiva bhavanābhyantare tathā .
aśmīye ca kusūle ca koṣṭhaśabdaḥ pravartate .. 86 ..
kuṣyate'smāditi koṣṭhaḥ . ʻkuṣa niṣkarṣe .. 40 .. </Amarapadavivrti>
<Amarapadavivarana ><AK.03.03.040>  
nīlakaṇṭhaḥ śive'pi ca . śive śaṃkare . apiśabdād ʻdātyūhe grāmacaṭakakhañjarīṭamayūreṣü iti subhūticandraḥ . puṃsi—antargṛhaṃ tathā . antarjaṭharaṃ kukṣerantaḥpradeśaḥ . kusūlo mṛdādinirmito dhānyāvapanasthānam . antargṛhaṃ gṛhamadhyagatamapavarakākhyam . kuṣyate niṣkṛṣyate malādikamasmāditi koṣṭhaḥ . ʻkuṣa niṣkarṣe . niṣkarṣaṇaṃ niḥsāraṇamiti dhātuvṛttau . ʻuṣikuṣigartibhyaḥ sthan (u. 2. 4.) iti sthanpratyaye guṇaḥ ṣṭutvaṃ ca .. 40 .. </Amarapadavivarana>
<Amarapadaparijata><AK.03.03.040>  
nīlakaṇṭhaḥ śive'pi ca . mayūre'pi syāt .. puṃsi—antargṛhaṃ tathā . kusūlo dhānyabhāṇḍāram . ʻdhānyakoṣṭhe kusūlo'strī iti vaijayantī . (pṛ. 164, ślo. 64) .. 40 .. </Amarapadaparijata>
%%p. 03.281
AK.03.03.041ab niṣṭhā niṣpattināśāntāḥ kāṣṭhotkarṣe sthitau diśi .
AK.03.03.041cd triṣu jyeṣṭho'tiśaste'pi kaniṣṭho'tiyuvālpayoḥ .. 41 ..
iti ṭhāntavargaḥ
<Amarapadavivrti ><AK.03.03.041>  
niṣṭhā kāryasya niṣpattau yācñāyāṃ pratyaye'pi ca .
nāśāntayornirvahaṇe niṣṭhā syāt paramāgatau .. 87 ..
niyataṃ tiṣṭhatīti niṣṭhā . ʻṣṭhā gatinivṛttaü ..
maryādāyāṃ kālabhede sthitau dāruharidrayoḥ .
prācyādidiśi cotkarṣe kāṣṭhāśabdaḥ prakīrtyate .. 88 ..
kāśata iti kāṣṭhā . ʻkāśṛ dīptaü ..
jyeṣṭho'graje'tivikhyāte nakṣatre māsavṛddhayoḥ .
atiśayena vṛddho jyeṣṭhaḥ ..
atisvalpe'vayasthe ca kaniṣṭho vācyaliṅgakaḥ .. 89 ..
atiśayenālpaḥ kaniṣṭhaḥ .. 41 ..
iti ṭhāntavargaḥ </Amarapadavivrti>
<Amarapadavivarana ><AK.03.03.041>  
niṣṭhā niṣpattināśāntāḥ . niṣpattiḥ nirvahaṇam . nāśo darśanābhāvaḥ . anto vināśaḥ . yathā—naiṣṭhika iti . tiṣṭhateḥ sopasargād ʻātaścopasarge (3. 3. 106) ityaṅi niṣṭhā . ʻktaktavatū niṣṭhȫ (1. 1. 26) iti paribhāṣitapratyayo'pi niṣṭhā .. kāṣṭhotkarṣe sthitau diśi . sthitiḥ maryādā . kāśata iti kāṣṭhā . ʻhanikuṣiniramikāśibhyaḥ kthan iti thanpratyayaḥ (u. 2. 2) . ṣatvaṣṭutve (8. 2. 36, 8. 4. 41) . dāruṇi napuṃsakaliṅgaḥprāguktaḥ (1, pṛ. 222) . aṣṭādaśanimeṣāḥ kāṣṭhā iti prāguktā (1, pṛ. 79) .. triṣu jyeṣṭho'tiśaste'pi . ʻjya cö (5. 3. 61) iti sūtreṇa praśasyaśabdasya jyādeśe iṣṭhanpratyaye (5. 3. 55) ca jyeṣṭhaḥ . vṛddhaśabdādapyatiśāyanārthe ʻvṛddhasya cö (5. 3. 62) iti iṣṭhanpratyaye jyādeśe ca jyeṣṭhaśabdo'tyantavṛddhavacanaḥ . śeṣe—ʻjyeṣṭho'graje striyāṃ jyeṣṭhā devīnakṣatrabhedayoḵ iti .. kaniṣṭho'tiyuvālpayoḥ . yūni atyalpe cetyarthaḥ . ʻyuvālpayoḥ kananyatarasyām (5. 3. 64) iti yuvālpaśabdābhyāmatiśāyanārthe iṣṭhanpratyaye kanityādeśe kaniṣṭhaḥ .. 41 ..
iti ṭhāntavargaḥ </Amarapadavivarana>
<Amarapadaparijata><AK.03.03.041>  
niṣṭhā niṣpattināśāntāḥ . niṣpattiḥ parisamāptiḥ. nāśo'darśanam . antaḥ pradhvaṃsaḥ .. kāṣṭhotkarṣe sthitau diśi . sthitirmaryādā .. triṣu jyeṣṭho—yuvālpayoḥ . ʻjyāyān jyeṣṭhaścāgrajanmanyatiśastādivṛddhayoḵ iti vaijayantī (pṛ. 228, śalo. 7) .. anuktam—
bhikṣāpātre'pi kamaṭhaṃ jaraṭhastu jaratyapi .
kacchape puṃliṅgaḥ [kamaṭhaḥ] ..
pṛṣṭhaṃ caramamātre'pi ṣaṣṭhī girisutāpi ca ..
kāṇḍapṛṣṭhaḥ kīrtisute gate'pi ca kulātkulam .
ajātapāṇigrahaṇe vaṇṭhaḥ syād vāmane'pi ca .. 41 ..
iti ṭhāntavargaḥ </Amarapadaparijata>
%%p. 03.283
atha ḍāntāḥ—
AK.03.03.042ab daṇḍo'strī laguḍe'pi syād guḍo golekṣupākayoḥ .
AK.03.03.042cd sarpamāṃsātpaśū vyāḍau gobhūvācastviḍā ilāḥ .. 42 ..
<Amarapadavivrti ><AK.03.03.042>  
upāye damane manthe vratibhirdhāryaveṇuke .
laguḍe vyūhabhede ca daṇḍaśabdo vivakṣitaḥ .. 90 ..
dāmyatyaneneti daṇḍaḥ . ʻdamu upaśamane ..
hastisaṃnahane gole gulikekṣuvikārayoḥ .
guḍaḥ snuhyākhyavṛkṣe syād vyāḍo māṃsātpaśāvahau .. 91 ..
guḍatīti guḍaḥ . ʻguḍa rakṣāyām .. māṃsātpaśurvyāghrādiḥ . vyaḍati hantumudyuṅkta iti vyāḍaḥ . ʻaḍa udyamane ..
budhapatnyāmiḍā celā gavi vāci kṣitau tathā .
ilyata iti ilā iḍā ca . ʻila svapnakṣepaṇayoḵ .. 42 .. </Amarapadavivrti>
<Amarapadavivarana ><AK.03.03.042>  
daṇḍo'stra laguḍe'pi syāt . damyate'nena puruṣa iti daṇḍaḥ . ʻdamu upaśame . ʻñamantāḍḍaḵ (u. 1. 119) . śeṣe—ʻdaṇḍastu mānabhede syāt sainyopāyadameṣu cö iti . mānabhedo jalasārasaṃgrahe'bhihitaḥ ʻkṣetrajñaiḥ kathito daṇḍaḥ saviṃśatiśatāṅgulaḵ iti . ʻsāmadāne bhedadaṇḍaü ityupāyaḥ prāguktaḥ (pṛ. 496) . damo nāma duṣṭanigrahārthaṃ rājabhiḥ kriyamāṇo dhigdaṇḍādiḥ prāṇaviyojanāntam . yathā—ʻdaṇḍaṃ duṣṭeṣu pātayet (yā. smṛ. 1. 3. 368) . dharaṇigranthe'pi—
ʻdaṇḍo laguḍamanthānasainyopāyadameṣu ca .
vyūhabhede mānabhede caṇḍāṃśoḥ pāripārśvake ..
iti (pṛ. 45, ślo. 297) .. guḍe golekṣupākayoḥ . golo nāma mṛtpiṇḍādikṛto vṛttāvayavasaṃniveśo gulikākhyaḥ . ikṣupākastu phāṇitādapyutkṛṣṭaḥ śarkarāyā apakṛṣṭo ghanībhūto guḍākhyayā prasiddhaḥ . ʻguḍa rakṣāyām ityasmād igupadhalakṣaṇe kapratyaye (3. 1. 135) guḍaḥ . guḍāśabdaṣṭābantaḥ snuhīvacanaḥ prāguktaḥ (1, pṛ. 276) . ʻguḍaḥ syād golake hastisaṃnāhekṣuvikārayoḵ iti viśvaprakāśaḥ (pṛ. 43, ślo. 1) .. sarpamāṃsātpaśū vyāḍau . māṃsabhakṣakaḥ paśu māṃsātpaśuḥ siṃhavyāghrādiḥ . sarpaśca māṃsātpaśuśceti dvandvaḥ . viśeṣeṇāmukhyenāḍati prāṇivadhārthamudyuṅkta iti vyāḍaḥ . ʻaḍa udyamane . acpratyayaḥ (3. 1. 134) .. bhūgovācastviḍā ilāḥ . atra gośabdena strīvyaktireva vivakṣitā . bhūmyāditrayaṃ pratyekaṃ śabdadvayenocyate . laḍayorabhedād ubhayoḥ śabdayorarthasāmyācaca lāghavārthamantasthopadhāśabdasyāpi prakaraṇādutkṛṣyātraivānuśāsanaṃ kṛtam . ilanti svapantyatreti bhūḥ ilā, ilyate kṣipyata iti gaurvāk ca . ʻila svapnakṣepaṇayoḵ (3. 1. 135) . laḍayorabhedādekasmādeva dhātoḥ śabdadvayam . ilāśabdo budhabhāryāyāmapi, yasyāḥ putraḥ purūravāḥ .. 42 .. </Amarapadavivarana>
<Amarapadaparijata><AK.03.03.042>  
daṇḍo'strī laguḍe'pi syāt . ʻdaṇḍo'strī śāsane rājñāṃ hiṃsāyāṃ laguḍe dame iti vaijayantī (pṛ. 233, ślo. 38) .. guḍo golekṣupākayoḥ . golo mṛcchilādipiṇḍaḥ . ikṣupākaḥ ikṣuvikāraḥ . ʻguḍaḥ syād golake, hastisaṃnāhekṣuvikārayoḵ iti viśvaḥ (pṛ. 43, ślo. 1) .. sarpamāṃsātpaśu vyāḍau . māṃsātpaśuḥ vyāghraḥ . ʻvyāḍo vyāghre khale sarpe iti jayakośaḥ .. bhūgovācastviḍā ilāḥ . budhayoṣidapi syāt .. 42 .. </Amarapadaparijata>
%%p. 03.284
AK.03.03.043ab kṣveḍā vaṃśaśalākāpi nāḍī kāle'pi ṣaṭkṣaṇe .
AK.03.03.043cd kāṇḍo'strī daṇḍabāṇārvavargāvasaravāriṣu .. 43 ..
AK.03.03.044ab syād bhāṇḍamaśvābharaṇe'matre mūlavaṇigdhane .
iti ḍāntavargaḥ 
<Amarapadavivrti ><AK.03.03.043>  
karṇaroge viṣe dhvāne durlabhe kuṭile śaṇe .. 92 ..
lohitākṣe phale caiva bhaṭānāṃ siṃhanisvane .
kṣveḍā vaṃśaśalākāyāṃ bhaṭe dantoṣṭhavādyake .. 93 ..
kṣveḍayatīti kṣveḍā . ʻkṣveḍa avyakte śabde .
dūrvāpraṇālyornāḍī syāt sirāṅgānte vraṇāntare .
nāḍī ṣaṭkṣaṇakāle ca caryāyāṃ kuranasya ca .. 94 ..
nālayatīti nāḍī . ʻṇala gandhane bandhane cö ..
nāle bāṇe'rvati jale vargāvasarayorapi .
gajānāṃ bandhanastambhe rahasye kāṇḍa ucyate .. 95 ..
arvātra kutsitaḥ . kāmyata iti kāṇḍaḥ . ʻkamu kāntaü ..
nadīpāte bhūṣaṇe ca turaṅgāṇāṃ ca bhūṣaṇe .
mūladravye'pi vaṇijo bhājane bhāṇḍamiṣyate .. 96 ..
bhaṇḍayatīti bhāṇḍam . ʻbhaḍi kalyāṇe .. 43 .. 
iti ḍāntavargaḥ </Amarapadavivrti>
<Amarapadavivarana ><AK.03.03.043>  
kṣveḍā vaṃśaśalākāpi . chatrapañjarādinirmāṇārthaṃ punaḥ punaḥ vipāṭya tanūkṛtā vaṃśaśalākā kṣveḍeti śabdāyate . ʻkṣveḍa avyakte śabde . śeṣe—ʻdantoṣṭhavādye kṣveḍā strī puṃsi karṇamale viṣe iti .. nāḍī kāle'pi ṣaṭkṣaṇe . kālaḥ ghaṭikārūpeḥ . apiśabdāt śarīragataśi[si]rāyāṃ ca prāguktā (pṛ. 402) .. kāṇḍo'strī—vāriṣu . daṇḍe yathā—kadalīkāṇḍaḥ sūraṇakāṇḍa iti . bāṇe yathā—akāṇḍavātajānāṃ lokaprahārāṇām iti . arvā kutsita iti subodhinīkārādayo vyākṛtavantaḥ . vargo mahāprabandheṣu vaktavyasamudāyaikadeśaḥ . yathā—saptakāṇḍaṃ rāmāyaṇam . trikāṇḍo'marakośa iti . avasare yathā—akāṇḍe tāṇḍavam iti . vāriṇi jale yathā—ʻrāmāyaṇakatheva viviktakāṇḍā śaradaḵ iti nalacarite śleṣārthe . kāmyata iti kāṇḍaḥ . ʻkamu kāntaü . ʻñamantāḍḍaḵ (u. 1. 119) . hastibandhanastambhe'pi .. syād bhāṇḍaṃ—vaṇigdhane . suvarṇādikṛtamaśvābharaṇamātraṃ cāmarādikaṃ vā bhāṇḍaśabdārthaḥ . amatraṃ mṛnmayamanyadvā kāṃsyādipātramātram . yathā—bhāṇḍaśuddhiriti . vastradhānyādipaṇyakrayaṇakāle vaṇijā vikretre dattaṃ dhanaṃ mūlavaṇigdhanam . yadvā—deśāntare kālāntare vā bhāvilābhārthaṃ vaṇijā sthāpitaṃ vikreyaṃ dhānyādirūpaṃ dhanaṃ mūlavaṇigdhanam . yathā—ʻtarīṣu tatratyamaphalgu bhāṇḍaṃ sāṃyātrikānāvapato'bhyanandat iti māghakāvye (śiśu. 3. 76) .. 43 .. 
iti ḍāntavargaḥ </Amarapadavivarana>
<Amarapadaparijata><AK.03.03.043>  
kṣveḍā vaṃśaśalākāpi . siṃhanāde'pi syāt .. nāḍī kāle'pi ṣaṭkṣaṇe . sirāyāmapi syāt .. kāṇḍo'strī—vāriṣu . daṇḍaḥ palāśādiḥ . arva nikṛṣṭam . tacca ʻnikṛṣṭapratikṛṣcārva॰ ityuktameva (pṛ. 76) .. syād bhāṇḍam—vaṇigdhane . ābharaṇamātre'pi syāt . ʻvaṇiṅmūladhane pātre bhāṇḍaṃ bhūṣāśvabhūṣayoḵ iti vaijayantī (pṛ. 225, ślo. 23) .. anuktam—
kuṇḍaṃ jalāgnyoścādhāre muṇḍaḥ syācca vidhuṃtudaṃ .
caṇḍī priyatamāyāṃ ca raṇḍā vārastriyāmapi ..
śirasraji ca pīḍā syāccūḍā bāhvośca bhūṣaṇe .
māruṇḍo'ṇḍe bhujaṅgīnāṃ gomāyūnāṃ ca maṇḍale ..
jalaruṇḍo jalāvarte jalareṇau jalorage .. 43 ..
iti ḍāntavargaḥ </Amarapadaparijata>
%%p. 03.287
atha ḍhāntāḥ—
AK.03.03.044cd bhṛśapratijñayorbāḍhaṃ pragāḍhaṃ bhṛśakṛcchrayoḥ .. 44 ..
AK.03.03.045ab śaktasthūlau triṣu dṛḍhau vyūḍhau vinyastasaṃhatau . 
<Amarapadavivrti ><AK.03.03.044>  
aṅgīkāre bhṛśārthe ca bāḍhaśabdo'bhidhīyate .
bāhata iti bāḍham . ʻbāhṛ prayatne ..
pragāḍhaḥ syād bhṛśārthe ca kṛcchre valayute dṛḍhe .. 97 ..
kṛcchraṃ kaṣṭam . pragāhata iti pragāḍham . ʻgāhū viloḍane ..
bhṛśe sthūle pragāḍhe ca śakte triṣu dṛḍhaḥ smṛtaḥ .
dṛṃhatīti dṛḍhaḥ . ʻdṛhi vṛddhaü ..
saṃhate racite vyūḍhaḥ pṛthule vācyaliṅgakaḥ .. 98 ..
vyūhata iti vyūḍhaḥ . ʻūha vitarke .. 44 ..
iti ḍhāntavargaḥ </Amarapadavivrti>
<Amarapadavivarana ><AK.03.03.044>  
bhṛśapratijñayorbāḍham . bhṛśamatyartham . pratijñā aṅgīkāraḥ . ʻkṣubdhasvānta . . .  ityādinā (7. 2. 18) bhṛśārthe bāḍhaśabdo nipātitaḥ .. pragāḍhaṃ bhṛśakṛcchrayoḥ . kṛcchraṃ gahanam . prayatnena gāhyate praviśyata iti pragāḍham . ʻgāhū viloḍane . ktaḥ .. śaktasthūlau—saṃhatau . śakto balavān . sthūlaḥ pīnaḥ . ʻdṛḍhasthūlabalayoḵ iti nipātitaḥ (7. 2. 20) . vinyastaṃ racanāviśeṣeṇa sthāpitaṃ caturaṅgabalam . yathā—vyūḍhā senā . saṃhataḥ militaḥ . yathā—vyūḍhā brāhmaṇā iti . śeṣe—ʻvyūḍhastu pṛthule triṣü iti . pṛthule yathā—ʻvyūḍhoraskaḵ iti (raghu. 1. 13) . pragāḍhādayaścatvāraḥ śabdā vācyaliṅgāḥ .. 44 ..
iti ḍhāntavargaḥ </Amarapadavivarana>
<Amarapadaparijata><AK.03.03.044>  
bhṛśapratijñayorbāḍham . bāḍhena kṛtam . ʻbāḍhaṃ tvanumatau bhṛśe ityavyayeṣu jayakośaḥ . bāḍhaṃ kṛtam .. pragāḍhaṃ—saṃhatau .. 44 .. 
iti ḍhāntavargaḥ </Amarapadaparijata>
%%p. 03.288
atha ṇāntāḥ—
AK.03.03.045cd bhrūṇo'rbhake straiṇagarbhe bāṇo balisute śare .. 45 ..
AK.03.03.046ab kaṇo'ti sūkṣme dhānyāṃśe saṃghāte pramathe gaṇaḥ .
<Amarapadavivrti ><AK.03.03.045>  
strīṇāṃ garbhe ca śiśuke bhrūṇaśabdo'bhidhīyate .
mātrā bhriyata iti bhrūṇaḥ . ʻḍubhṛñ dhāraṇapoṣaṇayoḵ ..
bāṇo daitye pṛṣatke ca śarāṅge kevale bhavet .. 99 ..
baṇatīti bāṇaḥ . ʻbaṇa śabde ..
kaṇo'tisūkṣme dhānyāṃśe pippalyāṃ jīrake kaṇā 
kaṇatīti kaṇaḥ . ʻkaṇa śabde ..
saṃkhyāyāṃ prathame stome sainyāṅge gaṇa ucyate .. 100 ..
gaṇyata iti gaṇaḥ . ʻgaṇa saṃkhyāne .. 45 .. </Amarapadavivrti>
<Amarapadavivarana ><AK.03.03.045>  
bhrūṇo'rbhake straiṇagarbhe . arbhako bālaḥ . vrīhyādigarbhanivṛttyarthaṃ straiṇagrahaṇam .. bāṇo balisute śare . balisuto bāṇāsuraḥ . jhiṇṭīvacanaḥ bāṇaśabdaḥ strīpuṃsayoḥ prāguktaḥ (1, pṛ. 259) .. kaṇo'tisūkṣme dhānyāṃśe . atisūkṣme'tyalpe yathā—ʻciccheda kaṇaśaḥ śarān iti . dhānyasya vrīhitaṇḍulāderekadeśe yathā—kaṇabhuk iti . pippalyāṃ jīrake ca strīliṅgaḥ prāguktaḥ (1, pṛ. 272, 576) . saṃghāte pramathe gaṇaḥ . saṃghātaḥ samūhaḥ . pramathā rudrānucarā bhṛṅgiriṭipramukhāḥ . gaṇyata iti gaṇaḥ . ʻgaṇa saṃkhyāne . gulmatriguṇarūpe senāviśeṣe gaṇaḥ prāguktaḥ (1, pṛ. 530) .. 45 .. </Amarapadavivarana>
<Amarapadaparijata><AK.03.03.045> 
bhrūṇo'rbhake straiṇagarbhe . garbhiṇīśrotriyayorapi syāt . ʻbhrūṇo'rbhake straiṇagarbhe garbhiṇyāṃ śrotriyadvije iti vaijayantī (pṛ. 217, ślo. 40) . kaṇo'tisūkṣme—gaṇaḥ .. 45 .. </Amarapadaparijata>
%%p. 03.289
AK.03.03.046cd paṇo dyūtādiṣūtsṛṣṭe bhṛtau mūlye dhane'pi ca .. 46 ..
AK.03.03.047ab maurvyāṃ dravyāśrite sattvaśuklasaṃdhyādike guṇaḥ .
<Amarapadavivrti ><AK.03.03.046>  
dyūtādyutsṛṣṭadhanayormūlyavetanayorapi .
kārṣike vyavahāre ca paṇaśabdaḥ prakīrtitaḥ .. 101 ..
paṇyata iti paṇaḥ . ʻpaṇa vyavahāre stutau cö ..
maurvyāṃ sūde bhīmasene kūpastambhāpradhānayoḥ .
saṃdhyādau sparśarūpādau śauryavidyādike'pi ca .. 102 ..
dravyāśrite ca śuklādau guṇaḥ sattvādike'pi ca .
saṃdhyādiḥ saṃdhivigrahādiḥ . guṇyata iti guṇaḥ . ʻguṇa abhyāse .. 46 .. </Amarapadavivrti>
<Amarapadavivarana ><AK.03.03.046>  
paṇo dyūta—dhane'pi ca . ādiśabdena kukkuṭayuddhādiparigrahaḥ . dyūtādīnāmupakramakāle jitavate parājitena deyatayā saṃpratipannarūpakādikaṃ dyūtādiṣūtsṛṣṭamucyate . bhṛtirvetanam . vastrādikrayaṇakāle vikreturdeyaṃ dhanaṃ mūlyam . tadvyatiriktaṃ dhanamātraṃ ca . ʻtāmrike kārṣike paṇaḵ iti prāguktaḥ (pṛ. 607) .. maurvyāṃ—guṇaḥ . guṇāśrayo dravyamiti kāṇādāḥ . pṛthivyādidravyasamaveteṣu caturviśatisaṃkhyākeṣu rūparasādiṣu . ādiśabdaḥ pratyekaṃ sattvāditrayeṇa saṃbadhyate . tataśca sāṃkhyaprasiddheṣu sattvarajastamoguṇeṣu sarvaprasiddheṣu dhairyaśauryagāmbhīryādiṣu, nītiśāstraprasiddheṣu kṣatriyavargoktasaṃdhyādiṣu ṣaṭsu (pṛ. 494) cetyarthaḥ . śeṣe—ʻguṇo'bhyāsāpradhānayoḵ iti . abhyāsa āvṛttiḥ . yathā—dviguṇaḥ, triguṇa iti . apradhāne yathā—vayamiha guṇabhūtāḥ; dadhilakṣaṇo guṇaḥ iti . audanike (pṛ. 570), rajjau (pṛ. 636), kūpake ca (pṛ. 163) prāguktaḥ.. 46 .. </Amarapadavivarana>
<Amarapadaparijata><AK.03.03.046>  
paṇo dyūta—dhane'pi ca . atra cotsṛṣṭe dyūtaglahe . ʻpaṇo vikreyaśākādimuṣṭau dyūtaglahe bhṛtaü iti jayakośaḥ . maurvyāṃ—guṇaḥ . dravyāśritaṃ rūpādi . dravyaśabdasya bhavyatvavācakatvād vidyāśauryādikaṃ ca dravyāśritam .
ʻguṇo'pradhāne rūpādau maurvyāṃ sūde vṛkodare .
śulbe sattvādisaṃdhyādividyādiharitādiṣu ..
iti viśvaḥ . śulbaṃ rajjuḥ . sattvādikaṃ sattvarajastamāṃsi . saṃdhyādikaṃ saṃdhivigrahādi .. 46 ..
</Amarapadaparijata>
%%p. 03.290
AK.03.03.047cd nirvyāpārasthitau kālaviśeṣotsavayoḥ kṣaṇaḥ .. 47 ..
AK.03.03.048ab varṇo dvijādau śuklādau stutau varṇaṃ tu cākṣare .
<Amarapadavivrti ><AK.03.03.047>  
nirvyāpārāsane bhṛtye pūrṇimādikaparvaṇi .. 103 ..
utsave kālabhede ca kṣaṇaśabdaḥ prakīrtitaḥ .
kṣaṇyata iti kṣaṇaḥ . ʻkṣaṇu hiṃsāyām ..
viprakṣatriyavaiśyādau śuklādau kīrtilepayoḥ .. 104 ..
stutau kuthāyāṃ varṇaḥ syādakṣare varṇamaddhayoḥ .
varṇyata iti varṇaḥ . ʻvarṇa varṇakriyāvistāraguṇavacaneṣü .. 47 .. </Amarapadavivrti>
<Amarapadavivarana ><AK.03.03.047>
nirvyāpāra—kṣaṇaḥ . vyāpārāntaraparityāgena kvacitkarmaṇi ekatānatvaṃ nirvyāpārasthitiḥ . yathā—ʻśrāddhe kṣaṇaḥ kriyatām iti . kālaviśeṣaḥ triṃśatkalātmakaḥ . atyalpakālamātre'pi kṣaṇaśabdaḥ . yathā—ʻkṣaṇaṃ nimīlya cakṣuḵ iti .. varṇo—tu vākṣare . prathamenādiśabdena kṣatravaiśyaśūdrā vivakṣitāḥ . dvitīyena nīlapītalohitādayo varṇaviśeṣāḥ . stutiḥ praśaṃsā . asminnarthatraye rūpabhedāt puṃliṅgaḥ . akārakakārādyakṣareṣu tu vikalpena . yathā—ʻdaleṣu vilikhed varṇān iti puṃliṅge . ʻhrasvamavarṇaṃ prayoge iti napuṃsake . śeṣe—
ʻvarṇastālaviśeṣe syād brahmacarye viśeṣaṇe .
vilepane kuthāyāṃ ca ..
iti . vilepanamaṅgarāgaḥ . viśeṣaṇaṃ vyāvartanam . yathā—ʻdhvajaṃ vānaravarṇitam iti .. 47 .. </Amarapadavivarana>
<Amarapadaparijata><AK.03.03.047>  
nirvyāpāra—kṣaṇaḥ . kālaviśeṣo muhūrtādiḥ .
ʻmuhūrtadvādaśāṃśe ca muhūrte parvavelayoḥ .
alpakāle ca vidvāṃsaḥ kṣaṇaśabdaṃ prayuñjate ..
varṇo dvijādau—varṇaṃ tu vākṣare .. 47 .. </Amarapadaparijata>
%%p. 03.291
AK.03.03.048cd aruṇo bhāskare'pi syād varṇabhede'pi ca triṣu .. 48 ..
AK.03.03.049ab sthāṇuḥ śarve'pi ca droṇaḥ kāke'pi ca rave raṇaḥ . 
<Amarapadavivrti ><AK.03.03.048>  
avyaktarāge kapile saṃdhyārāge divākare .. 105 ..
anūrukuṣṭhaniḥśabdeṣvaruṇo guṇini triṣu .
iyartītyaruṇaḥ . ʻṛ gataü ..
sthire pinākapāṇau ca śaṅkau sthāṇurudāhṛtaḥ .. 106 ..
ciraṃ tiṣṭhatīti sthāṇuḥ . ʻṣṭhā gatinivṛttaü ..
ācāryāḍhakamāneṣu kākole droṇa ucyate .
droṇī syād deśabhede'mbuvāhinyāṃ gostṛṇasthale .. 107 ..
dravatyatra droṇaḥ . ʻdru gataü ..
bherīvādanakoṇe ca rave yuddhe raṇo mataḥ .
raṇatīti raṇaḥ . ʻraṇa śabde .. 48 .. </Amarapadavivrti>
<Amarapadavivarana ><AK.03.03.048>  
aruṇo—api ca triṣu . ʻavyaktarāgastvaruṇaḵ iti prāgukte (1, pṛ. 100) varṇaviśeṣe puṃliṅgaḥ . varṇasya bhedo viśeṣo'syeti samāse sati dravyavacanatve vācyaliṅgaḥ . tathā ca pratāpaḥ —
ʻaruṇaḥ kapile kuṣṭhe saṃdhyārāge'rkasārathau .
avyaktarāge niḥśabde dravye triṣu nirūpitaḥ ..
iti .. sthāṇuḥ śarve'pi . śarve mahādeve . apiśabdād dhruve puṃliṅgaḥ . napuṃsakaliṅgaḥ prāguktaḥ (1, pṛ. 219) .. atha droṇaḥ kākole'pi . kākolaḥ kākaśabdaḥ prāguktaḥ (pṛ. 344) . atra viśvaprakāśaḥ (pṛ. 48, ślo. 7-8)—
ʻdroṇaḥ kṛpīpatau kṛṣṇavāyase parvate'pi ca .
āḍhakānāṃ catuṣke'pi droṇaḥ syānnīvṛdantare ..
droṇī kāṣṭhāmbuvāhinyāṃ gavāṃ ghāsaparisthale ..
iti . kṛpīpatirdroṇācāryaḥ . parvataviśeṣo droṇa iti prasiddhaḥ . nīvṛdantaraṃ deśaviśeṣaḥ .. rave raṇaḥ . ʻraṇa śabde . ʻvaśiraṇyorupasaṃkhyānam (vā. 3. 3. 58) ityap . pūrvavākyānuṣaktena apiśabdena yuddhe prāguktaḥ (pṛ. 545) . viśvaprakāśe—ʻraṇaḥ koṇakvaṇādiṣü iti . koṇo vīṇādivādanadaṇḍaḥ .. 48 .. </Amarapadavivarana>
<Amarapadaparijata><AK.03.03.048>  
aruṇo—sa tu triṣu . ādiśabdena bhāskarasārathāvapi .. sthāṇuḥ śarve'pi ca . śākhāśūnyavṛkṣaviśeṣe'pi syāt .. droṇaḥ kāke'pi . ʻparimāṇe dārupātre droṇo'strī vāyase pumān iti vaijayantī (pṛ. 233, ślo. 40) .. atha rave raṇaḥ . yuddhe napusakaṃ ca .. 48 .. </Amarapadaparijata>
%%p. 03.293
AK.03.03.049cd grāmaṇīrnāpite puṃsi triṣu śreṣṭhe'dhipe triṣu .. 49 ..
AK.03.03.050ab ūrṇā meṣādilomni syādāvarte cāntarā bhruvau .
<Amarapadavivrti ><AK.03.03.049>  
grāmādhipe śreṣṭhapuṃsi nāpite bhogike'pi ca .. 108 ..
paṇyāṅganānīlikayorgrāmaṇīrgrāmakāriṇi .
grāmaṃ svavaśaṃ nayatīti grāmaṇīḥ . ʻṇīñ prāpaṇe ..
ajameṣādilomnyūrṇā bhrūmadhyāvartake tathā .. 109 ..
ūrṇotyācchādayatītyūrṇā . ʻūrṇuñ ācchādane .. 49 .. </Amarapadavivrti>
<Amarapadavivarana ><AK.03.03.049>  
grāmaṇīḥ—grāmādhipe triṣu . nāpitaḥ kṣurakarmopajīvī . tatra puṃliṅgaḥ . arthāntare vācyaliṅgaḥ . śreṣṭho yūthapatiḥ . yathā—aśvagrāmaṇīḥ . puruṣagrāmaṇīḥ iti . grāmaṃ nayati tattatkāryārthaṃ svasthānaṃ nayatīti grāmaṇīḥ . ʻsatsūdviṣa. . .  ityādinā (3. 2. 61) nayateḥ kvip . ʻagragrāmābhyāṃ nayaterṇo vaktavyaḵ (vā. 3. 2. 61) iti ṇatvam .. ūrṇā—cāntarā bhruvau . ādiśabdena śaśakamūṣakādīnāṃ grahaṇam . bhruvāvityatra ʻantarāntareṇa yukte iti dvitīyā (2. 3. 4) . bhrūdvayamadhyavartiromāvarta ityarthaḥ . yathā nāgānande—ʻuṣṇīṣaḥ sphuṭa eṣa mūrdhani vibhātyurṇeyamantarbhruvoḵ iti (1. 17; 5. 32) . ūrṇoti ācchādayatītyūrṇā . ʻūrṇuñ ācchādane . ūrṇoterḍapratyayaḥ (3. 2. 101) .. 49 .. </Amarapadavivarana>
<Amarapadaparijata><AK.03.03.049>  
grāmaṇīrnāpite—cāntarā bhruvau .. 49 .. </Amarapadaparijata>
%%p. 03.294
AK.03.03.050cd hariṇī syānmṛgī hemapratimā haritā ca yā .. 50 ..
AK.03.03.051ab triṣu pāṇḍau ca hariṇaḥ sthūṇā stambhe'pi veśmanaḥ .
<Amarapadavivrti ><AK.03.03.050>  
hariṇī surayoṣāyāṃ vṛttabhedapiśaṅgayoḥ .
kanakapratimāyāṃ ca mṛgīharitayorapi .. 110 ..
hariṇaḥ kṛṣṇasāre syāt pītapāṇḍurayorapi .
mano haratīti hariṇaḥ . ʻhṛñ haraṇe ..
sthūṇā lohapratikṛtau gṛhastambhe gadāntare .. 111 ..
ciraṃ tiṣṭhatīti sthūṇā . ʻṣṭhā gatinivṛttaü .. 50 .. </Amarapadavivrti>
<Amarapadavivarana ><AK.03.03.050>  
hariṇī—haritā ca yā . hariṇaśabdād mṛgaparyāyāt ʻjāterastrīviṣayāt . . .  ityādinā (4. 1. 63) ṅīṣi hariṇī kuraṅgī . harati mana iti vigrahe harateḥ auṇādike inacpratyaye (u. 2. 48) gaurādiṅīṣi (4. 1. 41) hariṇī svarṇapratimā . haritaśabdāt palāśavarṇavacanād ʻvarṇādanudāttāttopadhātto naḵ (4. 1. 39) iti ṅīpi pratyaye upadhātakārasya natve ca yā kācana strīliṅgapadābhidheyā dūrvālatikā hariṇītyucyate . śeṣe—ʻhariṇī vṛttabhede'pi yūthikāsurayoṣitoḵ iti . ʻrasayugahayairnsau mrau slau go yadā hariṇī matȫ iti vṛttaratnākaroktalakṣaṇaviśeṣo (3. 96) vṛttaviśeṣaḥ . surayoṣiti yathā—ʻpratighāya samādhibhedinī harirasmai hariṇīṃ surāṅganām (raghu. 8. 79) iti . hariṇaśabdaḥ pāṇḍuvarṇe dravye vācyaliṅgaḥ (1, pṛ. 99) . varṇamātre tu puṃsīti prāguktaḥ (1. pṛ. 101) .. sthūṇā stambhe'pi veśmanaḥ . sthūṇā gṛhastambhaḥ . cakārāt lohapratimāyāṃ prāguktā (pṛ. 641) .. 50 .. </Amarapadavivarana>
<Amarapadaparijata><AK.03.03.050>  
hariṇī—haritā ca yā . haritavarṇā kāñcanamayītyarthaḥ .. triṣu pāṇḍau ca hariṇaḥ . kṛṣṇasāre'pi syāt .. sthūṇā stambhe'pi veśmanaḥ . lohapratimāyāmapi .. 50 .. </Amarapadaparijata>
%%p. 03.295
AK.03.03.051cd tṛṣṇe spṛhāpipāse dve jugupsākaruṇe ghṛṇe .. 51 ..
AK.03.03.052ab vaṇikpathe ca vipaṇiḥ surā pratyak ca vāruṇī .
<Amarapadavivrti ><AK.03.03.051>  
udanyātarṣayostṛṣṇā nindākāruṇyayorghṛṇā .
tṛṣyatyanayeti tṛṣṇā . ʻñitṛṣa pipāsāyām .. ghṛṇyate'nayeti ghṛṇā . ʻghṛṇu dīptaü ..
āpaṇe paṇyavīthyāṃ ca paṇye vipaṇirucyate .. 112 ..
vipaṇantyatreti vipaṇiḥ . ʻpaṇa vyavahāre ..
pratīcīmadyayorgaṇḍadūrvāyāṃ vāruṇī matā .
varuṇasyeyaṃ vāruṇī .. 51 .. </Amarapadavivrti>
<Amarapadavivarana ><AK.03.03.051>  
tṛṣṇe—dve . abhilāṣamātraṃ spṛhā . yathā—dhanatṛṣṇā vidyātṛṣṇeti, yadviśeṣaḥ pipāsā . yathā—ʻambhodhināpi kiṃ tena yena tṛṣṇā na śāmyati iti . ʻñitṛṣa pipāsāyām iti dhātoḥ pipāsāvṛttitve'pi tṛṣṇāśabdasya nirūḍhalakṣaṇatayā mukhyatulyatvād nānārthatvaṃ yuktam . evameva tarṣatṛṣātṛṭśabdāśca nānārthatayā boddhavyāḥ .. jugupsākaruṇe ghṛṇe . atra jugupsāśabdena bībhatsarasasthāyibhāvo gṛhyate . karuṇā dayā .. vaṇikpathe ca vipaṇiḥ . vaṇikpatho haṭṭaḥ . ʻāpaṇe paṇyavīthyāṃ ca paṇye ca vipaṇiḥ striyām iti rudraḥ . ʻnāḍitroṭyājirājibhrukuṭivipaṇayo dīdhitirdhūlirāliḵ iti strīliṅgaprakaraṇe vācaspatiliṅgānuśāsanaṃ ca .. surā pratyak ca vāruṇī . pratyagiti digvācakamavyayam . varuṇasyeyamiti vāruṇī . pratīcī dik . ʻsurā ca varuṇātmajȫ ityāgamaḥ . ata eva surāparyāyeṣu varuṇātmajā ityuktam (pṛ. 643) .. 51 .. </Amarapadavivarana>
<Amarapadaparijata><AK.03.03.051>  
tṛṣṇe spṛhā—vipaṇiḥ . ʻāpaṇe paṇyavīthyāṃ ca paṇye ca vipaṇiḥ striyām iti rudraḥ .. surā pratyak ca vāruṇī .. 51 ..</Amarapadaparijata
%%p. 03.296
AK.03.03.052cd kareṇuribhyāṃ strī nebhe draviṇaṃ tu valaṃ dhanam .. 52 ..
AK.03.03.053ab śaraṇaṃ gṛharakṣitroḥ śrīparṇaṃ kamale'pi ca .
<Amarapadavivrti ><AK.03.03.052>  
kareṇuḥ karṇikāre syāddhastinīgayorapi .. 113 ..
ke reṇurasyeti kareṇuḥ ..
bale parākrame'pi syād draviṇaṃ kāñcane dhane .
dravatīti draviṇam . ʻdru gataü ..
śaraṇaṃ vadharakṣitrorgṛharakṣaṇayorapi .. 114 ..
śīryata iti śaraṇam . ʻśṝ hiṃsāyām ..
śrīparṇamagnimanthābjabhadraparṇīṣu kathyate .
śrīyutaparṇatvāt śrīparṇam .. 52 .. </Amarapadavivrti>
<Amarapadavivarana ><AK.03.03.052>  
kareṇuribhyāṃ strī nebhe . hastinyāṃ kareṇuśabdaḥ strīliṅgaḥ . puṃgaje tu nā puṃliṅga ityarthaḥ . mattāvasthāyāṃ ke mūrdhni vikṣipto reṇurasyeti kareṇuḥ .. draviṇaṃ tu balaṃ dhanam . balaṃ śauryam . dhanaṃ suvarṇarajatādivittamātram . tadviśeṣe kāñcane'pīti kecit .. śaraṇaṃ gṛharakṣitroḥ śṛṇāti vipadaṃ hinastīti śaraṇam . ʻśṝ hiṃsāyām . ʻkṛtyalyuṭo bahulam (3. 3. 113) iti kartari lyuṭ . ʻpratiśaraṇamaśīrṇajyotiragnyāhitānām iti prayogaḥ (śiśu. 11. 41) . ʻśaraṇaṃ taruṇenduśekharö iti rakṣake . rūpabhedād napuṃsakatvam . ʻśaraṇaṃ rakṣaṇe vadhe iti viśvaprakāśaḥ (pṛ. 50, ślo. 37) .. śrīparṇaṃ kamale'pi ca . śrīḥ śobhā parṇeṣvasyeti śrīparṇam . apiśabdād agnimanthākhyavṛkṣe prāguktam (1, pṛ. 254) . bhadraparṇyāṃ kaṭphale laca ṅībanto'pi prāguktaḥ (pṛ. 237, 239) .. 52 .. </Amarapadavivarana>
<Amarapadaparijata><AK.03.03.052>  
kareṇuribhyāṃ—balaṃ dhanam . kāñcane'pi syāt . ʻdraviṇaṃ kāñcane vitte draviṇaṃ ca parākrame iti viśvaḥ (pṛ. 51, ślo. 44) .. śaraṇaṃ gṛharakṣitroḥ . rakṣaṇavadhayorapi syāt . ʻśaraṇaṃ vadharakṣitroḥ śaraṇaṃ rakṣaṇe gṛhe iti viśvaḥ (pṛ. 50, ślo. 37) .. śrīparṇaṃ kamale'pi ca . vṛkṣaviśeṣe'pila syāt .. 52 .. </Amarapadaparijata>
%%p. 03.297
AK.03.03.053cd viṣābhimaraloheṣu tīkṣṇaṃ klībe khare triṣu .. 53 ..
AK.03.03.054ab pramāṇaṃ hetumaryādāśāstreyattāpramātṛṣu .
<Amarapadavivrti ><AK.03.03.053>  
tīkṣṇaṃ tigme viṣe krūre śastrābhimarayorapi .. 115 ..
abhimaro mārakaṃ yuddham . tejayatīti tīkṣṇam . ʻtija niśāne ..
maryādāhetuśāstreṣu nityeyattāpramātṛṣu .
satyavādinyekatāyāṃ pramāṇaṃ hiṃsake bhavet .. 116 ..
pramīyata iti pramāṇam . ʻmāṅ māne . hiṃsake tu ʻmīñ hiṃsāyām iti dhātuḥ .. 53 .. </Amarapadavivrti>
<Amarapadavivarana ><AK.03.03.053>  
viṣābhimara—khare triṣu . viṣaṃ kālakūṭādikam, sahajaṃ kṛtrimaṃ ca . abhimaro yuddham . lohaḥ śastrakam . arthatraye'pi rūpabhedād napuṃsaktavam . khare duḥsahe sūrakiraṇādau viśeṣyanighnaḥ . ʻte tīkṣṇā ye dhanecchāto yudhyanti dviradādibhiḵ iti nītiṣaṭsāhasryām .. pramāṇaṃ—pramātṛṣu . atra hetuśabdena jñaptikāraṇaṃ vivakṣitam . yathā—ʻsamyaganubhavasādhanaṃ pramāṇam iti . maryādā avadhiḥ . yathā—grāmayoranayoḥ parvataḥ pramāṇamiti . śāstre yathā—asminnarthe manuvacanaṃ pramāṇamiti . jñānasādhanatvākāreṇa śāstrasyāpi hetūpadeśenaiva grahaṇe'pyalaukikākāreṇa tato vailakṣaṇyāt pṛthagupādānaṃ kṛtam . athavā śāstraśabdena tadviśeṣo vivakṣitaḥ yathā—ʻpadavākyapramāṇajñaḵ iti (mā. mādha. 7) . iyattā avacchedaḥ . yathā—ʻkiyatpramāṇamudakam iti . (bho. pra. pṛ. 40, ślo. 185) . pramātari pramāśraye yathārthānubhavayukta ityarthaḥ . yathāhurnaiyāyikāḥ—ʻpramāsādhanapramāśrayayoranyataratvaṃ pramāṇalakṣamam iti . ʻtanme pramāṇaṃ śivaḵ iti ca . rabhaso'pi—
ʻiyattāhetuśāstreṣu pramāṇaṃ satyavādini .
maryādānityayośca syādekatāyāṃ pramātari ..
iti . pramātaryabhidheye tadgatabahutve satyapi tadviśeṣaṇasya pramāṇaśabdasya nityamekavacanāntamevetyarthaḥ . yathā—manvādayaḥ pramāṇam iti . satyavādimātre yathā—pramāṇabhūto devadatta iti . nitye yathā—ʻvācā virūpa nityayȫ (ṛgveda 8. 75. 6) iti . pramāṇabhūtayetyarthaḥ . ʻmāṅ māne iti dhātoryathāyogaṃ bhāvakaraṇādau lyuṭ (3. 3. 115, 117, 113) . kvacidarthaviśeṣe tu—ʻmīña hiṃsāyām iti dhātoḥ ʻmīnātiminoti . . . (6. 1. 50) ityātvam .. 53 .. </Amarapadavivarana>
<Amarapadaparijata><AK.03.03.053>  
viṣābhimara—khare triṣu . abhimaro yuddham . kharamuṣṇam . ʻtīkṣṇamuṣṇe kṣṇute yuddha ātmatyaji viṣe'yasi iti vaijayantī (pṛ. 233, ślo. 37) .. pramāṇaṃ—pramātṛṣu . hetau—agnijñāne dhūmaḥ pramāṇam . maryādāyām—grāmayornadī pramāṇam . śāstre—vedāntaḥ pramāṇam . iyattāyām—stanayoḥ kañcukaṃ pramāṇam . pramātari ekavacanameva . ʻpramāṇamantaḥkaraṇapravṛttayaḵ (śāku. 1. 22) ʻiyattāhetuśāstreṣu pramāṇaṃ satyavādini iti rabhasakośaḥ .. 53 .. </Amarapadaparijata>
%%p. 03.299
AK.03.03.054cd karaṇaṃ sādhakatamaṃ kṣetragātrendriyeṣvapi .. 54 ..
AK.03.03.055ab prāṇyutpāde saṃsaraṇamasaṃbādhacamūgatau .
AK.03.03.055cd ghaṇṭāpathe'tha vāntānne samuddharaṇamunnaye .. 55 ..
<Amarapadavivrti ><AK.03.03.054-55>  
aṅgahāre kriyābhede gīte karmendriyeṣvapi .
saṃveśe sādhakatame karaṇaṃ kṣetragātrayoḥ .. 117 ..
śūdrāviśorapatye'pi kāyasthe karaṇo bhavet .
kirantyatreti karaṇam . ʻkṝ vikṣepe ..
ghaṇṭāpathe raṇārambhe saṃsāre puranirgame .. 118 ..
puradvāre saṃsaraṇamasaṃkaṭacamūgatau .
saṃsarantyasmāditi saṃsaraṇam . ʻsṛ gataü ..
samuddharaṇamunmūlavāntānnonnayaneṣvapi .. 119 ..
samuddhriyata iti samuddharaṇam .. 54-5 .. </Amarapadavivrti>
<Amarapadavivarana ><AK.03.03.054-55>  
karaṇaṃ—indriyeṣvapi . kriyāprasiddhau prakṛṣṭopakārakaḥ kārakaviśeṣaḥ sādhakatamaḥ . yathā—ʻkaraṇādikaraṇayoścö (3. 3. 117) . kriyate saṃskriyate kṛṣīvalairiti karmaṇi lyuṭi (3. 3. 115) karaṇaṃ kṣetram . kirati bījamatreti vā . arthāntareṣu karaṇe lyuṭ (3. 3. 117) . gātraṃ śarīram . indriyaṃ cakṣurādikaṃ tvagādikaṃ ca . śeṣe—ʻkaraṇaṃ ratibandheṣu nṛttasaṃsthānakarmaṇoḵ iti . ratibandhāḥ kāmaśāstraprasiddhāḥ nāgabandhajṛmbhitādayaḥ . saṃgītasāre—
ʻnṛttavāditragītānāṃ prayogavaśabhedinām .
saṃsthānabhedān nāṭyajñāḥ karaṇāni pracakṣate ..
iti . yathā kumūrasaṃbhave (6. 40)—
ʻśikharābaddhameghānāṃ vyajyante yatra veśmanām .
anugarjitasaṃdigdhāḥ karaṇairmurajasvanāḥ ..
iti . karmaṇi yathā—navīkaraṇam, śithilīkaraṇam iti . prāṇyutpāde—ghaṇṭāpathe . jīvānāṃ svasvakarmavaśena naratiryagādīnāṃ yoniṣu saṃbhavaḥ prāṇyutapādaḥ . saṃsāra iti yāvat . mārge vipulatayā asaṃbādhena parasparānupamardena senāyāḥ prasaraṇamasaṃbādha camūgatiḥ . samyagasaṃbādhena sarantyatreti saṃsaraṇam . ghaṇṭāpathaḥ rathyā . śeṣe—ʻraṇārambhe saṃsaraṇaṃ gopure puranirgame iti .. atha vāntānne—unnaye . uddhriyate kukṣikuharādūrdhvaṃ nīyata iti samuddharaṇaṃ charditānnam . bhāvasādhanatve tu unnaya uttolanam . ʻtatroddhṛtamamatrebhyaḵ (4. 2. 14) ityatra kāśikā (pṛ. 305) ʻbhuktojjhitamuddhṛtamucyate, yasyoddharaṇamiti prasiddhiḵ iti . kecittu—samyaguddharaṇaṃ samuddharaṇamiti vigṛhya mūlagranthaṃ paṭhitvā vyācakṣate .. 54-5 .. </Amarapadavivarana>
<Amarapadaparijata><AK.03.03.054-55>  
karaṇaṃ—indriyeṣvapi .
ʻkaraṇaṃ kāraṇe kāye sādhanendriyakarmasu .
kāyasthe vratabandhe ca nāṭyagītaprabhedayoḥ ..
ityajayaḥ .. prāṇyutpāde—ghaṇṭāpathe . prāṇyutpādaḥ saṃsāraḥ .
ʻsaṃsaraṇaṃ raṇārambhe puranirgamagopure .
ghaṇṭāpathe ca saṃsāre'pyasaṃbādhacamūgatau ..
iti viśvaḥ (pṛ. 54, ślo. 87-8) .. atha vāntānne samuddharaṇamunnaye . unnaya uddhāraḥ . ʻuddharaṇaṃ samuddhāravāntānnonmūlaneṣvapi iti viśvaḥ (pṛ. 54, ślo. 86) .. 54-5 .. </Amarapadaparijata>
%%p. 03.301
AK.03.03.056ab atastriṣu viṣāṇaṃ syāt paśuśṛṅgebhadantayoḥ .
AK.03.03.056cd pravaṇaḥ kramanimnorvyāṃ prahve nā tu catuṣpathe .. 56 ..
AK.03.03.057ab saṃkīrṇau nicitāśuddhāvīriṇaṃ śūnyamūṣaram .
iti ṇāntavargaḥ
<Amarapadavivrti ><AK.03.03.056> 
viṣāṇaṃ paśuśṛṅge'pi kroḍadaṃṣṭrebhadantayoḥ .
ajaśṛṅgyākhyauṣadhe'pi viṣāṇī parikathyate .. 120 ..
viṣāṇaśabdaḥ sattvavati triṣu liṅgeṣu vartate . sa viśeṣyāśrayāt . veveṣṭīti viṣāṇam . ʻviṣlṛ vyāptaü .. 
kramanimnakṣititale kṣāntapraguṇayorapi .
prahve catuṣpathe caiva pravaṇo vācyaliṅgakaḥ .. 121 ..
pravaṇatīti pravaṇaḥ . ʻvaṇa śabde ..
apavitre ca nicite saṃkīrṇaḥ samudāhṛtaḥ .
samyak kīrṇo vyāptaḥ saṃkīrṇaḥ ..
īriṇaṃ śūnyadeśe syādūṣare cāpi saṃmatam .. 122 ..
īrayatīti īriṇam . ʻīra kṣepe .. 56 ..
iti ṇāntavargaḥ </Amarapadavivrti>
<Amarapadavivarana ><AK.03.03.056> 
atha triṣu—ibhadantayoḥ . atha ṇakārāntasamāptiparyantaṃ catvāraḥ śabdā liṅgatraye vartante . triliṅgatvamātre sādharmyam . na tu sarvadā . tataśca viṣāṇaśabdaḥ taṭamaṇḍalādiśabdavat svabhāvādeva triliṅgaḥ . itare tu viśeṣyanighnāḥ .. paśūnāṃ gāmahiṣyādīnāṃ śṛṅge gajadante ca viṣāṇam . viśeṣeṇa syati nāśayati virodhinamiti viṣāṇam . ʻṣo'ntakarmaṇi . lyuḥ (3. 1. 134) . ʻupasargāt sunotisuvatisyati . . .  (8. 3. 65) iti ṣatvam . striliṅge tu śṛṅgavacanasya ajādipāṭhāt ṭābantatve viṣāṇā . ʻkṛṣṇaviṣāṇayā kaṇḍūyate iti ṭābantasya prayogaḥ . aśṛṅgivacanatve tu pippalyādipāṭhād viṣāṇīti ṅīṣantaḥ prāguktaḥ (1. pṛ. 286) . viśvaprakāśe (pṛ. 52, ślo. 64-5)— ʻviṣāṇā tu kroḍadviradadaṃṣṭrayoḵ iti .. pravaṇaṃ—catuṣpathe . purobhāge kiṃciṃdavanatāyāṃ bhūmau vācyaliṅgaḥ . na tu viṣāṇaśabdavad svabhāvataḥ . yathā—prācīnapravaṇo deśaḥ, udakpravaṇā bhūmiḥ . ityādi . catuṣpathe tu nā puṃliṅga iti triliṅgatvasyāpavādaḥ . viśeṣeṇa kleśarāhityena pravante janā atreti pravaṇaḥ . ʻpruṅ gataü . prakarṣeṇa vanute vā . ʻpranirantaḥśara . . . ityādinā (8. 4. 5) ṇatvam . prahve yathā—bhaktipravaṇa iti . vidyāpravaṇo dharmapravaṇa ityādau anukūlārthe lakṣaṇayā prayogaḥ .. saṃkīrṇau nicitāśuddhau . nicito vyāptaḥ . yathā—mlecchasaṃkīrṇo deśa iti . aśuddhe yathā—saṃkīrṇā jātiriti .. iriṇaṃ śūnyamūṣaram . śūnyaṃ mānuṣapaśvādisaṃcārarahitaṃ gṛhādikam . kṣāramṛttikāprāyaṃ sthalamūṣaraṃ ca . iyarti sasyābhāvādaniruddho gacchatyatreti iriṇaḥ . ʻṛ gataü . ʻarteḥ kidiccö (u. 2. 55) iti inanpratyayaḥ, dhātorirityādeśaśca . kittvād guṇābhāvaḥ . hrasvādirayaṃ śabdaḥ . ʻtatsvakṛtamiriṇo'bhavat iti śrutau darśanāt . ʻīriṇaṃ śūnyamūṣaram iti dīrghādau rabhasaḥ paṭhitavān iti subhūticandraḥ .. 56 .. 
iti ṇāntavargaḥ </Amarapadavivarana>
<Amarapadaparijata><AK.03.03.056>  
atha triṣu—ibhadantayoḥ . satrīliṅge gaurāditvād ṅīṣ . pravaṇaṃ—catuṣpathe . atha triṣvityadhikārāt catuṣpathavarjaṃ triliṅgaḥ . pravaṇo deśaḥ . pravaṇā bhāryā . tatparetyarthaḥ . ʻucyate pravaṇaḥ prahvastatparaśca parāyaṇaḵ iti halāyudhaḥ (a. mā. 2. 197) .. saṃkīrṇe—iriṇaṃ śūnyamūṣaram . ʻiriṇaṃ tūṣaṇaṃ śūnyamiṣvāso'stramiṣukṣipȫ iti hrasvādiṣu jayakośaḥ . ʻīkṣaṇaṃ darśane dṛṣṭāvīriṇaṃ śūnyamūṣaram iti dīrghādiṣu rabhasakośaḥ ..
anuktam—
pārṣṇiḥ pāścātyabhāge'pi vṛṣṇiḥ pāṣaṇḍake'pi ca .
paraśvadhe'pi drughaṇā nikaṣe'pi ca roṣaṇaḥ .
mudgare drughaṇaḥ puṃliṅgaḥ . roṣaṇaḥ triliṅgaḥ ..
jyārave'pi vyākaraṇaṃ surate'pi ca dharṣaṇam .
vayaḥsaṃdhau ca nārīṇāṃ garbhe dohadalakṣaṇam .
vātarāyaṇa unmatte puruṣe cāprayojane .. 56 ..
iti ṇāntavargaḥ </Amarapadaparijata>
%%p. 03.303
AK.03.03.057cd devasūryau vivasvantau sarasvantau nadārṇavau .. 57 ..
AK.03.03.058ab pakṣitārkṣyau garutmantau śakuntau bhāsapakṣiṇau .
<Amarapadavivrti ><AK.03.03.057>  
amare cāpi mārtāṇḍe vivasvānabhidhīyate .
prabhayā vivasta iti vivastejo'syāstīti vā vivasvān . ʻvasa ācchādane ..
nade samudre rasike sarasvān parikīrtyate .. 123 ..
govāṅnadībhāratīṣu strīratne ca sarasvatī .
saraḥ sarvataḥ saraṇamasyāstīti sarasvān ..
vainateye vihaṅge ca garutmān samudāhṛtaḥ .. 124 ..
garutaḥ pakṣā asya santīti garutmān ..
śakuntaḥ kīṭabhede syād raktakāke vihaṅgame .
gantuṃ śaknotīti śakuntaḥ . ʻśaklṛ śaktaü .. 57 .. </Amarapadavivrti>
<Amarapadavivarana ><AK.03.03.057>  
devūsūryau vivasvantau . devaśabdena devatāmātramucyate .. sarasvantau nadārṇavau . sarasvānityeva prasiddho nadaviśeṣa iti kecit . śoṇādinadamātramityapare . atra pratāpaḥ—
ʻsarasvatī nadībhede govāgdevatayorgiri .
strīratne dhanade puṃsi sarasvān rasike budhau ..
iti . nadībhedaḥ kurukṣetra sarasvatyākhyayaiva prasiddhā . gavi yathā—ʻiḍe rante'dite sarasvati iti (tai. saṃ. 7. 1. 6. 8) . vāgdevatā śāradā . giri vacasi yathā—ʻvyājahāra sarasvatīm iti . strīratnaṃ śreṣṭhā strī . rasikaḥ sahṛdayaḥ . pakṣitārkṣyau garutmantau . pakṣijātīyo yaḥ kaścit . tārkṣyo vainateyaḥ .. śakuntau bhāsapakṣiṇau . bhāso gṛdhrasadṛśaḥ pakṣiviśeṣaḥ . pakṣī vihagamātram .. 57 .. </Amarapadavivarana>
<Amarapadaparijata><AK.03.03.057>  
devasūryau—nadārṇavau . nadī sarasvatī . ʻsarasvatī syāt strīratne nadyāṃ nadyantare gavi iti jayakośaḥ . pakṣitārkṣyau—bhāsapakṣiṇau . bhāso nāma goṣṭhakukkuṭaḥ . ʻnigadyate goṣṭhakukkuṭo bhāsaḵ iti ratnamālā .. 57 .. </Amarapadaparijata>
%%p. 03.305
AK.03.03.058cd agnyutpātau dhūmaketū jīmūtau meghaparvatau .. 58 ..
AK.03.03.059ab hastau tu pāṇinakṣatre marutau pavanāmarau .
<Amarapadavivrti ><AK.03.03.058>  
utpāte dhūmaketuḥ syāt pāvakagrahabhedayoḥ .. 125 ..
dhūmaḥ keturyasyāsau dhūmaketuḥ ..
vṛtatikārādriśakreṣu jīmūto garjadambude .
jīvo mūyate'treti jīmūtaḥ . ʻmūṅ bandhane ..
pāṇau keśakalāpe syāddhastastārebhahastayoḥ .. 126 ..
hanyate'śukādiraneneti hastaḥ . ʻhana hiṃsāgatyoḵ ..
samīraṇe nirjare'pi marucchabdaḥ prakīrtitaḥ . 
kupitenānena mriyata iti marut . ʻmṛṅ prāṇatyāge .. 58 .. </Amarapadavivrti>
<Amarapadavivarana ><AK.03.03.058>  
agnyutpātau dhūmaketū . dhūmaliṅgatvena dhūmaketuragniḥ . yasyāṃ tārakāyāṃ dhūmasadṛśo raśmirutpadyate sa tārakāviśeṣo dhūmacihnatvād dhūmaketuḥ . jagadaniṣṭakāritvād utpātaśabdenoktaḥ . ʻupaplavāya lokānāṃ dhūmaketurivotthitaḵ iti kālidāsaḥ (ku. saṃ. 2. 32) .. jīmūtau meghaparvatau . jīvanasya jalasya mūto bandhakaviśeṣo jīmūtaḥ . pṛṣodarāditvena śeṣalopaḥ (6. 3. 109) . devatāḍe prāguktaḥ (1. pṛ. 256) .. hastau tu pāṇinakṣatra . pāṇiḥ pañcaśākhaḥ . hastākhyaṃ nakṣatraṃ ca . kacaparyāyottaratve tu praśaṃsāvacanaḥ (pṛ. 425) . yathā—keśahasta iti .. marutau pavanāmarau . amaro devatāmātram . yathā—ʻindro marutvān iti (1, pṛ. 30) . spṛkkāyāṃ tu marucchabdaḥ strīliṅgaḥ prāguktaḥ (1, pṛ. 295) .. 58 .. </Amarapadavivarana>
<Amarapadaparijata><AK.03.03.058>  
agnyutpātau—pavanāmarau . parvato'pi marut . ʻśikharī trikakunmarut iti dhanaṃjayaḥ .. 58 .. </Amarapadaparijata>
%%p. 03.306
AK.03.03.059cd yantā hastipake sūte bhartā dhātari poṣṭari .. 59 ..
AK.03.03.060ab yānapātre śiśau potaḥ pretaḥ prāṇyantare mṛte .
<Amarapadavivrti ><AK.03.03.059>  
hastyārohe sārathau ca yantṛśabdo'bhidhīyate .. 127 ..
yacchatīti yantā . ʻyama uparame ..
poṣake dānaśīle ca bhartṛśabdo'bhidhīyate .
bibhartīti bhartā . ʻḍubhṛñ dhāraṇapoṣaṇayoḵ ..
yānapātre bālake ca potaḥ samabhidhīyate .. 128 ..
punātīti potaḥ . ʻpūñ pavane ..
pretastu prāptapañcatve bhavennārakadehini .
prakṛṣṭamitaḥ pretaḥ . ʻiṇ gataü .. 59 .. </Amarapadavivrti
<Amarapadavivarana ><AK.03.03.059>  
yantā hastipake sūte . hastipako hastyārohaḥ . sūtaḥ sārathiḥ .. bhartā dhātari poṣṭari . bibharti . ʻḍubhṛñ dhāraṇapoṣaṇayoḵ . tṛc (3. 1.133) . dhārake yathā—vajrasya bhartā . poṣṭā poṣakamātram . patyau prāguktaḥ (pṛ. 382) .. yānapātre śiśau potaḥ . yānapātraṃ vahitram . śeṣe—ʻdaśavarṣe gaja potaḵ iti . yathā—karipotaḥ .. pretaḥ prāṇyantare mṛte . prāṇyantaraṃ narakalokasthaḥ prāṇiviśeṣaḥ prāguktaḥ (1, pṛ. 153) . athavā maraṇādūrdhvamakṛtasapiṇdīkaraṇe pretaśabdaḥ . yathā—ʻsapiṇḍīkaraṇādūrdhvaṃ pretatvaṃ vinivartate iti . mṛtamātre'pi yathā—pretasaṃskāra iti .. 59 .. </Amarapadavivarana>
<Amarapadaparijata><AK.03.03.059>  
yantā—prāṇyantare mṛte .. 59 .. </Amarapadaparijata>
%%p. 03.307
AK.03.03.060cd grahabhede dhvaje ketuḥ pārthive tanaye sutaḥ .. 60 ..
AK.03.03.061ab sthapatiḥ kārubhede'pi bhūbhṛd bhūmidhare nṛpe .
<Amarapadavivrti ><AK.03.03.060>  
utpāte syād grahe ketuḥ kāntau lakṣmaṇi ketane .. 129 ..
kityate jñāyata iti ketuḥ . ʻkita jñāne ..
pārthive tanaye caiva sutaśabdaḥ prakīrtitaḥ .
sūyata iti sutaḥ . ʻṣu prasavaiśvaryayoḵ ..
sthapatiryaṣṭubhede syāt sūtakañcukitakṣasu .. 130 ..
yaṣṭā bṛhaspatisavanayājī . sthāpayatīti sthapatiḥ . tiṣṭhatyasminniti sthaḥ . sthaścāsau patiśceti vā sthapatiḥ ..
parvate pārthive cāpi bhūbhṛt samabhidhīyate .
bhuvaṃ bibhartīti bhūbhṛt .. 60 .. </Amarapadavivrti>
<Amarapadavivarana ><AK.03.03.060>  
grahabhede dhvaje ketuḥ . navamo grahaviśeṣaḥ ketusaṃjñakaḥ . dhavajo liṅgam . dhūmaketuragniḥ . kityate jñāyate'neneti ketuḥ . ʻkita jñāne . patākāyāmapi . yathā—ketudaṇḍaḥ iti .. pārthive tanaye sutaḥ . sauti sarvasyeśvaro bhavatīti sutaḥ . ʻṣu prasavaiśvaryayoḵ . ktaḥ . abhiṣuto'pi . yathā—sutaḥ soma iti .. sthapatiḥ kārubhede'pi . kārubhedaḥ śilpiviśeṣaḥ takṣā . apiśabdena ʻsa gīṣpatīṣṭyā sthapatiḵ iti prāguktaḥ (1, pṛ. 455) . tiṣṭhatyatra vyāpāra iti sthaḥ . ʻdhañarthe kavidhānam (vā. 3. 3. 58) iti kaḥ . sthaścāsau patiśca sthapatiḥ . kañcukinyapi . antaḥpurarakṣaṇe'dhikṛtaḥ kañcukī .. bhūbhṛd bhūmidhare nṛpe . bhūmidharaḥ parvataḥ . vyaktayogaśca .. 60 .. </Amarapadavivarana>
<Amarapadaparijata><AK.03.03.060>  
grahabhede dhvaje ketuḥ . grahabhede keṣāṃcit tasyaiva bahuvacanamiṣṭam . ʻketavo brahmaputrāḥ syuḥ rāhukāḥ śikhinaśca te .. pārthive—kārubhede'pi . ʻsthapatiḥ śilpibhede'pi sthapatiḥ kañcukinyapi iti viśvaḥ (pṛ. 68, ślo. 154) .. bhūbhṛd bhūmidhare nṛpe .. 60 .. </Amarapadaparijata>
%%p. 03.308
AK.03.03.061cd mūrdhābhiṣikto bhūpe'pi ṛtuḥ strīkusume'pi ca .. 61 ..
AK.03.03.062ab viṣṇāvapyajitāvyaktau sūtastvaṣṭari sārathau .
<Amarapadavivrti ><AK.03.03.061>  
brāhmaṇāt kṣatriyājāte pradhāne kṣatriye'pi ca .. 131 ..
mūrdhābhiṣikto rājanye sārathāvapi vartate .
mūrdhani abhiṣikto mūrdhābiṣiktaḥ . ʻṣica kṣaraṇe ..
ṛturdhīre māsi kālabhede satrīrajasi smṛtaḥ .. 132 ..
iyartīti ṛtuḥ . ʻṛ gataü ..
ajito vallabhe'pi syādaparājitabuddhayoḥ .
na jito'ajita .
pradhāne śaṃkare viṣṇo mahadādikamūrkhayoḥ .. 133 ..
paramātmanyasphuṭe syādavyaktastvabhidheyavat .
na vyakto'vyaktaḥ ..
jāte jātau samyagūte takṣṇi sārathinunnayoḥ .. 134 ..
brāhmaṇyāṃ kṣatriyājjāte sūto vandini pārade .
pāradaḥ pādarasaḥ . sūyata iti sūtaḥ .. 61 .. </Amarapadavivrti>
<Amarapadavivarana ><AK.03.03.069>  
mūrdhābhiṣikto bhūpe'pi . paṭṭābhiṣikte rājani kṣatriyamātre prāguktaḥ (pṛ. 484)  mukhyāmātye'pi mūrdhābhiṣikta ucyate . mūrdhāvasikta iti pāṭhe brāhmaṇena kṣatriyastriyāmutpāditaḥ putro'piśabdārthaḥ .. ṛtuḥ strīkusume'pi ca . iyarti niyatakālaṃ prāpnotīti ṛtuḥ . ʻṛ gataü . strīṇāṃ pratimāsaṃ jāyamānaṃ rajaḥpuṣpaṃ strīkusumam . apiśabdād vasantagrīṣmādiriti .. viṣṇāvapyajitā vyaktau . na jīyate kenāpi nābhibhūyata ityajito viṣṇuḥ . apiśabdād aparājitaśca . na vyajyata ikyavyakto viṣṇuḥ
ʻavyaktaḥ śaṃkare viṣṇāvavyaktaṃ mahadādike .
ātmanyapi syādavyaktamasphuṭe tvabhidheyavat..
iti śāśvataḥ . ʻtriṣvasphuṭe syādavyaktaṃ klībaṃ tu paramātmani iti rudraśca . sūtastvaṣṭari sārathau . sūte rathādikaṃ janayatīti sūtaḥ takṣā . ʻṣūñ prāṇiprasave . suvati prerayatyaśvādikamiti sūtaḥ sārathiḥ . śeṣe—ʻsūto rase jātibhede bandisuṣṭhūtayorapi iti . rasaḥ pāradaḥ . jātibhedastu—ʻbrāhṇyāṃ kṣatriyāt sūtaḵ iti (yā. smṛ. 1. 4. 93) . suṣṭhu ūyate śabdaṃ karotīti sūto bandī . suṣṭhu ūtamutaṃ veti vigrahe ʻūyī tantusaṃtāne ʻveñ tantusaṃtāne iti dhātudvayād niṣṭhāyāṃ sūtaśabdo viśeṣyanighnaḥ .. 61 .. </Amarapadavivarana>
<Amarapadaparijata><AK.03.03.061>  
mūrdhābhiṣikto bhūpe'pi . ʻmūrdhābhiṣikto bhūpāle pradhāne kṣatriye'pi cö iti viśvaḥ (pṛ. 75, ślo. 228) .. ṛtuḥ—ajitāvyaktau . ajitaśabdo'nirjite'pi syāt . avyaktaśabdo'sphuṭe'pi syāt .. sūtastvaṣṭari sārathau . ʻkṣatriyād brāhmaṇījāte sūtaḥ pāradabandinoḵ iti viśvaḥ (pṛ. 57, ślo. 11) .. 61 .. </Amarapadaparijata>
%%p. 03.310
AK.03.03.062cd vyaktaḥ prājñe'pi dṛṣṭāntāvubhe śāstranidarśane .. 62 ..
AK.03.03.063ab kṣattā syāt sārathau dvāḥsthe kṣatriyāyāṃ ca śūdraje .
<Amarapadavivrti ><AK.03.03.062>  
manīṣiṇi sphuṭe cāpi vyaktaśabdo'bhidhīyate .. 135 ..
vyajyata iti vyaktaḥ . ʻañjū vyaktimrakṣaṇakāntigatiṣü ..
dṛṣṭānto vartate śāstre śāstrodāharaṇe'pi ca .
dṛṣṭo'ntaḥ niścayo'treti dṛṣṭāntaḥ ..
kṣatriyāśūdraje dvāḥsthe bhujiṣyātanaye tathā .. 136 ..
kṣattā syād devaranyāyaprajāsṛji ca sārathau .
kṣadatīti kṣattā . ʻkṣadi gatihiṃsanayoḵ .. 62 .. </Amarapadavivrti>
<Amarapadavivarana ><AK.03.03.062>  
vyaktaḥ prājñe'pi . prājñaḥ pratibhāvān . sa hi sarvatra prasiddhatvād vyaktaḥ . spaṣṭārthe prāguktaḥ (pṛ. 112) . ʻvyaktaḥ sphuṭamanīṣiṇoḵ iti viśvaprakāśaḥ (pṛ. 59, ślo. 35) .. dṛṣṭāntāvubhe śāstranidarśane . śāstraṃ vyākaraṇādi . nidarśanaṃ vādinoḥ saṃpratipattisthānam . yathā—dhūmavattvenāgnimattve sādhane mahānasādikam . dṛṣṭaḥ saṃpratipanno'nto niścayo'treti dṛṣṭāntaḥ .. kṣattā syāt—śūdraje . dvāḥsthe dvārapālake . vaiśyāyāmapi śūdrajaḥ iti keṣāṃcit pāṭho bhrāntimūlaḥ . tathā ca yājñavalkyaḥ—ʻkṣatriyā māgadhaṃ vaiśyācchūdrāt kṣattārameva cö iti (yā. smṛ. 1. 4. 94) . ʻkṣattāryāśūdrayoḥ sutaḵ iti śūdravargasyoktasyāpi (pṛ. 621) yathā na virodhaḥ tathā tatraiva vyākhyātam . kṣadatīti kṣattā . ʻkṣadir gatihiṃsanayoḵ .. 62 .. </Amarapadavivarana>
<Amarapadaparijata><AK.03.03.062>  
vyaktaḥ prājñe'pi . sphuṭe'pi syāt .. dṛṣṭānta—śūdraje . āryāśūdraje paryāyapaṭhitaḥ (pṛ. 621) .. 62 .. </Amarapadaparijata>
%%p. 03.311
AK.03.03.063cd vṛttāntaḥ syāt prakaraṇe prakāre kārtsnyavārtayoḥ .. 63 ..
AK.03.03.064ab ānartaḥ samare nṛtyasthānanīvṛdviśeṣayoḥ .
<Amarapadavivrti ><AK.03.03.063>  
kārtsnye viśeṣavārtāyāṃ bhāve prakaraṇe tathā .. 137 ..
vṛttāntaḥ syādavasare pravṛttyekāntakarmasu .
vṛtto'nto yasyeti vṛttāntaḥ ..
ānarto deśabhede syād nṛttasthāne raṇe jale .. 138 ..
ānṛtyantyatretyānartaḥ . ʻnṛtī gātravikṣepe .. 63 .. </Amarapadavivrti>
<Amarapadavivarana ><AK.03.03.063>  
vṛttāntaḥ—vārtayoḥ . vṛtto nivṛtto'ntaḥ svarūpamatreti vṛttāntaḥ . prakaraṇaṃ prastāva ityarthaḥ . niṣpannaḥ saṃdigdhārthaviṣayo niścayo'neneti vṛttāntaḥ . prakāro viśeṣo vyāvartakadharma iti yāvat . nirvṛtto'nto vicchedo'treti vṛttāntaḥ kṛtsnam . alaṃkāravṛttānto bhojarājaparyavasita iti; sākalyamityarthaḥ . vārtā janaśrutiḥ . ākhyāyikā ca .. ānartaḥ—viśeṣayoḥ . nṛttasthānaṃ raṅgaśālāmaṇḍapādi . nīvṛdviśeṣo deśabhedaḥ paścimāmbudhisamīpagataḥ . samantād nṛtyantyatra yathārhaṃ kabandhā nartakā vā janā vātretyānartaḥ . ʻnṛtī gātravināme . adhikaraṇe ghañ (3. 3. 121) . ānartadeśavāsī jano'pyānartaḥ .. 63 .. </Amarapadavivarana>
<Amarapadaparijata><AK.03.03.063>  
vṛttāntaḥ—vārtayoḥ . prakaraṇaṃ prakriyā . prakāro viśeṣaḥ . ʻvṛttāntaḥ prakriyāyāṃ syāt kārtsnye vārtāviśeṣayoḵ iti rudraḥ .. ānartaḥ—viśeṣayoḥ . nṛttasthānaṃ nāṭyaśālā .. 63 .. </Amarapadaparijata>
%%p. 03.312
AK.03.03.064cd kṛtānto yamasiddhāntadaivākuśalakarmasu .. 64 ..
AK.03.03.065ab śleṣmādi rasaraktādi mahābhūtāni tadguṇāḥ .
AK.03.03.065cd indriyāṇyaśmavikṛtiḥ śabdayoniśca dhātavaḥ .. 65 ..
<Amarapadavivrti ><AK.03.03.064-65>  
paretanāyake cāpi śāstrasiddhāntayorapi .
akṣemakarmaṇi krūre kṛtāntaḥ syācchubhāśubhe .. 139 ..
kṛto'nto'neneti kṛtāntaḥ ..
śabdādau haritālādau vātaśleṣmādike'pi ca .
manaḥśilāhiraṇyādau śrotrādye bhūtapañcake .. 140 ..
bhūvādiśabdayonau syād dhātū raktarasādike .
dhatte mitho vyāvartanaṃ rūpamiti dhātuḥ . ʻḍudhāñ dhāraṇapoṣaṇayoḵ .. 64-5 .. </Amarapadavivrti>
<Amarapadavivarana ><AK.03.03.064-65>  
kṛtānto—karmasu . yamo vaivasvataḥ . kapilakaṇādādibhirācāryaiḥ svakṛtagrantheṣvabhyupagatārthaḥ siddhāntaḥ . daivaṃ prāgbhavīyaṃ śubhāśubhakarma . sāṃpratikaṃ tu prāṇihiṃsanādikamakuśalakarma . alasamūrkhādibhiḥ kṛtaṃ karma akuśalakarmeti kecit . kṛtasyānto nāśo niścayaḥ svarūpaṃ phalaṃ vā yathāyathamatreti kṛtāntaḥ .. śleṣmādi—dhātavaḥ . śleṣmādītyanena vātapittaśleṣmaṇāṃ grahaṇam . aśitapītāhārasya sāro vikāro rasaḥ . ādiśabdena ʻvasāsṛṅmāṃsamedo'sthimajjāśuklāni ghātavaḵ iti vaidyakoktānāṃ grahaṇam (vāgbhaṭa 1. 8) . rasaśabdasyānekārthatvāt tanmātragrahaṇe dravadravyādyarthāntarapratiśaṅkāvāraṇāya rasaraktayordvayorupādānaṃ kṛtam . mahābhūtāni pṛthivyādīni pañca . tadguṇāḥ pṛthivyādiguṇā gandharasarūpasparśaśabdāḥ . indriyāṇi cakṣuḥśrotrādīni . aśmavikṛtirgairikamanaḥśilādiḥ śabdayoniriti jātyabhiprāyamekavacanam . tena dhātugaṇapaṭhitāḥ kriyāvacanā bhūvādaya uktāḥ . etāni śleṣmādīni dhātuśabdavācyāni . dadhāti śarīrādikamiti dhātuḥ . ʻḍudhāñ dhāraṇapoṣaṇayoḵ . ʻsitanigami . . . ityādinā (u. 1. 72) tunpratyayaḥ .
ʻsuvarṇaṃ rajataṃ tāmramārakūṭaṃ tathaiva ca .
lohaṃ trapu tathā sīsaṃ dhātavaḥ sapta kīrtitāḥ ..
ityuktā dhātavaḥ caśabdena sūcitāḥ .. 64-5 .. </Amarapadavivarana>
<Amarapadaparijata><AK.03.03.064-65>  
kṛtānto—karmasu . siddhāntaḥ śāstrabhedaḥ . daivaṃ śubhāśubhapradātṛ . akuśalakarma pāpavyāpāraḥ .. śleṣmādi—dhātavaḥ .. mahābhūtāni, tadguṇāḥ śabdasparśādayaḥ . aśmavikṛtiḥ hemamanaḥśilādiḥ . śabdayonirbhūvādiḥ .. 64-5 .. </Amarapadaparijata>
%%p. 03.313
AK.03.03.066ab kakṣāntare'pi śuddhānto nṛpasyāsarvagocare .
AK.03.03.066cd kāsūsāmarthyayoḥ śaktirmūrtiḥ kāṭhinyakāyayoḥ .. 66 ..
<Amarapadavivrti ><AK.03.03.066>  
sarvāgamyāgāramadhye śuddhānto'ntaḥpuro bhavet .. 141 ..
śuddho rakṣito'nto'syeti śuddhāntaḥ ..
prabhumantrādike kāsvāṃ sāmarthye śaktirucyate .
kāsūḥ sarvalākhyamāyudham . śakyate'nayā jetumiti śaktiḥ .ʻśaklṛ śaktaü ..
mūrtirbandhe mohamityoḥ kāṭhinyocchrāyavarṣmasu .. 142 ..
mūrcchyata iti mūrtiḥ . ʻmurcchā mohasamacchrāyayoḵ . ʻmurvī bandhane iti vā dhātuḥ .. 66 .. </Amarapadavivrti>
<Amarapadavivarana ><AK.03.03.066>  
kakṣyāntare—gocare . saptamyantapadadvayaṃ samānādhikaraṇaṃ rahasyabhūte rājasaṃbandhini prakoṣṭha ityarthaḥ . tathā ca ajayaḥ—ʻśuddhānto'ntaḥpure guhyakakṣyābhede ca bhūpateḵ iti . antaḥpure prāguktaḥ (1, pṛ. 202) . śuddhāntaḥkaraṇe ca .. kāsūsāmarthyayoḥ śaktiḥ . kāsūḥ sarvalākhya āyudhaviśeṣaḥ . sāmarthyaṃ nāma prabhutvamantrotsāhajāḥ śāstraprasiddhāḥ tisraḥ śaktayaḥ . yathā—ʻṣaḍguṇāḥ śaktayastisraḵ iti māghaḥ (śiśu. 2. 26) . athavā prativastugataḥ kaścidatīndriyo dharmaviśeṣaḥ sāmarthyam . yathā—agnerdāhakatvaśaktiriti . śabdasya vācakatvaṃ śaktirityādi . ʻśaklṛ śaktaü .karaṇe bhāve ktin (3. 3. 94) .. mūrtiḥ kāṭhinyakāyayoḥ . kāṭhinyaṃ dṛḍhatvam . śeṣe—ʻucchrāyamohabandheṣu mūrtiḥ parimitāvapi iti . ʻmurcchā mohasamucchrāyayoḵ . ʻmurvī bandhane . ābhyāṃ ktin . paricchedaḥ parimāṇaṃ ca .. 66 .. </Amarapadavivarana>
<Amarapadaparijata><AK.03.03.066>  
kakṣāntare—gocare . antaḥpure .. kāsūsāmarthyayoḥ śaktiḥ . kāsūrāyudhaviśeṣaḥ . ʻtomaro'strī lohahāladaṇḍe kāsūśca sarvalȫ iti vaijayantī (pṛ. 117, ślo. 166) .. mūrtiḥ kāṭhinyakāyayoḥ .. 66 .. </Amarapadaparijata>
%%p. 03.315
AK.03.03.067ab vistāravallyorvratatirvasatī rātriveśmanoḥ .
AK.03.03.067cd kṣayārcayorapacitiḥ sātirdānāvasānayoḥ .. 67 .. 
<Amarapadavivrti ><AK.03.03.067>  
latāyāmapi vistāre vratatiḥ parikīrtyate .
pratanotīti vratatiḥ . ʻtanu vistāre . pakārasya vakāraḥ ..
avasthāne mandire ca yāminyāṃ vasatirbhavet .. 143 ..
vasantyatreti vasatiḥ . ʻvasa nivāse ..
pūjāyāṃ syādapacitiḥ kṣaye tyāge ca niṣkṛtau .
apacāyanamapacitiḥ . ʻcāyṛ pūjāniśāmanayoḵ ..
avasāne kṣaye cāpi sātirdāne'pi kathyate .. 144 ..
syatīti sātiḥ . ʻṣo'ntakarmaṇi .. 67 .. </Amarapadavivrti>
<Amarapadavivarana ><AK.03.03.067>  
vistāravallyoḥ pratatiḥ . prakṛṣṭā tatiḥ pratatiriti vigrahe vistārārthatvam . bahuvrīhisamāse'pi latārthatvam . ʻvistāre pratativallyām iti pavargaprathamādiṣu rabhasaḥ . kecittu vratatiriti dantyoṣṭhyamantaḥsthamāhuḥ . tathā ca vratavrātavratatyādyarthaṃ vratidhāturunneya iti śrībhojarājaḥ .. vasatī rātriveśmanoḥ . vasantyasminniti vasatiḥ . ʻvasa nivāse . ʻvahivasyartibhyaścit (u. 4. 60) ityatipratyayaḥ . śeṣe—ʻvasatiḥ syādavasthāne iti . yathā—ʻvane vasatirasmākam iti .. kṣayārcayorapacitiḥ . kṣayaḥ śarīrāderavayavāpagamaḥ . ʻciñ cayane ityataḥ ktinpratyaye (3. 3. 94) apacitiḥ . upasargavaśādarthāntare vṛttiḥ . arcā pūjā . tatra tu ʻcāyṛ pūjāniśāmanayoḵ iti dhātoḥ prāk vyutpāditā (pṛ. 470) .. sātirdānāvasānayoḥ . ʻṣaṇu dāne iti dhātorbhāve ktini ʻjanasana . . . ityādinā (6. 4. 42) nakārasyākārādeśe sātirdānam . ʻṣo'ntakarmaṇi ityasmād ʻūtiyūtijūtisātihetikīrtayaścö (3. 3. 97) iti sātiravasānam . virāma ityarthaḥ . ʻkṣai kṣaye iti dhātoḥ ʻādeca upadeśe'śiti (6. 1. 45) ityātve kṣātiśabdaḥ (3. 3. 94) kṣaye vartate .. 67 .. </Amarapadavivarana>
<Amarapadaparijata><AK.03.03.067>  
vistāra—avasānayoḥ . veśmaśabdena jinaveśmano'pi grahaṇam . ʻvasatistu niśi sthityāṃ jainānāmāśrame gṛhe iti vaijayantī (pṛ. 248, ślo. 23) .. 67 .. </Amarapadaparijata>
%%p. 03.316
AK.03.03.068ab ārtiḥ pīḍādhanuṣkoṭyorjātiḥ sāmānyajanmanoḥ .
AK.03.03.068cd pracārasyandayo rītirītirḍimbapravāsayoḥ .. 68 ..
<Amarapadavivrti ><AK.03.03.068>  
dhanuṣkoṭau ca pīḍāyāmārtiśabdo'bhidhīyate .
ardyate'nayetyārtiḥ . ʻarda tarda pīḍāyām ..
cullīkampillagotreṣu chandaḥsāmānyajanmasu .. 145 ..
mālatījātiphalayorjātirdhātryāmalaṃkṛtau .
dhātrī āmalakī . jāyante nānārūpāṇyatreti jātiḥ . ʻjanī prādurbhāve ..
ārakūṭe pracāre ca maryādāvyavahārayoḥ .. 146 ..
syande ca lohakiṭṭe ca rītiśabdo'bhidhīyate .
rīyata iti rītiḥ . ʻri gataü ʻrīṅ sravaṇe vā ..
ītiḥ syādativṛṣṭyādau ḍimbe pravasane'pi ca ..147 ..
īyata itītiḥ . ʻīṅ gataü .. 68 .. </Amarapadavivrti>
<Amarapadavivarana ><AK.03.03.068>  
ārtiḥ pīḍādhanuṣkoṭyoḥ . ʻarda gatau yācane cö ityatra yācane ceti eke peṭhurityuktaṃ dhātupārāyaṇe . tasmād bhāvavacanād ārtiḥ pīḍā (3. 3. 94) . ardyate'nayeti vyutpattyā dhanuḥkoṭirarthaḥ . maurvīsaṃdhānapradeśa iti yāvat . hrasvādirayaṃ śabda iti subhūticandrādayaḥ . ʻśiro'rti nāśayatyāśu raso'yaṃ mucukundakaḵ ityādiprayogāśca taireva darśitāḥ . apare tu dhātorāṅpūrvatvamāśritya dīrghādimāhuḥ . tathā ca—ʻyasya sāyaṃ dugdhaṃ havirārtimārcchati iti prayogaḥ .. jātiḥ sāmānyajanmanoḥ . bhinneṣvabhinnābhidhānapratyayahetudravyādiniṣṭho dharmaḥ sāmānyam iti prāgabhihitam (1. 4. 31) . utpattiḥ janma . janerdhātoḥ krameṇa bhāve karaṇe ca ktinpratyaye ʻjanasanakhanām . . . ityātve (6. 4. 42) jātiḥ . śeṣe—ʻjātirdhātryāṃ ca kampille chanto'laṃkārabhedayoḵ iti . dhātrī āmalakī . chandobhedo vṛttaviśeṣeṣu chandovicityāṃ prasiddhaḥ . alaṃkāraviśeṣaśca . mālatyāṃ tu prāguktā (1, pṛ. 258) .. pracārasyandayo rītiḥ . pracāro vyavahāraḥ . yathā—ʻsatāṃ rītimanusmaran iti . ʻprakārasyandayoḵ iti kecit paṭhanti . tatra tu prakāraḥ svabhāva ityarthaḥ . yathā—cāpalaṃ yoṣitāṃ rītiriti . nūtanaghaṭādāvatisūkṣmajalakaṇānāṃ bahirniḥsaraṇaṃ syandaḥ . ʻri gataü ityasmāt ktini rītiḥ . ārakūṭe prāguktaḥ (pṛ. 611) . ʻpravāhasyandayo rītirlohakiṭṭārakūṭayoḵ iti rudraśca .. ītirḍimbapravāsayoḥ . ḍayante palāyante'neneti ḍimbaḥ upadravaḥ . ʻḍīṅ vihāyasā gataü . ḍimbapratyayaḥ . sa copadravo bahuvidhaḥ .
ʻativṛṣṭiranāvṛṣṭiḥ śalabhā mūṣikāḥ śukāḥ .
atyāsannāśca rājānaḥ ṣaḍetā ītayaḥ smṛtāḥ ..
ityuktaḥ . svagrāmādanyatra vāsaḥ pravāsaḥ . īyante deśāntaraṃ gacchantyanayeti ītiḥ . ʻīṅ gataü . divādiḥ .. 68 .. </Amarapadavivarana>
<Amarapadaparijata><AK.03.03.068>  
artiḥ pīḍādhanuṣkoṭyoḥ . pīḍāyāṃ dīrghādiśca syāt . arterāṅpūrvatvāt ktini prādīnāma ʻṛti dhātaü (6. 1. 91) ityātvamiti ṣidbhidādisūtre (3. 3. 104) jinendraḥ .. jātiḥ sāmānyajanmanoḥ . sāmānyaṃ gotvādi . pracārasyandayo rītiḥ . pracāraḥ kulācāraḥ .. ītirḍimbapravāsayoḥ . ḍimbaḥ ativṛṣṭyādiḥ .. 68 .. </Amarapadaparijata>
%%p. 03.318
AK.03.03.069ab udaye'dhigame prāptistretā tvagnitraye yuge .
AK.03.03.069cd vīṇābhede'pi mahatī bhūtirbhasmani saṃpadi .. 69 ..
<Amarapadavivrti ><AK.03.03.069>  
mahodaye vyadhigame prāptiśabdo'bhidhīyate .
prāpyata iti prāptiḥ . ʻāplṛ vyāptaü ..
agnīnāṃ tritaye tretā yuge'pi parikathyate .. 148 ..
trīn dharmapādānagnīn itā prāptā tretā ..
viśāle ca triliṅgyāṃ syād mahad rājya tu na dvayoḥ .
śatatantrīvipañcyāṃ tu mahatī parikīrtitā .. 149 ..
maṃhata iti mahatī . ʻmahi bṛhi vṛddhaü ..
prāptau mātaṅgaśṛṅgāre sattāyāmavakalkane .
saṃpattibhasmajananeṣvapi bhūtirudāhṛtā .. 150 ..
bhavatīti bhūtiḥ . ʻbhū sattāyām . ʻbhū avakalkane .. 69 .. </Amarapadavivrti>
<Amarapadavivarana ><AK.03.03.069>  
udaye'dhigame prāptiḥ . udayo lābhaḥ . adhigamaḥ saṃbandhaḥ . prapūrvādāpnoteḥ ktini prāptiḥ (vā. 3. 3. 94) . śaktiśabdādyā (ślo. 66) etadantā ekādaśa pratyayavaśena strīliṅgāḥ .. tretā tvagnitraye yuge . agnitrayaṃ gārhapatyādikam . tretā sādhyayajñānuṣṭhānayogād yugamapi tretāśabdenocyate . taduktam—ʻdhyāyan kṛte yajan yajñaistretāyām ityādi . athavā—trīn dharmasya pādān itā prāptā tretā . taduktam—ʻtretāyuge samāyāte dharmaḥ pādonatāṃ gataḵ iti . pṛṣodarāditvād varṇavyatyayaḥ .. vīṇābhede'pi mahatī . nāradasaṃbandhinī vīṇetyarthaḥ . taduktaṃ svaraprakaraṇe—
ʻviśvāvasostu bṛhatī tumburostu kalāvatī .
mahatī nāradasya syāt sarasvatyāstu kacchapī ..
iti . mahyata iti mahatī . ʻmaha pūjāyām . ʻvartamāne pṛṣanmahadbṛhat . . .  ityādinā (u. 2. 84) śatṛvadbhāve ṅīp . apiśabdād mahattvaguṇayuktā śālāmālādikā yā kācit .. bhūtirbhasmani saṃpadi . bhasma bhasitam . bhavatyanayā śrīmāniti bhūtiḥ . bhavatāditi vā . ʻkticktau ca saṃjñāyām (3. 3. 174) iti kartari ktic . ʻbhūtirmātaṅgaśṛṅgāre sattāyāmapi janmani iti . ʻbhū sattāyām ʻbhū prāptaü ʻbhuvo'vakalkane yathāyogaṃ dhātavaḥ . aiśvarye prāguktā (1. pṛ. 27) .. 69 .. </Amarapadavivarana>
<Amarapadaparijata><AK.03.03.069>  
udaye'dhigame prāptiḥ . adhigamo lābhaḥ . tretā—mahatī . ʻmahad rājye viśāle ca mahatī vallakībhidi iti viśvaḥ (pṛ. 67, ślo. 138) .. bhūtirbhasmani saṃpadi . mātaṅgaśṛṅgāre'pi syāt . ʻbhūtirmātaṅgaśṛṅgāre jātau bhasmani saṃpadi iti viśvaḥ (pṛ. 61, ślo. 57) .. 69 .. </Amarapadaparijata>
%%p. 03.319
AK.03.03.070ab nadīnagaryornāgānāṃ bhogavatyatha saṃgare .
AK.03.03.070cd saṅge sabhāyāṃ samitiḥ kṣayavāsāvapi kṣitiḥ .. 70 .. 
<Amarapadavivrti ><AK.03.03.070>  
nadīpuryobhujaṅgānāṃ mānavaṃśajayoṣiti .
syād bhogavatī kauṭilyabhuktirakṣāvatīṣu ca .. 151 ..
bhogo bhuktiḥ kauṭilyaṃ vāsyāstīti bhogavatī ..
samitiḥ syāt sabhāyāṃ ca samāne yudhi saṃgame .
samānamiti yuktam . saṃyacchante saṃgacchante'treti samitaḥ . ʻyama uparame ..
kṣaye vāse gatau bhūmyāṃ hiṃsāyāṃ kṣitirucyate .. 152 ..
kṣīyata iti kṣitiḥ . ʻkṣi nivāsagatyoḵ . ʻkṣi kṣaye . ʻkṣiṇu hiṃsāyām .. 70 .. </Amarapadavivrti>
<Amarapadavivarana ><AK.03.03.070>  
nadī—bhogavatī . nāgaloke tatrasthanadīviśeṣe ca sarpaśarīrayogād upabhogayogādvā pratyekaṃ bhogavatīśabdaḥ . bhogaśabdasya kauṭilyādyanekārthavṛttitvād matuppratyaye bhogayoginyāṃ striyāmapi bhogavatīśabdo veditavyaḥ .. atha saṃgare—samitiḥ . saṃbhūya yanti gacchantyatreti samitiḥ yuddham . sabhā ca . saṃbandharūpārthe tu bhāvavacanaḥ . ʻiṇ gataü . ktin . yuddhaparyāyeṣu samitiśabdoktyā pratyayataḥ strīliṅgatvam .. kṣayavāsāvapi kṣitiḥ . kṣayo nāśaḥ . vāso gṛham . ʻkṣi kṣaye iti dhātoḥ bhāve ktini nāśārthatvam . kṣiyanti nivasantyatreti adhikaraṇārthe vivakṣāyāṃ kṣitiḥ gṛham . ʻkṣiṇu hiṃsāyām iti dhātoḥ ktini ʻanudāttopadeśa . . . ityādinā (6. 4. 37) anunāsikalope kṣitiśabdo hiṃsāvacanaḥ . bhūmiparyāyeṣu prāguktaḥ (pṛ. 185 ) .. 70 .. </Amarapadavivarana>
<Amarapadaparijata><AK.03.03.070>  
nadīnagaryoḥ—kṣitiḥ .. 70 .. </Amarapadaparijata>
%%p. 03.320
AK.03.03.071ab raverarciśca śastraṃ ca vahnijvālā ca hetayaḥ .
AK.03.03.071cd jagatī jagati cchandoviśeṣe'pi kṣitāvapi .. 71 ..
<Amarapadavivrti ><AK.03.03.071>  
vahnau tejasi sūryāṃśau śastre hetirudāhṛtaḥ . 
hinotīti hetiḥ . ʻhi gatau vṛddhau cö ..
chandebhede kṣitau caiva jane ca jagatī matā .. 153 ..
viṣṭape jaṅgame vāte jagacchabda udāhṛtaḥ .
jaṅgamyata iti jagatī . ʻgamlṛ sṛplṛ gataü .. 71 .. </Amarapadavivrti>
<Amarapadavivarana ><AK.03.03.071>  
raverarciśca—hetayaḥ . hanyate'nayā tamaḥ śatrurveti hetiḥ . ʻūtiyūtijūtisātihetikīrtayaścö (3. 3 97) iti nipātitaḥ . ktinnantasyāpi śastravacanasya puṃliṅgatvamasti . tathā ca—ʻhetibhiścetanāvadbhirudīritajayasvanam iti raghuvaṃśe (10. 12) . ʻnimārṣṭyasau nītimayena hetinȫ iti kapphaṇābhyudaye'pi (2. 38) .. jagatī—kṣitāvapi . jagatī bhuvanamātre, chandoviśeṣe dvādaśākṣarapāde ca . kṣatirbhūmiḥ (pṛ. 188) .. 71 .. </Amarapadavivarana>
<Amarapadaparijata><AK.03.03.071>  
raverarciṃśca—kṣitāvapi . ʻjagati bhuvane kṣmāyāṃ chandobhede jane'pi cö iti viśvaḥ (pṛ. 67, ślo. 139) .. 71 .. </Amarapadaparijata>
%%p. 03.321
AK.03.03.072ab paṅktiśchando'pi daśamaṃ syāt prabhāve'pi cāyatiḥ .
AK.03.03.072cd pattirgatau ca mūle tu pakṣatiḥ pakṣabhedayoḥ .. 72 ..
<Amarapadavivrti ><AK.03.03.072>  
paṅktiḥ syād daśamacchandodaśasaṃkhyāvalīṣvapi .. 154 ..
pañcyata iti paṅktiḥ . ʻpaci vistāre ..
āgāmikāle yamane prabhāve dairghya āyatiḥ .
yamanaṃ saṃyamaḥ . āyamyata ityāyatiḥ ..
gatau vīre sainyabhede padātau pattirucyate .. 155 ..
padyata iti pattiḥ . ʻpada gataü ..
ardhamāsasya mūle syāt pakṣamūle ca pakṣatiḥ .
pakṣayormūlaṃ pakṣatiḥ .. 72 .. </Amarapadavivrti>
<Amarapadavivarana ><AK.03.03.072>  
paṅktiśchando'pi daśamam .
ʻuktātyuktā tathā madhyā pratiṣṭhānyā supūrvikā .
gāyatryuṣṇiganuṣṭup ca bṛhatī paṅktireva ca ..
iti (cha. ma. 1. 16) pāṭhakrameṇa paṅkticchandaso daśamatvam . dve parimāṇe'sya chandasa iti paṅktiḥ . ʻpaṅktiviṃśatitriṃśat . . . ityādi (5. 1. 59) nipātanāt sādhuḥ . ʻvīthyālirāvaliḥ paṅktiḵ ityuktam (pṛ. 216) . paṅkteḥ śatasahasrādityādinā daśatvasaṃkhyāyāmapyuktaḥ .. syāt prabhāve'pi cāyatiḥ . prabhāvaḥ prabhutvaśaktiḥ . ʻāyatistūttare kāle syād dīrghatvaprabhutvayoḵ ityajayaḥ . pattirgatau ca . gatirgamanam . ʻpada gataü . ʻpatlṛ gataü iti vā . ktin . ʻpattiḥ padātau puṃsi syāt sainyabhede gatau striyām iti nānārthasaṃgrahaḥ . ʻekebhaikarathȫ iti prāguktaḥ (pṛ. 529) .. mūle tu pakṣatiḥ pakṣabhedayoḥ . iha pakṣaśabdasya dvāvarthau . śuklaḥ kṛṣṇo vā ardhamāsarūpakaḥ . aparastu haṃsamayūrādipattrarūpaḥ . tayorubhayoḥ pakṣayormūlayoḥ pratipadi garutprarohabhaṅge ca pratyekaṃ pakṣatiśabdo vartata ityarthaḥ .. 72 .. </Amarapadavivarana>
<Amarapadaparijata><AK.03.03.072>  
paṅktiśchando'pi daśamam . āvalidaśasaṃkhyayorapi syāt .. syāt prabhāve'pi cāyatiḥ . āyāmāgāmikālayorapi syāt . pattirgatau ca . padātāvapi syāt .. mūle—pakṣabhedayoḥ . pakṣabhedau garuttithisamudāyau . tayormūle .. 72 .. </Amarapadaparijata>
%%p. 03.323
AK.03.03.073ab prakṛtiryoniliṅge ca kaiśikyādyāśca vṛttayaḥ .
AK.03.03.073cd sikatāḥ syurvālukāpi veṭe śravasi ca śrutiḥ .. 73 .. 
<Amarapadavivrti ><AK.03.03.073>  
prajāyāṃ dhātuliṅgādau sahaje paramātmani .. 156 ..
amātye ca pradhāne ca yonau prakṛtirucyate .
yonirupādānakāraṇam . prakriyata iti prakṛtiḥ ..
kaiśikībhāratītyādau kṛṣyādau vartane'pi ca .. 157 ..
kāśikādau vivaraṇe vṛttiśabdo'bhidhīyate .
vartate'nayeti vṛttiḥ . ʻvṛtu vartane ..
śarkarāyāṃ vālukāyāṃ rogabhede tathaiva ca .. 158 ..
vālukānvitadeśe'pi sikatāḥ parikīrtitāḥ .
sikatāśabdavyutpattirunneyā ..
śāstre svarāṅge śravaṇe vedavṛttāntayorapi .. 159 ..
śrotre śrotrakriyāyāṃ ca śrutiśabdo'bhidhīyate .
śrūyata iti śrutiḥ . ʻśru śravaṇe .. 73 .. </Amarapadavivrti>
<Amarapadavivarana ><AK.03.03.073>  
prakṛtiryoniliṅge ca . ghaṭādyupādānaṃ mṛdādikaṃ yoniḥ . yathā bhūtaprakṛtīni śarīrāṇi . liṅgaṃ strīpuṃnapuṃsakamiti . yathā—tṛtīyā prakṛtiḥ . prakriyate'nayā kāryamiti prakṛtiḥ (3. 3. 94) . pradhāne (1, pṛ. 89), rājyāṅgeṣu saptasu (pṛ. 493), svabhāve ca (pṛ. 144) prāguktā . kṛttaddhitapratyayānāṃ prathamabhāgādau tu prātipadikādibhāgāśca prakṛtiśabdenocyante . yathā—ʻprakṛtipratyayayorivānubandhaḵ iti bhāraviḥ (kirā. 13. 19) . ʻdarśapūrṇamāsāviṣṭīnāṃ prakṛtiḵ ityādau prakṛtiśabdaḥ svabhāvavacanaḥ . vikṛtibhūtānāmanvārambhaṇīyānāṃ devatāyāmitikartavyatāyāṃ vā yatkiṃcidvairūpyād vikṛtitvam .. kaiśikyādyāśca vṛttayaḥ . ādyaśabdena—
ʻkaiśikī sātvatī caiva bhāratyārabhaṭī tathā .
catasro vṛttayasteṣāṃ yāsu nāṭyaṃ pratiṣṭhitam ..
ityuktānāṃ (nā. śā. 6. 25) grahaṇam . tallakṣaṇāni ca saṃgītasāre kathitāni—
ʻevaṃ nāṭye vidhātavyo nāyakaḥ saparicchadaḥ .
tadvyāpārātmikā vṛttiścaturdhā tatra kaiśikī ..
gītanṛttavilāsādyairmṛduśṛṅgāraceṣṭitaiḥ .
sātvatī kāryasaṃroṣatyāgadhairyadayojjvalaiḥ ..
bhāratī saṃskṛtaprāyo vāgvyāpāro naṭāśrayaḥ .
māyendrajālasaṃgrāmakrodhabhrāntyādiceṣṭitaiḥ ..
vijñeyārabhaṭī tajjñaiḥ ..
iti . ʻstriyāṃ kṛṣiḥ pāśupālyaṃ vāṇijyaṃ ceti vṛttayaḵ ityuktāḥ (pṛ. 554) jīvikāyāmapi . svabhāve yathā—sādhuvṛttiriti . sūtravyākhyāne ca yathā—kāśikāvṛttiḥ, laghuvṛttiriti .. sikatāḥ syurvālukāpi . vālukāśabdena śuṣkanadīmadhyagataḥ sarṣapādapyalpaparimāṇaḥ pāṣāṇaprāyo mṛdviśeṣaḥ ucyate . sā bahuvacanāntena strīliṅgena sikatāśabdenocyate . ʻbahavaśca samāḥ sikatāḵ iti vāmanīyaliṅgānuśāsanokterbahuvacananiyamaḥ (pṛ. 16, ślo. 23) . api ca ʻṣica kṣaraṇe iti sicyante jalairiti vyutpattyā sūtranirdeśāt (5. 2. 104) sikatāśabdaḥ sādhuriti kecidāhuḥ . ʻchandasi niṣṭarkya . . . iti sūtre (3. 1. 123) kaseḥ sikatāśabda iti mahābhāṣyakāraḥ (ma. bhā. pṛ. 87) . apiśabdena sikatāvān deśo'pi sikatāḥ . atra hi ʻsikatāśarkarābhyāṃ cö (5. 2. 104) ityutpannasya matvarthīyasya ʻdeśe lubilacau cö (5. 2. 105) iti lupi sati vyaktivacanayoḥ yuktavadbhāvena strītve bahutve ca sikatā ityeva, ekavacanāntena puṇḍrekṣuvikāraḥ sikatā śarkarocyata ityāhuḥ .. vede śravasi ca śrutiḥ . śravasi karṇe . caśabdena ṣaḍjādisvarāṃśe yathā—ʻpṛthagvibhinnaśrutimaṇḍalaiḥ svaraiḵ iti (śiśu. 1. 10) . śravaṇakriyāyāṃ vārtāyāṃ ca .. 73 .. </Amarapadavivarana>
<Amarapadaparijata><AK.03.03.073>  
prakṛtiryoniliṅge ca . liṅgaṃ tattvaviśeṣaḥ . ʻliṅgaṃ cihne'numāne'pi sāṃkhyoktaprakṛtāvapi iti viśvaḥ (pṛ. 25, ślo. 20) . kaiśikyādyaśca vṛttayaḥ . ʻvṛttirvivaraṇe jīvye kaiśikyādiṣu ceṣyate iti viśvaḥ (pṛ. 61, ślo. 58) sikatāḥ syurvālukāpi . vālukāvatpradeśe'pi syāt . bahutvaṃ keṣāṃcidasaṃmatam .
ʻsikatā vālukāyāṃ syuḥ sikatāpyāmayāntare .
sikatānvitadeśe ca śarkarāyāṃ ca kīrtitā ..
iti viśvaḥ (pṛ. 68, ślo. 150) .. vede śravasi ca śrutiḥ . śravaḥ śravaṇakarmaṇyapi syāt .. 73 .. </Amarapadaparijata>
%%p. 03.325
AK.03.03.074ab vanitā janitātyarthānurāgāyāṃ ca yoṣiti .
AK.03.03.074cd guptiḥ kṣitivyudāse'pi dhṛtirdhāraṇadhairyayoḥ .. 74 ..
<Amarapadavivrti ><AK.03.03.074>  
yācite sevite prāpte vanitaṃ syāt triliṅgakam .. 160 ..
atyantajātānurāgayoṣāyāṃ vanitā bhavet .
vanyata iti vanitā . ʻvana ṣaṇa saṃbhaktaü . ʻvanu yācane ..
kārāgṛhe śailadurge guptirbhūgartarakṣayoḥ .. 161 ..
gupyata iti guptiḥ . ʻgupū rakṣaṇe ..
yogāntare dhāraṇe ca saptatantau sukhe'pi ca .
dhairyasaṃtoṣayoścaiva dhṛtiśabda udāhṛtaḥ .. 162 ..
dhriyata iti dhṛtiḥ . ʻdhṛñ dhāraṇe . ʻdhṛṅ avasthāne .. 74 .. </Amarapadavivrti>
<Amarapadavivarana ><AK.03.03.074>  
vanitā—yoṣiti . svakīyapuruṣe janita utpādito'tiśāyito 'nurāgaḥ premā . tathābhūtāyāṃ striyāṃ yoṣinmātre ca vanitāśabdaḥ . ʻvana saṃbhaktaü . ʻvanu yācane iti dhātubhyāṃ ktapratyaye vanitāśabdo vācyaliṅgo'vagantavyaḥ .. guptiḥ kṣitivyudāse'pi . kṣitivyudāso bhūgartaḥ . tathā ca śāśvataḥ—ʻguptiḥ kārā ca rakṣā ca dīrṇaṃ ca vivaraṃ bhuvaḵ iti . kārā bandhanāgāram . ʻguptisphoṭamarkaḥ karoti iti prayogaḥ . rakṣaṇam . ʻgupū rakṣaṇe ityasmād adhikaraṇe bhāve ca ktin (3. 3. 94) .. dhṛtirdhāraṇadhairyayoḥ . dravyasya patanapratibandhakaraṇaṃ dhāraṇam . satyapi duḥkhakāraṇe viṣādarāhityaṃ dhairyam . dhriyate'vatiṣṭhate'neneti dhṛtirdhairyam . śeṣe—ʻdhṛtiḥ striyāṃ yogabhede chandobhede sukhe'dhvare iti . yogabhedo viṣkambhādiṣvaṣṭamaḥ . chandobhedo 'ṣṭādaśākṣarapādaḥ . sukhe yathā—ʻkāmibhirbahurasā dhṛtirūpe iti (kirā. 9. 40) .. 74 .. </Amarapadavivarana>
<Amarapadaparijata><AK.03.03.074>  
vanitā—yoṣiti . yoṣinmātre'pi syāt .. guptiḥ kṣitivyudāse'pi . kṣitivyudāso bhūgartaḥ . ʻpāṃtarö . ʻguptiḥ kārāgṛhe proktā bhūgarte rakṣaṇe yame iti viśvaḥ (pṛ. 61, ślo. 61) .. dhṛtirdhāraṇadhairyayoḥ . sukhe'pi syāt . ʻdhṛtiḥ saukhye'pi dhāraṇe iti vaijayantī (pṛ. 221, ślo. 20) .. 74 .. </Amarapadaparijata>
%%p. 03.327
AK.03.03.075ab bṛhatī kṣudravārtākī chandobhede mahatyapi .
AK.03.03.075cd vāsitā strīkariṇyośca vārtā vṛttau janaśrutau .. 75 .. 
<Amarapadavivrti ><AK.03.03.075>  
kaṇṭakāryāṃ vārīdhānyāṃ chandovasanavākṣu ca .
bṛhatī kṣudravārtākyāṃ mahatyāṃ triṣu kīrtitā .. 163 .. 
bṛhatīti bṛhatī . ʻbṛha bṛhi vṛddhaü ..
kariṇyāmaṅganāyāṃ ca vāśitā vāsitā matā .
vāśyata iti vāśitā . ʻvaśa kāntaü . ʻvāśṛ śabde ..
vṛttāvudante kṛṣyādau vārtāśabdaḥ prakīrtitaḥ .. 164 ..
kṛṣyādivṛttiratrāstīti vārtā . ʻvṛtu vartane .. 75 .. </Amarapadavivrti>
<Amarapadavivarana ><AK.03.03.075>  
bṛhatī—mahatyapi . kṣudravārtākī hiṅgulī . chandoviśeṣo navākṣarapādaḥ . ʻṣaṭtriṃśadakṣarā bṛhatī iti śruteḥ (jai. brā. 2. 30) . sā hi anuṣṭubapekṣayā bṛhattvāt bṛhatī . bṛhattvaguṇayuktā yā kācana strīliṅgābhidheyā rathyāśākhādikā . apiśabdāt kaṇṭakārī ca (pṛ. 1, 270) .. vāsitā strīkariṇyośca . strī yoṣinmātram . kariṇī hastinī . rakṣaṇārthaṃ gṛhe vāsyata iti vāsitā . ʻvasa nivāse . dantyoṣmamadhyaḥ . ʻstriyāṃ strīmātravartinyorvāsitā bhāvite triṣü iti rudroktatvāt . atraiva śeṣakāro'pyāha—ʻvāsitaṃ kṛtavāse syācchādite stambhita triṣü iti . kṛtavāse karpūrādidravyāntaramiśraṇena surabhīkṛta ityarthaḥ . ʻtulye bhāvitavāsite (pṛ. 581) ityatra ʻvāsitaṃ bhāvitaṃ triṣü (pṛ. 445) ityanyatra vāyaṃ śabdo darśitaḥ . chādite tu ʻvasa ācchādane iti dhātuḥ . stambhitārthe tu ʻvasu stambhe iti dhātuḥ . ubhābhyāṃ ṇici karmaṇi ktapratyayaḥ . vāśiteti tālavyamadhyaṃ paṭhitvā kaścidācaṣṭa . tatra kiṃ vā mūlamiti sa eva praṣṭavyaḥ . vārtā vṛttau janaśrutau . vṛttiḥ jīvanopāyaḥ . janaśrutiḥ kiṃvadantī . ubhayatra rūpabhedāt strīliṅgaḥ . vṛttirvartanamastyatreti vārtā . ʻprajñāśraddhārcāvṛttibhyo ṇaḵ (5. 2. 101) iti ṇapratyayaḥ .. 75 .. </Amarapadavivarana>
<Amarapadaparijata><AK.03.03.075>  
bṛhatī—mahatyapi . vāsitā strīkariṇyośca . dantyamadhyaḥ . ʻvāsitā kariṇīnāryorvāsitaṃ surabhīkṛte iti viśvaḥ (pṛ. 68, ślo. 151) .. vārtā vṛttau janaśrutau .. 75 .. </Amarapadaparijata>
%%p. 03.328
AK.03.03.076ab vārtaṃ phalgunyaroge ca triṣvapsu ca ghṛtāmṛte .
AK.03.03.076cd kaladhautaṃ rūpyahemnornimittaṃ hetulakṣmaṇoḥ .. 76 ..
<Amarapadavivrti ><AK.03.03.076>  
ārogyaphalgunorvārtaṃ napuṃsakamudāhṛtam .
ghṛtamājye pradīpte ca salile'pi triliṅgakam .. 165 ..
jighartīti ghṛtam . ʻghṛ kṣaraṇadīptyoḵ ..
amṛtaṃ yajñaśeṣe ca pīyūṣe salile ghṛte .
ayācite ca mokṣe ca ṣaṭsu klībamudāhṛtam .. 166 ..
pathyā dhātrī gulūcī strī nā tu dhanvantarau sure .
na mriyate'nenetyamṛtam ..
kaladhautaṃ rūpyahemnoḥ kaladhautaḥ kaladhvanau .. 167 ..
kalaḥ kālikā dhauto'syeti kaladhautam . ʻdhāvu gatiśuddhyoḵ ..
hetau ca lakṣaṇe caiva nimittaṃ parikathyate .
nitarāṃ mīyata iti nimittam . ʻmāṅ māne .. 76 .. </Amarapadavivrti>
<Amarapadavivarana ><AK.03.03.076>  
vārtaṃ—triṣu . phalguni niḥsāre rūpabhedād napuṃsakatvam . yathā—vārtarahitametat iti . rogarahite tu vācyaliṅgaḥ .. apsu ca ghṛtāmṛte . ghṛtamamṛtaṃ ceti śabdadvayaṃ jale . caśabdād ghṛtaśabda ājye pradīpte ca . yathā—ghṛtapratīkaḥ iti (tai. brā. 1. 2. 1. 11) . amṛtaśabdaḥ pīyūṣādau . tathā ca vyāḍiḥ—
ʻamṛtaṃ vārisurayornirvāṇe cātisundare .
ayācite yajñaśeṣe puṃsi dhanvantarau bhavet ..
iti . abhayāgulūcyāmalakīṣu strīliṅgāḥ prāguktāḥ (pṛ. 250, 264, 248) .. kaladhautaṃ rūpyahemnoḥ . rūpyaṃ rajatam . hema suvarṇam .. nimittaṃ hetulakṣmaṇoḥ . hetuḥ kāraṇam . yathā—vidyānimitto dhanalābhaḥ . lakṣma śubhāśubhāvedakaṃ bhujanetraspandanādikam . ʻnimittaṃ sūcayitvȫ iti . ʻnimittaṃ kāraṇe cihnam ityajayaśca . hetulakṣyayoḥ iti pāṭhe lakṣyaṃ śaravyam . yathā—
ʻnimittādaparāddheṣordhānuṣkasyeva valgitam . (śiśu. 2. 27 b.)
ʻvedhyaṃ lakṣyaṃ śaravyaṃ ca nimittaṃ ca samaṃ viduḥ ..
iti raṅgarājodāhṛtamabhidhānaṃ ca . nitarāṃ medyati sma nimittam . ʻñimidā snehane . ʻsnukramoranātmanepadanimitte (7. 2. 36) iti nirdeśād niṣṭhānatvasyābhāvaḥ .. 76 .. </Amarapadavivarana>
<Amarapadaparijata><AK.03.03.076>  
vārtaṃ—triṣu . aroge tu triṣviti rogarahite triliṅgaḥ . ārogye napuṃsakameva . ʻvṛttimannīrujorvārtā vārtamārogyaphalgunoḵ iti viśvaḥ (pṛ. 60, ślo. 46) .. apsu ca ghṛtāmṛte . ājyapīyūṣayorapi syātām . kaladhautaṃ rūpyahemnoḥ . kalasvane triliṅgaḥ . ʻkaladhautaṃ rūpyahemnoḥ śaṇḍe triṣu kaladhvanaü iti vaijayantī (pṛ. 277, ślo. 5) .. nimittaṃ hetulakṣmaṇoḥ . lakṣma śubhāśubhasūcakam . ʻśakunaṃ ca nimittaṃ ca sukhādeḥ sūcake'pi cö iti vaijayantī (pṛ. 274, ślo. 16) .. 76 .. </Amarapadaparijata
%%p. 03.330
AK.03.03.077ab śrutaṃ śāstrāvadhṛtayoryugaparyāptayoḥ kṛtam .
AK.03.03.077cd atyāhitaṃ mahābhītiḥ karma jīvānapekṣi ca .. 77 ..
<Amarapadavivrti ><AK.03.03.077>  
śrutaṃ śāstre cāvadhṛte napuṃsakamudāhṛtam .. 168 ..
śrūyate vidvadbhiriti śrutam ..
kṛtaṃ yuge'pi paryāpte vihite hiṃsite phale .
kriyate'neneti kṛtam . ʻḍukṛñ karaṇe ..
atyāhitaṃ mahābhītau jīvānākāṅkṣikarmaṇi .. 169 ..
āhitamatikrāntamatyāhitam .. 77 .. </Amarapadavivrti>
<Amarapadavivarana ><AK.03.03.077>  
śrutaṃ śāstrāvadhṛtayoḥ . śāstraṃ vyākaraṇādi . yathā—bahuśruto vipraḥ . avadhṛtamākarṇitam . yathā—bahudhāśruto'yamartha iti . ʻśru śravaṇe . karmaṇi ktaḥ (3. 2. 102) .. yugaparyāptayoḥ kṛtam . kṛtaṃ yugākhyaṃ prathamam . paryāptamiti bhāve niṣṭhā . paryāptiḥ nivāraṇamityarthaḥ . śeṣe—ʻkṛtaṃ phale kriyāyāṃ ca vācyavadvihite hate iti . phale yathā—ʻtapasaḥ kṛtametaddhi yadīśa tava darśanam iti . kriyāyāṃ yathā—kṛtasya pratikṛtamāsīditi . vihite yathā—kṛtamāhnikamiti . hate yathā—upākṛtaḥ paśuriti . ʻkṛte paśau puroḍāśaṃ nirvapati iti .. atyāhitaṃ—jīvānapekṣi ca . putramaraṇādyaniṣṭaśaṅkājanitaṃ bhayamatyāhitam . jīvānapekṣi karma bhṛgupatanavyāghrayodhanādisāhasam . dadhātirupasargadvayavaśādarthaviśeṣe vartate . śeṣe—ʻatyāhitamupaśliṣṭe iti . ata eva atyādhānamupaśleṣaṇam iti kāśikā ca (1. 4. 75, pṛ. 78) .. 77 .. </Amarapadavivarana>
<Amarapadaparijata><AK.03.03.077>  
śrutaṃ—jīvānapekṣi ca .. 77 .. </Amarapadaparijata>
%%p. 03.331
AK.03.03.078ab yukte kṣmādāvṛte bhūtaṃ prāṇyatīte same triṣu .
AK.03.03.078cd vṛttaṃ padye caritre triṣvatīte dṛḍhanistale .. 78 ..
<Amarapadavivrti ><AK.03.03.078>  
bhūtaṃ kṣmādau piśācādau nyāye satyasamānayoḥ .
same'tīte devalake vṛtte prāpte'bhidheyavat .. 170 ..
bhavatīti bhūtam ..
vṛtto'tīte dṛḍhe khyāte vartule'pi vṛte mṛte .
vācyavad vartate vṛttaṃ cāritracchandasorapi .. 171 ..
vṛtyata iti vṛttam . ʻvṛtu vartane .. 78 .. </Amarapadavivrti>
<Amarapadavivarana ><AK.03.03.078>  
yukte—same triṣu . yuktaṃ nyāyam . yukte yathā—ʻvidvāṃso bhūtakāriṇaḵ iti . kṣmādau pṛthivyādipañcake yathā—ʻpañcānāmapi bhūtānām iti (raghu. 4. 11) . ṛte satye yathā—ʻbhūtamapyanupanyastaṃ hīyate vyavahārataḵ iti (yā. smṛ. 2. 2. 19) . atrārthatraye'pi rūpabhedād napuṃsakaliṅgo bhūtaśabdaḥ . prāṇyatīta iti dvandvaikavadbhāvaḥ . tatra prāṇiśabdena tadviśeṣaḥ . ʻpiśāco guhyakaḥ siddho bhūtaḵ ityuktāḥ vivakṣitāḥ (1, pṛ. 10) . tatra svabhāvādeva bhūtaśabdaḥ strīliṅgaḥ . yathā—ʻye bhūtāḥ pracaranti divānaktaṃ balimicchanto vitudasya preṣyāḵ (tai. ā. 10. 67. 2) iti . ʻbhūtāni yānīha vasanti tāni iti . atīte niṣpanne yathā—bhūto ghaṭaḥ, bhūtamannam, prabhūtā saṃpat . same sadṛśe yathā—pitṛbhūto jyeṣṭhaḥ, mātṛbhūtā bhaginī, gṛhabhūtaṃ tarutalam ityādi . bhūtaśabdasya samāsottarapadatve satyeva tādṛśārthatvam . na tu vigṛhītasya . ʻsyuruttarapadetvamī nibhasaṃkāśö ityādinā (pṛ. 642) prāgapyayamartho darśitaḥ . subhūticandrastu—prāṇyatīta ityatra prāṇīti prathamāntaṃ chitvā sakalamapi śarīramātraṃ rūpabhedādeva napuṃsakaliṅgabhūtavācyamiti vyācaṣṭa . yathā—ʻtaṃ bhūtānyabhyakrośan iti . ʻyāṃ sadā sarvabhūtāni iti . śeṣe—ʻbhūto devalake puṃsi triṣu prāpte'vakalkite iti . prāpte yathā—kaṃcitprakāraṃ prāpta itthaṃbhūtaḥ . ʻbhū prāptaü iti dhātuśca . ʻbhuvo'vakalkane ityatra avakalkanaṃ cintanamiti dhātuvṛttau . yathā—ʻtvadbhūtāḥ sukhamedhante mama prakṛtayaḥ sadȫ iti . tvadbhūtāḥ tvayā cintitā ityarthaḥ . vikalkana iti pāṭhe vikalkanaṃ vipāpakaraṇam . yathā—ʻtapobhūtātmano yuṣmān iti . tapasā niṣpāpī kṛtātmana ityarthaḥ . anukalkana iti pāṭhe'nukalkanaṃ miśrīkaraṇam . yathā—dadhnā bhūta odana iti . viśvaprakāśe'pi —
ʻbhūtaṃ kṣmādau piśācādau nyāyye satyopamānayoḥ .
bhūto devalake prāpte tathā vṛtte'bhidheyavat ..
iti (pṛ. 57-8, ślo. 17) .. vṛttaṃ—dṛḍhanistale . padyaṃ chandobaddhapādam, indravajrādi . caritraṃ śīlam . ubhayatra rūpabhedād napuṃsakam . dṛḍhe yathā—vṛttāvayavasaṃsthāne iti . nistalaṃ vartulam . atītādyarthatraye vācyaliṅgaḥ .. 78 .. </Amarapadavivarana>
<Amarapadaparijata><AK.03.03.078>  
yukte—same triṣu . triṣviti yathāsaṃbhavaṃ viśeṣaṇam . ʻkhādau jantau ca bhūtaṃ klī samātītocite triṣü iti vaijayantī (pṛ. 235, ślo. 59) . athavā prāṇīti saptamyantam . kṣmādiṣu pañcasu bhūtanyāyasamīcīnajantuṣu prathameti klīvakāṇḍeṣu gopālitaḥ .. vṛttaṃ—dṛḍhanistale .. 78 .. </Amarapadaparijata>
%%p. 03.332
AK.03.03.079ab mahadrājyaṃ cāvagītaṃ janye syād garhite triṣu .
AK.03.03.079cd śvetaṃ rūpye'pi rajataṃ hemni rūpye site triṣu .. 79 .. 
<Amarapadavivrti ><AK.03.03.079>  
vīṇābhede'pi mahatī mahad rājyaviśālayoḥ .
mahyata iti mahatī . ʻmaha pūjāyām ..
śvetaṃ rūpye vācyaliṅgaṃ dvīpabhedādribhedayoḥ .. 172 ..
śvetata iti śvetam . ʻśvitā varṇe . śvayati mano'sminniti vā śvetam . ʻṭuośvi gativṛddhyoḵ ..
suvarṇe dhavale rūpye rajataṃ syāt triliṅgakam .
napuṃsakaṃ dantidante hāratārakayorapi .. 173 ..
rajyate tāmrādikamaneneti rajatam . ʻrañja rāge .. 79 .. </Amarapadavivrti>
<Amarapadavivarana ><AK.03.03.079>  
mahad rājyaṃ ca . rājñaḥ karma janapadaparipālanādirūpaṃ rājyam . yathā—ʻsāditākhilanṛpaṃ mahanmahaḥ saṃprati svanayasaṃpadaiva te iti māghakāvye (śiśu. 14. 13) . rājyaṃ teja ityarthaḥ . mahāmahaditi pāṭhe mahārājyamityarthaḥ . yatkiṃcidapekṣayā bahudeśavyāpakaṃ gṛhamahīdharākāśādikamapi caśabdārthaḥ . buddhitattvavacane tu puṃliṅgaḥ . tathā hi—ʻprakṛtermahān iti sāṃkhyāḥ . mahati mahyate vā sarvairiti mahat . ʻmaha pūjāyām .. avagītaṃ—triṣu . janasya jalpo janyam . nindeti yāvat . yathā—ʻātmavyāpādanaṃ ślādhyamavagītena jīvanāt iti . tatra rūpabhedāt puṃliṅgaḥ . garhite nindite niṣiddhabhakṣaṇādau vācyaliṅgaḥ . avagīyate kutsitaṃ śabdyata iti avagītam . ʻgai śabde . ktapratyayaḥ (3. 2. 102) .. śvetaṃ rūpye'pi . rūpyaṃ rajatam . rūpabhedena klībam . śvetata iti śvetam . ʻśvitā varṇe . śeṣe—ʻdvīpādrikuṣṭhanāgeṣu śveto nā strī varāṭake iti . dvīpaḥ śvetadvīpa iti prasiddhaḥ . kuṣṭhaviśeṣaḥ śvitrākhyaḥ . nāgaḥ sarpaviśeṣaḥ . yathā—ʻapa śveta padā jahi iti śrutau (āpastambamantrapāṭhaḥ 2. 17. 26) . tathā—ʻśvetāya vaidarvāya namaḵ iti (ā. pāṭha. 2. 17. 27) . nāgo gajaviśeṣaḥ airāvata iti kecit . tadāpastambīyamantrapaṭhanānusaṃdhānavaiyarthyanibandhanabhrāntimūlamityupekṣaṇīyam . kapardikāyāṃ tu strīliṅgaḥ . oṣadhiviśeṣe prāguktaḥ (1, pṛ. 279) . dhavalavarṇe tadvati coktaḥ (1. pṛ. 99) .. rajataṃ—triṣu . site dhavale vācyaliṅgaḥ . ʻrajatāṃ tvā haritagarbhām iti śrutau prayogaḥ . ʻrajataṃ viśade dantidante hāratārakayorapi iti viśvaprakāśaḥ (pṛ. 63, ślo. 86) . tārakaṃ nakṣatram .. 79 .. </Amarapadavivarana>
<Amarapadaparijata><AK.03.03.079>  
śvetaṃ rūpye'pi . apiśabdād dhavalavarṇe'pi syāt .. rajataṃ—triṣu . hemanāmā drumaḥ . ʻrajataṃ dhavale rūpye śoṇite drumahārayoḵ iti jayakośaḥ .. 79 .. </Amarapadaparijata>
%%p. 03.334
AK.03.03.080ab triṣvito jagadiṅge'pi raktaṃ nīlyādirāgi ca .
AK.03.03.080cd avadātaḥ site pīte śuddhe baddhārjunau sitau .. 80 ..
<Amarapadavivrti ><AK.03.03.080>  
avadātaḥ site pīte śuddhe ca pracale'pi ca .
avadāyata ityavadātaḥ . ʻdaip śodhane ..
sitaḥ samāpte dhavale nibaddhajñānayorapi .. 174 ..
sinotīti sitaḥ . ʻṣiñ bandhane .. 80 .. </Amarapadavivrti>
<Amarapadavivarana ><AK.03.03.080>  
triṣvitaḥ . itaḥparaṃ vakṣyamāṇā jagadādayaḥ samāhitāntāstakārāntāḥ vācyaliṅgā ityarthaḥ .. jagadiṅge'pi . iṅgaṃ svābhāvikacalanayuktam . ʻvartamāne pṛṣat . . . ityādinā (u. 2. 84) jagacchabdo nipātitaḥ . ʻsyājjagadviṣṭape klībaṃ vāyau nā jaṅgame triṣü iti rudraḥ . jaganmṛgakadambakam . jagatī hariṇītyādi .. raktaṃ nīlyādirāgi ca . śuklasya varṇāntarakaraṇaṃ rañjerartha iti nyāsakāraḥ (pañjikā pṛ. 927) . nīlīmañjiṣṭhāharidrādirāgayuktaṃ nīlyādirāgi . śeṣe—ʻasṛkkuṅkumayoḥ klībaṃ raktaṃ triṣvanurāgiṇi iti . raktāḥ prajāḥ, raktaṃ bhṛtyakulamityādi . śoṇavarṇe tu prāguktaḥ (1, pṛ. 100) .. avadātaḥ—nirmale yathā—avadātacarita iti . ʻdāp lavane iti dhātoravadātaḥ samūlabhinnaḥ .. baddhārjunau sitau . baddho rajjvādinā saṃdānitaḥ . arjuno dhavalaḥ . ʻṣiñ bandhane . ʻṣo'ntakarmaṇi ityataśced avasitaḥ samāptaḥ . avasito'rtha iti jñāne'pi . śeṣe—ʻśvitre sitaṃ bhārgave nā śarkarāyāṃ sitā striyām iti .. 80 .. </Amarapadavivarana>
<Amarapadaparijata><AK.03.03.080>  
triṣvito—iṅge'pi . vāyubhuvanayorapi . adhikārasya uktamātraviṣayatvāt jagad iṅga eva triliṅgakam . raktaṃ nīlyādirāgi ca . rudhirakuṅkume rakte syātām . pūrvanyāyād nīlyādirāgavacanameva triliṅgam . nīlyā raktaṃ vastram . lākṣayā rakto'dharaḥ .. avadātaḥ—sitau . arjuno varṇaḥ .. 80 .. </Amarapadaparijata>
%%p. 03.335
AK.03.03.081ab yukte'tisaṃskṛte marṣiṇyabhinīto'tha saṃskṛtam .
AK.03.03.081cd kṛtrime lakṣaṇopete'pyananto'navadhāvapi .. 81 ..
<Amarapadavivrti ><AK.03.03.081>  
yukte'tisaṃskṛte marṣiṇyabhinīta udāhṛtaḥ .
abhinīyata iti abhinītaḥ . ʻṇīñ prāpaṇe ..
saṃskṛtaṃ kṛtrime śaste bhūṣite lakṣaṇānvite .. 175 ..
saṃskriyata iti saṃskṛtam .
viṣṇuśeṣānavadhiṣu puṃsi vyomni napuṃsakam .
bhūguḍūcīhaimavatīlāṅgalīśāribāsu ca .. 176 ..
dūrvāviśalyayoḥ strī syādanantaḥ kathyate budhaiḥ .
na vidyate'nto yasyāsāvanantaḥ .. 81 .. </Amarapadavivrti>
<Amarapadavivarana ><AK.03.03.081>  
yukte tu saṃskṛte marṣiṇyabhinītaḥ . śāstroktānukaraṇamabhinayaṃ nītaḥ prāpito'bhinītaḥ yuktārthaḥ . laukikena vaidikaina vā karmaṇi prāpitātiśayatvād abhinītaśabdaḥ saṃskṛtavacanaḥ . bhiyā bhayena rahitamiti vigrahe tarjanabhartsanādikamabhiśabdenocyate . tatkarma nītaḥ prāpito'bhinīta iti romaharṣaṇārthaḥ .. atha—lakṣaṇopete'pi . dravyāntarasaṃsargakaraṇādilaukikavyāpāreṇa vā prokṣaṇādivaidikavyāpāreṇa vā niṣpāditaguṇādhānaṃ vastu kṛtrimam . yathā—marīcajīrakādibhirvyañjanāni saṃskṛtāni . prokṣaṇādinā vrīhyādayaḥ saṃskṛtāḥ . pāṇinyādyuktalakṣaṇayuktaṃ suśabdādikaṃ lakṣaṇopetam . yathā—saṃskṛtaṃ bhāṣā . saṃskṛtaṃ kāvyamiti . saṃpūrvāt karoteḥ karmaṇi niṣṭhāyāṃ ʻsaṃparyupebhyaḥ karotau bhūṣaṇe (6. 1. 137) iti ʻsaṃpūrvasya kvacidabhūṣaṇe'pi suḍiṣyate iti suḍāgamaḥ .. ananto'vadhāvapi . avadhiḥ iyattāvacchedaḥ . tadrahito dikkālādiḥ anavadhiḥ . nāstyanta uttarāvadhirasyetyanantaḥ . yathā—anantā vai vedāḥ iti . viśvaprakāśe (pṛ. 66-7, ślo. 129-30)—
anantaḥ śeṣaviṣṇoḥ syādanantaṃ suravartmani .
anantā śāribādūrvāviśalyālāṅgalīṣu ca .
anantā haimavatyāṃ ca guḍūcyāṃ cāvanāvapi ..
iti . haimavatī harītakī .. 81 .. </Amarapadavivarana>
<Amarapadaparijata><AK.03.03.081>  
yukte tu saṃskṛte'marṣiṇyabhinītaḥ . amarṣī asahiṣṇuḥ . atha—lakṣaṇopete . kṛtrimaṃ ghaṭādikāryam . lakṣaṇopeto vṛkṣaḥ tiṣṭhatītyādiśabdaḥ .. ananto'navadhāvapi . ananto mārgaḥ . anantā saraṇiḥ . anantaṃ vartma . bhūmau strīliṅgaḥ . ākāśe napuṃsaka eva .. 81 .. </Amarapadaparijata>
%%p. 03.337
AK.03.03.082ab khyāte hṛṣṭe pratīto'bhijātastu kulaje budhe .
AK.03.03.082cd viviktau pūtavijanau mūrcchitau mūḍhasocchrayau .. 82 ..
<Amarapadavivrti ><AK.03.03.082>  
prasādakhyātahṛṣṭeṣu pratītaḥ parikīrtitaḥ .. 177 ..
prakhyātimitaḥ prāptaḥ pratītaḥ ..
vidvatkulajayorjāto jātaṃ jātyaughajanmasu .
jāyata iti jātaḥ ..
viviktamapasaṃvṛttapūtānvitarahaḥsu ca .. 178 ..
vivicyate kāryākāryamatreti viviktam . ʻvicir pṛthagbhāve ..
dṛḍhasocchrāyamūḍheṣu mūrcchitaḥ parikīrtitaḥ .
mūrcchāsya saṃjāteti mūrcchitaḥ . ʻmūrcchā mohasamucchrāyayoḵ .. 82 .. </Amarapadavivrti>
<Amarapadavivarana ><AK.03.03.082>  
khyāte hṛṣṭe pratītaḥ . khyātaḥ prasiddhaḥ . hṛṣṭaḥ saṃtuṣṭaḥ . jñātārthe'pi pratītaśabdaḥ .. abhijātastu kulaje budhe . kulajo mahākulaprasūtaḥ . budhaḥ sakalastutyatvenābhihitaḥ . sarvataḥ prādurbhūtatvād abhijātaḥ .. viviktau pūtavijanau . apākṛtaheyabhāgaṃ dhānyādikaṃ pūtam, śuddhamityanye . yathā—viviktā padārthā iti . vigato jano'smāditi vijano rahasyasthānam . vivicyate nirasanīyadravyāt pṛthak kriyata iti viviktaḥ . mūrcchitau mūḍhasocchrayau . moha ucchrāyaśca mūrcchitaśabdasyārthaḥ . mūrcchāsya saṃjātā mūrcchitaḥ .. 82 .. </Amarapadavivarana>
<Amarapadaparijata><AK.03.03.082>  
khyāte hṛṣṭe pratītaḥ . dṛṣṭe pratīta iti kvacit pāṭhaḥ . ʻprathite dṛṣṭe ca jñāte manīṣite iti jayakośaḥ .. abhijātastu—mūḍhasocchrayau . ʻmūrcchito mūḍhavṛddhayoḵ iti jayakośaḥ .. 82 .. </Amarapadaparijata>
%%p. 03.338
AK.03.03.083ab dvau cāmlaparuṣau śuktau śitī dhavalamecakau .
AK.03.03.083cd satye sādhau vidyamāne praśaste'bhyarhite ca sat .. 83 ..
<Amarapadavivrti ><AK.03.03.083>  
āmle ca paruṣe pūte śuktaḥ syād vācyaliṅgakaḥ .. 179 ..
śucyata iti śuktaḥ . ʻ(ī) śucir pūtībhāve ..
mecake dhavale caiva śitiśabdaḥ prakīrtitaḥ .
śīyata iti śitiḥ . ʻśiñ niśāne ..
sat praśaste vidyamāne satyābhyarhitasādhuṣu .. 180 ..
astīti sat . ʻasa bhuvi .. 83 .. </Amarapadavivrti>
<Amarapadavivarana ><AK.03.03.083>  
dvau cāmlaparuṣau śuktau . ihāmlaśabdena cirakālaparivāsasaṃjātarasāntara odanaṣāḍavādiramlaviśeṣa ucyate . niṣṭhuro vāgviśeṣaḥ paruṣaḥ . pariharaṇīyatvenāmlasadṛśatvāt paruṣavākye śuktaśabdasyaupacārikatve'pi nirūḍhatvena mukhyatulyatvād nānārthatvenābhidhānam . ata eva svāmī (pṛ. 289)—ʻparuṣe śuktaśabda upacārāt iti . śucyate klinno bhavatīti śuktaḥ . (ī) śucir pūtībhāve . īditvādiḍāgamasyābhāvaḥ .. śitī dhavalamecakau . śinoti svabāhulyena varṇāntaraṃ tanūkarotīti śitiḥ . ʻśiñ niśātane . athavai ʻśo tanūkaraṇe . ʻśāchoranyatarasyām (7. 4. 41) itītvam .. satye sādhau—ca sat . satye yathā—sadbrahma . sādhau‒satputra iti . san ghaṭaḥ, sadākāśam iti vidyamāne . satkarmeti praśaste . abhyarhitaḥ pūjito yathā—satpuruṣaḥ . śeṣe—ʻbhavānyāṃ tu satī strī syānnakṣatre tu napuṃsakam iti . ʻgaganamiva satpathopaśobhi . nagaramiti śeṣaḥ . astīt san . ʻasa bhuvi . śatṛpratyayaḥ . ʻśnasorallopaḵ (6. 4. 111) ityakāralopaḥ .. 83 .. </Amarapadavivarana>
<Amarapadaparijata><AK.03.03.083>  
dvau cāmlaparuṣau—abhyarhite ca sat . satye iti dharmavacanam . dharme napuṃsakameva . ʻsat praśaste vidyamāne triṣu klī satyatārayoḵ iti śaśvataḥ .. 83 .. </Amarapadaparijata> 
%%p. 03.339
AK.03.03.084ab puraskṛtaḥ pūjite'rātyabhiyukte'grataḥ kṛte .
AK.03.03.084cd nivātāvāśrayāvātau śastrābhedyaṃ ca varma yat .. 84 ..
<Amarapadavivrti ><AK.03.03.084>  
puraskṛtaḥ svīkṛte cāpyabhiyukte'grataḥ kṛte .
abhigraste pūjite ca śakte cāpyabhidhīyate .. 181 ..
puraskriyata iti puraskṛtaḥ ..
nivāto dṛḍhasaṃnāhasthānāvātasuvarmasu .
nirgato vāto'treti nivātaḥ .. 84 .. </Amarapadavivrti>
<Amarapadavivarana ><AK.03.03.084>  
puraskṛtaḥ—agrataḥ kṛte . puraskṛte gauravabuddhiviṣaye, śatruṇā abhīkrānte, purobhāgāvasthāpitamātre ca . ʻpuro'vyayam (1. 4. 67) iti gatisaṃjñāyām, ʻnamaspurasorgatyoḵ (8. 3. 40) iti visarjanīyasya sakāraḥ .. nivātau—varma yat . niyataṃ vāyate gamyata iti nivātaḥ āśrayaḥ . yathā—ʻnivāta eṣāmabhaye syāmö iti śrutiḥ (tai. saṃ. 5. 7. 2. 4) . niṣiddho vāto'treti vyutpattyā vātarahito deśo nivātaḥ . ʻnivātapadmastimitena cakṣuṣȫ iti kālidāsaḥ (raghu. 3. 17) . abhedyakavace yathā—nivātakavacā iti .. 84 .. </Amarapadavivarana>
<Amarapadaparijata><AK.03.03.084> 
puraskṛtaḥ—varma yat . āśrayāvātau—nivāto deśaḥ . nivātā vasatiḥ . śastrābhedyavarmaṇi—nivātaṃ tanutram, nivātā trātiḥ .. 84 .. </Amarapadaparijata>
%%p. 03.340
AK.03.03.085ab jātonnaddhapravṛddhāḥ syurucchritā utthitāstvamī .
AK.03.03.085cd vṛddhimatprodyatotpannā ādṛtau sādarārcitau .. 85 ..
iti tāntavargaḥ
<Amarapadavivrti ><AK.03.03.085>  
ucchrito vṛddhiyukte ca proddhṛtotpannayorapi .. 182 ..
ucchrīyata iti ucchritaḥ . ʻśriñ sevāyām
ādṛtaḥ sādare'pi syādarcite vācyaliṅgakaḥ .
ādriyata ityādṛtaḥ . ʻdṛṅ ādare ..
udāsthitaḥ pratīhāre'pyadhyakṣe praṇidhau care .. 183 ..
ūrdhvamāsthīyata iti udāsthitaḥ ..
samāhito yogabhede samādhisthe yathātmani .
vācyavannihite siddhe samādhāne samāhitam .. 184 ..
samāhīyata iti samāhitam . ʻhi gatau vṛddhau cö .. 85 ..
iti tāntavargaḥ </Amarapadavivrti>
<Amarapadavivarana ><AK.03.03.085>  
jātonnatapravṛddhā syurucchritāḥ . jāta utpannaḥ . unnataśca . uddhatamiti pāṭhe garvitaḥ . pravṛddho bahulatvaṃ gataḥ . yathā—pravṛddho nidāghaḥ iti . ʻśriñ sevāyām ityataḥ utpūrvāt ktaḥ .. utthitāstvamī—utpannāḥ . vṛddhimāna samṛddhaḥ . yathā—utthito rājā . prodyata udyataḥ, upaviṣṭaḥ udgataśca . yathā—śayanādutthitaḥ . utpanno jātaḥ . yathā—utthitaḥ kolāhalaḥ . tiṣṭhaterutpūrvāt ktapratyayaḥ . ʻudaḥ sthāstambhoḵ (8. 4. 61) iti salopaḥ .. ādṛtau sādarārcitau . ādareṇa saha vartate viṣayatveneti sādaraśabdenādarasya karmakārakaṃ vivakṣitam . yathā—śiṣṭairādṛto manuḥ iti . ʻdṛṅ ādare . karmaṇi ktaḥ . athavā sādaraśabdena kartā vivakṣitaḥ . yathā—ādṛtaḥ karoti iti . tatra karmāvivakṣāyāṃ ʻgatyarthākarmaka . . .  ityādinā (3. 4. 72) kartari ktapratyayaḥ . tathā ca padamañjarī (pṛ. 332)— ʻsakarmakebhyaḥ karmavivakṣāyāmanyatrāpi ktaḵ iti . arcitaḥ pūjitaḥ . yathā—lokādṛto'yaṃ deva iti .. 85 ..
iti tāntavargaḥ </Amarapadavivarana>
<Amarapadaparijata><AK.03.03.085>  
jātonnaddha—sādarārcitau . anuktam—
sauhārde'pi prītibhaktī prāṇidyūtaṃ raṇe'pi ca .
paṅke'pi palitaṃ kīrtiḥ paddhatiśceti ca trayam ..
śvete tile'pi jāmātā yame'pi pṛthivīpatiḥ .
svairiṇyāmapi muktā syād riktaṃ syāt kānane'pi ca ..
tātaḥ syādanakampye'pi mātāpi guhamātari .
kantuḥ kusūlake'pi syād vṛtaṃ syāccūcuke'pi ca
kāmukyāṃ ca trigartā syādakṣataṃ ṣaṇḍake'pi ca .
deśaviśeṣe puṃliṅgaḥ .
uddhūto'ṅghreścālane'pyuṣitaṃ vyuṣite'pi ca ..
vyuṣitaṃ nāma paryuṣitam ..
stimitaṃ niścale'pi syāt sūnṛtaṃ maṅgale'pi ca .
dvau pṛṣatpṛṣatau syātāṃ vedabinduyute'pi ca ..
vinīto vāṇije'pi syānniṛtirnaiṛte'pi ca .
kuṭṭanyāṃ ca kirātī syāt kirāto'lpatanāvapi ..
alpatanuḥ pṛśniḥ . ʻkāluceyimaṇiginavāṃḍü ..
vicchittiraṅgarāge'pyalakte pallavitaṃ tathā .
carmaṇvatī ca kadalī lakṣmīpatirage'pi ca ..
age sahakāre ..
ratadhvanau tu hāritaṃ kokilakvaṇite'pi ca .
raṅgamātā tu lākṣāyāṃ kuṭṭanyāmapi sā bhavet ..
vasantadūtī vāsantyāṃ cūtakokilayo'stu nā .
asvantaṃ maraṇe cullyāṃ dvāsthe'dhyakṣe'pyudāsthitaḥ .
kacchape pañcaguptaḥ syāccārvākāṇāṃ mate'pi ca .
dhānyādibandhane mūtaṃ rājñāṃ hastopadhānake ..
utpātaḥ pratibandhe syādutkhātaṃ viṣamasthale .
divābhītastu core syādulūke kumudākare .. 85 ..
iti tāntavargaḥ </Amarapadaparijata>
%%p. 03.342
AK.03.03.086ab artho'bhidheyaraivastuprayojananivṛttiṣu .
AK.03.03.086cd nipānāgamayostīrthamṛṣijṛṣṭajale gurau .. 86 ..
<Amarapadavivrti ><AK.03.03.086>  
arthaḥ prakāre viṣaye vittakāraṇavastuṣu .
abhidheye ca śabdānāṃ nimitte ca prayojane .. 185 ..
arthyata ityarthaḥ . ʻartha yācñāyām ..
tīrthaṃ śāstrādhvarakṣetropāyopādhyāyamantriṣu .
avatārarṣijuṣṭāmbhonipānastrīrajaḥsu ca .. 186
javena pāpāni tarantyaneneti tīrtham . ʻtṝ plavanataraṇyoḵ .. 86 .. </Amarapadavivrti>
<Amarapadavivarana ><AK.03.03.086>  
artho—nivṛttiṣu . abhidheyaḥ śabdapratyāyyaḥ . yathā—śabdārthau kāvyam iti . rāḥ dhanam . yathā—nyāyenārjanamarthānām iti . vastu pramāṇasiddhaṃ svarūpam . yathā—ṣaṭ padārthāḥ, ṣoḍaśa padārthāḥ iti . prayojanamuddeśyam . yathā—odanārthāstaṇḍulāḥ . odanaprayojanā ityarthaḥ . dharmārthā patnī . kimarthaṃ gamanam . ko'rtho'nena sādhyate . ʻekā kriyā dvyarthakarī prasiddhȫ (ma. bhāṣya. 1. 1. 1) . nivṛttivacanasyārthasiddhasya nityasamāsaniyamaḥ . tathā ca śabdaprakāśe bhojarājaḥ—ʻbahuvrīhāvuttaraḥ syādarthaśabdo nivṛttivāk iti . nivṛttivacanasyārthaśabdasya samastatvamuttarapadatvaṃ ca niyatamityarthaḥ . yathā—maśakārtho dhūmaḥ . taskarārtho'rgalabandhaḥ ityādi . arthyate prārthyata ityarthaḥ . athavā ʻṛ gataü . ʻuṣikuṣigārtibhyasthan (u. 2. 4) iti . indriyārthe rūpādayaḥ . arthollekhi jñānamityādau viṣayarūpārthe'pyarthaśabdaḥ . tatra viṣayaprākaṭyasya prayojanatvāt kathaṃcit prayojanapadenaiva saṃgṛhītaḥ .. nipāna—gurau . ʻnipānamāhāvaḵ iti prāguktam (pṛ. 173) . yathā—ʻvedatīrthamidaṃ śāstraṃ sulabhaṃ dharmamicchatām iti . ʻnidānāgamayoḵ iti kecit paṭhanti . tatra nidānaṃ mūlakāraṇam . yathā—jñānatīrthaṃ gurorvacaḥ iti . āgamaḥ śāstram . yathā—tīrthakara iti . maharṣisevitajale—tīrthayātrāprasakto'yamiti . gurau yathā—tīrthāptavidya iti . taratyanena pāpamajñānaṃ veti tīrtham . ʻtṝ plavanataraṇayoḵ . thakpratyayaḥ . ʻṛta iddhātoḵ (7. 1. 100) itītvam . ʻrvorupadhāyāḥ dīrgha ikaḵ (8. 2. 76) iti dīrghaḥ . anyatrāpi—
ʻtīrthaṃ śāstre'dhvare kṣetropāyopādhyāyamantriṣu .
avatārarṣijuṣṭāmbhaḥstrīrajaḥsu ca śabdyate ..
iti . adhvare yajñe . yathā—tīrtheṣvālabhate paśūn iti . upādhyāye yathā—ʻbalavān prakṛtistho'pi vinā tīrthaṃ vinaśyati . mantriṇi yathā—sattīrthanyastabhāra iti . atra mantrigrahaṇaṃ mantrisenāpatipurohitādīnāṃ nītiśāstraprasiddhānāmaṣṭādaśānāmapyupalakṣaṇam . teṣāmuddeśalakṣaṇaviṣaye granthagauravabhayāduparamyate . avatāro jalāvataraṇamārgaḥ . yathā—ʻkṛtatīrthaḥ payasāmivāśayaḵ (kirā. 2. 3) iti . strīrajasi yathā—ʻcaṇḍālīsadṛśī jñeyā satīrthā prathame'hani iti . ʻtīrthaṃ satriṇi pātre cö iti svāmī (pṛ. 290) . satriṇi dīkṣite yathā—ʻnāsti tīrthasya sūtakam iti . pātre yathā—ʻtīrthagāmi karavai vidhānataḵ iti māghakāvye .. 86 .. </Amarapadavivarana>
<Amarapadaparijata><AK.03.03.086>  
artho—nivṛttiṣu . abhidheyaṃ śabdavācyam . rai iti dhanam . vastviti padārthaḥ . prayojanaṃ kāryaṃ ca kāraṇaṃ ca syāt . ʻkārye hetau prayojanam iti vaijayantī (pṛ. 273, ślo. 8) . dharmārthaṃ dhanam . nivṛttiḥ pravṛttiviparyayaḥ .
maśakārtho dhūmaḥ .. nidāna—gurau . nidānamupāyaḥ . āgamaḥ śāstram . ṛṣijuṣṭajalaṃ pāvanodakam . gururupādhyāyaḥ
ʻtīrthaṃ mantrādyupādhyāyaśāstreṣvambhasi pāvane .
pātropāyāvatāreṣu strīpuṣpe yoniyajñayoḵ ..
iti vaijayantī (pṛ. 225, ślo. 13) .. 86 .. </Amarapadaparijata>
%%p. 03.344
AK.03.03.087ab samarthastriṣu śaktisthe saṃbaddhārthe hite'pi ca .
AK.03.03.087cd daśamīsthau kṣīṇarāgavṛddhau vīthī padavyapi .. 87 ..
<Amarapadavivrti ><AK.03.03.087>  
samarthastriṣu śaktisthe saṃbandhārthe hite'pi ca .
samarthyata iti samarthaḥ ..
daśamīstho naṣṭabīje sthavire'pi pracakṣate .. 187 ..
daśamyāṃ tiṣṭhatīti daśamīsthaḥ ..
vīthī gṛhāṅke paṅktau ca rūpakāntaravartmanoḥ .
viyanti gacchantyanayeti vīthī . ʻvī gatyādaü .. 87 .. </Amarapadavivrti>
<Amarapadavivarana ><AK.03.03.087>  
samarthastriṣu śaktiṣṭhe saṃbandhārthe hite'pi ca . iṣṭhanpratyayāntena śaktiṣṭhaśabdena śaktyatiśayasaṃpanna ucyate . yathā—samarthaḥ kāryanirṇaya iti . saṃbandhārtho'nvitārthaḥ . yathā—ʻsamarthaḥ padavidhiḵ (2. 1. 1) . hite yathā—etat samarthaṃ tava yanmayoditam iti . samarthayate upakāraṃ saṃpādayatīti samarthaḥ . ʻartha upayācñāyām .. daśamīsthau kṣīṇarāgavṛddhau . daśamyāṃ vayo'vasthāyāṃ navativayasa uparitanyāṃ tiṣṭhatīti daśamīsthaḥ vṛddhaḥ . cakṣuḥprītyādikāmukāvasthānāṃ daśānāṃ madhye daśamyāmavasthāyāṃ mūrcchāvasthāyā uttarasyāṃ maraṇodyogalakṣaṇāyāṃ tiṣṭhatīti daśamīsthaḥ . sa ca prāptyāśāvicchedena maraṇodyuktatayā prakṣīṇagauravatvena kṣīṇarāgaśabdenoktaḥ . ʻkṣīṇarāgo naṣṭabījaḵ iti subhūticandraḥ . so'pi vṛddhasādṛśyāt lakṣaṇayā vṛddhaśabdenoktaḥ .. vīthī padavyapi . padavī mārgaḥ . viyanti gacchantyanayeti vīthī . ʻvī gatiprajanakāntyasanakhādaneṣü . ʻviyaḥ kthiḵ . yathā—rājavīthī iti . śeṣe—ʻvīthī paṅktāvaśvagatau nāṭyabhede gṛhāṅgaṇe iti . paṅktau yathā—ʻrasālavīthyāmiha saṃcarāmaḵ iti . aśvagatau yathā—ʻsiddhaṃ mukhe navasu vīthiṣu kaścidaśvam iti māghe (śiśu. 5. 60) . nāṭyabhedaḥ ʻnāṭakaṃ saprakaraṇam . . .  (daśarū. 1. 8) ityādinokto'ṣṭamo rūpakabhedaḥ .. 87 .. </Amarapadavivarana>
<Amarapadaparijata><AK.03.03.087>  
samarthastriṣu—rāgavṛddhau . kṣīṇarāgo naṣṭabīja iti subhūtiṭīkā .. vīthiḥ padavyapi . ʻvīthiḥ gṛhālau paṅktau ca nāṭyarūpakavartmanoḵ iti viśvaḥ (pṛ. 76, ślo. 11) .. 87 .. </Amarapadaparijata>
%%p. 03.346
AK.03.03.088ab āsthānīyatnayorāsthā prastho'strī sānumānayoḥ .
iti thāntavargaḥ 
AK.03.03.088cd abhiprāyavaśau chandāvabdau jīmūtavatsarau .. 88 ..
<Amarapadavivrti ><AK.03.03.088>  
āsthā cālambanāsthānayatnāpekṣāsu kathyate .. 188 ..
āsthīyata ityāsthā ..
prastho'strī śikhare māne sānau ca parikīrtitaḥ
prasthīyata iti prasthaḥ ..
iti thāntavargaḥ
chando vaśe'bhiprāye hṛdākhyācittavṛttayoḥ .. 189 ..
chandyata iti chandaḥ . ʻchadi saṃvaraṇe ..
abdaḥ saṃvatsare meghe giribhede ca mustake .
apo dadātīti abdaḥ .. 88 .. </Amarapadavivrti>
<Amarapadavivarana ><AK.03.03.088>  
āsthānīyatnayorāsthā . ātiṣṭhantyasyāṃ sabhāyāmityāsthā . ʻvyavasthāyāmasaṃjñāyāmiti jñāpakāt (3. 3. 95, kāśikā pṛ. 221) tiṣṭhateḥ ʻātaścopasarge (3. 3. 106) ityadhikaraṇe bhāve cāṅ pratyayaḥ . pratijñāyāṃ tātparye ca .. prastho'strī sānumānayoḥ . sānuḥ parvatoparitanaḥ samadeśaḥ . mānamiti āḍhakacaturthāṃśo mānaviśeṣaḥ ..
iti thāntavargaḥ
abhiprāyavaśau chandau . abhiprāya āśayaḥ . yathā—ʻmūrkhaṃ chandānuvṛttitaḵ (cāṇakya. 151) . vaśe yathā—svacchandahṛdayaḥ .. abdau jīmūtavatsarau . jīmūtaḥ meghaḥ . śeṣe—ʻgiridarpaṇayorabdaḵ iti ʻsādhurabda iva bhūtisaṅgamānnirmalo nanu suvṛttatāṃ vahan iti dharmābhyudaye darpaṇe prayogaḥ .. 88 .. </Amarapadavivarana> 
<Amarapadaparijata><AK.03.03.088>  
āsthānī—sānumānayoḥ . mānaṃ parimāṇaviśeṣaḥ . anuktam—
śāstradraviṇayorgranthaḥ saṃsthā cāre sthitau mṛtau .
draviṇaṃ dravyam . ʻgrantho dravyaṃ vacaḥ śāstraṃ dvātriṃśadvarṇasaṃcayaḵ iti vaijayantī (pṛ. 215, ślo. 21) .. sthitirmaryādā ..
aśvatthaḥ pūrṇimāyāṃ ca brāhmaṇe ca catuṣpathaḥ .
granthiḥ kuṭilatāyāṃ ca rathaḥ syāccaraṇe'pi ca .
niśītho rātrimātre ca syādamarṣe'pi cātithiḥ .
anīkastho raṇakhale sphītamardalake'pi ca .
apārthavācyapi kathā syādaśraddheyavāci ca .
pīthaṃ tu vaktranīte syāt pāthasyapi payasyapi .. 88 ..
iti thāntavargaḥ </Amarapadaparijata>
%%p. 03.347
AK.03.03.089ab apavādau tu nindājñe dāyādau sutabāndhavau .
AK.03.03.089cd pādā raśmyaṅghrituryāṃśāścandrāgnyarkāstamonudaḥ .. 89 ..
<Amarapadavivrti ><AK.03.03.089>  
apavādastu nindāyāmājñāvisrambhayorapi .. 190 ..
apavadatītyapavādaḥ . ʻvada vyaktāyāṃ vāci ..
dāyādo bāndhave'pi syāt sute'pi parikīrtitaḥ .
dāyamattīti dāyādaḥ . ʻada bhakṣaṇe ..
pādo budhne turīyāṃśe śaile pratyantaparvate .. 191 ..
carṇe ca mayūkhe ca kṣodo rajasi peṣaṇe .
padyata iti pādaḥ . ʻpada gataü .. kṣudyata iti kṣodaḥ ..
candre'pi sūrye vahnau ca tamonut parikīrtitaḥ .. 192 ..
tamo nudatīti tamonut . ʻṇuda preraṇe .. 89 .. </Amarapadavivrti>
<Amarapadavivarana ><AK.03.03.089>  
apavādau tu nindājñe . nindāyāṃ prāguktaḥ (1, pṛ. 111) . avanatān prati vādo vadanaṃ kārye niyojanamājñā . śāsanamityarthaḥ .. dāyādau sutabāndhavau . dīyata iti dāyo dhanam . tathābhūtaṃ rikthamapratibandhamādatta iti dāyādaḥ putraḥ . svāmināśe sati dāyamādatta iti dāyādo bāndhavaḥ patnībhrātrādisapiṇḍaḥ .. pādā raśmyaṅghrituryāṃśāḥ . raśmiḥ kiraṇaḥ . turyāṃśaḥ caturthabhāgaḥ . kartari ʻpadarujaviśaspṛśo ghañö (3. 3. 16) karmakaraṇādau ca bhavati .. śeṣe—ʻpādaḥ syād budhnapūjyayoḵ iti . budhno vṛkṣamūlam . pūjye yathā—tātapādā iti . ʻpādāḥ pratyantaparvatāḵ iti gatam (1, pṛ. 213) .. candrāgnyarkāstamonudaḥ . arkaḥ sūryaḥ . ʻṇuda preraṇe ityasmāt kvipi tamonut .. 89 .. </Amarapadavivarana>
<Amarapadaparijata><AK.03.03.089>  
abhiprāya—sutabāndhavau . bāndhavaḥ sapiṇḍaḥ . pādā—tamonudaḥ . raśmiḥ kiraṇaḥ .. 89 .. </Amarapadaparijata>
%%p. 03.349
AK.03.03.090ab nirvādo janavāde'pi śādo jambālaśaṣpayo. .
AK.03.03.090cd sārāve rudite trātaryākrando dāruṇe raṇe .. 90 ..
<Amarapadavivrti ><AK.03.03.090>  
nirvādaḥ syāt parīvāde pariniṣṭhitavādayoḥ .
nitarāṃ vadatīti nirvādaḥ ..
śādo bālatṛṇe'pi syājjambāle ca prakīrtitaḥ .. 193 ..
śadyete pādāvatreti śādaḥ . ʻśadlṛ śātane ..
ākrando dāruṇe śuddhe mitre trātari rodane . 
ārāve'pi samākhyātastantrāntaraviśāradaiḥ .. 194 ..
ākrandayatītyākrandaḥ . ʻkradi āhvāne rodane cö .. 90 .. </Amarapadavivrti>
<Amarapadavivarana ><AK.03.03.090>  
nirvādo janavāde'pi . janavādo nindā . niṣiddho vādaḥ nirvādaḥ . śeṣe—ʻnirvādo niścite vāde vādābhāve nabavyayam iti . vādasyābhāvo nirvādaḥ . ʻavyayaṃ vibhakti . . . ityādinā (2. 1. 6) bhāvārthe'vyayībhāve sati napuṃsakam . ʻavyayībhāvaścö (2. 4. 18) iti napuṃsakāvyayobhayarūpatvamityarthaḥ .. śādo jambālaśaṣpayoḥ . jambālaḥ paṅkaḥ . śaṣpaṃ navatṛṇam . śadyate chidyata iti śādaḥ . ʻśadlṛ śātane .. sārāve—raṇe . ruditamiti bhāve niṣṭhā . ārāva ākrośaḥ . tatsahite rodane ityarthaḥ . subodhinīkārastu—ārāva ityajādiṃ paṭhitvā pakṣyādiśabda ārāva iti vyācaṣṭa . pārṣṇigrāhakṛtād bhayād vijigīṣuṃ yo rakṣati sa trātā . taduktam—ʻpārṣṇigrāhastataḥ paścādākrandastadanantaraḵ iti kecit . trātṛśabdena rakṣakamātramucyata iti kecit . yathā—ʻnirākrāndamidaṃ jagat iti (ṭī. sa. pṛ. 105) . dāruṇa iti yuddhaviśeṣaṇam . ʻkradi āhvāne rodane cö ityasmād yathāyogaṃ bhāve karmaṇyadhikaraṇe ca ghañ .. 90 .. </Amarapadavivarana> 
<Amarapadaparijata><AK.03.03.090>  
nirvādo janavāde'pi . nindāyāmapi syāt .. śādo—dāruṇe raṇe . rudite iti viṣayasaptamī . ruditasyārāve ityarthaḥ . dāruṇe iti viśeṣaṇam .. 90 .. </Amarapadaparijata>
%%p. 03.350
AK.03.03.091ab syāt prasādo'nurodhe'pi sūdaḥ syād vyañjane triṣu .
AK.03.03.091cd goṣṭhādhyakṣe'pi govindo harṣe'pyāmodavanmadaḥ .. 91 ..
<Amarapadavivrti ><AK.03.03.091>  
prasādo'nugrahe kārye prasaktau cānuvartate .
prasīdatyaneneti prasādaḥ . ʻṣadlṛ viśaraṇagatyavasādaneṣü
sūdastu sūpakāre ca sūpe ca vyañjane'pi ca .. 195 ..
sūdayati hiṅgumarīcādigatālpaprāṇina iti sūdaḥ . ʻṣūda kṣaraṇe ..
govindo vāsudeve syād gavādhyakṣe bṛhaspatau . 
gā vindatīti govindaḥ . ʻvidlṛ lābhe ..
mado retasi kastūryāṃ garve harṣebhadānayoḥ .. 196 ..
āmodamadyayoścaiva madanīye ca vastuni .
madayatīti madaḥ . ʻmadī harṣaglapanayoḵ .. 91 .. </Amarapadavivrti>
<Amarapadavivarana ><AK.03.03.091>  
syāt prasādo'nurodhe'pi . anurodho'nugrahaḥ . yathā—ʻprasādābhimukho vedhāḵ iti (ku. saṃ. 2. 16) . śeṣe—ʻsvāsthye prasādaḥ kāvyasya prāṇe nairmalyaharṣayoḵ iti . svasthatve yathā—prasannaṃ hṛdayam . kāvyasya prāṇo nāma ʻśleṣaḥ prasādaḥ samatȫ (kāvyādarśe 1. 41) ityādyanukramya ʻprasādo vyāsamārdavam ityālaṃkārikoktalakṣaṇaḥ . nirmalatve yathā—saprasādaṃ jalamiti . prasīdatyaneneti prasādaḥ . karaṇe ghañ .. sūdaḥ syād vyañjane'pi ca . vyañjanaṃ niṣṭhānādi . sūdyate pacyata iti sūdaḥ . ʻṣūda kṣaraṇe hiṃsāyāṃ cö . apiśabdād audanike prāguktaḥ (pṛ. 570) .. goṣṭhādhyakṣe'pi govindaḥ . apiśabdād viṣṇau bṛhaspatau ca . gā vindate labhata iti govindaḥ . ʻvidlṛ lābhe . ʻgavādiṣu vindeḥ saṃjñāyām (vā. 3. 1. 138) iti śapratyayaḥ .. harṣe'pyāmodavanmadaḥ . āmodaśabdo yathā harṣe vartate tathā madaśabdo'pītyarthaḥ . apiśabdād ʻāmodaḥ so'tinirhārī ityuktam (pṛ. 97) . ā samantād modante'neneti āmodaḥ . ʻmuda harṣe . ghañ .. mādyantyaneneti madaḥ . ʻmadī harṣe . ʻmado'nupasarge (3. 3. 67) ityap . śeṣe—ʻmado retasi kastūryāṃ garve harṣebhadānayoḵ iti .. 91 .. </Amarapadavivarana>
<Amarapadaparijata><AK.03.03.091>  
syāt prasādo'nurodhe'pi . ʻprasādo'nugrahe kāvyaprāṇasvāsthyaprasaktiṣü iti viśvaḥ (pṛ. 79, ślo. 20) .. sūdaḥ syād vyañjane'pi ca . ʻsūdastu sūpavat sūpakāre ca vyañjane'pi cö iti viśvaḥ (pṛ. 78, ślo. 7) .. goṣṭhādhyakṣe'pi govindaḥ . viṣṇāvapi syāt .. harṣe'pyāmodavanmadaḥ . āmodaḥ parimale'pi syāt . mado gajadāne'pi syāt .. 71 .. </Amarapadaparijata>
%%p. 03.351
AK.03.03.092ab prādhānye rājaliṅge ca vṛṣāṅge kakudo'striyām .
AK.03.03.092cd srī saṃvijjñānasaṃbhāṣākriyākārājināmasu .. 92 ..
<Amarapadavivrti ><AK.03.03.092>  
prādhānye rājaliṅge ca vṛṣāṅge kakudo'striyām .. 197 ..
kaṃ śira iva tiṣṭhatīti kakut . kakudaśca . ʻṣṭhā gatinivṛttaü ..
strī saṃvijjñānasaṃbhāṣākriyākārājināmasu .
samyag vidyate'nayeti saṃvit . ʻvida jñāne .. 92 .. </Amarapadavivrti>
<Amarapadavivarana ><AK.03.03.092>  
prādhānye—astriyām . pradhānameva prādhānyam . svārthikaḥ ṣyañ . yathā—ʻikṣvākuvaṃśyaḥ kakudaṃ nṛpāṇāṃ kakutstha ityāhitalakṣaṇo'bhūt iti kālidāsaḥ (laghu. 6. 71) . rājaliṅgaṃ kanakacchatracāmarādi . yathā—ʻnṛpatikakudaṃ dattvā yūne sitātapavāraṇam iti (raghu. 3. 70) . vṛṣabhasya pṛṣṭhabhāge grīvāmūlastho'vayavaviśeṣo vṛṣāṅgam . yathā—ʻkakude vṛṣasya kṛtabāhum iti (kirā. 12. 20) . kaṃ sukhaṃ kuṃ bhūmiṃ ca dadātīti kakudam . kakucchabdo dakārānto'pyeṣvartheṣu vartate . tathā ca rudraḥ—ʻstrī kakut kakudo'strī rāṭcihne śreṣṭhavṛṣāṅgayoḵ iti . ke śirasi kudatīti (?) kakut .. strī saṃvit—ājināmasu . samyag bhāṣaṇaṃ saṃbhāṣā . saṃketa iti kecit . kriyākāro niścayaḥ . yathā—ʻdharmatattvasya saṃdehe vartayed vṛddhasaṃvidȫ iti . atra pratāpaḥ—
ʻsaṃvij jñāne pratijñāyāṃ saṃketācāranāmasu .
saṃbhāṣaṇe toṣaṇe ca kriyākāre ca saṃgare ..
iti . jñāne yathā—ʻekasaṃvidi vibhāti bhedadhīḵ iti . saṃkete yathā—saṃvidvyatikramaḥ iti . saṃbhāṣaṇe yathā—ʻprauḍhaḥ saṃvidi goṣṭhiṣü iti .. 92 .. </Amarapadavivarana>
<Amarapadaparijata><AK.03.03.092>  
prādhānye—astriyām . prādhānyaṃ pradhānam . ʻśreṣṭhe vṛṣāṅge rājāṅke kakuto'strī kakunna ṣaṇ iti vaijayantī (pṛ. 279, ślo. 28) .. strī saṃvit—ājināmasu . saṃbhāṣā saṃbhāṣaṇam . kriyākāraḥ kriyāniyamaḥ . ājiryuddham . ʻsaṃvid yuddhe pratijñāyāṃ saṃketācāranāmasü iti vaijayantī (pṛ. 223, ślo. 41) .. 92 .. </Amarapadaparijata>
%%p. 03.353
AK.03.03.093ab dharme rahasyupaniṣat syādṛtau vatsare śarat .
AK.03.03.093cd padaṃ vyavasititrāṇasthānalakṣmāṅghrivastuṣu .. 93 ..
<Amarapadavivrti ><AK.03.03.093>  
bhavedupaniṣad dharme vedānte'pi rahasyapi .. 198 ..
sarvamatra niṣīdatītyupaniṣat . ʻṣadlṛ viśaraṇādaü ..
ṛtau saṃvatsare caiva śaracchabdaḥ prakīrtitaḥ .
paṅkaṃ jalaṃ ca śṛṇātīti śarat . ʻśṛ hiṃsāyām ..
padaṃ śabde ca vākye ca vyavasāyāpadeśayoḥ .. 199 ..
pādāntacihnayostrāṇasthānayoraṅkavastunoḥ .
padyata iti padam . ʻpada gataü .. 93 .. </Amarapadavivrti>
<Amarapadavivarana ><AK.03.03.093>  
dharme rahasyupaniṣat . raha iti nigūḍhārthavacanam . aprakāśamāne yasmin kasmiṃścidartha ityarthaḥ . yathā—ʻmanmathopaniṣadaṃ madhuvratāḵ iti . vedāntānāṃ rahasyabhūte brahmapratipādakabhāge'pi upaniṣacchabdaḥ . yathā—ʻeṣā vedopaniṣat iti (tai. upa. 1. 11. 4) . tattve'pi . yathā—ʻdharmasyopaniṣat parȫ . upaniṣacchabdaḥ strīliṅgaḥ . syādṛtau vatsare śarat . ṛtuḥ āśvayujakārttikamāsātmakaḥ . vatsare—ʻśaradāmayutaṃ yayaü (raghu. 10. 1) .. padaṃ—vastuṣu . vyavasitaṃ vyavasāyaḥ . udyoga ityarthaḥ . yathā—ʻkṛtyākṛtyavidastīrtheṣvantaḥ praṇidhayaḥ padam iti māghaḥ (śiśu. 2. 111) . trāṇaṃ rakṣaṇam . yathā—ʻpadaṃ yadā patimṛtiḵ iti . sthānam āśrayaḥ . yathā—śirasi labdhapadaṃ kusumam . lakṣma cihnam . yathā—ʻnavanakhapadamaṅgaṃ gopasyaṃśukenö iti (śiśu. 11. 34) . aṅghrau pāde yathā—nyastaṃ padaṃ śirasi vidviṣām iti . vastumātre yathā—vivādapadaṃ dravyam iti . śāśvatakośe'pi (pṛ. 5, ślo. 37)—
ʻvyavasāye paritrāṇe pādataccihnayorapi .
vastusthānāpadeśeṣu padaṃ syādvākyaśabdayoḥ ..
iti . apadeśe vyāje yathā—ʻkṣitipadena nivṛttimupeyivān iti . śabdaḥ subantatiṅantātmakaḥ . yathā—ʻsuptiṅantaṃ padam iti (1. 4. 14) . vākye yathā—ʻvākyaṃ vedopamam iti . padacihne yathā—ʻkṣitiṣu dadṛśire padāni jiṣṇorarahitaketurathāṅgalāñchanāni iti .. 93 .. </Amarapadavivarana>
<Amarapadaparijata><AK.03.03.093>  
dharme rahasyupaniṣat . raho rahasyārthaḥ . ʻrahasyārthe tūpaniṣad dharmavedāntayorapi iti vaijayantī (pṛ. 271, ślo. 3) .. syādṛtī vatsare śarat . strīti etāvadadhikāraḥ .. padaṃ—vastuṣu . lakṣma sikatādipradeśe dṛśyamānaṃ pādacihnam .
padaṃ sthāne paritrāṇe vyavasāyāpadeśayoḥ .
vākye vastuni śabde ca pādataccihnayorapi ..
iti jayakośaḥ .. 93 .. </Amarapadaparijata>
%%p. 03.354
AK.03.03.094ab goṣpadaṃ sevite māne pratiṣṭhā kṛtyamāspadam .
AK.03.03.094cd triṣviṣṭamadhurau svādū mṛdū cātīkṣṇakomalau .. 64 ..
<Amarapadavivrti ><AK.03.03.094>  
sevite caiva māne ca goṣpadaṃ parikīrtitam .. 200 ..
goḥ padaṃ goṣpadam ..
āspadaṃ tu pade kṛtye pratiṣṭhāyāṃ prakīrtitam .
ā samantāt padyata ityāspadam ..
svādurmanojñe hṛṣṭe ca madhure ca triliṅgakaḥ .. 201 ..
svādyate āsvādyata iti svāduḥ . ʻṣvada āsvādane ..
atīkṣṇe'pi mṛduḥ proktaḥ komale viśikhe'pi ca .
mṛdyata iti mṛduḥ . ʻmṛda kṣode .. 94 .. </Amarapadavivrti>
<Amarapadavivarana ><AK.03.03.094>  
goṣpadaṃ sevite māne . gāvaḥ padyante yasmin deśe, sa hi sevitaśabdenocyate . yathā—goṣpadānyaraṇyānīti . mīyate'neneti mānaṃ gokhuraśvabhram . yathā—ʻgoṣpadapūraṃ vṛṣṭo devaḵ iti (kāśikā pṛ. 147) . goṣpadamātre kṣetramiti . ʻgoṣpadaṃ sevitāsevitapramāṇeṣü (6. 1. 145) iti sādhuḥ . atra kāśikākāraḥ (pṛ. 147)—ʻnātra goṣpadaṃ svārthamupādīyate . kiṃ tarhi . kṣetrasya vṛṣṭeśca paricchettumiyattām iti .. pratiṣṭhā kṛtyamāspadam . ātmayāpanāya sthāpanaṃ pratiṣṭheti kāśikā (pṛ. 147) . āspadamanena labdham . pratiṣṭhā anena labdhetyarthaḥ . ʻāspadaṃ pratiṣṭhāyām (6. 1. 146) iti sādhuḥ .. kṛtyaṃ kāryam . tatra tūpacārād vṛttiḥ .. triṣviṣṭamadhurau svādū . triṣu . ita ūrdhvaṃ vakṣyamāṇāḥ svāduśabdaprabhṛtayaḥ dāntavargasamāptiparyantā viśeṣyanighnā ityarthaḥ . iṣṭo mṛṣṭaḥ . yathā—svādu bhuṅkte . madhuro rasaviśeṣavān, kadalīphalādiḥ . madhuraśabdena manojñaśca vivakṣitaḥ . ata eva ʻsvādurmṛṣṭamanojñayoḵ ityajayaḥ . rasāḥ svādvamlalavaṇatiktoṣaṇakaṣāyakāḥ ityādau dharmamātravacanaḥ svāduśabdaḥ kevalapuṃliṅgaḥ . svadate svāduḥ . ʻṣvada laāsvādane . ʻkṛvāpājimisvadi . . . (u. 1. 1.) ityādinā uṇpratyayaḥ .. mṛdū cātīkṣṇakomalau . atīkṣṇaḥ kṛpāvān . yathā—mṛduprakṛtiriti . komalaḥ sukhasparśaḥ . yathā—mṛdūni kusumānīti .. 94 .. </Amarapadavivarana>
<Amarapadaparijata><AK.03.03.094>  
goṣpadaṃ sevite māne . sevito gosaṃcārapradeśaḥ . mānaṃ gokhuraśvabhram .. pratiṣṭhā kṛtyamāspadam . pratiṣṭheti sthānam . kṛtyaṃ nāma kāryam .. triṣviṣṭamadhurau svādū . triṣviti viśāradaśabdāntamadhikāraḥ .. mṛdū—komalau .. 94 .. </Amarapadaparijata>
%%p. 03.356
AK.03.03.095ab mūḍhālpāpaṭunirbhāgyā mandāḥ syurdvau tu śāradau .
AK.03.03.095cd pratyagrāpratibhau vidvatsupragalbhau viśāradau .. 95 ..
iti dāntavargaḥ
<Amarapadavivrti ><AK.03.03.095>  
mandaḥ khale ca mūrkhe ca svaire cābhāgyarogiṇoḥ .. 202 ..
athālpe'pi ca mātaṅgagajajātiprabhedayoḥ .
mūḍhe paṅgau samākhyātastantrāntaraviśāradaiḥ .. 203 ..
ālasyena mandate svapitīti mandaḥ . ʻmadi svapne ..
śāradaḥ pītamudge syācchālīne'pratibhe nave .
varṣe ca jalapippalyāṃ saptaparṇe prakīrtitaḥ .. 204 ..
śaradi bhavaḥ śāradaḥ ..
viśārado budhe hṛṣṭe supragalbhe prakīrtitaḥ .
vigataḥ śāradaḥ pratibhāhīnatvadoṣo'syeti viśāradaḥ .. 95 ..
iti dāntavargaḥ </Amarapadavivrti> 
<Amarapadavivarana ><AK.03.03.095>  
mūḍhālpa—mandā syuḥ . mūḍhaḥ prajñāhīnaḥ . yathā—ʻmandaḥ kaviyaśaḥprārthī iti (raghu. 1. 3) . agnimāndyamiti alpe . apaṭuḥ vyādhitaḥ . yathā—mandaṃ cikitsati bhiṣak iti . nirbhāgyo bhāgyahīnaḥ . yathā—nāsti mandasya kāṅkṣitam iti . śeṣe—ʻmando mande mandakārye svairakārībhabhedayoḵ iti . ibhabhedaḥ, ʻbhadro mando mṛgaśceti vijñeyāstrividhā gajāḵ ityuktalakṣaṇaḥ . śanaiścaragraho'pi manda ucyate .. dvau tu —apratibhau . śaradi bhavaḥ śāradaḥ . lakṣaṇayā anyatrāpi . apratibhaḥ prajñārahitaḥ . śeṣe —
ʻśāradaḥ saptaparṇe syāt sarasvatyāṃ tu śāradā .
śāradī gajapippalyāmṛtuvarṣabhave triṣu ..
iti . ṛtubhave varṣabhave ca vācyaliṅga ityarthaḥ .. vidvatsupragalbhau viśāradau . viśiṣṭā śāradā asyeti vidvān . vigataḥ śāradaḥ pratibhārāhityalakṣaṇo doṣo'syeti viśāradaḥ supragalbhaḥ .. 95 ..
iti dāntavargaḥ </Amarapadavivarana>
<Amarapadaparijata><AK.03.03.095>  
mūḍhālpa—mandāḥ syuḥ . apaṭuśabdena kṣudravacaskarogiṇoreva grahaṇam . ʻmandaṃ . . .mūḍhakṣudravāgrogiṣü iti sajjanaḥ .. dvau tu—apratibhau . apratibho'dhṛṣṭaḥ . vidvatsupragalbhau viśāradau . supragalbhaḥ sudhṛṣṭaḥ .. anuktam—
kuruvindaḥ pumān padmarāgadarpaṇayorapi .
andūstu pādābharaṇapādavandhanayoḥ striyām .
aṣṭāpadastu śarabhe bhavecchākhāmṛge'pi ca .
ardhendurgalahaste syānnakhāṅke'ṅgulimaithune .
jane ca syājjanapado kumudaṃ cāruṇāmbuje .. 95 ..
iti dāntavargaḥ </Amarapadaparijata>
%%p. 03.358
AK.03.03.096ab vyāmo vaṭaśca nyagrodhāvutsedhaḥ kāya unnatiḥ .
AK.03.03.096cd paryāhāraśca mārgaśca vivadhau vīvadhau ca tau .. 96 ..
<Amarapadavivrti ><AK.03.03.096>  
nyagrodho vyāmavaṭayornyagrodhaśca śamītarau .. 205 ..
nyagrodhī vṛṣaparṇyāṃ ca mohanākhyauṣadhe'pi ca .
nyak tiryag ruṇaddhīti nyagrodhaḥ . ʻrudhir āvaraṇe ..
utsedhaḥ syāducchraye'pi kāye ca parikīrtitaḥ .. 206 ..
utsādhayatīti utsedhaḥ . ʻṣidhu gatyām ..
vivadho vartate mārge paryāhāre ca vīvadhaḥ .
paryāhāraḥ taṇḍulādivadhaḥ . vividho vadho gatirjīvanaṃ vātrāstīti vivadhaḥ vīvadhaśca . ʻhana hiṃsāgatyoḵ .. 96 .. </Amarapadavivrti>
<Amarapadavivarana ><AK.03.03.096>  
vyāmo vaṭaśca nyagrodhau . vyāmaḥ prāguktalakṣaṇaḥ (1, pṛ. 417) tiryakprasāritabhujayormadhyam . vaṭaḥ taruviśeṣaḥ . nyak tiryak rohatīti nyagrodhaḥ . ʻruha bījajanmani prādurbhāve cö .. utsedhaḥ kāya unnatiḥ . kāyo dehaḥ . unnatiḥ ucchrāyaḥ . ūrdhvaṃ sedhanam utsedhaḥ . ʻṣidhu gatyām .. paryāhāraśca—vīvadhau ca tau . vikretṛbhiḥ deśāntarādāhṛtaṃ vikrayasthānasthaṃ taṇḍulādidravyaṃ paryāhāraḥ . mārgaḥ panthāḥ . tāvubhau pratyekaṃ vivadhavīvadhaśabdābhyāmucyete . vividho vadho gamanamatreti vivadhaḥ . ʻvibhāṣā vivadhavīvadhāt (4. 4. 17) iti nirdeśād vaikalpike dīrghe vīvadhaśca . atra sūtre kāśikākāraḥ—vivadhavīvadhaśabdau pathi paryāhāre ca vartete iti (pṛ. 366) . atra nyāsakāraḥ—parita āhriyata iti paryāhāraḥ taṇḍulādirartha iti (bhāga 1, pṛ. 1033) . aparastvāha—parita āhriyate'neneti paryāhāraśabdena koṭidvayagrathitaśikyadvayayuktaṃ taṇḍulādyāharaṇasādhanaṃ kākoṭikākhyaṃ kāṣṭhaveṇvādikamucyata iti . vividho vadho vahanaduḥkhamatreti vivadhaḥ . nirdeśabalādeva dīrghe vīvadhaśca .. 96 .. </Amarapadavivarana>
<Amarapadaparijata><AK.03.03.096>  
vyāmo—unnatiḥ . unnatiriti ūrdhvamānam .. paryāhāraśca—vīvadhau ca tau . paryāhāraḥ kṣīradadhikāvaṭikā . dhānyānāmādhānaṃ ca .. 96 .. </Amarapadaparijata>
%%p. 03.359
AK.03.03.097ab paridhiryajñiyataroḥ śākhāyāmupasūryake .
AK.03.03.097cd bandhakaṃ vyasanaṃ cetaḥpīḍādhiṣṭhānamādhayaḥ .. 97 ..
<Amarapadavivrti ><AK.03.03.097>  
cakre prānte ca paridhiḥ pratisūryaka eva ca .. 207 ..
yajñārhavṛkṣaśākhāyāṃ pariveṣe ca vartate .
paridhīyata iti paridhiḥ . ʻḍudhāñ dhāraṇapoṣaṇayoḵ ..
bandhake'pyādhirādhāre cetaḥpīḍātiduḥkhayoḥ .. 208 ..
ādhīyata ityādhiḥ .. 97 .. </Amarapadavivrti>
<Amarapadavivarana ><AK.03.03.097>  
paridhiḥ—upasūryake . yajñārhasya taroḥ śākhāyāṃ ʻtrayaḥ paridhayaḥ—palāśakāśmaryakhadirodumbarabilvarohitakavikaṅkatānām (āpa. śrau. 5. 6) ityāpastambādyuktalakṣaṇāḥ śākhāḥ . sūryamaṇḍalasamīpasthaṃ pratisūryākhyaṃ maṇḍalam upasūryakamaṇḍalaṃ paridhiḥ . agneḥ sūryasya vā parito dhīyata iti paridhiḥ (3. 3. 92) .. bandhakaṃ—ādhayaḥ . ṛṇagrahaṇasamaye viśvāsārthamadhamarṇena dhanikahaste sthāpyamānaṃ suvarṇabhūṣaṇādikaṃ bandhakamucyate . adhamarṇena ādhīyata iti ādhiḥ . sarvasvaharaṇapuranirvāsanādikaṃ vyasanaṃ cetasaḥ pīḍā . dīrghakālānuṣaktam adhiṣṭhānamādhāraḥ . adhikaraṇe kipratyayaḥ (3. 3. 92) .. 97 .. </Amarapadavivarana>
<Amarapadaparijata><AK.03.03.097>  
paridhiḥ—upasūryake . yajñiyataruśākheti paśuvandhanārthaṃ nikhātatvaksahitakāṣṭham . tvagrahitakāṣṭhaṃ yūpaḥ .. vandhakaṃ—ādhayaḥ . bandhakaṃ nāma pratiśīrṣakam . ʻkudavö . ʻpratyāśāpyādhirucyate iti trikāṇḍaśeṣaḥ (pṛ. 28, ślo. 737) . pratyāśetyāgamāśā .. 97 .. </Amarapadaparijata>
%%p. 03.360
AK.03.03.098ab syuḥ samarthananīvākaniyamāśca samādhayaḥ .
AK.03.03.098cd doṣotpāde'nubandhaḥ syāt prakṛtyādivinaśvare .. 98 ..
AK.03.03.099ab mukhyānuyāyini śiśau prakṛtasyānuvartane .
<Amarapadavivrti ><AK.03.03.098>  
aṅgīkāre vaiśyabhede cittaikāgryasamarthane .
niyame vacanābhāve samādhiḥ parikathyate .. 209 ..
samādhīyata iti samādhiḥ ..
doṣotpāde syāt prakṛtipratyayādivinaśvare .
prakṛtasyānuvṛttau ca śiśau mukhyānuyāyini .. 210 ..
anubandhastu hikkāyāmanubandhī ca tarṣaṇe .
tarṣaṇaṃ tṛṣṇā . anuvadhyata ityanuvandhaḥ . ʻvadha saṃyamane .. 98 .. </Amarapadavivrti>
<Amarapadavivarana ><AK.03.03.098>  
syuḥ samarthana—samādhayaḥ . pareṇākṣiptasyārthasya pratividhānaṃ samarthanam . yathā—atrāyaṃ samādhiriti . nīvāko vacanābhāvaḥ . niyamo vratopavāsādiḥ . athavā niyamo'ṅgīkāraḥ . ʻniyamāśravasaṃśravāḵ ityādinā (1, pṛ. 94) niyamasamādhiśabdayoḥ paryāyatvābhidhānāt . samādhānaṃ samādhiḥ (3. 3. 92) . samyagādhīyate mano'treti vā . śeṣe—ʻsamādhirhṛdayaikāgrye vaiśyabhedaprakārayoḵ iti . mārkaṇḍeyapurāṇe ʻsamādhirnāma vaiśyo'ham (de. māhā. 1. 25) ityukto vaiśyaviśeṣaḥ . ʻtaṃ vedhā vidadhe nūnaṃ mahābhūtasamādhinȫ (raghu. 1. 29) iti prakāre .. doṣotpāde—prakṛtasyānuvartane . doṣāṇāṃ rāgadveṣādīnāmutpāde prādurbhāve . yathā—sānubandhāvacchinnapāpānāṃ vinivṛttaye . prakṛtipratyayāgamādiṣu vinaśvare lopyāvayave itsaṃjñake . yathā—ikānubandhakagrahaṇe na dvyanubandhakasyeti . śiśāviti mukhyaṃ pradhānamanusarato guṇībhūtamātrasyopalakṣaṇam . yathā—dhanamaudāryamanubadhnāti . kecit tamanuvartamāne yatra kvacana śiśau bāle ceti arthadvayaparatvena vyācakṣate . prakṛtasya prārabdhasyānuvartane punarapyanukramaṇe yathā—vairānubandhaḥ iti . anivartane iti kvacit pāṭhaḥ . nivartanasya samāpanasyābhāva ityarthaḥ . ʻbadhi saṃyamane ityasmādanupūrvād yathāyogaṃ karmaṇi kartari ca ghañpratyayaḥ (3. 3. 19) .. 98 .. </Amarapadavivarana>
<Amarapadaparijata><AK.03.03.098>  
syuḥ samarthana—samādhayaḥ . samarthanaṃ durghaṭapratighaṭanam . nīvākaḥ arthotkṛṣṭahetuṣu janādaraḥ . caśabdasaṃgṛhītaṃ dhyānam ātmanaḥsaṃdhānam . . ʻsamādhiḥ dhyānanīvākaniyameṣu samarthane iti rabhasaḥ .. doṣotpāde—prakṛtasyānuvartane . doṣotpādo doṣaprakaṭanam . mukhyānuyāyī śiśuḥ . mātāpitṛprabhṛtīnāṃ pṛṣṭhamanusṛtya gacchatsutaḥ . prakṛtānuvartanaṃ prastutānurodhaḥ .. 98 .. </Amarapadaparijata>
%%p. 03.361
AK.03.03.099cd vidhurviṣṇau candramasi paricchede bile'vadhiḥ .. 99 ..
AK.03.03.0100ab vidhirvidhāne daive'pi praṇidhiḥ prārthane care .
AK.03.03.0100cd budhavṛddhau paṇḍite'pi skandhaḥ samudaye'pi ca .. 100 ..
<Amarapadavivrti ><AK.03.03.099-100>  
viṣṇau candre ca karpūre rākṣase vidhurucyate .. 211 ..
vidhyatīti vidhuḥ . ʻvyadha tāḍane ..
kālāvadhānasīmāsu paricchede vile'vadhiḥ .
avadhīyata ityavadhiḥ .
kalpe vidhāne daive'pi prakāre caturānane .. 212 ..
vidhirvidhāyakavacaḥkālayoḥ parikīrtyate .
vidhīyata iti vidhiḥ .
prārthane gūḍhacāre cāpyavadhāne ca vīrudhi .. 213 ..
vartate skandhaśākhāyāṃ praṇidhiḥ sthāpane tathā .
praṇidhīyata iti praṇidhiḥ ..
budhaḥ saumye ca vibudhe jinapaṇḍitayorapi .. 214 ..
budhyata iti budhaḥ . ʻbudha avagamane ..
vṛddhaḥ syācchailaje jīrṇe prakhyāte ca manīṣiṇi .
vardhata iti vṛddhaḥ . ʻvṛdhu vṛddhaü ..
tanuprakāṇḍayoraṃse sainyabhāgasamūhayoḥ .. 215 ..
samīhānṛpayoḥ skandho bauddhasaṃjñādipañcake .
skandyata iti skandhaḥ . ʻskandir gatiśoṣaṇayoḵ .. 99-100 .. </Amarapadavivrti>
<Amarapadavivarana ><AK.03.03.99-100>  
vidhurviṣṇau candramasi . vidhati lokāniti vidhuḥ viṣṇuḥ . ʻvidha vidhāne . viśeṣeṇa dhīyate pīyate devairiti vidhuḥ candramāḥ . ʻdheṭ pāne . auṇādika upratyayaḥ .. paricchede bile'vadhiḥ . paricchedo maryādā . bilaṃ chidram . avadhīyate'nena svarūpasyeyattetyavadhiḥ . ʻupasarge ghoḥ kiḵ (3. 3. 92) . ʻavadhistvavadhāne syāt sīmni kāle bile'pi cö iti nānārthasaṃgrahaḥ . avadhānamaikāgryam . kāle yathā—ʻdarśāvadhiṃ cāndramuśanti māsam iti . aikāgryamapyavadhirucyate .. vidhirvidhāne daive'pi . ʻupasarge ghoḥ kiḵ (3. 3. 92) iti bhāvārthe kipratyaye vidhiḥ . vidhānaṃ yāgādyanuṣṭhānam . purākṛtaṃ karma daivam . śeṣe—ʻvidhiḥ prakāre kalpe ca liṅādyarthe prajāpataü iti . yathā—ʻtulya eva vidhistayoḵ iti . ʻeṣa dāvavidhiḥ proktaḵ iti kalpe . liṅādyarthe yathā—ʻvidhivihito'yaṃ pratyayaḵ iti .. praṇidhiḥ prārthane care . prārthanaṃ yācñā . caro'pasarpaḥ . praṇidhānamapi praṇidhiḥ .. buddhavṛddhau paṇḍite'pi . ʻbudha avabodhane iti daivādiko budhyatiraniṭ . budhyate . ktaḥ . apiśabdāt sugate (1, pṛ. 12), budhite ca (2, pṛ. 150) buddhaḥ prāguktaḥ . vṛddhaśabdastu sthavire triliṅgaḥ . śaileye tu napuṃsakaliṅgaḥ (1, pṛ. 288) .. skandhaḥ samudaye'pi ca . adhyāyādisamūhaḥ samudayaḥ . yathā—triskandhaṃ jyotiḥśāstram . dvādaśaskandhaṃ bhāgavatam iti . śeṣe—ʻsamīhāvṛṣayoḥ skandhaḥ sainyarūpādipañcake iti . samīhā icchā . sainye yathā—ʻskandhāvāre dhanyasenāsya rājñaḵ iti . rūpavedanāvijñānasaṃjñāsaṃskārāḥ pañcaskandhā iti bauddhāḥ . bhujaśirasi (1, pṛ. 411) prakāṇḍe ca (1, pṛ. 220) prāguktaḥ . skandati gacchatīti skandhaḥ . ʻskandir gatiśoṣaṇayoḵ . pṛṣodarādiḥ .. 99-100 .. </Amarapadavivarana>
<Amarapadaparijata><AK.03.03.99-100>  
vidhuḥ—avadhiḥ . paricchedaḥ sīmā . vilaṃ gartaḥ .. vidhirvidhāne daive'pi . ʻvidhirvidhāne niyatau vidhiḥ kāle vidhātari iti viśvaḥ .. praṇidhiḥ—paṇḍite'pi . buddhaśabdaḥ sugate'pi syāt . vṛddhaśabdaḥ sthavire'pi syāt .. skandhaḥ samudaye'pi ca . ʻskandhaḥ prakāṇḍe kāye ca bāhumūlasamūhayoḵ iti viśvaḥ (pṛ. 82, ślo. 8) .. 99-100 .. </Amarapadaparijata>
%%p. 03.364
AK.03.03.101ab deśe nadaviśeṣe'bdhau sindhurnā sariti striyām .
AK.03.03.101cd vidhā vidhau prakāre ca sādhu ramye'pi ca triṣu .. 101 ..
<Amarapadavivrti ><AK.03.03.101>  
abdhau deśe gajamade nadyāṃ sindhurnade bhavet .. 216 ..
simiti dhayantyatreti sindhuḥ . ʻdheṭ pāne ..
ṛddhau prakāre ca vidhā gajādyanne vidhau bhṛtau .
vidhīyata iti vidhā ..
yogye pravīṇe ramye'pi sādhurvārdhuṣike bhavet .. 217 ..
sādhnoti dharmamiti sādhuḥ . ʻsādha saṃsiddhaü .. 101 .. </Amarapadavivrti>
<Amarapadavivarana ><AK.03.03.101>  
deśe—sariti striyām . saindhavo'śvaḥ iti deśe . nadaviśeṣe yathā—ʻvinītādhvaśramāstasya sindhutīraviceṣṭanaiḵ (raghu. 4. 67) iti . abdhau prāguktaḥ (1, pṛ. 156) . ʻsamudramiva sindhavaḵ iti saritsāmānye . syandata iti sindhuḥ . ʻsyandū prasravaṇe (u. 1. 11) . śeṣe—ʻsindhurgajamade'pi syāt iti .. vidhā vidhau prakāre ca . vidhiḥ vidhānam . prakāre yathā—dvividhaḥ, trividhaḥ iti . śeṣe—ʻgajānne vartane vidhȫ iti . gajānne yathā—ʻutkṣiptahastataladattavidhānnapiṇḍaḵ iti māghakāvye (śiśu. 5. 51) prayogaḥ . vidhāsaṃjñakānnapiṇḍa ityarthaḥ . vartanaṃ jīvanopāyaḥ . yathā—ʻtasmād yayā kayā ca vidhayā bahvannaṃ prāpnuyāt iti (tai. u. 3. 10) . ʻvidhānarddhiprakāreṣu gajānne vetane vidhȫ iti rudraḥ . ṛddhiḥ samṛddhiḥ . vipūrvād dadhāteḥ ʻātaścopasarge (3. 3. 106) iti bhāvārthe aṅpratyayaḥ .. sādhu ramye'pi ca triṣu . sādhayati sādhnoti vā priyamiti sādhu . ʻrādha sādha saṃsiddhaü . ʻkṛvāpāji . . .  ityādinā (u. 1. 1) uṇ . śeṣe—ʻsādhurvārdhuṣike sati iti . sajjane ityarthaḥ . viśvaprakāśe'pi—ʻsādhurvārdhuṣike cārau sajjane cābhidheyavat iti (pṛ. 82, ślo. 12) .. 101 .. </Amarapadavivarana>
<Amarapadaparijata><AK.03.03.101>  
deśe—vidhau prakāre ca . ʻvidhā vidhānahastyannaprakārārtheṣu vetane iti jayakośaḥ .. sādhū ramye'pi ca triṣu . ʻtriṣu sādhūcite saumye sajjane vārdhuṣau pumān iti vaijayantī (pṛ. 238, ślo. 96) .. 101 .. </Amarapadaparijata>
%%p. 03.365
AK.03.03.102ab vadhūrjāyā snuṣā strī ca sudhā lepo'mṛtaṃ snuhī .
AK.03.03.102cd saṃdhā pratijñā maryādā śraddhā saṃpratyayaḥ spṛhā .. 102 ..
<Amarapadavivrti ><AK.03.03.102>  
navoḍhāyāṃ snuṣāyāṃ ca jāyāyāṃ yuvatau vadhūḥ .
śaṭyāṃ priyaṅgau spṛkkāyāṃ śāribāyāmapi smṛtā .. 218 ..
uhyata iti vadhūḥ . ʻvaha prāpaṇe ..
lepe kṣīre ca pīyūṣe mūrvāsnuhyorbhavet sudhā .
suṣṭhu dhīyata iti sudhā . ʻdheṭ pāne ..
saṃdhāne dhāraṇe saṃdhā pratijñāsīmayorbhavet .. 219 ..
saṃdhīyata iti saṃdhā ..
spṛhāyāṃ bhaktyatiśaye śraddhāśabdaḥ prakīrtitaḥ .
śraddhatta iti śraddhā . ʻḍudhāñ dhāraṇapoṣaṇayoḵ .. 102 .. </Amarapadavivrti> 
<Amarapadavivarana ><AK.03.03.102>  
vadhūrjāyā snuṣā strī ca . strīśabdena strīmātramucyate . uhyata iti vadhūḥ . ʻvaho dhaścö (u. 1. 86) ityūkārapratyayaḥ, dhaścāntādeśaḥ . śeṣe—ʻnavoḍhāyāṃ priyaṅgau ca śaṭīśāribayorvadhūḵ iti . priyaṅguḥ phalinī . śaṭī ṣaḍgranthā . vadhūḥ prāguktā (1, pṛ. 362, 367) .. sudhā lepo'mṛtaṃ snuhī . lepaśabdena harmyādilepasādhanaṃ ghṛtaguḍasikatādisāhityena mṛditasnigdhacūrṇādidravyamucyate . amṛtaṃ pīyūṣam . snuhī vajradruḥ . suṣṭhu dhīyate pīyate nidhīyata iti vā sudhā . ʻgheṭ pāne . ʻḍudhāñ dhāraṇapoṣaṇayoḵ . śeṣe—ʻsudhā payasi mūrvāyām iti . mūrvā moraṭā (1, pṛ. 264) .. saṃdhā pratijñā maryādā . saṃtyasaṃdha iti pratijñāyām . maryādā sthitiḥ . yathā—
ʻupakāriṇi visrabdhe śuddhamatau yaḥ samācarati pāpam .
taṃ janamasatyasaṃdhaṃ bhagavati vasudhe kathaṃ vahasi ..
iti . śeṣe—ʻsaṃdhā saṃdhānasīmayoḵ iti . saṃdhānaṃ saṃśleṣaḥ . saṃdhīyete kṣetradvayaprāntāvanayeti saṃdhā sīmā . yathā—godāvarīsaṃdho vindhya iti .. śraddhā saṃpratyayaḥ sapṛhā . saṃpratyayo viśvāsaḥ . yathā—śraddhā dharmasya sādhanam iti . icchāyāṃ yathā—ʻśraddhālurdohadavatī iti (1, pṛ. 374) . ʻśradantarorupasargavad vṛttirvaktavyȫ (kāśikā pṛ. 223) iti upasargavadbhāvāt ʻātaścopasarge (3. 3. 106) ityaṅpratyaye śraddhā .. 102 .. </Amarapadavivarana>
<Amarapadaparijata><AK.03.03.102>  
vadhūrjāyā—snuhī . lepa iti cūrṇam . ʻsunnamü .. saṃdhā—spṛhā . saṃpratyaya āstikyam .. 102 .. </Amarapadaparijata>
%%p. 03.366
AK.03.03.103ab madhu madye puṣparase kṣaudre'pyandhaṃ tamasyapi .
AK.03.03.103cd atastriṣu samunnaddhau paṇḍitaṃmanyagarvitau .. 103 ..
<Amarapadavivrti ><AK.03.03.103>  
jīvāśoke vasante syāccaitre daitye drume madhuḥ .. 220 ..
kṣīre madye puṣparase jale kṣaudre napuṃsakam .
mādyantyaneneti madhuḥ . ʻmadi harṣaglepanayoḵ ..
andhaṃ jale tamasi ca dṛṣṭihīne pumān smṛtaḥ .. 221 ..
andhayatītyandhaḥ . ʻandha dṛṣṭyupaghāte .. atha triṣu ataḥparaṃ dhāntaśabdāḥ triṣu liṅgeṣu vartante .
garvite paṇḍitaṃmanye duṣṭavartanavartake .
ūrdhvavaddhe samudbhūte samunnaddho'bhidhīyate .. 222 ..
samunnahyata iti samunnaddhaḥ . ʻṇaha vandhane .. 103 .. </Amarapadavivrti>
<Amarapadavivarana ><AK.03.03.103>  
madhu madye—kṣaudre'pi . mādhvīkarūpe madhuviśeṣe, puṣparase makarande, kṣudrābhirmakṣikāviśeṣaiḥ kṛte sāraghe . manyata iti madhu . ʻmana jñāne . ʻphalipāṭinamimanijanām . . .  ityādinā (u. 1. 18) upratyayo dhakārāgamaśca . śeṣe—
ʻmadhurnā kṣatriye caitre vasante dānave drume .
astriyāṃ madyabhede syāt klībaṃ saliladugdhayoḥ ..
iti . ʻpatiṣu nirviviśurmadhumaṅganāḵ iti madhunaḥ raghuvaṃśe puṃliṅgaprayogaḥ (raghu. 9. 36) .. andhaṃ tamasyapi . andhyate cakṣurvṛttirupasaṃhriyate'neneti andham . ʻandha dṛṣṭyupasaṃhāre (3. 1. 134) . apiśabdāt cakṣurindriyavikale vācyaliṅgaḥ .. atastriṣu . ita ūrdhvaṃ vakṣyamāṇadhakārāntāścatvāraḥ śabdā vācyaliṅgā ityarthaḥ . samunnaddhau paṇḍitaṃmanyagarvitau . paṇḍitamātmānaṃ manyata iti paṇḍitaṃmanyaḥ (3. 2. 83) . pāṇḍityābhimānayukta ityarthaḥ . garvātiśayavān garvitaḥ . ātmābhimānena garveṇa ca samyagūrdhvaṃ nahyata iti samunnaddhaḥ . ʻṇaha bandhane . ktaḥ .. 203 .. </Amarapadavivarana>
<Amarapadaparijata><AK.03.03.103>  
madhu madye—kṣaudre'pi . kṣaudre keṣāṃcid napuṃsakam . ʻkṣaudrādau tadrase'pyastrī nā vasante rase sure iti vaijayantī (pṛ. 235, ślo. 61) .. andhaṃ tamasyapi . cakṣurvikale triliṅgam .. atastriṣu—garvitau .. 103 .. </Amarapadaparijata>
%%p. 03.368
AK.03.03.104ab brahmabandhuradhikṣepe nirdeśe'thāvalambitaḥ .
AK.03.03.104cd avidūro'pyavaṣṭabdhaḥ prasiddhau khyātabhūṣitau .. 104 ..
iti dhāntavargaḥ
<Amarapadavivrti ><AK.03.03.104>  
adhikṣipte brahmabandhurnirdeśe ca dvijanmanām .
brahmaṇo bandhuḥ brahmabandhuḥ ..
ākrānte cāvidūre syādavaṣṭabdho'valambane .. 223 ..
avaṣṭabhyata ityavaṣṭabdhaḥ . ʻstabhi ṣṭabhi pratibandhe ..
khyātabhūṣitayoścaiva prasiddhaḥ parikathyate .
prakarṣeṇa siddhaḥ prasiddhaḥ .. 104 ..
iti dhāntavargaḥ </Amarapadavivrti>
<Amarapadavivarana ><AK.03.03.104>  
brahmabandhuradhikṣepe nirdeśe . brāhmaṇo'pyayaṃ brāhmaṇakarmaṇi na pravartate, kevalaṃ jātimātrayukta eveti . evamādyadhikṣepe tiraskāre prakāśanīye brahmabandhuśabdaḥ prayoktavyaḥ . yathā—brahmabandho kimevamāttha iti . nirdiśyata iti nirdeśaḥ . yasya dveṣānnāma na gṛhyate, na tvadhikṣepārtham, tasminnirdeṣṭavye brahmabandhuśabdaḥ . yathā—kiṃ karoti brahmabandhuḥ iti . atra kecidāhuḥ—brāhmaṇajātiyukto'yamityetāvatyeva nirdeṣṭavye brahmabandhuriti vācya iti . apare āhuḥ—kasmiṃścid deśāntarīyatvena prāgajñāte śuśrūṣādinā parijñātabrāhmaṇasaṃbandhe bhṛtyaśiṣyādau nirdeṣṭavye brahmabandhuriti nirdeśa iti . brahmabandhurityatra bahuvrīhau tatpuruṣe vā samāse brahmapratiyogikabandhutvameva prakāśyate, na tu brahmatvamiti adhikṣepāvagatiḥ . yathā—maitrabhāryāputra ityukte maitrajanyo'yaṃ na bhavatīti pratītiḥ .. atha—avaṣṭabdhaḥ . avalambitaḥ ālambitaḥ, gṛhīta iti yāvat . yathā—hastāvaṣṭabdhayaṣṭiḥ iti . avidūre yathā—avaṣṭabdhā senā (kāśikā pṛ. 438) iti . āsannā ityarthaḥ . avaṣṭabhyata ityavaṣṭabdhaḥ . stambhiḥ sautro dhātuḥ pratibandhārthaḥ . karmaṇi ktaḥ (3. 4. 72) . ʻavāccālambanāvidūryayoḵ (8. 3. 68) iti ṣatvam . śeṣe—ʻākrānte cāvaruddhe syādavaṣṭabdhastiraskṛte iti . ākrānte yathā—ʻrathāntaramavaṣṭabdhaṃ tadā tena tarasvinȫ iti . gale vaṭināvaṣṭabdha iti niruddhe . tiraskāre yathā—nigrahāvaṣṭabdho vāvadūkaṃ manyate iti .. prasiddhau khyātabhūṣitau . khyātaḥ prakhyātaḥ . bhūṣito'laṃkṛtaḥ . prasidhyati sarvatra prakhyāto bhavatīti prasiddhaḥ .. 104 .. 
iti dhāntavargaḥ </Amarapadavivarana>
<Amarapadaparijata><AK.03.03.104>  
brahmabandhuradhikṣepe nirdeśe . kiṃ kṛtaṃ brahmabandhordāsi . atra dāsī adhikṣepyā brahmabandhoriti tadadhikṣepaḥ . ataḥ triṣvityadhikārād adhikṣepyaliṅgaḥ . brahmabandho māṇavaka tiṣṭha . atra māṇavako nirdeśyaḥ . brahmabandho iti tannirdeśaḥ . atastriṣvityadhikārād nirdeśyaliṅgaḥ .. atāvalambitaḥ—bhūṣitau .. anuktam—
kavandhaḥ saiṃhikeye'pi gandho'haṃkaraṇe'pi ca .
śuddhaṃ tu kevale'pi syādabdhiḥ padmākare'pi ca .
niṣedho'pi ca bādhe syānmagdhaṃ syānnūtane'pi ca .
dogdhā gopālake vatse nindāvārtopajīvini .
yojanagandhā kastūryāṃ tanmṛge vyāsamātari .. 104 ..
iti dhāntavargaḥ </Amarapadaparijata>
%%p. 03.370
atha nāntaśabdāḥ—
AK.03.03.105ab sūryavahnī citrabhānū bhānū raśmidivākarau .
AK.03.03.105cd bhūtātmānau dhātṛdehau mūrkhanīcau pṛthagjanau .. 105 ..
<Amarapadavivrti ><AK.03.03.105>  
agnau sūrye citrabhānurbhānuraryamṇi dīdhitau .. 224 ..
citrā bhānavo yasyāsau citrabhānuḥ . bhātīti bhānuḥ .
dehe viriñcau bhūtātmā nīce mūrkhe pṛthagjanaḥ .
ʻbhā dīptaü .. bhūtānāmātmā bhūtātmā . yadvā bhūtānyātmā yasyeti vā bhūtātmā .. pṛthakkāryo janaḥ pṛthagjanaḥ .. 105 .. </Amarapadavivrti>
<Amarapadavivarana ><AK.03.03.105>  
sūryavahnī citrabhānū . saṃyogidravyopādhivaśāt citrā nānāvarṇā bhānavo raśmayo yasya saḥ citrabhānuḥ .. bhānū raśmidivākarau . raśmiḥ kiraṇaḥ .. bhūtātmānau dhātṛdehau . bhūtānāṃ sarvaprāṇinām antaryāmirūpeṇāvasthitaḥ ātmā bhūtātmā brahmā . pṛthivyādīni pañca bhūtāni ātmā svarūpamasyeti bhūtātmā dehaḥ .. mūrkhanīcau pṛthagjanau . mūrkhaḥ vivekarahitaḥ . nīco hīnajātiḥ . sabhyajanāpekṣayā pṛthakkṛto janaḥ pṛthagjanaḥ . (vā. 2. 1. 60) .. 105 .. </Amarapadavivarana>
<Amarapadaparijata><AK.03.03.105>  
sūryavahnī—divākarau . bhānuḥ divase'pi syāt . ʻdivasaṃ cāstriyau bhānurghṛṇirghasro ravidhvajaḵ iti vaijayantī (pṛ. 21, ślo. 55) .. bhūtātmānau—pṛthagjanau .. 105 .. </Amarapadaparijata>
AK.03.03.106ab grāvāṇau śailapāṣāṇau patriṇau śarapakṣiṇau .
AK.03.03.106cd taruśailau śikhariṇau śikhinau vahnibarhiṇau .. 106 ..
<Amarapadavivrti ><AK.01.01.001>  
śiloccaye ca pāṣāṇe grāvā samabhidhīyate .. 225 ..
giratīti grāvā . ʻgṝ nigaraṇe ..
vihaṅgame sāyake ca śyenaparvatayorapi .
mahīruhe vāhane'pi patriśabdo'bhidhīyate .. 226 ..
patramasyāstīti patrī ..
apāmārge vṛkṣaśailakoṭīṣu śikharī mataḥ .
śikharamasyāstīti śikharī ..
vahnau mayūre cūḍāle sāraṅge śailavṛkṣayoḥ .. 227 ..
valīvarde kukkuṭe ca kaitau vipre śikhī mataḥ .
śikhā asyāstīti śikhī .. 106 .. </Amarapadavivrti> 
<Amarapadavivarana ><AK.03.03.106>  
grāvāṇau śailapāṣāṇau . vyaktārthametat . uktayogaśca . patriṇau śarapakṣiṇau . iha pakṣiśabdena pakṣisāmānyam, tadviśeṣaḥ śyenaśca gṛhyate . patraśabdo yeṣu palāśavahanādiṣvartheṣu vartate, te sarve drumarathādayaḥ patriśabdasyārtha iti vijñeyam .. taruśailau śikhariṇau . vṛkṣāgraṃ parvatāgraṃ śikharamiti prāguktam (1, pṛ. 221, 211) . tadyogāt taruśailau . apāmārge'pi śikhariśabdaḥ (1, pṛ. 267) .. śikhinau vahnibarhiṇau . jvālā cūḍā ca śikhā (1, pṛ. 39, 353) . tadyogād ubhāvapi śikhinau . śeṣe—ʻoṣadhau parvate vipre kukkuṭadhvajayoḥ śikhī iti . oṣadhiḥ mayūraśikheti prasiddhā citrakaśca (1, pṛ. 262) .. 106 .. </Amarapadavivarana>
<Amarapadaparijata><AK.03.03.106>  
grāvāṇau śailapāṣāṇau—bahnibarhiṇau .. 106 .. </Amarapadaparijata>
%%p. 03.372
AK.03.03.107ab pratiyatnāvubhau lipsopagrahāvatha sādinau .
AK.03.03.107cd dvau sārathihayārohau vājino'śveṣupakṣiṇaḥ .. 107 ..
<Amarapadavivrti ><AK.03.03.107>  
pratiyatnastu saṃskāre lipsopagrahayorapi .. 228 ..
pratiyatyata iti pratiyatnaḥ . ʻyatī prayatne ..
sādī turaṅgamārohe rathārohe niṣādini .
ālasyaṃ sādayatīti sādī . ʻṣadlṛ viśaraṇagatyavasādaneṣü ..
turaṅgame sāyake ca vājī tu vihage bhavet .. 229 ..
vājaḥ pakṣo'syāstīti vājī .. 107 .. </Amarapadavivrti>
<Amarapadavivarana ><AK.03.03.107>  
pratiyatnāvubhau lipsopagrahau . labdhumicchā lipsā . upagraho bandigrahaḥ . pratiyatyate prāpyaṃ prati yatnaḥ kriyate'neneti pratiyatnaḥ . ʻyatī prayatne . ʻyajayāca . . .  ityādinā (3. 3. 90) naṅ pratyayaḥ . śeṣe—ʻpratiyatnaḥ pratīkāre guṇādhāne ca vastunaḵ iti . apakartuḥ prātikūlyācaraṇaṃ pratīkāraḥ . pānīyādervastunaḥ karpūrādinā guṇaviśeṣādhānaṃ pratiyatnaḥ .. atha sādinau—hayārohau . sīdati niṣīdati avaśyamiti sādī sārathiḥ . sādayati turagamiti sādī hayārohaḥ . pratāpo'pi—ʻsādī syāt turagārohe rathebhārohayorapi iti . ibhārohe gajārohe ityarthaḥ .. vājino'śveṣupakṣiṇaḥ . iṣuḥ bāṇaḥ . vājāḥ pakṣāḥ santyeṣāmiti vājinaḥ . aśvānāmapi purākalpe pakṣāḥ āsanniti paurāṇikī prasiddhiḥ . tena bhūtapūrvagatyā saṃpratyapi vājina ityucyante . athavā ʻvaja gataü iti dhātoḥ ṇinipratyaye vājī .. 107 .. </Amarapadavivarana>
<Amarapadaparijata><AK.03.03.107>  
pratiyatnāvubhau lipsopagrahau . labdhumicchā lipsā . anukūlamupagrahaḥ . saṃskāro'pi syāt . sato guṇasya guṇāntarādhānaṃ saṃskāraḥ . ʻpratiyatnastu saṃskāre lipsopagrahayorapi iti rudraḥ .. atha sādinau—pakṣiṇaḥ .. 107 .. </Amarapadaparijata>
%%p. 03.373
AK.03.03.108ab kule'pyabhijano janmabhūmyāmapyatha hāyanāḥ .
AK.03.03.108cd varṣārcirvrīhibhedāśca candrāgnyarkā virocanāḥ .. 108 ..
<Amarapadavivrti ><AK.03.03.108>  
kule'pyabhijano janmabhūmyāṃ kīrtau kuladhvaje .
abhijanyata ityabhijanaḥ ..
varṣe varge vrīhibhede hāyano'rciṣi ca smṛtaḥ .. 230 ..
jahāti vibhavāniti hāyanaḥ . ʻohāk tyāge . arciḥpakṣe hayati dīpayatīti hāyanaḥ . ʻhaya gatidīptyoḵ ..
virocanaścandravahnyorbalitāte divākare .
virocata iti virocanaḥ . ʻruca dīptaü .. 108 .. </Amarapadavivrti>
<Amarapadavivarana ><AK.03.03.108>  
kule—janmabhūmyāmapi . kulaṃ vaṃśaḥ . yathā—mahābhijanaprabhavo'yamiti . janmasthāne yathā—kanyākubjābhijanastrivikramasena iti . abhijāyate'sminnityabhijanaḥ . ʻjanī prādurbhāve . adikaraṇe ghañ (3. 3. 121) . ʻjanivadhyoścö (7. 3. 33) iti vṛddhipratiṣedhaḥ .. atha hāyanāḥ—bhedāḥ syuḥ . varṣaḥ vatsaraḥ . arciḥ jvālā . vrīhibhedaḥ ṣaṣṭikākhyaḥ . jahātīti hāyanaḥ . ʻohāk tyāge . ʻhaśca vrīhikālayoḵ (3. 1. 148) iti ṇyuṭpratyayaḥ . ʻāto yukciṇkṛtoḵ iti yuk (7. 3. 33) . jihīte ūrdhvaṃ gacchatīti hāyano'rciḥ . yadyapi varṣārcirvācakasya hāyanaśabdasya napuṃsakaliṅgatvamapyasti tathāpi puṃliṅgasyāpi sadbhāvena hāyanaśabdasya bhinnaliṅgatvābhāvādekaśeṣopapattiriti .. candrāgnyarkā virocanāḥ . viśeṣeṇa rocate dīpyata iti virocanaḥ . ʻruca dīptaü . ʻanudāttetaśca halādeḵ (3. 2. 149) iti yuc . śeṣe—ʻvirocano balestāte iti . balicakravartinaḥ pitā virocanaḥ purāṇeṣu prasiddhaḥ .. 108 .. </Amarapadavivarana>
<Amarapadaparijata><AK.03.03.108>  
kule—vrīhibhedāḥ syuḥ . varṣārciṣornapuṃsakamapi . varṣo vatsaraḥ . arciḥ mayūkhaḥ . anayoḥ klīvatvaṃ ceti subhūtiṭīkā .. candrāgnyarkā virocanāḥ .. 108 .. </Amarapadaparijata>
%%p. 03.374
AK.03.03.109ab keśe'pi vṛjino viśvakarmārkasuraśilpinoḥ .
AK.03.03.109cd ātmā yatno dhṛtirbuddhiḥ svabhāvo brahma varṣma ca .. 109 .. 
<Amarapadavivrti ><AK.03.03.109>  
vṛjinaḥ kuṭile keśe kilbiṣe vṛjinaṃ bhavet .. 231 ..
vṛjyata iti vṛjinaḥ . ʻvṛjī varjane ..
viśvakarmā devaśilpisūryayostāpasāntare .
viśvasya karmāsyāstīti viśvakarmā ..
yatnasvabhāvadeheṣu dhairyakṣetrajñayorapi .. 232 ..
manīṣāyāṃ ca hṛdaye brahmaṇyātmābhidhīyate .
atatītyātmā . ʻata sātatyagamane .. 109 .. </Amarapadavivrti>
<Amarapadavivarana ><AK.03.03.109>  
kleśe'pi vṛjinaḥ . kleśo duḥkham . vṛjyate tyajyata iti vṛjinaḥ . rūpabhedāt puṃliṅgaḥ . śeṣe—ʻklībe vṛjinamenasi iti pāpe napuṃsakam . ʻvṛjinaṃ kalmaṣe klībaṃ kleśe nā kuṭile triṣü iti rabhasaḥ .. viśvakarmārkasuraśilpinoḥ . viśvasya lokasya karmāṇi vyāpārā yasmāditi viśvakarmā sūryaḥ . viśvāni karmāṇi devasabhānirmāṇādīni yasyeti devaśilpī .. ātmā—varṣma ca . yatnaḥ prayatnaḥ . yathā—ātmānurūpaṃ phalamiti . yatnānurūpamityarthaḥ . dhṛtau dhairye yathā—ātmavān naiva muhyatīti . buddhau yathā—svātmavedyo'yamarthaḥ . svabuddhivedyo'yamiti yāvat . svabhāvaḥ sahajo dharmaḥ . yathā—duṣṭātmā krodhātmā . brahmaṇi paramātmani yathā—ʻātmaivedaṃ sarvam (chā. u. 7. 25. 2) iti . varṣmaṇi śarīre yathā—sthūlātmā, kṛśātmā iti . śeṣe—ʻātmendriye'nile jīve iti . indriye yathā—niyatātmā, saṃyatātmā iti . anilaḥ prāṇākhyo vāyubhedaḥ . yathā—nedaṃ nirātmakaṃ jīvaccharīram . jīvātmani yathā—ʻnānātmāno vyavasthātaḵ (vaiśe. sū. 3. 2. 20) iti  . vaijayantyāmapi—ʻātmā jīve dhṛtau dehe svabhāve paramātmani . indriye vāyubhede cö iti (pṛ. 214, ślo. 6) . atati sarvagato bhavatīti ātmā . ʻata sātatyagamane .. 109 .. </Amarapadavivarana>
<Amarapadaparijata><AK.03.03.109>  
keśe'pi vṛjinaḥ . ʻvṛjinaṃ kalmaṣe klībaṃ keśe nā kuṭile triṣü iti rabhasaḥ .. viśvakarmā—varṣma ca . yatne—ʻsarvātmanā cakṣuriva praviṣṭȫ iti raghuvaṃśaḥ (7. 12) . dhṛtau—mahātmānastapasvinaḥ . buddhau—ātmā hyanubhavati sukhaduḥkhe . svabhāve—ʻajānan dāhātmyaṃ patatu śalabhastīvradahane (vairā. śa. 18) . brahmaṇi—ʻprāksṛṣṭeḥ kevalātmane (ku. saṃ. 2. 4) . varṣmaṇi—ʻastyuttarasyāṃ diśi devatātmȫ (ku. saṃ. 1. 1) . jīvamanasī api syātām . brahmātmanorabhedajñaḥ . ʻātmā yena jitastena jitaṃ hi bhuvanatrayam .. 109 .. </Amarapadaparijata>
%%p. 03.375
AK.03.03.110ab śakro ghātukamattebho varṣukābdo ghanāghanaḥ
AK.03.03.110cd abhimāno'rthādidarpe jñāne praṇayahiṃsayoḥ .. 110 ..
<Amarapadavivrti ><AK.03.03.110>  
ślakṣṇe śakre ghātukebhe varṣukābde ghanāghanaḥ .. 233 ..
atiśayena ghano nirantaro ghanāghanaḥ .
abhimāno vadhe jñāne praṇayārthādidarpayoḥ .
abhimanyata ityabhimānaḥ . ʻmana jñāne . ʻmīñ hiṃsāyām .. 110 .. </Amarapadavivrti>
<Amarapadavivarana ><AK.03.03.110>  
śakro—ghanāghanaḥ . ghātuko hiṃsraḥ . mattebho mattagajaḥ . varṣukābdo varṣaṇaśīlo meghaḥ . indrādyarthacatuṣṭayeṣu ghanāghanaśabdaḥ . tathā ca halāyudhaḥ (a. mā. 5. 40)—ʻghanāghano ghācukamattadantinornirantare vāsavavarṣukābdayoḵ iti . yathā—ghanāghane nabhasi bhānti nārkatviṣaḥ iti . svāmī tu—ghātukaścāsau mattebhaśceti karmadhārayamuktvā vyākhyat . hantīti ghanāghanaḥ . ʻcaricalipativadīnāṃ dvitvamacyāk cābhyāsasyö (vā. 6. 1. 12) ityanuvṛttau ʻhantarghatvaṃ ca  (vā. 6. 1. 12) iti dhātordvirvacanamabhyāsasyāgāgamaśca, hakārasya ca ghatvaṃ ca .. abhimāno—hiṃsayoḥ . dhanena kulena vidyayā vā matsadṛśaḥ ko'pi nāstīti buddhirarthādidarpaḥ . atra jñānaśabdena atasmiṃstaditi jñānaviśeṣo vivakṣitaḥ . yathā—śuktikāśakale rajatābhimānaḥ iti . praṇayaḥ prārthanā . parāpadravakaraṇaṃ hiṃsā . ʻmana jñāne ʻmana avabodhane ʻmāna pūjāyām . ebhyo dhātubhyo yathātathaṃ bhāve ghañi (3. 3. 18) abhimānaḥ . ʻmīñ hiṃsāyām ityasmāddhātoḥ lyuṭi (3. 3. 115) ʻmīnāti minoti . . . (6. 1. 50) ityātve mānaśabdo hiṃsāvacanaḥ . ko māna iti mahābhāṣyaprayogadarśanāt lyuḍantasyāpi puṃliṅgatvopapattiḥ .. 110 .. </Amarapadavivarana>
<Amarapadaparijata><AK.03.03.110>  
śakro—ghanāghanaḥ . ghātukaścāsau mattebhaśceti viśeṣaṇasamāsa iti subhūtiṭīkā . ʻghanāghano ghātukamattadantinoḵ iti viśvaḥ (pṛ. 99, ślo. 174) . abhimāno—praṇayahiṃsayoḥ .. 110 .. </Amarapadaparijata>
%%p. 03.377
AK.03.03.111ab ghano meghe mūrtiguṇe triṣu mūrte nirantare .
AK.03.03.111cd inaḥ sūrye prabhau rājā mṛgāṅke kṣatriye nṛpe .. 111 ..
<Amarapadavivrti ><AK.03.03.111>  
meghe mūrtiguṇe mūrte sāndre vistāradārḍhyayoḥ .. 234 ..
lohamudgarabāhulyamustakeṣu dṛḍhe tathā .
kāṃsyatālādivādye syād ghano madhyamanṛtyake .. 235 ..
mūrtiguṇaḥ kāṭhinyam . hanyata iti ghanaḥ ..
ino divākare patyau pārthive cābhidhīyate .
etīti inaḥ . ʻiṇ gataü ..
rājā candre nṛpe śreṣṭhe prabhau śakre kṣayāmaya .. 236 ..
rañjayatīti rājā .. 111 .. </Amarapadavivrti>
<Amarapadavivarana ><AK.03.03.111>  
ghano meghe—nirantare . mūrtiguṇe kāṭhinyaguṇe . rūpabhedāt puṃliṅgaḥ . mūrte kāṭhinyayukte nibiḍāvayavadravyādau vācyaliṅgaḥ . hanyate'neneti ghanaḥ . ʻmūrtau ghanaḵ (3. 3. 77) iti nipātanāt sādhuḥ . atra sūtre ʻmūrtiḥ kāṭhinyam iti yadyapi vṛttikāreṇoktaṃ (kāśikā, pṛ. 219) tathāpi meghādāvapi ghanaśabdasya prāyikaprayogadarśanād upamānena sādhutvaṃ samarthanīyam . ghana iti yogavibhāgāśrayaṇena sādhutvamapītyapare . ata eva dharmaśabdena dharmī ca sūcita iti vṛttāvuktam (kāśikā pṛ. 219) . śeṣe—ʻghanaṃ syāt kāṃsyatālādau puṃsi mudgaramustayoḵ iti .. inaḥ sūrye prabhau . prabhuśabdena rājā, patiśca vivakṣitaḥ . tathā ca viśvaprakāśe (pṛ. 85, ślo. 1)— ʻinaḥ sūrye nṛpe patyaü iti . eti gacchatīti inaḥ . ʻiṇ gataü . auṇādiko nakpratyayaḥ .. rājā—nṛpe . kṣatriye tadvarṇamātre . śeṣe—ʻrājā kṣayāmaye śakre patimātradrubhedayoḵ iti . drubhedaḥ āragvadhākhyaḥ (1, pṛ. 230) . rabhaso'pi—ʻprabhau bhūmipatau rājā kṣatriye rajanīpataü iti .. 111 .. </Amarapadavivarana>
<Amarapadaparijata><AK.03.03.111>  
ghano meghe—nirantare . mūrtiguṇe—ghṛtaghanaḥ, ghṛtakāṭhinyamityarthaḥ . mūrte—ghanaṃ dadhi . kaṭhinamityarthaḥ .. inaḥ sūrye—nṛpe . prabhuśabdasyātrāpi samanvayaḥ . ʻyakṣe candre ca rājā syāt kṣatriye nṛpatau prabhaü iti trikāṇḍaśeṣaḥ (pṛ. 30, ślo. 809) .. 111 .. </Amarapadaparijata>
%%p. 03.378
AK.03.03.112ab vāṇinyau nartakīdūtyau sravantyāmapi vāhinī .
AK.03.03.112cd hrādinyau vajrataḍitau vandāyāmapi kāminī .. 112 ..
<Amarapadavivrti ><AK.03.03.112>  
mattāvidagdhādūtīṣu nartakyāṃ vāṇinī matā .
vāninīti vā pāṭhaḥ . vanute vaṇatīti vā vāninī vāṇinī ca . ʻvanu yācane, ʻvaṇa śabde ..
nadyāṃ senāviśeṣe ca senāyāṃ vāhinī bhavet .. 237 ..
vahate vāhayatīti vā vāhinī . ʻvaha prāpaṇe, ʻvāhṛ prayatne ..
saudāminyāṃ ca kuliśe hrādinī parikīrtitā .
hrādo'syā astīti hrādinī ..
kāmukyāmaṅganāyāṃ ca vṛkṣādinyāṃ ca kāminī .. 238 ..
kāmukāyāṃ cakravākyāṃ pārāvatyāmapi smṛtā .
kāmo'syā astīti kāminī .. 112 .. </Amarapadavivrti>
<Amarapadavivarana ><AK.03.03.112>  
vāṇinyau nartakīdūtyau . vaṇati śabdāyata iti vāṇinī . kecidatra dvitīyākṣaraṃ dantyavargapañcamaṃ paṭhanti . tathā ca śeṣe—ʻmattāvidagdhe vāṇinyau vāṇinī vāninī same iti . vāninīśabdo'pi vāṇinīśabdenārthato liṅgataśca samāna ityarthaḥ .. sravantyāmapi vāhinī . sravantī nadī . śeṣe—ʻvāhinyau sainyatadbhede iti . vahate vāhayatīti vā vāhinī . sainyamātre (1, pṛ. 528) tadviśeṣe ca (pṛ. 530) prāguktaḥ .. hrādinyau vajrataḍitau . vajraṃ kuliśam . hrāda ārāvo'syā astīti hrādinī .. vandāyāmapi kāminī . vakṣaprarūḍho vijātīyapraroho vandā . kāmyata iti kāmaḥ ārogyādijanitasaukhyam . so'syā astīti kāminī . apiśabdena strīviśeṣaḥ prāguktaḥ (1, pṛ. 363) .. atra pratāpaḥ—ʻśyāmā pārāvatī strīṣu cakravākyāṃ ca kāminī iti . śyāmā priyaṅguḥ .. 112 .. </Amarapadavivarana>
<Amarapadaparijata><AK.03.03.112>  
vāṇinyau nartakīdūtyau . maugdhyavaidagdhyadaśāpannāpi syāt . ʻstrī vidagdhā ca mugdhā ca vāṇinītyabhidhīyate iti halāyudhaḥ (a. . 2. 334) .. sravantyāmapi vāhinī . senāyāmapi syāt .. hrādinyau vajrataḍitau . aśanirapi . ʻaśaniḥ pavividyutoḵ iti viśvaḥ (pṛ. 95, ślo. 123) .. vandāyāmapi kāminī . striyāmapi syāt .. 112 .. </Amarapadaparijata>
%%p. 03.379
AK.03.03.113ab tvagdehayorapi tanuḥ sūnādhojihvikāpi ca .
AK.03.03.113cd ṛtuvistārayorastrī vitānaṃ triṣu tucchake .. 113 ..
AK.03.03.114ab mande'tha ketanaṃ kṛtye ketāvupanimantraṇe .
<Amarapadavivrti ><AK.03.03.113>  
alpe kṛśe ca virale tvaci dehe tanurbhavet .. 239 ..
tanyata iti tanuḥ ..
galaśuktyāṃ vadhasthāne putrikāpratijihvayoḥ .
sūnā syāt prasave puṣpe sūnaṃ tu parikīrtitam .. 240 ..
sūyata iti sūnā . ʻṣūṅ prāṇiprasave ..
ṛtukarmaṇi vistāre tucchamandādhvareṣu ca .
vitānamullocāvasaravṛttabhedeṣu kathyate .. 241 ..
vitanyata iti vitānam . ʻtanu vistāre ..
gṛhe kārye dhvaje cihne ketanaṃ syānnimantraṇe .
kityate'neneti ketanam . ʻkita jñāne .. 113 .. </Amarapadavivrti>
<Amarapadavivarana ><AK.03.03.113>  
tvagdehayorapi tanuḥ . asminnarthadvaye strīliṅgaḥ . śeṣe—ʻtanustu vācyaliṅgaḥ syāt svalpe'pi virale kṛśe iti .. sūnādhojihvikāpi ca . suvati prerayati śleṣamādikamiti sūnā upajihvā . ʻṣū preraṇe . sūyante preryante vadhārthaṃ prāṇino'treti sūnā prāṇivadhasthānam . śeṣe—
ʻsūnā putryāṃ vadhasthānagalaśuṇḍikayorapi .
sūnaṃ tu vācyavacchūne klībe prasavapuṣpayoḥ ..
iti . vadhasthānaṃ bhakṣyaprāṇihananapradeśaḥ . galaśuṇḍikā galasthānagato granthiviśeṣaḥ . śūnam ucchūnam .. kratuvistārayoḥ—mande . tucchakaṃ śūnyam . mando'lasaḥ . vitanyata iti vitānam . ghañ . vividho vigato vā tānastananamatreti vitānam . viśvaprakāśe (pṛ. 89, ślo. 54)—
ʻvitāno yajñavistārolloceṣu kratukarmaṇi .
vṛttabhedāvasarayorvitānaṃ tucchamandayoḥ ..
iti . sayūpāḥ kratavaḥ . tadrahitā darśapūrṇamāsādayo'pi yajñaśabdavācyā iti bhedaḥ .. atha ketanaṃ—upanimantraṇe . kṛtye'vaśyakartavye . yathā—ʻnivāpāñjalidānena ketanaiḥ śrāddhakarmabhiḵ iti (veṇī. 3. 16) . ketau dhvaja (1, pṛ. 543) . yathā—mīnaketana iti . nimantraṇamevopanimantraṇam . yathā—ʻkṛtaketanaṃ brāhmaṇaṃ nātikramet iti . kityate jñāyate'neneti ketanam . ʻkita jñāne . veśmani prāguktam (1, pṛ. 197) .. 113 .. </Amarapadavivarana>
<Amarapadaparijata><AK.03.03.113>  
tvagdehayorapi tanuḥ . ʻtvaci kāye tanuḥ strī syāt triṣvalpe virale kṛśe iti rudraḥ .. sūnādhojihvikāpi ca . vadhasthānamapi syāt . ʻsūnā strī ghātanāspadam iti ratnakośaḥ .. kratuvistāra—upanimantraṇe .. 113 .. </Amarapadaparijata>
%%p. 03.381
AK.03.03.114cd vedastattvaṃ tapo brahma brahmā vipraḥ prajāpatiḥ .. 114 ..
AK.03.03.115ab utsāhane ca hiṃsāyai sūcane cāpi gandhanam .
AK.03.03.115cd ātañcanaṃ pratīvāpajavanāpyāyanārthakam .. 115 ..
<Amarapadavivrti ><AK.03.03.114-115>  
jñāne tattve tapo'dhyātmavedeṣu brahma cocyate .. 242 ..
candrārkayoge yoge ca brāhmaṇe ca prajāpatau .
ṛtvigbhede dharmamāne brahmā tu parikīrtitaḥ .. 243 ..
bṛṃhatīti brahmā . ʻbṛhi vṛddhaü ..
hiṃsārthotsāhane hiṃsāsūcane ca prākāśane .
hiṃsāyāṃ gandhakaraṇe gandhanaṃ parikīrtitam .. 244 ..
gandhyate'neneti gandhanam . ʻgandha ardane ..
ātañcanaṃ pratīvāpe javanāpyāyanārthayoḥ .
ātacyate payo'neneti ātañcanam . ʻtañcu gataü .. 114-5 .. </Amarapadavivrti> 
<Amarapadavivarana ><AK.03.03.114-15>  
vedastattvaṃ—prajāpatiḥ . vede yathā—brahmayajña iti . tattvaṃ paramātmā . yathā—ʻsarvaṃ khalvidaṃ brahmö (chā. u. 3. 14. 1) . tapasi yathā—ʻtapo brahmeti (tai. u. 3. 2. 10) . asminnarthatraye rūpabhedād napuṃsakaliṅgaḥ . vipre vedhasi ca puṃliṅgaḥ . bṛṃhati vardhata iti brahma . ʻbṛṃhi vṛddhaü . ʻbṛṃherno'ccö (u. 4. 148) iti manin, nakārasyākāraśca . śeṣe—ʻbrahmā candrārkayoryoge puṃsi syādṛtvigantare iti . candrasūryayoryogo viṣkambhādiṣu pañcaviṃśaḥ . ʻbrahmā hotādhvaryuragnīt (tai. brā. 3. 3. 88) ityuktaṛtvigviśeṣaḥ .. utsāhane—gandhanam . utsāhanamutsāhotpādanam . hiṃsāyai iti caturthyantaṃ padaṃ pūrvottarābhyāṃ saṃbadhyate . ataśca hiṃsārthamarthadānena vacasā protsāhanena, hiṃsārthaṃ hastaceṣṭanādisūcane'pītyuktaṃ bhavati . tathā ca śeṣe—ʻhiṃsārthasūcane hiṃsotsāhane cāpi gandhanam iti . gandhyate'rdyate'neneti gandhanam . ʻgandha ardane . ardanaṃ hiṃseti dhātuvṛttau . karaṇe lyuṭ (3. 3. 117) . athavā gandhavantaṃ karotīti ṇic . matupo luki lyuṭi gandhanam . yucpratyaye strīliṅgo gandhanāśabda eṣvartheṣu vartata ityanusaṃdheyam . kecittu hiṃsāyāmiti saptamyantaṃ paṭhitvā gandhanaśabdasya hiṃsārūpamapyarthamāhuḥ .. ātañcanaṃ—āpyāyanārthakam . śṛtaśīte payasi dadhiniṣpādanāya svalpamāvāpyatakrāderavasecanaṃ pratīvāpaḥ . yathā—ʻagnihotroccheṣaṇamātañcanārthaṃ nidadhāti iti prayogaḥ (āpa. śrau. 1. 11. 1) . drutasya svarṇāderdravyāntareṇāvacūrṇanaṃ pratīvāpa iti kecit . avacūrṇanaṃ rūpāntarāpādanam . javanaṃ vegaḥ . kṣīṇasya pūraṇamāpyāyanam . ātañcyate saṃkucyate payo'nenetyātañcanam . ʻtañcu gataü iti dhātuḥ .. 114-5 .. </Amarapadavivarana>
<Amarapadaparijata><AK.03.03.114-15>  
vedastattvaṃ—hiṃsāyai sūcane cāpi gandhanam . hiṃsāyai iti sūcanaviśeṣaṇam . ʻprakāśotsāhayorhiṃsāsūcane cāpi gandhanam iti rabhasakośaḥ . hiṃsāyām iti pāṭhe paryāyapadam . ʻgandhanaṃ sūcanotsāhahiṃsaneṣu prakāśane iti viśvaḥ (pṛ. 91, ślo. 74) .. ātañcanaṃ—āpyāyanārthakam . pratīvāpo nikṣepaṇam . javanaṃ vegaḥ . āpyāyanaṃ prāṇanam .. 114-5 .. </Amarapadaparijata>
%%p. 03.383
AK.03.03.116ab vyañjanaṃ lāñchanaśmaśruniṣṭhānāvayaveṣvapi .
AK.03.03.116cd syāt kaulīnaṃ lokavāde yuddhe paśvahipakṣiṇām .. 116 ..
<Amarapadavivrti ><AK.03.03.116>  
kādivarṇe lāñchane ca puṃmukhasthitaromaṇi .. 245 ..
aṅgatemanayoścāpi vyañjanaṃ parikīrtitam .
vyajyate'neneti vyañjanam . ʻañjū vyaktimrakṣaṇakāntigatiṣü ..
sarveṣāṃ ca vihaṅgānāṃ yuddhe garhaṇaguhyayoḥ .. 246 ..
kulīnatve lokavāde kaulīnaṃ parikīrtyate .
kolatīti kulam . ʻkula saṃstyāne . kulasyedaṃ kaulīnam .. 116 .. </Amarapadavivrti>
<Amarapadavivarana ><AK.03.03.116> 
vyañjanaṃ—avayaveṣvapi . lāñchanaṃ kapidhvajādikam . puraṣamukhaprabhavaṃ romavṛndaṃ śmaśru . niṣṭhānaṃ temanam . avayavaḥ śiśnopasthagudādiḥ . vyajyate'neneti vyañjanam . ʻañjū vyaktimrakṣaṇakāntigatiṣü . karaṇe karmaṇi ca lyuṭa . apiśabdāt kakārādihakārāntānāṃ halāṃ ca grahaṇam . tathā ca śeṣe—ʻvyañjanaṃ kādihānte syāt iti . syāt kaulīnaṃ—pakṣiṇām . ninditaḥ puruṣo namitamukhatvena kau bhūmau līna iva bhavatīti kulīna ucyate . tasyedam iti kṛtvā kaulīnam (5. 1. 130) . lokavādaḥ janavādaḥ . meṣavṛṣādipaśūnāṃ sarpāṇāṃ lavakādipakṣiṇāṃ yad yuddhaṃ tadapi kaulīnamucyate . tathā ca pratāpaḥ—
ʻkaulīnaṃ syāt kulīnatve guhye janye kukurmaṇi .
kauleyakavihaṅgāhipaśūnāṃ saṅgare'pi ca ..
iti . subhūticandrastu vyācaṣṭa—paśūnāmahīnāṃ pakṣiṇāṃ vā nāgarikaiḥ kriyamāṇaṃ dyūtarūpaṃ yuddhaṃ kulīnaśabdārtha iti . tathā ca śeṣe—ʻkulīnatve vyahipaśuyuddhadyūte mahīkṣitām iti . viḥ pakṣī . ahiḥ sarpaḥ . pakṣibhiḥ sarpaiḥ paśubhiśca pravartitaṃ rājñāṃ dyūtarūpaṃ yuddhaṃ kaulīnamityarthaḥ . kule bhavaṃ kaulīnam .. 116 ..  </Amarapadavivarana>
<Amarapadaparijata><AK.03.03.116>  
vyañjanaṃ—avayaveṣvapi . tailaghṛtādāvapi syāt . ʻniṣṭhānaṃ temanaṃ tacca vyañjanaṃ syād ghṛtādi cö iti vaijayantī (pṛ. 165, ślo. 85) .. syāt kaulīnaṃ—pakṣiṇām . yuddhe paśvahipakṣiṇāmiti prāṇidyūtamuktam . ʻkaulīnaṃ syāt kulīnatve prāṇidyūte janodite iti jayakośaḥ .. 116 .. </Amarapadaparijata>
%%p. 03.384
AK.03.03.117ab syādudyānaṃ niḥsaraṇe vanabhede prayojane .
AK.03.03.117cd avakāśe sthitau sthānaṃ krīḍādāvapi devanam .. 117 ..
<Amarapadavivrti ><AK.03.03.117>  
vanabhede niḥsaraṇe syādudyānaṃ prayojane .. 247 ..
udyānti udyogaṃ kurvantyasminniti udyānam ..
avakāśe saṃniveśe sthitau sthānaṃ pracakṣate .
tiṣṭhatyasminniti sthānam . ʻṣṭhā gatinivṛttaü ..
krīḍāyāṃ vijigīṣāyāṃ vyavahāre dyutau stutau .. 248 ..
mode marde svapnakāntyorgatau ca paridevane .
akṣeṣu dyūtake caiva devanaṃ pariśabdyate .. 249 ..
dīvyantyaneneti devanam . ʻdivu krīḍādaü .. 117 .. </Amarapadavivrti>
<Amarapadavivarana ><AK.03.03.117>  
syādudyānaṃ—prayojane . gṛhādipradeśād nirgamanaṃ niḥsaraṇam . vanabheda ākrīḍaḥ . prayojanamuddeśyam . utpūrvād ʻyā prāpaṇe ityasmād bhāve'dhikaraṇe karaṇe vā lyuṭ .. avakāśe sthitau sthānam . mūrtadravyāntarānavaruddhaḥ pradeśo'vakāśaḥ . yathā—pratiśraye pānthānāmasti sthānam . tiṣṭhateḥ adhikaraṇe bhāve ca lyuṭ . śeṣe—ʻsthānaṃ syād yuddhanṛttārthe sādṛśye saṃniveśane iti . yuddhārthe pratyālīḍhādau . nṛttārthe saṃhatasamapādādau cetyarthaḥ .. krīḍādāvapi devanam . ādiśabdena vijigīṣāvyavahārādayo dīvyatidhātorarthā bhāvarūpāḥ sarve'pi vivakṣitāḥ . devanāḥ pāśakāḥ iti puṃliṅgaḥ prāguktaḥ (1, pṛ. 647) .. 117 .. </Amarapadavivarana>
<Amarapadaparijata><AK.03.03.117>  
syādudyānaṃ —krīḍādāvapi devanam . krīḍādīnāṃ karaṇādhikaraṇayoścāpi syāt .. 117 .. </Amarapadaparijata>
%%p. 03.385
AK.03.03.118ab utthānaṃ pauruṣe tantre saṃniviṣṭodgame'pi ca .
AK.03.03.118cd vyutthānaṃ pratirodhe ca virodhācaraṇe'pi ca .. 118 ..
<Amarapadavivrti ><AK.03.03.118>  
udyame pauruṣe tantre malavege raṇe mṛdhi .
upaviṣṭordhvabhāge syādutthānaṃ pustake'ṅgane .. 250 ..
uttiṣṭhantyatretyutthānam . ʻṣṭhā gatinivṛttaü ..
svairasya karaṇe caiva virodhācaraṇe tathā .
samādhestu nivṛttau ca vyutthānaṃ parikīrtitam .. 251 ..
vyuttiṣṭhantyatreti vyutthānam .. 118 .. </Amarapadavivrti> 
<Amarapadavivarana ><AK.03.03.118>  
utthānaṃ—udgame'pi ca . ūrdhvavistṛtadoḥpāṇipuruṣapramāṇamatra pauruṣaśabdena vivakṣitam . yathā—ʻsaptotthānamidaṃ ramyamāptarakṣiśatāvṛtam iti kṣemendraḥ . tantraṃ sainyam . yathā—utthānasaṃpanno rājā iti . saṃniviṣṭasyopaviṣṭasya śayitasya vā udgamanamūrdhvībhāvaḥ . śeṣe—ʻmalotsarjana utthānaṃ harṣodyogasamāptiṣü iti . harṣe yathā—sūtthānaṃ te mukham . udyoge yathā—anutthāne vinaśyati . samāptau yathā—ʻyadā śataṃ sahasraṃ kurvantyathaikamutthānam (tai. saṃ. 7. 2. 1. 4) iti . utpūrvāt tiṣṭhateḥ karaṇe bhāve ca lyuṭi (3. 3. 117, 115) ʻudaḥ sthāstambhoḥ pūrvasyö (8. 4. 61) iti sakāralope utthānam .. vyutthānaṃ—ācaraṇe'pi ca . pratirodhaḥ āskandanam . virodhācaraṇaṃ pratikūlācaraṇam . vigatamutthānaṃ pracāro'treti vyutthānam . apiśabdāt samādhinivṛttāvapi . yathā—vyutthānadaśeti .. 118 .. </Amarapadavivarana>
<Amarapadaparijata><AK.03.03.118>  
utthānaṃ—udgame'pi ca . udyame samare harṣe'ṅgaṇe'pyutthānamiti subhūtiṭīkā . tantraṃ sainyam .. vyutthānaṃ—ācaraṇe'pi ca . svatantratāyāmapi syāt . ʻsvatantratā ca vyutthānam iti trikāṇḍaśeṣaḥ (pṛ. 30, ślo. 812) . ʻsvātantryānuṣṭhānaṃ vyutthānaṃ vilasitaṃ lalitam iti ratnakośaḥ .. 118 .. </Amarapadaparijata>
%%p. 03.386
AK.03.03.119ab māraṇe mṛtasaṃskāre gatau dravyopapādane .
AK.03.03.119cd nirvartanopakaraṇānuvrajyāsu ca sādhanam .. 119 ..
<Amarapadavivrti ><AK.03.03.119>  
siddhau liṅge sainyagatyorvadhe dravyopapādane .
nirvartane ca gamane kārake mṛtasaṃskṛte .. 252 ..
śiśnopāyopaharaṇeṣūpakāre ca sādhanam .
upakāra upakaraṇam . sādhyate'neneti sādhanam . ʻsādha saṃsiddhaü .. 119 .. </Amarapadavivrti>
<Amarapadavivarana ><AK.03.03.119>  
māraṇe—arthadāpane—sādhanam . māraṇe yathā—kṛṣṇena sādhitaḥ kaṃsaḥ iti . mṛtasaṃskāro'gnipradānādiḥ . yathā—kṛtasādhanāḥ pitaraḥ iti . kaścit amṛtasaṃskāra ityakārapraśleṣeṇa chedanaṃ kṛtvā amṛtasya vatsanābhāderviṣasya nirviṣīkaraṇarūpasaṃskāra iti vyācaṣṭa . yathā—sādhitaṃ viṣamiti . gatau yathā—ʻsādhayāmyahamavighnamastu te iti (raghu. 11. 91) . dravye dhanadhānyādau yathā—sādhanaṃ saṃpattiriti . arthasyāghamarṇena gṛhītasya dāpanaṃ punarādāpanam . yathā—ʻprapannaṃ sādhayannartham iti (yā. smṛ. 2. 3. 40) . nirvartanaṃ kāryasya niṣpādanam . yathā—paṭaṃ sādhayati kuvinda iti . ghaṭaṃ sādhayati kulāla ityādi . subodhinīkārastu nivartanamiti repharahitaṃ paṭhitvā kāryānnivartanamiti vyācaṣṭa . upakaraṇamupāyaḥ . yathā—kiṃ sādhanaṃ dhanaprāptau iti . gurvādīnanusṛtya gamanam anuvrajyā . yathā—śiṣyasādhanayukta iti . sādhyate'neneti sādhanam . karaṇe bhāve lyuṭ (3. 3. 117, 115) śeṣe—ʻsādhanaṃ karaṇe liṅgasainyayormehane'pi cö iti . karaṇaṃ kārakaviśeṣaḥ . ʻsādhakatamaṃ karaṇam (1. 4. 42) ityuktarūpaḥ . liṅgamanumāpakam . yathā—anityatvasādhanaṃ kṛtakatvamiti . sainye yathā—prabhūtasādhano yāyāt iti . mehane yathā kāvyaprakāśikāyām (7. 151) aślīlodāharaṇe—ʻsādhanaṃ sumahad yasyö iti .. 119 .. </Amarapadavivarana>
<Amarapadaparijata><AK.03.03.119>  
māraṇe—sādhanam . mṛtasaṃskāro'gnidānam . dravyaṃ dhanam . arthadāpanaṃ bhūmihiraṇyādīnāṃ nyāsaḥ . upakaraṇamupāyaḥ .
ʻsādhanaṃ nirvṛtau meḍhre sainye siddhau pade gatau .
upāye mṛtasaṃskāre dāpane sugame dhane ..
iti viśvaḥ (pṛ. 93, ślo. 95) .. 119 .. </Amarapadaparijata>
%%p. 03.388
AK.03.03.120ab niryātanaṃ vairaśuddhau dāne nyāsārpaṇe'pi ca .
AK.03.03.120cd vyasanaṃ vipadi bhraṃśe doṣe kāmajakopaje .. 120 ..
<Amarapadavivrti ><AK.03.03.120>  
niryātanaṃ vitaraṇe nyāsapratyarpaṇe tathā .. 253 ..
ṛṇavairamalādīnāṃ śodhane cāpi kathyate .
niḥśeṣeṇa yātanaṃ niryātanam ..
bhraṃśe kāmajakopotthadoṣe vipadi kilbiṣe .. 254 ..
aśubhe niṣphalodyoge daivāniṣṭaphale tathā .
vyasanaṃ syādasāmarthye pavanavyaktyaśaktiṣu .. 255 ..
vyasyata iti vyasanam . ʻasu kṣepaṇe .. 120 .. </Amarapadavivrti>
<Amarapadavivarana ><AK.03.03.120>  
niryātanaṃ—arpaṇe'pi ca . vairaśuddhiḥ pratīkāraḥ . iha dānaśabdena pratiśrutārthasya pradānaṃ vivakṣitam . upanidhidravyasyānudghāṭitamudrasya svāmihaste dānaṃ nyāsārpaṇam . niryātyate niṣkāsyate vairaṃ svahastagataṃ dhanamaneneti niryātanam . ʻyata nikāropaskarayoḵ, ṇici karaṇe lyuṭ (3. 3. 117) .. vyasanaṃ—kāmajakopaje . vipad duḥkham . yathā—ʻcirāya mitravyasanī sudamo damaghoṣajaḵ iti māghaḥ (śiśu. 2. 60) . bhraṃśaḥ skhālityam . yathā—āmnāye vyasanaṃ prāpta iti . kāmajānāṃ kopajānāṃ ca doṣāṇāṃ svarūpaṃ manunā prapañcitam . yathā—(ma. smṛ. 7. 47-8)
ʻmṛgayākṣo divā svāpaḥ parīvādaḥ striyo madaḥ .
tauryatrikaṃ vṛthā tyāgaḥ kāmajo daśako gaṇaḥ ..
paiśunyaṃ sāhasaṃ droha īrṣyāsūyārthadūṣaṇam .
vāgdaṇḍajaṃ ca pāruṣyaṃ krodhajo'pi gaṇo'ṣṭakaḥ ..
iti . eṣāmaṣṭādaśānāṃ madhye kaṣṭe sapta kaṣṭatamāni .
ʻpānamakṣāḥ striyaścaiva mṛgayā ca yathākramam .
etatkaṣṭatamaṃ vidyāccatuṣkaṃ kāmaje gaṇe ..
daṇḍasya pātanaṃ caiva vākpāruṣyārthadūṣaṇe .
krodhaje'pi gaṇe vidyāt kaṣṭametat trikaṃ sadā .. (ma. smṛ. 7. 50-1)
iti . vyasyate śreyomārgāt pracyāvyate puruṣa iti vyasanam . ʻasu kṣepaṇe . śeṣe—ʻvyasanaṃ kilbiṣe saktāvaśubhe niṣphalodyame iti . saktiḥ āsaktiḥ . yathā—ʻvidyāyāṃ vyasanam iti (nī. śa. 51) . aśubham amaṅgalaṃ vāktāḍanādi .. 120 .. </Amarapadavivarana>
<Amarapadaparijata><AK.03.03.120>  
niryātanaṃ—kāmajakopaje . bhraṃśo'pāyaḥ . ʻdaivāniṣṭaphale'pāye vipattau niṣphalodyame iti viśvaḥ (pṛ. 92, ślo. 92) . kāmajadoṣaḥ pānastrīmṛgayādyūtāni . kopajadoṣo vākpāruṣyadaṇḍapāruṣyārthadūṣaṇāni .. 120 .. </Amarapadaparijata>
%%p. 03.389
AK.03.03.121ab pakṣmākṣilomni kiñjalke tantvādyaṃśe'pyaṇīyasi .
AK.03.03.121cd tithibhede kṣaṇe parva vartma netracchade'dhvani .. 121 ..
<Amarapadavivrti ><AK.03.03.121>  
tantvādisūkṣmāvayave locanasya ca lomani .
kiñjalke pakṣigaruti pakṣmaśabdo'bhidhīyate .. 256 ..
pakṣyate parigṛhyata iti pakṣma . ʻpakṣa parigrahe ..
utsave'vasare granthau viṣuvatprabhṛtāvapi .
darśapratipadoḥ saṃdhau parva śalyasabhādike .. 257 ..
parvatīti parva . ʻparva pūraṇe ..
padavyāṃ locanapuṭe vartmaśabdaḥ prakīrtitaḥ .
vartante'neneti vartma . ʻvṛtu vartane .. 121 .. </Amarapadavivrti>
<Amarapadavivarana ><AK.03.03.121>  
pakṣmākṣi—aṇīyasi . nayanapuṭaprāntaprarūḍhaṃ loma akṣiloma . kiñjalkaḥ prasiddhaḥ (1, pṛ. 182) . aṇīyasīti padaṃ tantutūlādibhāgasya viśeṣaṇam . pakṣyate parigṛhyata iti pakṣma . ʻpakṣa parigrahe . auṇādiko maninpratyayaḥ (u. 4. 145) . apiśabdād ʻgaruti cö iti svāmī (pṛ. 298) .. tithibhede kṣaṇe parva . tithibhedaḥ tithiviśeṣaḥ . yathā—
ʻcaturdaśyaṣṭamī caiva pūrṇimā ca kuhūstathā .
parvāṇyetāni rājendra ravisaṃkrāntireva ca ..
iti prasiddhaḥ . kṣaṇaḥ utsavaḥ . yathā—vaivāhikaṃ parva iti . parvati pūraṇo bhavatyasminniti parva . ʻparva pūraṇe . atra pratāpaḥ—
ʻdarśapratipadoḥ saṃdhau viṣuvatprabhṛtāvapi .
parva syādutsave granthau prastāve lakṣaṇāntare ..
iti . prastāvo'vasaraḥ . lakṣyate jñāyate pratipādyārtho'neneti lakṣaṇam adhyāyādyekadeśaḥ . yathā—dvādaśalakṣaṇī mīmāṃsā iti . lakṣaṇāntare lakṣaṇaviśeṣe parvaśabdaḥ . yathā—ādiparva, sabhāparva ityādi .. vartma netracchade'dhvani . akṣitirodhānacarmapuṭo netracchadaḥ . akṣiprānte vartata iti vartma . ʻvṛtu vartane auṇādiko maninpratyayaḥ (u. 4. 145) . adhvani mārge prāguktaḥ (pṛ. 192) .. 121 .. </Amarapadavivarana>
<Amarapadaparijata><AK.03.03.121>  
pakṣmākṣi—kṣaṇe parva . pañcadaśī ca tithimātraṃ ca tithibhedaḥ . utsavaśca prastāvaśca kṣaṇaḥ . vartma—adhvani .. 121 .. </Amarapadaparijata>
%%p. 03.390
AK.03.03.122ab akāryaguhye kaupīnaṃ maithunaṃ saṃgatau rate .
AK.03.03.122cd pradhānaṃ paramātmā dhīḥ prajñānaṃ buddhicihnayoḥ .. 122 ..
<Amarapadavivrti ><AK.03.03.122>  
cīrakhaṇḍe kukārye ca guhye kaupīnamucyate .. 258 ..
kaupīnaśabdavyutpattirūhyā ..
saṃgame grāmyadharme ca maithunaṃ parikīrtitam .
mithunasyedaṃ maithunam . ʻmithṛ methṛ saṃgame ..
prakṛtāvajahalliṅge prajñāmuttame'pi ca .. 259 ..
ekatve ca mahāmātye pradhānaṃ paramātmani .
pradhatta iti pradhānam . ʻḍudhāñ dhāraṇapoṣaṇayoḵ ..
lāñchane ca manīṣāyāṃ prajñānamabhidhīyate .. 260 ..
prajñāyata iti prajñānam . ʻjñā avabodhane .. 122 .. </Amarapadavivrti>
<Amarapadavivarana ><AK.03.03.122>  
akāryaguhye kaupīnaṃ . kartumayogyam akāryam . pracchādanārhatvena kūpapraveśamarhatīti kaupīnam . ʻśālīnakaupīne adhṛṣṭākāryayoḵ (5. 2. 20) iti kūpaśabdāt khañpratyayaḥ uttarapadalopaśca nipātyate . pāpavadeva guhyaṃ rahasyasthānam upastho'pi kaupīnamucyate . gauṇo'pi nirūḍhatvena mukhyatulyatvāt kaupīnaśabdo'pi nānārthatvenoktaḥ . śeṣe—ʻkaupīnaṃ cīrakhaṇḍe syāt iti . iha cīrakhaṇḍamapi tādarthyalakṣaṇayā guhyācchātanameva gṛhṇāti . ʻkakṣāpaṭe'pi kaupīnam iti durgaḥ .. maithunaṃ saṃgatau rate . saṃgatirnāma suratavyatiriktaprayojanavaśena strīpuṃsayorvivāhādikāle pratyāsattiviśeṣaḥ . mithunasya strīpuṃsayoridaṃ maithunam (4. 3. 120) . pradhānaṃ paramātmā dhīḥ . paramātmaśabdena kṣetrajño vivakṣita iti candraḥ . dhīrbuddhiḥ . tatkāraṇaṃ prakṛtiśca pradhānaśabdārthaḥ . śeṣe—ʻpradhānaṃ mukhyamantriṇoḵ iti . mukhye śreṣṭhe mantriṇi amātye cetyarthaḥ . atrārthadvaye pradhānaśabdo napuṃsakaliṅga eva . yathā caitat tathā prāguktam (2. 8. 5) .. prajñānaṃ buddhicihnayoḥ . cihnaṃ lakṣaṇaṃ jñāpakamityarthaḥ . bhāve karaṇe ca lyuṭ (3. 3. 115, 117) .. 122 .. </Amarapadavivarana>
<Amarapadaparijata><AK.03.03.122>  
akāryaguhye kaupīnam . akāryaṃ garhyatvāt pracchādanārhaṃ kāryam . guhyaṃ pracchādanārhāvayavaḥ .. maithunaṃ—paramātmā ca . cāt prakṛtyādiḥ .. prajñānaṃ buddhicihnayoḥ .. 122 .. </Amarapadaparijata>
%%p. 03.392
AK.03.03.123ab prasūnaṃ puṣpaphalayornidhanaṃ kulanāśayoḥ .
AK.03.03.123cd krandane rodanāhvāne varṣma dehapramāṇayoḥ .. 123 ..
<Amarapadavivrti ><AK.03.03.123>  
kusume ca phale cāpi prasūnaṃ parikathyate .
prasūyata iti prasūnam . ʻṣūṅ prāṇiprasave ..
nāśe kule ca nidhanaṃ nivṛttau syād dhanasya ca .. 261 ..
nivṛttaṃ dhanamasmāditi nidhanam ..
āhvāne rodane cāpi krandanaṃ parikīrtitam .
krandyate'neneti krandanam . ʻkradi āhvāne rodane cö ..
śarīre laca pramāṇe ca varṣma syāt sundarākṛtau .. 262 ..
varṣatīti varṣma . ʻvṛṣu secane .. 123 .. </Amarapadavivrti>
<Amarapadavivarana ><AK.03.03.123>  
prasūnaṃ puṣpaphalayoḥ . phalaṃ phalamātram . prasūyate vṛkṣādineti prasūnam .. nidhanaṃ kulanāśayoḥ . niyataṃ niścitaṃ dhanaṃ dāyo'treti nidhanaṃ vaṃśaḥ . nivṛttaṃ dhanaṃ svāmināśādatreti nidhanaṃ nāśaḥ . śeṣe—ʻsāmabhakte tu nidhanam iti . sāmnaḥ pañcamabhaktāvityarthaḥ . yathāhuśchandogāḥ—ʻsarve nidhanaṃ brūyuḥ sāmno nidhanamupayanti iti . yajñe barhirmuṣṭirapi nidhanamucyate .. krandane rodanāhvāne . ʻkradi āhvāne rodane cö iti rephasahitād dhātoḥ bhāve lyuṭi krandanam .. varṣma dehapramāṇayoḥ . atra pramāṇaśabdenordhvamānaṃ vivakṣitam . ʻgajavarṣma kirātebhyaḥ śaśaṃsurdevadāravaḵ iti kālidāsaḥ (raghu. 4. 76) . varṣati vṛṣyate ceti varṣma . ʻvṛṣu secane . maninpratyayaḥ (u. 4. 145) .. 123 .. </Amarapadavivarana>
<Amarapadaparijata><AK.03.03.123>  
prasūnaṃ puṣpaphalayoḥ . sūnaśabdo'pi evaṃprakāraḥ . ʻsūnaṃ prasavapuṣpayoḵ iti viśvaḥ (pṛ. 86, ślo. 9) .. nidhanaṃ—pramāṇayoḥ . [varṣma] sundarākāre'pi syāt . ʻpramāṇadehayorvarṣma syādākāre'pi sundare iti rabhasaḥ .. 123 .. </Amarapadaparijata>
%%p. 03.393
gṛhadehatviṭprabhāvā dhāmānyatha catuṣpathe .
saṃniveśe ca saṃsthānaṃ lakṣma cihnapradhānayoḥ .. 124 ..
<Amarapadavivrti ><AK.03.03.124>  
gṛhe dehe sthitau raśmau dhāma janmaprabhāvayoḥ.
dhīyate dhriyata iti dhāma ..
saṃsthānamākṛtau mṛtyau racanāyāṃ catuṣpathe .. 263 ..
samyak tiṣṭhantyatreti saṃsthānam . ʻṣṭhā gatinivṛttaü ..
lāñchane ca pradhāne ca lakṣmaśabdaḥ prakīrtyate .
lakṣyata iti lakṣma . ʻlakṣa darśanāṅkanayoḵ .. 124 .. </Amarapadavivrti>
<Amarapadavivarana ><AK.03.03.124>  
gṛha—dhāmāni . tviṭ kiraṇaḥ . prabhāvaḥ pratāpaḥ . dhatte dhīyata iti vā dhāma . dadhāterauṇādiko manin (u. 4. 145) . śeṣe—ʻdhāma sthāne ca janmani iti . atha catuṣpathe—saṃsthānam . caturṇāṃ pathāṃ samāveśasthānaṃ catuṣpatham . saṃgatāstiṣṭhantyatra panthāna iti saṃsthānam . samyak tiṣṭhantyatrāvayavā iti saṃniveśo'vayavaracanāviśeṣaḥ . śeṣe—ʻsaṃsthānamākṛtau mṛtyaü iti . avayavasaṃniveśo'bhivyaṅgyasvarūpam ākṛtiḥ .. lakṣma cihnapradhānayoḥ . cihnaṃ lakṣaṇam . pradhānaṃ mukhyam . yathā—yādavalakṣmā kṛṣṇaḥ iti .. 124 .. </Amarapadavivarana>
<Amarapadaparijata><AK.03.03.124>  
gṛhadeha—saṃniveśe ca saṃsthānam . saṃniveśo'vayavavibhāgaḥ . ʻvyūḍhorasko vṛṣaskandhaḥ sālaprāṃśurmahābhujaḵ (raghu. 1. 13) .. lakṣma cihnapradhānayoḥ .. 124 .. </Amarapadaparijata>
%%p. 03.394
AK.03.03.125ab ācchādanaṃ saṃpidhānamapavāraṇamityubhe .
AK.03.03.125cd ārādhanaṃ sādhane syādavāptau toṣaṇe'pi ca .. 125 ..
<Amarapadavivrti ><AK.03.03.125>  
ācchādanaṃ syād vasane saṃvidhāne'pavāraṇe .. 264 ..
ācchādyate'nenetyācchādanam . ʻchada apavāraṇe .
ārādhanaṃ sādhane syādavāptau toṣaṇe'pi ca .
ārādhyata ityārādhanam . ʻrādha saṃsiddhaü .. 125 .. </Amarapadavivrti>
<Amarapadavivarana ><AK.03.03.125>  
ācchādanaṃ—ityubhe . ghaṭādeḥ pidhāyakaṃ śarāvādikaṃ pidhānam . tirodhāyakavastrādikam apavāraṇam . anye tu—samyak pidhāyakaṃ saṃpidhānam . īṣattirodhāyakam apavāraṇamityāhuḥ . ācchādyate'nenetyācchādanam . ʻchada apavāraṇe . abhividhāvīṣadarthe ca āṅityupasargaḥ . vastre ca prāguktam (1, pṛ. 435) .. ārādhanaṃ—toṣaṇe'pi ca . ārādhyate sādhyate phalamanenetyārādhanam . ʻrādha sādha saṃsiddhaü . karaṇe lyuṭ (3. 3. 117) . yathā—viṣṇorārādhanaṃ śreyaḥsādhanam iti . avāptiḥ phalasaṃpattiḥ . yathā—ʻjanāḥ sadārādhanamīhamānāḵ iti devīśatakakāvye prayogaḥ (ślo. 29) . toṣaṇaṃ saṃtoṣotpādanam . yathā—janacittārādhanaṃ rājño dharma iti . bhāve lyuṭ (3. 3. 115) .. 125 .. </Amarapadavivarana>
<Amarapadaparijata><AK.03.03.125>  
ācchādanaṃ—ityubhe . apavāraṇamāvaraṇamātraṃ doṣāvaraṇaṃ ca . ʻācchādanaṃ saṃpidhāne vastre doṣāvṛtāvapi iti vyāḍiḥ .. ārādhanaṃ—toṣaṇe'pi ca sādhanamannādipacanam .. 125 .. </Amarapadaparijata>
%%p. 03.395
AK.03.03.126ab adhiṣṭhānaṃ cakrapuraprabhāvādhyāsaneṣvapi .
AK.03.03.126cd ratnaṃ svajātiśreṣṭhe'pi vane salilakānane .. 126 ..
<Amarapadavivrti ><AK.03.03.126>  
rathāṅganagare cāpi prabhāve'dhyāsane tathā .. 265 ..
āropaṇe'pyavasthāne'pyadhiṣṭhānamudāhṛtam .
adhiṣṭhīyate'tretyadhiṣṭhānam ..
ratnaṃ svajātāvutkṛṣṭe maṇau ca parikīrtitam .. 266 ..
ramante'treti ratnam . ʻramu krīḍāyām ..
pānīye kānane cāpi vanaṃ hi samudāhṛtam .
vanyata iti vanam . ʻvana ṣaṇa saṃbhaktaü .. 126 .. </Amarapadavivrti>
<Amarapadavivarana ><AK.03.03.126>  
adhiṣṭhānaṃ—adhyāsaneṣvapi . cakraṃ rāṣṭram . rathāṅgamiti kecit . puraṃ nagaram . adhyāsanaṃ pīṭhāderuparyākramaṇam . adhipūrvāt tiṣṭhateradhikaraṇe bhāve ca lyuṭ (3. 3. 117, 115) .. ratnaṃ svajātiśreṣṭhe'pi . jātau jātau yatutkṛṣṭaṃ tad ratnam . yathā—aśvaratnaṃ strīratnam ityādi . ramante'treti ratnam . ʻramu krīḍāyām . ʻramesta cö (u. 3. 14) iti napratyayaḥ . takāraścāntādeśaḥ . apiśabdāt padmarāgādau, muktāpravālayośca .. vane salilakānane . nigadavyākhyātametat . nivāsasthāne'pi vanaśabdaḥ .. 126 .. </Amarapadavivarana>
<Amarapadaparijata><AK.03.03.126>  
adhiṣṭhānaṃ—adhyāsaneṣvapi . cakraṃ rathapadam ʻgāli .. ratnaṃ svajātiśreṣṭhe'pi . muktāpadmarāgādāvapi syāt . vane salilakānane . pravāsinilayaśca syāt . ʻpravāsinilaye cāpi vanam iti viśvaḥ (pṛ. 85, ślo. 4) .. 126 .. </Amarapadaparijata>
%%p. 03.396
AK.03.03.127ab talinaṃ virale stoke vācyaliṅgāstathottare .
AK.03.03.127cd samānāḥ satsamaike syuḥ piśunau khalasūcakau .. 127 ..
<Amarapadavivrti ><AK.03.03.127>  
talinaṃ virale stoke nirmale'pyaghane'pi ca .. 267 ..
talyata iti talinam . ʻtala pratiṣṭhāyām .. vācyaliṅgāstathottare . uttare vakṣyamāṇāḥ śabdāḥ nāntāḥ vācyaliṅgā bhavanti .. 
ekasminniti yukte ca nābhisaṃsthitamārute .
same sati samānaḥ syāt ..
samatīti samānaḥ ʻṣama vaiklabye ..
spṛkkākuṅkumayorapi .. 268 ..
kapivakttre sūcakaṃ ca khale piśuna ucyate .
apiśyati tanūkaroti paraguṇāniti piśunaḥ . ʻśo tanūkaraṇe .. 127 .. </Amarapadavivrti>
<Amarapadavivarana ><AK.03.03.127>  
talinaṃ virale stoke . stokam alpam . talati pratitiṣṭhati dravyāntaramatreti talinam . ʻtala pratiṣṭhāyām . bāhulakād inanpratyayaḥ (u. 2. 56) .. vācyaliṅgāstathottare . atra tathāśabdasyāyamarthaḥ . yathā pūrvavākyasthaḥ talinaśabdo vācyaliṅgaḥ tathā nāntavargasamāptiparyantā vakṣyamāṇā api vācyaliṅgā iti . tathā ca murārināṭake—ʻkasya khalu talinā tādṛśī jihvā yastvāmadharottareṇābhisaṃdhatte (anargha. 1. 40-) iti prayogaḥ .. samānāḥ satsamaike syuḥ . sacchabdena sajjana uktaḥ . saṃśca samaśca ekaśceti dvandvasamāse ʻvibhāṣā jasi (1. 1. 32) iti sarvanāmasaṃjñāpratiṣedhasya vaikalpikatvāt jasaḥ śībhāvaḥ (7. 1. 17) . samamaniti prāṇitīti vyutpattyā puṃliṅgaḥ puṃliṅgaḥ samānaśabdaḥ śarīragate vāyuviśeṣe vartate (1, pṛ. 44) .. piśunau khalasūcakau . khalo durjanaḥ . sūcakaḥ karṇejapaḥ . apiśyati marmodghāṭanādijanitaduḥkhena paraṃ tanūkarotīti piśunaḥ . ʻvaṣṭi bhāgurirallopam (vā. 2. 4. 82) ityādinā aperakārasya lopaḥ . ʻpiśa avayave ityasmād dhātoḥ auṇādika unanpratyayo vā (u. 3. 55) . ʻmarunmālā tu piśunȫ iti strīliṅgaḥ prāguktaḥ (1, pṛ. 295) . kuṅkume tu napuṃsakaṃ manuṣyavarge kathitam (pṛ. 440) .. 127 .. </Amarapadavivarana>
<Amarapadaparijata><AK.03.03.127>  
talinaṃ—tathottare . uttare tathāśabdagrahaṇād vācyaliṅgāḥ .. samānāḥ—khalasūcakau .. 127 .. </Amarapadaparijata>
%%p. 03.397
AK.03.03.128ab hīnanyūnāvūnagarhyo vegiśūrau tarasvinau .
AK.03.03.128cd abhipanno'parāddho'bhigrastavyāpadgatāvapi .. 128 ..
iti nāntavargaḥ
<Amarapadavivrti ><AK.03.03.128> 
ūne ca kutsite hīne nyūna ūnaśca kathyata .. 269 ..
hīyata iti hīnaḥ . ʻohāk tyāge . niyatamūnayatīti nyūnaḥ . ūnayatītyūnaḥ . ʻūnaparihāṇe .
vegayukta ca śūre ca tarasvī parikathyate .
taro vegaḥ, valaṃ vā asyāstīti tarasvī ..
abhipanno bhaved grastasūryādau sāparādhake .. 270 ..
āpatprāpte śaravyāṃ ca cyutasāyaka eva ca .
abhipadyata ityabhipannaḥ . ʻpada gataü .. 128 ..
iti nāntavargaḥ </Amarapadavivrti>
<Amarapadavivarana ><AK.03.03.128>  
hīnanyūnāvūnagarhyau . hīno nyūnaśca iti śabdadvayamiha pratipādyam . ūnaḥ svalpaḥ . garhyaḥ nindāviṣayaḥ . hīyate tyajyata iti hīnaḥ . ʻohāk tyāge . karmaṇi ktapratyayaḥ (3. 4. 72) . ʻghumāsthā . . . ityādinā (6. 4. 66) īkārādeśaḥ . ʻoditaścö (8. 2. 45) iti niṣṭhānatvam . niyatam ūnayati nyūnaḥ . ʻūna parihāṇe . parihāṇaṃ parityāgaḥ . curādiḥ . pacādyac (3. 1. 134) .. vegiśūrau tarasvinau . taro javo balaṃ ca, tadyogāt tarasvī . ʻasmāyāmedhāsrajo viniḵ (5. 2. 121) iti viniḥ .. abhipanno—vyāpadgatāvapi . aparāddhaḥ kṛtāparādhaḥ . abhigrastaḥ śatrubhirākrāntaḥ . vividhābhirāpadbhiḥ prāpto vyāpadgataḥ . abhipadyate smetyabhipannaḥ . ʻpada gataü . ktaḥ . ʻradābhyāṃ . . . (8. 2. 42) iti niṣṭhānatvam .. 128 .. 
iti nāntavargaḥ </Amarapadavivarana>
<Amarapadaparijata><AK.03.03.128>  
hīnanyūna—vyāpadgatāvapi . dakṣiṇasvīkṛtāvapi syātām . ʻabhipannaṃ vadantyāryā dakṣiṇe svīkṛte'pi cö iti vyāḍiḥ . śaraṇārthī ca syāt . ʻabhipannaḥ śaraṇārthī iti trikāṇḍaśeṣaḥ .. anuktam—
vandinyapi ca nagnaḥ syāt sūnuḥ syādanuje'pi ca .
vidagdhe'pi ca dhanvī syād dhamanī syād gale'pi ca .
pannage'pi vipannaḥ syād bhṛṅge'pi madhusūdanaḥ .
rasajñāyāṃ ca lalanā dvipatnyāṃ ca bhaṭṭinī .
jananī syāt kṛpāyāṃ ca nauranehasi ca striyām .
syāt prārthanābhiyāne'pi syād viṣe'pi rasāyanam .
syāt tapasvī kṛpārhe'pi syānnalinyambuje'pi ca .
nirbhartsanamalakte'pi damanaḥ sārathāvapi .
kelīrase bhavet prema kesarī ghoṭake'pi ca .
nandinī hastinīti dve dvayośca purabhedayoḥ .
nandinī ayodhyāpuram . ʻsāketaṃ syādayodhyāyāṃ kosalānandinīti cö iti vaijayantī (pṛ. 159, ślo. 5) . ʻhastinī hastināpuram iti vaijayantī (pṛ. 159, ślo. 8) . ʻnāgāhvaṃ hastināpuram iti ratnakośaḥ ..
kadanaṃ kalahe yuddhe bandhanaṃ kavace yudhi .
bāhāmaṇḍalakuṇḍalīkṛtaraṇatkodaṇḍakāṇḍacchaṭā-
helānirjitavairibandhanaparakṣmāmaṇḍalākhaṇḍalaḥ .
saṃdhyātāṇḍavacaṇḍakhaṇḍaparaśutvaṅgajjaṭāvāhinī-
ḍiṇḍīrārthiviḍambiḍambaravidhiproddaṇḍapāṇḍityabhūḥ ..
iti sāhityakalpavallī ..
janaḥ prajāyāṃ jālme ca janiḥ patnyāṃ ca yoṣiti .
sadādānaḥ suragaje gajāsye gandhahastini .. 128 ..
iti nāntavargaḥ </Amarapadaparijata>
%%p. 03.400
atha pāntavargaḥ—
AK.03.03.129ab kalāpo bhūṣaṇe barhe tūṇīre saṃhate'pi ca .
AK.03.03.129cd paricchade parīvāpaḥ paryuptau salilasthitau .. 129 ..
<Amarapadavivrti ><AK.03.03.129>  
kalāpo bhūṣaṇe barhe tūṇīre'pi ca saṃhate .. 271 ..
kalā āpnotīti kalāpaḥ . ʻāplṛ vyāptaü ..
paricāre jalādhārabījāropaṇayorapi .
acalatve ca salile parīvāpaḥ prakīrtitaḥ .. 272 ..
paryupyata iti parīvāpaḥ . ʻḍuvap bījasaṃtāne .. 129 .. </Amarapadavivrti>
<Amarapadavivarana ><AK.03.03.129>  
kalāpo—saṃhate'pi ca . bhūṣaṇaṃ kāñcyādi . yathā—muktākalāpaḥ (ku. saṃ. 1. 42) . barha piccham . yathā—ʻnijakalāpabhareṇö iti . tūṇīram iṣudhiḥ . ʻkalāpī kavacī dhanvī iti tūṇīre . saṃhataṃ samūhaḥ . yathā—keśakalāpaḥ . kalāḥ kāntiviśeṣānāpnoti pāti vā kalāpaḥ . ʻāplṛ vyāptaü . ʻpā rakṣaṇe .. paricchade—salilasthitau . parita upyate rājapuruṣairiti parīvāpaḥ . paricchadaḥ paṭamaṇḍapasajjanādiḥ . ʻḍuvap bījasaṃtāne . karmaṇi ghañi (3. 3. 121) parīvāpaḥ . paryuptiḥ kṛṣṭakṣetre parito bījavapanamityarthaḥ . adhikaraṇe ghañ (3. 3. 121) . parivāpo jalasthitiḥ . salilasya sthitiratreti vyutpattyā jalāśaya ityarthaḥ . jalasya niścalatvamātrasthitirityeke . ʻupasargasya ghañi . . . ityādinā (6. 3. 122) dīrghaḥ .. 129 .. </Amarapadavivarana>
<Amarapadaparijata><AK.03.03.129>  
kalīpo—saṃhate'pi ca . bhūṣaṇaśabdena bhūṣaṇasāmānyaviśeṣau kathitau . ʻkalāpo bhūṣaṇe kāñcyāṃ saṃghāte barhatūṇayoḵ iti vaijayantī (pṛ. 240, ślo. 15) .. paricchde—salilasthitau . salilasthitiśabdena ālavālamuktam . ʻparyuptau ca parīvāpa ālavāle paricchde iti vaijayantī (pṛ. 267, ślo. 29) .. 129 .. </Amarapadaparijata>
%%p. 03.401
AK.03.03.130ab godhug goṣṭhapatirgopau haro viṣṇurvṛṣākapiḥ .
AK.03.03.130cd bāṣpamūṣmāśru kaśipu tvannamācchādanaṃ dvayam .. 130 ..
<Amarapadavivrti ><AK.03.03.130>  
bahugrāmaniyukte ca gopo goṣṭapatau nṛpe .
gopāle rakṣikābhīrīśāribāsu striyāṃ bhavet .. 273 ..
gāṃ pāti gopāyatīti vā gopaḥ . ʻpā rakṣaṇe . ʻgupū rakṣaṇe ..
īśāne ca harau cendre jvalane ca vṛṣākapiḥ .
varṣati kampate ceti vṛṣākapiḥ . ʻvṛṣa secane . ʻkapi calane ..
ūṣmaṇyaśruṇi bāṣpaḥ syāt kaśipu tavannavastrayoḥ .. 274 ..
bāṣpatīti bāṣpaḥ . ʻbāṣpa aśruvimocane .. kaśati tanūkaroti kleśāniti kaśipu . ʻkaśa gatiśātanayoḵ .. 130 .. </Amarapadavivrti>
<Amarapadavivarana ><AK.03.03.130>
godhug goṣṭhapatirgopau . gobandhanadohanādikartā godhuk . gavopayuktakarmaṇyadhikṛte goṣṭhapatiḥ . atra pratāpaḥ—
ʻgopo grāmaughagoṣṭhādhikṛtayorvallave nṛpe .
gopayoṣāśāribayorgopī gopā tu rakṣikā ..
iti . gāṃ bhūmiṃ pātīti vigrahe ʻāto'nupasarge kaḵ (3. 2. 3) iti kapratyaye ʻāto lopa iṭi cö (6. 4. 64) ityākāralope ca gopo nṛpaḥ . gopālavacanād gopaśabdāt ʻpuṃyogādākhyāyām (4. 1. 48) iti ṅīpi gopī gopālayoṣā . śāribāyāṃ tu prāguktā (1. pṛ. 281) . ʻgupū rakṣaṇe ityasmāt pacādyaci (3. 1. 134) ṭāpi (4. 1. 4) gopā rakṣikā .. haraviṣṇū vṛṣākapī . vṛṣeṇa dharmeṇa akanti vartanta iti vṛṣākāḥ dharmaśīlāḥ . tān pāti rakṣatīti vṛṣākapiḥ . ʻvṛṣākapyagnikusita . .  . ityādinirdeśāt (4. 1. 37) sādhuḥ . śeṣe—ʻvṛṣākapiḥ syājjvalane sahasrākṣe ca kīrtitaḵ iti . ʻnāhamindrāṇi rāraṇa sakhyurvṛṣākarperṛte (tai. saṃ. 1. 7. 13. 2) iti sahasrākṣe prayogaḥ .. bāṣpamūṣmāśru . citrabhānuprataptād bhūtalaghaṭakapālādeḥ udgacchan dhūmādivijātīyāvayavasaṃbhinnastejobhāga ūṣmā . aśru netrāmbu . vāyati śuṣyati śoṣayati vā, pāti rakṣati śītārtamiti vā bāṣpaḥ . ʻovai śoṣaṇe, ʻpā rakṣaṇe iti dhātudvayam . ʻbāṣpoṣmabhyāmudvamane (3. 1. 16) iti nirdeśāt sādhuḥ .. kaśipu—dvayam . annam odanamodakādikam . ācchādanaṃ vastram . tadubhayaṃ samuditaṃ pratyekaṃ vā napuṃsakaliṅgena kaśipuśabdenocyate . kaśati śātayati duḥkhamiti kaśipu . ʻkaśa gatiśātanayoḵ . ʻekoktyā kaśipurbhaktācchādane dve pṛthak kṛte iti puṃnapuṃsakakāṇḍe rabhasābhidhānāt puṃnapuṃsakaliṅgaḥ . ʻpṛthak ca vȫ iti pakṣāntaram .. 130 .. </Amarapadavivarana>
<Amarapadaparijata><AK.03.03.130>  
godhug—bāṣpamūṣmāśru . ūṣmaṇi—bāṣpāyate sthālī . aśruṇi—bāṣpāmbhasāṃ bindavaḥ .. kaśipu—dvayam . annamācchādanamityanena pṛthak pṛthak ca, dvayamityanena militvāpi kaśipuśabdo vācyaḥ . ʻekoktyā kaśipurbhaktācchādane ca dvayoḥ pṛthak iti viśvaḥ (pṛ. 105, ślo. 18) .. 130 .. </Amarapadaparijata>
%%p. 03.403
AK.03.03.131ab talpaṃ śayyāṭṭadāreṣu stambe'pi viṭapo'striyām .
AK.03.03.131cd prāptarūpasvarūpābhirūpā budhamanojñayoḥ .. 131 ..
AK.03.03.132ab bhedyaliṅgā amī kūrmo vīṇābhedaśca kacchapī .
iti pāntavargaḥ
<Amarapadavivrti ><AK.03.03.131>  
śayyāpatnyordurgasāre talpaṃ syād raṇamaṇḍape .
talanti pratitiṣṭhantyatreti talpam . ʻtala pratiṣṭhāyām ..
skandhādūrdhvataroḥ śākhāstambayorvṛkṣavistṛtau .. 275 ..
pallave viṭapāle ca viṭapaḥ parikīrtitaḥ .
veṭatīti viṭapaḥ . ʻviṭa śabde ..
prāptarūpasurūpābhirūpā budhamanojñayoḥ .. 276 ..
prāptaṃ rūpamasyeti prāptarūpaḥ . śobhanaṃ rūpamasyeti surūpaḥ . abhimataṃ rūpamasyetyabhirūpaḥ . amī trayaḥ śabdā viśeṣyanighnāḥ ..
kacchapī vallakībhede kamaṭhīkṣudrarogayoḥ .
kacchapasyeyaṃ kacchapī .. 131 ..
iti pāntavargaḥ </Amarapadavivrti>
<Amarapadavivarana ><AK.03.03.131>  
talpaṃ śayyāṭṭadāreṣu . aṭṭaḥ durgaprākārastho yuddhamaṇḍapaḥ . talanti pratitiṣṭhantyatra bhaṭā iti talpam . ʻtala pratiṣṭhāyām . (u. 3. 28) . rūpabhedād napuṃsakaliṅgam . uttaravākyasthamastriyāmiti padamatrāpyanusaṃdheyamiti candraḥ . tathā ca—ʻyayuḥ suṣupsavastalpān bhīmairvacanakarmabhiḵ iti bhaṭṭikāvye (8. 101) puṃliṅgaprayogaḥ .. stambe'pi viṭapo'striyām . stambaḥ tṛṇādigutsaḥ . atra pratāpaḥ—
ʻvṛkṣaskandhordhvaśākhāyāṃ tṛṇagutse druvistṛtau .
pallave viṭamukhye ca viṭapaḥ puṃvapuṃsakam .. iti .
viṭān pāti chāyāsaṃvaraṇadānādinā rakṣatīti viṭapaḥ .. prāptarūpa—amī . rūpaśabdena utkarṣo vivakṣitaḥ, tadyogāt prāptarūpaḥ abhirūpaśca . amī trayo'pi śabdā vācyaliṅgā ityarthaḥ .. kūrmī vīṇābhedaśca kacchapī . kūrmī kamaṭhajātīyā strī . ʻjāterastrīviṣayāt . . .  ityādinā (4. 1. 63) ṅīṣi kacchapī . tadākārasāmyād vīṇābhedaḥ . sarasvatyā vīṇā ca .. 131 ..
iti pāntavargaḥ </Amarapadavivarana>
<Amarapadaparijata><AK.03.03.131>  
talpaṃ—astriyām . ʻśākhāyāṃ pallave stambe vistāre viṭapo'striyām iti rabhasaḥ .. prāptarūpa—manojñayoḥ . abhirūpamapatyam . abhirūpā kanyā .. kūrmī—kacchapī . vīṇābhedaḥ sarasvatīkaravīṇā . ʻmahatī nāradasya syāt sarasvatyāstu kacchapī iti vaijayantī (pṛ. 145, ślo. 119) .. anuktam—
kutapo mṛgaromotthapaṭe cāhno'ṣṭameṃ'śake .
mṛgaromotthapaṭo nāma chāgakambalaḥ .. ʻkutapaḥ syāt kule vādye tapane chāgakambale iti viśvaḥ (pṛ. 104, ślo. 12) ..
rūpaṃ tu śabdaśuklādisaundaryākāranāṇake .
āmre cāmarapuṣpaḥ syāt kāśaketakayorapi .
gartāyāmapi kūpaḥ syāt pādapīṭhe'pi pādapaḥ .. 131 ..
iti pāntavargaḥ </Amarapadaparijata>
%%p. 03.405
atha phāntavargaḥ—
AK.03.03.132cd ravarṇe puṃsi rephaḥ syāt kutsite vācyaliṅgakaḥ .. 132 ..
<Amarapadaparijata><AK.03.03.132>  
rephaḥ pumān ravarṇe syād dvirephaḥ syānmade'pi ca .. 132 ..
iti phāntavargaḥ </Amarapadaparijata>
iti phāntavargaḥ
liṅgayasūrikṛtavivṛtau, appayāryakṛtavivaraṇe ca phāntaśabdā na dṛśyante . kṣīrasvāmigranthe tu evaṃ dṛśyate—
śiphā śikhāyāṃ sariti māṃsikāyāṃ ca mātari .
śaphaṃ mūle tarūṇāṃ syād gavādīnāṃ khure'pi ca ..
gulphaḥ syād gumphane bāhoralaṃkāre ca kīrtitaḥ .
ravarṇe puṃsi rephaḥ syāt kutsite vācyaliṅgakaḥ .. iti.
atha bāntavargaḥ—
AK.03.03.133ab antarābhavasattve'śve gandharvo divyagāyane .
AK.03.03.133cd kamburnā valaye śaṅkhe dvijihvau sarpasūcakau .. 133 ..
AK.03.03.134ab pūrvo'nyaliṅgaḥ prāgāha puṃbahutve'pi pūrvajān .
<Amarapadavivrti ><AK.03.03.133>  
antarābhavasattve syād gandharvo divyagāyake .. 277 ..
gāṃ dhārayatīti gandharvaḥ ..
kamburnā valaye śaṅkhe dvijihvo sarpasūcakau .
kāmyata iti kambuḥ . ʻkamu kāntaü . dve jihve yasyeti dvijihvaḥ ..
pūrvaḥ syāt prāgdiśoḥ pūrvaḥ pūrvaje'pi ca kathyate .. 278 ..
pūrvatīti pūrvaḥ . ʻpūrva pūraṇe . vabayoraikyam .. 133 ..
iti bāntavargaḥ </Amarapadavivrti>
<Amarapadavivarana ><AK.03.03.133>  
anekārthaphakārāntaśabdānāṃ prācuryeṇa prayogābhāvāt tadatikrameṇa bāntānāha—
antarābhava—divyagāyane . atra subodhinīkāraḥ—dyāvāpṛthivyorantarābhavasattvena mahāparvataśikharapradeśeṣu vartamāne devayoniviśeṣe ghoṭakamātre tridivaukasāṃ gāyane ca gandharvaśabdo vartata iti .. kamburnā valaye śaṅkhe . valaye karabhūṣaṇe . śaṅkhe tu napuṃsakatvamapi prāguktam (1. pṛ. 170) . dvijihvau sarpasūcakau . sūcakaḥ karṇejapaḥ . jihvāśabdo'tra lakṣaṇayā vacane vartate . atra vacanasya ca dvaividhyaṃ samakṣaparokṣayorekarūpatvābhāvādavaseyam .. pūrvo—pūrvajān . atra prākcchabdaḥ pūrveṣu digdeśakāleṣu tatratyasaṃbandhipadārtheṣu ca vartate viśeṣyanighnaśca . yathā—pūrvā dik . pūrvaṃ dikcakram . pūrvā saṃdhyā . pūrvo deśaḥ . pūrvā bhūmiḥ . pūrvamupavartanam . pūrvaḥ samudraḥ . pūrvaṃ dinam . pūrvā rātriḥ . pūrvā dhanasaṃpattiḥ . pūrvaṃ dhanam ityādi yathāsaṃbhavamudāhāryam . yadā tu pūrvajān pitṛpitāmahādīn pūrātanān vā abhidhatte, tadā pūrvaśabdasya puṃliṅgatvabahuvacanāntatvayorniyamaḥ . yathā—matpūrvaiḥ pālito deśa iti . pūrātaneṣu yathā—ʻpūrve pūrvebhyo vaca etadūcuḵ (tai. brā. 3. 12. 9. 2) iti . vabayorabhedād gandharvādiśabdānāmatra pāṭhaḥ kṛtaḥ . kaiścid vyākhyātṛbhiḥ ʻantarābhavö ityādikaḥ sārdhaśloko'pi na vyākhyātaḥ .. 133 ..
iti bāntavargaḥ </Amarapadavivarana>
<Amarapadaparijata><AK.03.03.133>  
antarābhava—divyagāyane . antarābhavasattvaḥ maraṇajanmanormadhyāvasthāpannajantuḥ . aśvaḥ hayaḥ . divyagāyanaḥ tumburuprabhṛtiḥ . gāyanamātre ca syāt . ʻantarābhavasattve syād gandharvo gāyane haye iti vaijayantī (pṛ. 241, ślo. 24) .. kamburnā valaye śaṅkhe . śaṅkhe puṃnapuṃsakaḥ .. dvijihvau—pūrvajān . prākcchabdo digdeśa kālavacanaḥ . pūrvā dik . pūrvaṃ sthānam . pūrvo divasaḥ . pūrvajaśabdo vaṃśayavacanaḥ . ʻpūrvaiḥ kilāyaṃ parivardhito naḵ iti raghuvaṃśaḥ (13. 3) .. anuktam—
bimbaṃ bimbīphale tulye pratimāpratibimbayoḥ .
bimbaphale—bimbādharā . tulye—smarasya bimbamaniruddhaḥ . pratimāyām—śilābimbam . pratibimbe—mukhasya bimbam . maṇḍale'strī—śaśibimbaṃ śaśibimbaḥ .. 133 ..
iti bāntavargaḥ </Amarapadaparijata>
%%p. 03.407
atha bhāntavargaḥ—
AK.03.03.134cd kumbhau ghaṭebhamūrdhāṃśau ḍimbhau tu śiśubāliśau .. 134 ..
AK.03.03.135ab stambhau sthūṇājaḍībhāvau śaṃbhū brahmatrilocanau .
AK.03.03.135cd kukṣibhrūṇārbhakā garbhā visrambhaḥ praṇaye'pi ca .. 135 ..
<Amarapadavivrti ><AK.03.03.134-35>  
ghaṭe gajaśiraḥpiṇḍe rāśau vārāṅganāpatau .
kumbhakarṇaśrutau kumbhaḥ kumbhaṃ trivṛti guggule .. 279 ..
kumbhī bhavecca piṭhare vāriparṇyāṃ ca kaṭphale .
kumbhayatīti kumbhaḥ . ʻkubhi ācchādane ..
bāliśe bālake cāpi ḍimbhaśabdo'bhidhīyate .. 280 ..
ḍayate gamanāyeti ḍimbhaḥ . ʻḍīṅ vihāyasā gataü ..
sthūṇāyāṃ ca jaḍībhāve stambhastu parikīrtitaḥ .
stabhnātiti stambhaḥ . ʻstanbhu rodhanastambhanayoḵ ..
śaṃbhuḥ pūjye maheśāne parameṣṭhini kathyate .. 281 ..
śaṃ sukhamasmād bhavatīti śaṃbhuḥ .
kukṣau bhrūṇe bālake ca saṃdhau panasakaṇṭake .
antarbhāve ca garbhaḥ syādasaṃvāde ca hiṃsane .. 282 ..
viśvāse kelikalahe visrambhaḥ praṇaye bhavet .
giratīti garbhaḥ . ʻgṛ nigaraṇe .. visrabhyata iti visrambhaḥ . ʻsrambhu viśvāse .. 134-5 .. </Amarapadavivrti>
<Amarapadavivarana ><AK.03.03.134-35>  
kumbhau ghaṭebhamūrdhāṃśau . gajaśiraḥsthitaḥ piṇḍarūpo'vayava ityarthaḥ . śeṣe—
ʻkumbhaḥ syāt kumbhakarṇasya putre vārāṅganāpatau .
rāśibhede mānabhede guggulutrivṛtornapum ..
kumbhī tu pāṭalāvāriparṇīpiṭharakaṭphale ..
mānabhedaḥ palasahasraparimitaḥ . kumbhaḥ droṇacatuṣṭayamityeke . yathā—ʻdhānyaṃ daśabhyaḥkumbhebhyo harato'bhyadhikaṃ vadhaḵ iti (ma. smṛ. 8. 320) . guggulau tridaṇḍyāṃ ca napum, napuṃsakaliṅgamityarthaḥ . pāṭalādiṣu kumbhaśabdo ṅībantaḥ kumbhīti . ḍimbhau tu śiśubāliśau . śiśuraṣṭamavarṣādarvācīnaḥ . bāliśo mūrkhaḥ . ḍimbhayatīti ḍimbhaḥ . ʻḍibhi kṣepe . pacādyac (3. 1. 134) .. stambhau sthūṇājaḍībhāvau . stambhyante svoparisthitāni dārūṇi aneneti stambhaḥ sthūṇā . paṭakādyādhāratvena ūrdhvāgratayā sthāpito dāruviśeṣa iyarthaḥ . ʻṣṭabhi stabhi pratibandhe . karaṇe ghañ (3. 3. 121) . stambhyate pratirudhyate śarīravyāpāro'neneti stambhaḥ jaḍībhāvaḥ niṣpandatā, sāttviko bhāvaviśeṣaśca .. śaṃbhū brahmatrilocanau . brahmā caturānanaḥ . viṣṇāvapi śaṃbhuśabda iti candraḥ .. kukṣibhrūṇārbhakā garbhāḥ . bhrūṇaḥ kukṣisthaḥ prāṇiviśeṣaḥ . kukṣau yathā—ucchūnagarbha iti . garbhe—ʻgarbhahā ca yathāvarṇam (yā. smṛ. 3. 5. 251) iti . arbhake śiśau yathā—ʻyad garbharūpamiva māmanuśāsti iti murārināṭake (a. rā. 1. 15) . śeṣe—ʻantarbhāve ca garbhaḥ syāt saṃdhau panasakaṇṭake iti . antarbhāve yathā—kadalīgarbhapatram . saṃdhau yathā—pratimukhānantarastṛtīyo garbhasaṃdhiḥ prasiddhaḥ (da. rū. 1. 24) .. visrambhaḥ praṇaye'pi ca . praṇayo'bhilāṣaviśeṣaḥ . śeṣe—ʻvisrambhaḥ kelikalahe viśvāse'pi ca hiṃsane iti .. 134-5 .. </Amarapadavivarana> 
<Amarapadaparijata><AK.03.03.134-35>  
kumbhau ghaṭebha—garbhāḥ. bhrūṇaḥ kukṣisthaśiśuḥ . visrambhaḥ praṇaye'pi ca . ʻvisrambhaḥ kelikalahe viśvāse praṇaye vadhe iti viśvaḥ (pṛ. 109, ślo. 28) .. 134-5 .. </Amarapadaparijata> 
%%p. 03.409
AK.03.03.136ab syād bheryāṃ dundubhiḥ puṃsi syādakṣe dundubhiḥ striyām .
AK.03.03.136cd syānmahārajane klībaṃ kusumbhaṃ karake pumān .. 136 ..
<Amarapadavivrti ><AK.03.03.136>  
dundubhī rākṣase bheryāmakṣe bindutrikadvaye .. 283 ..
dundumiti bhāṣata iti dundubhiḥ ..
padmake hemani paṭe kusumbhaṃ syāt kamaṇḍalau .
kusumbhyata iti kusumbhaḥ . ʻkusumbha ardane .. 136 .. </Amarapadavivrti>
<Amarapadavivarana ><AK.03.03.136>  
syād bheryāṃ—striyām . akṣo'tra pāśakākhyaṃ dyūtasādhanam . yathā—ʻdundubhyā kila tatkṛtaṃ patitayā yad draupadī hāritȫ iti . bheryāṃ yathā—ʻdundubhistāḍito'yam (veṇī. 1. 22) . dundumiti śabdaṃ bhāṣata iti dundubhiḥ . ʻbhāṣa vyaktāyāṃ vāci . auṇādikaḥ kipratyayaḥ . ʻdaitye nā dundubhirbheryāṃ tryakṣe bindutrikadvaye iti rabhasaḥ . daityo vāliśatruḥ . bindutrikadvaya iti akṣasvarūpakathanam .. syānmahārajane—pumān . mahārajanaṃ vahniśikham (1, pṛ. 616) . padmakamiti svāmī (pṛ. 302) . svapracyutena javena kuṃ bhūmiṃ sumbhati nāśayatīti kusumbhaḥ . ʻsumbha śumbha hiṃsāyām . karakaḥ kamaṇḍalurityarthaḥ . śeṣe—ʻkusumbhaṃ hemani klībe iti .. 136 .. </Amarapadavivarana>
<Amarapadaparijata><AK.03.03.136>  
syād bheryāṃ—strīyām . akṣo nāma akṣabindutrikadvayam . ʻittigalü . ʻdundubhirditije bheryāmakṣabindutrikadvaye iti viśvaḥ (pṛ. 109, ślo. 33) .. 136 .. </Amarapadaparijata>
%%p. 03.410
AK.03.03.137ab kṣatriye'pi ca nābhirnā surabhirgavi ca striyām .
AK.03.03.137cd sabhā saṃsadi sabhye ca triṣvadhyakṣe'pi vallabhaḥ .. 137 ..
<Amarapadavivrti ><AK.03.03.137>  
jigīṣukṣatriye mukhye cakrāntaścakravartinoḥ .. 284 ..
prāṇyaṅge caiva kastūrīmade nābhiḥ prakīrtyate .
nabhate nabhyate ca nābhiḥ . ʻṇabha hiṃsāyām ..
campake strīgavi svarṇe sallakīmtṛbhedayoḥ .. 285 ..
manojñe ca sugandhau ca surabhirvācyaliṅgakaḥ .
suṣṭhu rabhyata iti surabhiḥ . ʻrabha rābhasye ..
saṃsacchālādevaneṣu goṣṭhyāṃ dyūte ca mandire .. 86 ..
samūhasakhyayoścaiva sabhāśabda udāhṛtaḥ .
saha bhāntyatreti sabhā . ʻbhā dīptaü ..
gavādhyakṣe kulīnāśve dayite vallabhaḥ smṛtaḥ .. 287 ..
vallata iti vallabhaḥ . ʻvalla prītaü .. 137 ..
iti bhāntavargaḥ </Amarapadavivrti>
<Amarapadavivarana ><AK.03.03.137>  
kṣatriye'pi ca nābhirnā . nā puṃliṅga ityarthaḥ . nabhate hinastīti nābhiḥ . ʻṇabha hiṃsāyām . śeṣe pratāpe ca—
ʻcakrāntaścakravartinoḥ .
nābhiḥ pradhāne kastūrīmade prāṇyaṅgake'pi ca ..
cakrāntaḥ cakrayormadhyaṃ piṇḍikākhyam . rabhaso'pi—
ʻmukhyarāṭ kṣatriyo nābhiḥ puṃsi prāṇyaṅgake dvayoḥ .
cakramadhye pradhāne ca striyāṃ kastūrikāmade ..
iti . ʻsamucchṛsatpaṅkajakośakomalairupāhitaśrīṇyupanīvi nābhibhiḵ iti bhāravikāvye puṃliṅgaprayogaḥ (kirā. 8. 24) .. surabhirgavi ca striyām . gavi kāmadhenvāmityarthaḥ . ʻsutāṃ tadīyāṃ surabheḵ iti raghuvaṃśe (2. 82) . gomātre iti kecit . suṣṭhu rabhata iti surabhiḥ . ʻrabha rābhasye . rābhasyaṃ kāryopakrama iti dhātuvṛttau . śeṣe—
ʻsurabhirnā jātiphale vasante campakadrume .
śallakyāṃ strī mātṛbhede manojñe tu viśeṣyavat ..
iti . ʻsurabhirghrāṇatarpaṇaḵ iti gatam (1, pṛ. 98) .. sabhā saṃsadi samyeṣu . saha bhāntyatreti vyutpattyā sabhā saṃsat brāhmaṇasamāveśanamityarthaḥ . tadvartitvād upacāreṇa sāmājikeṣvapi sabhāśabdaḥ . ekasminneva puruṣe sabhāśabdo na pravartata iti jñāpayituṃ samyeṣviti bahuvacanamupāttam . śeṣe—ʻsabhā durodare'pi syāt samūhe bhāvite triṣü iti . bhayā kāntyā nakṣatrairvā yukte vācyaliṅgaḥ . triṣvadhyakṣe'pi vallabhaḥ . adhyakṣo'tra goṣṭhādhyakṣa eveti subodhinīkāraḥ . ʻvalla prītau saṃcaraṇe cö . vallata iti vallabhaḥ . vallatiḥ sautro dhātuḥ . ʻrāsivallibhyāṃ cö ityabhac pratyayaḥ (u. 3. 125) . śeṣe—ʻvallabhastu pradhānāśve kulīnaścāpi vallabhaḵ iti . yathā—ʻstokena nākramata vallabhapālamuccaiḵ (śiśu. 5. 56) iti, ʻnīto vallabhapālakena ca nijāmuccaiḥśravo mandurām iti ca māghakāvye . ʻdayitaṃ vallabhaṃ priyam iti prāguktam (2, pṛ. 75) .. 137 ..
iti bhāntavargaḥ </Amarapadavivarana>
<Amarapadaparijata><AK.03.03.137>  
kṣatriye'pi—striyām . vasantādāvapi syāt .. sabhā saṃsadi sabhye ca . ʻstriyāṃ sāmājike goṣṭhyāṃ dyūtamandirayoḥ sabhȫ iti rabhasaḥ .. triṣvadhyakṣe'pi vallabhaḥ . ʻvallabho dayite'dhyakṣe kulīnāśve ca vallabhaḵ iti viśvaḥ (pṛ. 109, ślo. 26) .. anuktam—
dante'pi jambha ṛṣabhī narākārastriyāmapi .
durlabho dayite'pi syād vibhuḥ sarvagate'pi ca .
avaṣṭambhaḥ suvarṇe'pi sthānamātre'pi bhūriti .. 137 ..
iti bhāntavargaḥ </Amarapadaparijata>
%%p. 03.412
atha māntavargaḥ—
AK.03.03.138ab kiraṇapragrahau raśmī kapibhekau plavaṅgamau
AK.03.03.138cd icchāmanobhavau kāmau śauryodyogau parākramau .. 138 ..
<Amarapadavivrti ><AK.03.03.138>  
kiraṇapragrahau raśmī kapau bheke plavaṅgamaḥ .
aśnuta iti raśmiḥ . ʻaśū vyāptaü . plavairgacchatīti plavaṅgamaḥ ..
kāmaḥ spṛhāretasoḥ syānnikāme mīnaketane .. 288 ..
kāmyata iti kāmaḥ . ʻkamu kāntaü ..
parākramaḥ syādudyoge śaktivikramayorapi .
parākramantyaneneti parākramaḥ ʻkramu pādavikṣepe .. 138 .. </Amarapadavivrti>
<Amarapadavivarana ><AK.03.03.138>  
kiraṇapragrahau raśmī . aśvādiniyamanārtho rajjuviśeṣaḥ pragrahaḥ . aśnuta iti raśmiḥ . ʻaśū vyāptaü . ʻaśnote raś cö (u. 4. 46) iti mipratyayaḥ, dhāto raśādeśaśca .. kapibhekau plavaṅgamau . plavairgacchatīti plavaṅgamaḥ . ʻgamaścö (3. 2. 47) iti khac .. icchāmanobhavau kāmau . śeṣe—ʻretonikāmayoḥ klībaṃ kāmaḥ kāmye triṣu smṛtaḵ iti . nikāmaṃ prakāmam .. śauryodyogau parākramau . satyapi bhayakāraṇe bhayarāhityaṃ śauryam . svaśaktyanusāreṇa kartavyārthaprārambha udyogaḥ .. 138 .. </Amarapadavivarana>
<Amarapadaparijata><AK.03.03.138>  
kiraṇapragrahau raśmī . pragraha iti raṃjjuḥ . ʻpaggamü . kapibhekau plavaṅgamau . plavagaplavaṅgāvapi syātām . plavaṅgamaḥ kapau bheke plavaṅgaplavagāvapi iti vaijayantī (pṛ. 267, ślo. 32) .. icchāmanobhavau kāmau . icchāviṣayo'pi syāt . ʻkāmyaspṛhāsmarāḥ kāmāḵ iti vaijayantī (pṛ. 215, ślo. 17) .. śauryodyogau parākramau .. 138 .. </Amarapadaparijata>
%%p. 03.413
AK.03.03.139ab dharmāḥ puṇyayamanyāyasvabhāvācārasomapāḥ .
AK.03.03.139cd upāyapūrva ārambha upadhā cāpyupakramaḥ .. 139 ..
<Amarapadavivrti ><AK.03.03.139>  
puṇye kṛtānte nyāye ca svabhāvopamayorapi .. 289 ..
ācāre cāpyahiṃsāyāṃ cāpopaniṣadorapi .
somape caiva dharmaḥ syād dharmaṃ syād dharmasādhane .. 290 ..
somapaḥ ṛtuviśeṣaḥ . dhriyata iti dharmaḥ . ʻdhṛñ dhāraṇe ..
upāyapūrva ārambhe prārambhe vikrame tathā .
upadhāyāṃ cikitsāyāmāgame syādupakramaḥ .. 291 ..
upakramyata ityupakramaḥ .. 139 .. </Amarapadavivrti>
<Amarapadavivarana ><AK.03.03.139>  
dharmāḥ—somapāḥ . puṇyam iṣṭāpūrtajanyaḥ puruṣaguṇaḥ . tatra dharmaśabdaḥ puṃnapuṃsakaliṅgaḥ prāguktaḥ (1, pṛ. 86) . yamo dharmarājaḥ . tatra nāmaikadeśanyāyena dharmaśabdaḥ . nyāyo vyavahāranirṇayastarkaḥ . yathā—dharmādhikaraṇaṃ prāpta iti . svabhāvaḥ padārthasya sahajo dharmaḥ . yathā—vahneruṣṇatvam, jalasya śaityamiti . ācāro deśakulādyācāraḥ . yathā—deśadharmaḥ, kuladharma iti . somapaḥ somapīthi . yathā—dharmo'yaṃ kulabhūṣaṇamiti . dhriyata iti dharmaḥ . ʻdhṛñ dhāraṇe . manpratyayaḥ (u. 1. 145) . śeṣe—ʻahiṃsāyāṃ rājabhede dharmaścāpopamānayoḵ iti . rājabhede—ikṣvākuvaṃśayo rājaviśeṣaḥ . yathā—ʻprājyaṃ dharmaḥ pālayāmāsa rājyam iti . cāpe yathā—ʻayaṃ rāmo naivaṃ sa hi janakadharma dalitavān iti . upamāne yathā—kṣatradharmo'yaṃ brāhmaṇa iti . kecittu—somaḥ pīyate'treti vyutpattyā somapaśabdena ṛturucyata ityāhuḥ . tathā ca viśvaprakāśikā—(pṛ. 111, ślo. 17)
ʻdharmaḥ puṇye yame nyāye svabhāvācārayoḥ kratau .
upamāyāmahiṃsāyāṃ dhārmike ca nigadyate ..
iti . tathā hi—yo yāgamanutiṣṭhati taṃ dhārmikamāhurjanāḥ . somapaḥ somapīthīti kathyata iti .. upāya—upakramaḥ . ārabhyata ityārambhaḥ . ārabhyamāṇaṃ kāryamityarthaḥ . upāyajñānapūrvako ya ārambhaḥ sa puṃliṅgenopakramaśabdenocyate . yathā—brahmaṇa upakramo jagaditi . yatra hi upakramaśabdāntaḥ tatpuruṣo bhavati, tatra tasya napuṃsakatvaṃ vakṣyate . mantripurohitādīnāṃ parīkṣaṇamupadheti kṣatriyavarge'bhihitam (1, pṛ. 486) . tatrāpyupakramaśabdaḥ . upakramyata ityupakramaḥ . śeṣe—ʻupakramastu prārambhe cikitsāyāṃ ca vikrame iti . prārambhe yathā—bhojanasyopakramaḥ . cikitsāyāṃ yathā—anupakramo rogaḥ . vikrame yathā—aho kaṇṭhīravasyopari jambukasyopakrama iti .. 139 .. </Amarapadavivarana>
<Amarapadaparijata><AK.03.03.139>  
dharmāḥ—somapāḥ . upāyapūrva—upakramaḥ .. 139 .. </Amarapadaparijata>
%%p. 03.415
AK.03.03.140ab vaṇikpathaḥ puraṃ vedo nigamā nāgaro vaṇik .
AK.03.03.140cd naigamau dvau bale rāmo nīlacārusite triṣu .. 140 ..
<Amarapadavivrti ><AK.03.03.140>  
vaṇikpathe pure vede vāṇijye nigamaḥ smṛtaḥ .
niyataṃ gamyate'neneti nigamaḥ ..
naigamaḥ syādupaniṣatpaurayorvaṇije'pi ca .. 292 ..
nigame bhavo naigamaḥ ..
balabhadre dāśarathau jāmadagnye paśau pumān .
nīlavarṇe manojñe ca site rāmastriṣu smṛtaḥ .. 293 ..
aṅganāhiṅgulinyoḥ strī rāmaṃ vāstukakuṣṭhayoḥ .
ramantesminniti rāmaḥ . ʻramu krīḍāyām .. 140 .. </Amarapadavivrti>
<Amarapadavivarana ><AK.03.03.140>  
vaṇikpathaḥ—nigamaḥ . vaṇikpatho vāṇijyam . haṭṭamārgo vā . puraṃ nagaram . veda āmnāyaḥ . niyataṃ gamyate'trepsitārtho'neneti vā nigamaḥ . niyataṃ gacchatyatreti vā nigamaḥ . ʻgocarasaṃcaravahavrajavyajāpaṇanigamāścö (3. 3. 119) ityadhikaraṇe ghañanto nipātitaḥ . nagaro—naigamo dvau . nigamaśabdasya nagaraṃ vaṇikpathaśca ityarthadvayaṃ prāguktam (1, pṛ. 165, pūrvārdhe ca) . tadubhayasaṃbandhād naigamaśabdasya nagarasaṃbandhī vaṇik cetyarthadvayamapi . atra subodhinīkāraḥ—ʻnaigamaśabdaḥ kevalayogamātrapravṛtto na bhavati . kiṃtu nāgare vaṇikpathe ca rūḍhaḵ . ʻrūḍhiryogamapaharati iti nyāyād brāhmaṇasyāmnāyarūpanigamasaṃbandhe satyapi naigamaśabdābhidheyatvanivṛttyarthaṃ dvāvityuktam iti . svāmī cāha (pṛ. 303)—ʻbrāhmaṇasya naigamatvaniṣedhārthaṃ dvāvityuktam iti . vijñāneśvarastu—ʻśreṇinaigamapāṣaṇḍigaṇānāmapyayaṃ vidhiḵ iti yājñavalkyavyākhyānāvasare, ʻye vedasyāptapraṇītatvena prāmāṇyamicchanti pāśupatādayaste naigamāḵ iti vyācaṣṭa (yā. smṛ. 2. 15. 192) .. bale rāmo—triṣu . ramate krīḍatīti rāmaḥ . balabhadra ityarthaḥ . ʻramu krīḍāyām . ʻjvalitikasantebhyo ṇaḵ (3. 1. 140) . atra rūpabhedāt puṃliṅgaḥ . ramante'smin ityadhikaraṇārthe ghañi rāmaḥ (3. 3. 12) . kṛṣṇavarṇe sundare dhavalavarṇe cāyaṃ vācyaliṅgaḥ . tathāca—
ʻrāmaḥ paśuviśeṣe ca jāmadagnye halāyudhe .
rāghave cāsitaśvetamanojñeṣu tu vācyavat ..
rāmāṅganāhiṅgulinyo rāmaṃ vāstukakuṣṭhayoḥ ..
iti (vi. pra. pṛ. 111, ślo. 21-2) . paśuviśeṣe ʻgandharvaḥ śarabho rāmaḵ iti prāguktaḥ (1, pṛ. 334) . hiṅgulini ʻdurlabho hiṅgulī rāṣṭrī nākulī ca mahauṣadhiḵ iti . dravyati kuṣṭhaṃ sāribhākhyo gandhadravyaviśeṣaḥ .. 140 .. </Amarapadavivarana> 
<Amarapadaparijata><AK.03.03.140>  
vaṇikpathaḥ—naigamau dvau . dvāviti niyamo'narthakaḥ . ʻnaigamaḥ syādupaniṣadvaṇijornāgare'pi cö iti viśvaḥ (pṛ. 113, ślo. 52) .. bale—triṣu . balo balabhadraḥ . jainamate dāśarathiśca balaḥ syāt .. 140 .. </Amarapadaparijata>
%%p. 03.417
AK.03.03.141ab śabdādipūrvo vṛnde'pi grāmaḥ krāntau ca vikramaḥ .
AK.03.03.141cd *stomaḥ stotre'dhvare vṛnde jihmastu kuṭile'lase .. 141 ..
<Amarapadavivrti ><AK.03.03.141>  
vṛnde svarapade grāmaḥ śabdādau parikīrtyate .. 294 ..
śabdādiḥ svaraḥ . gīryata iti grāmaḥ . ʻgṝ nigaraṇe ..
pādasyākramaṇe śaktisaṃpattyāṃ vikramaḥ smṛtaḥ .
viśeṣeṇa kramyate'neneti vikramaḥ .. 141 .. </Amarapadavivrti>
<Amarapadavivarana ><AK.03.03.141>  
śabdādipūrvo bṛnde'pi grāmaḥ . ayamarthaḥ—śabdendriyaguṇabhūtādipadapūrvako grāmaśabdaḥ samūhe vartate . yathā—śabdagrāmaḥ, indriyagrāmaḥ, guṇagrāmaḥ, bhūtagrāmaḥ ityādi . asminnarthe grāmaśabdasya uttarapadanaiyatyavidhānāt śabdādīnāṃ samūhaḥ śabdagrāmaḥ ityasvapadarūpeṇa vigrahaḥ kāryaḥ . apiśabdāt ʻsamau saṃvasathagrāmaü (1, pṛ. 207) iti nirupapada eva prāguktaḥ . śeṣe—ʻgrāmaḥ svare saṃvasathe iti . grāme svare yathā—ʻsapta svarāstrayo grāmā mūrcchanāścaikaḥ viṃśatiḵ iti ṣaḍjagrāmaḥ, madhyamagrāmaḥ, gāndhāragrāma iti grāmāstrayasaṃgītaśāstre prasiddhāḥ .. krāntau ca vikramaḥ . krāntiḥ pādenākramaṇam . vikrāmantyaneneti vikramaḥ . ʻkramu pādavikṣepe . śeṣe—ʻvikramaḥ śaktisaṃpadi iti . ʻvikramastvatiśaktitȫ iti prāguktaḥ (1, pṛ. 544) .. 141 .. </Amarapadavivarana>
<Amarapadaparijata><AK.03.03.141>  
śabdādi—grāmaḥ . grāme'pi syāt .. krāntau ca vikramaḥ . śaktāvapi syāt . uṣṇe'pi gharmaḥ . ʻnidāgha ūṣmaṇi grīṣme svede gharmastu teṣu ca . ātape ca dine cāthö iti vaijayantī (pṛ. 269, ślo. 57) .. ceṣṭālaṃkāre bhrāntau ca vibhramaḥ . ceṣṭālaṃkāro vacanavibhūṣaṇaviparyāsaḥ . bhrāntirjñānaviśeṣaḥ . śobhāyāmapi syāt . ʻśobhārthe'pi prayujyante lakṣmīśrīkāntivibhramāḵ iti halāyudhaḥ (a. mā. 5. 27) . śobhā nāma vastrabhūṣaṇādiprayuktaviśeṣaḥ .. 141 .. </Amarapadaparijata>
%%p. 03.418
AK.03.03.142ab gulmā rukstambasenāśca jāmiḥ svasukulastriyoḥ .
AK.03.03.142cd kṣitikṣāntyoḥ kṣamā yukte kṣamaṃ śakte hite triṣu .. 142 ..
<Amarapadavivrti ><AK.03.03.142>  
senābhede rogabhede stambe ca balasajjane .. 295 ..
durgādirakṣaṇasthāne sainyarakṣaṇaghaṭṭayoḥ .
viṭapānāṃ ca saṃghāte gulmaḥ puṃsi vivakṣitaḥ .. 296 ..
āmalakyāṃ vastraveśmavanikailāsu tu striyām .
gulyata iti gulmaḥ . ʻguḍa rakṣaṇe ..
jāmiryajñīyamūlaḥ syājjāniḥ svasukulastriyoḥ .. 297 ..
jamati bhakṣayatīti jāmiḥ . ʻjamu adane ..
kṣitikṣāntyoḥ kṣamā nyāyye kṣamaṃ śakte hite triṣu .
kṣamyata iti kṣamā . ʻkṣamūṣ sahane .. 142 .. </Amarapadavivrti>
<Amarapadavivarana ><AK.03.03.142>  
gulmā rukstambasenāśca . guḍyate rogavānasmāditi gulmaḥ jaṭhararogaḥ . guḍyate rakṣyate puruṣo'neneti gulmaḥ stambaḥ, ekamūlastṛṇakāṇḍasamūhaḥ . ʻguḍa rakṣaṇe . makpratyayaḥ . laḍayorabhedaḥ . atra senāśabdena kṣatravargoktāt senāmukhāt (1, pṛ. 530) triguṇacaturaṅgabalasamūho vivakṣitaḥ . śeṣe—ʻgulmastu rakṣaṇasthānaṃ durgādau balarakṣaṇam iti .. jāmiḥ svasṛkulastriyoḥ . kulastrī kulapālikā . jamati bhrātṛbhartrādidattamiti jāmiḥ. ʻjamu adane . śeṣe—ʻsyājjāmyavyayamālasye iti . yathā—ʻjāmi vā etadyajñasya kriyate yadanvañcau puroḍāśaü ityādi . ʻjihmastu kuṭile mande jāmiḥ svasṛkulastriyoḵ iti cavargatṛtīyādiṣvajayaḥ . rabhasastu—ʻprahare saṃyame yāme yāmiḥ svasṛkulastriyoḵ iti antasthayakārādāvuktavān .. kṣitikṣāntyoḥ—triṣu . kṣitiḥ bhūmiḥ . kṣāntiḥ sahanam . ʻkṣamūṣ sahane ʻṣidbhidādibhyo'ṅ (3. 3. 104) . ubhayatra rūpabhedāt strīliṅgaḥ . yukte nyāye, śakte samarthe, hite'nukūle; yuktādyarthatraye tu vācyaliṅgaḥ . ʻkṣamaṃ śakte sahe yukte hite ca triṣu kīrtitaḵ iti ratnakośe śaktādyarthacatuṣṭaye kṣamaṃ kṣamaḥ kṣamā iti liṅgatrayarūpoccāraṇena triliṅgatvābhidhānāt . ataśca yuktārthe kṣamamiti rūpabhedād napuṃsakatvamiti vyākhyānamupekṣaṇīyam . subhūticandrastu ʻyuktārthe kṣamam iti makārāntamavyayamāha .. 142 .. </Amarapadavivarana>
<Amarapadaparijata><AK.03.03.142>  
gulmā rukstambasenāśca . rug rogaḥ . stambo'prakāṇḍaḥ śākhī . senā sainyabhedaḥ . jāmiḥ svasṛkulastriyoḥ . ʻjihmastu kuṭile mande jāmiḥ svasṛkulastriyoḵ iti jakārādiṣu jayakośaḥ . ʻprahāre saṃyame yāmo yāmiḥ svasṛkulastriyoḵ iti yakārādiṣu rabhasaḥ .. kṣitikṣāntyoḥ—triṣu . yukte kṣamamiti yuktārthe napuṃsakamavyayaṃ ca syāt . yukte ucite klībamavyayaṃ ca māntamiti subhūtiṭīkā .. 142 .. </Amarapadaparijata>
%%p. 03.419
AK.03.03.143ab triṣu śyāmau haritkṛṣṇau śyāmā syācchāribā niśā .
AK.03.03.143cd lalāmaṃ pucchapuṇḍrāśvabhūṣāprādhānyaketuṣu .. 143 ..
<Amarapadavivrti ><AK.03.03.143>  
harite kṛṣṇavarṇe ca prayāgavaṭavṛkṣayoḥ .. 298 ..
vārivāhe dārake ca śyāmaḥ puṃsi prakīrtitaḥ .
śārivāgundrayo rātrāvaprasūtastriyāṃ tathā .. 299 ..
kṛṣṇāpriyaṅgvornīlyāṃ ca tathā somalatauṣadhau .
trivṛtāyāṃ somarājyāṃ śyāmā tvaṣṭābdayoṣiti .. 300 ..
marice lavaṇe śyāmam ..
śyāyata iti śyāmaḥ . ʻśyaṅ gataü ..
lalāmaṃ pucchapuṇḍrāśvabhūṣāprādhānyaketuṣu .
triṣu liṅgeṣu ramye syād mukhyasāmarthyalakṣmasu .. 301 ..
lalatīti lalāmam . ʻlala vilāse .. 143 .. </Amarapadavivrti>
<Amarapadavivarana ><AK.03.03.143>  
triṣu śyāmau—niśā . harit palāśavarṇaḥ . dūrvādalaśyāmamiti kṛṣṇavarṇe . yathā—ʻsnigdhāñjanaśyāmatanūbhirunnataiḵ iti māghaḥ (śiśu. 12. 62) . ubhayatra vācyaliṅgaḥ . guṇamātre dhīvarge puṃliṅga uktaḥ (pṛ. 100) . śārivā gopī . niśā rātriḥ . ubhayatra rūpabhedāt strīliṅgaḥ . śeṣe—
ʻśyāmaḥ prayāganyagrodhe ghane vṛddhe ca dārake .
aprasūtāṅganāyāṃ strī tathā somalatauṣadhau ..
kṛṣṇāpriyaṅgvorgundrāyāṃ gopītrivṛtayorapi .
śyāmaṃ marīce lavaṇe .. 
iti . gaṅgāyamunāsaṃgamapradeśastho nyagrodhaḥ prayāganyāgrodhaḥ . yathā—ʻso'yaṃ vaṭaḥ śyāma iti pratītaḵ iti raghuvaṃśe (13. 53) . ghano meghaḥ . dārako bālakaḥ . aprasūtāṅganā yauvanamadhyasthā . gundrā govandanī . trivṛtā tripuṭā . marīce ca lavaṇaviśeṣe ca rūpabhedānnapuṃsakam .. lalāmaṃ—ketuṣu . pucchaṃ gavādīnāṃ lāṅgūlam . puṇḍraṃ gavāśvādīnāṃ śarīravarṇād varṇāntaragataṃ lalāṭagataṃ cihnam . aśvaḥ ghoṭakaḥ . bhūṣā ābharaṇam . pradhānameva prādhānyam . atra rabhasaḥ—
ʻlalāma ca lalāmaṃ ca bhūṣāvāladhivājiṣu .
cihnaprabhāvapuṇḍreṣu pradhāne dhvajaśṛṅgayoḥ ..
iti . yādavaprakāśo'pi—
ʻlalāmo'strī lalāmāpi prabhāve puruṣe dhvaje .
śreṣṭhe bhūṣāpucchaśṛṅgapuṇḍracihnahayeṣvapi ..
iti (vaija. pṛ. 262, ślo. 72-3) . aśvasya bhūṣā iti ṣaṣṭhīsamāsāśrayaṇena subodhinīkāravyākhyāne mūlaṃ na paśyāmaḥ . lalantīti lalāḥ vilāsaśīlāḥ, tānamati gacchatīti lalām . pacādyaci kaninpratyaye lalāma . ʻkanyālalāma kamanīyamajasya lipsoḵ iti nakārāntasya pradhānarūpārthe raghuvaṃśe prayogaḥ (5. 64) . ʻkṣaṇāt kapilalāmena drāvitaṃ kauravaṃ balam iti dhvajārthe droṇaparvaṇi rātriyuddhe prayogaḥ .. 143 .. </Amarapadavivarana>
<Amarapadaparijata><AK.03.03.143>  
triṣu śyāmau—prādhānyaketuṣu . puṇḍraṃ bhālāṅkam . prādhānyaṃ pradhānam . ketuḥ cihnam .
ʻlalāma ca lalāmaṃ ca bhūṣāvāladhivājiṣu .
cihnapradhānapuṇḍreṣu prabhāve dhvajaśrṛṅgayoḥ ..
iti jayakośaḥ .. 143 .. </Amarapadaparijata>
%%p. 03.421
AK.03.03.144ab sūkṣmamadhyātmamapyādau pradhāne prathamastriṣu .
AK.03.03.144cd vāmau valgupratīpau dvāvadhamau nyūnakutsitau .. 144 ..
AK.03.03.145ab jīrṇaṃ ca paribhuktaṃ ca yātayāmamidaṃ dvayam .
iti māntaśabdāḥ
<Amarapadavivrti ><AK.03.03.144>  
sūkṣmaṃ tvaṇau kaitave syādadhyātmālpakayorapi .
sūcyata iti sūkṣmam . ʻsūca paiśunye ..
ādau pradhānake caiva prathamaṃ parikīrtitam .. 302 ..
prathate'smāditi prathamam . ʻpratha prakhyāne .. 
pratīpe sundare savye meghe rikthe hare smare .
vāmaḥ syādaṅganāyāṃ tu sṛgālyāṃ karabhastriyām .. 303 ..
rāsabhyāṃ baḍavāyāṃ ca vāmā tu parikīrtyate .
vamatīti vāmaḥ . ʻṭuvam udgiraṇe .
adhamāne kutsite nyūne'pyadhamo'dhaḥsthite'pi ca .. 304 ..
adhamatvāt adhamaḥ . na vidyate dhamo dhyānamatreti vādhamaḥ
jīrṇe ca paribhukteca pūtiparyuṣite tathā .
gatasvābhāvikarase yātayāmaṃ prakīrtitam .. 305 ..
atiśayena yāmyata iti yātayāmam . ʻyama apariveṣaṇe .. 144 ..
iti māntavargaḥ </Amarapadavivrti>
<Amarapadavivarana ><AK.03.3.144>  
sūkṣmamadhyātmamapi . adhyātmamiti vibhaktyarthe'vyayībhāvaḥ . paramātmani sūkṣmaśabdo napuṃsakaliṅgo vartata ityarthaḥ . durjñānatvenāṇuparimāṇadravyasādṛśyāt sūkṣmam . ʻaṇoraṇīyān mahato mahīyān iti śruteḥ (kaṭha. 2. 20) . apiśabdena svalpe'pi sūkṣmaśabdo vācyaliṅgaḥ . ādye pradhāne prathamastriṣu . ādye yathā—ʻagniṣṭomaḥ prathamo yajñaḵ iti . pradhāne śreṣṭhe yathā—dātṛṇāṃ prathama iti . prathate tasmādanyaditarad dvitīyādikaṃ svaguṇabhūtaṃ veti prathamaḥ . ʻpratha prakhyāne . prathamaśabdaprabhṛtayo vakṣyamāṇā makārāntāstriṣu vācyaliṅgā ityarthaḥ . vāmau valgupratīpau dvau . valguḥ manoharaḥ . yathā—vāmalocanā . pratīpaḥ pratikūlaḥ . yathā—ʻvidhau vāmārambhe vahati viphaladhiyaḥ pauruṣabharāḵ iti . vamati prakaṭayati svaguṇamiti vāmaḥ . ʻṭuvamu udgiraṇe . ʻjvalitikasantebhyo ṇaḵ (3. 1. 140) iti ṇapratyaye ʻnodāttopadeśasya māntasyānācameḵ (7. 3. 34) ʻanācamikamivamīnāmiti vaktavyam iti vṛddhiḥ śeṣe—
ʻvāmaḥ savye triṣu smṛtaḥ .
puṃsi kāme hare klībe draviṇe strī tu yoṣiti .
vāmī sṛgālībaḍavārāsabhīkarabhīṣu ca ..
iti . hare yathā—ʻvāmadevo mahādevaḵ (1, pṛ. 23) . draviṇe yathā—ʻvāmamasmabhyaṃ sā vīḥ, vāmabhājaḥ syāmö iti . yoṣinmātre ṭābantaḥ prāguktaḥ (1, pṛ. 362) . sṛgālyādiṣu ṅībantaḥ yathā—ʻathoṣṭravāmīśatavāhitārtham (raghu. 5. 32) iti .. adhamau nyūnakutsitau . nyūno'samagraḥ . yathā—adhamapakṣaḥ . kutsitaḥ garhitaḥ . yathā—brāhmaṇādhamaḥ, rājāghamaḥ iti . [ʻadho'vasorlopaścö (sara. kaṇṭhā. 4. 3. 120)] ʻavo'dhasorlopaśca iti vaktavyam (vā. 4. 3. 8) . adhaḥśabdād mapratyayaḥ sakāralopaśca . śeṣe—adhaḥstho'pyadhamo'dhmāne iti . adhobhāgasthito'pyadhamaḥ . dhamatīti dhamaḥ . ʻpāghrādhmāgheṭdṛśaḥ śaḵ (3. 1. 137) . tato'nyo'dhamaḥ . adhmāno dhmānarahita ityarthaḥ .. jīrṇa ca—dvayam . upabhogena kālavaśena vā gatasāraṃ jīrṇam . yathā—yātayāmāni mālyāni iti . tathā—ʻvayamapi śithilāṅgā yātayāmaṃ kalatram iti . darbhāḥ kṛṣṇājinaṃ mantraḥ ityādi karmāntareṣu viniyuktānāmapi darbhādīnāmanyatrāpi karmaṇi viniyogo'stītyarthaḥ . yāgādau viniyuktaṃ paribhuktam . yathā—ʻyātayāmānyanyāni havīṃṣyayātayāmamājyam iti yāmaśabdena praharavācinā kālamātraṃ lakṣyate . karmāntareṣūpayuktasyāpyājyasya puroḍāśādivad yātayāmatvopādhikaniṣedho nāstītyarthaḥ . atra paribhuktaṃ bhuktojjhitamiti sarvānandaḥ (ṭī. saṃ. pṛ. 121) . yāto yāmaḥ kālo'syeti yātayāmam .. 144 .. 
iti māntavargaḥ </Amarapadavivarana>
<Amarapadaparijata><AK.03.03.144>  
sūkṣmamadhyātmamapi . ʻsūkṣmaṃ syāt kaitave'dhyātme'pyaṇau sūkṣmo'lpake'nyavat iti viśvaḥ (pṛ. 111, ślo. 19) .. ādau pradhāne—pratīpau dvau . dvāviti niyamena savyādyarthe triṣvityadhikṛtaliṅgaṃ na bhavati .. adhamau—yātayāmamidaṃ dvayam . paribhuktamiti bhuktojjhitam . ʻparibhuktojjhite jīrṇe yātayāmaṃ triliṅgakam iti rabhasaḥ . anuktam—
daṇḍayāmastu divase kṛtānte kumbhasaṃbhave .
talimaṃ baddhabhūmau syāt talpe caiva vitānake ..
kacchape jalagulmaḥ syādāvarte salilasya ca .
dhyāmaśca dhyāmalaśca dvau śyāmale ca malīmase ..
tokmaṃ karṇamale klībaṃ harite syāt triliṅgakam .
vidrumaḥ pallave'pi syād himaṃ syāccandane'pi ca .
gardabhyāmapi vāmī syāt saumye'pyanupamo bhavet .
niyamo yantraṇāśliṣṭaniścayaprabhṛtiṣvapi .
pañcamau bhekahṛdyau ca saṃbhramau vibhramāvapi .. 144 ..
iti māntavargaḥ </Amarapadaparijata>
%%p. 03.424
atha yāntavargaḥ—
AK.03.03.145cd turaṃgagaruḍau tārkṣyau nilayāpacayau kṣayau .. 145 ..
AK.03.03.146ab śvaśuryau devaraśyālau bhrātṛvyau bhrātṛjadviṣau .
AK.03.03.146cd parjanyau rasadabdendrau syādaryaḥ svāmivaiśyayoḥ .. 146 ..
<Amarapadavivrti ><AK.03.03.145-46>  
tārkṣyo'śvakarṇe garuḍe rathavāhe rasāñjane .
taranti yeneti tārkṣyaḥ . garuḍapakṣe tṛkṣasyāpatyaṃ pumān tārkṣyaḥ ..
kṣayo gṛhe gatau hānau hiṃsākalpāntayakṣmasu .. 306 ..
kṣīyata iti kṣayaḥ . ʻkṣi kṣaye . ʻkṣi nivāsagatyoḵ ..
dampatyordevare syāle śvaśuryaḥ parikīrtitaḥ .
śvaśurasyāpatyaṃ śvaśuryaḥ ..
bhrātṛvyo bhrātṛputre'pi vyasanāpannavairiṇoḥ .. 307 ..
bhrāturapatyaṃ bhrātṛvyaḥ ..
parjanyo meghaśabde ca garjanmeghe divaspatau .
piparti janamiti parjanyaḥ . ʻpṝ pālanapūraṇayoḵ .
cakrasaṃbandhiśīghre ca patyau vaiśyapravīṇayoḥ .. 308 ..
aryo yogye'pi ca bhavet ..
araṇīyastvādabhigamyatvād aryaḥ . ʻṛ gataü .. 145-6 .. </Amarapadavivrti>
<Amarapadavivarana ><AK.03.03.145-46>  
turaṃgagaruḍau tārkṣyau . tṛkṣasyāpatyaṃ pumān tārkṣyaḥ garuḍaḥ . vegena tārkṣyasādṛśyād aśvo'pi tārkṣyaḥ . śeṣe—ʻtārkṣyo'nūrāvaśvakarṇe rathe naptu rasāñjane iti . anūruḥ sūryasārathiḥ . aśvakarṇo vṛkṣaviśeṣaḥ . rathe ca puṃliṅgaḥ . tathā ca—ʻāruhya tārkṣyaṃ nabhasīva bhūtale iti māghakāvye rathe prayogaḥ (śiśu. 12. 2) . rasāñjane tu nap napuṃsakāliṅga ityarthaḥ .. nilayāpacayau kṣayau . nilayo gṛham . apacayo hāniḥ . ʻkṣi nivāsagatyoḵ . ʻkṣi kṣaye . ābhyāṃ dhātubhyāṃ krameṇādhikaraṇe bhāve ca erac (3. 3. 56) . śeṣe—ʻkṣayo gatau ca hiṃsāyām iti . yakṣmaroge kalpānte ca prāguktaḥ (1, pṛ. 392, 86) .. śvaśuryau devarasyālau . patyurbhrātā patnyā śvaśurya iti vyavahartavyaḥ, bhāryāyā bhrātā bhartuśca śvaśurya iti vyavahartavya ityarthaḥ . śvaśurasyāpatyaṃ śvaśuryaḥ . ʻrājaśvaśurādyat (4. 1. 137) iti yatpratyayaḥ .. bhrātṛvyau bhrātṛjadviṣau . bhrāturapatyamiti vigrahe ʻbhrāturvyaccö (4. 1. 144) iti vyatpratyaye bhrātṛvyaḥ . ʻvyan sapatne (4. 1. 145) iti sūtreṇa bhrātṛśabdāt prakṛtipratyayasamudāyānapekṣayā śatrāvabhidheye vyan pratyaye bhrātṛvyaḥ . atra kaścidāha—bhrātṛputraḥ kadācid dāyaharatvena pitṛvyamabhibhavati . evamabhibhāvakatvasādharmyāt śatrurapi bhrātṛvya ityucyate . rūḍherabhidhātulyavatvād nānārthatvenābhidhānamiti . tadanupapannam . mukhyalākṣaṇikayoḥ svaravailakṣaṇyānupapatteḥ . lakṣaṇasiddhe'rthe sūtrārambhavaiṣamyācca .. parjanyau rasadabdendrau . rasadabdo garjanmeghaḥ . subodhinīkārastu—śaradabdendrau iti paṭhitvā śāradameghasya garjitaprāyatvāt śaradabdaśabdena garjanmegha ucyate ityāha . parjanya ityauṇādikanipātanasāmarthyāt ʻpṛṣu secane ityasmād nyapratyaye ṣakārasya ca tālavyavargatṛtīye jakāre ca sati parjanyaśabdaḥ (u. 3. 103) . ajervā anyapratyaye dhātoḥ pugāgamaśca . kvacinniḥśabde'pi meghe garjanayogyatvāt parjanyaśabdaḥ aupacārikaḥ .. syādaryaḥ svāmivaiśyayoḥ . svāmī prabhuḥ . ʻaryaḥ svāmivaiśyayoḵ (3. 1. 103) iti nipātanāt sādhuḥ .. 145-6 .. </Amarapadavivarana>
<Amarapadaparijata><AK.03.03.145-46>  
turaṃgagaruḍau—rasadabdendrau . abdarasanaṃ ca syāt . ʻparjanyo meghaśabde'pi dhvanadambudaśakrayoḵ iti viśvaḥ (pṛ. 121, ślo. 83) .. syādaryaḥ svāmivaiśyayoḥ .. 145-6 .. </Amarapadaparijata>
%%p. 03.426
AK.03.03.147ab tiṣyaḥ puṣye kaliyuge paryāyo'vasare krame .
AK.03.03.147cd pratyayo'dhīnaśapathajñānaviśvāsahetuṣu .. 147 ..
AK.03.03.148ab randhre śabde'thānuśayo dīrghadveṣānutāpayoḥ .
<Amarapadavivrti ><AK.03.03.147>  
tiṣyastu syāt kalau yuge .
āmalakyāṃ bhavet tiṣyā pumān puṣyākhyatārake .. 309 ..
tviṣatīti tiṣyaḥ . ʻtviṣa dīptaü ..
paryāyaḥ syācca niryāṇe prakāre'vasare krame .
paryayaṇa paryāyaḥ . ʻaya gataü ..
pratyayaḥ prathitatve'pi hetuviśvāsayorapi .. 310 ..
ācārarandhrapathajñānasannādinighnayoḥ .
pratyetīti pratyayaḥ . ʻiṇ gataü ..
anutāpe'pyanuśayo dīrghadveṣe'pi kathyate .. 311 ..
anuśete'tretyanuśayaḥ . ʻśīṅ svapne .. 147 .. </Amarapadavivrti>
<Amarapadavivarana ><AK.03.03.147>  
tiṣyaḥ puṣye kaliyuge . puṣyaḥ nakṣatraviśeṣaḥ . kṛtādiṣu caturthaṃ kaliyugam . tveṣate tiṣyaḥ . ʻtviṣa dīptaü . nipātanāt sādhuḥ (u. 4. 113) . śeṣe—ʻtiṣyā tvāmalakī striyām iti .. paryāyo'vasare krame . vicikīrṣitārthakaraṇāya samucitaḥ kālo'vasaraḥ . bahvīnāṃ kriyāṇāṃ bhinnakālatāniyamaḥ kramaḥ . ʻiṇ gataü ityasmāt ʻparāvanupātyaya iṇaḵ (3. 3. 38) iti ghañi paryāyaḥ . śeṣe—ʻnirvāṇe ca prakāre ca paryāyaḵ iti . yathā—ayamapi tatparyāyaḥ . tatprakāra ityarthaḥ .. pratyayo—śabde . adhīna āyattaḥ . yathā—rājapratyayāḥ prakṛtayaḥ . śapathe yathā—ʻgūḍhadravyābhiśaṅkāyāṃ pratyayastatra kīrtitaḵ iti smṛtiḥ . jñāne yathā—pratyakṣaḥ pratyayaḥ iti . viśvāse yathā—ʻmūḍhaḥ parapratyayaneyabuddhiḵ iti (mālavikā. 1. 2) . hetau yathā—ʻapekṣate pratyayamuttamaṃ tvāṃ bījāṅkuraḥ prāgudayādivāmbhaḵ iti kālidāsaḥ (ku. saṃ. 3. 18) . parakīyāparādhasthānaṃ randhram . yathā—ʻpāpādvirato'pi śaṭhaḥ pratyayamāsādya vikurute'vaśyam iti . śabdo'tra kṛttaddhitādirūpaḥ padaikadeśo vivakṣitaḥ . ʻiṇ gataü ityasmād adhīnārthe pacādyac (3. 1. 134) . anyatra bhāve karaṇe ca erac (3. 3. 56) . śeṣe—ʻpratyayaḥ punarācāre prathane iti . ācāre yathā—ʻśrutismṛtyaviruddhānāṃ pratyayānāṃ pramāṇatȫ iti . prathanaṃ prasiddhatvam . yathā—ʻpratīte prathitaḵ iti prāguktam (2, pṛ. 13) atha—anutāpayoḥ . dīrghadveṣaḥ ciravairam . yathā—ʻtataḥ sapatnāpanayasmaraṇānuśayasphurȫ iti māghaḥ (śiśu. 2. 14) . kṛtasya dānabhogādeḥ paścādanuśocanamanutāpaḥ . yathā—ʻdattamiṣṭamapi nānvaśeta saḵ iti māghakāvye (śiśu. 14. 45) . anuśete supta itīva mūḍho bhavatyatra puruṣa ityanuśayaḥ .. 147 .. </Amarapadavivarana>
<Amarapadaparijata><AK.03.03.147>  
tiṣyaḥ—krame . prakāre'pi syāt . ʻparyāyaḥ syāt prakāre'pi iti trikāṇḍaśeṣaḥ (pṛ. 32, ślo. 869) .. pratyayo—śabde . adhīne—tṛṣṇāpratyayo'mbupānam . śapathe—vivāde pratyayācchuddhiḥ . jñāne—pratyakṣaḥ pratyayaḥ . hetau—bījapratyayo'ṅkuraḥ . randhre—pratyayamāsādya vikurute hi khalaḥ . śabde—śabdena pradhānasanādyoreva grahaṇam . ʻpratyayaḥ prathitatve syāt sanādijñānayorapi iti rabhasaḥ . prathāyām—aho amarasiṃhasya pratyayaḥ .. atha—anutāpayoḥ .. 147 .. </Amarapadaparijata>
%%p. 03.428
AK.03.03.148cd sthūloccayastvasākalye gajānāṃ madhyame gate .. 148 ..
AK.03.03.149ab samayāḥ śapathācārakālasiddhāntasaṃvidaḥ .
AK.03.03.149cd vyasanānyaśubhaṃ daivaṃ vipadityanayāstrayaḥ .. 149 ..
<Amarapadavivrti ><AK.03.03.148-49>  
sthūloccayo gaṇḍaśailanyūnayoḥ kariṇīgatau .
sthūlaścāsāvuccayaśca sthūloccayaḥ ..
siddhāntaśapathācārakāleṣvavasare'pi ca .. 312 ..
pratijñāyāṃ ca saṃkete niyame samayo bhavet .
sametyatreti samayaḥ ..
anayo'śubhadaive syādāpadi vyasane'pi ca .. 313 ..
viruddho nayo'nayaḥ . ayādanyo vā . na vidyate'yo gatiratretyanayaḥ .. 148-9 .. </Amarapadavivrti>
<Amarapadavivarana ><AK.03.03.148-49>  
sthūloccaya—nāgānāṃ madhyame gate . sthūlānāmeva kaṇiśādīnāmuccayanam . na tu sūkṣmāṇāmiti sthitau satyāṃ sthūloccayakṛta iti śabdaprayoge sati vakturasākalyapratipādanamātre tātparyāt śroturapi tathaiva pratipatteḥ syūloccayaśabdasya sākalyābhāva evārthaḥ . yathā—sthūloccayena brāhmaṇā āhūtāḥ . keṣāṃcit prasiddhānāṃ nāma gṛhītvā āhūtāḥ, na sarve ityarthaḥ . sthūlaṃ mukhamuccīyate unnamyate'treti syūloccayaśabdena gajānāmanatiśīghramanatimandaṃ madhyamagatam . yathāha pālakāpyaḥ—ʻnīcairgatiḥ sthūloccayo vīthimārga iti gajānāṃ tisro gatayaḵ iti . śeṣe—ʻsthūloccayo gaṇḍopalo mataḵ iti . gaṇḍopalo gaṇḍaśailaḥ .. samayāḥ—saṃvidaḥ . śapathe yathā—kṛtasamayaḥ . ācāre yathā—deśasamayaḥ, kālasamayaḥ iti . kāle yathā—saṃdhyāsamayaḥ . siddhānte yathā—bauddhasamayaḥ . saṃvit pratijñā yathā—ʻnistīrṇasamayo bhīmasenaḵ iti . saṃyanti saṃgacchante janā anena atreti vā samayaḥ . ʻiṇ gataü . karaṇe'dhikaraṇe ca yathāyogam erac pratyayaḥ (3. 3. 56) . śeṣe—ʻsaṃkete samayaḥ prokto niyame'vasare'pi cö iti . saṃkete yathā—anyonyaṃ samayaṃ cakruriti . niyame yathā—ʻasminnagrahāre sarvairapi vedadvayamadhyetavyamiti samayaḵ . avasare yathā—saṃprati gantumasamayaḥ iti .. vyasanāni—anayāstrayaḥ . nayo nītiśāstram . tatra teṣāṃ nirodhād nītiśāstraviruddhatvena mṛgayākṣādīni vyasanānyanayaśabdenocyante . ayaḥ śubhāvaho vidhiḥ (1, pṛ. 88), tamārūḍhatvād duḥkhahetuḥ purākṛtakarmarūpamaśubhaṃ daivamanaya ucyate . vipad duḥkhaṃ tadapi kāryakāraṇayorabhedopacārād anaya ityuktam .. 148-9 .. </Amarapadavivarana>
<Amarapadaparijata><AK.03.03.148-49>  
sthūloccaya—madhyame gate . gaṇḍopale tṛṇasaṃcaye'pi . ʻsthūloccayastvasākalye gaṇḍopalakaraṇḍayoḵ iti viśvaḥ (pṛ. 124, ślo. 116) .. samayāḥ—saṃvidaḥ . saṃvit kriyākāraḥ . ʻsamayastu kriyākāre saṃkete carite satām iti vaijayantī (pṛ. 245, ślo. 82) .. vyasanāni—trayaḥ .. 148-9 .. </Amarapadaparijata>
%%p. 03.430 
AK.03.03.150ab atyayo'tikrame kṛcchre doṣe daṇḍe'pyathāpadi .
AK.03.03.150cd yuddhāyatyoḥ saparāyaḥ pūjyastu śvaśure'pi ca .. 150 ..
<Amarapadavivrti ><AK.03.03.150>  
atyayo'tikrame kṛcchre doṣe daṇḍavināśayoḥ .
ayasyātikramo'tyayaḥ ..
āyatau yuddhavipadoḥ saṃparāyaḥ prakīrtitaḥ .. 314 ..
samantāt parāyanti mriyante'treti saṃparāyaḥ . ʻaya gataü ..
śvaśure mānayogye ca pūjyastu parikīrtitaḥ .
pūjāmarhatīti pūjyaḥ . ʻpūja pūjāyām .. 150 .. </Amarapadavivrti>
<Amarapadavivarana ><AK.03.03.150>  
atyayo—daṇḍe'pi . atikramyāyanaṃ gamanam atyayaḥ . yathā—parvātyaye pāthikṛtirvidhīyate . kṛcchre kaṣṭāvasthāyāṃ yathā—ʻprāṇātyaye tathā śrāddhe khādan māṃsaṃ na doṣabhāk iti (yā. smṛ. 1. 8. 169) . doṣe yathā—ʻmahatsu nātyayaṃ brūyāt iti . mahāpuruṣe doṣaṃ na kīrtayedityarthaḥ . daṇḍe yathā—vākpāruṣye'tyayaḥ proktaḥ iti . śeṣe—ʻvināśe'pyatyayaḥ proktaḵ iti .. athāpadi—saṃparāyaḥ . āyatiruttarakālaḥ . samyak samantāt parāyanti kriyante'trajanā iti saṃparāyaḥ . ʻiṇ gataü . ac pratyayaḥ . hrasvādiḥ . ʻsaṃparāyaḥ smṛto yuddhe vipaduttarakālayoḵ ityajayaḥ . yuddhe yathā—ʻsāṃparāyikaṃ durgaṃ kuryāt iti kauṭilyaḥ (a. śā. 2. 2) . ʻna sāṃparāyikaṃ tasya durmatervidyate phalam iti āyatau (ma. smṛ. 11. 30) .. pūjyastu śvaśure'pi ca . patyuḥ pitā śvaśuraḥ . apiśabdād mānyo'pi .. 150 .. </Amarapadavivarana>
<Amarapadaparijata><AK.03.03.150>  
atyayo—sāṃparāyaḥ . āyatiruttarakālaḥ . ʻsāṃparāyaḥ smṛto yuddhe vyāpaduttarakālayoḵ iti jayakośaḥ . pūjyastu śvaśure'pi ca . pūjārho'pi syāt .. 150 .. </Amarapadaparijata>
%%p. 03.431 
AK.03.03.151ab paścādavasthāyibalaṃ samavāyaśca saṃnayau .
AK.03.03.151cd saṃghāte saṃniveśe ca saṃstyāyaḥ praṇayāstvamī .. 151 ..
AK.03.03.152ab viśrambhayācñāpremāṇo virodhe'pi samucchrayaḥ .
<Amarapadavivrti ><AK.03.03.151>  
paścādavasthāyibale samavāye ca saṃnayaḥ .. 315 ..
sannamadhyavasannaṃ yātīti saṃnayaḥ . satāṃ nayaḥ sannayaḥ . san ayo'syeti vā saṃnayaḥ ..
saṃbhūte saṃniveśe ca saṃstyāyo vistṛtau gṛhe .
saṃstyāyata iti saṃstyāyaḥ . ʻstyai ṣaṭyai śabdasaṃghātayoḵ .
visrambhe premṇi yācñāyāṃ praṇayaḥ prasare caye .. 316 ..
cayaḥ paricayaḥ . prakarṣeṇa nayaḥ nayanaṃ praṇayaḥ ..
samullaṅghya sthitāvūrdhvaśrayaṇe'pyunnatāvapi .
vairiṇāmapi vaire ca samucchraya udāhṛtaḥ .. 317 ..
samucchrayaṇaṃ samucchrayaḥ . ʻśriñ sevāyām .. 151 .. </Amarapadavivrti>
<Amarapadavivarana ><AK.03.03.151>  
paścādavasthāyi—saṃnayau . yuddhodyuktaṃ balaṃ svasamīpaṃ nayatīti saṃnayaḥ . ʻpacādyac (3. 1. 134) . asya kartari vihitatvād erac pratyayena bādho nāsti . yudhyamānabalasyāvaṣṭambhakatvena tatpaścādbhāgāvasthitaṃ balamityarthaḥ . samavāyaḥ samūhaḥ . melanamiti kecit . saṃścāsau nayaśca saṃnayaḥ . sannaṃ yātīti sannayaḥ ityādīnāmarthānāṃ kliṣṭasamāsagamyānāṃ prāyeṇa vaktuṃ śakyatvād na teṣāṃ nānārthakāṇḍe'bhidhānamityavadheyam .. saṃghāte—saṃstyāyaḥ . saṃghātaḥ samūhaḥ . ʻsaṃniveśo nikarṣaṇam iti prāguktam (1, pṛ. 207) . saṃniveśo'vayavasaṃsthānamiti kecit . samyak styāyante saṃhatā bhavantyatreti saṃstyāyaḥ . ʻstyai śabdasaṃghātayoḵ . ghañ .. praṇayāḥ—premāṇaḥ . visrambhaḥ paricayaḥ . yathā—ʻpremārdrāḥ praṇayaspṛśaḥ paricayāt iti bhavabhūtiḥ (mālatī. 5. 7) . yācñā prārthanā . yathā—ʻtadbhūtanāthānuga nārhasi tvaṃ saṃbandhino me praṇayaṃ vihantum iti raghuvaṃśe (2. 58) . yadyapi ʻpremanītaṃ prakarṣaṃ cet sa eva praṇayo mataḵ iti bhāratīyavacanena premapraṇayayoravasthābhedo'sti, tathāpi avāntaraviśeṣamanādṛtya premapraṇayaśabdāvekārthatvenoktāvityavadheyam . prapūrvasya nayate rajantasyopasargavaśād anekārthatvam .. virodhe'pi samucchrayaḥ . ʻudi śrayati. . .  ityādinā (3. 3. 49) prāptasya ghañi bāhulakād abhāve sati eraci (3. 3. 56) samucchrayaḥ . śeṣe—ʻsamucchrayaḥ syādunnatyāmūrdhvāśrayaṇa eva cö iti .. 151 .. </Amarapadavivarana>
<Amarapadaparijata><AK.03.03.151>  
paścādavasthāyi—saṃnayau . samunnayāvapi syātām . ʻsamunnayaḥ samavāye pṛṣṭhe sthāyibale'pi cö iti jayakośaḥ .. saṃsthāne saṃniveśe ca saṃstyāyaḥ . gṛhe'pi syāt . ʻsaṃsthāne saṃniveśe ca saṃstyāyo vasatāvapi iti rabhasaḥ .. praṇayāstvamī—premāṇaḥ . visrambhaḥ paricayaḥ . ʻvisrambhaḥ syāt paricaye viśvāsavipralambhayoḵ iti jayakośaḥ . ʻparicayaprārthanayoḥ praṇayaḥ parikīrtitaḵ ityamaramālā .. virodhe'pi samucchrayaḥ . unnatāvapi syāt .. 151 .. </Amarapadaparijata>
%%p. 03.433
AK.03.03.152cd viṣayo yasya yo jñātastatra śabdādikeṣvapi .. 152 ..
AK.03.03.153ab niryāse'pi kaṣāyo'strī sabhāyāṃ ca pratiśrayaḥ .
AK.03.03.153cd prāyo bhūmnyantagamane manyurdainye kratau krudhi .. 153 ..
<Amarapadavivrti ><AK.03.03.152-53>  
viṣayo deśaśabdādibhaveṣvanyatra gocare .
prabandhādau janapade yajjñātaṃ yasya tatra ca .. 318 ..
gocaro gavāṃ caraṇapradeśaḥ . visinoti viśeṣeṇa prītiṃ badhnātīti viṣayaḥ . ʻṣiñ bandhane ..
tuvare surabhau rakte pīte rāge vilepane .
aṅgarāge ca niryāse kaṣāyaḥ parikīrtyate .. 319 ..
kaṣati galamiti kaṣāyaḥ . ʻkaṣa hiṃsāyām ..
pratiśrayaḥ sabhāyāṃ syādāspadāśrayayorapi .
pratiśrayate'nekairiti pratiśrayaḥ . ʻśriñ sevāyām ..
prāyo bahutve mṛtyau ca tulyānaśanayorapi .. 320 ..
praitīti prāyaḥ . ʻiṇ gataü ..
dīnabhāve saptatantau kope manyurudāhṛtaḥ
manyata iti manyuḥ . ʻmana jñāne .. 152-3 .. </Amarapadavivrti>
<Amarapadavivarana ><AK.03.03.152-53>  
viṣayo—śabdādikeṣvapi . yasya devadattādervidyāviśeṣo jñāto'tyantapariśīlitaḥ sa tasya devadattāderviṣaya ityarthaḥ . yathā—devadattasyānuvāko viṣayaḥ iti . athavā yena jñānasādhanena satā yo'rtho jñāyamāno bhavati sa tasya viṣayaḥ . yathā—vedasya yāgādirviṣayaḥ . upaniṣadāmadvaitaṃ viṣayaḥ ityādi . śabdasparśarūparasagandhāstu pañcāpi kevalasyaiva viṣayaśabdasyārthaḥ . yathā—viṣayābhilāṣaḥ, viṣayanivṛttirityādi . ʻdeśaviṣayau tūpavartanam iti prāguktam (1, pṛ. 189) . viśvaprakāśe'pi (pṛ. 120, ślo. 63)—
ʻviṣayaḥ syādindriyārthe deśe janapade'pi ca .
gocare ca prabandhāderyasya jñātastu tatra ca ..
iti .. niryāse'pi kaṣāyo'strī . niryāsaḥ kvāthaḥ . yathā—dhātrīkaṣāyaḥ . triphalākaṣāyaḥ iti . keśavasvāmī (nānā. saṃ. 2. pṛ. 76)—
ʻkaṣāyastuvare na strī niryāse rañjakāśmani .
surabhāvapaṭau rāge bhāvanāyāṃ ca viplave ..
iti . tuvaro rasaviśeṣaḥ . yathā—kaṣāyaraso harītakīti . rañjakāśmani yathā—kaṣāyavāsā iti . surabhau yathā—ʻvakulāmodakaṣāyaḥ prasarati malayānilaḵ iti . apaṭau yathā—kaṣāyamānasaḥ iti . rāge yathā—paripakvakaṣāya iti . bhāvanāyāṃ yathā—ʻamunaiva kaṣāyitastanī subhagena priyagātrabhasmanȫ iti kumārasaṃbhave (4. 34) . viplave yathā—ʻsudatī janimajjanārpitairghusṛṇairyatra kaṣāyitāśayȫ iti . rabhaso'pi—
ʻrasabhede'ṅgarāge ca niryāse ca vilepane .
kaṣāyo'strī triliṅgastu surabhau rūṣite'pi ca ..
iti .. sabhāyāṃ ca pratiśrayaḥ . bahūnāṃ melanārthaṃ nirmitā śālā sabhā . pratiśrayate bahubhiḥ sevyata iti pratiśrayaḥ . śeṣe—ʻpratiśrayastvāśrayaṇe proktaḥ sādhāraṇāspade iti . kālavyatirikte'pi sthānamātra ityarthaḥ .. prāyo bhūmnyantagamane . bhūmni bāhulye yathā—prāyeṇa dharmaśīlaḥ . antagamanaṃ maraṇasaṃkalpaḥ . yathā—ʻprāyopaveśanamatirnṛpatirbabhūvö iti (raghu. 8. 94) . vaijayantyāmapi—ʻprāyo vayasi bāhulye tulyānaśanamṛtyuṣü iti (pṛ. 217, ślo. 36) . atra vayaḥśabdena yauvanaṃ vivakṣitam . tathā ca rājābhiṣeke—ʻprakāmameṣā pracalaiḥ prasanne prāyaḥpraveśaṃ prathayatyapāṅgaiḵ iti . tulye yathā—mūrkhaprāyaḥ prāyapāṭhaḥ iti . ʻprāyaḥ syād bhojanatyāgaḵ iti halāyudhaḥ (a. mā. 4. 75) . ʻiṇ gataü ityasyopasargavaśād anekārthatvam .. manyurdainye kratau krudhi . dīnasya bhāvaḥ karma vā dainyam . kraturaśvamedhādiḥ . krut krodhaḥ . manyata iti manyuḥ . ʻmana jñāne . ʻmanyurdainye kratau krudhi ityamaramālāyāṃ puṃskāṇḍe'bhihitam .. 152-3 .. </Amarapadavivarana>
<Amarapadaparijata><AK.03.03.152-53>  
viṣayo—śabdādikeṣvapi . prathamodāharaṇam—devadattasya viṣayo vyākaraṇam . dvitīyodāharaṇam—netrasya viṣayo rūpam .. niryāse'pi kaṣāyo'strī . ʻniryāse ca kaṣāyo'tha surabhau lohite'nyavat iti viśvaḥ (pṛ. 120, ślo. 73) . niryāsa auṣadhīrasaḥ . surabhiḥ sugandhiḥ, lohito varṇaḥ .. sabhāyāṃ ca pratiśrayaḥ . satraśālāyāmapi syāt . ʻsatraśālā pratiśrayaḵ iti halāyudhaḥ (a. mā. 2. 142) .. prāyo bhūmnyantagamane . antagamanaṃ maraṇam . ʻprāyo vayasi bāhulye tulyānaśanamṛtyuṣü iti vaijayantī (pṛ. 217, ślo. 36) .. manyurdainye kratau kratau krudhi .. 152-3 .. </Amarapadaparijata>
%%p. 03.435
AK.03.03.154ab rahasyopasthayorguhyaṃ satyaṃ śapathatathyayoḥ .
AK.03.03.154cd vīryaṃ bale prabhāve ca dravya bhavye guṇāśraye .. 154 ..
<Amarapadavivrti ><AK.03.03.154>  
rahasyopasthayorgūhyaṃ guhyaḥ kamaṭhadambhayoḥ .. 321 ..
guhyate saṃvriyata iti guhyam . ʻguhū saṃvaraṇe ..
satyaṃ syācchapathe tathye loke sādhau tu vācyavat .
sati sādhu satyam ..
vīryaṃ bale prabhāve ca śukle tejasi karmaṇi .. 322 ..
vīrasya bhāvaḥ karma vā vīryam ..
bhavye guṇāśraye dyumne jatudrumavikārayoḥ .
bheṣaje pittale dravyaṃ vinaye vasudhādike .. 323 ..
dravaṇīyatvād abhigamyatvād dravyam . ʻdru gataü .. 154 .. </Amarapadavivrti>
<Amarapadavivarana ><AK.03.03.154>  
rahasyopasthayorguhyam . rahasyaṃ gopanīyam . yathā—guhyabhāṣaṇam iti . upastho yonyādiḥ . yathā—guhyaśuddhiriti . guhyate saṃvriyata iti guhyam . ʻguhū saṃvaraṇe . ʻśaṃsiduhiguhibhyo veti vaktavyam (vā. 3. 1. 109) iti kyap pratyayaḥ . śeṣe—ʻguhyo nā kamaṭhe dambhe iti . kamaṭhaḥ kūrmaḥ .. satyaṃ śapathatathyayoḥ . śāstraikasamadhigamyo viśvāsahetuḥ śapathaḥ, devatāsparśanādikriyārūpaḥ . yathā—satyena śudhyata iti . tathye yathā—satyavādī iti . sati satpuruṣe sādhu satyam . śeṣe—ʻsatyastu saptame loke satsu sādhuni vācyavat iti .. vīryaṃ bale prabhāve ca . balaṃ śarīraśaktiḥ . yathā—vīryavān puruṣaḥ . prabhāvo vastusāmarthyam . yathā—ʻrasavīryavipākāḵ iti . vīrasya bhāvaḥ karma vā vīryam . ʻvīravīryau cö (6. 2. 120) iti nirdeśāt sādhuḥ . retasi prāguktam (1, pṛ. 399) .. dravyaṃ bhavye guṇāśraye . bhavyaśabdenābhipretānāmarthānāṃ pātrabhūto bhāgyasaṃpanna ucyate . ʻdravyaṃ ca bhavye (5. 3. 104) iti sūtreṇa druśabdādivārthe yatpratyayaḥ . drumasādṛśyaṃ ca phalapradatvādityavadheyam . yathā—ʻna śāstramadravyeṣvarthavat iti vāmanasūtram (kāvyā. sū. 1. 2. 4) . yathā—ʻtat tasya kimapi dravyaṃ yo hi yasya priyo janaḵ iti bhavabhūtiḥ (uttara. 2. 19) . guṇāśrayatvaṃ ca ʻguṇātyantābhāvasamudāyānadhikaraṇabhāvatvaṃ ca dravyalakṣaṇam iti tārkikāḥ . yathā—pṛthivyādīni nava dravyāṇīti . prayojanāpekṣibhiḥ dravaṇīyatvād dravyam . ʻdru gataü . ʻaco yat (3. 1. 97) iti yat vāntādeśaśca . śeṣe—ʻbhavye dravyaṃ triṣu klībaṃ dyumne jatuni bheṣaje iti . atra dravyaśabdasya bhavyarūpārthe prāguktavācyaliṅgatvaṃ śeṣakāreṇocyate . ata eva ʻdravyo'yaṃ māṇavakaḥ, dravyo'yaṃ rājaputraḵ iti vṛttāvudāhṛtam (kāśikā 2, pṛ. 73) . dyumnaṃ ghanamātram . jatu lākṣā . bheṣaje yathā—dravyaṃ vaiśeṣikam iti . ārakūṭe'pi dravyaśabdaḥ .. 154 .. </Amarapadavivarana> 
<Amarapadaparijata><AK.03.03.154>  
rahasya—prabhāve ca . balaśabdena retaḥśaktyoreva grahaṇam . ʻbalaṃ rūpe'sthani sthaulye śaktiretaścamūṣu cö iti vaijayantī (pṛ. 234, ślo. 54) .. dravyaṃ bhavye guṇāśraye . bhavyo'bhipretānāṃ pātram . guṇāśrayaḥ pṛthivyādiriti subhūtiṭīkā .. 154 .. </Amarapadaparijata>
%%p. 03.437
AK.03.03.155ab dhiṣṇyaṃ sthāne gṛhe bhe'gnau bhāgyaṃ karma śubhāśubham .
AK.03.03.155cd kaśeruhemnorgāṅgeyaṃ viśalyā dantikāpi ca .. 155 ..
<Amarapadavivrti ><AK.03.03.155>  
dhiṣṇyaṃ sthāne gṛhe śaktau nakṣatre jvalane pumān .
dhṛṣṇotyatreti dhiṣṇyam . ʻñidhṛṣā prāgalbhye ..
śubhāśubhakriyāyāṃ ca bhāgyaśabdo vivakṣitaḥ .. 324 ..
bhajyate sevyata iti bhāgyam . ʻbhaja sevāyām ..
kaśeruhemamuktāsu gāṅgeyaḥ skandabhīṣmayoḥ .
gaṅgāyāṃ bhavaṃ gāṅgeyam ..
lāṅgalyāṃ ca guḍūcyāṃ ca dantikāgataśalyayoḥ .. 325 ..
mahauṣadhau tribhaṇḍayāṃ ca viśalyā parikathyate .
vigataṃ śalyaṃ yasyāḥ sā viśalyā .. 155 .. </Amarapadavivrti>
<Amarapadavivarana ><AK.03.03.155>  
dhiṣṇyaṃ sthānaṃ gṛhe bhe'gnau . atra sthānādyarthaviśeṣeṇa liṅgavailakṣaṇyasya vidyamānatve'pi dhiṣṇyaśca dhiṣṇyaṃ ceti bhinnaliṅgayordvandvaikaśeṣe sati napuṃsakasyaiva pariśeṣābhiprāyeṇa dhiṣṇyamiti napuṃsakanirdeśaḥ kṛtaḥ iti vyākhyeyam . tacca liṅgavailakṣaṇyaṃ śeṣakāreṇa vyaktīkṛtam . yathā—ʻsthānāgnyoḥ puṃsi dhiṣṇyaḥ syād dhiṣṇyaṃ śaktaü iti . atra sthānaśabdena saumikavedyāmāgnīdhrīyahotriyamārjālīyākhyānyāyatanāni vivakṣitāni . yathā—ʻcātvālāddhiṣṇiyānupavapati (tai. saṃ. 6. 3. 1. 1) ʻaṣṭāvaṣṭāvanyeṣu dhiṣṇiyeṣūpadadhāti (tai. saṃ. 5. 4. 11. 4) iti . agniśabdenāpi prāguktasthāneṣveva sthāpanīyo'gnirvivakṣitaḥ . yathā—ʻyadāgnīdhrād dhiṣṇiyān viharati (tai. saṃ. 6. 3. 1. 1) . tataśca yathā sabhāśabdaḥ sthānaviśeṣe tatrasthajanasamāje ca vartate iti na mukhyalākṣaṇikatvacintāvakāśaḥ, tathā dhiṣṇyaśabdo'pi ubhayatrāpi vartata iti nānārthatvenābhidhānamityavadhātavyam . gṛhanakṣatrayoḥ śaktarūpārthe ca dhiṣṇyaśabdo napuṃsakaliṅgaḥ . dhīyata iti dhiṣṇyam . uṇādau dhiṣṇyamiti nipātanāt sādhuḥ .. bhāgyaṃ karma śubhāśūbham . kevalasukhajanakaṃ śubham . kevaladuḥkhajanakamaśubham . sukhaduḥkhayorjanakaṃ śubhāśubham . etat tritayamapi karma bhāgyamityucyate . bhāgaḥ karmaphalaṃ dīyate'treti bhāgyam . ʻbhāgādyaccö (5. 1. 49) iti yatpratyayaḥ . yathā—ʻmadbhāgyopacayādayaṃ samuditaḥ sarvo guṇānāṃ gaṇaḵ (ratnā. 1. 6) iti śubhakarmaṇi prayogaḥ .. kaśeruhemnorgāṅgeyam . kaśeruḥ jalakandam . gaṅgāyā utpannatvena tadapatyatulyatvād gāṅgeyam . śeṣe—ʻgāṅgeyaḥ puṃsi bhīṣme ca gāṅgeyaṃ mustake bhavet iti . viśalyā dantikāpi ca . dantikā vṛkṣaviśeṣaḥ . śeṣe—
ʻviśalyā gataśalyā syāllāṅgalī tripuṭāmṛtā .
mahauṣadhiviśeṣo'pi ..
iti . vividhāni śalyatulyāni kaṇṭakānyasyā iti viśalyā . vigataṃ śalyaṃ duḥkhamasyā iti vā viśalyā .. 155 .. </Amarapadavivarana>
<Amarapadaparijata><AK.03.03.155>  
dhiṣṇyaṃ—bhe'gnau . bhaśabdena śukratārakayorgrahaṇam . ʻbhaḥ syānmayūkhe śukre bhaṃ nakṣatre ca prakīrtitam iti viśvaḥ (pṛ. 108, ślo. 16) . dhiṣṇyaṃ sarvatra napuṃsakam . śukrāgnyoḥ keṣāṃcit puṃliṅgaḥ . ʻdhiṣṇyaḥ śukre ca pāvake iti puṃskāṇḍe'maradattaḥ .. bhāgyaṃ—gāṅgeyam . kaśeruḥ kandaviśeṣaḥ . ʻśuklakāraṃ tu kṛsaraṃ vṛṣyakandaṃ kaśeru cö iti vaijayantī (pṛ. 157, ślo. 47) .. viśalyā dantikāpi ca . trivṛtāyāmapi syāt . ʻtiguḍa adunnü .. 155 .. </Amarapadaparijata>
%%p. 03.439
AK.03.03.156ab vṛṣākapāyī śrīgauryorabhikhyā nāmaśobhayoḥ .
AK.03.03.156cd ārambho niṣkṛtiḥ śikṣā pūjanaṃ saṃpradhāraṇam .. 156 ..
AK.03.03.157ab upāyaḥ karma ceṣṭā ca cikitsā ca nava kriyāḥ .
<Amarapadavivrti ><AK.03.03.156>  
vṛṣākapāyī śrīgauryoḥ śacījīvāvarīṣu ca .. 326 ..
vṛṣākaperiyaṃ vṛṣākapāyī ..
abhikhyā nāmayaśasoḥ śikhākīrtyośca vartate .
abhikhyāyata ityabhikhyā . ʻkhyā prakathane ..
śikṣārthayościkitsāyāṃ niṣkṛtau saṃskṛtau tathā .. 327 ..
dhātvarthe karaṇe ceṣṭākarmaṇoḥ saṃpradhāraṇe .
ārambhopāyayoścaiva kriyā samabhikathyate .. 328 ..
kriyata iti kriyā . ʻḍukṛñ karaṇe .. 156 .. </Amarapadavivrti>
<Amarapadavivarana ><AK.03.03.156>  
vṛṣākapāyī śrīgauryoḥ . vṛṣākapeḥ viṣṇorharasya vā strī iti vigrahe ʻpūtakratorai cö (4. 1. 36) ityādi sūtratrayaṃ puṃyogaprakaraṇe draṣṭavyamiti vṛttikāreṇoktatvād (kāśikā 1, pṛ. 270) ʻvṛṣākapyagnikusitakusīdānāmudāttaḥ (4. 1. 37) iti ṅīp pratyayaḥ aikāraścāntādeśaḥ . agnibhāryāyāmindrāṇyāṃ ca vṛṣākapāyīśabdaḥ .. abhikhyā nāmaśobhayoḥ . abhikhyāyate kathyate'nayeti abhikhyā nāmasaṃjñetyarthaḥ . ātaścopasarge (3. 3. 106) ityaṅ . yathā—caitrābhikhyo maitrābhikhya iti . śobhāyāṃ yathā—ʻkāpyabhikhyā tayorāsīt iti raghuvaṃśe (1. 46) . ʻabhikhyā kīrtiyaśasorabhikhyā nāmaśobhayoḵ iti viśvaprakāśaḥ (pṛ. 123, ślo. 104) .. ārambho niṣkṛtiḥ—nava kriyāḥ . atra kriyāśabdasyārthanirūpakatvenāpātrasya upāyaśabdasyāpi yakārāntanimittavidheyatvabhrāntinivāraṇārthaṃ navetyuktam . tataśca ārambhādayaḥ kriyāśabdasyaivārthā ityuktaṃ bhavati . ārambha upakramaḥ . yathā—kriyāvān karmasūdyataḥ (2, pṛ. 26) iti prāguktam . niṣkṛtiḥ prāyaścittam . yathā—ʻmahāpātakināṃ puṃsāṃ bhavet prāṇāntikā kriyȫ iti . śikṣā abhyāsaḥ . yathā—ʻdhanurvede kṛtakriyāḵ iti . ʻśikṣā kriyā kasyacidātmasaṃsthā saṃkrāntiranyasya viśeṣayuktȫ iti . kālidāsaśca (mālavikā. 1. 26) . pūjane yathā—ʻkṛtā pitratithikriyȫ iti . saṃpradhāryate niścīyate saṃdigdhārtho'neneti saṃpradhāraṇaṃ likhitasākṣyādikam . yathā—ʻprāṅnyāyakāraṇoktau tu pravṛttyarthe ca niṣkriyām ityādi . cikīrṣitārthe siddhiheturupāyaḥ . yathā—sapta sāmādikāḥ kriyāḥ iti . saptopāyā ityarthaḥ . ubhayoḥ sādhanatvāviśeṣe'pi kārakarūpasyopāyasya pūrvasmād jñāpakarūpāt saṃpradhāraṇād bhedaḥ . karmaśabdenātra vedoditamanuṣṭhānaṃ vivakṣitam . yathā—ʻtebhyaḥ kriyāparāḥ śreṣṭhāstebhyo'pyadhyātmavittamāḵ iti . (yā. smṛ. 1. 9. 199) . ʻkriyāmuddiśya yācakaḵ iti ca . yadyapi prayatnavadātmasaṃyogasamavāyikriyā ceṣṭeti prasiddhā, tathāpyatra ceṣṭāśabdena pūrvapradeśavibhāgaheturuttarasaṃyogahetuścalanarūpo dharmo vivakṣitaḥ . yathā—hastakriyā, paramāṇukriyā iti . cikitsāyāṃ yathā—ʻpunarjvare samutpanne kriyā pūrvajvarānugȫ iti . ʻkṛñaḥ śa cö (3. 3. 100) iti karoterdhātoryathāyathaṃ bhāve karmaṇi ca śapratyaye, ʻriṅśayagliṅkṣü (7. 4. 28) iti riṅādeśe ca kriyā . śeṣe—ʻsaṃskārākhyātadhātvartharacanāsu kriyā bhavet iti . saṃskāre yathā—ʻsa gururyaḥ kriyāḥ kṛtvā vedamasmai prayacchati iti (yā. smṛ. 1. 2. 34) . ākhyāte yathā—kriyāpadaṃ, kriyāgopakam iti . dhātvarthe yathā—kriyāvacanā hi dhātavaḥ iti . racanāyāṃ yathā—ʻśṛṇuta manobhiravahitaiḥ kriyāmimāṃ kālidāsasyö iti (vikrama. 1. 2) .. 156 .. </Amarapadavivarana>
<Amarapadaparijata><AK.03.03.156>  
vṛṣākapāyī—cikitsā ca nava kriyāḥ .. 156 .. </Amarapadaparijata>
%%p. 03.441
AK.03.03.157cd chāyā sūryapriyā kāntiḥ pratibimbamanātapaḥ .. 157 ..
AK.03.03.158ab kakṣyā prakoṣṭhe harmyādeḥ kāñcyāṃ madhyebhabandhane .
AK.03.03.158cd kṛtyā kriyādevatayostriṣu bhedye dhanādibhiḥ .. 158 ..
<Amarapadavivrti ><AK.03.03.157-58>  
pālanotkocayoḥ kāntau kāvyanītāvanātape .
chāyā paṅktau sūryapatnyāṃ sacchobhāpratibimbayoḥ .. 329 ..
chyatyātapādikamiti chāyā . ʻcho chedane ..
harmyādikoṣṭhake kāñcyāmudyoge'pyuttarīyake .
kariṇāṃ madhyabandhe ca kakṣyā samabhidhīyate .. 330 ..
kakṣāyāṃ gajamadhyabhāgādau bhavā kakṣyā ..
kriyāyāṃ devatāyāṃ ca kāryavidveṣayorapi .
tavyādipratyaye hiṃsye granthe bhedye dhanādinā .. 331 ..
chedye ca veṣṭanīye ca kṛtyā tu parikīrtyate .
kṛtyata iti kṛtyā . ʻkṛtī chedane ʻkṛtī veṣṭane . kriyāpakṣe ʻḍukṛñ karaṇe .. 157-8 .. </Amarapadavivrti>
<Amarapadavivarana ><AK.03.03.157-58>  
chāyā—anātapaḥ . sūryapriyā sūryapatnī . kāntiḥ dīptiḥ . pratibimbam ādarśādisvacchadravyagataṃ svamukham, tāruśilādinirmitā pratimā, citralikhitaṃ ca . anātapo gṛhavṛkṣādyāvaraṇakṛtaḥ prakāśābhāvaḥ . chyati saṃtāpādikamiti chāyā . ʻcho chedane . yapratyayaḥ (u. 4. 111) . śeṣe—ʻchāyā syāt pālanotkocasacchobhākāvyarītiṣü iti . pālane—ʻavadhānaḥ kṛtacchāyaḥ karaṃ tābhyaḥ samāharet iti . tava chāyāyāṃ vasāma iti ca . utkoce yathā—ʻvṛtte tu kārye chāyāyāṃ grahaṇaṃ durlabhaṃ bhavet iti . sacchabdo nakṣatravacana iti prāguktam . sacchobhā nakṣatrakāntiḥ . yathā—ʻchāyāpatheneva śaratprasannamākāśamāviṣkṛtacārutāram iti (raghu. 13. 2) . kāvyarītau yathā—chāyāmapaharati kaviḥ iti .. kakṣyā—bandhane . harmyādermahāgṛhasya prakoṣṭhe'ntargṛhe svalpagṛhe yathā—bahukakṣyaḥ prāsāda iti . strīnitambagatā kāñcī mekhalā . palyayanabandhanārthaṃ gajasya kukṣimadhyanihitā rajjuḥ madhyebhabandhanam . yathā—ʻsindūraiḥ kṛtarucayaḥ sahemakakṣyāḵ iti bhāraviḥ (kirā. 7. 8) . kakṣaśabdena bāhumūlavācinā sāmīpyād madhyabhāgaḥ tirohitasādṛśyād gṛhamadhyasthānaṃ ca lakṣyate . tatra bhavā kakṣyā . ʻśarīrāvayavādyat (5. 1. 6) iti yat pratyayaḥ . śeṣe—ʻkakṣyā bṛhatikāyāṃ syāt iti . yathā—ʻnīlayā kakṣyayā channā tamasyandhe'bhisārikȫ iti .. kṛtyā—dhanādibhiḥ . ʻkṛñaḥ śa cö (3. 3. 100) iti cakārād bhāve kyapi kṛtyāśabdena kriyocyate . yathā—kāṃ kṛtyāmakārṣīḥ iti . kṛtau paramāraṇe sādhuḥ kṛtyā . ʻtatra sādhuḵ (4. 4. 98) iti yat . paramārikā devatā yathā—ʻkṣipraṃ kṛtye nivartasva kartureva gṛhān prati iti . sāmadānādibhirupāyaiḥ parasmin vairamutpādya svavaśatvena kriyata iti kṛtyo bhedyaḥ . ʻvibhāṣā kṛvṛṣoḵ (3. 1. 120) iti karoteḥ karmaṇi kyap-pratyayaḥ . hrasvasya tugāgamaḥ (6. 1. 71) . atra kauṭilyaḥ—ʻkruddhalubdhabhītāvamānitāḥ pareṣāṃ kṛtyāḵ iti (a. śā. 1. 13) . yathā—ʻkṛtyākṛtyavidastīrtheṣvantaḥ praṇidhayaḥ padam iti māghakāvye (śiśu. 2. 111) . kṛtyaḥ parasenāpatiḥ, kṛtyā parasāmantasaṃhatiḥ, kṛtyaṃ parabalam, ityādirūpeṇa vācyaliṅga ityarthaḥ śeṣe—
ʻkṛtyaṃ kārye napuṃsakam .
hiṃsye grathye chedanīye triṣu tavyādike pumān ..
iti . kārye yathā—kṛtakṛtya iti . ʻkṛtī hiṃsāgrathanayoḵ, ʻkṛtī chedane . ābhyāṃ dhātubhyāṃ ʻṛdupadhāccāklṛpicṛteḵ (3. 1. 110) iti kyap pratyayaḥ . prāṅṇvula ityanukrāntāḥ tavyādipratyayāḥ kṛtyasaṃjñāḥ .. 157-8 .. </Amarapadavivarana>
<Amarapadaparijata><AK.03.03.157-58>  
chāyā—anātapaḥ . kāntiśabdena prabhāśobhayoreva grahaṇam . prabhāyām—ʻratnacchāyāvyatikara ivö (megha. 1. 15) . śobhāyām—ʻtanucchāyābhiste taruṇataraṇiśrīsaraṇibhiḵ iti saundaryalaharī (ślo. 18) . īṣadarthe'pi syāt—ʻchāyāmātraprakṛtirabhavadromarājīvikāraḵ .. kakṣyā—bandhane .
ʻkakṣā grāhaṇikākāñcīprakoṣṭhagajarajjuṣu .
sārddhe pade parīdhānapaścādañcalapallave ..
rathabhāge'pi kakṣā syāt ..
iti mūrdhanyānteṣu viśvaḥ (pṛ. 183, ślo. 10-11) .. kṛtyā—dhanādibhiḥ . dhanādibhedyaṃ śatruguhyam .. 157-8 .. </Amarapadaparijata>
%%p. 03.443
AK.03.03.159ab janyaḥ syājjanavāde'pi jaghanyo'nte'dhame'pi ca .
AK.03.03.159cd garhyādhīnau ca vaktavyau kalyau sajjanirāmayau .. 159 ..
<Amarapadavivrti ><AK.03.03.159>  
saṃgrāme janitavye ca sādhau janitṛpūjyayoḥ .. 332 ..
astrī vadhūvarajñātipriyatulyahiteṣu ca .
utpādanīye janake janyaḥ syājjanajalpane .. 333 ..
jananīyo janyaḥ . jāyata iti vā . ʻjanī prādurbhāve ..
antye'dharme mehane ca jaghanyaṃ jaghanodbhave .
jaghane bhavaṃ jaghanyam ..
garhye'dhīne ca vācye ca vaktavyaḥ śabdavācake .. 334 ..
vaktuṃ yogyo vaktavyaḥ ..
kalyo nirāmaye sajje prabhāte kalyamucyate .
kalyata iti kalyam . ʻkala saṃkhyāne .. 159 .. </Amarapadavivrti>
<Amarapadavivarana ><AK.03.03.159>  
janyaṃ syājjanavāde'pi . janasya jalpo janyam . ʻmatajanahalāt karaṇajalpakarṣeṣü (4. 4. 97) iti yat . apiśabdārthaḥ śeṣakāreṇa darśitaḥ . yathā—
ʻjanitavye raṇe klībe'pavādajanajalpayoḥ .
astrī varavadhūjñātipriyatulyahiteṣu ca ..
janyastriṣu jane sādhau janitrutpādanīyayoḥ ..
iti . janitavyamavaśyaṃ janyārhatvam . ʻjanī prādurbhāve . ʻṛhalorṇyat (3. 1. 124) . raṇo yuddham . tato mātsaryādibhirjāyata iti janyam . atra ʻbhavyageya . . . ityādinā (3. 4. 68) kartari yat . atrobhayatra janyaśabdaḥ kevalanapuṃsakaliṅgaḥ . apavādo nindā . nindāyāṃ janavāde ca astrī puṃnapuṃsakaliṅga ityarthaḥ . atra ca ʻjanyaḥ syājjanavāde'pi ityamarasiṃhīyaḥ puṃliṅgapāṭho'pi sādhureva . ata eva subhūticandro'pyāha—ʻjanavāde tu puṃsyenaṃ siṃhaḥ klībe'jayo'bravīt iti . varasya vadhvāśca ye jñātayaḥ priyā hitāstulyāśca te janyāḥ . janīṃ vadhūṃ varasamīpaṃ prāpayantīti janyāḥ . ʻsaṃjñāyāṃ janyāḵ (4. 4. 82) iti tadvatītyarthe yatpratyayo nipātitaḥ . jane loke, jantau janmani vā sādhuḥ janyaḥ . ʻtatra sādhuḵ (4. 4. 98) iti yat . jāyata iti kartaryarthe ʻbhavyageya . . . ityādinā (3. 4. 68) yatpratyaye janyo janitā janeḥ kartā yajamāna ityarthaḥ . janerṇyantāt karmaṇi yatpratyaye janya utpādanīyaḥ evaṃ varavadhūsaṃbandhijñātyādiṣu utpādyānteṣu artheṣu janyaśabdo vācyavaśena triliṅgaḥ . anena pūrvavākyasthasya triṣviti padasya yāntavargasamāptiparyantamanuvartamānasya, asminnapi vākye janyaśabdaviṣaye pratiniyatārthatvaṃ śeṣakāreṇoktamiti veditavyam . ʻjanyaṃ haṭṭe parīvāde iti pratāpaśca .. jaghanyo'ntye'dhame'pi ca . kramaniviṣṭānāmarthānāmante bhavo'ntyaḥ . adhamo guṇahīnaḥ . paścātpratīyamānasādṛśyāt jaghanaśabdena caramaḥ kālo deśo vā vivakṣitaḥ . tatra bhavo jaghanyaḥ . śeṣe—ʻjaghanyaṃ śephasi klībe iti . śephasi śiśne . caśabdāt jaghanabhavo'pi jaghanyam . ʻśarīrāvayavāccö (4. 3. 55) iti yat .. garhyādhīnau ca vaktavyau . garhyaḥ kutsitaḥ . adhīno vacanagrāhī . vacanārho vaktavyaḥ . ʻarhe kṛtyatṛcaścö (3. 3. 169) iti tavyapratyayaḥ . caśabdād vacanīyamātre'pi vaktavyaśabdaḥ . vaktavyo devadattaḥ . vaktavyā naṭikā . vaktavyaṃ kāvyamiti . vacanīyavācyaśabdāvapi vaktavyapadasamānārthatayā prasiddhatvādiha noktau . atastāvapyatra vijñeyau . śeṣe—ʻvaktavyaṃ śabdavārttike iti . vyākaraṇasaṃbandhini vararucivārttike vaktavyaśabdo rūpabhedād napuṃsakaliṅgaḥ .. kalyau sajjanirāmayau . sajjaḥ saṃnaddhaḥ . śeṣe—ʻkalāsu sādhau dakṣe ca kalyaḵ iti . prabhātarūpārthe tu kalyaśabdaḥ kevalanapuṃsakaliṅgaḥ prāguktaḥ (1, pṛ. 74) .. 159 .. </Amarapadavivarana>
<Amarapadaparijata><AK.03.03.159>  
janyaṃ syājjananīye'pi . jananīye janitari . ʻjanyaṃ kaulīnayuddhayoḵ iti jayakośaḥ . triṣvityadhikārāt . janavāde'pi iti pāṭhaḥ .. jaghanyo—garhyādhīnau ca vaktavyau . vacanīyavācyāvapi syātām .. kalyau sajjanirāmayau . ʻsajjaḥ saṃbhṛtaḵ iti subhūtiṭīkā .. 159 .. </Amarapadaparijata>
%%p. 03.446 
AK.03.03.160ab ātmavānanapeto'rthādarthyau puṇyaṃ tu cārvapi .
AK.03.03.160cd rūpyaṃ praśaste rūpe'pi vadānyo valguvāgapi .. 160 ..
AK.03.03.161ab nyāyye'pi madhyaṃ saumyaṃ tu sundare somadaivate .
iti yāntavargaḥ
<Amarapadavivrti ><AK.03.03.160>  
arthyo'rthādanapete'pi budhe nyāyyātmayuktayoḥ .. 335 ..
śilājatunyarthanīye triṣu liṅgeṣu vartate .
arthe sādhurarthyaḥ ..
puṇyaṃ cāruṇi dharme ca sukṛte puṇyavāci ca .. 336 ..
puṇatīti puṇyam . ʻpuṇa karmaṇi śubhe ..
āhatasvarṇarajate rūpyaṃ syād rajate'pi ca .
loke praśastarūpe'pi vācyavat samudīritam .. 337 ..
praśastaṃ rūpamasyāstīti rūpyam ..
vadanyaśca vadānyaśca valgubhāṣiṇi dātari .
vadatīti vadānyaḥ . vadanyaśca . ʻvada vyaktāyāṃ vāci ..
avakāśe same nyāyye hīne madhyo'valagnake .. 338 ..
madhyatvād madhyaḥ ..
sundare somadaive'pi budhe saumya udāhṛtaḥ .
somo devatā asyeti saumyaḥ .. 160 ..
iti yāntavargaḥ </Amarapadavivrti
<Amarapadavivarana ><AK.03.03.160>  
ātmavānanapeto'rthādarthyau . arthārjane sādhurarthyaḥ . ātmavān buddhimānityarthaḥ . arthādanapeta iti vigrahe ʻdharmapathyarthanyāyādanapete (4. 4. 92) iti yatpratyaye'rthyaḥ, sarvadā sudhanavāniti . śeṣe—ʻarthyo budhe pumān klībaḥ śilājatunyarthye triṣü . arthamarhatītyarthyo vidvān . ʻvidvānaśeṣamādadyāt sa sarvasya prabhuryataḵ iti smṛteḥ (yā. smṛ. 2. 2. 34) . arthye prārthanīye vastuni vācyaliṅgaḥ .. puṇyaṃ tu cārvapi . cāru manoharam . puṇyaṃ vanam . puṇyā nadī ityādi . puṇatīti puṇyam . ʻpuṇa karmaṇi śubhe . apiśabdāt puṇyavati triliṅgaḥ prāguktaḥ (2, pṛ. 5) . sukṛte napuṃsakaliṅgaḥ .. rūpyaṃ praśastarūpe'pi . praśastaṃ rūpamasyāstīti rūpyam . āhataṃ rūpamasyāstīti rūpyo mudrāliṅkatasuvarṇādiḥ . ʻrūpādāhatapraśaṃsayoryap (5. 2. 120) iti yap . asminnarthe vācyaliṅgaḥ . rajatamātre tu napuṃsakaṃ prāguktam (1, pṛ. 610) .. vadānyo valguvāgapi . valguvāgiti vāgmītyarthaḥ . apiśabdād bahuprado'pi .. nyāyye'pi madhyaḥ . nyāyādanapeto nyāyyaḥ . tatra madhyaśabdaḥ . yathā madhyastha iti . apiśabdād avalagne puṃnapuṃsakaliṅgaḥ prāguktaḥ (1. pṛ. 412) . manyata iti madhyam . ʻmanu avabodhane . ʻaghnyādayaścö (u. 4. 113) iti auṇādikanipātanāt sādhuḥ . yathā—śarīrasya madhyam . yathā pūrvottarabhāgau vihāya vartate, tathāyaṃ madhyārthe'pi rāgadveṣau parityajya vartata iti sādṛśyād madhya ucyate .. saumyaṃ tu sundare somadaivate . somo devatā asyeti saumyam . ʻsomāṭṭyaṇ (4. 2. 30) . saumyaṃ haviḥ . sundare tūpacārād vṛttiḥ . rauhiṇeye puṃliṅgaḥ prāguktaḥ (1. pṛ. 67) .. 160 ..
iti yāntavargaḥ </Amarapadavivarana>
<Amarapadaparijata><AK.03.03.160>  
ātmavānanapeto'rthādarthyau . ātmā buddhiḥ, tadvānātmavāniti subhūtiṭīkā .. puṇyaṃ tu cārvapi . sukṛte napuṃsakam .. rūpyaṃ praśastarūpe'pi . rajate napuṃsakam .. vadānyo valguvāgapi . dānaśauṇḍo'pi syāt .. nyāyye'pi madhyaḥ . antararthe napuṃsakam .. saumyaṃ tu sundare somadaivate . sundarārthe—saumyā strī . somadevatāke—saumī ṛk . ʻsomāṭṭyaṇ (4. 2. 30) iti ṭittvāt ṅīp . ʻhalastaddhitasyö (6. 4. 150) iti ṭilopaḥ . anuktam—
sarvajñabhiṣajau vaidyo kulyā kulavadhūḥ sarit .
phalakalyāṇayorbhavyaṃ yogyaṃ sāṃpratike triṣu ..
dyuḥ pumānahni gagane codyaṃ praśne ca vismaye .
kṣetriyaṃ kṣetrajatṛṇe paradārarate triṣu ..
ubhayatra triliṅgaḥ . kṣetriyo darbhaḥ . kṣetriyā prajā ..
kaukṛtyamanutāpe syādayuktakaraṇe'pi ca .
dugdhāmre dugdhatālīyaṃ dugdhaphene'pi tanmatam ..
antaśayyā tu maraṇe bhavecca pitṛkānane .
bhayaṃ pratibhaye'pi syādahaṃtāyāṃ ca vismayaḥ ..
janayitryāmapi jyā syāt puraṃdhryāmapi ca trayī .
umāyāmapi māyā syād vyavāyo'pyavadhāvapi ..
piciṇḍake rājakanyā dakṣakanyā tu diśyapi .
atithāvapi cātithyaṃ nepathyaṃ raṅgabhūmyapi ..
mṛtyuḥ syāddevatāyāṃ ca jātyaṃ syāt sundare'pi ca .
malayaḥ parvatāṃśe ca mālyaṃ tu kusume'pi ca .. 160 ..
iti yāntavargaḥ </Amarapadaparijata>
%%p. 03.448
atha rāntavargaḥ—
AK.03.03.161cd nivahāvasarau vārau saṃstarau prastarādhvarau .. 161 ..
AK.03.03.162ab gurū gīrpatipitrādyau dvāparau yugasaṃśayau .
AK.03.03.162cd prakārau bhedasādṛśya ākārāviṅgitākṛtī .. 162 ..
<Amarapadavivrti ><AK.03.03.161-62>  
sūryādidivase vṛnde kubjavṛkṣe hare krame .. 339 ..
madyapātre'pyavasare vāro varaṇasevayoḥ .
vriyata iti vāraḥ . ʻvṛñ varaṇe ..
śayanīye saptatantau saṃstaraḥ parikathyate .. 340 ..
saṃstīryata iti saṃstaraḥ . ʻstṛñ ācchādane ..
bṛhaspatāvupādhyāye pitṛrājñoḥ pitāmahe .
varṇajyeṣṭhe pitṛvye ca dātṛśvaśurayorapi .. 341 ..
mātāmahe mātule ca jyeṣṭhe sodarya eva ca .
etatpatnīṣu mahati dīrghasaṃyuktaśīrṣake .. 342 ..
durvahāyāmalaghuni guruḥ syād vācyaliṅgakaḥ .
gṛṇāti hitamuccārayatīti guruḥ . ʻgṝ śabde ..
yugasaṃdehayoścaiva dvāparaḥ parikathyate .. 343 ..
dvau parau pakṣau yasyāsau dvāparaḥ ..
sādṛśyabhedayoścaiva prakāraḥ parikathyate .
prakriyata iti prakāraḥ .
ākṛtāviṅgite cāpi hyākāraḥ parigīyate .. 344 ..
ākriyate'nenetyākāraḥ .. 161-2 .. </Amarapadavivrti>
<Amarapadavivarana ><AK.03.03.161-62>  
nivahāvasarau vārau . nivahaḥ samūhaḥ . avasaraḥ prakṛtakāryocitaḥ kālaḥ . yathā—ʻsnātā tiṣṭhati kuntaleśvarasutā vāro'ṅgarājasvasuḵ iti (1, pṛ. 94) . śeṣe—
ʻvāraḥ sūryādidivase krame kūpakavṛkṣake .
saṃbhoge varaṇe śīghre hare madyasya bhājane ..
iti . kramaḥ paryāyaḥ . yathā—vārastrī iti . kūpako guṇavṛkṣakaḥ . saṃbhogaḥ saṃbhuktiḥ sevā . pratāpo'pi—
ʻvāraḥ sūryādidivase'vasare mūrdhaje hare .
vṛnde kūpakavṛkṣe ca vṛte syād madyabhājane ..
iti . ralayorabhedād vāraśabdasya mūrdhajaḥ keśo'pyarthaḥ . ʻvṛñ varaṇe, ʻvṛṅ saṃbhaktaü . arthānurodhāt karmaṇi bhāve'dhikaraṇe ca ghañ .. saṃstarau prastarādhvarau . samyak stīryate vastrādikamatreti saṃstaraḥ prastaraḥ śayyetyarthaḥ . samyak stīryante darbhā atreti saṃstaro yajñaḥ . ʻstṝñ ācchādane ityasmād dhātoḥ ʻṛdorap (3. 3. 57) ityadhikaraṇe appratyayaḥ .. gurū gīṣpatipitrādyau . ādyaśabdārthaḥ kūrmapurāṇe prapañcitaḥ (2. 12. 26-7)—
ʻupādhyāyaḥ pitā jyeṣṭho bhrātā caiva mahīpatiḥ .
mātulaḥ śvaśurastrātā mātāmahapitīmahau ..
varṇajyeṣṭhaḥ pitṛvyaśca pumāṃso guravaḥ smṛtāḥ .
mātā mātāmahī gurvī piturmātuśca sodarāḥ ..
śvaśrūḥ pitāmahī jyeṣṭhā bhaginī guravaḥ striyaḥ ..
iti . mahābhārate'pi—
ʻniṣekādīni karmāṇi yaḥ karoti yathāvidhi .
saṃbhāvayati cānnena sa pitā gururucyate ..
iti . śivadharme ca—
ʻsaṃskṛtaiḥ prākṛtairvākyairyaḥ śiṣyamanurūpataḥ .
deśabhāṣādyupāyaiśca bodhayet sa guruḥ smṛtaḥ ..
alpaṃ vā bahu vā yasya śrutasyopakaroti yaḥ .
tamapīha guruṃ vidyād vratopakriyayāthavā ..
iti . śeṣe—ʻdurjarālaghunordīrghasaṃyuktaparayorgurǖ iti . durjare yathā—ʻmāhiṣaṃ dadhipiṣṭaṃ hi bṛṃhaṇaṃ madhuraṃ gurü iti . laghutvaṃ nāma patanapratibandhakaḥ kaścid bhāvaḥ . tadabhāvavati pāṣāṇādau yathā—dvayorgurutvaṃ rasavattvaṃ ca iti . dvimātro dīrghaḥ . saṃyuktamakṣaraṃ paraṃ yasyeti saṃyuktaparam . ubhayatra yathā—ʻsaṃyoge guru . dīrghaṃ cö iti pāṇiniḥ (1. 4. 11, 12) .. dvāparau yugasaṃśayau . dvābhyāṃ kṛtatretāyugāmyāṃ paro dvāparo yugaḥ . saṃśayasya koṭidvayāvalambitvena dvau parau nirūpyāvatreti saṃśayo dvāparaḥ . pṛṣodarādiḥ .. prakārau bhedasādṛśye . bhedo viśeṣaḥ . yathā—ṣaṭprakārā bhāvāḥ iti . sādṛśye yathā—pitṛprakāraḥ putra iti .. ākārāviṅgitākṛtī . iṅgitam abhiprāyasūcakaceṣṭāviśeṣaḥ . ākṛtiravayavasaṃsthānam . ākriyate manogato'rtho'neneti ākāraḥ .. 161-2 .. </Amarapadavivarana>
<Amarapadaparijata><AK.03.03.161-62>  
nivahāvasarau—prastarādhvarau . prastaraḥ pallavādiśayyā . ʻprastaraḥ saṃstaraḥ śayyā racitā pallavādibhiḵ iti vaijayantī (pṛ. 172, ślo. 165) .. gurū gīṣpatipitrādyau . mātrādau strīliṅgaḥ . ʻmātrādau strī bṛhatkhyātadurbharālaghuṣu triṣü iti vaijayantī (pṛ. 232, ślo. 28) .. dvāparau—bhedasādṛśye . bhede—nānāprakāraḥ . sādṛśye—pitṛprakāraḥ .. ākārāviṅgitākṛtī . ʻiṅgitaṃ hṛdgato bhāvo bahiḥsthaṃ liṅgamākṛtiḵ iti vaijayantī (pṛ. 193, ślo. 22) .. 161-2 .. </Amarapadaparijata>
%%p. 03.451
AK.03.03.163ab kiṃśārū dhānyaśūkeṣu marū dhanvadharādharau .
AK.03.03.163cd adrayo drumaśailārkāḥ strīstanābdau payodharau .. 163 ..
<Amarapadavivrti ><AK.03.03.163>  
kiṃśāruḥ syād dhānyaśūke kaṅkapatre garutmati .
kutsitaṃ śṛṇātīti kiṃśāruḥ . ʻśṝ hiṃsāyām ..
marurdhanvākhyadeśe'pi bhūdhare cāpi kathyate .. 345 ..
mriyante'treti maruḥ . ʻmṛṅ prāṇatyāge ..
mahīdhare tīkṣṇaraśmāvadrirbhūmiruhe bhavet .
adyate kālenetyadriḥ . ʻada bhakṣaṇe ..
nārikele kośaphale kaśervākhyajalauṣadhau .. 346 ..
strīstane vārivāhe ca payodhara udāhṛtaḥ .
payo dhārayatīti payodharaḥ .. 163 .. </Amarapadavivrti>
<Amarapadavivarana ><AK.03.03.163>  
kiṃśārū dhānyaśūkeṣū . sasyaśūke prāguktaḥ (1, pṛ. 565) . iṣurbāṇamātram . kiṃ kutsitaṃ śṛṇātīti kiṃśāruḥ . ʻśṝ hiṃsāyām . ʻkiṃjarayoḥ śriṇaḵ (u. 1. 4) iti uṇ pratyayaḥ . śeṣe—ʻkiṃśāruḥ kaṅkapakṣiṇi iti . lohapṛṣṭhākhyaḥ pakṣiviśeṣa ityarthaḥ .. marū dhanvadharādharau . dhanvā nirjalapradeśaḥ . dharādharaḥ parvataḥ .. adrayo drumaśailārkāḥ . drumo vṛkṣamātram . adyate kālavaśena naśyata ityadriḥ . ʻada bhakṣaṇe . ʻnidrāmudrāṃ drāvayatyambujānāmadrau tandrī śoṇayatyadrijātam iti rāmābhyudaye .. strīstanābdau payodharau . strīstano nārīkucaḥ . abdo meghaḥ . śeṣe—ʻikṣubhede nārikele kaśerau ca payodharaḵ iti .. 163 .. </Amarapadavivarana>
<Amarapadaparijata><AK.03.03.163>  
kiṃśārū—dharādharau . dhanvā nirjalapradeśaḥ . adrayo—payodharau .. 163 .. </Amarapadaparijata>
%%p. 03.453
AK.03.03.164ab dhvāntāridānavā vṛtrā balihastāṃśavaḥ karāḥ .
AK.03.03.164cd pradarā bhaṅganārīrugbāṇā asrāḥ kacā api .. 164 ..
<Amarapadavivrti ><AK.03.03.164>  
vṛtro dhvānte ripau rakṣaḥśailayorghanacakrayoḥ .. 347 ..
vṛṇotīti vṛtraḥ . ʻvṛñ varaṇe ..
mataṅgajasya śuṇḍāyāṃ balau kiraṇahastayoḥ .
varṣopale kartari ca karaśabdo vivakṣitaḥ .. 348 ..
kīryate iti karaḥ . ʻkṝ vikṣepe . karoti . ʻḍukṛñ karaṇe ..
svayaṃ dīrṇe'vaṭe bhaṅge nārīroge bhaye tathā .
vidāraṇe'pi rahasi pradaraḥ parikathyate .. 349 ..
pradīryata iti pradaraḥ . ʻdṝ vidāraṇe . ʻdṛ bhaye ..
asraḥ koṇe kace'pyaśruraktayorasramucyate .
asyata ityasraḥ . ʻasū kṣepaṇe .. 164 .. </Amarapadavivrti> 
<Amarapadavivarana ><AK.03.03.164>  
dhvāntāridānavā vṛtrāḥ . dhvāntamandhakāraḥ . ariḥ śatrumātram . yathā—ʻvṛtrān ghnaṃścaret (tai. saṃ. 2. 4. 13. 1) iti . dānavo vṛtrāsurākhyaḥ tadviśeṣaḥ . yathā—ʻyadimānalokānavṛṇot tad vṛtrasya vṛtratvam iti śrutiḥ . vṛṇotīti vṛtraḥ . ʻvṛñ varaṇe . śeṣe—ʻśaile cakre ghane vṛtraḵ iti . cakrākāro meghaḥ cakraghanaḥ .. balihastāṃśavaḥ karāḥ . prajābhyo rājagrāhyo bhāgo baliḥ . caturviṃśatyaṅgulo hastaḥ . śeṣe—ʻśuṇḍākarakakartṛṣu . karaḵ iti . karako varṣopalaḥ .. pradarā bhaṅganārīrugbāṇāḥ . bhaṅgaḥ parājayaḥ . nārīṇāṃ strīṇāṃ nirantararajaḥsravajanako rogaviśeṣo nīrīruk . bāṇaḥ śaraḥ . ʻdṝ vidāraṇe . ʻdṝ bhaye . ʻṛdorap (3. 3. 57) . śeṣe—ʻvidāraṇaṃ ca bhīrdīrṇaḥ svayaṃ ca pradaro'vaṭaḵ iti . vidāraṇaṃ bhedanam . bhīrbhayam . svayaṃ dīrṇaḥ ityavaṭaviśeṣaṇam . svayameva niṣpanno gartaḥ pradara ityarthaḥ . ʻtasmāt pradarādudakaṃ nācāmet iti śrutiḥ (tai. brā. 1. 5. 10. 7) .. asrāḥ kacā api . kacāḥ keśāḥ . asyanta ityasrāḥ . ʻasu kṣepaṇe . śeṣe—ʻasraḥ koṇe kumbhabhāge iti . asraśabdaḥ koṇapradeśe puṃliṅga ityarthaḥ . yathā—caturasramaṣṭāsramityādi . apiśabdād rudhire netrāmbuni ca napuṃsakaliṅgaṃ gatam (1. pṛ. 401, 421) . ʻasraḥ koṇe mūrdhaje cāpyaśruṇi kṣataje'pi cö ityajayaḥ .. 164 .. </Amarapadavivarana>
<Amarapadaparijata><AK.03.03.164>  
dhvāntāridānavā vṛtrāḥ . dānavo dānavaviśeṣaḥ .. balihastāṃśavaḥ karāḥ . balī rājabhāgaḥ .. pradarā bhaṅganārīrugbāṇāḥ . nārīrugiti rajorogaḥ .. asrāḥ kacā api . ʻasraḥ koṇe mūrdhaje'sramaśruṇi kṣataje'pi cö iti jayakośaḥ .. 164 .. </Amarapadaparijata>
%%p. 03.454
AK.03.03.165ab ajātaśṛṅgo gauḥ kāle'pyaśmaśrurnā ca tūbarau .
AK.03.03.165cd svarṇe'pi rāḥ parikaraḥ paryaṅkaparivārayoḥ .. 165 ..
<Amarapadavivrti ><AK.03.03.165>  
aproḍhaśṛṅgavṛṣabhe'pyaśmaśrupuruṣe tathā .. 350 ..
tūbarastubaraścāpi vartate vācyaliṅgakaḥ .
tanyate gotrādi yayā sā tuḥ, tūśca . tūḥ lakṣma vṛṇotīti tūbaraḥ . ʻvṛñ varaṇe ..
svarṇe vitte vārivāhe raiśabdaḥ parikathyate .. 351 ..
rāti prītimiti rāḥ . ʻrā dāne
vṛndapragāḍhayoścaiva paryaṅkaparivārayoḥ .
ārambhe ca pariṣkāre bhavet parikarastathā .. 352 ..
parikīryate parikriyate vā parikaraḥ . ʻkṛ vikṣepe .. 165 .. </Amarapadavivrti>
<Amarapadavivarana ><AK.03.03.165>  
ajātaśṛṅgo—tūbarau . śṛṅgodgamanayogyakāle'pi gavāderanutpannaśṛṅgaḥ, yaśca puruṣaḥ śmaśruprādurbhāvakāle'pi adṛṣṭamaśruḥ, tāvubhau pratyekaṃ tūbaraśabdavācyau . yathā—ʻprājāpatyamajaṃ tūbaramālabhetö (tai. saṃ. 2. 1. 6. 15) ityādīni . tanoti paśutvaṃ puruṣatvaṃ ca prakāśayatīti tūbaraḥ . ʻtanu vistāre ityasmād bāhulakād ʻbhrameśca ḍūḵ (u. 2. 71) iti ḍūpratyayaḥ . tūḥ śṛṅgaśmaśrvādikaṃ vṛṇoti chāditavadanupalabdhiṃ karotīti tūbaraḥ . ʻjapādīnāṃ vo vȫ iti vatvavikalpe tūvaraṃ ca .. svarṇe'pi rāḥ . apiśabdād ghanamātre'pi raiśabdaḥ puṃliṅgaḥ . rāti dadāti prītimiti rāḥ . ʻrā dāne . ʻrāterḍaiḵ (u. 2. 69) iti ḍaipratyayaḥ . ʻrāyo hali (7. 2. 85) ityātvam . ʻmusalopalaraikīlāḵ iti puṃstvādhikāre śākaṭāyanaḥ (liṅgānu. pṛ. 109) . dharmakīrtistu—ʻghane tvaklībe rāḵ iti puṃnapuṃsakobhayaliṅgatvamāha (?) .. parikaraḥ paryaṅkaparivārayoḥ . paritaḥ sarvato dārvādibhiḥ kriyata iti parikaraḥ . paryaṅkaḥ mañca ityarthaḥ . ʻpuṃsi saṃjñāyāṃ ghaḵ (3. 3. 118) . kīryatervā . ʻṛdorap (3. 3. 57) . parivāraḥ parijanaḥ . śeṣe—ʻparikaraḥ, syādārambhasamūhayoḵ iti . ārambhe yathā—kṛtaparikaraḥ . samūhe yathā—bhṛtyaparikara iti .. 165 .. </Amarapadavivarana>
<Amarapadaparijata><AK.03.03.165>  
ajātaśṛṅgo—svarṇe'pi rāḥ . dhane'pi syāt . ekadeśavikṛtasyānanyatvād ʻrāyo hali (7. 2. 85) iti kṛtahrasvasyāpyātvam . ʻsurābhirmitraiḵ .. parikaraḥ paryaṅkaparivārayoḥ . paryaṅka iti paryastikā . ʻviveke syāt parikaraḥ paryastiparivārayoḵ iti vaijayantī (pṛ. 267, ślo. 33) .. 165 .. </Amarapadaparijata>
%%p. 03.455
AK.03.03.166ab muktāśuddhau ca tāraḥ syācchāro vāyau sa tu triṣu .
AK.03.03.166cd karbure'tha pratijñājisaṃvidāpatsu saṃgaraḥ .. 166 ..
<Amarapadavivrti ><AK.03.03.166>  
[gurupatnyāṃ] buddhadevyāṃ nakṣatre rūpyavarṇayoḥ .
sugrīvapatnyāṃ muktādiśuddhau śuddhamaṇau tathā .. 353 ..
taraletarasaṃbandhe tārakātyuccanādayoḥ .
kanīnikāyāṃ mahati tārastriṣu vivakṣitaḥ .. 354 ..
taratyaneneti tāraḥ . ʻtṝ plavanataraṇyoḵ ..
śāro vāyau nivṛttau ca nānāvarṇe triṣu smṛtaḥ .
śṛṇātīti śāraḥ . ʻśṝ hiṃsāyām ..
pratijñāyāṃ saṃprahāre kriyākāre viṣe'pi ca .. 355 ..
śamīphale vipattau ca saṃgaraḥ saṃvidi smṛtaḥ .
samyag gīryata iti saṃgaraḥ .. 166 .. </Amarapadavivrti> 
<Amarapadavivarana ><AK.03.03.166>  
muktāśuddhau ca tāraḥ syāt . mauktikānāṃ ślāghyatvahetuḥ śuddhiśabdābhilapyo guṇastāra ityarthaḥ tārayati apakarṣaparihāṇenotkarṣaṃ prāpayatyātmānamiti tāraḥ . ʻtṛ plavanataraṇayoḵ . ghañ (3. 3. 19) . śeṣe—
ʻtāro nā mauktike śuddhe gurusugrīvabhāryayoḥ .
bauddhadevyāṃ tārakayostārātho rūpyavarṇayoḥ .
tāramatyuccanidhvānatarīsaṃbandhayostriṣu ..
iti . śuddhe mauktike ca puṃliṅgastāraśabdenocyate . guruḥ bṛhaspatiḥ . tadbhāryāyāṃ sugrīvabhāryāyāṃ cetyarthaḥ . tathā ca purāṇam—ʻyathā bṛhaspaterbhāryāṃ tārāṃ jagrāha śītaguḵ iti . bauddhānāṃ kuladevatā tārādevīti prasiddhā . tārakayoriti kanīnikāyāṃ nakṣatre cetyarthaḥ . evaṃ garubhāryādyarthapañcake strīliṅgaḥ . rūpyaṃ rajatam . varṇaḥ praṇavākhyaḥ . sa ca mantraśāstre tārasaṃjñayā prasiddhaḥ . rajatādyarthadvaye napuṃsakaliṅgaḥ . tarī nauḥ . atyuccadhvanau naukāsaṃbandhe ca viśeṣyanighna ityarthaḥ .. śāro—karbure . śṛṇāti saṃtāpamiti śāraḥ . ʻśṝ hiṃsāyām . ʻśṝ vāyuvarṇanivṛtteṣviti vaktavyam (vā. 3. 3. 21) iti ghañ . vāyau nari puṃliṅge . karbure citravarṇe vācyaliṅgaḥ . ʻkṛṣṇaraktaḥ sitaḥ śāraḵ iti vaijayantī (pṛ. 198, ślo. 25) .. atha pratijñā—saṃgaraḥ . imamarthamavaśyamitthaṃ kariṣyāmīti niścayaḥ pratijñā . yathā—satyasaṃgaraḥ . ājiḥ saṃgrāmaḥ . yathā—saṃgare maraṇaṃ puṇyamiti . ekakāryāṇāṃ dvayorbahūnāṃ vā kāryanirvāhaparyantaṃ sarvairasmābhiraśithilodyogaiḥ dṛḍhayatnairasminnarthe bhavitavyamiti śapathapūrvikā pravṛttiḥ saṃvit . yathā—anyonyaṃ kṛtasaṃgarā iti . āpadi yathā—saṃgare śaraṇaṃ suhṛditi . ʻgṝ śabde ityasmād ghātoḥ saṃpūrvād adhikaraṇe bhāve ca ʻṛdorap (3. 3. 57) ityap pratyayaḥ . viśvaprakāśe'pi—ʻviṣāpadoḥ kriyākāre saṃgare tu śamīphale iti . śeṣe—ʻśamyāḥ phale saṃgaraḥ syāt iti .. 166 .. </Amarapadavivarana>
<Amarapadaparijata><AK.03.03.166>  
muktāśuddhau ca tāraḥ syāt . ʻtāro muktādisaṃśuddhau tarale śuddhamauktike iti viśvaḥ (pṛ. 126, ślo. 18) .. śāro—karbure . dyūtagulike'pi syāt . ʻkālaḥ kalyo bhuvanaphalake krīḍati prāṇīśāraiḵ (vai. śa. 3. 39) .. atha pratijñā—saṃgaraḥ . saṃvicchabdaḥ kriyākāravacanaḥ . ʻsaṃgaro nā kriyākāre pratijñāvipadoryudhi iti vaijayantī (pṛ. 264, ślo. 92) .. 166 .. </Amarapadaparijata>
%%p. 03.457
AK.03.03.167ab vedabhede guptivāde mantro mitro ravāvapi .
AK.03.03.167cd makheṣuyūpakhaṇḍe'pi svarurguhye'pyavaskaraḥ .. 167 ..
<Amarapadavivrti ><AK.03.03.167>  
vedabhede guptivāde mantraḥ samabhidhīyate .. 356 ..
mantryata iti mantraḥ . ʻmatri guptabhāṣaṇe ..
tīkṣṇaraśmau ca suhṛdi mitraḥ syācchatruśātrave .
bhedyatīti mitraḥ . ʻñimidā snehane . suhṛdi napuṃsakaḥ ..
makhe ca yūpakhaṇḍe ca śakraśastre svaruḥ pumān .. 357 ..
svarati śatrūnupatāpayatīti svaruḥ . ʻsvṛ śabdopatāpayoḵ ..
avaskaro rathāṅge ca guhye'pyadhamavartane .
avakīryata ityavaskaraḥ . ʻkṛ vikṣepe .. 167 .. </Amarapadavivrti>
<Amarapadavivarana ><AK.03.03.167>  
vedabhede guptivāde mantraḥ . arthavādasahitabrāhmaṇavyatiriktavedabhāgaḥ ʻiṣe tvȫ ityādiko mantraḥ . guptivādo nāma rājāmātyaprabhṛtīnāṃ rahasi kartavyārthāvadhāraṇam . mantryate guptiṃ bhāṣyate kartavyārthamatreti mantraḥ . ʻmatri guptabhāṣaṇe . curādiḥ . ʻerac (3. 3. 56) ityadhikaraṇe ac pratyayaḥ . ʻmana jñāne ityasmādvā auṇādikapratyayaḥ . śeṣe—ʻmantro devādisādhane iti . śrīrāmādidevatāprītisādhanabhūtaḥ ṣaḍakṣarādirmantraḥ .. mitro ravāvapi . sūrye rūpabhedāt puṃliṅgaḥ . apiśabdāt suhṛdi napuṃsakaliṅgaḥ prāguktaḥ (1, pṛ. 490) .. makhoṣuyūpakhaṇḍe'pi svaruḥ . makho yajñaḥ . iṣurbāṇaḥ . paśvañjanārtho yūpāvatakṣaṇaśakalo yūpakhaṇḍaḥ svaruḥ . tathoktamāpastambena—ʻavatakṣaṇānāṃ svaruradhimanthanaśca śakalaḵ (ā. śrau. sū. 7. 3. 3) iti . svarati śabdāyata iti svaruḥ . svaryate upatapyate dahyate pāśukenāgninā iti vā svaruḥ . tathā cāpastambaḥ—ʻpratyākramya juhvāṃ svarumavadhāya anūyājānte juhoti (ā. śrau. sū. 7. 27. 4) iti . ʻsvṛ śabdopatāyoḵ auṇādika ukārapratyayaḥ (u. 1. 10) . śobhanānyarūṃṣyasyeti svaruriti kenacidanadhātāśrutaśrautagandhena rephāntaprakaraṇānusaṃdhāne śūnyadhiyā kṛtā niruktirupekṣaṇīyā . pratāpo'pi—ʻyūpakhaṇḍe sāyake ca svaruradhvaravajrayoḵ iti . svaruśabda ukārāntaḥ puṃliṅgaśca, ʻśatakoṭiḥ svaruḵ ityatra prāguktaḥ (1, pṛ. 32) .. guhye'pyavaskaraḥ . avakīryate chādyata ityavaskaraḥ . guhyaṃ gudapradeśaḥ . apiśabdād viṣṭhāyāṃ prāguktaḥ (1, pṛ. 404) . yadyapi ʻvarcaske'vaskaraḵ (6. 1. 148) iti viṣṭhāyāṃ nipātitaḥ, tathāpi varcaskasaṃbandhād gudapradeśe'pīti vṛttiḥ (kāśikā 2, pṛ. 148) . nirūḍhalakṣaṇānāṃ mukhyatulyatvād nānārthatvenānuśāsanaṃ kṛtam .. 167 .. </Amarapadavivarana> 
<Amarapadaparijata><AK.03.03.167>  
vedabhede guptivāde mantraḥ . vedabhedo'tharvā (?) .. mitro ravāvapi . sakhyau napuṃsakaḥ .. makheṣuyūpakhaṇḍe'pi svaruḥ . makhaśca iṣuśca yūpakhaṇḍaśca makheṣuyūpakhaṇḍamiti samāsaḥ . ʻsvarurvajre'dhvare bāṇe yūpakhaṇḍe'pi ca svaruḵ iti viśvaḥ (pṛ. 131, ślo. 72) .. guhyepyavaskaraḥ . viṣṭhāyāmapi syāt .. 167 .. </Amarapadaparijata>
%%p. 03.459
AK.03.03.168ab āḍambarastūryarave gajendrāṇāṃ ca garjite .
AK.03.03.168cd abhihāro'bhiyoge ca caurye saṃnahane'pi ca .. 168 ..
<Amarapadavivrti ><AK.03.03.168>  
āḍambarastūryarave gajendrāṇāṃ ca garjite .. 358 ..
āḍambayati cittaṃ vikṣipatītyāḍambaraḥ . ʻḍavi kṣepe .
abhihāro'bhiyoge ca caurye saṃnahane'pi ca .
abhihriyata ityabhihāraḥ .. 168 .. </Amarapadavivrti>
<Amarapadavivarana ><AK.03.03.168>  
āḍambaraḥ—garjite . ādamyante bhīrujanā anenetyāḍambaraḥ . ʻdamu upaśame . barapratyayaḥ . pṛṣodarādiśca . ʻḍaba ḍiba kṣepe iti cāndro dhāturiti subodhinīkāraḥ . śeṣe—ʻāḍambaro'strī saṃrambhe iti . saṃrambhaḥ saṃbhramaḥ .. abhihāro—saṃnahane'pi ca . mahārājasabhādau parakīyadoṣodbhāvanam abhiyogaḥ . senādeḥ sajjībhāvaḥ saṃnahanam . samyagbandhanaṃ saṃnahanamiti kecit . ʻhṛñ haraṇe iti dhātorupasargavaśādanekārthatvam .. 168 .. </Amarapadavivarana>
<Amarapadaparijata><AK.03.03.168>  
āḍambaraḥ—garjite . saṃrambhe'pi syāt . ʻāḍambaro'strī saṃrambhe paṭahe gajagarjite iti vaijayantī (pṛ. 277, ślo. 4) .. abhihāro—saṃnahane'pi ca . abhiyogo vairasyābhigamaḥ . ʻpagakuyediriṃcuṭö .. 168 .. </Amarapadaparijata>
%%p. 03.460
AK.03.03.169ab syājjaṅgame parīvāraḥ khaḍgakośe paricchade .
AK.03.03.169cd viṣṭaro viṭapī darbhamuṣṭiḥ pīṭhādyamāsanam .. 169 ..
<Amarapadavivrti ><AK.03.03.169>  
syājjaṅgame parīvāraḥ khaḍgakośe paricchade .. 359 ..
parivriyate'neneti parīvāraḥ ..
vṛkṣe pīṭhādyāsane ca muṣṭau darbhasya viṣṭaraḥ .
vistīryata iti viṣṭaraḥ . ʻstṛñ ācchādane .. 169 .. </Amarapadavivrti>
<Amarapadavivarana ><AK.03.03.169>  
syājjaṅgame—paricchade . cariṣṇuḥ gomahiṣyādiḥ jaṅgamaḥ . khaḍgakośaḥ khaḍgasya pidhānam . paricchadaḥ parijanaḥ . parito vriyate vāryate vā aneneti parīvāraḥ . ʻupasargasya ghañyamanuṣye bahulam (6. 3. 122) iti dīrghaḥ .. viṣṭaro—pīṭhādyamāsanam . viṭapī vṛkṣaḥ . darbhamuṣṭiḥ madhuparkādāvāsanatvena parikalpitaḥ pañcaviṃśatisaṃkhyakaḥ kuśātmakaḥ . pīṭhaṃ kambalādikaṃ ceti dvividhamāsanam . vṛkṣaśca viṣṭara ityucyate . vistīryata iti viṣṭaraḥ . ʻstṝñ ācchādane . ʻvṛkṣāsanayorviṣṭaraḵ (8. 3. 93) iti sādhuḥ . ʻviṣṭaraḥ pādape pīṭhe kuśamuṣṭau ca dṛśyate ityajayaḥ .. 169 .. </Amarapadavivarana>
<Amarapadaparijata><AK.03.03.169>  
syājjaṅgame—pīṭhādyamāsanam .. 169 .. </Amarapadaparijata>
%%p. 03.461
AK.03.03.170ab dvāri dvāḥsthe pratīhāraḥ pratīhāryapyanantare .
AK.03.03.170cd vipule nakule viṣṇau vabhruḥ syāt piṅgale triṣu .. 170 ..
<Amarapadavivrti ><AK.03.03.170>  
dvāri dvāḥsthe pratīhāro dvārapālyāṃ striyāṃ bhavet .. 360 ..
pratihriyate'neneti pratīhāraḥ .
vahnau śūlini viṣṇau ca vidhātṛmunibhedayoḥ .
vilāse nakule vabhruḥ piṅgale vipule bhaveta .. 361 ..
vibhartīti vabhruḥ .. 170 .. </Amarapadavivrti>
<Amarapadavivarana ><AK.03.03.170>  
dvāri—pratīhāryapyanantare . pratihāryate nivāryate vaideśikajanapraveśo'treti pratihāro dvāram . karaṇārthe tu pratihāro dvārapālaḥ . anantare pūrvoktārthadvayāpekṣayā saṃnihite dvāḥstharūpārthe strīviśiṣṭe sati tatra pratihāraśabdo ṅībante vartata ityarthaḥ . rephāntamadhye nakārāntamanāśaṅkanīyameva . apiśabdād rājaparicārikāyāmapi pratīhārīśabdaḥ . tathā ca vaijayantyām—ʻpratīhārī tu rājānaṃ saṃbhāvayati yā sadȫ iti (pṛ. 107, ślo. 38) . yā strī rājānamanulepanakeśaprasādhanādibhiralaṃkaroti sā strī pratīhārītyarthaḥ .. vipule—piṅgale triṣu . vipulo viśālaḥ . parvatādi bibhartīti babhruḥ . ʻbhṝñ bharaṇe . ʻkurbhraścö (u. 1. 22) iti kupratyayo dhātordvitvaṃ ca . śeṣe—
babhrurvahnau vidhātari .
vilāse munibhede ca bhavet pārvativallabhe ..
iti . ṅyāporiti pārvatīśabdasya hrasvaḥ .. 170 .. </Amarapadavivarana>
<Amarapadaparijata><AK.03.03.170>  
dvāri—pratīhāryapyanantare . anantare pratihāryapi syāt . dvāḥsthe pratihārapratīhāraśabdau dvau ca vartete .. vipule—piṅgale triṣu . vipula iti nakulaviśeṣaṇam .. 170 .. </Amarapadaparijata>
%%p. 03.462
AK.03.03.171ab sāro bale sthirāṃśe ca nyāyye klībaṃ vare triṣu .
AK.03.03.171cd durodaro dyūtakāre paṇe dyūte durodaram .. 171 ..
<Amarapadavivrti ><AK.03.03.171>  
sāraḥ sthirāṃśe nyāyye syādutkarṣabalayorbhavet .
saratīti sāraḥ ..
durodaro dyūtakāre paṇe dyūte durodaram .. 362 ..
duṣṭamāsamantād udaryata iti durodaram .. 171 .. </Amarapadavivrti>
<Amarapadavivarana ><AK.03.03.171>  
sāro—vare triṣu . sarati śarīraṃ vyāpnotīti sāraḥ . yathā—gograhe dṛṣṭasāro dhanaṃjayaḥ iti . sthāyitvena kālāntaraṃ vyāpnotīti sāraḥ . sthirāṃśe yathā—candanasāraḥ, khadirasāraḥ iti . ʻsṛ sthire (3. 3. 17) ityatra ʻvyādhimatsyabaleṣviti vaktavyam iti kartari ghañ . atrārthadvaye balasthirāṃśayoḥ rūpabhedāt puṃliṅgaḥ . sarati manīṣiṇāṃ hṛdayamiti sāraṃ nyāyyam . yathā—naitatsāramiti . nyāyye nyāyādanapetamityarthe napuṃsakaliṅgaḥ . vare śreṣṭhe vācyaliṅgaḥ . sāro deśaḥ . sārā vārāṇasī . sāro deveṣu śaṃkaraḥ . sāraṃ kurukṣetramiti . nanvasya vācyaliṅgatve, ʻsāraṃ sāraṅgalocanȫ ʻrājye sāraṃ vasuṃdharȫ ityādau kathaṃ viśeṣyaliṅgatvābhāva iti cet satyam . ʻsāmānyaviśeṣabhāvatvena pṛthagvākyatvena yojanāyāṃ na pūrvadoṣāvakāśaḵ iti gaṇaratnamahodadhāvuktam (2. ślo. 72) .. durodaro—durodaram . duṣṭamā samantādudaramasyeti durodaro dyūtakaraḥ . tatsaṃbandhāt paṇabhūtaṃ dhanam . dyūtakarma ca napuṃsakena durādaraśabdenocyate . ʻdurodaro'striyāṃ dyūtaḵ ityajayaḥ . ʻāśritya durgaṃ girikandarodaraṃ krīḍanti tasmin satataṃ darodaram iti yamakakāvye nirukāraṃ govardhanaḥ paṭhatīti sarvānandaḥ (ṭī. sa. 3. pṛ. 130) .. 171 .. </Amarapadavivarana>
<Amarapadaparijata><AK.03.03.171>  
sāro—vare triṣu . valaṃ sāmarthyam . tatra ca sthirāṃśe puṃliṅgaḥ . nyāyyamucitāparityāgaḥ . tatra napuṃsakam . varaṃ śreṣṭham . atra triliṅgaḥ . keṣāṃcinnapuṃsakameva .
rājñaḥ sāraṃ vasudhā vasudhāyāmapi puram pure saudham .
saudhe talpaṃ talpe varāṅganā sarvasvam ..
iti .. durodaro—durodaram . ʻāśritya durgaṃ girikandarodare krīḍantyamuṣmin satataṃ darodaram iti hariprabodhayamakād darodraro nirukāraḥ iti govardhanavacanāt . kvacid durodaramiti sokāram .. 171 .. </Amarapadaparijata>
%%p. 03.463
AK.03.03.172ab mahāraṇye durgapathe kāntāraṃ puṃnapuṃsakam .
AK.03.03.172cd matsaro'nyaśubhadveṣe tadvatkṛpaṇayostriṣu .. 172 ..
<Amarapadavivrti ><AK.03.03.172>  
mahāraṇye durgapathe'pyupasargādike'pi ca .
ikṣubhede ca kāntāraṃ puṃnapuṃsakamiṣyati .. 363 ..
kasya sukhasyāntararyate prāpyata iti kāntāram ..
kṛpaṇe'nyasukhadveṣe krodhe'nyaśubhavairiṇi .
makṣikāyāṃ ca mātsarye matsaraḥ parikīrtitaḥ .. 364 ..
mādyati madāt saratīti vā matsaraḥ .. 172 .. </Amarapadavivrti>
<Amarapadavivarana ><AK.03.03.172>  
mahāraṇye—puṃnapuṃsakam . corapāṣāṇakaṇṭakādibāhulyena duḥsaṃcāro mārgo durgapathaḥ . kasya jalasya sukhasya vā antaṃ nāśam ṛcchatīti kāntāram . ikṣubhede tu kevalapuṃliṅgaḥ prāguktaḥ (1, pṛ. 317) .. matsaro—kṛpaṇayostriṣu . vidyādhanādyatiśayanimittamanyasya yacchubhādhikyaṃ tadviṣayo dveṣo'sahatvam, tatra matsaraśabdaḥ puṃliṅgaḥ . tathāvidhamatsarayukte dīne ca viśeṣyanighnaḥ . mādyati parakleśena hṛṣyatīti matsaraḥ . ʻmadī harṣe . ʻkṛdhūmadibhyaḥ kit (u. 3. 73) iti sarapratyayaḥ . ʻkhari cö (8. 4. 55) iti cartvaṃ ca . taddharmatvād dveṣamātramapi matsara ucyate . śeṣe—ʻmatsaro makṣikākrodhaü iti . krodho'marṣaḥ .. 172 .. </Amarapadavivarana>
<Amarapadaparijata><AK.03.03.172>  
mahāraṇye—kṛpaṇayostriṣu . makṣikāyāṃ strī . ʻmatsarā makṣikāyāṃ strī iti viśvaḥ (pṛ. 134, ślo. 118) .. 172 .. </Amarapadaparijata>
%%p. 03.464
AK.03.03.173ab devādvṛte varaḥ śreṣṭhe triṣu klībaṃ manākpriye .
AK.03.03.173cd vaṃśāṅkure karīro'strī tarubhede ghaṭe ca nā .. 173 ..
<Amarapadavivrti ><AK.03.03.173>  
abhīṣṭadevācca vṛte śreṣṭhe jāmātṛṣiṅgayoḥ .
triphalāyāṃ śatāvaryāṃ vṛtau kāśmīradeśaje .. 365 ..
manākpriye'pyavyayaṃ syādvarastriṣu ca kīrtitaḥ .
vriyata iti varaḥ ..
karīrastarubhede ca ghaṭe vaṃśāṅkure'pi ca .. 366 ..
cīrikāyāṃ karīraḥ syād dantamūle ca dantinaḥ .
kariṇaḥ īrayatīti karīraḥ . ʻīra preraṇe .. 173 .. </Amarapadavivrti>
<Amarapadavivarana ><AK.03.03.173>  
devādvṛte—manākpriye . mantrapuraścaraṇādibhiḥ prasannamaheśvarāderdevāllabdhe putradhanādau rūpabhedāt puṃliṅgaḥ . yathā—ʻvaraṃ vṛṇīṣveti . so'bravīt varaṃ vṛṇe . eṣa eva me varo'laṃ yadbhagavantau pratyakṣaṃ paśyāmi ityādi . śreṣṭhe tu vācyaliṅgaḥ . yathā—rājavaraḥ, grāmavaraḥ . manāk īṣat priye tu napuṃsakaliṅgaḥ . yathā—ʻyācñā moghā varamadhiguṇe nādhame labdhakāmȫ iti (megha. 1. 6) . īṣatpriye tu varamityavyayamapyastīti svāmī (pṛ. 312) . vriyata iti varaḥ . ʻvṛñ varaṇe vṛñ saṃbhaktau . ʻgṛhavṛdṛniścigamaścö (3. 3. 58) iti, karmaṇyap pratyayaḥ . śeṣe—
ʻvaro jāmātṛṣiṅgayoḥ .
satāvaryāṃ varī pāṭhā varā tu triphalā bhavet .
iti . ʻkāśmīrajanmāgniśikhaṃ varam iti gatam (1, pṛ. 440) .. vaṃśāṅkure—vaṭe ca nā . vaṃśāṅkuro veṇuprarohaḥ . tarubhedaḥ granthilākhyaḥ prāguktaḥ (1, pṛ. 260) . ghaṭaḥ kalaśaḥ . ubhayatra puṃliṅgaḥ . kirateḥ karotervā auṇādika īran pratyayaḥ (u. 4. 30) . śeṣe—ʻkarīrī cīrikāyāṃ ca dantabhede ca dantinām iti . cīrikā jhillī .. 173 .. </Amarapadavivarana> 
<Amarapadaparijata><AK.03.03.173>  
devādvṛte—manākpriye . devatāsakāśādīpsite puṃliṅgaḥ . jāmātaryapi puṃliṅgaḥ syāt . śreṣṭhe triliṅgaḥ . adhipatāvapi triliṅgaḥ syāt . īṣatpriye napuṃsakaliṅgaḥ .. vaṃśāṅkure—ghaṭe ca nā .. 173 .. </Amarapadaparijata>
%%p. 03.465
AK.03.03.174ab nā camūjaghane hastasūtre pratisaro'striyām .
AK.03.03.174cd yamānilendracandrārkaviṣṇusiṃhāṃśuvājiṣu .. 174 ..
AK.03.03.175ab śukāhikapibhekeṣu harirnā kapile triṣu .
<Amarapadavivrti ><AK.03.03.174>  
senāyāṃ jaghane mālye hastasūtravibhūṣayoḥ .
vraṇaśuddhau pratisaro mantrarakṣākṛtau bhaṭe .. 369 ..
pratisaratīti pratisaraḥ ..
yame vāyau sūryaviṣṇvosturaṅgaśukayorapi .
sarpe kapau himāṃśau ca śakre siṃhe ca tāpase .. 370 ..
raśmau lokāntare bheke kapile harite tathā .
rājabhede daityabhede haristu samudāhṛtaḥ .. 371 ..
haratīti hariḥ .. 174 .. </Amarapadavivrti>
<Amarapadavivarana ><AK.03.03.174>  
nā camūjaghane—astriyām . vyūḍhasenāyāḥ paścādbhāgaḥ camūjaghanam . tatra pratisaraśabdaḥ puṃliṅgaḥ . vivāhādau vadhūvarayormaṇibandhasthāne bandhanīyamūrṇāmayaṃ sūtraṃ hastasūtram . pratisaratyatreti pratisaraḥ . ʻpuṃsi saṃjñāyāṃ ghaḥ prāyeṇö (3. 3. 118) ityadhikaraṇe ghapratyayaḥ . śeṣe—
ʻrakṣākṛtau niyojye ca mālyamantraviśeṣayoḥ .
vibhūṣaṇermaśuddhyośca jñeyaḥ pratisaro mataḥ ..
iti . abhimantritena bhasmanā rakṣākaraṇam . niyojyaḥ parijanaḥ . mantraviśeṣe yathā—ʻpratisara pratidhāvö ityādirātharvaṇaḥ prasiddhaḥ . īrmaśuddhiḥ vraṇaśuddhiḥ .. yamānilendra—kapile triṣu . anilo vāyuḥ . aṃśuḥ kiraṇaḥ . vājī ghoṭakaḥ . ahiḥ sarpaḥ . harati pāpādikaṃ svanirvṛtyarthamiti hariḥ . haraterauṇādika ipratyayaḥ (u. 4. 140) . sarvatra puṃliṅgaḥ . palāśavarṇe'pi hariśabdaḥ .. 174 .. </Amarapadavivarana>
<Amarapadaparijata><AK.03.03.174>  
nā camūjaghane—astriyām . mālāyāṃ strīliṅgaḥ . yamānila—bhekeṣu . bhedeṣviti vā pāṭhaḥ . harirnā kapile triṣu . kapilavarṇe triliṅgaḥ .. 174 ..
</Amarapadaparijata>
%%p. 03.467
AK.03.03.175cd śarkarā karparāṃśe'pi yātrā syādyāpane gatau .. 175 ..
AK.03.03.176ab irā bhūvāksurāpsu syāt tandrī nidrāpramīlayoḥ .
AK.03.03.176cd dhātrī syādupamātāpi kṣitirapyāmalakyapi .. 176 ..
<Amarapadavivrti ><AK.03.03.175-76>  
karparāṃśe rogabhede pāṣāṇe śakale tathā .
śarkarānvitadeśe ca śarkarā parikīrtitā .. 372 ..
śṛṇātīti śarkarā . ʻśṛ hiṃsāyām ..
devārcanotsave gatyāṃ yātrā bhogādivartane .
yātyanayeti yātrā . ʻyā prāpaṇe ..
irā bhuvi jale vāci surāsvarveśyayorapi .. 373 ..
etyanayeti irā . ʻiṇ gataü ..
tandrā tu tandrī tandraśca nidrāyāṃ ca pramīlane .
tananamindriyāṇāṃ vistāraṃ drātīti tandrā ..
vasumatyāmāmalakyāmupamātari mātari .. 374 ..
potryāṃ ca dhārayitryāṃ ca dhātrī samabhikathyate .
dhāpayatīti dhātrī . ʻdheṭ pāne .. 175-6 .. </Amarapadavivrti>
<Amarapadavivarana ><AK.03.03.175-76>  
śarkarā karparāṃśe'pi . śīryata iti śarkarā . śṛṇātīti vā . śaṃ karotīti vā . ʻśarkarādibhyo'ṇ (5. 3. 107) iti nirdeśāt sādhuḥ . śīryaterauṇādikaḥ karan pratyayo vā (u. 4. 3) . viśvaprakāśe'pi—
ʻśarkarā khaṇḍavikṛtāvupalākarparāṃśayoḥ .
śarkarānvitadeśe ca rugbhede śakale'pi ca ..
iti . karparo bhinnaghaṭādeḥ kapālam . tathā ca pratāpaḥ—ʻkarparastu kapāle syācchastrabhedakaṭāhayoḵ iti . tasyāṃśa ekadeśaḥ . rugbhedo rogaviśeṣaḥ śarkarākhyaḥ aśmarīsaṃjñakaśca .. yātrā syād yāpane gatau . snānabhojanādikayā dinacaryayā vartanaṃ yātrā . yathā—śarīrayātrā, prāṇayātrā iti . gatirgamanam . gate yathā—kāśiyātrā, parvatayātrā . yātyanayeti yātrā . ʻhuyāmāśrubhasibhyastran (u. 4. 169) iti tran pratyayaḥ . śeṣe—ʻyātrā devārcanotsave iti . devatāmahotsave yathā—ʻbhagavataḥ kālapriyanāthasya yātrāyāmāryamiśrān vijñāpayāmi iti (uttara. 1) .. irā—pramīlayoḥ . etīti irā . ʻiṇ gataü . auṇādiko ran pratyayaḥ (u. 2. 31) . śeṣe—ʻirā apsaraḥsü iti . irā nāma kācidapsaraḥstrī .. tandrī nidrāpramīlayoḥ . nirindriyātmapradeśe manaso'vasthānaṃ nidrā . śarīrakhedajanito mohaprāyaḥ pramādaḥ pramīlā, nidrātaḥ pūrvāvasthā . ʻavitṝstṝtandribhyaḥ īḵ (u. 3. 159) iti tandrīḥ sautrād dhātoḥ īḥpratyayaḥ . ḍyantatvābhāvāt sulopābhāvaḥ . śeṣe—ʻtandriśca tandrī samārthakaü iti . tasmādeva sautrāddhātoḥ ʻgurośca halaḵ (3. 3. 103) ityakārapratyaye tandrā . tatraiva ʻprajñādibhyaścö (5. 4. 38) iti ṅīpi tandrī . ʻsaṃjñāpūrvako bidhiranityaḵ (pa. 2. 4. 79) iti vṛddhyabhāvaḥ .. dhātrī—āmalakyapi . upamātā svastanyapradānena poṣaṇakāriṇī . dhayantyenāmiti dhātrī . ʻdheṭ pāne . ʻdhaḥ karmaṇi ṣṭran (3. 2. 181) . ṣittve ca ṅīṣ pratyayaḥ (4. 1. 41) . dhatte dhārayatīti vā dhātrī bhūmiḥ . poṣayitrī bhūtadhātrī . āmalakyāmuktā .. 175-6 .. </Amarapadavivarana>
<Amarapadaparijata><AK.03.03.175-76>  
śarkarā karparāṃśe'pi . khaṇḍaśarkarākhaṇḍe'pi syāt .. yātrā syād yāpane gatau . yāpanaṃ kālakṣepaḥ .. irā—pramīlayoḥ . pramīlā ʻkūripāṭü .. dhātrī—āmalakyapi . upamātā ʻdādi .. 175-6 .. </Amarapadaparijata>
%%p. 03.469
AK.03.03.177ab kṣudrā vyaṅgā naṭī veśyā saraghā kaṇṭakārikā .
AK.03.03.177cd triṣu krūre'dhane'lpe'pi kṣudro mātrā paricchade .. 177 ..
AK.03.03.178ab alpe ca parimāṇe syānmātraṃ kārtsnye'vadhāraṇe .
<Amarapadavivrti ><AK.03.03.177>  
veśyāyāṃ kaṇṭakāryāṃ ca naṭīśīlavihīnayoḥ .
kṣudrā syādaṅgahīnāyāṃ saraghādhūrtayorapi .. 374 ..
adhane kṛpaṇe krūre'pyalpe kṣudrastriṣu smṛtaḥ .
kṣudaṃ rātīti kṣudraḥ . ʻrā dāne ..
paricchade dhane vṛtte karṇabhūṣākṣarāṃśayoḥ .. 375 ..
mātrā bhavet parīmāṇe kārtsnye'lpe'pyavadhāraṇe .
svārthasaṃśayayoścaiva mātraṃ tu parikīrtitam .. 376 ..
mīyata iti mātrā . ʻmāṅ māne .. 177 .. </Amarapadavivrti>
<Amarapadavivarana ><AK.03.03.177>  
kṣudrā—alpe'pi kṣudraḥ . vyaṅgā aṅgahīnā . naṭī nartakastrī . veśyetyācārahīnopalakṣaṇam . saraghā madhumakṣikā . kaṇṭakārikā nidigdhikā . vyaṅgādipañcake strīliṅgaḥ . krūranikṛṣṭasvalpeṣu viśeṣyanighnaḥ . kṣuṇatti kṣudyate vā kṣudraḥ . ʻkṣudir saṃpeṣaṇe . auṇādiko rak pratyayaḥ (u. 2. 13) . kṣudaṃ rātīti vā kṣudraḥ . apiśabdāt kṛpaṇe prāguktaḥ (2, pṛ. 68-9) .. mātrā—avadhāraṇe . paricchadaḥ parikaraḥ . yathā—kāpālikasya mātrā mahāmātrāḥ pradhānāni . alpe yathā—ʻsuppratinā mātrārthe (2. 1. 9) iti sūtre kāśikā—mātrā stokamalpamiti paryāyā iti (1, pṛ. 86) . parimāṇe yathā—mātrāsi sarvakālam, hastamātro'ṅkuśa iti . asminnarthatraye rūpabhedāt strīliṅgaḥ . kārtsnye yathā—prāṇimātraṃ na hiṃsyāt iti . sarvānapi prāṇino na hiṃsyāt ityarthaḥ . asya parihāreṇaikasyaiva vastuno niṣkarṣaṇamavadhāraṇam . yathā—śākamātraṃ bhukṅte iti . atrobhayatra rūpaviśeṣādeva napuṃsakatvam . ʻmāṅ māne ityasmād dhātoḥ ʻhuyāmāśrubhasibhyastran (u. 4. 170) iti auṇādikaḥ tran pratyayaḥ . śeṣe—ʻstriyāṃ mātrā bhūṣaṇe syād varṇavṛttāṃśayordhane iti . bhūṣaṇe yathā—hastamātrā, karṇamātrā iti . varṇasyāpyakṣaraikadeśe yathā—ekamātro hrasvaḥ . dvimātro dīrgha iti . vṛtte yathā—mātrāvṛttam iti . dhane yathā—ko jīvenmātrayā vinā iti .. 177 .. </Amarapadavivarana>
<Amarapadaparijata><AK.03.03.177>  
kṣudrā—kaṇṭakārikā . vyaṅgetyaṅgahīnā . triṣu—parimāṇe syāt . paricchade—karṇamātrā, hastamātrā . alpe—sūpasya mātrā . parimāṇe—hastamātro'ṅkuśaḥ . mātraṃ kārtsnye'vadhāraṇe . kārtsnyārthe—prāṇimātraṃ na hiṃsyāt . avadhāraṇe—payomātraṃ bhuṅkte .. 177 .. </Amarapadaparijata>
%%p. 03.470
AK.03.03.178cd ālekhyāścaryayościtraṃ kalatraṃ śroṇibhāryayoḥ .. 178 ..
AK.03.03.179ab yogyabhājanayoḥ pātraṃ patraṃ vāhanapakṣayoḥ .
AK.03.03.179cd nideśagranthayoḥ śāstraṃ śastramāyudhalohayoḥ .. 179 ..
<Amarapadavivrti ><AK.03.03.178-79> 
āścarye vyomni kirmīra ālekhye citramucyate .
tilake dantikāyāṃ ca tārābhedasubhadrayoḥ .. 377 ..
godumbyāyāmākhuparṇyāṃ citrā sarpe surastriyām .
citrīyata iti citram . ʻcitra citrakaraṇe ..
durgasthāne nṛpādīnāṃ kalatraṃ śroṇibhāryayoḥ .. 378 ..
kalyata iti kalatram . ʻkala śabdasaṃkhyānayoḵ ..
sruvādau tīramadhye ca rājamantriṇi bhājane .
yogye vitte ca vādye ca praveśye rūpake'pi ca .. 379 ..
parṇe pātraṃ bhavet pātryāṃ śuddhayantryoḥ striyāṃ smṛtā .
pīyate'neneti pātram . pāyata iti vā . ʻpā pāne ʻpā rakṣaṇe ..
patraṃ bhaved vāhane ca palāśagarutorapi .. 380 ..
patatyaneneti patram . ʻpatlṛ gataü ..
granthanirdiṣṭayoḥ śāstraṃ śastrotpanne'pi kathyate .
śāsyate'neneti śāstram . ʻśāsu anuśiṣṭaü ..
churikāyāṃ bhavecchatrī śastraṃ tvāyudhalohayoḥ .. 381 ..
śasyate'neneti śastram . ʻśasu hiṃsāyām .. 178-9 ..  </Amarapadavivrti> 
<Amarapadavivarana ><AK.03.03.178-79>  
ālekhyāścaryayościtram . cīyate kuḍyapaṭādau haritālādivarṇakairiti citram ālekhyam, suranaraturagādiprakṛtiḥ . ʻciñ cayane . ʻamicimidiśasibhyaḥ ktraḵ (u. 4. 165) iti ktrapratyayaḥ . citrayati kadācid bhavatīti citram āścaryam, ākasmikākālakusumaphalādi . caurādiḥ . śeṣe—
atha citrake
khe citraṃ bhāhyapsaraḥsu stryākhuparṇīsubhadrayoḥ .
gotumbau dantikāyāṃ ca puṃsi syād vahnisaṃjñake ..
iti . citrakaṃ tilakam . khamākāśam . ubhayatra rūpabhedād napuṃsakaliṅgaḥ bhaṃ hastanakṣatrānantaranakṣatram . ahiḥ sarpaḥ . citrā nāmāpsaroviśeṣaḥ . nakṣatrādidantikānteṣu strīliṅgaḥ . citramūlādyauṣadhiviśeṣe puṃliṅgaḥ . karburavarṇe triliṅgaḥ prāguktaḥ (1, pṛ. 101) .. kalatraṃ śroṇibhāryayoḥ . śroṇiḥ kaṭibhāgaḥ . kalaṃ trāyata iti kalatram . śeṣe—ʻnṛpatiprabhṛtīnāṃ tu durgasthānaṃ kalatrakam iti . svārthe kapratyayaḥ pādapūraṇārthe . yathā—ʻpatyustviṣāmiha mahauṣadhathaḥ kalatrasthānaṃ parairanabhibhūtamamūrvahanti iti māghakāvye (śiśi. 4. 34) .. yogyabhājanayoḥ pātram . dātāraṃ narakapātanāt pāti rakṣatīti pātram . yogyaṃ kulaśīlavidyāsaṃpannaṃ saṃpradānamityarthaḥ . kṛpāpātramityādāvupacārād arhamātre prayogaḥ . bhājanamamatram . śeṣe—ʻrūpakeṣu praveśārhe pātraṃ syād rājamantriṇi iti . rūpake nāṭakādau, praveśārhe nāyakādau . yathā—pātrapraveśaḥ iti . mantriṇi yathā—mahāpātramiti . ʻpātraṃ tadantaram iti gatam (1, pṛ. 159) . ʻpātraṃ sruvādikam iti gatam (1. pṛ. 464) . amatravacanaḥ pātraśabdo liṅgatrayavāniti vakṣyate (3. 5. 42) . tatra strīliṅge—ʻpā pāne ʻpā rakṣaṇe ʻpai śoṣaṇe ebhyo dhātubhyaḥ kartari tṛci (3. 1. 133) striyāṃ ṅīp pratyaye pātrī pānakartrī rakṣikā śoṣikā ca iti .. patraṃ vāhanapakṣayoḥ . vāhanaṃ balīvardādikam . ʻpatraṃ palāśaṃ chadanam iti gatam (1, pṛ. 223) .. nideśa granthayoḥ śāstram . nideśaḥ ājñā . granthaḥ śāṃkarabhāṣyamahābhāṣyādiḥ . ʻśāsu anuśiṣṭaü . bhāve karaṇe ca auṇādikaḥ ṣṭran . śastraśabdād bhavādyarthe taddhitotpattau vācyaliṅgaḥ.. śastramāyudhalohayoḥ . āyudhaṃ khaḍgacchurikādi . lohaṃ kālāyasam . ʻsyācchastrī cāsiputrī cö iti gatam (1, pṛ. 539) .. 178-9 .. </Amarapadavivarana>
<Amarapadaparijata><AK.03.03.178-79>  
ʻālekhyāścaryayościtraṃ klībe syāt tilake striyām idi rabhasaḥ . kalatraṃ śroṇibhāryayoḥ . durgasthāne'pi syāt . ʻdurgasthāne nṛpādīnāṃ kalatraṃ śroṇibhāryayoḵ iti rudraḥ .. yogyabhājanayoḥ—parṇayoḥ . garucchurikayorapi syāt . ʻpatraṃ tu vāhane parṇe churikāgarutorapi iti vaijayantī (pṛ. 225, ślo. 20) .. nideśa—āyudhalohayoḥ .. 178-9 .. </Amarapadaparijata>
%%p. 03.472
AK.03.03.180ab syājjaṭāṃśukayornetraṃ kṣetraṃ patnīśarīrayoḥ .
AK.03.03.180cd mukhāgre kroḍahalayoḥ potraṃ gotraṃ ca nāmni ca .. 180 ..
<Amarapadavivrti ><AK.03.03.180>  
jaṭāyāṃ tarumūle ca nadyāṃ syandanavastrayoḥ .
dṛṣṭyāṃ mathiguṇe netraṃ netrastriṣu tu netari .. 382 ..
nīyata iti netram . ʻṇīñ prāpaṇe ..
kṣetraṃ vapre tīrthatanvorbhāryāgaṇitaśāstrayoḥ .
kṣīyata iti kṣetram . ʻkṣi nivāsagatyoḵ ..
sūkarasya halasyāpi mukhāgre potramucyate .. 383 ..
pūyate bhūraneneti potram . ʻpūñ pavane ..
gotrā bhuvi gavāṃ vṛnde kule nāmni napuṃsakam . 
girigopālabhūpeṣu gotrastu parikīrtyate .. 384 ..
gavāṃ samūho gotrā . gūyate śabdyate'neneti gotram . ʻguṅ avyakte śabde . gāstrāyata iti gotram .. 180 .. </Amarapadavivrti>
<Amarapadavivarana ><AK.03.03.180>  
syājjaṭāṃśukayornetram . jaṭā vṛkṣamūlam . aṃśukaṃ netrākhyapaṭṭanirmitaṃ vastram . vastramātramiti kecit . ʻnetrakrameṇoparurodha sūryam iti kālidāsaḥ (raghu. 7. 39) . nīyate'neneti vā nayatīti vā netram . ʻdāmnīśasayuyuja . . . ityādinā (3. 2. 182) ṣṭran . atra pratāpaḥ—
ʻnetraṃ pādapamūle syāt syandane lepane'pi ca .
vastre mathiguṇe nāḍyāṃ netraṃ netari tu triṣu ..
iti . syandano rathaḥ . mathiguṇe manthānasyākarṣaṇarajjau . ʻmanthānaṃ mandaraṃ kṛtvā netraṃ kṛtvā ca vāsukim iti purāṇam . nāḍī sirā . netari nāyake . yathā—ʻye devāḥ puraḥsado'gninetrāḵ iti śruteḥ (kāṭhakasaṃhitā 15. 2) .. kṣetraṃ patnīśarīrayoḥ . kṣiṇoti kṣīyate vā kṣetram . ʻkṣiṇu hiṃsāyām . ʻkṣi kṣaye . ṣṭranpratyayaḥ (u. 4. 160) . atra pratāpaḥ—
ʻkṣetraṃ kalatre kedāre siddhasthānaśarīrayoḥ .
kṣetraṃ gaṇitaśāstre ca ..
iti . kedāro vapraḥ . siddhasthānaṃ śrīparvatādi .. mukhāgre—potram . kroḍo varāhaḥ . halaṃ lāṅgalam . tasya mukhāgraṃ phālāñjalapradeśaḥ . punātyanena bhūmi śodhayatīti potram . ʻhalasūkarayoḥ puvaḵ (3. 2. 183) iti ṣṭran .. gotraṃ tu nāmni ca . gūyate śabdyate'nena devadattādiriti gotraṃ nāmadheyam . śeṣe—ʻgotrastrātā gavāṃ triṣü iti . gāstrāyata iti gotram .
ʻgotraṃ kule bale nāmni gotrastu dharaṇīdhare .
gotrā bhuvi gavāṃ vṛnde ..
ityajayaḥ .. 180 .. </Amarapadavivarana>
<Amarapadaparijata><AK.03.03.180>  
syājjaṭāṃśukayornetram . jaṭā nāma tarumūlam . ʻnetraṃ nāḍyāṃ tarormūle vastre dṛśi matho guṇe iti vaijayantī (pṛ. 225, ślo. 17) .. kṣetraṃ patnīśarīrayoḥ . siddhasthānakedārayorapi syāt . ʻkṣetraṃ śarīre kedāre siddhasthānakalatrayoḵ iti viśvaḥ (pṛ. 128, ślo. 44) .. mukhāgre—gotraṃ tu nāmni ca . kule'pi syāt .. 180 .. </Amarapadaparijata>
%%p. 03.474
AK.03.03.181ab satramācchādane yajñe sadādāne vane'pi ca .
AK.03.03.181cd ajiraṃ viṣaye kāye'pyambaraṃ vyomni vāsasi .. 181 ..
<Amarapadavivrti ><AK.03.03.181>  
ācchādane sadādāne yajñe sādanadambhayoḥ .
vane satāṃ trātari ca dvirātrādau surālaye .. 385 ..
sahetyarthe ca pātheye satraṃ saddeyapāpayoḥ .
sīdatyaneneti satram . ʻṣadlṛ viśaraṇādaü ..
rūpādiviṣaye śīghra mātariśvani dardure .. 386 ..
ajiraṃ durjaye caiva śarīrāṅgaṇayorapi .
ajanti gacchantīndriyāṇyatreti ajiram . ʻaja gatikṣepaṇayoḵ ..
ambaraṃ ca bhaved vyomni vasane ca sugandhini .. 387 ..
ambate śabdayatītyambaram . ʻavi śabde .. 181 .. </Amarapadavivrti>
<Amarapadavivarana ><AK.03.03.181>  
satramācchādane—vane'pi ca . ācchādanaśabdena gṛhaṃ vivakṣitam, na tu vastramiti subodhinīkāraḥ . ʻāsīrannupayanti ityādibrāhmaṇavihitabahukartṛko yajñaviśeṣo'tra yajñaśabdena vivakṣitaḥ . sadādānamapyannasyaiva . na tu gavādīnāmapi . jñānasatram, vidyāsatramityādau tu prayoga aupacārikaḥ . vanamaraṇyam . ʻaraṇyaṃ vipinaṃ satram iti pratāpaḥ . ʻayameva mṛgavyasatrakāmaḵ iti bhāraviḥ (kirā. 13. 9) . sīdantyatreti satram . ʻṣadlṛ viśaraṇādaü . adhikaraṇe ṣṭranpratyayaḥ (u. 4. 160) . śeṣe—
ʻsatraṃ dambhe sādane ca satāṃ trātari ca triṣu .
kvacit pāpe'tha saddeye satrāvyayamadhīnavat ..
iti . sīdanti naśyanti aneneti satram . dambhaḥ kapaṭaḥ . sīdaterṇyantāt tranpratyaye ʻbahulamanyatrāpi (u. 2. 25) iti ṇiluki satram . sādanamityarthaḥ . sataḥ trāyata iti satraḥ, satpuruṣāṇāṃ rakṣakaḥ . tatra viśeṣyanighnaḥ . kvacideva vṛttiviṣaye satraśabdaḥ pāpavacanaḥ . yathā—ʻkaṇvaḥ pāpaṃ cikīrṣati ityasvapadavigrahe ʻsatrakaṣṭakakṣakṛcchragahanebhyaḥ kaṇvacikīrṣāyām (vā. 3. 1. 14) iti kyaṅpratyaye satrāyate pāpaṃ kartumicchatītyarthaḥ . sadbhayo deye sadadhīne ityarthadvaye ʻtadadhīnavacane (5. 4. 54) ʻdeye trā cö (5. 4. 55) iti trāpratyaye satrākaroti . ʻcvyartha iti vācyam (vā. 1. 4. 74) iti satrāśabdo'vyayam . ʻkiṃsvit pratyuta yacca kaccana na kaṃ satraṃ samaṃ sākamaḵ iti gaṇaratnamahādadhau (1. 5) uktatvāt satramiti makārāntamavyayamapyasti .. ajiraṃ viṣaye kāye'pi . viṣayo rūpādiḥ . kāyaḥ śarīram . ajanti kṣaranti cakṣurādīnyatreti ajiram . ʻaja gatikṣepaṇayoḵ . ʻajiraśiśira . . . ityauṇādikanipātanāt (u. 1. 56) sādhuḥ apiśabdādaṅgaṇe prāguktam (1, pṛ. 203) .. ambaraṃ vyomni vāsasi . ambate śabdaṃ karotīti ambyate vā ambaram . ʻabi śabde . sugandhidravyabhede'pyambaraśabdaḥ . tathā ca viśvaprakāśe—ʻambaraṃ vasane vyomni kārpāse ca sugandhini iti (pṛ. 133, ślo. 102) .. 181 .. </Amarapadavivarana>
<Amarapadaparijata><AK.03.03.181>  
satramācchādane—ambaraṃ vyomni vāsasi .. 181 .. </Amarapadaparijata>
%%p. 03.476
AK.03.03.182ab cakraṃ rāṣṭre'pyakṣaraṃ tu mokṣe'pi kṣīramapsu ca .
AK.03.03.182cd svarṇe'pi bhūricandrau dvau dvāramātre tu gopuram .. 182 ..
<Amarapadavivrti ><AK.03.03.182>  
cakravāke jalāvarte senāyāmāyudhāntare .
kaumbhakāre tailikīye sādhane raṇarāṣṭrayoḥ .. 388 ..
grāmajāle rathāṅge ca cakraṃ samabhidhīyate .
cakatīti cakram . ʻcaka tṛptau pratighāte cö ..
mokṣe parabrahmaṇi ca varṇe'pyakṣaramucyate .. 389 ..
na kṣaratītyakṣaram . ʻkṣara saṃcalane ..
salile caiva payasi kṣīraśabdo'bhidhīyate .
ghasyate'dyata iti kṣīram . ʻghaslṛ adane ..
bhūriḥ svarṇe śakraviṣṇuvidhātṛbahuṣu smṛtaḥ .. 390 ..
bhavatīti bhūri ..
gāmpille vāriṇi svarṇe candraḥ karpūrasomayoḥ .
candatyāhladayatīti candraḥ . ʻcadi āhlādane dīptau cö ..
dvāramātre puradvāre mustake gopuraṃ smṛtam .. 391 ..
gopyate paurairiti gopuram . ʻgupū rakṣaṇe .. 182 .. </Amarapadavivrti>
<Amarapadavivarana ><AK.03.03.182>  
cakraṃ rāṣṭre'pi . cakatīti cakram . ʻcaka tṛptau pratighāte cö . śeṣe—
ʻcakraṃ sainye grāmajāle saṃgrāme sādhanāntare .
tailikīye kaumbhakāre cāvarte cāyudhāntare ..
iti . tailikasaṃbandhini kumbhakārasaṃbandhini ca sādhanaviśeṣe ityanvayaḥ .
ʻcakraḥ koke vraje puṃsi klībe sainyarathāṅgayoḥ .
grāmajāle kumbhakārabhāṇḍe cāvartarāṣṭrayoḥ ..
iti trikāṇḍaśeṣaśca (pṛ. 33, ślo. 904) .. akṣaraṃ tu mokṣe'pi . mokṣo niḥśreyasam . na kṣarati na naśyatītyakṣaram . ʻkṣara saṃcalane (3. 1. 134) . śeṣe—ʻvarṇe brahmaṇyakṣaraṃ syāt iti . aśnute śrotraṃ vyāpnotītyakṣaram . ʻaśū vyāptaü . ʻaśeḥ saraḵ (u. 3. 70) iti sarapratyayaḥ . ʻakṣaraṃ brahmavarṇayoḵ iti rudraśca .. kṣīramapsu ca . ghasyate āsvādyata iti kṣīram . ʻghaslṛ adane . ʻghaseḥ kiccö (u. 4. 34) iti īran . ʻgamahana . . . ityādinā (6. 4. 98) upadhālopaḥ . ʻśāsivasighasi . . . ityādinā (8. 3. 60) ṣatvam . caśabdād dugdhe prāguktam (1, pṛ. 585) .. svarṇe'pi bhūricandre dve . bhūri ca candramiti ca nāmadvayaṃ svarṇe'pi vartate . bhavatīti bhūri . ʻadiśadibhūśubhibhyaḥ krin (u. 4. 66) iti krin-pratyayaḥ . apiśabdārthaḥ śeṣe—ʻprājyācyutavidhātṛṣü iti . viśvaprakāśe'pi—ʻbhūrirbrahmācyutendreṣu bhūri prājyasuvarṇayoḵ iti (pṛ. 131, ślo. 79) . candatīti candraḥ . ʻcadi āhlādane . rak pratyayaḥ (u. 2. 13) . śeṣe—ʻcandraḥ śubhrāṃśukarpūrakapileṣu pumān bhavet iti .. dvāramātre'pi gopuram . gṛhādeḥ yasya kasyacid dvāramātre . apiśabdāt ʻpuradvāraṃ tu gopuram iti gatam (1, pṛ. 205) . ʻplavagopuragonarda . . .  ityapi gatam (1, pṛ. 294) .. 182 .. </Amarapadavivarana>
<Amarapadaparijata><AK.03.03.182>  
cakraṃ rāṣṭre'pi . sainye'pi syāt .. akṣaraṃ tu mokṣe'pi . varṇe'pi syāt .. kṣīramapsu ca . dugdhe'pi syāt .. svarṇe'pi bhūricandrau dvau . prājśaśāṅkayorapi syātām .. dvāramātre'pi gopuram . puradvāre'pi syāt .. 182 .. </Amarapadaparijata>
%%p. 03.478
AK.03.03.183ab guhādambhau gahvare dve raho'ntikamupahvare .
AK.03.03.183cd puro'dhikamuparyagrāṇyagāre nagare puram .. 183 ..
AK.03.03.184ab mandiraṃ cātha rāṣṭro'strī viṣaye syādupadrave .
<Amarapadavivrti ><AK.03.03.183>  
guhāyāṃ dambhagahananikuñjeṣu ca gahvaram .
gāhyata iti gahvaram . ʻgāhū viloḍane ..
upahvaraṃ tu vijane samīpe cāpi kathyate .. 392 ..
upahvayate'tretyupahvaram . ʻhveñ spardhāyāṃ śabde cö ..
puraḥprathamayoḥ prānte pradhānādhikayorapi .
uparyālambane'pyannamāne cāgramudīryate .. 393 ..
agatyatretyagram . ʻaga kuṭilāyāṃ gataü ..
agāre nagare kāye guggulau makarālaye .
puraṃ pāṭaliputre ca mandire cāpi kathyate .. 394 ..
agāraṃ gṛhopari gṛham . purati pūryate veti puram . ʻpura agragamane ..
upadrave janapade rāṣṭraśabdo'bhidhīyate .
rājatīti rāṣṭram . ʻrājṛ dīptaü .. 183 .. </Amarapadavivrti>
<Amarapadavivarana ><AK.03.03.183>  
gurādambhau gahvare dve . parvatādigatamakṛtrimavivaraṃ guhā . dambhaḥ kapaṭaḥ . gāhyata iti gahvaram . uṇādau ʻchitvarachatvara . . . (u. 3. 1) iti nipātanāt sādhuḥ . ʻgahvaraṃ tu guhādambhau nikuñje gahane'pi cö iti viśvaprakāśaḥ (pṛ. 137, ślo. 155) .. raho'ntikamupahvare . raho nirjanasthānam . antikaṃ samīpam . upahvayate'tretyupahvaram . chitvarādāvupahvaramiti dhātuvṛttāvuktatvād uṇādau ʻchitvara . . .saṃyadvarāḵ (u. 3. 1) ityādinā nipātanāt sādhuḥ .. puro'dhikamuparyagrāṇi . puraḥ pūrvo deśaḥ . yathā—agresarairvājibhiriti . adhikamucitādatiriktam . yathā—jīvet sāgraṃ varṣaśatamiti . vṛkṣāgramityuparibhāge . agatyatretyagram . ʻagi gataü . ʻṛjrendrāgravajra . . . mālāḵ iti rannanto nipātyate (u. 2. 31) . śeṣe—ʻagramālambane prānte prathame pramitāśane iti . tvadagramasmajjīvanamityālambane . ʻsvalpaṃ vāpi śivasyāgre dattamakṣayyatāṃ vrajet iti prānte . agragaṇya iti prathame . agraṃ grāsacatuṣṭayam ityaśanaparimāṇe . parārdhyāgreti gatam (2, pṛ. 81) .. agāre nagare puraṃ mandiraṃ ca . puraṃ mandiraṃ ceti śabdadvayamatra vidheyam . śeṣe—
ʻgṛhopari gṛhe puram .
dehe pāṭaliputre ca guggulau kathitaḥ puraḥ .
purāvyayaṃ pūrvakāle ..
iti . gṛhoparigṛha ityanena amarasiṃhoktamagārapadaṃ śeṣakāreṇa saviśeṣaṃ vyākhyātam, na tu mūlagranthānabhihitamarthāntaramucyata iti jñeyam . yathā—devasya mallāreḥ puramiti . mandiraśabdo'pyarthadvaye syāt . śeṣe—ʻmandiro makarālaye iti . atha rāṣṭro—upadrave . viṣayo janapadaḥ . yathā—ʻrāṣṭradurgavalāni iti (1. pṛ. 493) . upadravaḥ pīḍāhetuḥ . yathā—pararāṣṭre kṛtā bādhā iti . rājata iti rāṣṭram . ʻrājṛ dīptaü . ṣṭran pratyayaḥ (u. 4. 160) . ʻvraśca . . .  ityādinā (8. 2. 36) ṣatvam .. 183 .. </Amarapadavivarana>
<Amarapadaparijata><AK.03.03.183>  
guhādambhau gahvare dve . nikuñjo'pi syāt . ʻklībaṃ dambhe guhāyāṃ ca nikuñje puṃsi gahvaraḵ iti rabhasaḥ . raho'ntikam—viṣaye syādupadrave .. 183 .. </Amarapadaparijata>
%%p. 03.480
AK.03.03.184cd daro'striyāṃ bhaye śvabhre vajro'strī hīrake pavau .. 184 ..
AK.03.03.185ab tantraṃ pradhāne siddhānte sūtravāye paricchade .
AK.03.03.185cd auśīraṃ cāmare daṇḍe'pyauśīraṃ śayanāsane .. 185 ..
<Amarapadavivrti ><AK.03.03.184-85>  
daro'striyāṃ bhaye śvabhra īṣadarthe daro'vyayam .. 395 ..
dīryata iti daram . ʻdṛ bhaye, ʻdṝ vidāraṇe ..
maṇivedhakaratne ca pavāvapi mahauṣadhau .
bālakāmalakīyoge guḍūcyāṃ vajramucyate .. 396 ..
vajatyanāyāsena gacchatīti vajram . ʻvaja vraja gataü ..
pradhāne tantuvāye ca siddhānte ca paricchade .
itikartavyatāyāṃ ca śrutiśākhāntare'pi ca .. 397 ..
nighne vyākaraṇe hetau syāt kuṭumbārthakarmaṇi .
tantraṃ śāstre prakriyāyāṃ vyādhau sādhāraṇe tathā .. 398 ..
vīṇāguṇe sirāyāṃ ca tantrī vapuṣi cocyate .
tantryata iti tantram . ʻtatri kuṭumbadhāraṇe ..
cāmare caiva śayane syād daṇḍāsanayorapi .. 399 ..
uśīrasaṃbandhini ca triṣvauśīramudāhṛtam .
uśīrasyetamauśīram .. 184-5 .. </Amarapadavivrti>
<Amarapadavivarana ><AK.03.03.184-85>  
daro'striyāṃ bhaye śvabhre . darati bibhetyasmāditi daro bhayam . ʻdṝ bhaye . bhayāditvādac pratyayaḥ (vā. 3. 3. 56) . tatraiva puṃnapuṃsakaliṅgaḥ . dīryata iti daraḥ . śvabhraṃ gartaḥ . śvabhre tu darī iti ṅībanto'pyasti . śeṣe—ʻīṣadarthe darāvyayam iti . dareti hrasvāntamavyayam . yathā—ʻdaradalitaharidrāpiñjarāṇyaṅgakāni iti prayogaḥ .. vajro'strī hīrake pavau . hīrako maṇivedhakaraṃ ratnam . paviḥ kuliśam . ʻvajraṃ kuliśaśastrayoḥ . maṇibhede ratnabhede iti keśavasvāmī (nānā. saṃ. pṛ. 142, ślo. 1158-9) . vajati pratibandharāhityena gacchatīti vajram . ʻvaja vraja gataü . ʻṛjrendrāgravajra . . .  ityādinā (u. 2. 31) ran-pratyayaḥ . śeṣe—
ʻvajrastvāmalake yoge triliṅgaḥ syānmahauṣadhau .
guḍūcyām ..
iti . yogo viṣkambhādiṣu pañcadaśo vajrākhyaḥ . mahauṣadhilakṣaṇaṃ tu svacchandabhairave uktam . yathā—
ʻvajravallī samākhyātā sapuṣpā kṣīriṇī bhavet .
snuhipatropamaiḥ patraistatkṣaṇāt sūtabandhinī ..
iti .. tantraṃ—paricchade . pradhāne yathā—svatantraḥ, svapradhāna ityarthaḥ . atra siddhāntaśabdena tadvyutpādako grantho vivakṣitaḥ . yathā—kaṇādatantram, bhāṭṭatantramiti . ūyata iti vāyaḥ . sūtraṃ cāsau vāyaśceti sūtravāyaḥ . sa ca tantramityucyate . tathā ca nyāsakāraḥ—ʻdairghyeṇa prasāritāstantavaḥ tantramityucyate iti . anye tu—yena daṇḍādinā kuvindāstantuvayanaṃ kurvanti sa tantuvāyaḥ . sa sūtravāyaśabdanocyata ityāhuḥ . śalākārūpa iti kecit . paricchadaḥ parikaraḥ . yathā—bahutantro'lpatantra iti . tanoti tanyate vā tantram . ʻtanu vistāre ṣṭran (u. 4. 160) . ʻtatri kuṭumbadhāraṇe ityasmādvā tantram . śeṣe—
ʻ. . . atha tantraṃ syāt kuṭumbārthe ca karmaṇi .
itikartavyatāyāṃ ca sādhāraṇāvidhau tathā .
sirāyāmamṛtāyāṃ ca tantrī vīṇāguṇe tanau ..
iti . kuṭumbārthe vyāpāre yathā—kṛṣitantram, sevātantram iti . itikartavyatāyāṃ yathā—āgneyavikārāṇāṃ paurṇamāsatantram, aindrāgnavikārāṇāmamāvāsyātantram iti . sādhāraṇavidhirnāma ekasyaivānekayostulyavyāpāraḥ . tathā ca sakṛtprayuktasyānekakartṛtulyopakārakastantram iti mīmāṃsakāḥ . yathā—ʻmātāmahānāmapyevaṃ tantraṃ vā vaiśvadevikam iti (yā. smṛ. 1. 10. 228) . sirā dhamaniḥ . amṛtā guḍūcī . tanuḥ kāyaḥ . sirādyarthacatuṣṭaye rūpabhedena strīliṅgaḥ . ʻavitṝstṝtantribhya īḵ (u. 3. 159) iti īpratyaye ṅyantatvābhāvāt sulopasyābhāve tantrīriti visargāntaṃ rūpaṃ bhavati . ʻbhaiṣajyaṃ bheṣajaṃ jāyuragadastantramauṣadham ityāyurvedanighaṇṭudarśanād auṣadhe'pi tantraśabdaḥ . vaijayantyāmapi—ʻtantraṃ svarāṣṭracintā syāt iti (pṛ. 224, ślo. 11) . yathā ʻtantrāvāpavidā yogairmaṇḍalānyadhitiṣṭhatȫ iti māghakāvye (śiśu. 2. 88) .. auśīraṃ—śayanāsane . cāmaraṃ prakīrṇakaṃ, daṇḍo yaṣṭiḥ, ityarthadvayamiti subodhinīkāraḥ . camarasyāyaṃ cāmara iti daṇḍaviśeṣaṇamiti subhūticandraḥ . śayanaṃ mañcaḥ . āsanaṃ pīṭham . śayanaṃ svapnaḥ, āsanamupaveśanamiti kecit . punarauśīragrahaṇādekayoktyā śayanāsanayorauśīraśabdo vartata iti kaiścid vyākhyātam . uśyate kāmyata iti auśīram . ʻvaśa kāntaü . ʻvaśeḥ kit (u. 4. 31) iti īran pratyayaḥ . kittvāt saṃprasāraṇam (6. 1. 16) . prajñāditvāt svārthe'ṇpratyayaḥ (5. 4. 38) . uśīrasyedamiti vivakṣāyām auśīraśabdo vācyaliṅgaḥ .. 184-5 .. </Amarapadavivarana>
<Amarapadaparijata><AK.03.03.184-85>  
daro'striyāṃ bhaye śvabhre . īṣadarthe'vyayam . ʻīṣadarthe'vyayaṃ daram iti viśvaḥ (pṛ. 126, ślo. 11) .. vajro'strī hīrake pavau . hīrako rannabhedaḥ . ʻvajro'strī hīrakaḥ pumān iti ratnaparyāyeṣu vaijayantī (pṛ. 44, ślo. 39) .. tantraṃ—paricchade . ʻekasyaivobhayārthatve kuṭumbavyāpṛtāvapi . pradhānaṃ mukhyam . svatantraḥ paratantraḥ . siddhāntaḥ śāstram . sūtravāyaḥ kuvindopakaraṇam .. auśīraṃ—śayanāsane . punarvacanaṃ śayanāsanayoḥ samuccayanārtham . ʻauśīraṃ śayyāsanayoḵ iti guṇādhyāye vaijayantī (pṛ. 187, ślo. 17) .. 184-5 .. </Amarapadaparijata>
%%p. 03.483
AK.03.03.186ab puṣkaraṃ karihastāgre vādyabhāṇḍamukhe jale .
AK.03.03.186cd vyomni khaḍgaphale padme tīrthauṣadhiviśeṣayoḥ .. 186 ..
<Amarapadavivrti ><AK.03.03.186>  
karihastāgrajalayoḥ padme vyomni ca pañjare .. 400 ..
khaḍge tīrthe bheṣaje ca dvīpe roge vihaṅgame .
vādyabhāṇḍamukhe sarpe kāraṇḍe puṣkaraṃ smṛtam .. 401 ..
puṣṇātiti puṣkaram .. 186 .. </Amarapadavivrti>
<Amarapadavivarana ><AK.03.03.186>  
puṣkaraṃ—tīrthauṣadhiviśeṣayoḥ . mṛdaṅgādivādyānāṃ tāḍanasthānaṃ vādyabhāṇḍamukham . khaḍgaphalaṃ nāma tsarorupari dhārādvayayukto bhāgaḥ . tīrthaviśeṣo himavatpārśve prasiddhaḥ . ʻkārtikyāṃ puṣkaraṃ śreṣṭham iti purāṇe . oṣadhiviśeṣe yathā—puṣkaramūlamiti . puṣṇātītī puṣkaram . ʻpuṣa puṣṭaü . ʻpuṣaḥ kit (u. 4. 4) iti karan pratyayaḥ śeṣe—ʻdvīpe sarpe puṣkaraḥ syāt iti . puṣkarākhyamantarīpaṃ dvīpaḥ syāt . puṣkarākhyaḥ sarvaviśeṣaśca .. 186 .. </Amarapadavivarana>
<Amarapadaparijata><AK.03.03.186>  
puṣkaraṃ karihastāgre—auṣadhaviśeṣayoḥ .. 186 .. </Amarapadaparijata>
%%p. 03.484
AK.03.03.187ab antaramavakāśāvadhiparidhānāntardhibhedatādarthye .
AK.03.03.187cd chidrātmīyavinābahiravasaramadhye'ntarātmani ca .. 187 ..
<Amarapadavivrti ><AK.03.03.187>  
avadhāvavakāśe cāpyantardhau bhedamadhyayoḥ .
paridhāne ca tādarthye vinārthabahirarthayoḥ .. 402 ..
ātmīyānyārthayośchidre prastāve'ntaramātmani .
antaṃ rātītyantaram . ʻrā dāne .. .. 187 .. </Amarapadavivrti>
<Amarapadavivarana ><AK.03.03.187>  
antaraṃ—antarātmani ca . athāryāvṛttam . avakāśo dravyāntarānavaruddhaḥpradeśaḥ . yathā—asmākamantaraṃ dehi, atrāntare gṛhāḥ kāryāḥiti . kriyāntarānavaruddhaḥ kālo'pyavakāśa ucyate . yathā—dattapratidānamanatiramaṇīyam . asmākamidamantaram . anatikramaṇīyo deśaḥ kālo vā avadhiḥ . yathā—anayorgrāmayoḥ seturantaram . māsāntarādidaṃ deyamiti . paridhāne yathā—antare śāṭakāḥ . upasaṃvyānamityarthaḥ . upasaṃvyānabahiryogayorarthayoḥ sarvanāmasu pāṭhāt puṃliṅgatvam . antardhau vyavadhāne yathā—javanikāntarastiṣṭhati iti . parvatāntarito deśa iti . bhedaviśeṣe yathā—ʻnāntarajñāḥ śriyo jātü (kirā. 11. 24) . mahadantaraṃ merusarṣapayoḥ iti . tādarthye yathā—odanāntarastaṇḍulaḥ iti . chidraṃ suṣiram . yathā—kuḍyāntare praviṣṭaścora iti . athavā chidraṃ randhram . parāvaskandanānukūlamityarthaḥ . yathā—praharedantare śatrumiti . tribhuvanacchidrapidhānavratamityādau chidraśabdo vyasanavacanaḥ . tadapyantaramucyate . ātmīye yathā—ayamabhyantaro mama iti . vinārthe yathā—antare bhavamantarīyaṃ vinābhūtam, tato nañsamāse nāntarīyakam, avinābhūtamityarthaḥ . bahirarthe yathā—antare caṇḍālagṛhā iti . ʻantaraṃ bahiryogopasaṃvyānayoḵ (1. 1. 36) . bāhyāścaṇḍālagṛhā ityarthaḥ . avasare yathā—ʻatrāntare kimapi . . . mānmathamāvirāsīt iti (māla. mā. 1. 29) . madhye yathā—idānīmantare jātāḥ saritsāgaraparvatāḥ iti . antarātmani yathā—antarātmā, antaṃ rārītyantaram iti . śeṣe—ʻantaraḥ sadṛśānyayoḵ iti . sadṛśe yathā—ʻsthāne'ntaratamaḵ iti (1. 1. 50) . anyasmin yathā—sthalāntaraṃ gacchāma iti . yadyapyatrāviśeṣeṇāntaramiti napuṃsakaliṅgamuktam, tathāpi keṣucidarthaviśeṣeṣu napuṃsakatvam, na sarvatra . tathā ca vaijayantyām (pṛ. 257, ślo. 2)—
ʻantaraḥ paridhānīye bāhye svīye'ntarātmani .
klībaṃ madhye cāvakāśe tādarthye'vasare'vadhau .
viśeṣavivarāntardhiṣvavasthānavinārthayoḥ ..
iti . madhyādiṣvartheṣu klībamityarthaḥ .. 187 .. </Amarapadavivarana>
<Amarapadaparijata><AK.03.03.187>  
antaraṃ—antarātmani ca . sādṛśyānyārthayorapi syāt . gakārasya ghakāro'ntaratamaḥ . janmāntarāgataṃ śīlam .. 187 .. </Amarapadaparijata>
%%p. 03.485
AK.03.03.188ab muste'pi piṭharaṃ rājakaśeruṇyapi nāgaram .
AK.03.03.188cd śārvaraṃ tvandhatamase ghātuke bhedyaliṅgakam .. 188 ..
<Amarapadavivrti ><AK.03.03.188>  
muste'pi piṭharaṃ kumbhe bhavenmanthānadaṇḍake .. 403 ..
piṭhyate kliśyate'neneti piṭharam . ʻpiṭha hiṃsāsaṃkleśanayoḵ ..
jalakandaviśeṣe'pi śuṇṭhīsuratabandhayoḥ .
asaṃjñāyāṃ prajāyāṃ ca pravīṇe kutsite tathā .. 404 ..
nāgaraṃ tu triṣu bhavellipyāṃ nagarasaṃbhave .
nagare jātaṃ nāgaram ..
ghātuke śarvarījāte hiṃsre dantāvale'pi ca .. 405 ..
andhatāmisrake cāpi śārvaraḥ parikathyate .
śarvaryāṃ jātaṃ śārvaram . śṛṇātīti vā śārvaram .. .. 188 .. </Amarapadavivrti>
<Amarapadavivarana ><AK.03.03.188>  
muste'pi piṭharam . peṭhatīti piṭharam . ʻpiṭha hiṃsāsaṃkleśanayoḵ . ʻśīkarādayaścö ityarapratyayaḥ . ʻpiṭharaḥ sthālyukhā kuṇḍam iti puṃliṅgo gataḥ (1, pṛ. 572) . gaurādiṣu pāṭhāt striyāṃ ṅīṣi piṭharī ityapi . manthadaṇḍe'pi piṭharaśabdaḥ . śeṣe—ʻvaiśākhadaṇḍe piṭharamukhāyāṃ piṭharītyapi iti .. rājakaśeruṇyapi nāgaram . rājakaśeru bhadramustākhyam . rājīvakanda ityure . apiśabdāt śuṇṭhyāṃ nāgaramuktam (1, pṛ. 576) . nagarākhyadeśe prāyeṇa bhavaṃ nāgaram . śeṣe—
ʻpravīṇaṃ kutsitaṃ vinā .
asaṃjñānagare jātaṃ nāgaraṃ nāgarāyate .
triṣvatho saurate bandhe nāgaram ..
iti .asyārthaḥ—ayodhyāpāṭalīputrādike nagare jātaṃ nāgaraṃ viśeṣyanighnaḥ . tatra jāto'pi yadi kutsitaḥ pravīṇo vā syāta, tatra ʻnagarāt kutsanaprāvīṇyayoḵ (4. 2. 128) iti vuñpratyaye nāgaraka ityeva bhavati . nanu nagaramiti viśeṣasaṃjñayaiva gurjaradeśe prasiddhaṃ kiṃcinnagaramasti . tatra jāta ityaṇpratyaye sati nāgaramityeva syādityatrāha—asaṃjñānagara iti . kartryādiṣu nagaraṃ paṭhyata iti vṛttikāravacanāt tatra jāte kartryādibhyo ḍhakañpratyaye (4. 2. 95) nāgareyakamityeva bhavati . na tu nāgaramiti syāt . yaśca nagarasya rāyako dhāyakaḥ yājakādisamāsaḥ, tatra na agaṃ rātīti vyutpattyā nāgaraśabdo vācyaliṅgaḥ . suratakāle strīpuṃsayoravayavasaṃniveśaviśeṣe suratabandhe nāgaraṃ napuṃsakam . nāgaralakṣaṇamuktaṃ granthāntare .. śārvaraṃ—bhedyaliṅgakam . śarvaryāṃ bhavaṃ śārvaram . gāḍhamandhaṃ tamaḥ śṛṇātīti śārvaram . ghātuko hiṃsraḥ . ʻśṛ hiṃsāyām . varanpratyayaḥ . pṛṣodarāditvād dīrghaḥ . śārvaro vyādhaḥ . śārvaraṃ śābarakulam ityādau vācyaliṅgaḥ . ʻghātukebhe'nyaliṅgakam iti pāṭhe ghātukaścāsau ibhaśceti samāsaḥ . tatra ghātukaḥ kuñjaraḥ, kuñjaraghaṭā, kujjarayūthamityādi viśeṣyānurodhenānyaliṅgatvamityarthaḥ .. 188 .. </Amarapadavivarana>
<Amarapadaparijata><AK.03.03.188>  
muste'pi piṭharam . sthālyāmapi syāt .. rājakaśeruṇyapi nāgaram . rājakaśeru tṛṇamūlaviśeṣaḥ . śuṇṭhyāmapi syāt . śārvaraṃ—bhedyaliṅgakam .. 188 .. </Amarapadaparijata>
%%p. 03.487
AK.03.03.189ab gauro'ruṇe site pīte vraṇakāryapyaruṣkaraḥ .
AK.03.03.189cd jaṭharaḥ kaṭhine'pi syādadhastādapi cādharaḥ .. 189 .. 
<Amarapadavivrti ><AK.03.03.189>  
aruṇe dhavale pīte padmakesaracandrayoḥ .. 406 ..
viśade puṃsi gauraḥ syānnadyāṃ śaṃkarayoṣiti .
rocanāyāṃ haridrāyāṃ kāminyāṃ varuṇasya ca .. 407 ..
sahasravedhini tathā phalinyāṃ ca striyāṃ bhavet .
gurata iti gauraḥ . ʻgurī udyamane ..
bhallātakyākhyavṛkṣe syād vraṇakāre'pyaruṣkaraḥ .. 408 ..
arūṃṣi vraṇān karotītyaruṣkaraḥ ..
udare kaṭhine cāpi jaṭharaḥ parikīrtitaḥ .
jāyate'sminniti jaṭharaḥ . ʻjanī prādurbhāve ..
adhastādoṣṭhayorhīne'pyadharaḥ parikathyate .. 409 ..
adhobhavatvād adharaḥ .. 189 .. </Amarapadavivrti>
<Amarapadavivarana ><AK.03.03.189>  
gauro'ruṇe site pīte . gurate puruṣa udyuṅkte'sminniti gauraḥ . ʻgurī udyamane . ʻṛjrendra . . . gauravamrerāmālāḵ (u. 2. 31) iti nipātanāt sādhuḥ . pūrvavākyasthaṃ bhedyaliṅgakamiti padaṃ rephāntavargasamāptiparyantamanuvartanīyam . śeṣe—
ʻpadmakesare .
gauraṃ nā tu mṛge candre nadīvaruṇayoṣitoḥ .
rocanārajanīhiṅgupriyaṅgukṣmāsu ca striyām ..
iti . ʻśārdūlāya rājñe gauraḵ (tai. saṃ, 5. 5. 11. 1) ityukte mṛgaviśeṣe candre ca puṃliṅgaḥ . nadī gaurīsaṃjñayaiva prasiddhā . rocanā gorocanā . ʻpriyaṅguḥ priyavallī ca gaurī puṣkaraparṇikȫ iti dravyāvalyām .
ʻpiṇḍā gaurī ca rajanī haridrā varṇavatyapi .
nadyādiṣu ca strīliṅgo ṅībantaśca . . . ..
iti .. vraṇakāryapyaruṣkaraḥ . vraṇahetuḥ śastrādiḥ . vraṇakāribhallātake prāguktaḥ (1, pṛ. 241) . arūṃṣi karotītyaruṣkaraḥ . ʻdivāvibhā . . . taddhanuraruḥṣü (3. 2. 21) iti ṭapratyayaḥ .. jaṭharaḥ kaṭhine'pi syāt . jāyata iti jaṭharaḥ . ʻjaneraraṣṭha cö (u. 5. 34) ityarapratyayaḥ, dhātornakārasya ṭhakāraḥ . ʻkukṣau tu jaṭharo na strī triṣu vṛddhakaṭhorayoḵ iti rudraḥ .. adhastādapi cādharaḥ . adhastāt adhodeśastha ityarthaḥ . apakṛṣṭeṣvadharastriṣu . oṣṭhe'pi puṃliṅgaḥ prāguktaḥ (1, pṛ. 419) .. 189 .. </Amarapadavivarana>
<Amarapadaparijata><AK.03.03.189>  
gauro'ruṇe sita pīte . bhedyaliṅgakamityadhikāraḥ . kanyādyartheṣu niravakāśaḥ .. vraṇakārye'pyaruṣkaraḥ . bhallātakyāmapi syāt . ʻjaḍiyaṃṭunnü .. jaṭharaḥ kaṭhine'pi syāt . udare'pi syāt .. adhastādapi cādharaḥ . oṣṭhe'pi syāt .. 189 .. </Amarapadaparijata>
%%p. 03.489
AK.03.03.190ab anākule'pi caikāgro vyagro vyāsakta ākule .
AK.03.03.190cd uparyudīcyaśreṣṭheṣvapyuttaraḥ syādanuttaraḥ .. 190 ..
AK.03.03.191ab eṣāṃ viparyaye śreṣṭhe dūrānātmottamāḥ parāḥ .
<Amarapadavivrti ><AK.03.03.190>  
ekāyanagate'pi syādekāgraścāpyanākule .
ekamagramasyatyekāgraḥ ..
vyāsakte vyākule cāpi vyagraśabdaḥ prakīrtitaḥ .. 410 ..
vividhamagramasyeti vyagraḥ ..
udīcyaśreṣṭhayorūrdhve prativākye tathottaram .
virāṭaputre puṃsi syāduttarā kakubhi smṛtā .. 411 ..
uttarītyuttaram . ʻtṝ plavanataraṇayoḵ ..
śreṣṭhadakṣiṇayośca syādudīcyādiviparyaye 
prativākyavihīne cāpyanuttara udāhṛtaḥ .. 412 ..
na vidyate uttaramasyetyanuttaraḥ ..
dūre'pyanātmottamayoḥ paraśabdo'bhidhīyate .
pipartīti paraḥ . ʻpṝ pālanapūraṇayoḵ .. 190 .. </Amarapadavivrti>
<Amarapadavivarana ><AK.03.03.190>  
anākule'pi caikāgraḥ . anākulaḥ svasthaḥ . ekamagraṃ buddhisthamasyetyekāgraḥ . ʻekāgramekatāne syādekāgraṃ cāpyanākulam iti viśvaprakāśaḥ (pṛ. 141, ślo. 204) .. vyagro'pyāsakta ākule . vyagraḥ kāryāntaravyāpṛtaḥ . ākulo duḥkhābhibhūtaḥ . vividhamagramasyeti vyagraḥ .. uparyudīcyaśreṣṭhe'pyuttaraḥ . ut ūrdhva tarati plavata ityuttaraśabdaḥ uparisthitaḥ uttaradeśavacanaḥ . taddeśabhave lakṣaṇayā vartata iti uttara udīcyaḥ . utkṛṣṭavacanād avyayāt tarapratyaye sati uttaraśabdaḥ śreṣṭhe'pi . śeṣe—
ʻdiśyuttarā striyāṃ puṃsi virāṭatanaye'pi ca .
uttaraṃ prativākye syāt ..
iti .. syādanuttaraḥ—śreṣṭhe . eṣāmuparisthitānāṃ vaiparītye adhaḥsthitānudīcyanikṛṣṭeṣvityarthaḥ . avidyamāna uttaro yasmāditi vigrahe śreṣṭheṣu anuttaraśabdaḥ . dūrānātmottamāḥ parāḥ . pramātāramavadhīkṛtya saṃnikṛṣṭāpekṣayā bhūpradeśasaṃyuktasaṃyogabhūyastvavān dūraḥ . tārkikāṇāṃ prasiddhaparatvaguṇādhikaraṇamityarthaḥ . yathā—śrīparvatasthasya godāvaryapekṣayā vārāṇasī parā iti prayogaḥ . anātmani yathā—idaṃ pareṣāṃ matamiti . parabrahmetyuttame . pipartīti paraḥ . ʻpṝ pālanapūraṇayoḵ . pacādyac (3. 1. 134) . śeṣe—ʻparaḥ śatrāvaliṅgaṃ syāt kevale liṅgamavyayam iti . ʻparaṃ dūrānyamukhyeṣu kevale tvavyayaṃ matam iti viśvaprakāśaśca (pṛ. 125, ślo. 6) .. 190 .. </Amarapadavivarana>
<Amarapadaparijata><AK.03.03.190>  
anākule'pi caikāgraḥ . ekatāne'pi syāt .. vyagro—anātmottamāḥ parāḥ . anātmetyanyaḥ . ʻparaṃ dūrānyamukhyeṣu paro'riparamātmanoḵ iti vaijayantī (pṛ. 234, ślo. 49) .. 190 .. </Amarapadaparijata>
%%p. 03.491
AK.03.03.191cd svādupriyau ca madhurau krūrau kaṭhinanirdayau .. 191 ..
AK.03.03.192ab udāro dātumaratoritarastvanyanīcayoḥ .
AK.03.03.192cd mandasvacchandayoḥ svairaṃ śubhramuddīptaśuklayoḥ .. 192 ..
<Amarapadavivrti ><AK.03.03.191-92>  
svādudravye priye cāpi madhuraḥ parikathyate .. 413 ..
madhu mādhuryamatrāstīti madhuraḥ ..
nirdaye kaṭhine ghore krūrastriṣu vivakṣitaḥ .
kṛntatīti krūraḥ . ʻkṛtī chedane ..
udāro dakṣiṇe dātṛmahatoranukūlake .. 414 ..
udiyartītyudāraḥ . ʻṛ gataü ..
itaro nīcake caiva pare ca parikathyate .
etīti itaraḥ ..
svecchāvartinyalasake svairaḥ samabhidhīyate .. 415 ..
svena īrte gacchatīti svairaḥ . ʻīra gataü ..
uddīptaśuklayoḥ śubhramabhrake cāpi kathyate .
śobhata iti śubhraḥ . ʻśubha dīptaü .. 191-2 ..
iti rephāntavargaḥ </Amarapadavivrti> 
<Amarapadavivarana ><AK.03.03.191-92>  
svādupriyau ca madhurau . madhuḥ mādhuryarasaviśeṣo'syāstīti madhuraḥ . ʻūṣaśuṣimuṣkamadho raḵ (5. 2. 107) iti rapratyayaḥ . madhuraṃ kadalīphalamiti svāduni . madhurabhāṣīti priye . rasamātre puṃliṅgaḥ prāguktaḥ (1, pṛ. 16) . tadvati vācyaliṅgaḥ .. krūrau kaṭhinanirdayau . krūro vṛthābhyantarakopaḥ . nirdayaḥ kṛpārahitaḥ . kṛntatīti krūraḥ . ʻkṛtī chedane .. udāro dātṛmahatoḥ . udārāti uccairarthibhyo sarvato dadātīti udāraḥ . ʻrā dāne . ʻātaścopasarge (3. 1. 136) iti kartari kapratyayaḥ . śeṣe—ʻdakṣiṇe'pi ca . syādudāro'nukūle'pi iti . itarastvanyanīcayoḥ . anyasmin yathā—savyetarakaraḥ śaraḥ iti . nīce yathā—pakvānnamitare janāḥ iti . itaṃ prāptaṃ rātīti itaraḥ .. mandasvacchandayoḥ svairam . svena svabuddhyanusāreṇa īrte gacchatīti svairaḥ . ʻīra gataü . pacādyac (3. 1. 134) . ʻsvādīreriṇoḵ (vā. 6. 1. 89) iti vṛddhiḥ .. śubhramuddīptaśuklayoḥ . uddīptaṃ prakāśitaṃ, śuklaṃ śvetaguṇayuktam . śobhata iti śubhram . ʻśubha śumbha śobhārthe . ʻsphāyitañci . . . śubhibhyo rak (u. 2. 13) iti rakpratyayaḥ . śeṣe—ʻjānīyācchṛbhramabhrake iti .. 191-2 ..
iti rephāntavargaḥ </Amarapadavivarana>
<Amarapadaparijata><AK.03.03.191-92>  
svādupriyau ca madhurau—śubhramuddīptaśuklayoḥ . anuktam—
śikharaṃ śoṇaratne'pi giriḥ krīḍāguḍe'pi ca .
ʻaccanagaṃḍlü ..
gṛdhraḥ syādardhalupte'pi ghasraḥ syād ghātuke'pi ca .
makuraḥ syād mukuravad mallikākusume'pi ca ..
madhudro bhramaraśceti dvāmimau kāmuke'pi ca .
digambaro'ndhakāre'pi jagatyapi carācaram ..
lambodarastulāyāṃ ca lakṣmīputro haye'pi ca .
pītāmbaro naṭe'pi syād mahāmātro dhaninyapi ..
tuṣāraḥ śīkare'pi syāccharaṃ syādudake'pi ca .
vārastriyāṃ ca kāverī svairiṇyāṃ ca niśācāri ..
kharjūro vṛścike'pi syāt karbūraṃ kāñcane'pi ca .
viṣkiraḥ kukkuṭe'pi syād vallyāmapi ca vallarī .. 
prakharo'śvatanutre'pi haraḥ syād gardabhe'pi ca .
asuraḥ kuñjare'pi syād mihiro vāride'pi ca ..
syād vilvayaśasośca śrīḥ syādagrabharayośca dhūḥ .
kādambarī parabhṛtā śārikā bhāratīti ca .
dhārāmbutānasenāgraskandhaśastramukheṣu ca ..
vihāraḥ sugatāvāsakrīḍanopavaneṣu ca .
kumāraḥ syādaśvavāre śukabālakayorapi ..
bhaṅguraṃ naśvare vakre kaṭīraṃ kandare kaṭau .
hīrā pipīlikālakṣmyorveraṃ kāśmīryadehayoḥ ..
vāsrastu divase vāsraṃ mandire ca catuṣpathe .
prakaraḥ kīrṇapuṣpādau prakarī catvarāvanau ..
suvarṇaputrikāyāṃ syād vamrī kamrastu sundare .
jarjarastriṣu jīrṇe syāt parapuṣṭe tu jarjaraḥ ..
ṭaṭṭarī syād mṛṣāvāde bherīnāde tu ṭaṭṭaraḥ .
bandhuraṃ sundare namre bandhurā vārayoṣiti ..
ṭaṅkāro jyārave khyātau kuṭāraṃ kevale ratau .
narendro viṣavaidye syādārthike vasudhāpatau ..
kaṭisūtraṃ sārasane kaṭivastre ca cārmaṇe .
girisāro'śmasāre syād girau ca malayāhvaye ..
pītasāro malayaje gomedakamaṇāvapi .
daṇḍadhāro yame bhūpe vyavahāraḥ paṇe sthitau ..
daṇḍayātrā digvijaye yātrāyāṃ cādhvarasya ca .. 191-2 ..
iti rephāntavargaḥ </Amarapadaparijata>
%%p. 03.494
atha lāntavargaḥ—
AK.03.03.193ab cūḍā kirīṭaṃ keśāśca saṃyatā maulayastrayaḥ .
AK.03.03.193cd drumaprabhedamātaṅgakāṇḍapuṣpāṇi pīlavaḥ .. 193 ..
<Amarapadavivrti ><AK.03.03.193>  
kaṅke'pi vṛkṣe dhammille mauliścūḍākirīṭayoḥ .. 416 ..
mūlyata iti mauliḥ . ʻmūla pratiṣṭhāyām ..
vṛkṣe kāṇḍe gaje puṣpe pīluḥ syāt paramāṇuke .
pīlatīti pīluḥ . ʻpīla pratiṣṭambhe .. 193 .. </Amarapadavivrti>
<Amarapadavivarana ><AK.03.03.193>  
cuḍā—maulayastrayaḥ . cuḍā śikhā . atra traya ityuktyā saṃyataśabdasya keśaviśeṣaṇatvaṃ mauliśabdasya puṃliṅgatvaṃ ca gamyate . baddhāḥ keśā ityarthaḥ . mūlati pratitiṣṭhatīti mauliḥ . ʻmūla pratiṣṭhāyām . śeṣe—ʻkaṅkelipādape mauliḵ iti . kaṅkeliraśokaḥ .. drumaprabheda—pīlavaḥ . drumaprabhedo guḍaphalaḥ . mātaṅgaḥ kuñjaraḥ . kāṇḍo bāṇaḥ . pīlayatīti pīluḥ . ʻpīḍa avagāhane . laḍayorabhedaḥ . śeṣe—ʻpīlavaḥ paramāṇavaḵ iti . yathā—pīlupāka iti .. 193 .. </Amarapadavivarana>
<Amarapadaparijata><AK.03.03.193>  
cūḍā—maulayastrayaḥ . śiro'pi syāt . ʻmuṇḍottamāṅgamastakamauliśiraḥśīrṣamūrdhakāni syuḵ iti halāyudhaḥ (a. mā. 2. 363) . anyataraliṅgābhidhānāt strīpuṃsaliṅgaḥ . ʻkirīṭe mauliraklībe cūḍāsaṃyatakeśayoḵ iti rabhasaḥ .. drumaprabheda—pīlavaḥ . paramāṇurapi syāt . ʻpīlurdrume gaje kāṇḍe paramāṇuprasūnayoḵ iti viśvaḥ (pṛ. 151, ślo. 34) .. 193 .. </Amarapadaparijata>
%%p. 03.495
AK.03.03.194ab kṛtāntānehasoḥ kālaścaturthe'pi yuge kaliḥ .
AK.03.03.194cd syāt kuraṅge'pi kamalaḥ prāvāre'pi ca kambalaḥ .. 194 ..
<Amarapadavivrti ><AK.03.03.194>  
mṛtyau yame mahākālaṃ kālaḥ samayanīlayoḥ .. 417 ..
goryāṃ nīlyāṃ meghapaṅktau mañjiṣṭhakṣīrakīṭayoḥ .
kṛṣṇatrivṛti nindāyāṃ kālī syād mātṛbhedake .. 418 ..
kalyate saṃkhyāyata iti kālaḥ . ʻkala śabdasaṃkhyānayoḵ ..
kalahe'ntyayuge śūre niṣkriyāyāṃ kaliryudhi .
niṣkriyā nirarthakaraṇam . kalyante'sminnati kaliḥ . ʻkala kila kṣepe ..
padme jale klomni tāmre padmake kamalaṃ bhavet .. 419 ..
kuraṅge kamalo lakṣmyāṃ kamalā varayoṣiti .
kāmyata iti kamalam . ʻkamu kāntaü ..
sāsnāyāmuttarāsaṅge nāgarāje ca rallake .. 420 ..
krimibhede jale klībaṃ kambalaḥ parikathyate .
kāmyata iti kambalaḥ .. 194 .. </Amarapadavivrti>
<Amarapadavivarana ><AK.03.03.194>  
kṛtāntānehasoḥ kālaḥ . kṛtānto yamaḥ . śeṣe—
ʻkālā kṛṣṇā trivṛt kālī gaurījaladamālayoḥ .
nīlīmāñjiṣṭhayoḥ kṣīrakīṭamātṛkayorapi ..
iti . kṛṣṇā trivṛditi ṭābantaḥ . mātṛkā mahākālīti prasiddhā . viśvaprakāśe—
ʻkṛṣṇatrivṛti kālā syānnīlīmāñjiṣṭhayorapi .
kālī gauryāṃ kṣīrakīṭe kālikāmātṛbhedayoḥ . 
iti (pṛ. 149, ślo. 12) .. caturthe'pi yuge kaliḥ . kalyante kṣipyante janā atreti kaliḥ . ʻkala kila kṣepe . apiśabdāt kalahe prāguktam (1, pṛ. 545) .. syāt kuraṅge'pi kamalaḥ . kuraṅgo hariṇabhedaḥ . kaṃ nīraṃ malate uccairdhatta iti kamalam . ʻmala dhāraṇe . viśvaprakāśe—
ʻkamalaṃ salile tāmre jalaje klomni bheṣaje .
mṛgaprabhede kamalaḥ kamalā śrīvarastriyoḥ ..
iti (pṛ. 153, ślo. 53) . kloma tilakam . bheṣajaṃ padmakam .. prāvāre'pi ca kambalaḥ . prāvāra uttarāsaṅgaḥ . kaṃ sukhaṃ balatīti kambalaḥ . ʻbala prāṇane . śeṣe—ʻsāsnāyāṃ nāgarāje ca kambalodakrimāvapi iti . ʻsamau rallakakambalaü iti gatam (1, pṛ. 436) . nāgarājaḥ kambalākhyaḥ sarpaḥ . kṛmirvastrayūkā . ʻkambalo nāgarāje syād gajaprāvaraṇe'pi cö iti viśvaprakāśaḥ (pṛ. 155, ślo. 75) .. 194 .. </Amarapadavivarana>
<Amarapadaparijata><AK.03.03.194>  
kṛtānta—yuge kaliḥ . ʻkaliḥ syāt kalahe śūre kalirantyayuge yudhi iti viśvaḥ (pṛ. 152, ślo. 48) .. syāt kuraṅge'pi kamalaḥ .
ʻkamalaṃ salile tāmre klomni raktāmbuje'mbuje .
mṛgaprabhede kamalaḥ kamalā śrīvarastriyoḥ ..
iti viśvaḥ (pṛ. 153, ślo. 53) .. prāvāre'pi kambalaḥ .
ʻkambalo nāgarāje syāt sāsnāprāvārayoḥ kṛmau .
kambalaścottarāsaṅge kambalaṃ salile matam ..
iti viśvaḥ (pṛ. 155, ślo. 75) .. prāvāro romaśāṭī . ʻkambali, kambal̤ipuruvunnü .. 194 .. </Amarapadaparijata>
%%p. 03.497
AK.03.03.195ab karopahārayoḥ puṃsi baliḥ prāṇyaṅgaje striyām .
AK.03.03.195cd sthaulyasāmarthyasainyeṣu balaṃ nā kākasīriṇoḥ .. 195 ..
<Amarapadavivrti ><AK.03.03.195>  
rājagrāhyakare daitye gṛhadāruṇi gandhake .. 421 ..
udarāvayave caiva valiścāmaradaṇḍake .
pūjopahāre jarayā ślathacarmaṇi vartate .. 422 ..
valatyaneneti valiḥ . ʻvala prāṇane ..
sthaulye sainye rase rūpe gandhasāmarthyayorbalam .
kāke sīriṇi daitye nā balaḥ sattvavati triṣu .. 423 ..
vāṭyālake ca vidyāyāṃ balo samabhidhīyate .
balatyaneneti balam ʻbala prāṇane .. 195 .. </Amarapadavivrti>
<Amarapadavivarana ><AK.03.03.195>  
karopahārayoḥ—striyām . karaḥ prajābhyo rājagrāhyo bhāgaḥ . upahāro devatoddeśena pradeya odanādiḥ . tatrābhayatra baliśabdaḥ puṃliṅgaḥ . pravṛddhatvādinā śarīre jāyamānā tvaksaṃkocakṛtā rekhā valiḥ . tatra strīliṅgaḥ . yadyapi baliśabdaḥ karopahāravacanaḥ kevalamauṣṭhyādiḥ tathāpyekadeśavikṛtasyāpyananyatvāda (pa. 7. 2. 78) nānārthatvenābhidhānam . balati jīvatyaneneti baliḥ . ʻbala prāṇane . valate saṃvṛṇoti śarīramiti vā . śeṣe—
ʻbaliścāmaradaṇḍake .
gṛhadāruviśeṣe ca bāṇatāte ca gandhake ..
iti . gṛhadāruviśeṣa iti stambhacūḍāsu tiryaṅnidhīyamānaṃ sarandhraṃ dāru . tathā coktaṃ pāñcarātre maṇḍapanirmāṇe—
ʻsāradārubhavāṃstambhān kuryāccūḍāsamanvitān .
ityuktavā,
ʻbalikāṃ mūrdhatasteṣāṃ kuryāt ..
ityuktatvāditi . tatrāpi strīliṅga eva . bāṇatāto virocanasuto balināmā daityaḥ . gandhako gandhakadravyaviśeṣaḥ . tatrobhayatra puṃliṅgaḥ ..sthaulya—kākasīriṇoḥ . sthaulyaṃ pīnatvam . sāmarthyaṃ śaktiḥ . sthaulyāditraye rūpaviśeṣād napuṃsakaliṅgaḥ . balati ciraṃ jīvatīti balaḥ kākaḥ . ʻbala prāṇane . balasaṃbandhād arśaādyaci (5. 2. 127) balaḥ . sīrī balabhadraḥ . śeṣe—ʻbalaṃ gandhe rase rūpe daitye nā balini triṣü iti . daitye yathā—indrāhitaḥ, yato balārātiriti saṃjñāviśeṣo'pi, kaścidindreṇa hata ityarthaḥ . balavati vācyaliṅgaḥ . yathā—ʻdurbalasya balaṃ rājȫ (cāṇakya. 40) iti .. 195 .. </Amarapadavivarana>
<Amarapadaparijata><AK.03.03.195>  
karopahārayoḥ—striyām . prāṇyaṅgakamudararekhāḥ . athavā prāṇyaṅgajaṃ ślathacarma .. sthaulya—kākasīriṇoḥ .. 195 .. </Amarapadaparijata>
%%p. 03.498
AK.03.03.196ab vātūlaḥ puṃsi vātyāyāmapi vātāsahe triṣu .
AK.03.03.196cd bhedyaliṅgaḥ śaṭhe vyālaḥ puṃsi śvāpadasarpayoḥ .. 196 ..
<Amarapadavivrti ><AK.03.03.196>  
vātyāyāṃ puṃsi vātūlo vātasyāsahane triṣu .. 424 ..
vātaṃ na sahate, vātasya samūho vā vātūlaḥ ..
triliṅgyāṃ kaitavavati dvayoḥ śvāpadasarpayoḥ .
duḥśikṣitagaje puṃsi vyālaḥ samabhivarṇyate .. 425 ..
vyālyate nivāryata iti vyālaḥ . ʻala bhūṣaṇaparyāptivāraṇeṣü .. 196 .. </Amarapadavivrti>
<Amarapadavivarana ><AK.03.03.196>  
vātūlaḥ—vātyāsahe triṣu . samānajavayoḥ viruddhakriyayoḥ vāyvorbahūnāṃ vā samūho vātyā . ʻvātāt samūhe cö (vā. 5. 2. 122) . tanna sahata ityarthe samūhārthe ca ūlacpratyayaḥ . vātūlaḥ . unmatte'pyāhuriti svāmī (pṛ. 318) .. bhedyaliṅgaḥ—śvāpadasarpayoḥ . gūḍhavipriyakārī śaṭhaḥ . tatra vyālaśabdo vācyaliṅgaḥ . vyāghrādayo . vanacarā mṛgāḥ śvāpadāḥ . sarpāḥ prasiddhāḥ . tatra puṃliṅgatvavidhānaṃ napuṃsakaniṣedhārtham . strīliṅgavivakṣāyāṃ tu ʻdvicatuḥṣaṭpadoragāḵ (3. 5. 37) iti strīliṅgatvasyāpi vakṣyamāṇatvāt . ata eva ʻvyālīva malayadrumam iti kālidāsaḥ (raghu. 12. 32) . viśeṣeṇālyate vāryata iti vyālaḥ . ʻala bhūṣaṇaparyāptivāraṇeṣü . śeṣe—ʻvyālo duḥśikṣite gaje . iti .. 196 .. </Amarapadavivarana>
<Amarapadaparijata><AK.03.03.196>  
vātūlaḥ—vātāsahe triṣu . vātyāsahe iti udayādityamatānusārī pāṭhaḥ . vātāsaha iti śākaṭāyanamatānusārī pāṭhaḥ .. bhedyaliṅgaḥ—śvāpadasarpayoḥ . arthavyayasahe bhedyaliṅgaḥ . ʻarthavyayasaho vyālaḵ iti halāyudhaḥ (a. mā. 5. 46) . duṣṭagaje'pi puṃliṅgaḥ . ʻvyālo duṣṭamataṅgaje iti halāyudhaḥ (a. mā. 2. 70) .. 196 .. </Amarapadaparijata>
%%p. 03.499
AK.03.03.197ab malo'strī pāpaviṭkiṭṭānyastrī śūlaṃ rugāyudham .
AK.03.03.197cd śaṅkāvapi dvayoḥ kīlaḥ pāliḥ stryaśryaṅkapaṅktiṣu .. 197 ..
<Amarapadavivrti ><AK.03.03.197>  
śleṣmaṇyaśruṇi mūtre ca dūṣikākarṇaviṣṭhayoḥ .
viṣṭhāyāṃ śukravasayormajjālohitayornakhe .. 426
svede pāpe malo'strī syāt kṛpaṇe ca triṣu smṛtaḥ .
malyata iti malaḥ . ʻmala malla dhāraṇe ..
āyudhe rogabhede ca mṛtyau śūlamudāhṛtam .. 427 ..
yogabhede dhvaje śūlaḥ śūlā paṇyastriyāmapi .
śūlatīti śūlaḥ . ʻśūla rujāyām ..
jvālāyāṃ havyavāhasya śaṅkau kīla udāhṛtaḥ .. 428 ..
kīlā kaphoṇinirghāte ratisaṃbhavatāḍane .
kīlyata iti kīlaḥ . ʻkīla bandhane ..
dhārāṅkayoryūkapatnyāṃ saṃjātaśmaśruyoṣiti .. 429 ..
prasthe ca karṇatālāgre pālirasrāṅgabhedayoḥ .
pālyata iti pāliḥ . ʻpāla rakṣaṇe .. 197 .. </Amarapadavivrti>
<Amarapadavivarana ><AK.03.03.197>  
malo'strī pāpaviṭkiṭṭāni . kiṭṭaṃ siṃhāṇādikam . viḍgrahaṇaṃ mūtrādīnāmapyupalakṣaṇam .
ʻvasāśuklamasṛṅmajjāmūtraviṭkarṇaviṇṇakhāḥ .
śleṣmāśrudūṣikāsvedā dvādaśaite malā nṛṇām ..
iti smṛteḥ (ma. smṛ. 5. 135) . pāpe yathā—ʻnirmalā svargamāyānti (ma. smṛ. 8. 318) iti . kiṭṭe yathā—ayomalamiti . malyate dhāryata iti malam . śeṣe—ʻmalastu kṛpaṇe triṣü iti . astrī śūlaṃ rugāyudham . rug rogaḥ vātakṛtastodaḥ . śūlamāyudhaviśeṣaḥ triśikharaḥ . śūlati vyathayatīti śūlam . ʻśūla rujāyām . pacādyac (3. 1. 134) . śūlo yoga ityapi . atra pratāpaḥ—
ʻrogabhede bhavecchūlaṃ mṛtyoḥ praharaṇāntare .
yogabhede bhavecchūlaḥ śūlā paṇyastriyāṃ matā .
śūlaṃ vikrayaṇe'pi syāt ..
iti . yogabhedo viṣkambhādiṣu navamaḥ śūlākhyaḥ .. śaṅkāvapi dvayoḥ kīlaḥ . kīlyate badhyate'sminniti kīlaḥ śaṅkuḥ, gomahiṣyādibandhanastambhaḥ . apiśabdād vahnijvālāviśeṣe . śeṣe—ʻatha kīlā syāt prahāre ratisaṅgare iti . anyatrāpyuktam—ʻkīlā urasi dhartavyā vakṣasyapi na phūtkṛtam iti . jihvāgrajanito dhvaniḥ phūtkṛtam . ʻkīlaḥ kaphoṇīnirghāte iti viśvaḥ (pṛ. 151, ślo. 38) .. pāliḥ stryaśryaṅkapaṅktiṣu . aśrirdhārā . aṅka utsaṅgaḥ . paṅktirāvaliḥ . ʻpāla rakṣaṇe . ʻaca iḵ (u. 4. 140) . ʻaṅkapālītyatrāṅko vakṣaḵ iti svāmī (pṛ. 318) . śeṣe—
ʻpāliḥ prasthāṃśabhedayoḥ .
jātaśmaśrustriyāṃ karṇatālāgre yūkayā samam ..
iti . yūkayā sahiteṣu pūrvoktārtheṣu pāliśabdo vartata ityarthaḥ . pratāpo'pi—
ʻpāliḥ paṅktyiṅkabhedayoḥ .
asre ca karṇatālāgre pāliḥ syāt prasthayūkayoḥ .
saṃjātaśmaśruyoṣāyām ..
iti .. 197 .. </Amarapadavivarana>
<Amarapadaparijata><AK.03.03.197>  
malo'strī—rugāyudham . niśitāgrastambhe lañjikāyāṃ ca strīliṅgaḥ . ʻkoruyaṃdunnü . ʻśūlā duṣṭavadhārthāya kīlake paṇyayoṣiti iti viśvaḥ (pṛ. 151, ślo. 27) .. śaṅkāvapi dvayoḥ kīlaḥ . jvālāyāmapi .. pāliḥ stryaśryaṅkapaṅktiṣu . strī iti strīviśeṣaḥ . ʻsaśmaśruyuvatiḥ pāliḥ prasthaḥ karṇalatāpi cö iti trikāṇḍaśeṣaḥ (pṛ. 34, ślo. 953) .. aṅko nāma cihnam . ʻpāliḥ karṇalatāyāṃ syāt pradeśe paṅkticihnayoḵ ityajayaḥ .. 197 .. </Amarapadaparijata>
%%p. 03.502
AK.03.03.198ab kalā śilpe kālabhede'pyālī sakhyāvalī api .
AK.03.03.198cd abdhyambuvikṛtau velā kālamaryādayorapi .. 198 ..
<Amarapadavivrti ><AK.03.03.198>  
kalanāvidyayoḥ śilpe kālabhedāṃśamātrayoḥ .. 430 ..
candrasya ṣoḍaśe bhāge mūlavṛddhau vṛtau striyām .
kalā ca tālaguruṇi kalaṃ śukle tu na dvayoḥ .. 431 ..
madhurāsphuṭanisvāne jīrṇe kala udāhṛtaḥ .
kalyata iti kalā . ʻkala śabdasaṃkhyānayoḵ ..
ālirvayasyāpaṅktyośca setau ca parikathyate .. 432 ..
alyata ityāliḥ . ʻala bhūṣaṇaparyāptivāraṇeṣü ..
abdhitīre jale kāle rāgamaryādayorapi .
akliṣṭamaraṇe rājabhojane devayoṣiti .. 433 ..
samudrāmbhovikāre ca velā samabhidhīyate .
velatīti velā . ʻvelṛ calane .. 198 .. </Amarapadavivrti>
<Amarapadavivarana ><AK.03.03.198>  
kalā śilpe kālabhede'pi . śilpaṃ catuḥṣaṣṭiprakāram . kālabhedaḥ triṃśatkāṣṭhātmakaḥ . kalyata iti kalā . ʻkala śabdasaṃkhyānayoḵ . pacādyac . śeṣe—
ʻaṃśamātre mūlavṛddhau suṣamāvidyayoḥ kalā .
aṣṭātriṃśannivṛttyādye guruṇi strīrajasyapi ..
kalaṃ śukre vācyaliṅgamavyaktamadhurasvanaü ..
iti . aṃśamātre ekadeśamātre . yathā—vikalaḥ, sakalaḥ iti . ʻkalā tu ṣoḍaśo bhāgaḵ iti tu gatam (1, pṛ. 60) . mūlasyottamarṇaprayuktasya adhamarṇena niyatakāle dīyamānāyāṃ vṛddhau kalanā saṃkhyānaṃ mūlavṛddhiḥ . yathā—ʻpratikalaṃ kalādāne dviguṇādadhikaṃ dhanam iti . suṣamāyāṃ yathā—mukhe kalātiśaya iti . vidyāmātre yathā—nyāyakalānidhiriti . nivṛttiḥ pratiṣṭhā ityadyāḥ pañca kalāḥ, śivādikṣityantāḥ aṣṭātriṃśatkalāḥ, amṛtā mānadā ityādyāḥ caturnavatikalā āgamaśāstraprasiddhāḥ . yathā—aṣṭātriṃśatkalānyāsaḥ, caturnavatikalānyāsa iti . guruṇi yathā—akṣarapāṭheṣu caccatpuṭādiṣu āvāpanikṣepaniṣkrāmapraveśaniḥśabdāḥ kriyā api saṃgītaśāstre prasiddhāḥ . etāḥ kalāśabdena vyavahriyante . yathā—caccatpuṭādiṣu yathākṣaratāleṣu dvimātramekaṃ gurukalā ityādi . strisaṃbandhini rajasyārtave yathā—ʻniṣkalā vigatārtavȫ iti (1, pṛ. 374) . śukre yathā—śukraṃ kalaṃ garbhāśayagataṃ retaḥ . tatra rūpabhedād napuṃsakaliṅgaḥ . ajīrṇe apakve, avyaktamadhuradhvanau ca vācyaliṅgaḥ . avyaktamadhuradhvanau ca gatam (1, pṛ. 121) .. āliḥ sakhyāvalī api . sakhī vayasyā . āvaliḥ paṅktiḥ . ʻseturālaü iti gatam (1, pṛ. 192) . anarthe'pyāliriti svāmī (pṛ. 318) .. abdhyambu—maryādayorapi . candrodayādinimittakṛtaḥ samudrasalilocchvāso'bdhyambuvikṛtiḥ . kālo'vasaraḥ . maryādā sīmā . velatyatra jalaṃ calati velyate vā . ʻvelu calane . ʻgurośca halaḵ (3. 3. 103) ityakārapratyayaḥ . śeṣe—
ʻvelā tvīśvarabhojane .
budhastriyāṃ sīmni cāpi rāge sukhamṛtāvapi ..
iti . samudratīraṃ budhākhyagrahasya strī ca velā . nānārthasaṃgrahe'pi—
ʻvelā kāle ca jaladhestīranīravikārayoḥ .
akliṣṭamaraṇe rāge sīmni vāri budhastriyām ..
iti .. 198 .. </Amarapadavivarana>
<Amarapadaparijata><AK.03.03.198>  
kalā śilpe kālabhede'pi . candrāṃśe'pi syāt .. āliḥ—kālamaryādayorapi . abdhyambuvikṛtiḥ abdhivṛddhiḥ . kālo ghaṭikādiḥ . maraṇaviśeṣe'pi syāt . ʻīśvarāṇāṃ bhojane'kliṣṭamaraṇe'bdhikūle ca velȫ iti subhūtiṭīkā . maryādā sīmā .. 198 .. </Amarapadaparijata>
%%p. 03.504
AK.03.03.199ab bahulāḥ kṛttikā gāvo bahulo'gnau śitau triṣu .
AK.03.03.199cd līlā vilāsakriyayorupalā śarkarāpi ca .. 199 ..
<Amarapadavivrti ><AK.03.03.199>  
agnau site kṛṣṇapakṣe'rjune bahulo bhavet .. 434 ..
hṛdaye bahulaṃ nīlyāmelāyāṃ kṛttikāsu ca .
saurabheyīṣu ca tathā bahulāḥ parikīrtitāḥ .. 435 ..
bahu lātīti bahulā ..
līlā vilāsakriyayorbhaṃvediṣṭajanākṛtau .
lalanaṃ līlā . ʻlīṅ śleṣaṇe ..
upalā śarkarāyāṃ ca maṇau grāvṇyupalo bhavet .. 436 ..
upalāyate'sminnityupalā . ʻlā ādāne .. 199 .. </Amarapadavivrti>
<Amarapadavivarana ><AK.03.03.199>  
bahulāḥ—śitau triṣu . bahvīradhiṣṭhānatāre lātyādatta iti bahulāḥ kṛttikānakṣatraviśeṣāḥ . tatra strīliṅgo bahuvacanāntaśca . govācake'pi strīliṅga eva . bahu havyaṃ lātīti bahulo'gniḥ . śitau kṛṣṇavarṇe vācyaliṅgaḥ śeṣe—ʻbahulau kṛṣṇapakṣadhanaṃjayau . klībaṃ hṛnnabhasoḵ iti . dhanaṃjayo'rjunaḥ . elāyāmapi strīliṅgo bahulāśabda uktaḥ (1, pṛ, 289) . ʻadabhraṃ bahulam iti viśeṣyanighne uktaḥ (ślo. 63) . ʻbahulaṃ chandasi (2. 4. 39) ityādipāṇinīyavyavahāre bahulaśabdo napuṃsakaliṅgo vikalpaviśeṣaḥ prasidghaḥ .. līlā vīlāsakriyayoḥ . strīṇāṃ vilāsaḥ . śṛṅgārabhāvaceṣṭāviśeṣo vilāsaḥ . kriyā kāyikaḥ parispandaḥ . yathā—ʻmalayapavanalīlāvilulitabakulodbhāvāmodāḵ iti .. upalā śarkarāpi ca . sarṣapamarīcādiprāyakaṭhināvayavamiśrā mṛttikā śarkarā . upyate kṣipyate gṛhādiṣviti upalā . ʻḍuvap bījasaṃtāne . ʻvṛṣādibhyaścit (u. 1. 111) iti kalapratyayaḥ . yajāditvāt (6. 1. 15) saṃprasāraṇam . śeṣe—
ʻaśmapiṇḍo'śmarūpā ca mṛdvikāraścaikṣavo'pi yaḥ .
tatropalā striyāṃ puṃsi śilāratnaviśeṣayoḥ ..
iti . ratne yathā—ʻnīlopalasyūtavicitradhātum iti māghaḥ (śiśu. 4. 1) .. 199 .. </Amarapadavivarana>
<Amarapadaparijata><AK.03.03.199>  
bahulāḥ—śitau triṣu . bahulāḥ iti kṛttikāsu nityabahuvacanam . ʻkṛttikāsu striyāṃ bhūmni bahulā bahulā gavi iti rabhasaḥ .. līlā—śarkarāpi ca . ʻupalau ratnapāṣāṇāvupalā śarkarāpi cö iti rudraḥ .. 199 .. </Amarapadaparijata>
%%p. 03.505
AK.03.03.200ab śoṇite'mbhasi kīlālaṃ mūlamādye śiphābhayoḥ .
AK.03.03.200cd jālaṃ samūha ānāyo gavākṣakṣārakāvapi .. 200 ..
<Amarapadavivrti ><AK.03.03.200>  
salile śoṇite cāpi kīlālaṃ parikathyate .
kīlān jvālānalati nivārayatīti kīlālam . ʻala nivāraṇe ..
ādye śiphāyāṃ nakṣatre mūlaṃ kuñjasamīpayoḥ .. 437 ..
mūlyate'neneti mūlam . ʻmūla pratiṣṭhāyām ..
gavākṣavyūhayordambhe kṣārakānāyayorapi .
nīpendrajālayorjālaṃ kośātakyāṃ striyāṃ bhavet .. 438 ..
jālavat gavākṣavat tiṣṭhatīti jālam . jale kṣipyata iti vā .. 200 .. </Amarapadavivrti>
<Amarapadavivarana ><AK.03.03.200>  
śoṇite'mbhasi kīlālam . kīlyate māṃsena badhyate, kīlena alyate tvacā vāryata iti vā kīlālaṃ śoṇitam . ʻkīla bandhane . ʻala bhūṣaṇādaü . ambhasi vyutpāditam (1, pṛ. 157) .. mūlamādyaṃ śiphābhayoḥ . śiphā vṛkṣamūlam . bhaṃ nakṣatraṃ, jyeṣṭhānakṣatrānantaram . mūlati pratitiṣṭhatīti mūlam . ʻmūla pratiṣṭhāyām . kapratyayaḥ (3. 1. 135) . śeṣe—ʻmūlamantikakuñjayoḵ . antike samīpe yathā—vṛkṣamūlamupasarpati .. jālaṃ—kṣārakāvapi . ānāyo matsyādinirodhanabhūtarajjuvitānaviśeṣaḥ . aprāptamukulāvasthaḥ kusumāṅkuraḥ kṣārakaḥ . śeṣe—
ʻpumān nīpadrume jālo jālī kośātakī bhavet .
dambhendrajālayoḥ klībam ..
iti . dambhaḥ kuhanā . indrajālaṃ nāma asadarthaprakāśanasamartho mantrauṣadhādiprayogaḥ . viśvaprakāśe'pi—ʻjālaṃ gavākṣa ānāye korake dambhavṛndayoḵ iti (pṛ. 150, ślo. 18) . vṛnde yathā—meghajālaṃ śabdajālamiti .. 200 .. </Amarapadavivarana>
<Amarapadaparijata><AK.03.03.200>  
śoṇite—śiphābhayoḥ . ādyārthe—adhikaṃ vṛkṣamūle tiṣṭhati pathikaḥ . śiphārthe—vṛkṣamūlamutkhanati . samīpārthe'pi syāt . vṛkṣamūle gacchati senā .. jālaṃ—kṣārakāvapi . kapaṭe'pi syāt . ʻjālaṃ tu kapaṭe'pyuktam iti halāyudhaḥ (a. mā. 5. 98) .. 200 .. </Amarapadaparijata>
%%p. 03.507
AK.03.03.201ab śīlaṃ svabhāve sadvṛtte sasye hetukṛte phalam .
AK.03.03.201cd chadirnetrarujoḥ klībaṃ samūhe paṭalaṃ na nā .. 201 .. 
<Amarapadavivrti ><AK.03.03.201>  
sadvartane svabhāve ca śīlaśabdaḥ prakīrtitaḥ .
śīlyate'neneti śīlam . ʻśīla samādhaü ..
takkole phalake muṣṭau lābhamuktāpriyaṅguṣu .. 439 ..
jātīphale dhānyakaṇe vārkṣabāṇāgrayorapi .
triphalāyāṃ hetukṛte sasye ca phalamucyate .. 440 ..
phalatīti phalam . ʻphala nippattaü ..
samūhe netraroge ca tilake ca paricchade .
ācchādane gṛhasyāpi paṭalaṃ parikīrtitam .. 441 ..
paṭaṃ vistāraṃ lātīti paṭalam . ʻlā ādāne .. 201 .. </Amarapadavivrti>
<Amarapadavivarana ><AK.03.03.201>  
śīlaṃ svabhāve sadvṛtte . śīlyate samādhīyata iti śīlam . ʻśīla samādhaü . yāvaddravyabhāvī dharma ityarthaḥ . yathā—nidrāśīlaḥ, dūṣaṇaśīlaḥ iti . sadvṛtte yathā—śīlavān putra iti .. sasye hetukṛte phalam . sasye yathā—ʻoṣadhyaḥ phalapākāntāḵ (1, pṛ. 218; ma. smṛ. 1. 46) . hetunā kāraṇena kṛte prāpte yathā—yāgasya svargaḥ phalam . duṣkṛtasya narakaḥ phalam iti . śeṣe—
ʻphalaṃ jātīphale muṣṭau muktādhānyakaṇeṣu ca .
bāṇāgravārkṣatriphale takkole tilake'pi ca ..
iti . muṣṭiḥ saṃgrāhaḥ . muktā mauktikam . dhānyakaṇāḥ taṇḍulaśakalāḥ . yathā—ʻsuphalīkṛtān juhoti iti . bāṇāgrādīnāṃ trayāṇāṃ dvandvaikavadbhāvaḥ . vṛkṣasya saṃbandhi vārkṣam, sahakāradāḍimaphalādi . phalakaṃ carmadārupaṭṭikādi . ʻpriyaṅguḥ phalinī phalī iti gatam (1, pṛ. 247) . ʻphalaṃ phāle dhane bīje niṣpattau bhogalābhayoḵ iti keśavasvāmī (nā. saṃ. pṛ. 113, ślo. 825) . phalati niṣpadyata iti phalam . ʻphala niṣpattaü .. chadirnetrarujoḥ—paṭalaṃ na nā . paṭaṃ vistāraṃ lātīti paṭalam . chadiḥ tṛṇādinirmitaṃ gṛhācchādanam . netrarogaḥ paṭalākhyaḥ netragolakayostirodhāyakaḥ sūkṣmaḥ śleṣmādidhātuvikāraḥ . paṭasādṛśyāt paṭa ityucyate . taṃ lātīti paṭalam . yathā—ʻtimiraṃ kācatāṃ yāti paṭale tadupekṣayȫ iti . samūhavacanatve tu strīnapuṃsakobhayaliṅgaḥ . striyāṃ tu gaurādiṅīṣi (4. 1. 41) paṭalī . śeṣe—ʻtilake ca paricchade . paṭalaḥ . iti . paricchade yathā—bhūṣāpaṭalikāhasta iti .. 201 .. </Amarapadavivarana>
<Amarapadaparijata><AK.03.03.201>  
śīlaṃ—phalam . hetukṛtaṃ śāstraphalaṃ vinaya ityādisvarūpahetudarśanasamuttham .
ʻphalaṃ hetusamutthe syāt phalake vyuṣṭilābhayoḥ
jātīphale'pi takkole sasyabāṇāgrayorapi ..
iti viśvaḥ (pṛ. 141, ślo. 2-3) chadirnetrarujoḥ—paṭalaṃ na nā . paṭalaṃ paṭalī vā .. 201 .. </Amarapadaparijata>
%%p. 03.508
AK.03.03.202ab adhaḥsvarūpayorastrī talaṃ . syāccāmiṣe palam 
AK.03.03.202cd aurvānale'pi pātālaṃ celaṃ vastre'dhame triṣu .. 202 ..
<Amarapadavivrti ><AK.03.03.202>  
svarūpādharayoścaiva pṛṣṭhe jyāghātavāraṇe .
talaṃ capeṭe tālādau vitastau khaṅgamuṣṭike .. 442 ..
talati pratitiṣṭhatīti talam . ʻtala pratiṣṭhāyām ..
māṃse karṣacatuṣke ca palaṃ tu parikīrtitam .
palatīti palam . ʻpala gataü ..
adholoke bāḍavāgnau pātālaṃ parikīrtitam .. 443 ..
patantyasmin pāpaditi pātālam ..
celaṃ vastre na nā proktaṃ garhite nīcatucchayoḥ .
ciltayetad vasta iti celam . ʻcila vasane .. 202 .. </Amarapadavivrti>
<Amarapadavivarana ><AK.03.03.202>  
adhaḥsvarūpayorastrī talam . talati pratitiṣṭhatīti talam . ʻtala pratiṣṭhāyām . adhodeśe—pādatalam . svarūpe yathā—karatalam . ʻtale jyāghātavāraṇe iti gatam (1, pṛ. 533) . śeṣe—
ʻkhaḍgamuṣṭicapeṭayoḥ .
pṛṣṭhe klībaṃ tālatarau vitastau ca pumān bhavet ..
iti . capeṭe—talaprahāraḥ . pṛṣṭhe yathā—ʻsaṃkocitāṅganicayo'pi parāṅmukho'pi dhatte talena dharaṇīṃ kamaṭhaḥ purāṇaḵ iti .. syāccāmiṣe palam . āmiṣe māṃse . palati rakṣatīti palam . ʻpala rakṣaṇe . ʻpalaṃ karṣacatuṣṭayam iti gatam (1, pṛ. 605) . ʻpalamunmānamāṃsayoḵ iti rudraśca .. aurvānale'pi pātālam . udakasya pātaṃ patanamālātīti pātālam . aurvānalo baḍabāgniḥ . apiśabdād adhobhuvane .. celaṃ vastre'dhame triṣu . adhamo nīco garhitaśca . tathā ca viśvaprakāśe—ʻcelo nīce'nyavaccelamaṃśuke garhite'nyavat iti (pṛ. 150, ślo. 22) . ʻna puṃsi vasane celaṃ garhitādhamayostriṣü iti rudraśca . striyāṃ tu ṅīṣi celī .. 202 .. </Amarapadavivarana>
<Amarapadaparijata><AK.03.03.202>  
adhaḥsvarūpayorastrī talam . adho'rthe—vṛkṣasya talam . svarūpārthe—nabhastalam . syāccāmiṣe palam . unmānaviśeṣe'pi syāt .. aurvānale'pi pātālam . rasātale'pi syāt . celaṃ vastre'dhame triṣu . adhame—celo'yam, celīyam .. 202 .. </Amarapadaparijata>
%%p. 03.510
AK.03.03.203ab kukūlaṃ śaṅkubhiḥ kīrṇe śvabhre nā tu tuṣānale .
AK.03.03.203cd nirṇīte kevalamiti triliṅgaṃ tvekakṛtsnayoḥ .. 203 ..
<Amarapadavivrti ><AK.03.03.203>  
kukūlaṃ śaṅkubhiḥ kīrṇe śvabhre nā tu tuṣānale .. 444 ..
kutsitaṃ kūlaṃ kukūlam ..
kevalaṃ niścite kṛtsne'pyasahāye'pi ca triṣu .
kevalamiti māntamavyayam .. 203 .. </Amarapadavivrti>
<Amarapadavivarana ><AK.03.03.203>  
kukūlaṃ—tuṣānale . durgasamīpe pratipakṣasenāsaṃcāraparihārārthaṃ kṛtaiḥ tīkṣṇalohādiśaṅkubhirvyāptamahāgarte napuṃsakaliṅgaḥ kukūlaśabdo vartate . tuṣāgnau tu puṃliṅgaḥ . tuṣpraveśatvena kutsitakūlasādṛśyāt kukūlam .. nirṇīte—tvekakṛtsnayoḥ . nirṇīte pramāṇenāvadhārite kevalaṃ napuṃsakaliṅgamiti subhūticandraḥ . subodhinīkārastvāha—itiśabdena rūpāntaranirākaraṇādavyayatvam . yathā—kevalamayaṃ mūrkha iti . dakṣiṇāvartanāthastu—ʻdadṛśe puruṣākṛti kṣitau harakopānalabhasma kevalam iti ślokavyākhyāne (ku. saṃ. 4. 3) kevalaṃ śuddhamiti vyākhyāya tatsaṃvādatvena ʻnirṇikte kevalam ityamarasiṃhābhidhānadarśite nirṇiktaṃ śodhitaṃ vacanamudājahāra . ekasmin advitīye yathā—ʻkhyātaḥ sāhityavidyāyāṃ kevalaḥ śiṅgabhūpatiḵ iti . yathā vā—ʻpārthena kevalenaite gograhe śatravo jitāḵ iti . kṛtsne samaste yathā—iha grāme kevalā bhikṣavaḥ iti . kevatiḥ sevārtho dhātuḥ . ʻvṛṣādibhyaścit (u. 1. 111) iti auṇādikaḥ kalapratyayaḥ .. 203 .. </Amarapadavivarana>
<Amarapadaparijata><AK.03.03.203>  
kukūlaṃ—tvekakṛtsnayoḥ . kevalamiti nirṇītārthe napuṃsakam . ʻmātuḥ kevalameva yauvanavanacchede kuṭhārā vayam (vai. śa. 7) iti .. 203 .. </Amarapadaparijata>
%%p. 03.511
AK.03.03.204ab paryāptikṣemapuṇyeṣu kuśalaṃ śikṣite triṣu .
AK.03.03.204cd pravālamaṅkure'pyastrī triṣu sthūlaṃ jaḍe'pi ca .. 204 ..
<Amarapadavivrti ><AK.03.03.204>  
paryāptau śikṣite puṇye kṣeme kuśalamucyate .. 445 ..
kutsitamamaṅgalyaṃ śyatīti kuśalam . ʻśo tanūkaraṇe ..
aṅkure vidrume vīṇādaṇḍe mūrkhatare'pi ca .
sukeśe ca pravālaṃ tu puṃnapuṃsakamucyate .. 446 ..
prakṛṣṭaṃ valata iti pravālam . ʻvala saṃvaraṇe saṃcaraṇe cö ..
pīvare ca jaḍe caiva sthūlaṃ triṣvabhidhīyate .
sthūlayata iti sthūlam . ʻsthūla paribṛṃhaṇe .. 204 .. </Amarapadavivrti>
<Amarapadavivarana ><AK.03.03.204>  
paryāptikṣema—śikṣite triṣu . paryāptiḥ sāmarthyam . kuśalo bhāravāhane samartha ityarthaḥ . kṣeme yathā—kuśalaṃ te brūyāt . puṇye yathā—kuśalācāraśīla iti . śikṣite yathā—kuśalastarkavidyāyāmiti . kuśān lātīti kuśalaḥ . kuśagrahaṇasyeva duṣkarasyāpi karmaṇaḥ karaṇe śakta ityarthaḥ . kuṃ śyati tanūkarotīti kuśalaḥ . ʻśo tanakaraṇe . kalapratyayaḥ (u. 1. 111) .. pravālamaṅkure'pyastrī . aṅkuro'tra navakisalayaḥ . vīṇādaṇḍe vidrume ca prāguktam (1, pṛ. 125, 608) . prakṛṣṭā vālāḥ keśā asyeti pravālaḥ sukeśaḥ . vabayorabhedāt prakarṣeṇa bālo'pi pravālaḥ .. triṣu sthūlaṃ jaḍe'pi ca . jaḍo mandabuddhiḥ . sthūlaṃ jñānamityeva . yathā—ʻbahuspṛśāpi sthūlena sthīyate bahiraśmavat (śiśu. 2. 78) iti vācyaliṅgaḥ . apiśabdāt pīvare . sthūlayata iti sthūlam . ʻsthūla paribṛṃhaṇe (3. 1. 134) .. 204 .. </Amarapadavivarana>
<Amarapadaparijata><AK.03.03.204>  
paryāptikṣema—śikṣite triṣu . kuśalamiti sāmarthyamaṅgalamiti napuṃsakam .. pravālamaṅkure'pyastrī . aṅkure navapallave . vīṇādaṇḍavidrumayorapi syāt .. triṣu sthūlaṃ jaḍe'pi ca . jaḍe nirbuddhau . pīvare'pi syāt .. 204 .. </Amarapadaparijata>
%%p. 03.512
AK.03.03.205ab karālo danture tuṅge cārau dakṣe ca peśalaḥ .
AK.03.03.205cd mūrkhe'rbhake'pi bālaḥ syāllolaścalasatṛṣṇayoḥ .. 205 ..
iti lāntavargaḥ
<Amarapadavivrti ><AK.03.03.205>  
karālo danture jihme tuṅgabhīṣaṇayorapi .. 447 ..
karoti bhayamiti karālaḥ ..
rucire kokile dakṣe mṛdau śītāṃśuśekhare .
musale cāpi kathitaḥ peśalaḥ pūrvasūribhiḥ .. 448 ..
piśatīti peśalaḥ . ʻpiśa avayave ..
mūrkhe keśe'rbhake pucche hrībere bāla ucyate .
balatyaneneti bālaḥ . ʻbala prāṇane ..
tṛṣṇāyukte cañcale ca lolastu parikathyate .. 449 ..
loḍatīti lolaḥ . ʻluḍa viloḍane .. 205 ..
iti lāntavargaḥ </Amarapadavivrti> 
<Amarapadavivarana ><AK.03.03.205>  
karālo danture tuṅge . atrāpi triṣvityanuvartate . danturaḥ unnatadantaḥ. karoti bhayamiti karālam . kṛṇotīti vā . ʻkṛñ hiṃsāyām . śeṣe—ʻkaśeruṇi karālaṃ nap bhīṣaṇe vācyaliṅgakaḵ iti .. cārau dakṣe ca peśalaḥ . piśati avayavavyāpāraṃ karotīti peśalaḥ . ʻpiśa avayavakriyāyām  iti niṣkṛṣṭo dhātuḥ . śeṣe—ʻpeśalo mṛdule prokto musale kokile hare iti .. mūrkhe'rbhake'pi bālaḥ syāt . mūrkho durāgrahayuktaḥ . valyate'jñānena saṃvriyata iti bālaḥ . ʻvala saṃvaraṇe atra sarvadharaḥ—
bālo'jñe'śvebhapucchayoḥ .
śiśau hrīberakacayorbālā tu truṭiyoṣitoḥ .
bālī bhūṣāntare medhau ..
iti . aśvapucchamibhapucchaṃ ceti dvandvasamāsārthaḥ . truṭiḥ sūkṣmelā . medhiḥ khale dāru .. lolaścalasatṛṣṇayoḥ . calaḥ cañcalaḥ . satṛṣṇaḥ sābhilāṣaḥ . lolatīti lolaḥ . ʻlula viloḍane . triṣviti padasyānuvṛtteḥ vācyaliṅgaḥ .. 205 .. 
iti lāntavargaḥ </Amarapadavivarana>
<Amarapadaparijata><AK.03.03.205>  
karālo—lolaścalasatṛṣṇayoḥ . triṣvityadhikāraniyamāt jihvālakṣmyornoktam . ʻlolā jihvākamalayorlolaścalasatṛṣṇayoḵ iti viśvaḥ (pṛ. 152, ślo. 44) .. anuktam—
dhūme'pi kandarālaḥ syād gaṇḍaśailo'like'pi ca .
jambālaḥ śaivale'pi syāt pañcālaḥ syājjane'pi ca ..
hālāhalo'śvalālāyāmapyarālo gaje'pi ca .
sinīvālī bhavānyāmapyābhīlī dāruṇe'pi ca ..
vṛṣalī kanyakā vandhyā mriyamāṇasutāpi ca .
pallī kuṭīgrāmaṭayorvallaḥ sūraṇa ārdrake ..
hastimallo gaṇapatau mahendrasya ca kuñjare .
dhvaninālā tu vīṇāyāṃ veṇukāhalayorapi ..
syāttu vāyuphalaṃ śakrakārmuke karakopale .
yajvālaḥ (?) kalyapālaśca dvāvimāvāsutīvalau ..
bhasmatūlamavaśyāyaḥ pāṃsuvarṣamiti dvayam .. 205 ..
iti lāntavargaḥ </Amarapadaparijata>
%%p. 03.514
atha vāntaśabdāḥ—
AK.03.03.206ab davadāvau vanāraṇyavahnī janmaharau bhavau .
AK.03.03.206cd mantrī sahāyaḥ sacivau patiśākhinarā dhavāḥ .. 206 ..
<Amarapadavivrti ><AK.03.03.206>  
vane vanotthadahane davo dāvaśca kīrtitau .
dunoti dūyate'nena vā davaḥ dāvaśca . ʻṭudu upatāpe ..
hare janmani saṃsāre sattāyāṃ prāptibhāvayoḥ .. 450 ..
upādānaśreyasoścāpyavakalkanabhasmayoḥ .
anukalke vikalke ca bhavaśabda udāhṛt .. 451 ..
bhavatyasmāditi bhavaḥ . ʻbhū sattāyām . ʻbhuva avakalkane ..
sahāye ca pradhāne ca sacivaḥ parikīrtitaḥ .
sacate samavaitīti sacivaḥ . ʻṣaca samavāye ..
dhūrte pretanare vṛkṣe dhavaḥ patyau nare bhavet .. 452 ..
dhūyata iti dhavaḥ . ʻdhūñ kampane .. 206 .. </Amarapadavivrti>
<Amarapadavivarana ><AK.03.03.206>  
davadāvau vanāraṇyavahnī . śabdadvayamatra pratipādyam . vanaṃ vipinam, araṇyasya vahniśca davaśabdasya dāvaśabdasya ca pratyekaṃ dvāvarthau . dūyate'nena davaḥ . ʻṛṝdorap (3. 3. 57) . dunotīti dāvaḥ . ʻdunyoranupasarge (3. 1. 142) iti ṇaḥ .. janmaharau—bhavau . ṛdorabiti (3. 3. 57) bhāvārthe bhavaterap pratyaye bhava utpattiḥ . bhavatyasmāt sarvamityapādāne bhavo haraḥ īśvaraḥ . śeṣe—ʻsattāsaṃsārakalyāṇaprāptyupādānabhasmasu . bhavaḵ iti .. mantrī sahāyasacivau . buddhikuśalo'mātyo mantrī . kṛṣyādikarmasvanugrāhakaḥ sahāyaḥ . sacate samavaitīti sacivaḥ . ʻṣaca samavāye .. patiśākhinarā dhavāḥ . patirbhartā . śākhī vṛkṣaviśeṣaḥ . ʻdhūñ kampane . kartari pacādyac (3. 1. 134) . dhavaḥ karmaṇi vā . ʻṛdorap (3. 3. 57) . śeṣe—ʻdhavastu dhūtau syād dhūtirdhunanam iti .. 206 .. </Amarapadavivarana>
<Amarapadaparijata><AK.03.03.206>  
davadāvau vanāraṇyavagahnī . davau ca tau dāvau ca davadāvau iti viśeṣaṇasamāsaḥ .. janmaharau bhavau . janmamātraṃ ca janmabandhaśca janma . ʻbhavaḥ saṃsārasaṃprāptiśreyaḥśaṃkarajanmasü iti viśvaḥ (pṛ. 162, ślo 2) .. mantrī—dhavāḥ .. 206 .. </Amarapadaparijata>
%%p. 03.515
AK.03.03.207ab avayaḥ śailameṣārkā ājñāhvānādhvarā havāḥ .
AK.03.03.207cd bhāvaḥ sattāsvabhāvābhiprāyaceṣṭātmajanmasu .. 207 ..
<Amarapadavivrti ><AK.03.03.207>  
parvate tīkṣṇaraśmau cāpyātreyyāmākhukambale .
meṣākhyapaśubhede cāpyavistu samudāhṛtaḥ .. 453 ..
avatītyaviḥ . ʻava rakṣaṇe ..
śāsanāhvānayoścāpi saptatantau havo bhavet .
hūyate'sminniti havaḥ . ʻhū dānādānayoḵ ..
sattāsvabhāvayoryonāvabhiprāyātmajantuṣu .. 454 ..
ceṣṭākriyāpadārtheṣu līlāvibhavabhūtiṣu .
vikalpanādau sāmarthye kāntinakṣatrapālayoḥ .. 455 ..
sāttvikādau ratau vege bhāvo janmani ca smṛtaḥ .
bhavatīti bhāvaḥ . bhā avatīti vā bhāvaḥ ʻava rakṣaṇe .. 207 .. </Amarapadavivrti>
<Amarapadavivarana ><AK.03.03.207>  
avayaḥ śailameṣārkāḥ . arkaḥ sūryaḥ . avati rakṣatītyaviḥ . ʻava rakṣaṇe (u. 4. 119) . śeṣe—ʻavirmūṣikakambale iti . ākhau kambale cetyarthaḥ . puṣpavatyāṃ tu savisarjanīya īkārantaḥ prāguktaḥ (1, pṛ. 373) .. ājñāhvānādhvarā havāḥ . ʻhveñ spardhāyām śabde cö iti dhātoḥ ʻbhāve'nupasargasyö (3. 3. 75) iti hvaḥ saṃprasāraṇe appratyaye ca havaḥ, āhvānaṃ ca . hūyante'sminnājyādīnīti havo'dhvaro yāgaḥ . ʻhu dānādānayoḵ . ʻṛdorap (3. 3. 57) .. bhāvaḥ—ceṣṭātmajantuṣu . śeṣe—
ʻbhāvo budhe vibhūtau ca yonau līlāpadārthayoḥ .
rativege śabdavṛttinimitte rasabandhini ..
vikalpanādiṣu prāptau janmanyapi pumān bhavet .
bhāvaṃ syād bhavasaṃbandhe bhaṃ bhāmavati ca triṣu ..
iti . dravyādīnāmastitvaṃ sattā . yathā—ʻsarvatra sarvadā bhāvaḥ kālākāśadigātmanām . sattākhyā parajātirbhāva iti tārkikāṇāṃ vyavahāraḥ . svabhāvo yāvaddravyabhāvī dharmaḥ . yathā—ʻbhāvānuraktavanitāsurataiḥśapeyam iti (ghaṭakarpara 22) . abhiprāyaḥ tātparyam . yathā—asya ślokasyāyaṃ bhāva iti . ceṣṭā nāma dhātvartharūpā kriyā . yathā—ʻdhātvarthaḥ kevalaḥ śuddho bhāva ityabhidhīyate iti . ātmani yathā—ʻsvaṃ bhāvaṃ bhāvayed yogī iti . ātmānaṃ bhāvayedityarthaḥ . jantuṣu yathā vanadharme—ʻśaktyā kālabhavairdravyaiḥ sarvabhāvānupālanam iti . budhe yathā—ʻbhāvo vidvān iti prāguktam (1. pṛ. 128) . ʻsaugatajaratpravrājikāyāḥ kāmaṃ prathamāṃ bhūmikāṃ bhāva eko'dhīte iti . vibhūtau yathā—ʻanityā hi yato bhāvāstato dharme matiṃ kurü iti . yonau yathā—ʻstrībhāve vraṇavatklinne yasyecchā kṛmireva saḵ iti . līlāyāṃ yathā—bhāvāveditamānmatheti . padārthamātre yathā—dravyādayaḥ ṣaḍeva bhāvā iti . ʻbhāvatvādhiṣṭhitāḥ sarvāḥ pratyekaṃ vyaktayo matāḵ iti ca . rativege yathā—ʻbhāvasādhyaṃ dvayoḥ kuryāt krodhaharṣakathāntaraiḵ iti naiṣadhakāvye . śabdapravṛttinimitte yathā—ʻtasya bhāvastvatalaü (5. 1. 119) . rasabandhini rasaniṣpādake yathā—sthāyibhāvāḥ, sāttvikabhāvāḥ, vyabhicāribhāvāḥ ityādi . janmani yathā—ʻnāsato vidyate bhāvaḵ iti (bha. gī. 2. 16) . bhavasyedamityarthe bhavaśabdād aṇpratyaye bhāvam . bhaṃ nakṣatram avatīti vā bhāṃ kāntimavatīti vā vivakṣāyāṃ bhāvaśabdasya viśeṣyānurodhāt triliṅgatvam . sattādau kvacidarthaviśeṣe bhavaterdhātorbhāvārthe ghañi bhāvaḥ . anyatra ʻvibhāṣā grahaḵ (3. 1. 143) ityatra ʻbhavateśceti vaktavyam (vā. 3. 1. 143) iti kartari ṇapratyaye bhāvaḥ .. 207 .. </Amarapadavivarana>
<Amarapadaparijata><AK.03.03.207>  
avayaḥ—havāḥ . bhāvaḥ sattvasvabhāva—ātmajanmasu . sattvaśabdena sattājantū kathitau . tathā ca viśvaprakāśe—
ʻbhāvaḥ svabhāve'bhiprāye ceṣṭāsattātmajanmasu .
kriyālīlāpadārtheṣu budhajantuvibhūtiṣu ..
iti (pṛ. 163, ślo. 14) .. 207 .. </Amarapadaparijata>
%%p. 03.518
AK.03.03.208ab syādutpāde phale puṣpe prasavo garbhamocane .
AK.03.03.208cd aviśvāse'pahnave'pi nikṛtāvapi nihnavaḥ .. 208 ..
<Amarapadavivrti ><AK.03.03.208>  
syāt phalotpādayoḥ puṣpe prasavo garbhamocane .. 456 ..
prasūyata iti prasavaḥ . ʻṣūṅ prāṇiprasave ..
nihnavo'pahnave'pi syādaviśvāse ca kaitave .
nihnūyata iti nihnavaḥ . ʻhūṅ apanayane .. 208 .. </Amarapadavivrti>
<Amarapadavivarana ><AK.03.03.208>  
syādutpāde—garbhamocane . garbhamocane utpadyata iti utpādo'patyam . ʻpadarujaviśaspṛśo ghañ (3. 3. 16) iti ghañ . yathā—ʻaho paśūnāmapi prasavavātsalyam iti murāriḥ (a. rā. 2. 22-) . garbhamocanaṃ nāma daśamamāsādau garbhanirgamanavyāpāraḥ . yathā—prasavakāla iti . ʻṣūṅ prāṇiprasave iti dhātoḥ karmaṇi bhāve ca ʻṛdorap (3. 3. 57) ityap pratyayaḥ . anujñāyāmapi prasavaśabdaḥ . yathā—ʻdevasya tvā savituḥ prasave (tai. saṃ. 1. 8. 7. 2) iti .. aviśvāse—nihnavaḥ . aviśvāse yathā—ʻśapathaṃ kṛtavatyapi deśe mama cittaṃ muhureti nihnavam iti . apahnavo'palāpaḥ . yathā—ʻnihnave bhāvito dadyāt iti (yā. smṛ. 2. 2. 11) . nikṛtiḥ tiraskāraḥ . yathā—
ʻsphurattuṣārāṃśumarīcijālairvinihnutāḥ sphāṭikasaudhapaṅaktīḵ
iti māghakāvye (śiśu. 3. 43) . nikṛtiḥ śāṭhyamiti candraḥ . ʻhnuṅ apanaye ityasmād dhātorbhāve appratyayaḥ . apanayo'palāpa iti dhātuvṛttiḥ . yatra kvacana kṛtāpahnave jāyamānatvād aviśvāso'pi nihnava ucyate .. 208 .. </Amarapadavivarana>
<Amarapadaparijata><AK.03.03.208>  
syādutpāde—garbhamocane . utpāda utpattiḥ . phalapuṣpe vṛkṣavikārau . garbhamocanaṃ prasūtiḥ .. aviśvāse—nihnavaḥ . ʻviśvāse'pahnave caiva nikṛtāvapi nihnavaḵ ityamaramālā . ʻnihnavastvapalāpe syād viśvāse nikṛtāvapi iti jayakośaḥ .. 208 .. </Amarapadaparijata>
%%p. 03.519
AK.03.03.209ab utsekāmarṣayoricchāprasave maha utsavaḥ .
AK.03.03.209cd anubhāvaḥ prabhāve ca satāṃ ca matiniścaye .. 209 ..
<Amarapadavivrti ><AK.03.03.209>  
udrekecchāprasavayorutsavo mahakopayoḥ .. 457 ..
utsūyate'sminnityutsavaḥ . ʻṣū preraṇe ..
anubhāvastu viduṣāṃ matiniścayane'pi ca .
bhāvabodhakasāmarthyabhāvaneṣvapi kathyate .. 458 ..
anubhāvayatītyanubhāvaḥ . ʻbhuva avakalkane .. 209 .. </Amarapadavivrti>
<Amarapadavivarana ><AK.03.03.209>  
utsekāmarṣa—maha utsavaḥ . utseka udrekaḥ . icchāprasava icchāyā utpattiḥ . maha iti saptamī, uddharṣe ityarthaḥ . ʻṣū preraṇe, ʻṣu prasavaiśvaryayoḵ iti dhātubhyāṃ karmaṇi ʻṛdorap (3. 3. 57) ityappratyaye utsavaḥ . pacādyac (3. 1. 134) vā .. anubhāvaḥ—matiniścaye . prabhāve sāmarthye yathā—mahānubhāvaḥ . mahāpuruṣaniścaye yathā—anubhāvavidito'yamarthaḥ . ʻanubhāvo bhāvavodhakaḵ iti gatam (1, pṛ. 133) . ʻbhavateśceti vaktavyam (vā. 3. 1. 143) iti kartari ṇapratyayaḥ . ʻśriṇībhuvo'nupasarge (3. 3. 24) ityanupasargādeva ghañpratyayo vihitaḥ . tathāpi ʻkṛtyalyuṭo bahulam (3. 3. 113) iti bahulagrahaṇāt sopasargādapi ghañ pratyayaḥ .. 209 .. </Amarapadavivarana>
<Amarapadaparijata><AK.03.03.209>  
utseka—maha utsavaḥ . utseko garvaḥ . amarṣo'kṣamā . icchāprasara icchāpravṛttiḥ . maho vivāhādiḥ . anubhāvaḥ—matiniścaye . matiniścayo'bhiprapāyanirṇayaḥ .. 209 .. </Amarapadaparijata>
%%p. 03.520
AK.03.03.210ab syājjanmahetuḥ prabhavaḥ sthānaṃ cādyopalabdhaye .
AK.03.03.210cd śūdrāyāṃ vipratanaye śastre pāraśavo mataḥ .. 210 ..
<Amarapadavivrti ><AK.03.03.210>  
prabhavo janmahetau ca sthāne cādyopalabdhaye .
prabhavatīti prabhavaḥ . ʻbhū sattāyām .. 210 .. </Amarapadavivrti>
<Amarapadavivarana ><AK.03.03.210>  
syājjanmahetuḥ—ādyopalabdhaye . janmakāraṇe yathā—ʻkva sūryaprabhavo vaṃśaḵ iti (raghu. 1. 2) . anyatrotpannasya prathamāvirbhāvapradeśe yathā—prabhavo himavān gaṅgāyāḥ iti . prabhavati jāyate'smāditi prabhavaḥ . apādāne appratyayaḥ .. 210 .. </Amarapadavivarana>
<Amarapadaparijata><AK.03.03.210>  
syājjanmahetuḥ—ādyopalabdhaye . prathamodāharaṇam—ayaṃ hi gaṅgāprabhavo nagendraḥ .. śūdrāyāṃ—pāraśavo mataḥ . parastrītanaye'pi syāt . ʻbhavet pāraśavaḥ pārastraiṇe śūdrāsute'pi cö iti viśvaḥ (pṛ. 166, ślo. 56) .. 210 .. </Amarapadaparijata>
AK.03.03.211ab dhruvo bhabhede klībe tu niścite śāśvate triṣu .
AK.03.03.211cd svo jñātāvātmani svaṃ triṣvātmīye svo'striyāṃ dhane .. 211 ..
<Amarapadavivrti ><AK.03.03.211>  
nakṣatre niścite yoge śāśvate śaïvatarkayoḥ .. 459 ..
vane vaṭe munau śaṅkāvavadhau niścite dhruvaḥ .
mūrvāgītyoḥ śālaparṇyāṃ srugbhede ca dhruvā matāḥ .. 460 ..
dhruvati sthirībhavatīti dhruvaḥ . ʻdhruva gatisthairyayoḵ ..
jñātāvātmani vitte ca svakīye svastriṣu smṛtaḥ .
svakīyatvāt svaḥ .. 211 .. </Amarapadavivrti>
<Amarapadavivarana ><AK.03.03.211>  
dhruvo bhabhede—śāśvate triṣu . bhabhedastārakāviśeṣaḥ, uttānapādasya putraḥ . tatra rūpabhedāt puṃliṅgaḥ . niścite tu napuṃsakaliṅgaḥ . yathā—ʻdhruvaṃ praṇāśaḥ prahitasya patriṇaḵ iti bhāraviḥ (kirā. 14. 9) . śāśvata vācyaliṅgaḥ . yathā—ʻdhruvā dyauḥ dhruvā pṛthivī (ṛgveda 10. 173. 4), dhruvaṃ viśvamidaṃ jagat iti . dhruvatīti dhruvaḥ . ʻdhruva sthairye . ʻpacādyac (3. 1. 134) . kuṭāditvāt (1. 2. 1) guṇābhāvaḥ . śeṣe—
ʻśive vasau vaṭe yoge dhruvaḥ strī gītimūrvayoḥ .
dhruvaṃ tu niścaye tarke'vadhau ..
iti . śivaḥ kīlaḥ . vasau yathā—
ʻdharo dhruvaśca somaścāpyahaścaivānilo'nalaḥ .
pratyūṣaśca prabhāsaśca vasavo'ṣṭāviti smṛtāḥ ..
ityādimatsyapurāṇoktānām (5. 21) aṣṭānāṃ vasūnāṃ madhye dvitīyo vasuḥ . vaṭo nyagrodhataruḥ . yogo viṣkambhādiṣu dvādaśaḥ . gītau svaratālāśrayaviśeṣe yathā—ʻviśvāmitrasya prāveśikī dhruvȫ iti murāriḥ (a. rā. 1. 13-) . tarka utprekṣā . yathā—ʻmanye śaṅke dhruvaṃ prāyaḵ iti daṇḍī (kā. ā. 2. 234) . avadhau yathā—ʻdhruvamapāye'pādānam (1. 4. 24) iti . srugbhede strīliṅge prāguktaḥ (1, pṛ. 465) . yathā—dhruvāyāmājyam iti prayogaḥ . viśvaprākāśe'pi—
ʻdhruvaḥ kīle śive śaṅkau vasau vaṭe munau .
dhruvā mūrvāśālaparṇyorgītisrugbhedayorapi ..
iti (pṛ. 162, ślo. 8) . svo jñātā—astriyāṃ dhane . svaśabdo jñātivacanaḥ, rūpabhedāt puṃliṅgaḥ . ātmani tu tata eva napuṃsakaliṅgaḥ . ātmīye vācyaliṅgaḥ . dhanavacanaḥ puṃnapuṃsakaliṅgavacana ityarthaḥ . subodhinīkārastu—padasyaikavākye satyapi jñātyātmanordvayoḥ puṃliṅgatvamabhidhāya tatsaṃvāditvena nānārtharatnakośābhidhānamudājahāra . yathā—ʻjñātyātmanoḥ svaḥ svaṃ svo'rthaḥ svaṃ svaḥ svātmīyamātrakaḵ iti . tathā ca—ʻlakṣmībhṛto'mbhodhitaṭādhivāsān . . . bahūkṛtān svāniva paśyati smö iti svaśabdasyātmavacanatve'pi puṃliṅgaprayogo māghakāvye dṛśyate (śiśu. 3. 71) . subhūticandrastu—rūpabhedād ātmani klībamabhidhāya tatra ʻsvo jñātāvātmani klībe iti rabhasavacanamudāhṛtya, bopālitastu ʻātmanyapi puṃliṅgatvamāhö iti matāntaratvamapyāha . syati nāśayati duḥkhamiti svam, sinoti badhnāti vā . ʻṣo'ntakarmaṇi, ʻṣiñ bandhane . ʻsvamajñātidhanākhyāyām (1. 1. 35) iti nirdeśāt sādhuḥ . ata eva jñātidhanayorvṛkṣaśabdavad rūpamunneyam . anyatra pūrvaśabdavaditi .. 211 .. </Amarapadavivarana>
<Amarapadaparijata><AK.03.03.211>  
dhruvo bhabhede—śāśvate triṣu . bhabheda auttānapādiḥ . agabhede iti pāṭhe agabhede sthāṇuvaṭau .. svo jñātau—svo'striyāṃ dhane . svo jñātau puṃliṅgaḥ . ātmani svamiti napuṃsakam . ʻsvo jñātāvātmani klībe iti rabhasaḥ . athavā svo jñātāvātmanīti ubhayatra puṃliṅgaḥ . ʻsvo'strī dhane triṣu svīya ātmani svajane ca nȫ iti vaijayantī . (pṛ. 280, ślo. 38) .. 211 .. </Amarapadaparijata>
%%p. 03.522
AK.03.03.212ab strīkaṭīvastrabandhe'pi nīvī paripaṇe'pi ca .
AK.03.03.212cd śivā gaurīpheravayordvandvaṃ kalahayugmayoḥ .. 212 ..
<Amarapadavivrti ><AK.03.03.212>  
nīvī kāntākaṭhīvastrabandhe paripaṇe'pi ca .. 461 ..
nitarāṃ vīyate'nayeti nīvī . ʻvyeña saṃvaraṇe ..
gaurīpheravayorbhadre mokṣe vede sukhe hare .
yoge jale ca śamyāṃ ca recakyāṃ guggulau tathā .. 462 ..
āmalakyāṃ vāluke ca puṇḍarīke śivastriṣu .
śerate'sminniti śivaḥ . ʻśīṅ svapne ..
kalahe vyutkrame yugmaśivayorvijane'pi ca .. 463 ..
yajñapātraprayoge ca samāse dvandvamucyate .
mithunatvād dvandvam .. 212 .. </Amarapadavivrti>
<Amarapadavivarana ><AK.03.03.212>  
strīkaṭī—paripaṇe'pi ca . strīṇāṃ nitambadeśasthasya vāsasaḥ śaithilyaparihārārthaṃ kṛto granthiviśeṣa ityarthaḥ . nīyate vastrādidārḍhyamanayeti nīvī . ʻniyo vic . vā ṅīṣi nīvī strīkaṭīvastrabandhaḥ . paripaṇaṃ nāma vaṇijāmāyavyayaśuddhaṃ mūladhanam . śeṣe—ʻnīvī syād bandhanāgāre iti . atra strīgrahaṇaṃ nīvīśabdasya strīliṅgatvapratipādanaparamiti kenacit kṛtaṃ vyākhyānamanādaraṇīyam . ʻnīvirāgrathanaṃ nāryā jaghanasthasya vāsasaḵ iti kātyokteḥ .. śivā gaurīpheravayoḥ . sṛgālaḥ pheravaḥ . śeṣe—
ʻmokṣe bhadre sukhe śivam .
hare yogāntare vede vāluke guggulau śivaḥ ..
puṇḍarīkadrume cātha śivā jhaṇṭāmalauṣadhe .
abhayāmalakīgaurīkroṣṭrīsaktuphalāsu ca ..
iti . harādāvarthaṣaṭke śivaśabdaḥ puṃliṅgaḥ . yogaviśeṣo viṣkambhādiṣu viṃśaḥ . vālukaṃ harivālukam . harītakyāṃ saktuphalāyāṃ ca strīliṅgatoktā (1, pṛ. 250, 246) . viśvaprakāśe'pi—
ʻśivaṃ mokṣe śubhe bhadre salile'tha śivo hare .
vede yogāntare kīle vāluke guggule'pi ca ..
puṇḍarīkadrume cāpi śivā jhaṇṭāmalauṣadhau .
abhayāmalakīgaurīkroṃṣṭrīsaktuphalāsu ca ..
iti (pṛ. 163, ślo. 10-11) . dvandvaṃ kalahayugmayoḥ . dvayoṃridamiti dvandvam . kalahe yathā—ʻbāhudvandvapravṛttayoḵ iti . dvau dvau iti dvandvaṃ yugmaṃ mithunam . yathā—ʻdvandvāni bhāvaṃ kriyayā vivavruḵ iti (ku. saṃ. 3. 35) . ʻdvandvaṃ rahasyamaryādāvacanavyutkramaṇayajñapātraprayogābhivyaktiṣü (8. 1. 15) iti sūtreṇa dviśabdasya dvirvacanaṃ pūrvapadasyāmbhāvaḥ uttarapadasya atvaṃ ca nipātyate . atra sūtre, anyatrāpi dvandvamiṣyate ityuktatvāt sādhutvam . śeṣe—ʻdvandvaṃ rahasyamaryādāyajñapātraprayojane iti . yathā—dvandvaṃ mantrayati . rahasyaṃ mantrayata ityarthaḥ . maryādāvacane yathā—ʻācaturaṃ hīme paśavo dvandvaṃ mithunāyante iti . yajñapātre yathā—ʻdvandvaṃ yajñapātrāṇi prayunakti iti . vyutkramaṇaṃ hi vibhedaḥ pṛthagavasthānam . yathā—dvandvaṃ vyutkrāntā brāhmaṇā iti . dvivargasaṃbandhena pṛthagavasthitā ityarthaḥ .. 212 .. </Amarapadavivarana> 
<Amarapadaparijata><AK.03.03.212>  
strīkaṭī—paripaṇe'pi ca . śivā gaurīpheravayoḥ . pherave strī .
ʻśivā harītakī kroṣṭā śamī nadyāmalakyumā .
śivo ghole padmarāge hare kīle śivaṃ jale ..
iti vaijayantī (pṛ. 237, ślo. 84) .. dvandvaṃ kalahayugmayoḥ . kalahe puṃliṅgaḥ . ʻdvandvo rahasye kalahe dvandvaṃ mithunayugmayoḵ iti viśvaḥ (pṛ. 164, ślo. 21) .. 212 .. </Amarapadaparijata>
%%p. 03.525
AK.03.03.213ab dravyāsuvyavasāyeṣu sattvamastrī tu jantuṣu .
AK.03.03.213cd klībaṃ napuṃsake ṣaṇḍhe vācyaliṅgamavikrame .. 213 ..
iti vāntavargaḥ
<Amarapadavivrti ><AK.03.03.213>  
dravye prāṇe vale jantau vyavasāyasvabhāvayoḥ .. 464 ..
guṇe vitte sato bhāve sattvaṃ guṇini tu triṣu .
sīdatīti sattvam . ʻṣadlṛ viśaraṇādaü . sato bhāvo vā sattvam ..
klībaṃ tu triṣu ca proktaṃ niṣparākramaṣaṇḍayoḥ .. 465 ..
aprajatvena klāmyatīti klībaḥ . ʻklamu glānaü .. 213 ..
iti vāntavargaḥ </Amarapadavivrti>
<Amarapadavivarana ><AK.03.03.213>  
dravyāsu—astrī tu jantuṣu . iha dravyaśabdena pāribhāṣikaṃ dravyamāśrīyate . tathā hi—
ʻvastūpalakṣaṇaṃ yatra sarvanāma prayujyate .
dravyamityucyate so'rtho bhedyatvena vivakṣitaḥ ..
iti . asyārthaḥ—yatra yasminnarthe tadidamiti sarvanāmadvayamatītavartamānasaṃbandhavastupratipādakaṃ prayujyate sa kāladvayasaṃbandhisiddharūpārtho bhedyatvena vivakṣitaḥ . guṇakriyasāmānyairviśeṣyatvena vivakṣito dravyamityucyate iti . yathā—ʻsattve niviśate'paiti iti . asuṣu prāṇeṣu yathā—antaḥsattvaḥ iti . vyavasāya utsāhaḥ . yathā—sarvatra sattvasaṃpanna iti . dravyāditraye rūpabhedād napuṃsakaliṅgatvam . jantuṣu prāṇimātre yathā—ʻsarvasattvahite rataḵ iti . sīdatīti sattvam . auṇādikatvanpratyayaḥ (u. 4. 107) . viśvaprakāśe—
ʻsattvaṃ guṇe piśācādau bale dravyasvabhāvayoḥ .
sadbhāve vyavasāye ca citte prāṇeṣu śabdyate ..
iti (pṛ. 163, ślo. 16) . sāttvikaprakṛtiriti sattvākhye guṇe . sattvanātha iti piśācādau . siṃhasattvaḥ iti bale . sato bhāvaḥ sadbhāvaḥ . śuddhasattva iti citte .. klībaṃ napuṃsake—avikrame . napuṃsake tṛtīyaprakṛtau . ṣaṇḍe varṣavare . ubhayatra rūpabhedād napuṃsakatvam . paryāyaprastāve napuṃsakaliṅga uktaḥ (1, pṛ. 384) . ata evāmaramālāyām—ʻastrī napuṃsake klībam ityabhihitam . avikrame dhairyarahite viśeṣyanighnaḥ . vabayorekatvābhidhānāt kāṇḍasthavakāramadhye klībaśabdo'pyuktaḥ .. 213 .. 
iti vāntavargaḥ </Amarapadavivarana>
<Amarapadaparijata><AK.03.03.213>  
dravyāsu—astrī tu jantuṣu . jantava ityanena piśācādayo'pyuktāḥ . ʻpiśācādau guṇe prāṇibale jantau ca cetasi ityajayaḥ .. klībaṃ napuṃsakaṃ—avikrame .. anuktam—
somātmanorapi ca viḥ jīvaḥ syādasumatyapi .
bhuvane'pi ca viśvaṃ syāt pārśvo'strī nikaṭe'pi ca ..
niṣpāvaḥ śūrpavāte'pi saṃbhavaḥ saṃhatāvapi .
enasyapi bhavet kiṇvaṃ snehe'pi syādapahnavaḥ ..
pheravo rākṣase'pi syād hrasvaḥ syādantake'pi ca .
vaḍavā ghaṭaceṭyāṃ ca yācake ca kuśīlavaḥ ..
kairavaḥ kitave puṃsi candrikāyāṃ tu kairavī .
bhārgavī kamalāyāṃ syād bhārgavastu dhanurdhare ..
mādhavī śīdhukuṭṭanyormādhavaḥ syād vasantake .. 213 ..
iti vāntavargaḥ </Amarapadaparijata>
%%p. 03.527
atha śāntavargaḥ—
AK.03.03.214ab dvau viśau vaiśyamanujau dvau carābhimarau spaśau .
AK.03.03.214cd dvau rāśī puñjameṣādyau dvau vaṃśau kulamaskarau .. 214 ..
<Amarapadavivrti ><AK.03.03.214>  
viḍ vaiśye manuje viṣṭhāveśayośca jane bhavet .
viśatīti viṭ . ʻviśa praveśane ..
spaśaścārābhimarayoḥ yuddhe ca parikīrtitaḥ .. 466 ..
spaśatīti spaśaḥ . ʻspaśa bādhanasparśanayoḵ ..
meṣādau dhānyapuñje ca rāśiśabdaḥ prakīrtitaḥ .
raśyata iti rāśiḥ . ʻraśa kāntaü ..
veṇau varge kule vaṃśaḥ pṛṣṭhasyāvayave'pi ca .. 467 ..
vanyata iti vaṃśaḥ . ʻvana ṣaṇa saṃbhaktaü .. 214 .. </Amarapadavivrti>
<Amarapadavivarana ><AK.03.03.214>  
dvau viśau vaiśyamanujau . manujo manuṣyamātraḥ . yathā—ʻviśāṃpatirviṣṭarabhājamārāt iti (raghu. 5. 3) . strīvivakṣāyāṃ tu strīliṅgovakṣyate . praveśamātre tu bhāve kvipi strīliṅgaḥ . varcaske prāguktaḥ (1, pṛ. 404) .. dvau carābhimarau spaśau . caro gūḍhapuruṣaḥ . prāṇasaṃśayāvahavyāpāreṣu sarpagrahaṇahastiyodhanādiṣu pravṛttaḥ sāhasiko'bhimara iti subodhinīkāraḥ . abhimaraḥ saṃgrāma iti subhūtiḥ . spaśatīti spaśaḥ . ʻspaśa bādhanasparśanayoḵ . ʻspaśaḥ praṇidhiyuddhayoḵ iti viśvaprakāśaḥ (pṛ. 167, ślo. 3) .. dvau rāśī puñjameṣādyau . saṃsthānaviśeṣaviśiṣṭo vrīhyādisamūhaḥ puñjaḥ . yathā—dhānyarāśiḥ, tilarāśiḥ iti . ādyaśabdana jyotiḥśāstraprasiddhānāṃ vṛṣabhamithunādīnāṃ grahaṇam .. dvau vaṃśau kulamaskarau . kulaṃ saṃtānam . maskaro veṇuḥ . viśvaprakāśe—ʻpṛṣṭhāsthni gehordhvakāṣṭhe vaṃśo veṇau gaṇe kule iti (pṛ. 168, ślo. 10) .. 214 .. </Amarapadavivarana>
<Amarapadaparijata><AK.03.03.214>  
dvau viśau vaiśyamanujau . bhūmispṛśāvapi syātām . ʻbhūmispṛśau vaiśyanaraü iti vaijayantī (pṛ. 244, ślo. 59) .. dvau carābhimarau spaśau . abhimaro yuddham . ʻspaśaḥ praṇidhiyuddhayoḵ iti viśvaḥ (pṛ. 167, ślo. 3) .. dvau rāśī—vaṃśau kulamaskarau . anvayaśca samūhaśca kula syāt . ʻvaṃśaḥ pṛṣṭhāsthni gehordhvakāṣṭhe veṇau gaṇe'nvaye iti vaijayantī (pṛ. 218, ślo. 52) .. 214 .. </Amarapadaparijata>
%%p. 03.528
AK.03.03.215ab rahaḥprakāśau vīkāśau nirveśo bhṛtibhogayoḥ .
AK.03.03.215cd kṛtānte puṃsi kīnāśaḥ kṣudrakarṣakayostriṣu .. 215 ..
<Amarapadavivrti ><AK.03.03.215>  
rahasye ca prakāśe ca vīkāśaḥ parikīrtitaḥ .
vigataḥ kāśaḥ, viśiṣṭā dīptirasyeti vā vīkāśaḥ . ʻkāśṛ dīptaü ..
bhṛtau bhoge mūrcchane ca nirveśo vakṣyate budhaiḥ .. 468 ..
nirviśyata iti nirveśaḥ . ʻviśa praveśane ..
kīnāśaḥ kṣudrayamayoḥ karṣakopāntaghātinoḥ .
kutsitaṃ nāśayatīti kīnāśaḥ . ʻṇaśa adarśane .. 215 .. </Amarapadavivrti>
<Amarapadavivarana ><AK.03.03.215>  
rahaḥprakāśau nīkāśau . ʻkāśṛ dīptaü iti dhātoḥ karmaṇi ghañ . kāśaḥ prākaṭyam . nītyupasargo niṣedhārthatve'pi . nīkāśaḥ prakāśaḥ . ʻupasargasya ghañyamanuṣye bahulam (6. 3. 122) iti dīrghaḥ . samāsottarapadatve satyeva sadṛśavacano nīkāśaśabdaḥ prāguktaḥ (1, pṛ. 642) .. nirveśo bhṛtibhogayoḥ . nirviśyata iti nirveśaḥ . bhṛtirvetanam . bhoga ābhogaḥ. ʻnirviṣṭaviṣayasnehaḵ iti (raghu. 12. 1) .. kṛtānte puṃsi—karṣakayostriṣu . kṛtānto yamaḥ . kṣudraḥ kṛpaṇaḥ . karṣakaḥ kṛṣīvalaḥ . kī iti nipātaḥ kutsitārthe'stīti bhojadevenoktamiti subhodhinīkāraḥ . kutsitaṃ nāśayati prāṇinaḥ kuṭumbādikaṃ veti kīnāśaḥ . ʻkīnāśaḥ karkaśe kṣudre kṛtāntopāntaghātinoḵ iti viśvaprakāśaḥ (pṛ. 169, ślo. 21) . kīnāśaḥ karkaśe'pyāhuḥ .. 215 .. </Amarapadavivarana>
<Amarapadaparijata><AK.03.03.215>  
rahaḥ prakāśau vīkāśau . prakāśaḥ sphuṭaḥ .. nirveśo bhṛtibhogayoḥ . bhṛtirnāma vetanam .. kṛtānte puṃsi—karṣakayostriṣu . kṣudraḥ kadaryaḥ . ʻkīnāśo rakṣasi yame kadarye kṛṣake triṣü iti vaijayantī (pṛ. 258, ślo. 23) .. 215 .. </Amarapadaparijata>
%%p. 03.529
AK.03.03.216ab pade lakṣye nimitte'padeśaḥ syāt kuśamapsu ca .
AK.03.03.216cd daśāvasthānekavidhāpyāśā tṛṣṇāpi cāyatā .. 216 ..
<Amarapadavivrti ><AK.02.02.216>  
prasiddhau lakṣyapadayorapadeśo nimittake .. 469 .. 
apadiśyata ityapadeśaḥ . ʻdiśa atisarjane ..
jale darbhe rāmasute dvīpe pāpiṣṭhamattayoḥ .
ayovikāre yoktre ca śaṅkāvaudumbare kuśaḥ .. 470 ..
kau bhuvi śeta iti kuśaḥ . ʻśīṅ svapne ..
daśā nānāvidhāvasthāvartyorvastrāñcale'pi ca .
daśyata chidyata iti daśā . ʻdaṃśa daśane ..
syādāśādhikatṛṣṇāyāṃ diśi vyāptau bhujau pumān .. 471 ..
ā samantādaśnuta ityāśā . ʻaśū vyāptaü .. 216 .. </Amarapadavivrti>
<Amarapadavivarana ><AK.03.03.216>  
pade lakṣye—apadeśaḥ syāt . apadiśyate māthuraḥ sraughnaḥ parvatīya iti nirdiśyate puro'nenetyapadeśaḥ . padaṃ sthānam . yathā—mathurāpadeśāḥ, srughnāpadeśāḥ ityādi . yatkiṃciduddeśena pratyuktaṃ lakṣyaṃ vyājaḥ . yathā—ʻrakṣāpadeśānmunihomadhenoḵ iti raghuvaṃśe (2. 8) . nimittaśabdo hetuvacana iti prāguktam (2, pṛ. 329) . yathā—tārkikāṇāṃ liṅgadarśanarūpe prakṛtihetāvapadeśa iti vyavahāro yathā—ʻaprasiddho'napadeśo'san saṃdigdhaścānapadeśaḵ (vai. sū. 3. 1. 15) iti . ʻapadiśyata ityapadeśo hetuḵ iti kiraṇāvalīkāraḥ (pṛ. 228) . aheturanapadeśaśabdenoktaḥ . śeṣe—ʻprasiddhāvapadeśaḥ syāt iti . yathā—ʻaudāryaśauryadhairyeṣu niḥsīmavyapadeśabhāk iti .. kuśamapsu ca . apsu jale . kuṃ bhūmiṃ śyati nāśayatīti kuśam . śyateḥ kaḥ (3. 2. 4) . caśabdād ʻastrī kuśaṃ kutho darbhaḵ iti gatam (1, pṛ. 318) . śeṣe—
ʻdvīparājanyayoḥ kuśaḥ .
chandogastotragaṇanāśaṅkāvaudumbare tathā ..
iti . dvīpe yathā—kuśadvīpākhyaḥ . rājanyaḥ kṣatriyaviśeṣo rāmasutaḥ . dvayo rūpabhedāt puṃliṅgaḥ . yajñakarmaṇi chandogastotragaṇanā pañcadaśasaptadaśādistotreṣu saṃkhyāviśeṣapratipattyarthaṃ kalpitāḥ prādeśamātrā āstaraṇyāṃ nidhīyamānā audumbarāḥ śaṅkavaḥ . te kau bhūmau śerate tiryaṅ nihitā bhavantīti vyutpattyā ṭābantena kuśāśabdenocyante . ayovikāre tu jānapadādisūtreṇa (4. 1. 42) ṅībantaḥ kuśīśabdaḥ prāguktaḥ (1, pṛ. 612) . yā kācana strīliṅgapadābhidheyā bhūmiṃ nāśayantī bhavati sāpi kuśā . yadyapi kuśīti bhogaśeṣe (?) triliṅgatvamanupadamevābhidhīyate, tathāpi striyāmābantatvakathanārthamihodāhṛtam .. daśāvasthānekavidhāpi . bālyayauvanādirūpeṇāvasthāyā bahuvidhatvaṃ, daśati pūrvāvasthāmiti daśā . ʻdaṃśa daśane . śeṣe—ʻdaśā pradīpavartau syāt iti . dīpadhāraṇārthā vartiḥ yathā—ʻdīpo rāma ivābhāti vināśitadaśānanaḵ iti . vastrasya daśā iti gatam (1. pṛ. 434) .. āśā tṛṣṇāpi cāyatā . āśā atimātro'bhilāṣaḥ . āśāsanam āśā . ʻśāsu anuśiṣṭaü . śeṣe—ʻāśā vyāptau bhujau ca nȫ iti . bhujirbhojanam . yathā—ʻajīrṇe prātarāśe'pi sāyamāśo na duṣyati iti vāgbhaṭaḥ . dikparyāyeṣu gatam (1, pṛ. 51) .. 216 .. </Amarapadavivarana>
<Amarapadaparijata><AK.03.03.216>  
pade lakṣye—apadeśaḥ syāt . padaṃ nāma kapaṭaḥ . lakṣyaṃ vyājaḥ . kuśamapsu ca . ʻkuśā valgā kuśī phālaḥ kuśo darbhaḥ kuśaṃ jalam iti śāśvataḥ (ane. sa. pṛ. 30, ślo. 337) .. daśāvasthānekavidhāpi . ʻdaśā vartāvavasthāyāṃ vastrānte syurdaśā api iti viśvaprakāśikā (pṛ. 168, ślo. 13) .. āśā tṛṣṇāpi cāyatā . digapi syāt .. 216 .. </Amarapadaparijata>
%%p. 03.531
AK.03.03.217ab vaśā strī kariṇī ca syād dṛg jñāne jñātari triṣu .
AK.03.03.217cd syāt karkaśaḥ sāhasikaḥ kaṭhorāmasṛṇāvapi .. 217 ..
AK.03.03.218ab prakāśo'tiprasiddhe'pi śiśāvajñe ca bāliśaḥ .
AK.03.03.218cd kośo'strī kuḍmale khaḍgapidhāne'rthaughadivyayoḥ .. 218 ..
iti śāntavargaḥ 
<Amarapadavivrti ><AK.03.03.217-18>  
pramāṇāyattatāyāṃ syādicchāprābhavayorapi .
vandhyākariṇyoryoṣāyāṃ strīgavīsutayorvaśā .. 472 ..
vaṣṭi icchatīti vaśā . ʻvaśa kāntaü ..
jñāne jñātari buddhau ca strī netre dṛk prakathyate .
paśyatyanayeti dṛk . ʻdṛśir prekṣaṇe ..
karkaśo nirdaye krūra kaṭhorekṣāvamarṣaṇe .. 473 ..
khaḍge sāhasike kāsamardakāmpillayorapi .
kṛṇātīti karkaśaḥ . ʻkṝ hiṃsāyām ..
atiprasiddhe dyote'pi prakāśaḥ kāśavatyapi .. 474 ..
prakāśata iti prakāśaḥ . ʻkāśṛ dīptaü ..
ajñabālakayoścāpi bāliśaḥ parikīrtitaḥ .
bālate āplāvata iti bāliśaḥ . ʻbāḍṛ āplāvye ..
kṛpāṇe ca nṛśaṃse ca nistriṃśaḥ parikathyate .. 475 ..
niṣkrāntastriṃśadaṅgulibhya iti nistriṃśaḥ ..
āyudhe bandhane cāpi pāśo rajjau prakīrtitaḥ .
pāśyata iti pāśaḥ . ʻpaśa bandhe ..
kośaḥ khaḍgapidhāne syād mukule'rthaughadivyayoḥ .. 476 ..
kūyate stūyata iti kośaḥ . ʻku śabde .. 217-18 ..
iti śāntavargaḥ </Amarapadavivrti>
<Amarapadavivarana ><AK.03.03.217-18>  
vaśā strī kariṇī vandhyā . strī mānuṣī . vandhyā yā kācit [anapatyā] . vaṣṭi icchatīti vaśā . ʻvaśa kāntaü . kāntiriccheti dhātuvṛttau . śeṣe—
ʻprabhutvecchāyattatāsu vaśo nā triṣu tadvati .
strīgavīsutayoḥ strī syāt ..
iti . prabhutve yathā‒svavaśaḥ, svaprādhānyavānityarthaḥ . tadvati prabhutvādidharmayukte viśeṣyanighnaḥ . sutā duhitā . tathā ca vaijayantyām—ʻvaśā kariṇyāṃ vandhyāyāṃ rāmāyāṃ duhitaryapi iti (pṛ. 235, ślo. 71) .. dṛgjñāne jñātari triṣu . ʻdṛśir prekṣaṇe ityasmāddhātoḥ saṃpadāditvāt (vā. 3. 3. 94) kvipi dṛkśabdo jñānavacanaḥ strīliṅgaśca . ʻkvip cö (3. 2. 76) iti kartari kvipi dṛk jñātā . tatra viśeṣyaliṅgaḥ vicakṣaṇe . nayane ca strīliṅgaḥ prāguktaḥ (1, pṛ. 421) . ʻkvin-pratyayasya kuḵ (8. 2. 62) ityatra pratyayagrahaṇāt kvibādipratyayāntare'pi kutvaṃ kvacid bhavatīti nyāsakāreṇoktam (pañjikā 2, pṛ. 1004) . tena dṛśerapi kvippratyayaprakṛteḥ padāntare'pi kutvaṃ bhavati .. syāt karkaśaḥ—amasṛṇāvapi . lobhena paradhanaharaṇaparastrīdharṣaṇādikaraṇaśīlaḥ sāhasikaḥ . kaṭhoraḥ kaṭhinaḥ pāṣāṇādiḥ . amasṛṇo rūkṣaḥ tuṣāṅgārabhasmādiḥ . ʻkṝ hiṃsāyām ityasmādauṇādike kaśapratyaye karkaśaḥ . athavā karkam aśmaviśeṣamapi śyati nāśayati tanūkaroti svagatapāruṣyeṇeti karkaśaḥ . śeṣe—ʻkarkaśau krūranirdayau . khaḍgekṣukāḥ samarthāścö . karkaśaśabdavācyā ityarthaḥ . ʻapīvaro bṛhatkāṇḍaḥ kṛṣṭekṣuḥ karkaśābhighaḵ ityāyurvedadravyabhede ca . ʻkāmpilyaḥ karkaśaḵ iti gatam (1, pṛ. 304) . triṣviti padasya pūrvavākyādanuvṛtterasyāpi vācyaliṅgatvamunneyam .. prakāśo'tiprasiddhe'pi . triṣvityanuvartate . ʻvipināni prakāśāni śaktimattvāccakāra saḵ iti kālidāsaḥ (raghu. 4. 31) . prakarṣeṇa kāśata iti prakāśaḥ . ʻkāśṛ dīptaü, pacādyac (3. 1. 134) . śeṣe—ʻprakāśaḥ prakāśavānapi iti . ʻprakāśo dyota ātapaḵ iti puṃliṅgo gataḥ (1, pṛ. 72) . bhāvamātravacanatve'pi puṃliṅgaḥ .. śiśāvajñe ca bāliśaḥ . viśeṣyanighnavarge bāliśaḥ kṛtanirvacanaḥ .. kośo'strī—arthaughadivyayoḥ . kuḍmalo mukulaḥ . yathā—ʻkośadvandvamidaṃ dadhāti nalinī kādambacañcukṣatam iti . khaḍgapidhāne yathā—ʻunmuktakañcukateyamudārakāntiḥ śastrīva śambarariporapanītakośaḵ iti . khaḍgagrahaṇamupalakṣaṇam . pidhāyakamātre kośaśabdo vartate . yathā—garbhakośānnirgata iti . annamayādīnāṃ pañcānāmapi brahmasvarūpāvarakatvena kośaḥ prasiddhaḥ . arthaugho dhanasamūhaḥ, kṛtākṛtobhayarūpasuvarṇarajatasamudāyaḥ . yathā—ʻkośadaṇḍāviva kṣitiḵ iti kālidāsaḥ (raghu. 15. 13) . kośāgāramiti ca . divyaṃ śapatham . bruvate ca durgābhairavādyugradevatāsnānodakapānarūpam . yathā—tulāgnyāpo viṣaṃ kośo divyānīti . vipraṃ na pāyayet kośam ityādi . kūyate śabdyata iti kośaḥ . ʻku śabde . auṇādikaḥ śapratyayaḥ . śeṣe—ʻkośaḥ śiśne jātiphale tathā śabdārthasaṃgrahe iti . śiśne śephasi yathā—ʻkurvan karikarakrīḍāṃ śanaiḥ kośaṃ praveśayet iti ratirahasye . strīvyañjane'pi kośaśabdo yathā tatraiva—ʻstrīpuṃsayoḥ kośasāmye bhāvasāmyaṃ bhaved dhruvam iti prayogaḥ . atra manuṣyavargoktajātīkośaśabdasyaikadeśanyāyena kośaśabdo'pi jātīphale vartate . yathā—kośavāsitaṃ salilam iti . śabdā arthā vā ubhaye vā saṃgṛhyante'neneti śabdārthasaṃgraho granthaḥ . yathā—amarakośaḥ . abhidhānakośa ityādi . atra śabdārthasaṃgrahaśabdena pustakamapyucyata iti kecit . kośāntare tvayaṃ pāṭha iti likhanti vyākhyātāraḥ . ʻvaideśikeṣu kośeṣu pāṭhabhedān nirīkṣya tān iti . dakṣiṇāvartanāthastu kośavānācārya iti . ʻpeśī kośaḵ iti gatam (1, pṛ. 357) . tālavyopadho'yaṃ śabdaḥ . atra kecit—kośo'strītyādikam amarasiṃhīyaślokārdhaṃ samanantaramūrdhanyoṣmopadhavarge paṭhanti . vyākhyātṛbhiḥ kaiścit tatraiva vyākhyātam, ʻkuṣa niṣkarṣe ityasmād dhātornirbruvate ca . asmābhistu katipayaṭīkākārapaddhatyā nānāgranthadarśanena ca tālavyopadhatvena likhitamityalam .. 217-18 .. 
iti śāntavargaḥ </Amarapadavivarana>
<Amarapadaparijata><AK.03.03.217-18>  
vaśā strī kariṇī ca syāt . strīśabdaḥ strīviśeṣavacanaḥ . vandhyā ca syāt . ʻvaśā kariṇyāṃ vandhyāyāṃ rāmāyāṃ duhitaryapi iti vaijayantī (pṛ. 235, ślo. 71) .. dṛgjñāne jñātari triṣu . triṣviti bāliśaśabdāntamadhikāraḥ .. syāt karkaśaḥ—amasṛṇāvapi . kaṭhoro nirdayaḥ . amasṛṇaḥ kharasparśaḥ .. prakāśo'tiprasiddhe'pi . ʻprakāśo'tiprasiddhe syāt sadṛśātapayoḥ sphuṭe iti viśvaḥ (pṛ. 169, ślo. 20) .. śiśāvajñe ca bāliśaḥ . anuktam—
nāśaḥ kṣaye tirodhāne jīviteśaḥ priye yame .
kośo'strī kuḍmale khaḍgapidhāne'ryaughadivyayoḥ ..
nṛśaṃsakhaḍgau nistriṃśau pāśo bandhanaśastrayoḥ .
niveśaḥ syād vivāhe'pi nistriṃśo nirdaye'pi ca ..
apabhraṃśo'vapāte syājjīviteśo ravāvapi .
ṭīkāyāmapi cādarśaḥ sadṛśaṃ tūcite'pi ca ..
kleśo duḥkhe vyavasitau spṛhāsvādhīnayorvaśaḥ .
pallīpatau syāt piṅgāśaḥ piṅgāśaṃ jātyakāñcane .. 217-18 ..
iti śāntavargaḥ </Amarapadaparijata>
%%p. 03.535
atha ṣāntavargaḥ—
AK.03.03.219ab suramatsyāvanimiṣau puruṣāvātmamānavau .
AK.03.03.219cd kākamatsyātkhagau dhvāṅkṣau kakṣau tu tṛṇavīrudhau .. 219 ..
<Amarapadavivrti ><AK.03.03.219>  
suparvaṇi jalacare kathyate'nimiṣo budhaiḥ .
na vidyate nimiṣo'syetyanimiṣaḥ ..
kṣetrajñe mānabhede ca vallabhe puruṣaḥ smṛtaḥ .. 477 ..
puri dehe sīdatīti puruṣaḥ . ʻṣadlṛ viśaraṇagatyavasādaneṣü ..
kākamatsyātpakṣiṇośca dhvāṅkṣaśabdo'bhidhīyate .
dhvāṅkṣati māṃsamabhikāṅkṣatīti dhvāṅkṣaḥ . ʻdhvākṣi kāṅkṣāyām ..
rathabhāge grāhaṇikākāñcīdviradarajjuṣu .. 478 ..
tṛṇavīrutprakoṣṭheṣu paścādañcalapallave .
spardhāpade parīdhāne kakṣaḥ syād bāhumūlake .. 479 ..
kaṣyata iti kakṣaḥ . ʻkaṣa hiṃsāyām .. 219 .. </Amarapadavivrti>
<Amarapadavivarana ><AK.03.03.219>  
suramatsyāvanimiṣau . na nimiṣatītyanimiṣaḥ . surā devāḥ . matsyo mīnaḥ .. puruṣāvātmamānavau . ātmā kṣetrajñaḥ . ʻpuṃnāge puruṣaḵ iti gatam (1, pṛ. 231) .. kākamatsyātkhagau dhvāṅkṣau . matsyabhakṣakaḥ khagaḥ matsyātkhagaḥ . ʻdhvāṅkṣau tu bakavāyasaü ityamaramālāyām .. kakṣau tu tṛṇavīrudhau . atra tṛṇaśabdena śuṣkatṛṇaprāyaṃ vipinamucyate iti subodhinīkāraḥ . yathā—ʻagninā vā dahet kakṣam iti . vīrut latā . kaṣate kaṣatīti vā kakṣaḥ . ʻkaṣa hiṃsāyām . śeṣe—ʻkakṣaḥ pāpaparīdhānapaścādañcalapallave iti . ʻsatrakaṣṭakakṣakṛcchragahanebhyaḵ (vā. 3. 1. 14) ityatra kakṣaśabdaḥ pāpavacanaḥ . ata eva satrāyate, [kakṣāyate] pāpaṃ cikīrṣatīti tatra vyākhyātam (kāśikā 1, pṛ. 149) . paridhānasyāntarīyasya guhyapradeśācchādake pṛṣṭhabhāgasamupanāye daśābhāge kakṣaśabdo vartata ityarthaḥ . bāhumūle prāguktaḥ (1, pṛ. 411) .. 219 .. </Amarapadavivarana>
<Amarapadaparijata><AK.03.03.219>  
suramatsyau—ātmamānavau . (puruṣaḥ) śāstraṃ ca syāt . ʻśāsanaṃ darśanaṃ śāstramāgamaḥ puruṣo matam . śrutam iti paryāyāḥ iti subhūtiṭīkā .. kākamatsyātkhagau dhvāṅkṣau . matsyātkhago ʻdhvāṅkṣaḥ kāke bake'pi cö iti jayakośaḥ .. kakṣau tu tṛṇavīrudhau . vīrucchabdo gulmavacanaḥ . ʻkakṣastu gulma spardhāpade tṛṇe iti vaijayantī (pṛ. 215, ślo. 17) .. 219 .. </Amarapadaparijata>
%%p. 03.537
AK.03.03.220ab abhīṣuḥ pragrahe raśmau praiṣaḥ preṣaṇamardane .
AK.03.03.220cd pakṣaḥ sahāye'pyuṣṇīṣaṃ śiroveṣṭakirīṭayoḥ .. 220 ..
<Amarapadavivrti ><AK.03.03.220>  
pragrahe kiraṇe caivāpyabhīṣuḥ parikathyate .
abhīṣyata ityabhīṣuḥ . ʻīṣa uñche ..
preṣaṇe mardane kleśe'pyunmāde praiṣa iṣyate .. 480 ..
preṣyata iti praiṣaḥ . ʻiṣa gataü ..
sādhye virodhe māsārdhe sahāye valapatrayoḥ .
grahe sakhyau rājanāge dehāṅgakucapārśvayoḥ .. 481 ..
keśādipaścādvandhe ca pakṣaḥ syāccullirandhrake .
pakṣyate parigṛhyata iti pakṣaḥ . ʻpakṣa parigrahe ..
śiroveṣṭe kirīṭe syāduṣṇīṣo lakṣaṇāntare .. 482 ..
uṣṇanivāraṇārthamiṣyata ityuṣṇīṣaḥ ʻiṣu icchāyām .. 220 .. </Amarapadavivrti>
<Amarapadavivarana ><AK.03.03.220>  
abhīṣuḥ pragrahe raśmau . pragraho nāma rathādivāhanadvayaniyamanārthaṃ sārathinā dhriyamāṇo rajjuviśeṣaḥ . raśmiḥ kiraṇaḥ . abhīṣyate balīvardādi 
page 538 is missing. 539 continued
<Amarapadaparijata><AK.03.03.220>  
iti hariprabodhayamakād abhīśuriti tālavyānto'pi syāt .. praiṣaḥ preṣaṇamardane . pakṣaḥ sahāye'pi . ardhamāsapatatrapārśvārtheṣu ca syāt .. uṣṇīṣaḥ śiroveṣṭakirīṭayoḥ . śirasyapi syāt . ʻuṣṇīṣaṃ śīrṣamakṣatraṃ puṃsi mūrdhā ca mastakaḵ iti vaijayantī (pṛ. 180, ślo. 85) .. 220 .. </Amarapadaparijata>
%%p. 03.539
AK.03.03.221ab śukrale mūṣike śreṣṭhe sukṛte vṛṣabhe vṛṣaḥ .
AK.03.03.221cd dyūte'kṣe śāriphalake'pyākarṣo'thākṣamindriye .. 221 ..
AK.03.03.222ab nā dyūtāṅge karṣacakre vyavahāre kalidrume .
<Amarapadavivrti ><AK.03.03.221>  
mūṣikaśreṣṭhayo rāśau śukrale sukṛte tathā .
vṛṣo vṛṣabhapuṃsoḥ syāt siṃhīkaṇḍūrayorvṛṣā .. 483 ..
vratyāsane vṛṣī proktā varṣake tu vṛṣaṃ matam .
varṣatīti vṛṣaḥ ʻvṛṣa secane ..
dyūte ca pāśakākṛṣṭyoḥ kodaṇḍābhyāsavastuni .. 484 ..
śārīṇāṃ phalake ca syādākarṣo'pīndriye tathā .
ākṛṣyata ityākarṣaḥ . ʻkṛṣa vilekhane ..
kalidrume laca dyūtāṅge karṣe cakrātmanorapi .. 485 ..
akṣo vyāptau paripaṇe cendriye'kṣamudāhṛtam .
akṣyata ityakṣam . ʻakṣū vyāptaü .. 221 .. </Amarapadavivrti>
<Amarapadavivarana ><AK.03.03.221>  
śukrale—vṛṣabhe vṛṣaḥ . śukralaḥ retobahulaḥ . varṣatīti vṛṣaḥ . ʻvṛṣa secane . igupadhalakṣaṇaḥ kaḥ (3. 1. 135) śeṣe—
ʻvṛṣaḥ puṃsi ca rāśau nā kapikaccāṭarūṣayoḥ .
śṛṅgyāmapi vṛṣā strī syād vratināmāsane vṛṣī ..
iti . vṛṣa iti rāśirmeṣānantaraḥ .
ʻvṛṣo dharme balīvarde śreṣṭhamūṣakarāśiṣu .
śukrale ca pumān strī tu kapikaccāṭarūṣayoḥ ..
iti rabhasaḥ .. dyūte'kṣe—ākarṣaḥ . ākṛṣyate śārikātreti ākarṣaḥ dyūtaḥ krīḍā dyūtaphalakaṃ ca . atrākarṣaśabdo dyūtakarmavācyaḥ śārikāpi . chandaḥ ākṛṣyata ityākarṣo'kṣaḥ pāśakaḥ . kārmukāderapyākarṣaṇamākarṣaḥ . ākṛṣṭirityarthaḥ .. athākṣamindriye—kalidrume . akṣṇoti viṣayamityakṣam indriyam . yathā—pratyakṣo ghaṭaḥ . pratyakṣa ātmā iti . tatra rūpabhedād napuṃsakam . arthāntareṣu puṃliṅgaḥ . dyūtāṅgaṃ pāśakākhyam . yathā—ʻdurakṣān dīvyatā rājñā rājyamātmā vayaṃ vadhūḵ iti bhāraviḥ (kirā. 11. 47) . karṣaḥ ṣoḍaśamāṣātmakaḥ . yathā—ʻte ṣoḍaśākṣaḥ karṣo'strī iti (1, pṛ. 605) . cakraṃ rathāṅgam . tena tadubhayasaṃbandhaṃ tiryagavasthāpitaṃ kāṣṭhaṃ lakṣyate . yathoktam—ʻakṣāgrakīlake tu dvayoraṇiḵ iti (1, pṛ. 518) . vyavahāre yathā—ʻprāḍvivākākṣadarśakaü iti (1, pṛ. 486) . kalidrumo vibhītakaḥ (1, pṛ. 249) . śeṣe—ʻakṣo vyāptāvātmani cö iti . ātmani yathā—etadadhyakṣasākṣikam iti .. 221 .. </Amarapadavivarana>
<Amarapadaparijata><AK.03.03.221>  
śukrale—vṛṣabhe vṛṣaḥ . vṛṣabhe nānto'pi syāt . ʻvṛṣokṣṇayagrye pumindrayoḵ iti vaijayantī (pṛ. 218, ślo. 56) .. koṣo'strī—divyayoḥ . ʻkośakāśakaśāṅkuśam iti tālavyānteṣu candragomī . dyūte'kṣe—vyākarṣaḥ . akṣaḥ pāśakaḥ .. athākṣamindriye—kalidrume . karṣaḥ unmānaviśeṣaḥ . cakraṃ śakaṭaṃ ca rathāṅgaṃ ca syāt . vyavahāro nyāyaḥ .. 221 .. </Amarapadaparijata>
%%p. 03.541 
AK.03.03.222cd karṣūrvārtā karīṣāgniḥ karṣūḥ kulyābhidhāyinī .. 222 ..
AK.03.03.223ab puṃbhāve tatkriyāyāṃ ca pauruṣaṃ viṣamapsu ca . 
<Amarapadavivrti ><AK.03.03.222>  
kulyāvṛttyoḥ karīṣāgnau karṣuśca samudāhṛtā .. 486 ..
kṛṣyata iti karṣūḥ . ʻkṛṣa vilekhane ..
manobhāve karmajātyoḥ puṃsaḥ pauruṣamucyate .
puruṣasya bhāvaḥ karma vā pauruṣam ..
kṣveḍe jale viprayukte viśiṣṭavyāptayorviṣam .. 487 ..
viṣā mahauṣadhe ca syāt triṣu liṅgeṣu ca smṛtā .
veveṣṭīti viṣam . ʻviṣlṛ vyāptaü .. 222 .. </Amarapadavivrti>
<Amarapadavivarana ><AK.03.03.222>  
karṣūrvārtā—kulyābhidhāyinī . atra vārtāśabdena vṛttiviśeṣaḥ kṛṣirucyata iti svāmī (pṛ. 326) . subodhinīkārastu—ʻkarṣūrvaktā karīṣāgneḵ iti paṭhitvā vyācaṣṭa . karṣūśabdaḥ karīṣāgneḥ śuṣkagomayendhanavahneḥ vaktā vācakaḥ . vakteti viśeṣaṇarūpabhedāt puṃliṅgatvam iti . kulyāśabdenātra pretakarmaṇi kriyamāṇo garta ucyate . tadabhidhānaśīletyarthaḥ . tatrāpi viśeṣaṇavaśena karṣūśabdasya strīliṅgatvam . yathā—ʻtisraḥ karṣūḥ khātvȫ iti kalpasūtre prayogaḥ . tathā ca rabhasaḥ—ʻkarīṣāgnau pumān karṣūḥ kulyāyāṃ tu striyāṃ bhavet iti . karṣati samīpasthamiti karṣūḥ . kṛṣyate kuddālādineti ca . ʻkṛṣa vilekhane . ʻkṛṣicamitanidhanisarjikharjibhya ūḵ (u. 1. 84) iti auṇādika ūkārapratyayaḥ .. puṃbhāve tatkriyāyāṃ ca pauruṣam . puruṣasya bhāvaḥ karma vā pauruṣam . bhāve karmaṇi ca vartamāne ʻprāṇabhṛjjātivayovacanodgātrādimyo'ñ (5. 1. 129) iti prāṇabhṛjjātiviśeṣavacanāt puruṣaśabdād añpratyayaḥ . śeṣe—ʻpuṃstejasi ca pauruṣam iti . puruṣasya tejasi prabhāve ityarthaḥ . ūrdhvavistṛtadoḥpāṇibhāgasya puruṣasya pramāṇe gatam (1, pṛ. 417) .. viṣamapsu ca . apsu jale caśabdād garale prāguktam (1, pṛ. 151) . yathā—ʻtayā mama viyogo'dya viṣaṃ muñcanti vāridāḵ ityabhinandaḥ .. 222 .. </Amarapadavivarana>
<Amarapadaparijata><AK.03.03.222>  
karṣūrvārtā—kulyābhidhāyinī . vārtākarīṣāgnyoḥ puṃliṅgaḥ . vārtā nāma vṛttiḥ . kulyāyāṃ strīliṅgaḥ . kulyā nāma nadī .. puṃbhāve tatkriyāyāṃ ca pauruṣam . puruṣatejasyapi syāt . ʻpauruṣaṃ puruṣasyoktaṃ bhāve karmaṇi tejasi iti viśvaḥ (pṛ. 172, ślo. 17) .. viṣamapsu ca . garale'pi syāt .. 222 .. </Amarapadaparijata>
%%p. 03.542
AK.03.03.223cd upadāne'pyāmiṣaṃ syādaparādhe'pi kilbiṣam .. 223 ..
AK.03.03.224ab syād vṛṣṭau lokadhātryaṃśe vatsare varṣamastriyām .
AK.03.03.224cd prekṣā nṛtyekṣaṇaṃ prajñā bhikṣā sevārthanā bhṛtiḥ .. 224 ..
<Amarapadavivrti ><AK.03.03.223-24>  
upadāne ca māṃsādau lobhasaṃbhogayorapi .. 488 ..
sundarākārarūpādiviṣaye'pyāmiṣaṃ bhavet .
āmiṣyata ityāmiṣam . ʻmiṣa spardhāyām .
pāpe'parādhe roge ca kilbiṣaṃ kaluṣe smṛtam .. 489 ..
kalyate citraguptena gaṇyata iti kilbiṣaṃ kaluṣaṃ ca . ʻkala saṃkhyāne ..
vṛṣṭau bhuvoṃ'śe klaibye ca vatsare varṣamucyate .
varṣatīti varṣam . ʻvṛṣu secane ..
prajñāyāṃ darśane nṛtya prekṣā tu parikīrtitā .. 490 ..
prekṣyata iti prekṣā . ʻīkṣa darśane ..
yācñābhṛtyośca sevāyāṃ bhikṣā bhikṣitavastuni .
bhikṣyata iti bhikṣā . ʻbhikṣa yācñāyām .. 223-4 .. </Amarapadavivrti>
<Amarapadavivarana ><AK.03.03.223-24>  
upadāne'pyāmiṣaṃ syāt . ʻupāccārapradānandā hāro grāhyopāyane'pi ityabhidhānacintāmaṇau . upaśabdād uttareṣāṃ cāradānādiśabdānāṃ paryāyatvābhidhānād ihopadānaśabdena upāyanamucyate; upādāna iti dvitīyākṣaradīrgho'papāṭhaḥ . śeṣe—
ʻāmiṣaṃ sundarāradrurūpādiviṣaye bhavet .
saṃbhogalobhayormāṃse ..
iti . sundaraviṣaye yathā—ʻādāsyamānaḥ pramadāmiṣaṃ tat iti raghuvaṃśe (7. 31) .. aparādhe'pi kilbiṣam . vāgdaṇḍapāruṣyarājājñollaṅghanādikamaparādhaḥ . śeṣe—ʻkilbiṣaṃ durite ruji iti . rug rogaḥ .. syād vṛṣṭau—varṣamastriyām . lokasya dhātrī, dhārayitrī bhūmiḥ . anye tu—dadhāteḥ ʻsitanigami . . . ityādinā (u. 1. 72) tunpratyayāntaṃ kṛtvā lokadhātvaṃśa iti paṭhitvā lokadhātuśabdenāpi bhūmirevābhidheya ityāhuḥ . tasyā aṃśo bhūmyekadeśasya jambūdvīpasyaiko bhāgaḥ . vatsaraḥ saṃvatsaraḥ . vṛṣyate sicyata iti varṣam . ʻvṛṣu secane (vā. 3. 3. 56) . śeṣe—ʻvarṣaṃ klaibye pumān meghe iti . klaibye yathā—varṣadhara iti . varṣatīti pacādyaci (3. 1. 134) varṣo meghaḥ . ʻpuṃnapuṃsakayorvarṣaṃ jambūdvīpābdavṛṣṭiṣü iti rudraśca .. prekṣā nṛttekṣaṇaprajñāḥ . nṛttādīnāṃ trayāṇāṃ dvandvaḥ . nṛttaṃ prekṣaṇakasaṃjñayā prasiddham . īkṣaṇaṃ nayanavyāpāraḥ . kecittu—nṛttasyekṣaṇamiti ṣaṣṭhītatpuruṣamāśritya bhinnaṃ padamāhuḥ prekṣā kautukamiti . prajñā śīghragrāhiṇī buddhiḥ . prajñā yathā—prekṣāvanta iti . prapūrvād īkṣateḥ ʻgurośca halaḵ (3. 3. 103) ityakārapratyaye bhāve karmaṇi ca prekṣā .. bhikṣā sevārthanā bhṛtiḥ . arthanā yācñā . bhṛtirvetanam . śeṣe—ʻbhikṣā bhikṣitavastuni iti . yathā—bhikṣāṃ dehīti . ʻbhikṣa yācñāyām iti dhātoḥ pūrvavad akārapratyayaḥ .. 223-4 .. </Amarapadavivarana>
<Amarapadaparijata><AK.03.03.223-24>  
upadāne 'pyāmiṣaṃ syāt . māṃse'pi syāt .. aparādhe'pi kilbiṣam . ʻdurite duṣṭagarale'pyaparādhe'pi kilbiṣam iti jayakośaḥ .. syād vṛṣṭau—varṣamastriyām . lokadhātryaṃśo bhāratādiḥ .. prekṣā nṛttekṣaṇaṃ prajñā . nṛttasyekṣaṇaṃ nṛttekṣaṇam . ʻprekṣā nṛttekṣaṇe buddhaü iti viśvaprakāśavaijayantyau (pṛ. 183, ślo. 13; pṛ. 222, ślo. 25) .. bhikṣā sevārthanā bhṛtiḥ .. 223-4 .. </Amarapadaparijata>
%%p. 03.544
AK.03.03.225ab tviṭ śobhāpi triṣu pare nyakṣaṃ kārtsnyanikṛṣṭayoḥ .
AK.03.03.225cd pratyakṣe'dhikṛte'dhyakṣo rūkṣastvapremṇyacikkaṇe .. 225 ..
<Amarapadavivrti ><AK.03.03.225>  
śobhādīptyorgiri rave vyavasāye tviḍucyate .. 491 ..
tveṣata iti tviṭ . ʻtviṣa dīptaü .. triṣu pare . uttare vakṣyamāṇāḥ śabdāḥ ṣāntāḥ triṣu liṅgeṣu vartante ..
nyakṣaḥ paraśurāme syād nyakṣaṃ kārtsnyanikṛṣṭayoḥ .
nitarāmakṣṇotīti nyakṣam . ʻakṣū vyāptaü ..
adhyakṣo'dhikṛte caiva pratyakṣe'pi prakīrtitaḥ .. 492 ..
adhigato'kṣeṣvityadhyakṣaḥ ..
apremṇyacikkaṇe caiva rūkṣaḥ syāt pādapāntare .
rūkṣayatīti rūkṣaḥ . ʻrūkṣa pāruṣye .. 225 ..
iti ṣāntavargaḥ </Amarapadavivrti>
<Amarapadavivarana ><AK.03.03.225>  
tviṭ śobhāpi . śobhā kāntiḥ . yathā—campakatviḍiyamiti . apiśabdād dīptirapi . yathā—sahasratviḍiti . tveṣate'nayeti tviṭ . ʻtviṣa dīptaü . kvip (vā. 3. 3. 94) . śeṣe—ʻtviḍ dīptau vyavasāye ca jigīṣāyāṃ giri dhvanaü iti .. triṣu pare . pare vakṣyamāṇāḥ nyakṣādayastrayaḥ śabdā vācyaliṅgā ityarthaḥ .. nyakṣaṃ kārtsnyanikṛṣṭayoḥ . kārtsnyaśabdasya dharmavacanatvenārthanirdeśe'pi pūrvavākye nyakṣaśabdasyāpi vācyaliṅgatvavidhānāt kṛtsnarūpe dharmiṇyeva paryavasānam . yathā ʻkārmastācchīlye (6. 4. 172) ityādiṣu . niyatamakṣamindriyasaṃyogo'sminniti nyakṣaṃ kṛtsnam . niṣiddhamakṣamindriyavyāpāro'neneti nyakṣaḥ nikṛṣṭaḥ, adhama ityarthaḥ . śeṣe—ʻnyakṣaḥ paraśurāme syātö iti .. pratyakṣe'dhikṛte'dhyakṣaḥ . adhigato'kṣairindriyairiti adhyakṣaḥ . pratyakṣo ghaṭādiḥ . adhyakṣṇoti vyāpnotīti adhyakṣo'dhikṛtaḥ grāmādiṣu niyuktaḥ .. rūkṣastvapremṇyacikkaṇe . premarahite yathā—rūkṣavṛttiḥ prajākṣayam iti . acikkaṇe mārdavarahite yathā —rūkṣasparśa iti . ʻrūkṣa pāruṣye iti caurādikād dhātoḥ pacādyaci (3. 1. 134) rūkṣaḥ . śeṣe—ʻrūkṣaḥ syāt pādapāntare iti ..
iha mūrdhanyoṣmopadhavargamadhye ʻkoṣo'strī kuḍmale khaḍgapidhāne'rthaughadivyayoḵ (ślo. 215) iti ślokārdha paṭhitvā kṣīrasvāmisubodhinīkārābhyāṃ vyākhyātam . pustakeṣvapi keṣucidihaiva likhitam . ato mūrdhanyopadhaḥ koṣaśabdo'pyastīti vijñeyam . asmābhistu tālavyopadhavargamadhye vyākhyātam .. 225 .. 
iti ṣāntavargaḥ </Amarapadavivarana>
<Amarapadaparijata><AK.03.03.225>  
tviṭ śobhāpi . ʻtviṭ strī śobhārujorvāci iti rudraḥ .. triṣu pare—nikṛṣṭayoḥ . triṣu pare ityadhikāraḥ . kārtsnyaśabdaḥ kṛtsnavacanaḥ .. pratyakṣe'dhikṛte'dhyakṣaḥ . pramāṇaṃ ca prameyaṃ ca pratyakṣam .. rūkṣastvapremṇyacikkaṇe . acikkaṇaṃ karkaśasparśaḥ .. anuktam —
vayājasaṃkhyāśaravyeṣu lakṣaṃ ghoṣo ravavrajau .
śuṇḍāgrabhāge gaṇḍūṣo dvayośca mukhapūraṇe ..
jigīṣā vyavasāye ca saṃgharṣapramade'pi ca .
śeṣo'kṣatādidāne syānnirmālye marutāmapi ..
ambarīṣaḥ kiśore syād bhāskare giriśe'pi ca .
anutarṣaḥ surāpāne surāpātre surātṛṣoḥ .. 225 ..
iti ṣāntavargaḥ </Amarapadaparijata>  
%%p. 03.546
atha sāntavargaḥ—
AK.03.03.226ab raviśvetacchadau haṃsau sūryavahnī vibhāvasū .
AK.03.03.226cd vatsau tarṇakavarpau dvau sāraṅgāśca divaukasaḥ .. 226 ..
<Amarapadavivrti ><AK.03.03.226>  
ravau śvetacchade viṣṇau haye'matsarayoginoḥ .. 493 ..
mantre nirlobhanṛpatau dehasthe marudantare .
śailabhedātmanoścaiva haṃsaśabdaḥ prakīrtitaḥ .. 494 ..
hantīti haṃsaḥ . ʻhana hiṃsāgatyoḵ .
hārabhede tīkṣṇaraśmau havyavāhe vibhāvasuḥ .
vibhā vasu yasya sa vibhāvasuḥ ..
vatsaṃ vakṣati saṃproktaṃ vatsastarṇakaputrayoḥ .. 495 ..
vasyate chādyata iti vatsaḥ . ʻvasa ācchādane ..
sāraṅgeṣu suparvasu divaukāḥ parikīrtyate .
dyaurokaḥ sthānaṃ yeṣāṃ te divaikasaḥ .. 226 .. </Amarapadavivrti>
<Amarapadavivarana ><AK.03.03.226>  
raviśvetacchadau haṃsau . śvetacchado haṃsanāmnaiva prasiddhaḥ pakṣiviśeṣaḥ . śeṣe—
ʻhaṃso nirlobhanṛpatau śārīramarudantare .
hayabhede yogibhede mantrabhede ca matsare ..
paramātmani viṣṇau ca śreṣṭhe rājādipūrvakaḥ ..
iti . hayabhedaḥ sarvaśubhrāśvaḥ . yogibhedo haṃsākhyaḥ saṃnyāsiviśeṣaḥ . śārīravāyuviśeṣe yathā—ʻhaṃsaṃ tanau saṃnihitaṃ carantam iti naiṣadhakāvye (3. 4) . śreṣṭhe yathā—rājahaṃsaḥ, kavihaṃsaḥ ityādi .. sūryavahnī vibhāvasū . vibhā prabhaiva vasu dhanaṃ yayostau vibhāvasū . śeṣe—ʻvibhāvasurhārabhede iti .. vatsau tarṇakavarṣau dvau . acirajātagaustarṇakaḥ . varṣaḥ saṃvatsara iti subodhinī . tarṇakaputrau iti paṭhitvā putrastanaya iti kecidāhuḥ . ʻvasa nivāse ityasmādauṇādikaḥ sapratyayaḥ (u. 3. 62) . ʻsaḥ syārdhadhātuke (7. 4. 49) iti sakārasya takāraḥ . ʻuro vatsam (1, pṛ. 411) iti vakṣasi klībaṃ gatam .. 226 .. </Amarapadavivarana>
<Amarapadaparijata><AK.03.03.226>  
raviśvetacchadau haṃsau . ravaḥ prāṇisvanaḥ . ʻprāṇisvane tvārāva āravaḥ . ravaḵ iti vaijayantī (pṛ. 31, ślo. 3-4) . ravayogād ravī jīvo'pi syāt .. sūryavahnī—tarṇakavarṣau dvau . putrādirapi syāt . ʻvatsastarṇakaputrādivarṣe iti viśvaḥ (pṛ. 174, ślo. 6) .. sāraṅgāśca divaukasaḥ . devā api syuḥ . bahutvamavivakṣitam . ʻdivaukāścātake sure iti viśvaḥ (pṛ. 17', ślo. 54) .. 226 .. </Amarapadaparijata>
%%p. 03.548
AK.03.03.227ab śṛṅgārādau viṣe vīrye guṇe rāge drave rasaḥ .
AK.03.03.227cd puṃsyuttaṃsāvataṃsau dvau karṇapūre ca śekhare .. 227 ..
<Amarapadavivrti ><AK.03.03.227>  
ādye dhātau viṣe vīrye pārade jalarāgayoḥ .. 496 ..
drave guṇe ca tiktādau śṛṅgārādau rasaḥ smṛtaḥ .
ghoṇṭābhuvoḥ kaṅgujihvāsallakīṣu rasā bhavet .. 497 ..
rasyata iti rasaḥ . ʻrasa āsvādane ..
syātāmuttaṃsāvataṃsau karṇapūre ca śekhare .
uttaṃsyate'nenottaṃsaḥ . avataṃsaśca . ʻtasi alaṃkaraṇe .. 227 .. </Amarapadavivrti>
<Amarapadavivarana ><AK.03.03.227>  
śṛṅgārādau—drave rasaḥ . ādiśabdena vīrakaruṇa ityādinoktāḥ (1, pṛ. 131) rasāḥ nāṭyavargoktā vivakṣitāḥ . viṣaṃ garalaṃ jalaṃ ca . viṣe garale yathā—ʻrasaṃ dāsyāmi iti murārināṭake śūrpaṇakhāvākyam . jale yathā—ʻsahasraguṇamutsraṣṭumādatte hi rasaṃ raviḵ iti raghuvaṃśe (1. 18) . ʻjale śarīradhātau ca tiktādau pārade rasaḵ iti trikāṇḍaśeṣaḥ (pṛ. 36, ślo. 1002) . vīrye yathā—ʻviddhi cāttarasamojasā hareraiśvaraṃ dhanurabhāji yattvayȫ iti raghuvaṃśe (11. 76) . kṣīrādatirasaṃ sarpiḥ iti ca . guṇe mādhuryādau yathā—ʻrasāḥ kaṭvamlalavaṇatiktoṣṇakaṣāyakāḵ iti . rāge'nurāge yathā—rasārdracittaḥ iti . drave yathā—ʻkṣīre trirātraṃ svarase trirātram iti . rasyate āsvādyata iti rasaḥ . ʻrasa āsvādane curādāvadantaḥ . śeṣe—ʻrasaḥ śarīradhātau ca raso brahmaṇi pārade iti . śarīradhātau yathā—ʻvasāsṛṅmāṃsamedo'sthimajjāśuklāni dhātavaḵ iti (vāgbhaṭa. 1. 8) . brahmaṇi yathā—ʻraso vai saḥ rasaṃ hyevāyaṃ labdhvānandī bhavati iti (tai. u. 2. 7. 1) . pārade yathā—rasavāda iti . bhuvi pāṭhāyāṃ sallakyāṃ raseti strīliṅgaḥ prāguktaḥ (1. pṛ. 185, 265, 288) . puṃsyuttaṃsāvataṃse vā karṇapūre ca śekhare . karṇapūraḥ karṇabhūṣaṇam . śekharaḥ śirobhūṣaṇam . uttaṃsyate bhūṣyate karṇaḥ śiro vā aneneti uttaṃsaḥ . upasargabhedād avataṃsaṃ ca . tasiḥ bhūṣārtho dhāturdurgācāryeṇa paṭhita iti subodhinīkāraḥ . dvandvāntarūpabhedādubhayornapuṃsakatvam . ʻpuṃsi vȫ ityuktyā vikalpena puṃliṅgatvaṃ ca . ʻvaṣṭi bhāguriḥ . . . ityādinā (kaumudī 2. 4. 82) akāralope vataṃso'pi .. 227 .. </Amarapadavivarana>
<Amarapadaparijata><AK.03.03.227>  
śṛṅgārādau—drave rasaḥ . viṣaṃ garalaṃ jalaṃ ca syāt . vīryaṃ valam . dehadhāturapi syāt . ʻjale śarīradhātau pāradasvarṇayo rasaḵ iti trikāṇḍaśeṣaḥ (pṛ. 36, ślo. 1002) . dravaḥ parīhāsaḥ . niryāso'pi syāt . ʻniryāse'mṛtaśabdayoḵ iti vaijayantī (pṛ. 218, ślo. 49) .. puṃsyuttaṃsāvataṃsau—śekhare . vataṃso'pyetatprakāra eva . ʻvataṃsottaṃsāvataṃsāḥ karṇapūre'pi śekhare iti vaijayantī (pṛ. 270, ślo. 59) .. 227 .. </Amarapadaparijata>
%%p. 03.549
AK.03.03.228ab devabhede'nale raśmau vasū ratne dhane vasu .
AK.03.03.228cd viṣṇau ca vedhāḥ strī tvāśīrhitāśaṃsāhidaṃṣṭrayoḥ .. 228 ..
<Amarapadavivrti ><AK.03.03.228>  
agnau mayūkhe dhanade deve yoktre vasuḥ pumān .. 498 ..
vṛddhyauṣadhe dhane ratne hāṭake madhure triṣu .
vasatīti vasuḥ . ʻvasa nivāse ..
vidhau budhe cakrapāṇau vedhāstu parikīrtitaḥ .. 499 ..
vidadhātīti vedhāḥ . ʻḍudhāñ dhāraṇapoṣaṇayoḵ ..
āśīḥ syād viṣṇumāyāyāṃ hitāśaṃsāhidaṃṣṭrayoḥ .
āśāste'nayetyāśīḥ . ʻśāsu icchāyām, ʻśasu hiṃsāyām, ʻśaṃsu stutaü .. 228 .. </Amarapadavivrti>
<Amarapadavivarana ><AK.03.03.228>  
devabhede'nale—dhane vasu . aṣṭau vasava iti gaṇadevatāviśeṣāḥ prasiddhāḥ (1, pṛ. 9) . anale'gnau yathā—ʻvasuragnirvasuśravāḵ iti (ṛgvedaḥ 5. 24. 2) raśmiḥ kiraṇaḥ . punarapi vasugrahaṇaṃ ratnadhanayorvartamānasya vasuśabdasya rūpabhedena napuṃsakatvajñāpanārtham . kiraṇe dhane ca yathā—ʻnirakāsayadravimapetavasuṃ viyadālayādaparadiggaṇikȫ iti māghakāvya (śiśu. 9. 10) . ratne yathā—ʻvāmaṃ vasu vivadamāno gṛhān iti . svocitasthāne vasatīti vasu . ʻvasa nivāse .. viṣṇau ca vedhāḥ . ʻvidha vidhāne ityasmād asun pratyaye vedhāḥ . śeṣe—ʻvedhā vidhau budhe viṣṇaü iti . budhaḥ paṇḍita ityarthaḥ . caturmukhe prāguktaḥ (1, pṛ. 14) .. strī tvāśīrhitāśaṃsāhidaṃṣṭrayoḥ . hitasya putrapaśvāderāśaṃsā, ʻprajāvān bhūyāsam, paśumān bhūyāsaṃ ityādirūpeṇa prārthanā . aheḥ sarpasya daṃṣṭrāyāṃ yathā—āśīviṣa iti . āśāsanamāśīḥ . ʻāṅaḥ śāsu icchāyām . saṃpadāditvāt kvip (vā. 3. 3. 94) . dhātūnāmanekārthatvāt pūrvasmādeva dhātohiṃsārthāt kartari kvipi āśīḥ sarpadaṃṣṭrā . ʻśāsa idaṅhaloḵ (6. 4. 34) ityatra ʻkvippratyaye tu tasyāpi bhavatīti vaktavyam (vā. 6. 4. 34) iti āśāserapi upadhāyā itvam .. 228 .. </Amarapadavivarana>
<Amarapadaparijata><AK.03.03.228>  
devabhede'nale—dhane vasu . kiraṇaśca pragrahaśca raśmiśabdārthaḥ . ʻvasuryoktrāgniśuṣmeṣu devabhedamayūkhayoḵ iti jayakośaḥ .. viṣṇau ca vedhāḥ . ʻvedhā vidhau budhe viṣṇaü iti viśvaprakāśaḥ (pṛ. 176, ślo. 27) .. strī tvāśīḥ—daṃṣṭrayoḥ . āśīti ahidaṃṣṭrāyāmīkārānto'pi syāt .
ʻyo bibharti jaṭājūṭagāḍhabaddhoragojjhitām .
āśīmiva kalāmindorgaṅgānirlvayanīmiva ..
iti vālivilāsaḥ .. 228 .. </Amarapadaparijata> 
%%p. 03.551
AK.03.03.229ab lālase prārthanautsukye hiṃsā cauryādikarma ca .
AK.03.03.229cd prasūraśvāpi bhūdyāvau rodasyau rodasī ca te .. 229 ..
<Amarapadavivrti ><AK.03.03.229>  
lālasā prārthanautsukyayācñātṛṣṇātirecane .. 500 ..
atiśayena lasyata iti lālasā . ʻlasa śleṣaṇakrīḍanayoḵ ..
hiṃsā syād bandhane cāpi vadhacauryādikarmaṇoḥ .
hiṃsyate'nayeti hiṃsā . ʻhisi hiṃsāyām ..
prasūrvīrudhi kandalyāmaśvāmātrośca kathyate .. 501 ..
prasūte prajā iti prasūḥ . ʻṣūṅ garbhavimocane ..
rodasyau rodasī syātāṃ dyodharitryorubhe ime .
ādyamīkārāntaṃ dvitīyaṃ sāntam . rudantyasminniti rodaḥ, rodasī ca . ʻrudīr aśruvimocane .. 229 .. </Amarapadavivrti>
<Amarapadavivarana ><AK.03.03.229>  
lālase prārthanautsukye . prārthanā vāñchā . autsukyamiṣṭārthodyogaḥ . śeṣe—ʻlālasā tvaklībe tṛṣṇātirecane iti . aklībe dvayorliṅgayorityarthaḥ . bhṛśaṃ lasati viṣayeṣu śliṣyatyanayā puruṣa iti lālasā . ʻlasa śleṣakrīḍanayoḵ . kriyāsamabhihāre yaṅpratyayaḥ (3. 1. 22) . ʻsanyaṅo (6. 1. 9) iti dvirvacanam . yaṅantād ʻa pratyayāt (3. 3. 102) iti striyāmakārapratyayaḥ . puṃliṅgapakṣe ʻakartari ca kārake saṃjñāyām (3. 3. 19) iti karaṇe ghañpratyayaḥ . ʻyaṅo'ci cö (2. 4. 74) ityubhayatra yaṅo luk . ʻtṛṣṇātireke vāñchāyāmautsukye lālasā dvayoḵ iti rabhasaḥ .. hiṃsā cauryādikarma ca . paradravyaharaṇaṃ cauryam . ādiśabdena bandhanatāḍanādikaṃ gṛhyate . caśabdād vadho'pi . ʻhisi hiṃsāyām ityasmādakārapratyayaḥ (3. 3. 103) .. prasūraśvāpi . aśvā baḍavā . jananyāṃ prāguktā (1, pṛ. 377) . latāyāmapi prasūśabda ityāhuḥ .. bhūdyāvau—rodasī ca te . bhūśca dyauśca bhūdyāvau pṛthivyantarikṣe dve api sakṛduccaritena ṅībantatvena dvivacanāntena rodasīśabdena, sakārāntena ca napuṃsakaliṅgena dvivacanāntarodaḥśabdena vā abhidhīyate . yathā—ʻhotāraṃ satyayajaṃ rodasyoḵ iti (ṛgveda. 4. 3. 1) . tathā—ʻvedānteṣu yamāhurekapuruṣaṃ vyāpya sthitaṃ rodasī iti vikramorvaśīye (1. 1) . antargataṃ sarvaṃ vastu rundhāte āvṛṇvāte iti rodasī . ʻrudhir āvaraṇe . auṇādiko'sun pratyayaḥ (u. 4. 189) . bahulagrahaṇād dhātugatadhakārasya dakāraḥ . rūpabhedādeva napuṃsakatvam . strītvavivakṣāyām ʻugitaścö (4. 1. 6) iti ṅīpi rodasyau . gaṇaratnamahodadhau tu ʻbhūrbhuvorvācakaṃ rodasītyavyayam (pṛ. 35) ityavyayagaṇe'bhihitam .. 229 .. </Amarapadavivarana>
<Amarapadaparijata><AK.03.03.229>  
lālasau—hiṃsā cauryādikarma ca . prāṇavyaparopaṇamapi syāt . prasūraśvāpi . mātāpi syāt .. bhūdyāvau—rodasī ca te . pratyekaṃ samudāye ca syātām . ʻrodasī rodasā sārdhaṃ pṛthak svarge divi kṣitaü iti jayakośaḥ .. 229 .. </Amarapadaparijata>
%%p. 03.553
AK.03.03.230ab jvālābhāsorna puṃsyarcirjyotirbhadyotadṛṣṭiṣu .
AK.03.03.230cd pāpāparādhayorāgaḥ khagabālyādinorvayaḥ .. 230 ..
<Amarapadavivrti ><AK.03.03.230>  
strīnapuṃsakayorarcirjvālābhāsoḥ prakathyate .. 502 ..
arcyate pūjyata ityarciḥ . ʻarca pūjāyām ..
tīkṣṇaraśmau havyavāhe pumān jyotiḥ prakīrtitaḥ .
prakāśadṛṣṭyornakṣatre napuṃsakamudāhṛtam .. 503 ..
dyotata iti jyotiḥ . ʻdyuta dīptaü ..
pāpāparādhayorāgaḥśabdastu parikīrtitaḥ .
ā samantād agatyanenetyāgaḥ . ʻaga kuṭilāyāṃ gataü ..
bālyādau patriṇi vayo bhavedyauvanamātrake .. 504 ..
vīyata iti vayaḥ . ʻvī gatyādiṣü .. 230 .. </Amarapadavivrti>
<Amarapadavivarana ><AK.03.03.230>  
jvālābhāsorna puṃsyarciḥ . jvālā vahneḥ śikhā . bhāḥ sūryādeḥ prabhā . puṃsi neti niṣedhād napuṃsake ca .. jyotirbhadyotadṛṣṭiṣu . bhaṃ nakṣatram . dyotaḥ prakāśaḥ . dṛṣṭirnetrasya kanīnikā . dyotata iti jyotiḥ . ʻdyuta dīptaü . ʻdyuterisinnādeśca jaḵ (u. 2. 110) iti dyuterisin pratyayaḥ, dhātvādeśca jakāraḥ . śeṣe—ʻjyotiḥ puṃsyagnisūryayoḥ . candre cö iti . agnyādiṣu puṃstvavidhānād nakṣatrādiṣu napuṃsakatvam . ata eva rudraḥ—ʻjyotirnā bhāskare'gnau ca klībaṃ bhadyotadṛṣṭiṣü iti . ʻjyotiḥ prakāśe tārāyāṃ vedāṅgāntaranetrayoḵ ityajayaśca .. pāpāparādhayorāgaḥ . pāpe yathā—ʻtau no muñcatamāgasaḵ iti śrutiḥ (tai. saṃ. 4. 7. 15. 3) . aparādhe yathā—ʻsahiṣye śatamāgāṃsi iti māghakāvye (śiśu. 2. 108) .. khagabālyādinorvayaḥ . khagaḥ pakṣimātram . yathā—ʻālokaśabdaṃ vayasāṃ virāvaiḵ iti (raghu. 2. 9) . bālyādi bālyayauvanādyavasthāviśeṣaḥ . ubhayatra rūpabhedād napuṃsakatvam . vayate svānurūpavyāpāraṃ gacchatīti vayaḥ . ʻvaya gataü . asun . śeṣe—ʻyuvatāmātre vayaḵ iti . yauvanamātra ityarthaḥ . yathā—ʻvayaḥprādurbhāvaṃ prathayati parīhāsaphaṇitiḵ iti .. 230 .. </Amarapadavivarana>
<Amarapadaparijata><AK.03.03.230>  
jvālābhāsoḥ—dyotadṛṣṭiṣu . sūryāgnyoḥ puṃliṅgaḥ . ʻjyotirnā bhāskare'gnau ca klībaṃ bhadyotadṛṣṭiṣü iti rudraḥ .. pāpāparādhayorāgaḥ . enaḥśabdo'pyetatprakāraḥ . ʻāgaḥ kilbiṣamenaśca trīṇi pāpāparādhayoḵ iti vaijayantī (pṛ. 274, ślo. 16) .. khagabālyādinorvayaḥ . yauvanamātre'pi syāt . ʻvayaḥ pakṣiṇi bālyādau vayo yauvanamātrake iti viśvaḥ (pṛ. 176, ślo. 32) .. 230 .. </Amarapadaparijata>
%%p. 03.554
AK.03.03.231ab tejaḥpurīṣayorvarco mahastūtsavatejasoḥ .
AK.03.03.231cd rajo guṇe ca strīpuṣpe rāhau dhvānte guṇe tamaḥ .. 231 ..
<Amarapadavivrti ><AK.03.03.231>  
varcaḥ surūpapuruṣe bhavet tejaḥpurīṣayoḥ .
vacate dīpyata iti varcaḥ . ʻvarca dīptaü ..
klībaṃ mahastejasi syādutsave tu pumān mahaḥ .. 505 ..
mahyate janairiti mahaḥ . ʻmaha pūjāyām ..
pāṃsau guṇe ca strīpuṣpe rajaḥśabda udāhṛtaḥ .
rajyate'neneti rajaḥ . ʻrañja rāge ..
rāhau dhvānte guṇe śoke tamaḥśabdaḥ prakīrtitaḥ .. 506 ..
tamyate'neneti tamaḥ . ʻtamu glānaü .. 231 .. </Amarapadavivrti>
<Amarapadavivarana ><AK.03.03.231>  
tejaḥpurīṣayorvarcaḥ . varcyata iti varcaḥ . ʻvarca dīptaü . vṛjyate tyajyata iti varcaḥ purīṣam . ʻvṛjī varjane . auṇādiko'sun pratyayaḥ (u. 4. 189) . bāhulako jakārasya cakāraḥ . śeṣe—ʻvarcastu rūpavadvarcaḵ iti . rūpa iva tejaḥpurīṣayorapi varcaḥśabdo vartata ityarthaḥ .. mahaścotsavatejasoḥ . mahyate pūjyate saṃbandhijano'treti mahaḥ . ʻmaha pūjāyām . ʻmahāmahonīlaśilārucaḥ puraḵ iti māghakāvye (śiśu. 1. 16) sakārāntaprayogaḥ . utsavavacane tvakārānto nāṭyavarge kathitaḥ (1, pṛ. 144) . tatrāpi sakārāntakathane ʻmaha uddhava utsavaḵ ityatra liṅgasaṃkaradoṣaḥ prasajyeta . atastatrākārāntatvaṃ sakārāntatvaṃ cetyutsavavācakasya mahaḥśabdasyobhayamaṅgīkaraṇīyam . ʻna khalu dūragato'pyati vartate mahamasāviti bandhutayoditaiḵ iti māghakāvye (śiśu. 6. 19) akārāntasya mahaśabdasya prayogaśca . ʻsa rāśirāsīnmahasāṃ mahojjvalaḵ ityubhayatrāpi naiṣadhakāvye (1. 1) . iha tu prakaraṇapāṭhasāmarthyāt sakārāntatvamastītyavagamyate .. rajo guṇe ca strīpuṣpe . ʻguṇāḥ sattvaṃ rajastamaḵ ityukto guṇaḥ (1, pṛ. 90) . striyāḥ puṣpamārtavam . pratimāsaṃ jāyamānamiti yāvat . ca śabdāt pāṃsau ca prāguktam (1, pṛ. 542) .. rāhau dhvānte guṇe tamaḥ . guṇaḥ tadviśeṣaḥ prāguktaḥ (1, pṛ. 90) . śeṣe—ʻtamaḥ śoke iti . ʻklībaṃ tamoguṇe śoke saiṃhikeyāndhakārayoḵ iti rabhasaśca . rāhau—ʻtamastu. rāhuḥ svarbhānuḵ iti (1, pṛ. 67) . ʻsvarbhānuśca tamo rāhuḥ saiṃhikeyo vidhuṃtudaḵ ityamaramālāyāṃ puṃskāṇḍe kathitamiti subhūticandraḥ .. 231 .. </Amarapadavivarana>
<Amarapadaparijata><AK.03.03.231>  
tejaḥpurīṣayoḥ—utsavatejasoḥ . akārāntamahaśabdo'pi syāt . ʻmahī bhūmau mahī nadyāṃ maha utsavatejasoḵ iti viśvaḥ (pṛ. 180, ślo. 10) .. rajo guṇe'pi—guṇe tamaḥ .. 231 .. </Amarapadaparijata>
%%p. 03.556
AK.03.03.232ab chandaḥ padye'bhilāṣe ca tapaḥ kṛcchrādikarma ca .
AK.03.03.232cd saho balaṃ sahā mārgo nabhaḥ khaṃ śrāvaṇo nabhāḥ .. 232 .. 
<Amarapadavivrti ><AK.03.03.232>  
chandaḥ syāt svaicaraṇe padye vedābhilāṣayoḥ .
candayatyāhlādayatīti chandaḥ . ʻcadi āhlādane ..
kṛcchrādikarmaṇi tapaḥ pumān syād māghagharmayoḥ .. 507 ..
lokāntare ca śiśire dharme ca samudāhṛtam .
tapantyatreti tapaḥ . ʻtapa saṃtāpe ..
saho bale jyotiṣi ca sahā hemantamārgayoḥ .. 508 ..
sahyata iti sahaḥ . ʻṣaha marṣaṇe .
ākāśe śrāvaṇe meghe ghrāṇe caiva patadgrahe .
mṛṇālasūtre varṣāsu nabhaḥśabda udāhṛtaḥ .. 509 ..
na bhātīti nabhaḥ . ʻbhā dīptaü .. 232 .. </Amarapadavivrti>
<Amarapadavivarana ><AK.03.03.232>  
chandaḥ padye'bhilāṣe ca . padye padyagatākṣarasaṃniveśaviśeṣe gāyatrītriṣṭubādipadābhilapye . abhilāṣe'kārānto'pyasti . tathā ca śabdabhedaprakāśe—ʻchando'bhilāṣe chandaḥ syādutsave ca maho mahaḵ iti . cakārād vede ca . yathā—śrotriyaḥ chando'dhīte iti .. tapaḥ kṛcchrādikarma ca . kṛcchraṃ sāṃtapanādikam . ādiśabdena japopavāsādikaṃ gṛhyate . śeṣe—ʻtapo loke dharmamātre kleśe śiśiramāghayoḵ iti . loke—tapoloke . dharmamātre—dānādhyayanādau . kleśe yathā—kiṃ karotu tapasvī . śocyata ityarthaḥ .. saho balaṃ sahā mārgaḥ . balaṃ sāmarthyam . mārgo māsaviśeṣaḥ . tatra rūpabhedāt puṃliṅgaḥ . śeṣe—ʻsaho jyotiṣi hemante nā hāsavati vācyavat iti . hemante ca viśeṣavidhānāt puṃliṅgaḥ . hāsayukte tu triliṅgaḥ . tatra hasanaṃ has, bhāve kvip . hasā saha vartata iti sahaḥ . strīpuṃsayorapyevameva, dīrghaprāpterabhāvāt .. nabhaḥ khaṃ śrāvaṇe nabhāḥ . khamākāśam . dviḥ padopādānamarthaviśeṣeṇa liṅgabhedanapratyayanārtham . śeṣe—
ʻnabhaḥ klībaṃ jaladhare nā tu ghrāṇe patadgrahe .
mṛṇālasūtre varṣāsu ..
iti . viśvaprakāśe ca—
ʻnabho vyomni nabhā meghe nabhāḥ puṃsi patadgrahe .
ghrāṇe mṛṇālasūtre ca varṣāsu śrāvaṇe'pi ca ..
iti (pṛ. 177, ślo. 37) .. 232 .. </Amarapadavivarana>
<Amarapadaparijata><AK.03.03.232>  
chandaḥ padye'bhilāṣe ca . svairācaraṇavedayorapi syāt . ʻchandaḥ padye ca vede ca svairācārābhilāṣayoḵ iti viśvaḥ (pṛ. 176, ślo. 28) .. tapaḥ kṛcchrādikarma ca . ʻtapaścāndrāyaṇādau syād dharme lokāntare'pi cö iti viśvaḥ (pṛ. 176, ślo. 35) .. saho balaṃ sahā mārgaḥ . mārgo mārgaśīrṣaḥ .. nabhaḥ khaṃ śrāvaṇe nabhāḥ .. 232 .. </Amarapadaparijata>
%%p. 03.558
AK.03.03.233ab okaḥ sadmāśrayaścaukāḥ payaḥ kṣīraṃ payo'mbu ca .
AK.03.03.233cd ojo dīptau bale srota indriye nimnagāraye .. 233 ..
<Amarapadavivrti ><AK.03.03.233>  
agārāśrayayoroko na striyāṃ parikathyate .
ucyati samavaityatretyokaḥ . ʻuca samavāye ..
kṣīre ca salile caiva payaḥśabdo'bhidhīyate .. 510 ..
pīyata iti payaḥ . ʻpīṅ pāne ..
dhātvavaṣṭambhabalayordīptau tejasi na dvayoḥ .
vikrame ca prakāśe saṃkhyāsvaujastvadantakaḥ .. 511 ..
ubjatyanenetyojaḥ . ʻubja ārjave ..
sroto nadīmahāvege dvāre caivendriyasya hi .
sravatīti srotaḥ . ʻsru gataü .. 233 .. </Amarapadavivrti>
<Amarapadavivarana ><AK.03.03.233>  
okaḥ sadmāśrayaścaukāḥ . sadma gṛham . āśrayo vṛkṣādisthānamātram . ucyanti saṃbhūya tiṣṭhantyatreti okaḥ . ʻuca samavāye daivādikaḥ . ʻoka ucaḥ ke (7. 3. 64) ityasun pratyayaḥ cakārasya kakārādeśaśca . ucyaterasun pratyaye uṇādiṣu bahulagrahaṇāt kutvamiti kāśikā (2, pṛ. 343) . dviḥ padāvṛttiḥ pādapūraṇārthā . śeṣe—ʻsyādokaḥ puṃsyadantakaḵ iti . akārāntasya prasaṅgāduktiḥ .. payaḥ kṣīraṃ payo'mbu ca . atrāpi pādapūraṇārthaṃ dviḥ padapāṭhaḥ .. ojo dīptau bale . dīptiḥ prakāśaḥ . balaṃ sāmarthyam . ubjati vyaktībhavatīti ojaḥ . ʻubja ārjave . ārjavaṃ spaṣṭateti dhātuvṛttau . ʻubjerbale balopaścö (u. 4. 193) iti bale'bhidheye'sun pratyayaḥ . dhātorbakārasya ca lopaḥ . sūtre balagrahaṇasyopalakṣaṇatvād arthāntare'pi dhātorasun pratyaye bakāralopaśca bhavatyeva . laghūpadhaguṇaḥ (7. 3. 86) . ʻojarkṣe puruṣāṃśake ityakārāntatvena jātakagranthe prayuktaḥ . ojaḥśabdo viśeṣasaṃkhyāvācitvena jyautiṣakaiḥ paribhāṣita iti neha tasyopayogaḥ .. srota indriye nimnagāraye . indriyam indriyasthānagataṃ dvāram . yathā—ʻsrotobhistridaśagajā madaṃ kṣarantaḵ iti bhāraviḥ (kirā. 7. 8) . rayaśabdenātra pravāho lakṣyate . yathā—trisrotā iti . sravatīti srotaḥ . ʻsrurībhyāṃ tuṭ cö (u. 4. 203) ityasun, tasya ca tuḍāgamaḥ .. 233 .. </Amarapadavivarana>
<Amarapadaparijata><AK.03.03.233>  
okaḥ sadmāśrayaścaukāḥ . padaruhaspṛśo cāṅga iti kātyāyanasūtroktyā adanto'pi syāt .. payaḥ kṣīraṃ—indriye nimnagāraye . nimnagārayo nadī nadīpravāho'pi .
ʻsrotaḥ srotasvinī karṣū kulyā dvīpavatī sarit .
ʻoghaḥ pravāho veṇī ca dhārā sroto rayaḥ smṛtaḥ .
iti halāyudhaḥ (a. mā. 3. 44. 47) . ʻsrota indriye gajapuṣkare iti pāṭhe gajapuṣkaramibhakarāgram . ʻsroto'mbunirgamadvāra indriyebhakarāgrayoḵ iti bhāguriḥ .. 233 .. </Amarapadaparijata>
%%p. 03.560
AK.03.03.234ab tejaḥ prabhāve dīptau ca bale śukre'pyatastriṣu .
AK.03.03.234cd vidvān vidaṃśca bībhatso hiṃsre'pyatiśaye tvamī .. 234 ..
<Amarapadavivrti ><AK.03.03.234>  
dīptau prabhāve bharate tejaḥ syād balaśukrayoḥ .. 512 ..
tejayatīti tejaḥ . ʻtija niśātane . atastriṣu . ataḥparaṃ vakṣyamāṇāḥ śabdāḥ āsāntavargaṃ triṣu liṅgeṣu vartante ..
paṇḍitaprājñayorvidvānātmavedini kathyate .
vettīti vidvān . ʻvida jñāne ..
hiṃsre'rjune ca bībhatsaḥ kṛpāvati rase triṣu .. 513 ..
bībhatsā asyāstīti bībhatsaḥ . ʻbadha bandhane ityasya nindāyāṃ san .. atiśaye tvamī . amī vakṣyamāṇāḥ catvāraḥ śabdā atiśaye vartante .. 234 .. </Amarapadavivrti>
<Amarapadavivarana ><AK.03.03.234>  
tejaḥ prabhāve dīptau ca bale śukre'pi . prabhāvaḥ pratāpaḥ . durādharṣatvamityarthaḥ . taduktam—
ʻadhikṣepāvamānādeḥ prayuktasya pareṇa yat .
prāṇātyaye'pyasahanaṃ tattejaḥ samudāhṛtam ..
iti . dīptiḥ prakāśaḥ . balaṃ sāmarthyam . śukraṃ caramadhātuḥ . tejayati tanūkaroti śātravādikamiti tejaḥ . ʻtija niśātane . niśātanaṃ tanūkaraṇam . asun pratyayaḥ (u. 4. 189) .. atastriṣu . itaḥ paraṃ sāntavargasamāptiparyantāḥ śabdāḥ vācyaliṅgā ityarthaḥ .. vidvān vidaṃśca . yo vidn jñeyopādeyavivekavān sa vidvānucyate . ʻvida jñāne iti dhātoḥ lādeśasya śatṛpratyayasya ʻvideḥ śaturvasuḵ (7. 1. 36) iti vasvādeśe sati ʻugidacāṃ sarvanāmasthāne'dhātoḵ (7. 1. 70) iti numāgame ʻsāntamahataḥ saṃyogasyö (6. 4. 10) iti dīrghe saṃyogāntalope ca (8. 2. 23) vidvāniti rūpam . prajñādigaṇe (5. 4. 38) vidanniti śatrantaḥ paṭhyate . ata eva jñāpakād ʻvideḥ śaturvasuḵ iti vasvādeśasya pākṣikatvādiha granthakāreṇa vidanniti śatrantanirdeśaḥ kṛtaḥ . athavā—ʻtuhyostāṅṅāśiṣyanyatarasyām (7. 1. 35) ityanuvartate . tathā ca kāśikākāraḥ—ʻkecidanyatarasyāṃ grahaṇamanuvartayanti . tena vidantau vidantaḥ iti siddhaṃ bhavati iti (2, pṛ. 280) . śeṣe—ʻvidvānātmavidi prājñe paṇḍite cābhidheyavat iti . prājño gambhīrārthāvadhāraṇakṣamaḥ .. bībhatso hiṃsre'pi . hiṃsro ghātukaḥ . ʻbadha bandhane iti dhātoḥ ʻmānbadhadānśānbhyo dīrghaścābhyāsasyö (3. 1. 6) iti sūtre badhervairūpya iti vaktavyāt vairūpyārthe sanpratyaye tadantāddhātoḥ ʻapratyayāt (3. 3. 102) ityakārapratyaye strīliṅgād bībhatsāśabdād arśaādyaci (5. 2. 127) bībhatsaḥ . śeṣe—ʻpārtho ghṛṇāvān bībhatsaḵ iti . pārtho'rjunaḥ . ghṛṇāvān jugupsita ityarthaḥ . rase puṃliṅgaḥ . tadvati triliṅgaśceti prāguktaḥ (1, pṛ. 101) .. atiśaye tvamī . amī vakṣyamāṇāḥ īyasun pratyayāntā jyāyaḥprabhṛtayaścatvāraḥ śabdā vṛddhādīnāṃ bāḍhaparyantānāmatiśayārthe vartante .. 234 .. </Amarapadavivarana> 
<Amarapadaparijata><AK.03.03.234>  
tejaḥ prabhāve—bale śukle'pi . balaṃ parākramaḥ . śuklaṃ retaḥ .. atha triṣu vidvān vidaṃśca . paṇḍito'pi syāt . adhikārāt triliṅgaḥ . viduṣī sabhā . vidvatsadaḥ .. bībhatso hiṃsre'pi . jugupsite'pi syāt .. atiśaye tvamī .. 234 .. </Amarapadaparijata>
%%p. 03.561
AK.03.03.235ab vṛddhapraśasyayorjyāyān kanīyāṃstu yuvālpayoḥ .
AK.03.03.235cd varīyāṃstūruvarayoḥ sādhīyān sādhubāḍhayoḥ .. 235 ..
iti sāntavargaḥ
<Amarapadavivrti ><AK.03.03.235>  
praśastavṛddhayorjyāyān kanīyāṃstaruṇe'lpake .
atiśayena vṛddho jyāyān . atiśayenālpaḥ kanīyān .
urau vare varīyān syāt sādhīyān sādhubāḍhayoḥ .. 514 ..
atiśayena uruḥ varīyān . atiśayena sādhuḥ sādhīyān .. 235 ..
iti sāntavargaḥ </Amarapadavivrti>
<Amarapadavivarana ><AK.03.03.235>  
vṛddhapraśasyayorjyāyān . vṛddhapraśasyaśabdābhyāmatiśayarūpārthavivakṣāyām īyasun pratyaye (5. 3. 57), praśasyasya (5. 3. 60) ityanuvṛttau ʻjya cö (5. 3. 61), ʻvṛddhasya cö (5. 3. 62) iti sūtrābhyāṃ śabdadvayasya jyādeśe, ʻjyādādīyasaḵ (6. 4. 160) iti pratyayāderāttve jyāyāniti rūpam .. kanīyāṃstu yuvālpayoḥ . atiśayena yuvā, atiśayenālpa iti ca vigrahe īyasun-pratyaye (5. 3. 57), ʻyuvālpayoḥ kānanyatarasyām (5. 3. 64) iti śabdadvayasya kannādeśe kanīyāniti rūpam .. varīyāṃstūruvarayoḥ . ururmahān . varaḥ śreṣṭhaḥ . atrāpi pūrvavadatiśayārthe śabdadvayādīyasunpratyaye, ʻpriyasthira . . . ityādinā (6. 4. 157) uruśabdasya varādeśe varīyānityarthadvaye sādhāraṇaṃ rūpaṃ bhavati .. sādhīyān sādhubāḍhayoḥ . atiśayena sādhuriti vivakṣāyāmīyasunpratyaye (5. 3. 57) ṭilope (6. 4. 155) sādhīyān . atiśayena sādhuḥ sajjana ityarthaḥ . atiśayena bāḍha ityasminnarthe ʻantikabāḍhayornedasādhaü (5. 3. 63) iti sādhādeśe ca sādhīyān, atidṛḍha ityarthaḥ .. 235 ..
iti sāntavargaḥ </Amarapadavivarana>
<Amarapadaparijata><AK.03.03.235>  
vṛddhapraśastayorjyāyān . ʻatiśaye tvamī ityadhikārād ativṛddhātipraśastayoḥ .. kanīyāṃstu—sādhubāḍhayoḥ .. 
anuktam—
odane'pi ca pāthaḥ syādambhasyapi saro bhavet .
dāsaḥ syād dānapātre'pi trāso doṣe'pi ratnaje ..
tilitsaḥ syāt tarakṣau ca rabhasaḥ samade'pi ca .
tāmre'pi syāt tāmarasaṃ candramasyapi sārasaḥ ..
krūradṛṣṭau ca saptārcidaṃṣṭrāyāmapi rākṣasī .
andhe'pi divyacakṣuḥ syād yathātraiva sulocanaḥ ..
bhaved ghanarasastakraghanasārakayorapi .
rāso dhvanau narmagoṣṭhyoḥ sevāsevakayośca se .. 235 ..
iti sāntavargaḥ </Amarapadaparijata>
%%p. 03.563
atha hāntavargaḥ—
AK.03.03.236ab dale'pi barhaṃ nirbandhoparāgārkādayo grahāḥ .
AK.03.03.236cd dvāryāpīḍe kvātharase niryūho nāgadantake .. 236 ..
<Amarapadavivrti ><AK.03.03.236>  
dale mayūrapiñche ca pradhāne parivārake .
udyogavṛddhyorapi ca barhaśabdaḥ prakīrtitaḥ .. 515 ..
barhata iti barhaḥ . ʻbarha prādhānyādaü . bṛhatīti vā barhaḥ . ʻbṛhū udyamane ..
sūryādau grahaṇe yuddhe pūtanādāvanugrahe .
uparāge ca nirbandhe svarbhānau ca grahaḥ smṛtaḥ .. 516 ..
gṛhyata iti grahaḥ . ʻgraha upādāne ..
kvāthasya ca rase caivāpyāpīḍe nāgadantake .
agāradvārake caiva niryūhaḥ parikathyate .. 517 ..
niryūhyata iti niryūhaḥ . ʻyūhiḵ laukiko dhātuḥ .. 236 .. </Amarapadavivrti>
<Amarapadavivarana ><AK.03.03.236>  
dale'pi barham . dalaṃ parṇam . barhaṃ mayūrapiñcham . śeṣe—
ʻbarhaṃ mayūrapiñche'tha prādhānyodyogavṛddhiṣu 
parivāre pumān ..
iti . prādhānyādiṣu puṃliṅga ityarthaḥ . ʻbṛha vṛddhaü iti dhātoḥ pacādyaci (3. 1. 134) barham .. nirbandhoparāgārkādayo grahāḥ . nirbandha āgrahaḥ . uparāgo rāhuṇā candrasūryayorgrahaṇam . ādiśabdena sūryādayo nava grahāḥ . ʻgrahavṛdṛniścigamaścö (3. 3. 58) iti bhāve appratyayaḥ . gṛhṇantīti grahāḥ sūryādayaḥ . ʻvibhāṣā grahaḵ (3. 1. 143) iti pakṣe pacādyac . śeṣe—ʻyuddhagrahaṇānugraheṣu tu . pūtanādau grahaḵ iti . atra yuddhaśabdena yuddhodyogo vivakṣitaḥ . tathā viśvaprakāśe—
ʻgraho'nugrahanirbandhagrahaṇeṣu raṇodyame .
sūryādau pūtanādau ca saiṃhikeyoparāgayoḥ ..
iti (pṛ. 179, ślo. 2) .. dvāryāpīḍe—nāgadantake . dvāraṃ gṛhādau nirgamapraveśārthaṃ vikalpitaṃ kavāṭasthānavivaram . ʻāpīḍaśabdena kuḍyād bahirnirgataṃ dāru kathyate iti kṣīrasvāmisubodhinīkārau . taduktaṃ viśvakarmaṇā—
ʻsthūṇā tulāgrayorlagnaṃ dviprāntaṃ tiryagunnatam .
āpīḍa ucyate dāru svordhvasyāpīḍadhāraṇāt ..
iti . apare tu—svasaṃbandhaṃ puruṣamāpīḍayati sthāpayatīti vyutpattyā mattavāraṇamāpīḍaśabdāthamāhuḥ . tathā ca vaijayantyām—ʻkūṭāgāraṃ tu valabhī niryūho mattavāraṇam iti (pṛ. 161, ślo. 31) . subhūticandrastu—āpīḍaḥ śekhara iti vyākhyāya tatra rudrābhidhānasaṃvādamāha—ʻniryāse śekhare dvāri niryūho nāgadantake iti . kvātharasaḥ puṣparasaḥ . nāgadantakalakṣaṇamuktaṃ vāstuśāstre—
ʻdvāraprāntadvaye khātaṃ nāsāyā īṣadunnatam
dāru sragavalambārthaṃ nāgadantaka ucyate ..
iti . dvārabandhasyoparisthitaṃ dāru nāsā . prāntadvayavartitvena nāgadantasādṛśyād nāgadantakaḥ . ʻnāgadanto dviparade gṛhanirgatadāruṇi iti viśvaprakāśaśca (pṛ. 72, ślo. 199) . niryāntyaneneti vā, svayaṃ niryātīti vā niryūhaḥ . yoterūhapratyayaḥ .. 236 .. </Amarapadavivarana>
<Amarapadaparijata><AK.03.03.236>  
dale'pi barham . śikhipiñche'pi syāt . ʻviṃṭi aṃdunnü .. nirbandhoparāga—niryūho nāgadantake . nāgadantakaḥ ʻnāgavāsamü . bhāṣāntare ʻneruguṃṭham .. 236 .. </Amarapadaparijata>
%%p. 03.565
AK.03.03.237ab tulāsūtre'śvādiraśmau pragrāhaḥ pragraho'pi ca .
AK.03.03.237cd patnīparijanādānamūlaśāpāḥ parigrahāḥ .. 237 ..
<Amarapadavivrti ><AK.03.03.237>  
tulāsūtre hemni bhuje bandīniyamayorghṛṇau .
haridrau hayaraśmau ca pragrāhaḥ pragrahe bhavet .. 518 ..
pragṛhyata iti pragrāhaḥ, pragrahaśca ..
bhṛtye śāpe mūlapatnyorādāne syāt parigrahaḥ .
parigṛhyata iti parigrahaḥ .. 237 .. </Amarapadavivrti>
<Amarapadavivarana ><AK.03.03.237>  
tulāsūtre—pragraho'pi ca . tulādaṇḍasyopari stambhadvaye tiryagavasthāpitakīlamadhye tulādhāraṇārthaṃ nihitaṃ sūtraṃ tulāsūtramiti subodhinīkāraḥ . rathādāvaśvādiniyamanārthā sārathyādibhirdhriyamāṇā rajjuḥ aśvādiraśmiḥ . prakarṣeṇa gṛhyate tulādikamaneneti pragrāhaḥ . graha iti vartamāne ʻpre vaṇijām (3. 3. 52), ʻraśmau cö (3. 3. 53) iti grahervibhāṣāyāṃ ghañi pragrāhaḥ . tadabhāvapakṣe ʻgrahavṛdṛniścigamaścö (3. 3. 58) ityap pratyaye pragrahaḥ . viśvaprakāśe—
ʻpragrahastu tulāsūtre bandyāṃ niyamane bhuje .
hayādiraśmau raśmau ca suvarṇaharipādape ..
iti (pṛ. 180, ślo. 12) . raśmiḥ sūryādikiraṇaḥ . śeṣe'pi—
ʻraśmau bandyāṃ niyamane bhuje ca haripādape .
hemnaśca pragrahaḵ ..
iti .. patnīparijanādānamūlaśāpāḥ parigrahāḥ . parijanaḥ parivāraḥ . ādānaṃ mūlaṃ budhnaḥ . yathā—dṛḍhaparigrahaḥ pādapaḥ iti . śāpaḥ śapathaḥ . paripūrvo gṛhṇātiḥ, karmaṇi bhāve karaṇe ca ʻgrahavṛdṛniścigamaścö (3. 3. 58) ityap pratyaye parigrahaḥ .. 237 .. </Amarapadavivarana>
<Amarapadaparijata><AK.03.03.237>  
tulāsūtre—mūlaśāpāḥ parigrahāḥ . mūlaṃ nāma mūlyam . śāpo nāma śapathaḥ .. 237 .. </Amarapadaparijata>
%%p. 03.566
AK.03.03.238ab dāreṣu ca gṛhāḥ śroṇyāmapyāroho varastriyāḥ .
AK.03.03.238cd vyūho vṛnde'pyahirvṛtre'pyagnīndvarkāstamo'pahāḥ .. 238 ..
AK.03.03.239a paricchade nṛpārhe'rthe paribarhaḥ
iti hāntavargaḥ
<Amarapadavivrti ><AK.03.03.238>  
agāre caiva bhāryāyāṃ gṛhaśabdaḥ prakīrtitaḥ .. 519 ..
sarvaṃ gṛhṇantīti gṛhāḥ ..
varastriyāḥ kaṭībhāge'pyucchrāye'śvādisādini .
dairghyārohaṇayormāne'pyārohaḥ parikathyate .. 520 ..
āruhyata ityārohaḥ . ʻruha bījajanmani prādurbhāve cö ..
vṛnde viśiṣṭatarke ca sainyavinyasane'pi ca .
pakṣivṛnde gate vyūhanirmāṇe vyūha ucyate .. 521 ..
vyūhyata iti vyūhaḥ . ʻūha vitarke ..
vṛtrāsure pannage cāpyahistu samudāhṛtaḥ .
aṃhata ityahiḥ . ʻahi gataü ..
havyavāhe himāṃśau ca sūrye'pi syāt tamo'pahaḥ .
tamo'pahantīti tamo'pahaḥ . ʻhana hiṃsāgatyoḵ ..
nṛpārhacāmarādau ca paricchede ca vastuni .. 524 ..
paricchade bhūṣaṇe ca paribarhaḥ prakathyate .
paribarhata iti paribarhaḥ . ʻbarha prādhānye .. 238 ..
iti hāntavargaḥ </Amarapadavivrti>
<Amarapadavivarana ><AK.03.03.238>  
dāreṣu ca gṛhāḥ . bhartrādidattaṃ gṛhṇantīti gṛhāḥ . puṃliṅgo bahuvacanāntaścāyaṃ gṛhaśabdaḥ . caśabdād veśmani ca . ʻgehe kaḵ (3. 1. 144) iti sūtre gehaśabdasya veśmābhidheyatvam, tātsthyāt lakṣaṇayā patnī cābhidheyabhūtā . evamarthadvaye'pyabhidheye kartari grahadhātoḥ kapratyaye ʻgrahijyā . . .  ityādinā (6. 1. 16) saṃprasāraṇe gṛhamiti .. śroṇyāmapyāroho varastriyāḥ . śeṣe—
ʻaśvādisādini.	
ārohaṇe drāghimani māne'pyāroha iṣyate ..
iti . drāghimani rajjvāderdorghatve, māne veṇvāderucchrāye . ruherdhātoḥ āṅpūrvāt karmaṇi bhāve ca ghañ pratyayaḥ . vyūho vṛnde'pi . samūhe kṛtanirvacanaḥ (1, pṛ. 358) . ʻvyūhastu balavinyāse iti gataḥ (1, pṛ. 529) . vīnāṃ pakṣiṇāṃ samūho vyūhaḥ . tadvānapi vyūhastriliṅgaḥ . viśiṣṭastarko vyūha ityādi . ʻvyūho nā balavinyāse nirmāṇanikurumbayoḵ iti rudraḥ .. ahirvṛtre'pi . vṛtro dānavaviśeṣaḥ . ata eva—ʻsarpe vṛtrāsure'pyahiḵ iti rabhasaḥ . yathā—ʻdrutaṃ dhanuṣkhaṇḍamihāhividviṣaḵ iti bhāraviḥ (kirā. 4. 27) . aṃhati lokān vyāpnotīti ahiḥ . ʻahi gataü . sarpe prāguktaḥ (1, pṛ. 150) .. agnīndvarkāstamo'pahāḥ . tamo dhvāntamapahantīti tamo'pahaḥ . ʻape kleśatamasoḵ (3. 2. 50) iti ḍapratyayaḥ . ḍittvāt ṭilopaḥ .. paricchade nṛpārhe'rthe paribarhaḥ . paribarhaḥ paricchadaḥ parikaraḥ . rājārhaṃ chatracāmarādikam . yathā—ʻveśmāni rāmaḥ paribarhavanti iti raghuvaṃśe (14. 15) . artho dhanam . paribṛhyate vardhata iti paribarhaḥ . ʻbṛhi vṛddhaü . karmaṇi ghañ pratyayaḥ . paribarhayantīti vā paribarhaḥ . bṛhaterṇyantāt pacādyac pratyayaḥ . (3. 1. 134) .. 
iti hāntavargaḥ 
atra nānārthavargaparisamāptiṃ dyotayituṃ vargāntare vakṣyamāṇamupakṣipati—avyayāḥ pare iti . anantaramavibhaktikalakṣaṇā avyayā eva kathayiṣyanta ityarthaḥ . iha kecidāhuḥ—vakṣyamāṇānām āṅīṣadādīnāmapyanekārthatvād ʻviśeṣyanighnaiḥ saṃkīrṇaiḵ (3. 1. 1) ityādyuddeśaślokagatānāṃ nānārthaśabdenodāharaṇam . vargasamāptistu ʻhi hetāvavadhāraṇe (ślo. 257) ityantanānārthāvyayanirūpaṇānantarabhāvīti . avyayavargastu ʻcirāya cirarātrāyö ityādika iti ca . apare tu—teṣāmapyavibhaktikatvād avyayapadenaivopasaṃgrahaṇād āṅīṣadartha . . . ityādiko'vyayavarga ityāhuḥ . teṣāmanekārthatvaṃ kāṇḍaprathamaślokoktasya vargāṇāṃ vargasaṃśrayatvasyaiva nirvāhakamiti . avyayavarge dvāvapyavāntaravargau nānārthavargaḥ paryāyavargaśca ityupapatteḥ . na ca viśeṣyanighnatvaṃ saṃkīrṇavargavad avāntaravargāśrayatvaṃ mā bhūditi vācyam . sati saṃbhave tu parityāgānupapatteḥ . tayorapi vargayorācāryoktaṃ vargasaṃśrayatvaṃ prāgeva samarthitam . kiṃ ca nānārthavargādāvācāryeṇa pratijñātam iha kecidanekārthāḥ kāntādivargeṣveva vivakṣyante . bhūriprayogāstu paryāyakāṇḍe kāntādiṣu ceti . na cāṅādayaḥ paryāyakāṇḍagatāḥ . na hi kāntādivargeṣu kroḍīkṛtya paṭhitāḥ . ato nānārthavargasamāptiratraiva . avyayavargastu āṅīṣadarthaṃ (ślo. 239) ityādiriti sarvaṃ kalyāṇam .. 238 ..
vyācaṣṭāmarasiṃhokte nāmaliṅgānuśāsane .
bommagaṇṭyappayācāryo vargaṃ nānārthagumphitam ..
iha yattyaktamajñānādālasyādyadupekṣitam .
pramādādanyathoktaṃ yat tad vidvadbhirviśodhyatām ..
iti nānārthavargaḥ samāptaḥ </Amarapadavivarana>
<Amarapadaparijata><AK.03.03.238>  
dāreṣu ca gṛhā . napuṃsakagṛhaśabdo'pi evaprakāraḥ . ʻjāyā ca gṛhiṇī gṛhāḵ iti halāyudhaḥ (a. mā. 2. 339) .. śroṇyāmapyāroho varastriyāḥ . samucchrāye'pi syāt .. vyūho bṛnde'pi . senāvinyāse'pi syāt .. ahirvṛtre'pi . sarpe'pi syāt .. agnīndvarkā—paribarhaḥ . nṛpārhārthaḥ śvetacchatrādiḥ .. anuktam—
pikālāpe'pi ca kuhūrīhā syādudyame'pi ca .
ārohaḥ syānmahāmātro hastyāroho'pyayaṃ mataḥ .. 238 ..
iti hāntavargaḥ </Amarapadaparijata>
%%p. 03.570
AK.03.03.239b avyayāḥ pare .
AK.03.03.239cd āṅīṣadarthe 'bhivyāptau sīmārthe dhātuyogaje .. 239 ..
<Amarapadavivrti ><AK.03.03.239>  
avyayāḥ pare . pare vakṣyamāṇāḥ śabdā āliṅgasaṃgrahavargāntamavyayāḥ . aliṅgā ityarthaḥ .. ataḥ paramavyayanānārthavargamupakramate—āṅīṣadarthe—dhātuyogaja iti . vartate iti śeṣaḥ . atrodāharaṇāni . īṣadarthe yathā—ʻāpāṇḍarībhūtamukhacchavīnām iti (ku. saṃ. 3. 33) . abhivyāptau yathā—ākumāraṃ yaśaḥ . kumārā api yaśo jānantītyarthaḥ . sīmni yathā—ʻāsamudrakṣitīśānām (raghu. 1. 5) . dhātuyogaje yathā—ādatte . āharati . ākrāmati . āyātītyādi .. 239 .. </Amarapadavivrti>
<Amarapadavivarana ><AK.03.03.239>  
āṅīṣadarthe—dhātuyogaje . uddeśakramānurodhena pūrvavargānta evopakṣiptānavyayānāha—āṅityasya gaṇagatatvena ʻupadeśe'janunāsika it (1. 3. 2) iti ṅakārasyetsaṃjñālope sati prayogakāle tasyābhāva eva . īṣadartho'lpārthaḥ . yathā—ā uṣṇamiti vigrahe ʻnityaṃ kugatiprādayaḵ (2. 2. 18) iti samāse sati oṣṇaṃ, kiṃciduṣṇamityarthaḥ . ālavaṇam . ʻāpāṇḍarībhūtamukhacchavīnām (ku. saṃ. 3. 33) iti ca . anyena yukto vidhiḥ abhividhiḥ . yathā—ʻākumāraṃ yaśaḥ pāṇineḵ (ma. bhāṣya. 1. 4. 89), bālā api pāṇineryaśo jānantītyarthaḥ . ʻājanmaśuddhānām (raghu. 1. 5) iti ca . sīmni maryādāyām . yathā—ʻodakāntaṃ priyaṃ pānthamanuvrajet, deśāntaraṃ prati gacchantaṃ priyaṃ sajalajalāśayadarśanāntamanuvrajedityarthaḥ . ʻpañcamyapāṅparibhiḵ (2. 3. 10) iti pañcamī dhātuyogaje'rthe iti anekārthe satyapi anabhivyaktārthā eva dhātavaḥ āṅādyupasargavaśādarthaviśeṣe vartante . ato dhātvarthadyotakatvena upasargāṇāmapi tadarthatvamucyate . āṅityasya īṣadādyarthatrayābhidhāyakatvaṃ, dhātuyogajārthasya tu dyotakatvamiti vivekaḥ . evamuttaratrāpi yathāyathaṃ draṣṭavyam . atra dhātuyogaja ityasya vivaraṇaṃ śeṣakāreṇa kṛtam . yathā—
ʻkriyodgamagrahādharṣāśleṣaśāpābhikāṅkṣaṇe .
avaṣṭambhe kālahṛtāvutkaṇṭhānikaṭatvayoḥ ..
spardhāvāpaniṣedheṣu vināme bandhane vadhe .
snāne saṃsthāsaṃpradāyadarśaneṣu vimarśane ..
vijñāne jñāpane pāratantrye tyāganiyogayoḥ .
bhūṣāsaṃbhāṣaṇālekhyābhimukhyākramaṇeṣu ca ..
vṛttyāvṛttiprāpaṇeṣu pratiśravaṇavistṛtau .
visrambhābhividhodyogaṃ saṃbhramābhyavahārayoḥ ..
sthāna āvaraṇāhvāna ādhmāpūjāśrameṣu ca .
uktiduḥkhānandaneṣu saṃcaye cāṅ pravartate ..
iti . kriyāyāṃ yathā—ācarati karotītyarthaḥ . udgama ūrdhvagamanam . yathā—ʻyāvat pratāpanidhirākramate na bhānuḵ iti (raghu. 5. 71) . udetītyarthaḥ . grahe svīkāre . yathā—ʻādatte hi rasaṃ raviḵ (raghu. 1. 18) iti . ʻmiṣatāmācchinatti naḵ (ku. saṃ. 2. 46) . gṛhṇātītyarthaḥ . ʻādharṣaḥ ādharṣaṇamupadravakaraṇam . yathā—āskandati . āśleṣe yathā—āliṅgati . śāpe yathā—ākrośati . abhikāṅkṣaṇamicchā . yathā—ākāṅkṣati bhikṣām . avaṣṭambhaḥ tadekaśaraṇatvam . yathā—ʻnālambate daiṣṭikatām iti (śiśu. 2. 86) . kālahṛtiḥ kālayāpanam . yathā—āgamayasva tāvanmāṇavakam . utkaṇṭhāyām . yathā—ādhyānamutkaṇṭheti prāguktam (1, pṛ. 138) . nikaṭatve sāmīpye . yathā—āsīdati, saṃnikṛṣṭo bhavatītyarthaḥ . spardhāyām . yathā—ʻgatabhīrāhvata cedirāṇmurārim (śiśu. 20. 1); śiśupālaḥ spardhamānaḥ sannāhvānaṃ kṛtavānityarthaḥ . āvāpo nidhānam . yathā—garbhamādadhāti . bījamāvapati . vināmo vakrīkaraṇam . yathā—hastamākuñcayati . bandhane yathā—ʻāmuñcatīvābharaṇam iti (raghu. 13. 21) . vadhe yathā—ʻvāyavyaṃ śvetamālabhetö (tai. saṃ. 2. 1. 1. 1) iti . snāne yathā—āplāvate iti . saṃsthā avayavaviśeṣo yathā—ʻākārasadṛśaprajñaḵ iti (raghu. 1. 15) . chandogā āmanantītyāmnāyaḥ . saṃpradāya iti ca gatam (2, pṛ. 168) . darśane yathā—ālokanta iti . vimarśo vicāro yathā—ālocayatīti . vijñāne yathā—artho'yamābhāsate, jñānaviṣayo bhavatītyarthaḥ . jñāpane yathā—ādiśatīti . pāratantrye yathā—tadāyattaḥ, tatparatantra ityarthaḥ . tyāgaḥ prārabdhakarmaparityāgaḥ . yathā—ʻanārataṃ tena padeṣu lambhitāḵ iti (kirā. 1. 15) . niyoge yathā—ājñāpayati devaḥ iti . bhūṣāyāṃ yathā—ābharaṇamiti . saṃbhāṣaṇe yathā—ālapati, bhāṣata ityarthaḥ . ālekhye yathā—ālikhati . ābhimukhye yathā—āgacchati . ākramaṇaṃ vyāpanam . yathā—ārohati dhūmo harmyatalam . ākramate nīhāra iti . vṛttau yathā—vṛddhyājīvo vārdhuṣikaḥ . āvṛttirnivṛttiḥ . yathā—āvartate vanāntāt . punaḥ punaḥ kriyāyāmabhyāsa āvṛttiḥ . yathā—āvṛttaśāstraḥ . prāpaṇe yathā—antarvedi havīṃṣyāsādayati . ājyamāsādayati . pratiśravaṇaṃ pratijñātam . yathā—ʻāśrutaṃ pratijñātam iti gatam (2, pṛ. 150) . vedamapauruṣeyamāsthiṣata bhāṭṭāḥ . āśrṛṇoti, pratijānīta ityarthaḥ . vistṛte vistāre yathā—āyāmaḥ . visrambho viśvāsaḥ . yathā—āśvastamitrajana iti . abhito vidhānaṃ kārtsnyena karaṇamityarthaḥ . yathā—darbhānālunāti, samantato lunātītyarthaḥ . udyoge yathā—ārabhate . saṃbhramastvarā . yathā— āvegaḥ, āgrahaḥ . abhyavahāre yathā—ācāmati, āsvādayati . sthāne yathā—ādhāraḥ . āvaraṇaṃ tirodhānakaraṇam . yathā—āvṛṇoti . āhvāne yathā—ākārayati . ādhmā ādhmānaṃ pūraṇamityarthaḥ . yathā—ādhmātaśaṅkha iti . pūjāyāṃ yathā—ārādhayati śivam . śrame yathā—āyāsayati . uktau yathā—ācaṣṭe samyag bhāṣaṇam . sāṃmukhyena bhāṣaṇaṃ saṃbhāṣaṇam, uktistu bhāṣaṇamityanayorbhedaḥ . duḥkhe yathā—ātaṅka āpannaḥ . ānande yathā—ʻāpṛcchasva priyasakhamamum iti (megha. 1. 12) . saṃcayaḥ saṃgrahaḥ . yathā—gomayānācinoti . evaṃ prayogānupalakṣyopasargadyotyā arthā draṣṭavyāḥ .. 239 .. </Amarapadavivarana>
<Amarapadaparijata><AK.03.03.239>  
avyayāḥ pare . hāntavargādupari vakṣyamāṇāḥ śabdā avyayā bhavanti .. āṅīṣadarthe—dhātuyogaje . īṣadarthe—āpiṅgalā gauḥ . abhivyāptau—ājanmabrahmacārī . sīmārthe—odakāntaṃ priyamanuvrajet . dhātuyogaje—āharati .. 239 .. </Amarapadaparijata>
%%p. 03.573
AK.03.03.240ab ā pragṛhyaḥ smṛtau vākye'pyāstu syāt kopapīḍayoḥ .
AK.03.03.240cd pāpakutseṣadarthe ku dhignirbhartsananindayoḥ .. 240 ..
<Amarapadavivrti ><AK.03.03.240>  
ā pragṛhyaḥ smṛtau vākye cāḥ kope tāpapīḍayoḥ .
pāpakutseṣadarthe ku dhiṅ nirbhartsananindayoḥ .. 524 ..
vākye'pi . vartataṃ iti śeṣaḥ . smṛtau yathā—ā evaṃ kila tat . vākye yathā—ā evaṃ nu manyase .. kopaṃ yathā—ʻāḥ kimetat iti krodhāt (devīmā. 2. 36) . tāpe yathā—āḥ kvāsi priye . pīḍāyāṃ yathā—āḥ kaṣṭaṃ vartate .. ku, pāpārthe yathā—tyajet kujanasaṃgam . kutsāyāṃ yathā—kubhojanam . īṣadarthe yathā—koṣṇam, kaduṣṇam, kavoṣṇam .. ghik, nirbhartsane yathā—dhig jālmam . nindāyāṃ yathā—ʻdhigimāṃ dehabhṛtāmasāratām iti (raghu. 8. 51) .. 240 .. </Amarapadavivrti>
<Amarapadavivarana ><AK.03.03.240>  
ā pragṛhyaḥ smṛtau vākye'pi . ā ityayaṃ nipātaḥ smaraṇe vākye ca vartate . smṛtau yathā—ā evaṃ kila tat iti . pūrvoditādarthādanyathātvadyotanāya vākyāntarasyādau ākāraḥ prayujyate . yathā—ā evaṃ nu manyase iti . pūrvaṃ naivamamaṃsthāḥ, adhunā prakārāntareṇa manyasa iti tasyārthaḥ . vākye vākyālaṃkāre ityapare . yathā—ā adya svādiṣṭhaṃ bhojanaṃ labdham iti .
ʻīṣadarthe kriyāyoge maryādābhividhau ca yaḥ .
etamātaṃ ṅitaṃ vidyād vākyāsmaraṇayoraṅit ..
iti haradattaḥ (padama. 1, pṛ. 113) . tataśca ʻnipāta ekājāṅ (1. 1. 14) iti pragṛhyasaṃjñāyāṃ ʻplutapragṛhyā aci (6. 1. 125) iti prakṛtibhāvaḥ . amarasiṃhagranthe'pi pragṛhyasaṃjñāvidhānasya prakṛtibhāva eva prayojanamiti jñeyam .. āstu syāt kopapīḍayoḥ . āḥ iti visarjanīyānto nipātaḥ prayoktuḥ krodhe pīḍāyāṃ ca vartate . krodhe yathā—ʻāḥ kimetaditi krodhādābhāṣya mahiṣāsuraḵ iti (devīmā. 2. 36) . āḥ kaṣṭaṃ vartate iti pīḍāyām .. pāpakutseṣadarthe ku . pāpe yathā—ʻtyajet kujanasaṃgamam iti . kutsāyāṃ nindāyām . yathā—kubhojanam . īṣadarthe yathā—koṣṇa, kavoṣṇamiti . atra ʻkavaṃ coṣṇe (6. 3. 107) iti kuśabdasya kavādeśaḥ .. dhig nirbhartsananindayoḥ . nirbhatsane yathā—dhigimaṃ niṣṭhurālapamiti . nindāyāṃ yathā—ʻdhigimāṃ dehabhṛtāmasāratām iti (raghu. 8. 51) .. 240 .. </Amarapadavivarana>
<Amarapadaparijata><AK.03.03.240>  
ā pragṛhyaḥ smṛtau vākye'pi . smṛtyarthe—ā jñātam . jaṭāyureṣaḥ . vākyapūraṇe—ā evaṃ manyase . pragṛhyatvāt saṃdhirna bhavati .. āstu syāt kopapīḍayoḥ . kope—āḥ pāpa . pīḍāyām—āḥ kaṣṭamāpatitam .. pāpakutseṣadarthe ku . pāpe—kubrāhmaṇaḥ . kutsāyām—kudānam . īṣadarthe—koṣṇam .. dhig nirbhartsananindayoḥ .. 240 .. </Amarapadaparijata>
%%p. 03.574
AK.03.03.241ab cānvācayasamāhāretaretarasamuccaye .
AK.03.03.241cd svastyāśīḥkṣemapuṇyādau prakarṣe laṅghane'pyati .. 241 ..
<Amarapadavivrti ><AK.03.03.241>  
cānvācayasamāhāretaretarasamuccaye .
pādapūraṇacedarthatulyayogāvadhāraṇaṃ .. 525 ..
viniyoge'pi hetvarthe cānubandhe'pi kathyate .
anvācaye yathā—bhikṣāmaṭa, gāṃ cānaya iti . samāhāre yathā—chatropānaham . itaretarayoge yathā—devadattayajñadattābhyāmidaṃ kāryaṃ kartavyam . samuccaye—vasiṣṭhaṃ gautama dharmamagastyaṃ praṇanāma ca . pādapūraṇe yathā—ʻrāmo rāmaśca rāmaśca buddhaḥ kalkīti te daśö . cedarthe—ʻtvaṃ ca māṃ nayase rājannāgamiṣyāmi sajjitaḵ  iti . tulyayoge yathā—tvaṃ cāhaṃ ca sakhe gacchāvaḥ . avadhāraṇaṃ yathā—ʻvelāmatītā tava ceyamājñȫ iti . viniyoge yathā—paṭha ca paca ca . hetvarthe yathā—rājā ca draṣṭavyaḥ . anubandhe yathā—tvaṃ ca gacchasi kāryaṃ naḥ setsyati ..
svastyāśīḥkṣemayoḥ puṇye maṅgale prativandane .. 526 ..
āśiṣi—ʻsvastyastu te (raghu. 5. 17) . kṣeme yathā—svasti gacchati . svasti punarāgacchati . puṇye yathā—svastimān svargamaśnute . maṅgale—svastivākyaṃ tataḥ kuryāt . prativandane—rājñā namaskṛtā viprāḥ svastītyete prayuñjate iti .. 
prakarṣe laṅghane vyādhāvatideśe ca pūjane .
durnaye yāpane nāśe nirbandhānarthaśaṅkayoḥ .. 527 ..
anubandhānujñayoḥ syādadhikṣepāpahāsayoḥ .
āropaṇe cāpyupadhāvatiśabda udāhṛtaḥ .. 528 ..
prakarṣe yathā—ʻpūrvān mahābhāga tayātiśeṣe (raghu. 5. 14) . laṅghane—ʻatītakālastvahamabhyupetaḵ (raghu. 5. 14) . vyādhau—atisāreṇa pīḍitaḥ . atideśe—atidiśati . pūjane—atistuto mayā vipraḥ . durnaye—aticarati . yāpane—gāḍhapaṅkamativāhitātapaḥ . nāśe—ʻvarṣātyayena rucamabhraghanādivendoḵ iti (raghu. 13. 77) . nirbandhe—yadvai brahmacārin prāṇamatyaprakṣaḥ . anarthaśaṅkāyām—mā te 'tyāhitamaṅgane . anubandhe—atigṛhṇāti māṃ saṃkhyā . anujñāyām—atisṛjati bhojanāya . adhikṣepe—svāmyadhikṣipati prajāḥ . apahāse—syālān devo'tihasati . āropaṇe—atyādadhati pātreṣu dhanaṃ kuśalabuddhayaḥ . upadhāyām—atisaṃdhatte .. 241 .. </Amarapadavivrti>
<Amarapadavivarana ><AK.03.03.241>  
cānvācaya—samuccaye . ekasya prādhānyaṃ sati aparasya guṇībhāvo'nvācayaḥ . yathā—bhikṣāmaṭa, gāṃ cānaya iti . atra bhikṣāṭanaṃ kurvāṇo yadi gāṃ paśyati tadā tāmapyānayati . no cet bhikṣāṭanameva karoti . na tu gāmapyanviṣyānayatīti bhikṣāṭanasya prādhānyam . gavānayanasya guṇabhāvaḥ cakāreṇāvagamyate . itaretaraśabdenātra itaretarayogo lakṣyate . sa ca parasparāpekṣāṇāṃ bahūnāṃ dvayorvā parasparabhedānugamena samudāyarūpatāmāpannānāmekasminnarthe'nvaye sati bhavati . yathā—devadattayajñadattābhyāmidaṃ kāryaṃ kartavyamiti, plakṣanyagrodhau saha tiṣṭhata iti udbhūtāvayavabhedatvād dvivacanamapi bhavati . plakṣanyagrodhāvityatra sāhacaryavaśāt plakṣaśabdo nyagrodhārtho'pi bhavati . nyagrodhaśabdaśca plakṣārtho'pi śabdaśaktimahimnā samāveva samudāyārthamāhatuḥ . na pṛthagbhūtau . tataśca na plakṣānayanaprasaṅga nyagrodhānayanam . nāpi nyāgrodhānayanaprasaṅge plakṣānayanam . nāpyekenoktatvāt parasya prayogānupapattiḥ . palkṣaśabdena yāvadartho'bhidhīyate tāvān nyagrodhaśabdenāpīti dvyarthatvād dvivacanameva bhavati . ataḥ samudāyānna bahuvacanamityādiprapañco mahābhāṣyakārakaiyaṭābhyāṃ nirūpito'nusaṃdheyaḥ . parasparasāpekṣāṇāmevāvayavabhedatirodhānena ekībhūtāvasthatayā ekasmin pratisaṃbandhini saṃbandhaḥ samāhāraḥ . yathā—chatropānaham, mārdaṅgikapāṇavikam ityādi . atra saṃhateḥ pradhānatvād ekavacanameva . itaretarayogasamāhārarūpayorarthayoḥ ʻcārthe dvandvaḵ (2. 2. 29) iti vihitasya samāsasya vaikalpitatvād vākyamapi bhavati . tasmād devadattena yajñadattena ca kartavyam, chatropānahośca samāhāra ityapi prayogaḥ . parasparanirapekṣāṇāmanekeṣāmekasmin saṃbandhisaṃbandhaḥ samuccayaḥ . yathā—goravaśca mahiṣaśca devadattasyetyādi . ʻśaṃ ca me mayaśca me priya ca me ityādi (tai. saṃ. 4. 7. 3. 1) . tathā ekasmin dravye bahvīnāṃ kriyāṇāṃ samuccayaḥ . yathā—
ʻpurīmavaskanda lunīhi nandanaṃ muṣāṇa ratnāni harāmarāṅganāḥ .
vigṛhya cakre namucidviṣā balī ya itthamasvāsthyamahardivaṃ divaḥ .
iti (śiśu. 1. 51) . atra ya iti nirdiṣṭakartṛbhūtarāvaṇarūpe dravye puryavaskandananandanalavanaratnamoṣaṇāpsaroharaṇarūpāṇāṃ kriyāṇāṃ samuccayaḥ . atra caśabdaprayogābhāve'pi samuccayasya gamyamānatvam . ata eva ʻsamuccaye'nyatarasyām (3. 4. 3) iti bhūtalakārāpavādena loṭpratyayaḥ . tathā guṇayorapi kvacit samuccayaḥ . yathā—paṭānto raktaḥ śuklaśceti . śeṣe—
ʻcaṇ cetarthe ṇakāretsyādavadhāraṇabhedayoḥ .
pādasya pūraṇe hetau tulyayugviniyogayoḥ ..
iti . yadā ceti nipātasya ṇakāra itsaṃjñako bhavati, tadā cedarthe vartata ityarthaḥ . taduktam—caṇ cedartha iti . yathā —tvaṃ ca gacchasi kāryaṃ naḥsetsyati iti; tvaṃ cet gacchasi kāryasiddhirbhaviṣyatītyarthaḥ . ṇakārānubandho nipātairyadyadiha . . .cet caṇ kaccidyatra yuktamiti nighātapratiṣedhārthaḥ . avadhāraṇe yathā—ʻatītaḥ panthānaṃ tava ca mahimā vāṅmanasayoḵ iti (śivamahimna. 2) . bhedaviśeṣe yathā—sa khalu tvāmanuvartate tvaṃ ca nirapekṣaḥ iti . tvaṃ punarnirapekṣa ityarthaḥ . pādapūraṇe yathā—ʻbhīmaḥ pārthastathaiva cö iti . hetau yathā—ʻna cānyatastasya śarīrarakṣȫ iti (raghu. 2. 4) . yasmāt tasya dilīpasyānyataḥ śarīrarakṣaṇaṃ nāpekṣitam, ato'nuyāyivargo niṣiddha ityarthaḥ . tulyayoge yathā—tvaṃ cāhaṃ ca gacchāvaḥ . viniyoge yathā—paṭha ca paca ca .. svastyāśīḥkṣemapuṇyādau . avidyamānārthasya prārthanamāśīḥ . yathā—ʻsvastyastu te (raghu. 5. 17) . labdhaparipālanaṃ kṣemaḥ . yathā—svastyeva gacchati svasti punarāgacchati . ʻbhūtānukampā tava cediyaṃ gaurekā bhavet svastimatī tvadante (raghu. 2. 48) iti . puṇye yathā—
ʻsauvastikāni karmāṇi savedaiva karotyayam .
. . . . . . . .savastimān svargamaśnute ..
iti . ādiśabdād maṅgale yathā—svasti śrīmadityādikaṃ saṃdeśapatrikāsu . ʻprāsthānikaṃ svastyayanaṃ prayujyö iti (raghu. 2. 70) .. prakarṣe laṅghane'pyati . prakarṣe yathā—atiśete . laṅghane yathā—atikrāmati . śeṣe—
ʻatiḥ pūjātikramaṇātideśavyādhiyāpane .
āropaṇe ca nirbandhe vināśānujñayorapi ..
iti . pūjāyāṃ yathā—svatī pūjāyām (ʻsvatibhyāmevö vā. 5. 4. 69) . atikramaṇe yathā—ʻatiratikramaṇe cö (1. 4. 95) . ekatropadiṣṭānāṃ dharmāṇāmanyatra sadbhāvakathanamatideśaḥ . yathā—ʻprakṛtidharmāṇāṃ vikṛtāvatideśaḵ iti . vyādhau yathā—atisāreṇa pīḍitaḥ iti . yāpane yathā—kālamativāhayati . āropaṇe yathā—udghane kāṣṭhamatyādadhāti . nirbandhane yathā—mā sma gurūnatipṛccha, nirbandhena mā prākṣīrityarthaḥ . vināśe yathā—atīto devadattaḥ . anujñāyāṃ yathā—pratyātisṛja hoṣyāmi atisṛṣṭa uddhare juhuyāt iti . apiśabdād bhaye yathā—atyāhitam . kapaṭe yathā—atisaṃdhatte .. 241 .. </Amarapadavivarana>
<Amarapadaparijata><AK.03.03.241>  
cānvācaya—samuccaye . anvācaya—bhikṣāmaṭa gāṃ cānaya . anvācayo yatraikaḥ prādhānyenābhidhīyate, aparo guṇabhāveneti . atra bhikṣāṭanaṃ pradhānam, gavānayanamupasarjanam . samāhāre—govalībardau . itaretare—plakṣanyagrodhau . āvirbhūtāvayavabhedaḥ itaretaraḥ, tirohitāvayavabhedaḥ samāhāra iti tadbhedaḥ . samuccaye—gāvaśca vatsāśca gacchanti .. svastyāśīḥ kṣemapuṇyādau . ādiśabdād maṅgale'pi syāt . ʻsvasti maṅgalaniṣpāpakṣemeṣvāśīrvacasyapi iti vaijayantī (pṛ. 286, ślo. 29) .. prakarṣe laṅghane'pyati . apiśabdāt praśaṃsāyāmapi syāt . ʻatiḥ prakarṣapraśaṃsālaṅghaneṣu prayujyate iti jayakośaḥ .. 241 .. </Amarapadaparijata>
%%p. 03.579
AK.03.03.242ab svit praśne ca vitarke ca tu syād bhede 'vadhāraṇe .
AK.03.03.242cd sakṛt sahaikavāre cāpyārād dūrasamīpayoḥ .. 242 ..
<Amarapadavivrti ><AK.03.03.242>  
vitarkapraśnayoścaiva svidavyayamudāhṛtam .
vitarke yathā—ʻadhaḥsvidāsīdupari svidāsīt (ṛgveda. 10. 129. 5) . 
praśne—ʻkaḥ svidekākī carati (tai. saṃ. 7. 4. 18. 3) ..
bhedāvadhāraṇārcāsu tu hetau pādapūraṇe .. 529 ..
bhedaviśeṣe yathā—pūjyā gauḥ, kapilā tu pūjyatarā . avadhāraṇe—vedāstu pramāṇam . arcāyām—vidvāṃstu dvijamukhyānām . hetau—pātraṃ vipraḥ śrotriyastu . pādapūraṇe—tatastaṃ rāmacandrastu ..
sakṛt sahaikavāre cāpyārād dūrasamīpayoḥ .
sahārthe—devadattayajñadattau sakṛdbhūñjāte . ekavāre—ʻsakṛdaṃśo nipatati (ma. smṛ. 9. 47) .. ārāt . dūre yathā—ārādgatā dṛṣṭipathaṃ vyatītā . samīpe yathā—ʻtamarcyamārādabhivartamānam (raghu. 2. 10) .. 242 .. </Amarapadavivrti>
<Amarapadavivarana ><AK.03.03.242>  
svit praśne ca vitarke ca . praśne yathā—ʻkaḥ svidekākī carati (tai. saṃ. 7. 4. 18. 3) . vitarke yathā—ʻadhaḥ svidāsīdupari svidāsīt (ṛgveda. 10. 129. 5) iti .. tu syād bhede'vadhāraṇe . bhede yathā—ʻsevayā tu kalau yuge iti . avadhāraṇe yathā—ʻtattu samanvayāt (bra. sū. 1. 1. 4); ʻvedāstu pramāṇam iti ca . śeṣe—ʻtvarcāhetvoḥ pādapūrtaü iti . arcā pūjā . yathā—ʻvedāḍhyastu dvijātīnām iti . hetau yathā—ʻdiśastu jaladaiśchannā bhavitrī vṛṣṭisaṃhatiḵ iti . yasmād meghairdiśaśchannā ato vṛṣṭirbhaviṣyatītyarthaḥ . pādapūraṇe yathā—ʻtatastu dharmarājaṃ tam iti .. sakṛt sahaikavāre cāpi . sahārthe yathā—dampatī sakṛdbhuñjāte . sahabhuñjāte ityarthaḥ . ekavāre yathā—ʻsakṛt pradīyate kanyȫ (ma. smṛ. 9. 47) . apiśabdāt sarvadetyarthe yathā—sakṛttaruṇā devāḥ; sarvadā yuvāna ityarthaḥ . ārād dūrasamīpayoḥ . dūre yathā—ʻārātte'gnirastvārāt paraśurastu te iti (āpastambamantrapāṭhaḥ 1. 13. 7) . samīpe yathā—ʻārādāgatamṛtyavaḵ iti .. 242 .. </Amarapadavivarana>
<Amarapadaparijata><AK.03.03.242>  
svit praśne—avadhāraṇe ʻhetuvyāvṛttipūjāsu tathā pādasya pūraṇe iti kvacit pāṭhaḥ .. sakṛt sahaikavāre cāpi . sadaikavāre iti kvacit pāṭhaḥ . ārāddūrasamīpayoḥ .. 242 .. </Amarapadaparijata>
%%p. 03.580
AK.03.03.243ab pratīcyāṃ carame paścādutāpyarthavikalpayoḥ .
AK.03.03.243cd punaḥsadārthayoḥ śaśvat sākṣāt pratyakṣatulyayoḥ .. 243 ..
<Amarapadavivrti ><AK.03.03.243>  
pratīcyāṃ caramārthe ca paścādavyayamucyate .. 530 ..
pratīcyāṃ yathā—paścādastaṃ gato raviḥ . caramārthe yathā—ʻpaścime vayasi naimiśaṃ vaśī iti (raghu. 19. 1) ..
apyarthapādapūrtyośca samuccayavikalpayoḥ .
pakṣāntarapraśnayorapyutāvyayamudāhṛtam .. 531 ..
apyarthe yathā—uta bhindyācchirasā śiloccayam . pādapūrtau—abravīduta rāvaṇam . samuccaye—suśevo balavānuta . vikalpe—ʻjāyāmadoṣāmuta saṃtyajāmi (raghu. 14. 34) . pakṣāntare—ʻajījanat sindhurutāvamanthyaḵ . praśne—ʻuta yena bibharṣi tat (ku. saṃ. 6. 23) .. 
sahārthe punararthe ca sadārthe śaśvaducyate .
sahārthe yathā—dampatī śaśvad bhuñjāte . punararthe—ʻśaśvat paśyata śabdavārdhilaharī vidyolbaṇaṃ daulbaṇam . sadārthe—ʻśaśvad dātā sukhaṃ vaset iti ..
pratyakṣatulyayoḥ sākṣādavyayaṃ samudāhṛtam .. 532 .. 
pratyakṣe—ʻśrīvatsalakṣmā puruṣaśca sākṣāt iti (ku. saṃ. 7. 43) . tulye—ʻskandena sākṣādiva devasenām iti (raghu. 7. 1) .. 243 .. </Amarapadavivrti> 
<Amarapadavivarana ><AK.03.03.243>  
pratīcyāṃ carame paścāt . pratīcyāṃ yathā—paścādastaṃ gato raviḥ . carame yathā—śrotriyebhyo'tithibhyaśca pūrvaṃ dīyatāṃ paścāditarebhyaḥ iti .. utāpyarthavikalpāyoḥ . apyarthe samuccaye yathā—ʻnamaste'stu dhanvane bāhubhyāmuta te namaḵ (tai. saṃ. 4. 5. 1. 1) . vikalpe yathā—ʻpārivrājyamuta grāhyamuta rājyaṃ nṛṇāṃ sukham iti . śeṣe—ʻvitarke'pi bhavedutö iti . vitarke yathā—sthāṇurutāyaṃ puruṣa iti . pādapūraṇe yathā—ʻabravīduta rāghavam iti . praśne yathā—uta paṭhasi .. punaḥsadārthayoḥ śaśvat . punarartha yathā—śaśvadudakaṃ pibati . sadāśabdasyārthe yathā—śāśvataḥ, sadātana ityarthaḥ . śeṣe—ʻsyāt śaśvat sahasaṃtate iti . sahārthe yathā—dampatī śaśvad bhuñjāte . sahabhuñjāte ityarthaḥ . saṃtataṃ vicchedarahitam . yathā—ʻvanyavṛttirimāṃ śaśvadātmānugamanena gām iti raghuvaṃśe (1. 88) .. sākṣāt  pratyakṣatulyayoḥ . pratyakṣe yathā—ʻsākṣād dṛṣṭo'si iti (ku. saṃ 6. 22) . tulye yathā—sākṣād mahārājo'yam; mahārājatulyo'yamityarthaḥ .. 243 .. </Amarapadavivarana>
<Amarapadaparijata><AK.03.03.243>  
pratīcyāṃ carame paścāt . anantarārthe ca syāt . ʻcarame'nantare paścāt iti gopālitaḥ .. utāpyarthavikalpayoḥ . apyarthaḥ . praśnaḥ . ʻuta praśne vitarke syādutāpyarthavikalpayoḵ iti viśvaḥ (pṛ. 187, ślo. 17) .. punaḥsadārthayoḥ—pratyakṣatulyayoḥ .. 243 .. </Amarapadaparijata>
%%p. 03.582
AK.03.03.244ab khedānukampāsaṃtoṣavismayāmantraṇe bata .
AK.03.03.244cd hanta harṣe'nukampāyāṃ vākyārambhaviṣādayoḥ .. 244 ..
<Amarapadavivrti ><AK.03.03.244>  
khedānukampāsaṃtoṣavismayāmantraṇe bata .
khede yathā—ʻtyajata mānamalaṃ vata vigrahaiḵ iti (raghu. 9. 47) . anukampāyāṃ yathā—ʻmā rodīrbata putra tvaṃ modakān pradadāmi te iti . saṃtoṣe yathā—ʻvata muktāsmi kilbiṣāt iti . vismaye yathā—ʻaho batāsi spṛhaṇīyavīryaḵ iti (ku. saṃ. 3. 20) āmantraṇe yathā—ʻbata putra satāṃ saṅgaṃ kuru nityamatandritaḵ iti ..
āmode ca viṣāde ca vākyārambhānukampayoḥ .. 533 ..
dānaniścayayoścaiva hantāvyayamudāhṛtam .
āmode yathā—ʻhanta jīvitāḥ smaḵ iti (sa. kaṇṭhā. pṛ. 32) . viṣāde yathā—ʻhanta jātamajātāreḥ prathamena tvayāriṇȫ iti (śiśu. 2. 102) . vākyārambhe yathā—ʻhanta te kathayiṣyāmi iti (bha. gī. 10. 19) . anukampāyāṃ yathā—ʻmā rodīrhanta putrake iti . dāne yathā—ʻidaṃ manuṣyebhyo hantö iti (sa. kaṇṭhā. pṛ. 32) . niścaye yathā—ʻhanta bhokṣyāvaḵ iti .. 244 .. </Amarapadavivrti>
<Amarapadavivarana ><AK.03.03.244>  
khedānukampā—āmantraṇe bata . khede yathā—ʻbata kaṣṭāṃ vaśāṃ gato'si iti . anukampāyāṃ yathā—ʻbata bubhukṣitāsi iti . saṃtoṣe yathā—ʻbata dṛṣṭā priyȫ iti . vismaye yathā—ʻbata bāla pragalbhase iti . āmantraṇaṃ saṃbodhanam . yathā—ʻbata vitarata toyaṃ toyavāhā himāntam iti . he meghāḥ setorārabhya himācalāvadhi toyaṃ muñcata ityarthaḥ .. hanta harṣe—viṣādayoḥ . harṣe yathā—hanta labdhajīvanāḥ smaḥ iti . anukampāyāṃ yathā—mā rodīrhanta putraka iti . vākyārambhe yathā—ʻhanta te kathayiṣyāmi iti (bha. gī. 10. 19) . viṣāde yathā—hanta vṛthā yatnaḥ kṛtaḥ iti . hanteti nipāto dāne'pi . yathā—bhūriyaṃ hantakāra iti . manuṣyebhyo dīyamānamannaṃ hantakāra ityarthaḥ .. 244 .. </Amarapadavivarana>
<Amarapadaparijata><AK.03.03.244>  
khedānukampā—vata . hanta—viṣādayoḥ .. 244 .. </Amarapadaparijata>
%%p. 03.583
AK.03.03.245ab prati pratinidhau vīpsālakṣaṇādau prayogataḥ .
AK.03.03.245cd iti hetuprakaraṇaprakarṣādisamāptiṣu .. 245 ..
<Amarapadavivrti ><AK.03.03.245>  
vīpsāyāṃ ca pratinidhau lakṣaṇapratidānayoḥ .. 534 ..
itthaṃbhūtasya cākhyāne prati bhāge ca kathyate .
vīpsāyāṃ yathā—vṛkṣaṃ vṛkṣaṃ prati siñcati (kāśikā. 1, pṛ. 80) . pratinidhau yathā—putro janakataḥ prati iti . lakṣaṇe yathā—ʻvṛkṣaṃ prati vidyotate vidyut iti (kāśikā 1. 4. 90) . pratidāne yathā—caṇakānasmai godhūmebhyaḥ prati yacchati iti . itthaṃbhūtākhyāne yathā—sādhuḥ putro devadattaṃ prati . bhāge yathā—yaddattaṃ māṃ prati syāditi ..
iti hetuprakaraṇaprakarṣādisamāptiṣu .. 535 ..
evamarthe vakṣyamāṇavicāre niyame tathā .
hetau yathā—ʻsahasodvegamiyaṃ vrajediti iti (raghu. 8. 7) . prakaraṇe yathā—ʻiti śatruṣu cendriyeṣu cö iti (raghu. 8. 23) . prakarṣe yathā—iti pāṇiniśabdaḥ iti . samāptau yathā‒iti dvitīyavargaḥ iti . evamarthe yathā—ʻiti bruvantaṃ tamuvāca sa vratī iti (śiśu. 1. 31) . vakṣyamāṇavicāre yathā—ʻstutiriti jagade hareḥ sūnunȫ (kirā. 18. 21) iti . niyame yathā—ʻātmodayaḥ parajyānirdvayaṃ nītiritīyatī iti (śiśu. 2. 30) .. 245 .. </Amarapadavivrti>
<Amarapadavivarana ><AK.03.03.245>  
prati pratinidhau—prayogataḥ . mukhyasadṛśaḥ pratinidhiḥ . yathā—ʻabhimanyurarjunataḥ prati (kāśikā 1. 4. 92) . abhimanyurarjunasadṛśa ityarthaḥ . mukhyasadṛśatayā pratinidhīyata iti pratinidhiśabdasyāpi pratiśabdasāmarthyalabhyam . sāmarthyameva pravṛttinimittamatra . atra pratinidhiśabdagrahaṇam ekasūtropāttasya pratidānasyāpyupalakṣaṇam . tathā ca pāṇinisūtram—ʻpratinidhipratidāne ca yasmāt (2. 3. 11) iti . pratidāne yathā—ʻmāṣānasmai tilebhyaḥ prati yacchati iti (kāśikā 1, pṛ. 80) . vinimayasaṃpratipattyā tilān gṛhītvā māṣān dadātītyarthaḥ . nānābhūtānāmarthānāṃ kriyāguṇābhyāṃ yugapad vyāptumicchā vīpsā vyāptirityarthaḥ . yathā—vṛkṣaṃ vṛkṣaṃ prati siñcati (kāśikā 1, pṛ. 80) . dvirvacanamatra pratiśabdāvayavavīpsābhivyaktyartham . lakṣaṇaṃ cihnam . jñāpakamiti yāvat . yathā—vṛkṣaṃ prati vidyotate vidyut (kāśikā 1. 4. 90) . ādiśabdena ʻlakṣaṇetthaṃbhūtākhyānabhāgavīpsāsu pratiparyanavaḵ (1. 4. 90) iti sūtroktayoḥ itthaṃbhūtākhyānabhāgayorgrahaṇam . kaṃcit prakāraṃ prāptaḥ itthaṃbhūtaḥ . tasyākhyāne yathā—ʻsādhu devadatto mātaraṃ prati iti (kāśikā 1, pṛ. 80) . bhāge yathā—yadatra māṃ prati syāt sa bhāgo dīyatām iti . ʻpratinidhipratidāne ca yasmāt (2. 3. 11), ʻlakṣaṇetthaṃbhūtākhyānabhāgavīpsāsu pratiparyanavaḵ (1. 4. 90) iti sūtrābhyāṃ pratiśabdaḥ pūrvokte pratinidhyādyarthaṣaṭke karmapravacanīyasaṃjño bhavati . ʻprayogataḵ ityasyāyamarthaḥ . na kevalaṃ sūtradvayānusāreṇoktā eta eva pratiśabdasyārthāḥ, kiṃ tu prayogato lokaprayogānusāreṇa anye'pyarthāḥ, lakṣaṇādāviti ādiśabdenaiva saṃgṛhītā iti . te ca śeṣakāreṇa kecit darśitāḥ—
ʻparijñāne padaprāptau kālahṛtyāṃ nivāraṇe .
vyalīkāviṣkṛtau tuṣṭau sevāyāṃ niṣkraye'pi ca ..
protsāhe cāvinābhāve vighnāṅgīkārayorapi .
vyābartane vinimaye punarāvartane'pi ca ..
vaiparītye vidratve'pekṣāprekṣakayorapi .
saṃkṣepaspardhasādṛśye svīkārābhyavahārayoḥ ..
uttarastokayatneṣu copasargaḥ prati smṛtaḥ .
iti . parijñānādiṣvartheṣu karmapravacanīyasaṃjñāyā abhāve sati pratiśabda upasargasaṃjñako bhavatītyarthaḥ . parijñāne yathā—pratidīyate, pratipadyate . padaprāptau yathā—pratitiṣṭhati . kālaharaṇe yathā—pratīkṣate, pratipālayati . nivāraṇe yathā—pratiṣedhati . vyalīkāviṣkṛtau yathā—pratibhinatti, pratyupalabhate . tuṣṭau yathā—pratinandati, pratītaḥ . sevāyāṃ yathā—pratiśrayate . niṣkraye yathā—pratyupakurute, pratiyātayati, pratimuñcati . protsāhe yathā—hotre pratigṛṇāti (si. kau. 1. 4.41) . avinābhāve yathā—dhūmo'gninā pratibaddhaḥ, vyāpta ityarthaḥ . vighne yathā—pratibaghnāti . aṅgīkāre yathā—pratīcchati, pratiśṛṇoti . vyāvartane yathā—pratyāvartate, pratigacchati . vinimaye yathā—pratidadāti, pratilabhate . svatvanivṛttiparatvāpattiparyantaṃ pratidānaṃ vinimayārthaḥ . vyatyayamātramiti pratidānavinimayayorbhedaḥ . punarāvartane yathā—pratyārabhate, pratyujjīvati . vaiparītye yathā—pratayavatiṣṭhate . vinidratve yathā—pratibudhyate niśātyaye . apekṣāyāṃ yathā—pratijāgaraḥ . prakṣepe yathā—prativāpaḥ . saṃkṣepe yathā—pratyāharaṇam . spardhe yathā—pratigarjati . sādṛśye yathā—pratimānaṃ, pratibimbam . svīkāre yathā—pratigṛhṇāti . abhyavahāre yathā—pratyavasyati . uttare yathā—pratibrūte . stoke'lpe yathā—sūpaprati, śākaprati (kāśikā 1, pṛ. 86) . ʻsuppratinā mātrārthe (2. 1. 9) iti samāsaḥ . yatne yathā—bhoktuṃ pratiyatate . evamabhiyuktaprayogānanviṣya pratiśabdasyārthāntarāṇyunneyāni .. 
iti hetuprakaraṇaprakarṣādisamāptiṣu . hetau yathā—cora iti palāyate . prakaraṇaṃ prakāraḥ . yathā—gauraśvaḥ puruṣo hastīti jātiḥ (ma. bhāṣya. 1. 1. 1) . gavādiprakārā jātirityarthaḥ . prakarṣe yathā—iti bodhāyano'vravīt iti . bodhāyano dharmajñānaprakarṣavān, ataḥ taduktamavaśyānuṣṭheyamiti tasya tātparyam . ādyarthe yathā—ʻjvalitikasantebhyo ṇaḵ (3. 1. 140) . helālīlotyamī bhāvā iti ca . samāptau yathā—iti śrīmadrāmāyaṇe bālakāṇḍe prathamaḥ sargaḥ . śeṣe—
ʻitiruktārthanirdeśe matyevaṃniyameṣu ca .
vakṣyamāṇaparāmarśe vivakṣāniyameṣu ca .
iti . pūrvoktavākyārthasya ca nirdeśe karmatvena nirdiśyamānatve ityarthaḥ . atra vākyaparāmarśe yathā—ʻāśrāvayeti caturakṣaramastu . śrauṣaḍiti caturakṣaram (tai. saṃ. 1. 6. 11. 1) iti . vākyārthaparāmarśe yathā—ʻgato'stamarka iti (bhāmaha. 2. 87) ; sūryāstakathanasya saṃdhyākālo jāta ityarthaḥ . matau buddhiviśeṣe yathā—ityāpiśaliḥ; āpiśalermatamityarthaḥ (ʻvā supyāpiśaleḵ 6. 1. 92) . evamarthe yathā—ʻityuktavantaṃ vraja sādhayeti pramāṇayan vākyamajātaśatroḵ iti (kirā. 3. 24) . niyamo nāma yogānyayogayorvyavacchedaḥ . yathā—ʻsāmānyaṃ dvividham, paramaparaṃ ceti (tarkasaṃ. pṛ. 7) . ʻātmodayaḥ parajyānirdvayaṃ nītiritīyatī (śiśu. 1. 30) iti . vakṣyamāṇaparāmarśe yathā—ʻratnākaraṃ vīkṣya mithaḥ sa jāyāṃ rāmābhidhāno harirityuvācö iti (raghu. 13. 1) . vivakṣāniyame yathā—ʻtasminniti nirdiṣṭe pūrvasyö (1. 1. 66) . ʻtasmādityuttarasyö (1. 1. 67) . ʻtadasyāstyasminniti matup (5. 2. 94) iti .. 245 .. </Amarapadavivarana>
<Amarapadaparijata><AK.03.03.245>  
prati pratinidhau—prayogataḥ . pratinidhau—pradyumno vāsudevāt prati . ʻpratiḥ pratinidhipratidānayoḵ iti pāṇinīyam (1. 4. 92) . pratidāne'pi syāt . ʻmāṣānasmai tilebhyaḥ prati yacchati (kāśikā 1, pṛ. 80) . ʻlakṣaṇenābhipratī ābhimukhye (2. 1. 14) iti ābhimukhyārthe'pi syāt . ācāryaṃ prati kṛtāñjalistiṣṭhet . vīpsāyām—vṛkṣaṃ vṛkṣaṃ prati siñcati (kāśikā 1, pṛ. 80) . lakṣṇādau—vṛkṣaṃ prati vidyotate vidyut (kāśikā 1, 4. 90) . sādhurdevadatto mātaraṃ prati . yadatra māṃ prati syāt (kāśikā 1, pṛ. 80) . ʻlakṣaṇetthaṃbhūtākhyānabhāgavīpsāsu pratiparyanavaḵ (1. 4. 89) iti sūtrāt paryanuśabdāvapi syātām . ʻabhirabhāge (1. 4. 91) iti bhāgaṃ vinā abhiśabdaśca syāt .. iti hetu—samāptiṣu . hetau—hantīti palāyate . prakaraṇe—iti vakṣye citrakathām . prakaraṇaṃ prakramaḥ prastāva iti paryāyāḥ . prakāre—laukikāḥ śabdāḥ, śakunirmṛgo brāhmaṇa iti (ma. bhāṣya. 1. 1. 1) . evaṃprakārā ityarthaḥ . ʻprakāśādisamāptiṣü iti pāṭhe—iti pāṇiniḥ . pāṇineḥ khyātirityarthaḥ . iti hariśabdaḥ . prakāśata ityarthaḥ . ādyarthe—helālīletyamī bhāvāḥ . samāptau—ʻityamarasiṃhakṛtaü (1, pṛ. 183) .. 245 .. </Amarapadaparijata>
%%p. 03.587
AK.03.03.246ab prācyāṃ purastāt prathame purārthe'grata ityapi .
AK.03.03.246cd yāvattāvacca sākalye'vadhau māne'vadhāraṇe .. 246 ..
<Amarapadavivrti ><AK.03.03.246>  
prācyāṃ purastāt prathame purārthe'grata ityapi .. 536 ..
prācyām yathā—ʻpaurastyānevamākrāmastāṃstāñjanapadān jayī iti (raghu. 4. 34) . prathame yathā—ʻpurastāt kriyate karma paścāt siddhyati tatphalam iti . purārthe yathā—ʻtvayā purastādupayācito yaḵ (raghu. 13. 53) iti . agrato'rthe—ʻnaśyat purastādanupekṣaṇīyam iti (raghu. 2. 44) ..
yāvattāvacca sākalye 'pyavadhāraṇamānayoḥ .
bhaviṣyadarthe sātatye'pyavadhāvapi kathyate .. 537 ..
sākalye yathā—ʻyāvatkṛtaṃ tāvadeva phalaṃ prāpnoti mānavaḵ iti . avadhāraṇe yathā—ʻyāvadamatraṃ brāhmaṇānāmantrayasvö iti . māne yathā—ʻsaptāśvatthasya patrāṇi tāvatsūtreṇa veṣṭayet (yā. smṛ. 2. 7. 103) iti . bhaviṣyadarthe ʻyāvad bhavatyāhitasāyakasyö (ku. saṃ. 3. 4) iti . sātatye yathā—ʻyāvajjīvamatandritaḵ iti . avadhau yathā—ʻyāvat kuṇḍinamacyutaḵ iti .. 246 .. </Amarapadavivrti>
<Amarapadavivarana ><AK.03.03.246>  
prācyāṃ purastāt—agrata ityapi . prācyādiṣvartheṣu purastācchabdo vartate . tathā ca vopālitaḥ—ʻprācyāṃ puraḥ purastādagraprathamavyatīteṣü iti .. yāvattāvacca—māne'vadhāraṇe . sākalyaṃ sāmastyam . yathā—yāvatkartavyaṃ tāvatkṛtam . sākalyena kṛtamityarthaḥ . avadhiḥ maryādā . yathā—ʻyāvat sasyakṣetraṃ tāvat kaṇṭakīvṛkṣaiḥ parivṛtam iti . mānaṃ pramāṇam . yāvaddattaṃ tāvadbhuktam (kāśikā 2. 1. 8) . yatpramāṇaṃ dattaṃ tatpramāṇaṃ bhuktamityarthaḥ . avadhāraṇe yathā—ʻyāvadamatraṃ brāhmaṇānāmantrayasvö iti (kāśikā 1, pṛ. 86) . amatrasaṃkhyayaiva brāhmaṇā nimantraṇīyāḥ, na nyūnāḥ nādhikāścetyarthaḥ . ʻtadvalgunā yugapadunmiṣitena tāvat (raghu. 5. 68) iti yugapadevetyarthaḥ . śeṣe—ʻbhaviṣyadarthaṃ sāntatyaṃ yāvadapratiyugbhavet iti . tatra pratiyukcchabdena yāvacchabdapratiyogitvena tāvacchabdo vivakṣitaḥ . tadrahitaḥ kevalo yāvacchabdo bhaviṣyadarthaṃ sāntatyaṃ cābhidadhātītyarthaḥ . bhaviṣyadarthe yathā—ʻyāvadbhavatyāhitasāyakasya matkārmukasyāsya nideśavartī iti (ku. saṃ. 3. 4) .. 246 .. </Amarapadaviarana> 
<Amarapadaparijata><AK.03.03.246>  
prācyāṃ purastāt—agrata ityapi . purārthaḥ atītaḥ . agrato'rthaḥ agram . ʻprācyāṃ puraḥ purastādagraprathamavyatīteṣü iti gopālitaḥ .. yāvattāvacca—avadhāraṇe .. anuktam—
aho vatānukampāyāṃ khede saṃbodhane'pi ca .
pakṣātmanoranirdeśye prakṛtāmarśane ca tat .. 246 .. </Amarapadaparijata>
%%p. 03.588
AK.03.03.247ab maṅgalānantarārambhapraśnakārtsnyeṣvatho atha .
AK.03.03.247cd vṛthānirarthakāvidhyornānānekavinārthayoḥ .. 247 ..
<Amarapadavivrti ><AK.03.03.247>  
aṅgīkāre'dhikāraṃ ca samuccayavikalpayoḥ .
maṅgalānantarārambhapraśnakārtsnyeṣvatho atha .. 538 ..
aṅgīkāra yathā—ʻida tvadīyaṃ dhanuratheti brūmaḵ iti . adhikāre yathā—ʻatha śabdānuśāsanam iti (mahābhāṣya 1. 1. 1) . samuccaye yathā—ʻdānaṃ kurvatha bhojanam iti . vikalpe yathā—ʻhanmi lokamatha te makhārjitam iti (raghu. 11. 84) . maṅgale yathā—ʻatha varṇān pravakṣyāmi iti . anantare yathā—ʻathauṣadhīnāmadhipasya vṛddhaü iti (ku. saṃ. 7. 1) . ārambhe yathā—ʻatha parasmaipadānyārabhyante iti . praśne yathā—ʻatha kiṃ kāryaṃ kartavyaṃ vadö iti . kārtsnye yathā—ʻathāto darśapūrṇamāsau vyākhyāsyāmaḵ iti (āpa. śrauta. 1. 1) . eṣvartheṣu athośabdo'pi vartate ..
vṛthā nirarthakāvidhyornānānekavinārthayoḥ .
nirarthake yathā—ʻprāsādaśṛṅgāṇi vṛthādyarohat iti . avidhau yathā—ʻprapacyate sa narake yo vṛthālabhate paśum iti .. nānā; anekārthe yathā—ʻnānāceṣṭairjalada laliternirviśestaṃ nagendram (megha. 1. 65) iti .. vinārthe yathā—ʻnānā nārīṃ niṣphalā lokayātrȫ iti .. 247 .. </Amarapadavivrti>
<Amarapadavivarana ><AK.03.03.247>  
maṅgalānantara—atho atha . maṅgale yathā—ʻatha varṇasamāmnāyaḵ (tai. prā. 1. 1) iti .
ʻoṃkāraścāthaśabdaśca dvāvetau brahmaṇaḥ purā .
kaṇṭhaṃ bhittvā viniryātau tasmānmāṅagalikāvubhau ..
iti . ānantarye yathā—ʻatha prajānāmadhipaḥ prabhāte iti (raghu. 2. 1) . ārambhe yathā—ʻathedānīmetannirūpyate iti . praśne yathā—ʻathaikadhenoraparādhacaṇḍād guroḥ kṛśānupratimād bibheṣi iti (raghu. 2. 49) . kārtsnaye yathā—atha curādayaḥ kathyante iti . sākalyena kathyanta ityarthaḥ . śeṣe—
ʻaṅgīkāre'dhikāre ca samuccayavikalpayoḥ .
matāntare'pyathātho ca anvādeśe tvatho iti ..
iti . aṅgīkāre yathā—ʻkiṃ tārkiko bhavāniti praśne atheti brūmaḵ iti . adhikāre yathā—ʻatha śabdānuśāsanam iti (mahābhāṣya. 1. 1. 1) . samuccaye yathā—ʻodanaṃ pacāthö . sūpamapi pacanīyamityatraiva prayokturabhiprāyaḥ . natvānantarye . vikalpaḥ saṃśayaḥ . yathā—ʻśabdaḥ kiṃ nityaḥ, athānityaḵ iti . matāntare yathā—athaivaṃ manuṣe iti . eteṣvartheṣu atho atha iti dvayaṃ vartate . tataśca atho ityasyāpi udāharaṇāni draṣṭavyāni . anvādeśe tvatho śabda eveti śeṣaḥ . yathā—ʻimaṃ vyākaraṇamadhyāpaya, atho enaṃ smṛtīḵ iti .. vṛthā nirarthakāvidhyoḥ . nirarthake prayojanaśūnye yathā—ʻprayuktamapyastramito vṛthā syāt (raghu. 2. 34) iti . avidhau śāstrīyetikartavyatārāhitye yathā—ʻvaset sa narake ghore yo vṛthālabhate paśum iti (yā. smṛ. 1. 7. 180) . vṛthā avidhinetyarthaḥ . athavā avidhiḥ kriyāśūnyaḥ, yathā—vṛthāvākya iti . uktārthakaraṇaśūnya ityarthaḥ .. nānānekavinārthayoḥ . anekārthe yathā—ʻtasmānnānārūpāḥ paśavaḵ iti . bahurūpā ityarthaḥ . vinārthe yathā—ʻnānā nārīṃ niṣphalā lokayātrȫ iti . gaṇaratnamahodadhau ca ʻvinānekārthayornānȫ iti (pṛ. 23, adhyā. 1. 17) . vakṣyati ca—ʻpṛthagvināntareṇarte hiruṅ nānā ca varjane iti (3. 4. 3) . ʻnānānekobhayārthayoḵ iti kecit paṭhanti . tathā ca viśvaprakāśe—ʻnānā vinārthe'pi bhavennānānekobhayārthayoḵ iti (pṛ. 188, ślo. 32) .. 247 .. </Amarapadavivarana>
<Amarapadaparijata><AK.03.03.247>  
maṅgalānantara—atho atha . athaśabdaḥ saṃśayaprathamayorapi syāt . ʻatha kalyāṇānantarasaṃpraśnārambhasaṃśayādyeṣü iti gopālitaḥ .. vṛthā nirarthakāvidhyoḥ . nirarthakaṃ niṣkāraṇam . ʻvṛthā nirarthakāvidhyoḵ ityamaramālā .. anuktam—
yathā sādṛśyayogyatvavīpsāspardhānatikrame ..
tathā samuccaye saumye paramārthābhyanujñayoḥ ..
nānānekobhayārthayoḥ .. 247 .. </Amarapadaparijata>
%%p. 03.591
AK.03.03.248ab nu pṛcchāyāṃ vikalpe ca paścātsādṛśyayoranu .
AK.03.03.248cd praśnāvadhāraṇānujñānunayāmantraṇe nanu .. 248 ..
<Amarapadavivrti ><AK.03.03.248>  
pṛcchāviṣādayoḥ pādapūraṇotprekṣayorapi .. 539 ..
upamāyāṃ vitarke ca nuśabdaḥ parikathyate .
pṛcchāyāṃ yathā—ʻkathaṃ nu śakyo'nunayo maharṣeḵ iti (raghu. 2. 54) . viṣāde yathā—ʻkva nu māṃ tvadadhīnajīvitām iti (ku. saṃ. 4. 6) . pādapūraṇe yathā—ʻahiṃsā nu paro dharmaḵ iti . utprekṣāyāṃ yathā—ʻvyatyayaṃ vinimayaṃ nu vitene iti (kirā. 9. 60) . upamāyāṃ yathā—ʻpadmaṃ nu lapanaṃ tasyā rājate hariṇīdṛśaḵ iti . vitarke yathā—ʻtayā gṛhītaṃ nu mṛgāṅganābhyastato gṛhītaṃ nu mṛgāṅganābhiḵ iti (ku. saṃ. 1. 47) ..
vīpsāyāmānupūrvye ca paścātsādṛśyayoranu .. 540 ..
vīpsāyāṃ yathā—ʻvṛkṣaṃ vṛkṣamanu siñcati (kāśikā 1. 4. 90) iti . ānupūrvye yathā—ʻjyeṣṭhānugamanāt pūrvam iti (raghu. 12. 35) . paścādarthe yathā—anujaḥ iti . sādṛśye yathā—ʻātmānurūpāṃ vidhinopayeme iti (ku. saṃ. 1. 18) ..
āmantraṇe'pyanujñāyāmavadhāraṇapṛcchayoḥ .
nanuśabdo'pyanunaye kṣepe paramatasya ca .. 541 ..
āmantraṇe yathā—ʻnanu nānveti hitaḥ priyaḵ iti . anujñāyāṃ yathā—nanu gacchāmi . avadhāraṇe yathā—ʻtvayā niyamyā nanu divyacakṣuṣȫ iti (raghu. 3. 45) . pṛcchāyāṃ yathā—nanvabhoji . anunaye yathā—nanvadhiṣṭhāḥ . paramatakṣepe yathā—nanu caitat kathaṃ ghaṭate iti .. 248 .. </Amarapadavivrti> 
<Amarapadavivarana ><AK.03.03.248>  
nu pṛcchāyāṃ vikalpe ca . pṛcchā praśnaḥ . yathā—ʻā no nu yuvāṃ na hīmāni no hāni . . . iti . vikalpaḥ saṃśayaḥ . yathā—ʻsthāṇurnu puruṣaḵ iti . ʻpuruṣo nu kāminīṣu madano nü iti . śeṣe—
ʻpratyuktāvupamāne ca viṣādotprekṣayorapi .
nu pādapūraṇe jñeyo jijñāsāyāṃ samuccaye ..
iti . prativacane yathā—ʻdevadatta kiṃ kaṭaṃ kṛtavānasi iti praśne ʻahaṃ nu karomi iti prativacanam (kāśikā 1, pṛ. 195) . ʻnanvorvibhāṣȫ (3. 2. 121) iti bhūtārthe laṭ . upamāne yathā—ʻpadmaṃ nu lapanaṃ tasyā rājate hariṇīdṛśaḵ iti . viṣāde yathā—ʻkva nu māṃ tvadadhīnajīvitām iti (ku. saṃ. 4. 6) . utprekṣāyāṃ yathā—ʻastaśailagahanaṃ nu vivasvānāviveśa jaladhiṃ nu mahīṃ nü iti (kirā. 9. 7) . pādapūraṇe yathā—ʻākhyāsyāmi nu te vārtām iti . jijñāsāyāṃ yathā—ʻkathamidaṃ nu bhavet iti . samuccaye yathā—ʻvāruṇī paraguṇātmaguṇānāṃ vyatyayaṃ vinimayaṃ nu vitene iti (kirā. 9. 60) .. paścātsādṛśyayoranu . paścādarthe yathā—anurathaṃ pādātam . sādṛśye —yathā—anusakhi . ubhayatrāpi ʻavyayaṃ vibhakti . . .vacaneṣü (2. 1. 6) ityavyayībhāvaḥ śeṣe—
ʻanu hīne lakṣaṇe ca saha dairghyānupūrvyayoḥ .
lakṣaṇetthaṃbhūtākhyānabhāgavīpsāsamīpayoḥ ..
athopasargo vijñeyaḥ sahapaścāddayāsu saḥ .
avaboghe cānumatau sādṛśye sāntvasevayoḥ ..
praśne cālocanācāra ānukūlye ca mārgaṇe .
āsaktāvānupūrvyāṃ ca sātatyecchopakāravat ..
protsāhe cānutāpe ca vāsane ca prasādhane .
anvaye viniyoge ca ..
iti . hīne yathā—anuśākaṭāyanaṃ vaiyākaraṇāḥ (kāśikā 1. 4. 86) . śākaṭāyanāddhīnā anye vaiyākaraṇā ityarthaḥ . lakṣaṇaṃ hetuḥ yathā—ʻśākalyasya saṃhitāmanu prāvarṣatö iti (kāśikā 1, pṛ. 79) . śākalyasaṃhitāhetunetyarthaḥ sahārthe yathā—ʻnadīmanvavasitā senȫ iti (kāśikā 1. 4. 85) . nadyā saha saṃbaddhetyarthaḥ . ʻanurlakṣaṇe (1. 4. 84), ʻtṛtīyārthe (1. 4. 85), ʻhīne (1. 4. 86) ityanoḥ karmapravacanīyatvam . tṛtīyārthe sahārthe . dairghye yathā—ʻanugaṅgaṃ vārāṇāsī (kāśikā 1, pṛ. 88) iti . gaṅāgāyāmena vārāṇasyāyāmo lakṣyate . ʻyasya cāyāmaḵ (2. 1. 16) ityavyayībhāvaḥ . ānupūrvye'nukrame yathā—ʻanujyeṣṭhaṃ praviśantu bhavantaḵ (kāśikā 1, pṛ. 86) iti . jyeṣṭhānupūrvyeṇetyarthaḥ . ʻavyayaṃ vibhakti . . . ityādinā (2. 1. 6) avyayībhāvaḥ . lakṣaṇe yathā—ʻvṛkṣamanu vidyotate vidyut (kāśikā 1, pṛ. 80) iti . itthaṃbhūtākhyāne yathā—ʻsādhurdevadatto mātaramanü iti (kāśikā 1, pṛ. 80) . bhāge yathā—ʻyadatra māmanu syāt sa bhāgo dīyatām iti . vīpsāyāṃ yathā—ʻvṛkṣaṃ vṛkṣamanu vidyotate vidyut iti . ʻlakṣaṇetthaṃbhūta . . .  ityādinā (1. 4. 90) karmapravacanīyatvam . sāmīpye yathā—ʻanuvanamaśanirgataḵ iti (kāśikā 1, pṛ. 88) . ʻanuyetsamayȫ (2. 1. 15) ityavyayībhāvaḥ . sahārthe yathā—anuplavate . paścādarthe yathā—anuvadati . dayāyāṃ yathā—anukrośati, anukampate . avabodhe jñāne yathā—anumimīte, anubhavati . anumatau yathā—anujānāti . sādṛśye yathā—anuharati pituraśvaḥ . sāntvane yathā—anunayati . sevāyāṃ yathā—anujīvati . praśne yathā—anuyogaḥ . ālocane yathā—anusaṃdhānam . ācāre yathā—anuṣṭhānam . ānukūlye yathā—anukūlaḥ . anulomaḥ . mārgaṇe yathā—anveṣaṇam . āsaktau yathā—anurajyate . ānupūrvye yathā—anukramaḥ . sātatye yathā—saṃpat saṃpadamanubadhnāti . icchāyāṃ yathā—anurodhaḥ . upakāre yathā—anugṛhṇāti . protsāhe yathā—hotre anugṛṇāti (kāśikā 1, pṛ. 70) . hotāraṃ protsāhayatītyarthaḥ . ʻanupratigṛṇaścö (1. 4. 41) iti saṃpradānārthatvam . anutāpe yathā—anuśete, anutaptaḥ . vāsane yathā—kapūreṇānuviddhaṃ jalam . vāsitamityarthaḥ . prasādhane yathā—anulimpati . anvaye yathā—anuṣajyate, anvetītyarthaḥ . viniyoge yathā—anuśāstiḥ; ityādyudārahaṇīyam .. praśnāvadhāraṇa—āmantraṇe nanu . praśne yathā—ʻnanu varṇā nityā anityā vȫ iti . nanvabhoji . avadhāraṇe yathā—nanvadya gacchāmaḥ . anujñāyāṃ yathā—nanu bhokṣyāmi . ʻnanvityanujñaiṣaṇāyām (8. 1. 43) iti sūtre kāśikā . ʻanujñaiṣaṇā anujñāprārthanetyarthaḵ iti (2, pṛ. 383) . anunaye yathā—nanvadhīṣva . āmantraṇe yathā—nanu bhuṅkṣe . śeṣe—ʻnanu kṣepe matasya ca . pratyuktāveṣaṇāyāṃ cö . paramatakṣepe yathā—ʻnanvetat kathaṃ ghaṭate iti . uktau prativacane yathā—akārṣīḥ kaṭaṃ devadatteti praśne ʻnanu karomi bhoḵ iti (kāśikā 1, pṛ. 195) . ʻnanau pṛṣṭaprativacane (3. 2. 120) iti bhūte laṭ . eṣaṇāyāṃ yathā—ʻnanu jīvantu sudhiyaḵ iti .. 248 .. </Amarapadavivarana>
<Amarapadaparijata><AK.03.03.248>  
nu pṛcchāyāṃ—sādṛśyayoranu . paścāt—anu janakaṃ gacchati . sādṛśye—anukaroti jananīm . ʻanu hīne sahārthe cö iti viśvaḥ (pṛ. 188, ślo. 33) . pāṇinimanu vaiyākaraṇāḥ . anu vīṇāṃ vaiṇiko gāyati .. praśnāvadhāraṇā—āmantraṇe nanu .. anuktam—nañabhāvavirodhānyasāmyeṣvīṣanniṣedhayoḥ iti . abhāve yathā—adanto bālaḥ . adanto vṛddhaḥ . ghaṭaḥ paṭo na bhavati . nāstyaśvasya viṣāṇam ityādi . virodhe yathā—tamaḥprakāśau na nivasataḥ . atimirastaraṇirudeti . anyārthe yathā—agaurgavayaḥ . sāmye yathā—ʻasaktaḥ sukhamanvabhūt iti (raghu. 1. 29) . īṣadarthe yathā—sa na puruṣo yo na vikrāmati . niṣedhārthe yathā—nānṛtaṃ brūyāditi .. 248 .. </Amarapadaparijata>
%%p. 03.594
AK.03.03.249ab garhāsamuccayapraśnaśaṅkāsaṃbhāvanāsvapi .
AK.03.03.249cd upamāyāṃ vikalpe vā sāmi tvardhe jugupsite .. 249 ..
<Amarapadavivrti ><AK.03.03.249>  
garhāsamuccayapraśnaśaṅkāsaṃbhāvanāsvapi .
garhāyāṃ yathā—ʻapi vāgbhūtṛṇodakaiḵ iti (yā. smṛ. 1. 5. 107) . samuccaye yathā—ʻvatsaraḥ so'pi tatsamaḵ iti . praśne yathā—ʻapyagraṇīrmantrakṛtāmṛṣīṇām iti (raghu. 5. 4) . śaṅkāyāṃ yathā—apyāgacched vyāghraḥ iti . saṃbhāvanāyāṃ yathā—ʻsamudramapi laṅghayet iti ..
upamāyāṃ vikalpe vāvadhāraṇasamuccaye .. 542 ..
upamāyāṃ yathā—ʻviśeṣako vā viśiśeṣa yasyāḵ iti (śiśu. 3. 63) . vikalpe yathā—ʻṣaṣṭhe'ṣṭame vā sīmantaḵ iti (yā. smṛ. 1. 2. 11) . avadhāraṇe yathā—ʻarāvaṇamarāmaṃ vā jagadadyeti niścitaḵ iti (raghu. 12. 83) . samuccaye yathā—ʻagnirvā pavano vāsya kaperlaṅkāṃ didhakṣataḵ iti ..
ardhe jugupsane sāmi sahārthāntikayoramā .
ardhe yathā—ʻsasītkṛtaṃ sāmi vikūṇitānanȫ iti . jagupsane yathā—ʻsāmyannaṃ na tu bhoktavyam iti .. sahārthe yathā—amāvāsyā . antike yathā—amātyaḥ .. 249 .. </Amarapadavivrti>
<Amarapadavivarana ><AK.03.03.249>  
garhāsamuccaya—saṃbhāvanāsvapi . garhāyāṃ yathā—ʻapi stuyād vṛṣalam (kāśikā 1, pṛ. 81) iti . samuccaye yathā—ʻapi siñca, api stuhi iti (kāśikā 1. 4. 96) . praśne yathā—ʻapi kriyārthaṃ sulabhaṃ samitkuśam iti (ku. saṃ. 5. 33) . śaṅkāyāṃ yathā—ʻapi kupyedācāryaḵ iti . śakterapratighātāviṣkaraṇaṃ saṃbhāvanā . yathā—api siñced drākṣāṇāṃ sahasram iti . api parvataṃ śirasā bhindyāt . kimutānyadityarthaḥ . ʻapiḥ padārthasaṃbhāvanānvavasargagarhāsamuccayeṣü (1. 4. 96) ityapeḥ karmapravacanīyatvam . upamāyāṃ vikalpe vā . upamāyāṃ yathā—ʻśiśiramathitāṃ padminīṃ vānyarūpām iti (megha. 2. 23) . vikalpe yathā—ʻyavairvrīhibhirvā yajet iti . śeṣe—ʻanavakalpe'vadhāraṇe . samuccaye vȫ iti . anavakalpo'saṃbhāvanā . yathā—ʻastravedamadhigamya tattvataḥ kasya veha bhujavīryaśālinaḵ iti (kirā. 13. 62) . avadhāraṇe yathā—ʻsā vā śaṃbhostadīyā vā mūrtirjalamayī mamö iti (ku. saṃ. 2. 60) . na ca tṛtīyetyavadhāraṇam . ʻgarbhāṣṭame'ṣṭame vābde (yā. smṛ. 1. 2. 14) iti vāśabdābhyāṃ dyotate . samuccaye yathā—ʻvāyurvā dahano vāsya kaperlaṅkāṃ didhakṣataḥ . sāhāyyakamanuprāptaü iti .. sāmi tvardhe jugupsane . ardhe yathā—ʻsāmibhuktaviṣayāḥ samāgamāḵ iti (raghu. 19. 16) . jugupsāyāṃ yathā—ʻsāmyadhyayanamanadhyāyaḵ iti .. 249 .. </Amarapadavivarana>
<Amarapadaparijata><AK.03.03.249>  
garhāsamuccaya—saṃbhāvanāsvapi . garhāyām—api stuyād vṛṣalam . samuccaye—api siñca, api stuhi . praśnārthe—api jānāsi . śaṅkāyām—apīha coro bhavet . saṃbhāvanāyām—api sthāṇuṃ jayedrāmo bhavato grahaṇaṃ kiyat .. upamāyāṃ vikalpe vā . samuccayāvadhāraṇayorapi syāt . ʻvā syād vikalpomayorevārthe ca samuccaye iti viśvaḥ (pṛ. 189, ślo. 40) .. sāmi tvardhe jugupsane . sāmi kṛtam .. 249 .. </Amarapadaparijata>
%%p. 03.596
AK.03.03.250ab amā saha samīpe ca kaṃ vāriṇi ca mūrdhani .
AK.03.03.250cd ivetthamarthayorevaṃ nūnaṃ tarke'rthaniścaye .. 250 ..
<Amarapadavivrti ><AK.03.03.250>   
kamākāśe jale mūrdhni sukhe ca samudāhṛtam .. 543 ..
ākāśa—kaṅgā pakṣiṇaḥ . jale—kañjaṃ padmam . mūrdhni—kaṃdharā . sukhe—kaṃdarpaḥ ..
ivārthe'ṅgīkṛtāvitthamarthaniścayayorapi . 
evaṃ bhavecca prakṛtaparāmarśopadeśayoḥ .. 544 ..
ivārthe yathā—ʻbhānurevaṃmunirbhāti iti . aṅgīkṛtau yathā—evaṃ karomi . itthamarthe yathā—evaṃguṇasya kṛṣṇasya rukmiṇī . . . iti . niścaye yathā—evameva . prakṛtaparāmarśe yathā—ʻevaṃvādini devarṣaü iti (ku. saṃ. 6. 84) . upadeśe yathā—ʻevaṃ kuryācchivārcanam iti ..
utprekṣāyāṃ bhavennūnamarthaniścayatarkayoḥ .
utprekṣāyāṃ yathā—ʻkāntānāṃ dahanajvālā nūnaṃ candramasaḥ karāḵ iti . arthaniścaye yathā—ʻkṣudre'pi nūnaṃ śaraṇaṃ prapanne iti (ku. saṃ. 1. 12) . tarke yathā—ʻnūnamunnamati yajvanāṃ patiḵ iti (ku. saṃ. 8. 58) .. 250 .. </Amarapadavivrti>
<Amarapadavivarana ><AK.03.03.250>  
amā saha samīpe ca . sūryācandramasau amā saha vasato'syāmiti amāvāsyā . samīpe yathā—amātyaḥ . samīpe bhava ityarthe ʻavyayāt tyap . (4. 2. 104) .. kaṃ vāriṇi mūrdhini ca . vāriṇi yathā—kañjaṃ padmam . mūrdhni yathā—kaṃdharā . śeṣe—ʻkaṃ sukhe vyomni iti . sukhe yathā—kaṃdarpaḥ . vyomni yathā—kaṅāgāḥ pakṣiṇaḥ . ʻkaṃ śiro'mbunoḵ (2, pṛ. 227) ityatra kāntavarge kaśabda uktaḥ . iha tu makārāntamavyayamiti vivekaḥ .. ivetthamarthayorevam . ivārthe yathā—ʻagnirevaṃ dvijo bhasmasāt kuryāt, ʻbhānurevaṃ munirbhrājati iti . śeṣe—
ʻevamaṅgīkṛtāvapi .
nirdhāraṇe ca prakṛtaparāmarśopadeśayoḥ ..
iti . aṅgīkāre yathā—kaṭaṃ kuru ityukte evaṃ karomi iti . nirdhāraṇe niścaye yathā—ʻāhāryamevaṃ mṛganābhipātram iti . prakṛtaparāmarśe yathā—ʻevaṃvādini devarṣaü iti (ku. saṃ. 6. 84) . upadeśe yathā—ʻevaṃ kuryācchivārcanam iti . niścaye yathā—ʻevametat kaḥ saṃdehaḵ (ratnā. 1. 7-) iti .. nūnaṃ tarke'rthaniścaye . utkaṭaikakoṭistarkaḥ . yathā—ʻnūnameṣā mama priyā bhavet iti . arthaniścaye yathā—ʻnītāni paṇatāṃ nūnamīdṛśī bhavitavyatȫ iti (kirā. 11. 47) . nūnamiti māntmavyayamutprekṣāyāmapi bhavati . yathā—ʻmadanasyeṣavo nūnaṃ yuvatīnāṃ dṛśaḥ śitāḵ iti .. 250 .. </Amarapadavivarana>
<Amarapadaparijata><AK.03.03.250>  
amā saha—kaṃ vāriṇi ca mūrdhani . sukhe ca syāt . ʻkaṃ sukhe 'mbhasi mūrdhni cö iti vaijayantī (pṛ. 284, ślo. 3) .. ivetthamarthayorevam . ivārtha aupamyam . itthamarthaḥ prakāraḥ . ʻevaṃ prakāra aupamye'nujñāyāmavadhāraṇe iti jayakośaḥ .. nūnaṃ tarke'rthaniścaye .. 250 .. </Amarapadaparijata>
%%p. 03.598
AK.03.03.251ab tūṣṇīmarthe sukhe joṣaṃ kiṃ pṛcchāyā jugupsane .
AK.03.03.251cd nāma prākāśyasaṃbhāvyakrodhopagamakutsane .. 251 ..
<Amarapadavivrti ><AK.03.03.251>  
tūṣṇīmarthe sukhārthe ca joṣamityavyayaṃ bhavet .. 545 .. 
tūṣṇīmarthe sukhārthe ca joṣamityavyayaṃ bhavet .. 545 ..
tūṣṇīmarthe yathā—ʻiti joṣamavasthitaṃ dviṣaḵ iti (śiśu. 16. 16) . sukhārthe yathā—ʻjoṣamāsīta varṣāsü iti ..
praśneṣadarthayoḥ kiṃ syānnindātiśayayorapi .
praśne yathā—ʻśaktāḥ prabandheṣu mahākavīnāṃ kimādriyeran rasikāḥ kṛti me iti . īṣadarthe yathā—ʻtadasti kiṃ vyastamapi trilocane iti (ku. saṃ. 5. 72) . nindāyāṃ yathā—ʻsa kiṃsakhā sādhu na śāsti yo'dhipam iti (kirā. 1. 5) . atiśaye yathā—ʻnivāryatāmāli kimapyayaṃ vaṭuḵ iti (ku. saṃ. 5. 83) ..
prakāśasaṃbhāvanayoḥ krodhopagamakutsane .. 546 ..
kathaṃcidarthe nāma syād vismayālīkayorapi .
prakāśe yathā—ʻkumbhodaraṃ nāma nikumbhamitram iti (raghu. 2. 35) . saṃbhāvanāyāṃ yathā—ʻkurvannāma sameṣyasi iti . krodhe yathā—ʻāḥ kaṃsasya bhayaṃ nāma gopānme'pi suradviṣaḵ iti . upagame yathā—ʻamṛtaṃ nāma yatsanto mantrajihveṣu juhvati iti (śiśu. 2. 107) . kutsane yathā—ʻko nāmāyaṃ pralapati puro me viśaṅkaḥ sabhāyām iti . kathaṃcidarthe yathā—patyuḥ kruddhasya purato sevako nāma vartate iti . vismaye yathā—ʻeko nāmārjunaḥ śatrūn karṇādīnajayadyudhi iti . alīke yathā—ʻpariśramaṃ nāma vinīya ca kṣaṇam iti (ku. saṃ. 5. 32) .. 251 .. </Amarapadavivrti>
<Amarapadavivarana ><AK.03.03.251>  
tūṣṇīmarthe sukhe joṣam . tūṣṇīmartho maunam . yathā—ʻjoṣamāste jitendriyaḵ iti . sukhe yathā—ʻjoṣamāsīta varṣāsü iti .. kiṃ pṛcchāyāṃ jugupsane . pṛcchāyāṃ yathā—kiṃ bhāryā pratikūlā . jugupsane yathā—kiṃnaraḥ, naraśarīrāvayavānāmapūrṇatvāt . jugupsito nara ityarthaḥ . ʻsa kiṃrājā yo rāṣṭraṃ na rakṣati . kiṃrājā kutsito rājā ityarthaḥ . atra kiṃrājeti samastaṃ katham . ʻrājāhaḥsakhibhyaṣṭac (5. 4. 91) iti sūtreṇa prāptaḥ samāsāntapratyayo na bhavati, ʻkimaḥ kṣepe (5. 4. 70) iti sūtreṇa tasya pratiṣedhāt . śeṣe—ʻkimīṣadatiśāyane iti . īṣadarthe yathā—ʻkimapi priyaścö . īṣatpriya ityarthaḥ . atiśaye yathā—kimapyeṣa pragalbhate . atiśayena pragalbhata ityarthaḥ .. nāma prākāśya—kutsane . prākāśye prākaṭye yathā—ʻhimālayo nā nagādhirājaḵ iti (ku. saṃ. 1. 1) . saṃbhāvye kathaṃcidarthe yathā—iha lapsyate dhanaṃ nāma iti . krodhe yathā—ʻmamāpi nāma daśānanasya paraiḥ paribhavaḵ iti . upagame yathā—ʻastu nāmö iti . krodhenopagamaḥ krodhapūrvāṅgīkāra iti kecit . yathā—asmānevamadhikṣipasi, bhavatu nāma, saṃpratyeva bhavantaṃ kathāvaśeṣaṃ kariṣyāmi iti . kutsane pṛthakkaraṇe yathā—ʻko nāmāyaṃ gṛhapatiḥ, guhā yena na gṛhītāḵ iti . śeṣe—ʻnāmālīke vismaye cāmantraṇe'rthe kathaṃcitaḵ iti . alīke'paramārthe yathā—ʻviśramya viṣṭare nāma vyājahāreti bhāratīm iti . vismaye yathā—ʻeko nāmājayad ripūn iti . āmantraṇe yathā—ʻbho nāma rāvaṇa gṛhāṇa dhanustatajyam iti . kathaṃcitpadasyārthe yathā—ʻpatyuḥ kruddhasya purataḥ sevako nāma vartate . kathaṃcid vartate ityarthaḥ .. 251 .. </Amarapadavivarana> 
<Amarapadaparijata><AK.03.03.251>  
tūṣṇīmarthe sukhe joṣam . tūṣṇīmartho maunam .. kiṃ pṛcchāyāṃ jugupsane . pṛṃcchārthe—kuśalaṃ kimatra bhavataḥ . jugupsāyām—sa kiṃrājā yo na rakṣati prajāḥ . vikalpahetuniṣedheṣvapi syāt . vikalpe—tiṣṭhatu kiṃ, gacchatu kim . hetau—kiṃ māmaṅga bādhase . niṣedhe—kiṃ dhanaiḥ parahitāni kurudhvam .. nāma prākāśya—kutsane . prākāśyārthe—rājābhūcchūdrako nāma . saṃbhāvye—ʻvidyā nāma narasya rūpamadhikaṃ pracchannaguptaṃ dhanam iti (nī. śa. 70) . krodhe—rāmo nāma kutaḥ kutaḥ . upagame—ʻaviveki kucadvandvaṃ hantu nāma jagattrayam (kuvalayā. pṛ. 101) . kutsane—
ʻpuṃskokilasya caritāni karotu nāma
kākaḥkaladhvanividhau nanu kāka evö .
iti .. 251 .. </Amarapadaparijata>
%%p. 03.600
AK.03.03.252ab alaṃ bhūṣaṇaparyāptiśaktivāraṇavācakam .
AK.03.03.252cd huṃ vitarke paripraśne samayāntikamadhyayoḥ .. 252 ..
<Amarapadavivrti ><AK.03.03.252>  
alaṃ bhūṣaṇaparyāptiśaktivāraṇavācakam .. 547 ..
bhūṣaṇe yathā—ʻalaṃcakārāsya vadhūrahaskaraḵ iti (śiśu. 1. 58) . paryāptau yathā—ʻtasyālaṃmeṣā kṣudhitasya tṛptyai iti (raghu. 2. 39) . śaktau yathā—ʻalaṃ daśāsyasya vadhāya rāghavaḵ iti . vāraṇe yathā—ʻalaṃ vivādena yathā śrutaṃ tvayȫ iti (ku. saṃ. 5. 82) ..
vitarke ca paripraśne kopabhartsanayorapi .. 548 ..
anicchābhayayoḥ smṛtyāṃ humityavyayamucyate .
vitarke yathā—ʻhuṃ jalaṃ mṛgatṛṣṇā hum iti . paripraśne yathā—huṃ devadatto'yam iti . kope yathā—ʻhuṃ nihanmi sahasā yudhi śatrūn iti . bhartsanāyāṃ yathā—ʻhuṃ yuddhādapasara śatro iti . anicchāyām—huṃ muñca pāpeti jagāda sādhvī iti . bhaye—huṃ rākṣasaḥ samāyāti . smṛtau—atra huṃ krīḍitaṃ purā iti ..
madhye'ntike syāt samayā bhedāprathamayoḥ punaḥ .. 549 ..
madhye—samayā śailayornadī . antike—samayā paṭṭaṇaṃ nadī .. 252 .. </Amarapadavivrti>
<Amarapadavivarana ><AK.03.03.252>  
alaṃ bhūṣaṇa—vāraṇavācake . bhūṣaṇe yathā—alaṃkaroti . paryāptau yathā—ʻtasyālameṣā kṣudhitasya tṛptyai iti (raghu. 2. 39) . śaktau sāmarthye yathā—ʻalaṃ mallo mallāyö iti (kāśikā 2. 3. 16) . vāraṇe niṣedhe yathā—ʻalamatiprasaṅgenö (mudrārā 1-) .. huṃ vitarke paripraśne . vitarke yathā—ʻhuṃ bhavitavyaṃ kāntāre'sminnabhimukhāgatairebhiḥ pāṭaccarairevö iti . paripraśne pṛcchāyāṃ yathā—ʻrāmo nāma babhūva huṃ tadabalā sītȫ iti (vasaṃdharasya) . ʻāmantraṇe bhartsane huṃ paripraśnavitarkayoḵ ityajayaḥ . āmantraṇe yathā—ʻhuṃ devadatta kva yāsi iti . bhartsane yathā—ʻhumapasara kvāsi māṃ netuṃ rāmö iti . smṛtāvapi yathā—ʻatra huṃ krīḍitaṃ purȫ iti .. samayāntikamadhyayoḥ . antike yathā—ʻgaṅgāṃ samayā vārāṇasī iti . madhye yathā—ʻgrāmaṃ samayā devāgāram; grāmasya madhye devāgāramityarthaḥ .. 252 .. </Amarapadavivarana>
<Amarapadaparijata><AK.03.03.252>  
alaṃ bhūṣaṇa—vāraṇavācakam . bhūṣaṇe—alaṃkaroti kanyām . paryāptau—ʻphalamalamaśanāya svādu pānāya toyam (vai. śa. 54) . śaktau—alaṃ mallo mallāya . vāraṇe—alaṃ bāle ruditvā . nirarthake'pi syāt . yathā—alamūṣareṣu bījāvāpaḥ iti .. huṃ vitarke paripraśne . anuktam—kathaṃ praśne prakāre ca prakarṣātyayorbhṛśam iti .. samayāntikamadhyayoḥ .. 252 .. </Amarapadaparijata>
%%p. 03.602
AK.03.03.253ab punaraprathame bhede nirniścayaniṣedhayoḥ .
AK.03.03.253cd syāt prabandhe cirātīte nikaṭāgāmike purā .. 253 ..
<Amarapadavivrti ><AK.03.03.253>  
bhede yathā—ʻjīvan punaḥ śaśvadupaplavebhyaḥ prajāḥ prajānātha piteva pāsi iti (raghu. 2. 48) . aprathame yathā—ʻpunarbabhāṣe turagasya rakṣitȫ iti (raghu. 3. 51) .
niṣedhe niścaye niḥ syāt sukhāptyādau nirāsane .
niṣedhe—nirasyati . nirācaṣṭe . nirākaroti . niścaye—nirṇayati . niścinoti . sukhāptau—nirvṛtiḥ . nirvṛṇoti . nirasane—nilaṣṭhīvat ..
syāt prabandhe cirātīte nikaṭāgāmike purā .. 550 ..
prabandhe yathā—ʻupādhyāyena purā dhīyate smö iti . cirātīte yathā—ʻpurātanaṃ tvāṃ puruṣaṃ purāvidaḵ iti (śiśu. 1. 33) . nikaṭāgāmike samīpavartane yathā—ʻāloke te nipatati purā sā balivyākulā vȫ (megha. 2. 25) .. 253 .. </Amarapadavivrti>
<Amarapadavivarana ><AK.03.03.253>  
punaraprathame khede . atrāprathame āvṛttau yathā—punarbhuktam . khede yathā—ʻvaiśyā āraṇyānna vikrīṇanti kiṃ punarbrāhmaṇaḵ iti . nirniścayaniṣedhayoḥ . niścaye yathā—nirṇayaḥ . niṣedhe yathā—nirasyati . śeṣe—
ʻsukhaprāptāvabhāve ca prādurarthe pṛthakkṛtau .
khedanigrahakārtsnye ca bhogārthādau nirīritaḥ ..
iti . sukhaprāptau yathā—nirvṛṇoti . abhāve yathā—ʻkṛtaṃ bhavatā nirmakṣikam iti (śāku. 2. 7-) . prādurartho vyaktatvam . yathā—nirvacanam . pṛthakkaraṇe yathā—nirdhārayati . khede yathā—nirvedaḥ . nigrahe yathā—nirbadhnāti . kārtsnye yathā—nirdahati . niṣkṛntati . niṣpinaṣṭi . upabhoge yathā—nirviśati . ādiśabdād niṣṭhīvatīti nirasane, nirdiśatītyanvākhyāne ityādi . ʻpraparāpasamanvavanirduvyāṅnyadhi . . . ityādyupasargagaṇe niḥ iti visarjanīyāntaṃ ni iti hrasvāntaṃ ceti dvayamapi paṭhitam . sūtreṣvapi ʻniraḥ kuṣaḵ (7. 2. 46) ʻnergadanada . . . (8. 4. 17) ityādiṣu dvayaṃ vyāhṛtam . tathā ca amarasiṃhenāpi ʻnirniścayaniṣedhayoḵ ityupasargadvayasyāpi sāmānyena grahaṇam . tatra hrasvāntasya niścaye yathā—ʻniyamena mayā nibarhaṇīyaḥ paramaṃ lābhamarātibhaṅgamāhuḵ iti (kirā. 13. 12) . niyamaḥ śāstraniyamaḥ niyatavāgityādi . niṣedhe yathā—niṣedhati . abhāve yathā—nivāpo deśaḥ . nīvākaḥ nidhanamiti . nikāra iti tiraskāre .. syāt prabandhe—purā . prabandhe sātatye yathā—upādhyāyena purādhīyate sma . aviratamapāṭhīdityarthaḥ . athavā prabandhe vākyaracanārūpe purāṇādāvityarthaḥ . cirātīte bahukālātīte yathā—ʻitihāsaḥ purāvṛttam (1, pṛ. 106); ʻpurātanaṃ tvāṃ puruṣaṃ purāvidaḵ iti (śiśu. 1. 33) . kecittu ciramatītaṃ ceti vyācakṣate . atīte yathā—ʻetena ha sma vā ṛṣayaḥ purā vijñānena dīrghasatramupayanti (tai. saṃ. 3. 3. 8. 4), ʻathaihainaṃ purarṣayaḵ; atīte kāle ityarthaḥ. nikaṭāgamikam avilambena bhāvi . yathā—ʻgaccha śīghraṃ purā devo varṣati iti . varṣiṣyatītyarthaḥ . kecittu—saṃnihite nikaṭavartini, āgāmike cetyarthadvayaparatvena vyācakṣate . saṃnihite yathā—ʻpurā prātaranuvākājjuhuyāt iti . prātaranuvākāta saṃnihite pūrvakāla ityarthaḥ .. 253 .. </Amarapadavivarana>
<Amarapadaparijata><AK.03.03.253>  
punaraprathame—niścayaniṣedhayoḥ . niścaye—nirvaktu bhavān . niścitaṃ vaktu bhavānityarthaḥ . niṣedhe—niṣkāmo bhavān . niṣiddhakāma ityarthaḥ .. syāt prabandhe—purā . prabandho nāma vākyaracanā . naṭī kasmāt purā dhīyate . cirātītaṃ bhūtam . yathā—purātanam . nikaṭāgāmikam anāgatam . ʻāloke te nipatati purȫ (megha. 2. 25) . avyavadhānena nipatiṣyatītyarthaḥ .. 253 .. </Amarapadaparijata>
%%p. 03.604
AK.03.03.254ab ūraryūrī corarī ca vistāre'ṅgīkṛtau trayam .
AK.03.03.254cd svarge pare ca loke svarvārtāsaṃbhāvyayoḥ kila .. 254 ..
<Amarapadavivrti ><AK.03.03.254>  
uraryūrī corarī ca vistāre 'ṅgīkṛtau trayam .
vistāre yathā—urarīkaroti, ūrīkaroti, ūrarīkarotī, aṅgīkṛtāvapyevam ..
paraloke devaloke sukhe svaḥ parikathyate .. 551 ..
paraloke yathā—ʻsvargatasya kriyāḥ kāryāḥ putraiḥ paramabhaktitaḵ iti . devaloke yathā—ʻsvarṇadyāṃ snāti nāradaḵ iti . sukhe yathā—svargaḥ ..
nyakkārālīkavārtāsu saṃbhāvye'nucite kila .
nyakkāre yathā—ʻtvaṃ kilānamitapūrvamakṣiṇoḵ iti . alīke yathā—ʻamūṃ kila tvaṃ tridivādavātaraḵ iti (śiśu. 1. 36) . vārtāyāṃ yathā—ʻatha kilaikarathena nṛpātmajȫ iti . saṃbhāvye yathā—gurūn kilātiśete śiṣyaḥ iti . anucite yathā—ʻvaktuṃ kila gurūnevamanarhastvaṃ vinaṣṭadhīḵ iti .. 254 .. </Amarapadavivrti> 
<Amarapadavivarana ><AK.03.03.254>  
ūraryūrī—aṅgīkṛtau trayam . dvayaṃ dīrghādi. tṛtīyaṃ tu hrasvādi . tathaiva prāguktam ʻūrīkṛtamurarīkṛtam iti (2. pṛ. 150) . ajayastu trayamapi hrasvādiṣu papāṭha . yathā—
ʻupatāpo gade tāpa utsargastyāgadānayoḥ .
urarī corarī corī vistārāṅgīkṛte'vyayam ..
iti . ata eva naiṣadhakāvye ʻna khalu muṣṭirurīkṛtabandhanaḵ iti (4. 84) . hrasvādiḥ prāguktaḥ . tatraiva—ʻartheṣu svayamurarīkṛtakāmyaḵ iti ca . ʻtanme varadvayamurīkṛtapūrvamevö iti murāriśca (anargha. 4. 66) . vistāre yathā—ʻūrīkṛtya paṭaṃ dhārayati, vistārya paṭaṃ dhārayatītyarthaḥ .. svarge pare ca loke svaḥ . svarge yathā—svarlokaḥ . paralokamātre yathā—ʻsvargatasya kriyāḥ kāryāḵ iti . ʻsvaryātasya putrasya patnī tadbhāgamarhati iti ca . śeṣe—ʻsvarākāśe śarmaṇi cö iti . ākāśe yathā—svargaṅgā . ākāśagaṅgetyarthaḥ . śarmaṇi sukhe yathā—svaṃ sukhaṃ gamyate'treti svargaḥ .. vārtāsaṃbhāvyayoḥ kila . vārtāyāṃ yathā—ʻjaghāna kaṃsaṃ kila vāsudevaḵ (mahābhāṣye) iti . saṃbhave yathā—ʻgurūn kilātiśete'rjunaḵ iti . śeṣe—ʻalīke ca kila smṛtaḥ nyakkāre'nucite hetaü iti . alīke yathā—ʻajānānaḥ kila pṛcchati iti . nyakkāre yathā—tvaṃ kila yotsyase . anucite yathā—evaṃ kila gurūn vaktumanarho bhavān . hetau yathā—ʻśīghraṃ pākastvayā kāryaḥ kṣudhā kila bhaviṣyati . iti .. 254 .. </Amarapadavivarana>
<Amarapadaparijata><AK.03.03.254>  
ūraryūrī—aṅāgīkṛtau trayam . ūraryūrīśabdau hrasvādirapi syātām . ūrīśabdo dīrghādiḥ .
upatāpo gade tāpa utsargastyāgadānayoḥ .
urarī corarī corī vistāre 'ṅgīkṛtau trayam ..
iti jayakośapāṭhād hrasvādirapi .. svarge pare ca—saṃbhāvyayoḥ kila . tantrād vārtāsaṃbhāvyayoreva grahaṇam . ʻsaṃbhāvye kila vārtayām iti rabhasaḥ . ʻvārtāyāmarucau kilö iti trikāṇḍaśeṣaḥ (pṛ. 37, ślo. 1020) .. 254 .. </Amarapadaparijata>
%%p. 03.606
AK.03.03.255ab niṣedhavākyālaṃkāre jijñāsānunaye khalu .
AK.03.03.255cd samīpobhayataḥ śīghrasākalyābhimukhe'bhitaḥ .. 255 ..
<Amarapadavivrti ><AK.03.03.255>  
niṣedhavākyālaṃkārajijñāsānunayeṣu ca .. 552 ..
niścaye niyame hetau khaluśabdaḥ prakīrtitaḥ .
niṣedhe yathā—ʻnirdhārite'rathe lekhena khalūktvā khalu vācikam iti (śiśu. 2. 70) . vākyālaṃkāre yathā—atho khalvarthaḥ . jijñāsāyāṃ yathā—sa khalvadhīte te putraḥ . anunaye yathā—ʻna khalu dūragato'pyativartate iti . niścaye yathā—ʻna khalvanirjitya raghuṃ kṛtī bhavān iti (raghu. 3. 51) . niyame yathā—ʻpravṛttisārāḥ khalu mādṛśāṃ giraḵ iti (kirā. 1. 25) . hetau yathā—ʻkavireva tataḥ khalūktavān iti ..
samīpobhayataḥ śīghrasākalyābhimukhe'bhitaḥ .. 553 ..
samīpe yathā—vārāṇasīmabhito bhāgīrathī . bhāgīrathīmabhita ityarthaḥ . ubhayato yathā—ʻbheje'bhitaḥpātukasiddhasindhoḵ iti (śiśu. 3. 3) . śīghra yathā—abhitaḥśatrurāyāti . sākalye yathā—bhuṅkte'nnamabhito'tithiḥ . abhimukhe yathā—ʻabhito hiṃsrako dantī māmeva paridhāvati iti .. 255 .. </Amarapadavivrti> 
<Amarapadavivarana ><AK.03.03.255>  
niṣedhavākyālaṃkāre—khalu . niṣedhe yathā—ʻnirdhārite'rthe lekhyena khalūktvā khalu vācikam iti (śiśu. 2. 70) . vākyālaṃkāre yathā—ʻayaṃ khalu mahārāja ita evābhivartate iti . jijñāsāyāṃ yathā—ko nu khalvayam . anunaye yathā—ʻna khalu na khalu mugdhe sāhasaṃ kāryametat iti (nāgā. 2. 11) . śeṣe—ʻviṣāde niścaye hetaü iti . viṣāde yathā—ʻna vidīrye kaṭhināḥ khalu striyaḵ iti (ku. saṃ. 4. 5) . niścaye yathā—tat khalu deyam, niścayena deyamityarthaḥ . hetau yathā—tataḥ khalu; tasmād hetorityarthaḥ .. samīpobhayataḥ—abhimukhe'bhitaḥ . samīpe yathā—parvatamabhito grāmaḥ . ubhayata ityasyārthe yathā—nagaramabhito nadī . ubhayatrāpi ʻparyabhibhyāṃ cö (5. 3. 9) iti tasil pratyayaḥ, ʻabhitaḥ paritaḥ . . . ityādinā (vā. 1. 4. 48) dvitīyā ca . śīghre yathā—āgaccha tvāmabhitaḥ sārtho dūraṃ yāsyati . sākalye yathā—vyāpnotyabhito rajaḥ, samantād rajo vyāpnotītyarthaḥ . abhimukhe yathā—abhitaḥ samāpatantamarimapaśyat; ābhimukhyenāpatantaṃ śatrumapaśyadityarthaḥ .. 255 .. </Amarapadavivarana>
<Amarapadaparijata><AK.03.03.255>  
niṣedhavākyālaṃkāre—khalu . krameṇodāharaṇāni—
ʻkupitvā khalu vāmākṣi kopaḥ kaḥ khalu kiṃkare .
jāne khalu kṛpāluṃ tvāṃ vācaṃ dehi khalu priye ..
iti .. samīpobhayataḥ—abhimukhe'bhitaḥ .. 255 .. </Amarapadaparijata>
%%p. 03.607
AK.03.03.256ab nāmaprākāśyayoḥ prādurmitho'nyonyaṃ rahasyapi .
AK.03.03.256cd tiro'ntardhau tiryagarthe hā viṣādaśugartiṣu .. 256 ..
<Amarapadavivrti ><AK.03.03.256>  
janmaprakāśayoḥ prādurmitho'nyonyarahasyayoḥ .
janmani yathā—ʻprādūrāsīccakrapāṇirdevakyāṃ vasudevataḵ iti . prakāśe yathā—ʻprādurāsīd vasuṃdharȫ iti (raghu. 15. 83) .. mithaḥ, anyonyārthe yathā—vasiṣṭhakauṇḍinyamaitrāvaruṇā mitho na vivāhyāḥ . rahasye yathā—ʻvaktuṃ mithaḥ prākramataivamenam iti (ku. saṃ. 3. 2) ..
antardhāne tiryagarthe tira ityavyayaṃ bhavet .. 554 ..
antardhāne yathā—ʻabhivṛṣya marutsasyaṃ kṛṣṇameghastirodadhe iti (raghu. 10. 48) . tiryagarthe yathā—ʻtiraskariṇyo jaladā bhavanti iti (ku. saṃ. 1. 14) ..
nindāvismayayorhā syādārtau śokaviṣādayoḥ .
nindāyāṃ yathā—hā kadannamupabhuñjate dvijāḥ . vismaye yathā—hā gajena hataḥ siṃhaḥ . ārtau yathā—hā hato'smi mandabhāgyaḥ . śoke yathā—ʻhā lakṣmaṇeti gaditaṃ viniśamya sītȫ iti . viṣāde yathā—ʻhā hā kṛṣṇo rājaputraṃ rathasthaḵ iti .. 256 ..</Amarapadavivrti>
<Amarapadavivarana ><AK.03.03.256>  
nāmaprākāśyayoḥ prāduḥ . nāma nāmadheyamiti subodhinīkāraḥ . yathā—ʻprādurbhāvā harerdaśö . matsyakūrmādirūpeṇa daśa nāmānītyarthaḥ . subhūticandrastu vyācaṣṭa—nāmni nāmaśabdārthe saṃbhāvanārūpe prāduḥśabdaḥ . tathā ca—ʻprāduḥ sphuṭe ca saṃbhāvye ityajayaḥ . prākāśye yathā—ʻprādurāsa prabhākaraḵ iti . kecittu—ʻjanmaprākāśyayoḥ prāduḵ iti paṭhanti . janmani yathā—ʻprādurbhūtaḥ sutastasyö iti .. mitho'nyonyaṃ rahasyapi . anyonyamityarthe yathā—bhāradvājakapigargāṇāṃ mitho vivāhyāḥ . rahasi yathā—ʻmithastvadābhāṣaṇalolupaṃ manaḵ iti (śiśu. 1. 40); ʻmithaḥ kṛte manmatha eva sākṣī iti ca .. tiro'ntardhau tiryagarthe . antardhe yathā—ʻviśvayonistirodadhe iti (ku. saṃ. 2. 62) . tiryagarthe yathā—ʻgataṃ tiraścīnamanūrusāratheḵ iti (śiśu. 1. 2) .. hā viṣādaśugartiṣu . viṣāde yathā—ʻpuṇyāntaḥpurameva hā praviśati kruddho munirbhārgavaḵ iti (mahāvīra. 2. 20) . śuci śoke yathā—ʻhā priye jānaki iti (uttara. 3. 12-) . ārtau yathā—ʻhā hato'smi mandabhāgyaḵ iti . śeṣe—ʻvismaye ca jugupsāyāṃ hā mataḵ iti . vismaye yathā—ʻhā gajena hataḥ siṃhaḵ iti . jugupsāyāṃ yathā—ʻhā kadannamupabhuñjate dvijāḵ iti .. 256 .. </Amarapadavivarana>
<Amarapadaparijata><AK.03.03.256>  
nāmaprakāśayoḥ prāduḥ . nāmaprakāśau saṃbhāvyasphuṭārthakau . ʻprāduḥ sphuṭe ca saṃbhāvye iti jayakośaḥ .. mitho'nyonyaṃ—hā viṣādaśugartiṣu .. 256 .. </Amarapadaparijata>
%%p. 03.609
ahahetyatyadbhute khede hi hetāvavadhāraṇe ..
iti śrīmadamarasiṃhakṛte nāmaliṅgānuśāsane nānārthavargaḥ
<Amarapadavivrti ><AK.03.03.?>  
ahahetyavyayaṃ proktaṃ khedanāścaryayorapi .. 555 ..
khedane yathā—ʻahaha kaṣṭamapaṇḍitatā vidheḵ iti (bhartṛhari 342) . āścarye yathā—ʻahaha mahatāṃ niḥsīmānaścaritravibhūtayaḵ iti (bhartṛ. 73) . ahahā iti vā padacchedaḥ . ʻahahā bhikṣamāṇo'pi kṣudhā saṃpīḍyate janaḵ iti ..
avadhāraṇahetvorhi sphuṭārthe pādapūraṇe .
avadhāraṇe yathā—candro hi śītaḥ . hetau yathā—kṛtimanto hi kāryataḥ . sphuṭārtheṃ yathā—ʻtathā hi sarve tasyāsan iti (raghu. 1. 29) . pādapūraṇe yathā—ʻrāmo hi lakṣmaṇaṃ vākyamavādīd vihasannivö iti ..
iti śrīvaṅgalakāmayabhaṭṭopādhyāyasūnuliṅgayasūriviracitāyāmamarakośapadavivṛtau
avyayanānārthavargaḥ saṃpūrṇaḥ </Amarapadavivrti>
<Amarapadavivarana ><AK.03.03.?>  
ahahetyadbhute khede . adbhute yathā—ʻahaha mahatāṃ niḥsīmānaścaritravibhūtayaḵ iti (bhartṛ. 73) . khede yathā—ʻahaha kaṣṭamapaṇḍitatā vidheḵ iti (bhartṛ. 342) . ahahā iti dīrghānto vā padacchedaḥ . yathā—ʻahahā bhikṣamāṇo'pi kṣudhā saṃpīḍyate janaḵ iti .. hi hetāvavadhāraṇe . hetau yathā—ʻjānāmyagnirihāstīti mahān dhūmo hi dṛśyate iti . avadhāraṇe yathā—ʻparuṣoktiḥ kathaṃ tasmin brūhi tvaṃ hi tapodhanö iti . tvameva brūhītyarthaḥ . śeṣe—ʻhi sphuṭārthe viniścityāṃ pādapūre prakīrtitaḵ iti . sphuṭārthe yathā—ʻtathā hi sarve tasyāsan parārthaikaphalā guṇāḵ iti (raghu. 1. 29) . niścaye yathā—ʻdākṣyaṃ hi sadyaḥ phaladam iti . pādapūraṇe yathā—ʻutphullapadmakesaraparāgagauradyute mama hi gauri iti (nāgā. 1. 13) .. 
iti nānārthāvyayavargaḥ </Amarapadavivarana>
<Amarapadaparijata><AK.03.03.?>  
ahahetyadbhute—avadhāraṇe . ʻhi syād viśeṣaṇe hetau hi hetāvavadhāraṇe iti vaijayantī (pṛ. 284, ślo. 9) . anuktam—ʻsyāt praśnottarayostarhi prasiddhyārambhayorha vai iti ..
iti śrīvatsanṛsiṃhasūrisutamallināthasudhīviracite'marapadapārijāte'vyayanānārthavargaḥ </Amarapadaparijata>
%%p. 04.610
4. avyayavargaḥ
AK.03.04.001ab cirāyacirarātrāyacirasyādyāścirārthakāḥ .
AK.03.04.001cd muhuḥ punaḥ punaḥ śaśvadabhīkṣṇamasakṛtsamāḥ .. 1 ..
<Amarapadavivrti ><AK.03.04.001>  
athāvyayavargamupakramate cirāyeti—atrādyaśabdena prathāmātṛtīyāpañcamīvibhaktyantapratirūpakā avyayā gṛhyante . atra krameṇodāharaṇāni—ʻcirāya saṃtarpya samidbhiragnim iti (raghu. 13. 55) . ʻcirarātrāya saṃcitam iti . ʻcirasya dṛṣṭeva mṛtotthitevö iti (ku. saṃ. 7. 4) . ʻciraṃtanastāvadabhinyavīviśat iti (śiśu. 1. 15) . ʻcireṇa nābhiṃ prathamodabindavaḵ iti (ku. saṃ. 5. 24) . ʻcirāt sutasparśarasajñatāṃ yayaü iti (raghu. 3. 26) .. muhurmuhuḥ—asakṛtsamāḥ . atrodāharaṇāni—ʻavekṣamāṇaṃ mahatīṃ muhurmuhuḵ iti (śiśu. 1. 10) . ʻpunaḥ punaḥ sūtaniṣiddhacāpalam iti (raghu. 3. 42) . ʻvanyavṛttirimāṃ śaśvat iti (raghu. 1. 88) . ʻabhīkṣṇamakṣuṇṇatayātidurgamam iti (śiśu. 1. 32) . ʻasakṛdanavagītaṃ gītamākarṇayantaḵ iti (śiśu. 11. 10) . etāni muhurarthe vartante .. 1 .. </Amarapadavivrti>
<Amarapadavivarana ><AK.03.04.001>  
cirāya cirarātrāya—cirārthakāḥ . athaikārthāvyayā ucyante . nānārthāvyayā uktāḥ . athaikārthānavyayānāha—cirāyeti . atra ādyaśabdena ciraṃ cirāt cireṇeti vibhaktyantapratirūpakā avyayā gṛhyante . cirārthakāḥ cirākālārthakā ityarthaḥ . cirārthakā ityuktibhaṅgyā ciraśabdo'vyayo'pyastīti sūcitam . ata eva ʻsāyaṃciraṃprāhṇe . . . (4. 3. 23) ityatra vṛttāvuktam—sāyādayo na vyayā apīti (kāśikā 1, pṛ. 336) . tathā ca ciraparicayaḥ, cirāyuḥ ityādayaḥ prayogā draṣṭavyāḥ . krameṇodārahaṇāni—cirāya yathā—ʻcirāya saṃtarpya samidbhiragnim iti (raghu. 13. 55) . ʻsaṃcitaṃ cirarātrāyö iti . ʻcirasya dṛṣṭeva mṛtotthitevö iti (ku. saṃ. 7. 4) . ʻciraṃ na sahate sthātuṃ parebhyo bhedaśaṅkayȫ iti (śiśu. 2. 29) . ʻcireṇa nābhiṃ prathamodabindavaḵ iti (ku. saṃ. 5. 24) . ʻcirāt sutasparśarasajñatāṃ yayaü iti (raghu. 3. 26) .. muhuḥ punaḥ—asakṛtsamāḥ . yasyāḥ kasyāścit kriyāyā anuparata evābhyāsavṛtteḥ etāni nāmāni . yathā—ʻśarāsanajyāṃ muhurāmamarśö iti (ku. saṃ. 3. 64) . ʻsrastāṃ nitambādavalambamānā punaḥpunaḥ kesaradāmakāñcīm iti (ku. saṃ. 3. 55) . ʻśaśvat priyamayaṃ brūte iti . abhīkṣṇamiti makārāntamavyayam . yathā—ʻabhīkṣṇamakṣuṇṇatayātidurgamam iti (śiśu. 1. 32) . ʻasakṛd bhaktihitaṃ hitābhilāṣī iti . śeṣe—ʻvāraṃvāraṃ śaśvadarthe iti . ʻvāraṃvāreṇa ceṣyate iti trikāṇḍaśeṣaśca (pṛ. 37, ślo. 1023) . yathā—ʻvāraṃ vāraṃ tirayati dṛśāvudgato bāṣpapūraḵ iti (mālatī. 1. 35) . ʻāste natānanastūṣṇīṃ vāraṃ vāreṇa niśvasan iti .. 1 .. </Amarapadavivarana> 
<Amarapadaparijata><AK.03.04.001>  
cirāya cirarātrāya—cirārthakāḥ . ete cirārthakāḥ syuḥ . cirārtho dīrghakālaḥ . ʻcireṇa cirarātrāya dīrghakāle cirācciram iti vaijayantī (pṛ. 287, ślo. 1) .. muhuḥ punaḥ—asakṛtsamāḥ . ete paunaḥpunyārthakāḥ . vāraṃvāreṇa vāraṃvāraṃ śabdāvapi . ʻvāraṃvāraṃ śaśvadarthe vāraṃvāreṇa ceṣyate iti trikāṇḍaśeṣaḥ (pṛ. 37, ślo. 1023) . napuṃsakabhūto'bhīkṣṇaśabdo'pyasti . ʻabhīkṣṇamavyayaṃ vā syāt paunaḥpunyabhṛśārthayoḵ iti vaijayantī (pṛ. 250, ślo. 2) .. 1 .. </Amarapadaparijata>
%%p. 04.612
AK.03.04.002ab srāgjhaṭityañjasāhnāyadrāṅmaṅkṣusapadi drute .
AK.03.04.002cd balavat suṣṭhu kimuta svatyatīva ca nirbhare .. 2 ..
<Amarapadavivrti ><AK.03.04.002>  
srāgjhaṭiti—drute . etāni drutārthe vartante . srāk—ʻsrāgvayo yāti dehinām . jhaṭiti—sutaśatamatyantadurlabhaṃ jhaṭiti . añjasā—añjasā yāti turagaḥ. ahnāya—ʻahnāya tāvadaruṇena tamo nirastam iti (raghu. 5. 71) . drāk—ʻdrāgbhaviṣyati sukhaṃ tava priye iti . maṅkṣu—ʻmaṅkṣūdapāti paritaḥ paṭalairalīnām iti (śiśu. 5. 37) . sapadi—ʻvacasastasya sapadi kriyā kevalamuttaram iti (śiśu. 2. 22) .. balavatsuṣṭhu—nirbhare . etāni nirbharārthe vartante . atrodāharaṇāni . balavat—ʻpunarvaśitvād balavannigṛhyö iti (ku. saṃ. 3. 69) . suṣṭhu—suṣṭhu pītaṃ mayā ghṛtam . kimuta—kimutādya kṛtaṃ kāryam . su—suvṛṣṭiḥ sasyavardhanī . ati—ʻativṛṣṭiranāvṛṣṭiḵ iti . atīva—atīva śobhate rājā .. 2 .. </Amarapadavivrti> 
<Amarapadavivarana ><AK.03.04.002>  
srāgjhaṭiti—sapadi drute . srāgādayaḥ sapta śīghrarūpārthe . krameṇa yathā—srāk sarantyabhisārikāḥ (gaṇaratna, pṛ. 36) . jhaṭiti—ʻānīya jhaḍiti ghaṭayati vidhirabhimatamabhimukhībhūtaḵ iti (ratnā. 1. 5) . eṣa mūrdhanyavargatṛtīyamadhyākṣaraḥ . jhaṭitīti vargaprathamamadhyākṣarastvapapāṭhaḥ . añjasā—suvarga lokamañjasā nayati . ahnāya—ʻahnāya sā niyamajaṃ klamamutsasarjö iti (ku. saṃ. 5. 86) . drāk—ʻpātāle drāgahibhayamathāstyeva nityam iti . maṅkṣu—ʻmaṅkṣūdapāti paritaḥ paṭalairalīnām iti (śiśu. 5. 37) . sapadi—ʻvacasastasya sapadi kriyā kevalamuttaram iti (śiśu. 2. 22) . jhagitīti kaṇṭhyavargatṛtīyamadhyākṣaro'pyasti . tathā ca gaṇaratnamahodadhau dvayamapyuktam—ʻahnāya maṅkṣu jhagiti jhaḍiti drāk srāk śaighrye iti . balavat—nirbhare . balavadādiṣaṭkaṃ nirbhare'timātre . krameṇa yathā—ʻbalavadapi śikṣitānāmātmanyapratyayaṃ cetaḵ iti (abhi. śā. 1. 2) . suṣṭhu—suṣṭhu pītaṃ mayā ghṛtam . kimuta—kimuta brahmavid yājñavalkyaḥ . gaṇaratnamahodadhau—ʻkiṃpunararthe'tiśaye praśne pakṣāntare'pi kimutö iti (pṛ. 7) . su—suvṛṣṭiḥ sasyavardhanī . ati—ativṛṣṭirabhūt . atīva—atīva kṣudhito'tithiḥ .. 2 .. </Amarapadavivarana>
<Amarapadaparijata><AK.03.04.002>  
srāgjhaṭiti—sapadi drute . ete śīghrārthe syuḥ .. balavat—nirbhare . ete ṣaṭ nirbhare iti sādhikārthe vartante . ʻkimutātīva balavadatisuṣṭhu su sādhike iti vaijayantī (pṛ. 287, ślo. 4) .. 2 .. </Amarapadaparijata>
%%p. 04.613
AK.03.04.003ab pṛthagvināntareṇarte hiruṅ nānā ca varjane .
AK.03.04.003cd yattadyatastato hetāvasākalye tu ciccana .. 3 ..
<Amarapadavivrti ><AK.03.04.003>  
pṛthagvinā—varjane . atrodāharaṇāni . pṛthak—kiṃcid dattvā pṛthakkriyām . vinā—ʻkṣaṇamapyutsahate na māṃ vinȫ iti (ku. saṃ. 4. 36) . antareṇa sutaṃ nāsti sukhaṃ saṃsāriṇāṃ bhuvi . ṛte—ʻṛte raveḥ kṣālayituṃ kṣameta kaḵ iti (śiśu. 1. 38) . hiruk—hiruk karmaṇāṃ mokṣaḥ . nānā—nānā viṣṇuṃ mokṣado nāsti devaḥ . etāni varjanārthe vartante .. yattadyatastato hetau . atrodāharaṇāni . yat—ʻvyāvṛttā yat parasvebhyaḵ iti (raghu. 1. 27) . tat—ʻtadidaṃ parirakṣa śobhane bhavitavyapriyasaṃgamaṃ vapuḵ iti (ku. saṃ. 4. 44) . yataḥ—ʻyato budhaiḥ sarvagatastvamucyase iti (ku. saṃ. 5. 58) . ʻyato gaṅgāmbhasi snātastato niṣkalmaṣo janaḵ iti . etāni hetvarthe vartante .. asākalye tu ciccana . atrodāharaṇe . cit—karoti kiṃcidabhyāsāt . cana—ʻapātre kuśalairdeyaṃ na kiṃcana dhanaṃ sadȫ iti . ete asākalyārthe vartete .. 3 .. </Amarapadavivrti>
<Amarapadavivarana ><AK.03.04.003>  
pṛthagvinā—varjane . pṛthagādiṣaṭkaṃ varjanarūpārthe . pṛthag devadattam . pṛthag devadattena . pṛthag devadattāt (kāśikā. 1, pṛ. 117) . ʻpṛthagvinānānābhistṛtīyānyatarasyām (2. 3. 32) iti dvitīyātṛtīyāpañcamyaḥ . evaṃ vinānānāśabdayoge'pi vibhaktitrayam . tvāmantareṇa . ʻantarāntareṇa yukte (2. 3. 4) iti dvitīyā . ṛte—ʻṛte kṛśānorna hi mantrapūtamarhanti tejāṃsyaparāṇi havyam iti (ku. saṃ. 1. 52) . ʻanyārāditararte . . . ityādinā (2. 3. 29) ṛteyoge pañcamī . hiruk—ʻna hiruk karmaṇāṃ mokṣaḵ iti . (gaṇaratna. pṛ. 39) . karmaṇāṃ varjane sati mokṣo nāstītyarthaḥ . nānā—ʻnānā nārīṃ niṣphalā lokayātrȫ (gaṇaratna. pṛ. 41), ʻnānā viṣṇuṃ mokṣado nāsti devaḵ . atra mahodadhau—ʻpṛthagvinā ca varjane nānānekavinārthayoḥ, antarāntareṇa vinārthau hirugvarjane iti (pṛ. 41, pṛ. 39) .. yattadyatastato hetau . ʻyad vidyāsu pragalbho'si tatsarvairapi pūjyase . ʻyato meghāḥ samunnādāstato vṛṣṭirbhaviṣyati iti .. asākalye tu ciccana . asākalye paritaśchinnaparimāṇe yathā . cit—atra kecidāhuḥ . cana—smṛtiranyeti kecana .. 3 .. </Amarapadavivarana>
<Amarapadaparijata><AK.03.04.003>  
pṛthagvinā—varjane . ete ṣaṭ varjanārthe .. yattadyatastato hetau . ete ca hetvarthe .. asākalye tu ciccana . etau dvau asākalyārthe .. 3 .. </Amarapadaparijata>
%%p. 04.615
AK.03.04.004ab kadācijjātu sārdhaṃ tu sākaṃ satrā samaṃ saha .
AK.03.04.004cd ānukūlyārthakaṃ prādhvaṃ vyarthake tu vṛthā mudhā .. 4 ..
<Amarapadavivrti ><AK.03.04.004>  
kadācijjātu . atrodāharaṇe . ʻkadācidupaviṣṭena jñāyate jātu na śramaḵ iti . ete ekadārthe vartete .. sārdhaṃ tu sākaṃ satrā samaṃ saha . atrodāharaṇāni . sārdham—ʻsārdhamuddhavasīribhyām iti (śiśu. 2. 2) . sākam—patnyā sākaṃ patirbhuṅkte . satrā—satrā kalatreṇa sukhaṃ samaśnute . samam—ʻsamaṃ vadhūbhirvalabhīryuvānaḵ iti (śiśu. 3. 53) . saha—ʻniḥśvāsadhūmaṃ saha ratnabhābhiḵ iti (śiśu. 4. 1) etāni sahārthe vartante .. ānukūlyārthakaṃ prādhvam . ʻsavyetaraṃ prādhvamitaḥ prayuṅkte iti (raghu. 13. 43) . etadānukūlyārthe vartate .. vyarthake tu vṛthā mudhā . vṛthā—ʻprayuktamapyastramito vṛthā syāt (raghu. 2. 34) . mudhā—ʻtatra bhramatyeva mudhā ṣaḍaṅghriḵ iti . ete vyarthakārthe vartete .. 4 .. </Amarapadavivrti>
<Amarapadavivarana ><AK.03.04.004>  
kadācijjātu . aniyatakālasyaite nāmanī . yathā—ʻkadācidāsannasakhīmukhena sȫ iti (ku. saṃ. 5. 6) . jātu—ʻtatrāniśaṃ niṣaṇṇāptā jānakī jātu na śramam iti .. sārdhaṃ tu sākaṃ satrā samaṃ saha . pañcaitāni sahetyasya nāmāni . sārdham—ʻsārdhamuddhavasīribhyām iti (śiśu. 2. 2) . sākam—ʻsākaṃ śaktidhareṇa tatrabhavato devād bhavānīpateḵ iti . satrā—ʻsatrā kalatramitraiśca gārhasthyaṃ sukhamaśnute iti . samam—ʻsamaṃ vadhūbhirvalabhīryuvānaḵ iti (śiśu. 3. 53) . saha—putreṇa sahāgataḥ pitā (kāśikā 1, pṛ. 115) . etairyoge ʻsahayukte'pradhāne (2. 3. 19) iti tṛtīyā . samakaṃ sajūriti śabdāvapyatra . ʻsamakaṃ caturaṅgasenayȫ, ʻsajūrdevaiḵ iti .. ānukūlyārthakaṃ prādhvam yathā—ʻsavyetaraṃ prādhvamitaḥ prayuṅkte (raghu. 13. 43) . atra ʻprādhvaṃ bandhane (1. 4. 78) iti bandhanahetukamānukūlyamabhipretam . tataśca savyetaraṃ bhujamaṅgulibandhanenānukūlaṃ kṛtvā prayuṅkte ityarthaḥ .. vyarthake tu vṛthā mudhā . yathā—ʻvṛthā kṛthā mānini mā pariśramam iti . mudhā—ʻmugdhe mudhā mā kupaḵ iti . ayaṃ vargacaturthopadha ityāhuḥ .. 4 .. </Amarapadavivarana>
<Amarapadaparijata><AK.03.04.004>  
kadācijjātu . etau dvau viśṣyājñātakālārthakau . ʻohamāṭü .. sārdhaṃ tu sākaṃ satrā samaṃ saha . ete pañca sāhityārthe . ʻkūḍuṭö . kvacittu satrāśabdaḥ satramiti mānto'pi . ʻsamakaṃ tu sajūḥ sākaṃ sārdhaṃ satraṃ samaṃ sahö iti vaijayantī (pṛ. 288, ślo. 17) .. ānukūlyārthakaṃ prādhvam . prādhvaṃśabdaḥ ānukūlyārthakaḥ . namrārthe'pi syāt . ʻprādhvaṃ namrānukūlayoḵ iti viśvaḥ (pṛ. 189, ślo. 46) .. vyarthake tu vṛthā mudhā . vyarthaka iti niṣphalārthe .. 4 .. </Amarapadaparijata>
%%p. 04.616
AK.03.04.005ab āho utāho kimuta vikalpe ki kimūta ca .
AK.03.04.005cd tu hi ca sma ha vai pādapūraṇe pūjane svati .. 5 ..
<Amarapadavivrti ><AK.03.04.005>  
āho utāho—kimūta ca . atrodāharaṇāni . āho—ʻāho svidāsārayadacyuto'ṅgāt iti . utāho—ʻutāho brahma cocyate iti . kimuta—ʻkimuta tvaṃ śivo brahmā viṣṇurvā yadi devarāṭ iti . kim—sthāṇurayaṃ kiṃ puruṣaḥ . kimu—kimu te kāryamutānyadīyakāryam . uta—ʻuta yena bibharṣi tat (ku. saṃ. 6. 23) . etāni vikalpārthe vartante .. tu hi ca sma ha vai pādapūraṇe . atrodāharaṇāni . tu—rāmastu lakṣmaṇaṃ prāha . hi—ahaṃ hi yāsye nagaram . ca—sa ca prāha ca rājānam . sma—mayā sma bhuktaṃ sahasā . ha—rāmaḥ prāha ha lakṣmaṇam . vai—tena vai rākṣaso hataḥ . etāni pādapūraṇārthe vartante .. pūjane svati . su—supanthāḥ . ati—atipanthāḥ . ete pūjane vartete .. 5 .. </Amarapadavivrti>
<Amarapadavivarana ><AK.03.04.005>  
āho utāho—kimūta ca . yathā—ʻsthāṇurayamāho puruṣaḵ iti (gaṇaratna. pṛ. 10) . utāho—ʻparamātmāthavānanta utāho brahma ucyate iti . kimuta—sthāṇurayaṃ kimuta puruṣaḥ . ʻśabdaḥ kiṃ nityo'nityo vā kimü iti dvyakṣaro nipātaḥ . yathā—ʻuta mukhaṃ sudṛśaḥ kimu vārijam iti . āho ityādiṣaṭkaṃ vitarkasaṃśaye vartate ityarthaḥ . āho iti padaṃ dīrghādi hrasvādi ca .. tu hi ca sma vai pādapūraṇe . ślokapāde sārthakākṣarairaparipūraṇe sati chandasaḥpūrtaye prakṛtopayuktārthaparatvābhāve'pi stobhākṣaravat prayoktavyā ityarthaḥ . yathā—ākhyāsyāmi tu te vārtām . hi—ʻutphullakamalakesaraparāgagauradyute mama hi gauri iti (nāgā. 1. 13) . ca—sa ca prāha ca rājānam . sma—ʻiti ha smāhurācāryāḵ . vai—ʻyo vai yuvāpyadhīyānaḵ iti (ma. smṛ. 2. 156) .. pūjane svati . yathā—supanthāḥ, atipanthāḥ iti . ʻna pūjanāt (5. 4. 69) iti samāsāntapratiṣedhaḥ .. 5 .. </Amarapadavivarana> 
<Amarapadaparijata><AK.03.04.005>  
āho utāho—kimūta ca . ete ṣaḍ vikalpārthakāḥ . sthāṇurayamāho puruṣaḥ . hrasvādiśca dṛṣṭaḥ . ʻāho utāho ca vikalpārthe prayoktṛbhiḵ iti bhāguriḥ .. tu hi ca—pādapūraṇe . ete ṣaṭ pādapūraṇārthakāḥ .. pūjane svati . etau pūjanārthe .. 5 .. </Amarapadaparijata>
%%p. 04.617
AK.03.04.006ab divāhnītyatha doṣā ca naktaṃ ca rajanāviti .
AK.03.04.006cd tiryagarthe sāci tiro'pyatha saṃbodhanārthakāḥ .. 6 ..
AK.03.04.007ab syuḥ pāṭ pyāḍaṅga he hai bhoḥ samayā nikaṣā hiruk .
<Amarapadavivrti ><AK.03.04.006>  
divāhnīti . divā—ʻkecid divā tathā rātraü (devīmā. 1. 36) . etad ahnīti saptamyarthe eva vartate .. atha doṣā—rajanāviti . doṣā—corā doṣā yayuḥ pathi . naktam—ʻnaktamāpānabhūmiṣü iti (ku. saṃ. 6. 42) . etau śabdau rajanau rātrau saptamyarthe'pi vartete .. tiryagarthe sāci tiraḥ . sāci—ʻcumbanāyodyate patyau vadhvā sācīkṛtaṃ mukham iti . tiraḥ—meghaistirodhīyate tīkṣṇaraśmiḥ . etau tiryagarthe vartete .. atha saṃbodhana—he hai bhoḥ . atrodāharaṇāni . pāṭ—pāṭ priye hyehi me'ntikam . pyāṭ—pyāṭ putra paṭha sarvadā . aṅga—ʻśrūyatāmaṅga vāmapi iti (śiśu. 2. 12) . he—he vṛkṣa kiṃ kampase . hai—hai vaṭo bhaikṣamāhara . bho—bho rāvaṇa tiṣṭha mamāgrato yudhi . etāni saṃbodhanārthaṃ kathayanti .. samayā nikaṣā hiruk . samayā—samayā parvataṃ nadī . nikaṣā—āpaḥ kharāṃśuṃ nikaṣā nyakārṣuḥ . hiruk—parvatasya hiruṅ nadī . ete samīpārthe vartante .. 6 .. </Amarapadavivrti>
<Amarapadavivarana ><AK.03.04.006>  
divāhnīti . divetyetadavyayam adhikaraṇe, pradhāna eva vāhaḥśabdārthe vartata iti darśayitumitikaraṇaṃ kṛtam . yathā—ʻkecid divā tathā rātrau prāṇinastulyadṛṣṭayaḵ (devīmā. 1. 36) iti .. atha doṣā ca naktaṃ ca rajanāviti . atrāpi doṣetyākārāntam, naktamiti makārāntaṃ cetyavyayadvayam . adhikaraṇapradhāne rajaniśabdārthe rātrirūpe vartata iti darśayitumitikaraṇaṃ kṛtam . yathā—ʻdoṣā caranti corā naktaṃcarāḵ iti .. tiryagarthe sāci tiro'pi . yathā—ʻsāci locanayugaṃ namayantī iti (kirā. 9. 44) . tiraḥ—tiro'ñcatīti tiryak . ʻtirasastiryalope (6. 3. 94) iti tiri ityayamādeśo bhavati .. atha saṃbodhana—he hai bhoḥ . saṃbodhanamabhimukhīkaraṇam . pyāṭ—pyāṭ putra paṭha satvaram . pāṭ—śīghramāyāhi pāṭ priye . kecittu pyāṭ pāḍiti oṣṭhyavargaprathamamidaṃ paṭhanti . apare tu phāḍiti dvitīyamādim antastharahitaṃ cāhuḥ . pāṭ pāntha madgṛhe bhuṅkṣva, phāṭ sakhe phalito mākandaḥ . aṅga—ʻmama tāvanmatamidaṃ śrūyatāmaṅga vāmapi iti (śiśu. 2. 12) . he—he vṛkṣa kiṃ kampase . hai—hai vaṭo bhaikṣamāhara . bhoḥ saptadvīpavartino rājānaścetayadhvam . ayaṃ sakārāntaḥ, visarjanīyarahita okārānto'pyasti . yathā—ʻbho bho jāmadagnyö iti . nanubataśabdāvapyatra .. samayā nikaṣā hiruk . etat trayaṃ sāmīpye vartate . vārāṇasī gaṅgāṃ samayā . vārāṇasī gaṅgāyāḥ samīpe ityarthaḥ . nikaṣā—ʻvilaṅghya laṅkāṃ nikaṣā haniṣyati iti (śiśu. 1. 68) . ʻabhitaḥ paritaḥ samayā nikaṣā hā pratiyoge'pi (vā. 1. 4. 48) ityubhayatra dvitīyā . hiruk—gaṅgāyā hiruk vārāṇasī . gaṅgāsamīpe vārāṇasītyarthaḥ . uttaratra ʻnikaṣāntike (ślo. 19) iti nikaṣāśabdasya sāmīpyalakṣaṇārthe vakṣyamāṇatvād iha samayāditrayaṃ madhyarūpārthe vartata iti subhūticandraḥ .. 6 .. </Amarapadavivarana>
<Amarapadaparijata><AK.03.04.006>  
divāhnīti . divāśabdo'hnīti saptamyarthe . aharmātre'pi vadanti .. atha doṣā—rajanāviti . doṣā naktaṃ śabdau rajanāviti saptamyarthe . rajanīmātrārthe'pi vadanti . anavyayāvityapi vadanti . tathā ca viśvaprakāśikā—(pṛ. 171, ślo. 7; pṛ. 191, ślo. 64)—
ʻdoṣaḥ syād dūṣaṇe pāpe doṣā rātrau bhuje'pi cö .
ʻdoṣā rātrimukhe rātrāvatrānavyayamapyasaü .
iti . ʻvasatiḥ sthānanaktayoḵ iti dhvanimañjarī .. tiryagarthe sāci tiraḥ . tiryagarthe strīliṅgaḥ sāciśabdo'pyasti . ʻtiryak sāci striyām iti ratnakośaḥ .. atha saṃbodhana—he hai bhoḥ . aye, hanta, haṃho śabdā api syuḥ .
ʻhaṃho siṃhaṇabhūpa tāvakayaśaḥ karpūramurvībhṛtāṃ
vikrīṇan kaṭakeṣu jīvati ciraṃ śrīmān kaliṅgaḥ kaviḥ .
iti . reśabdaḥ nīcasaṃbodhanārthakaḥ .
ʻre re kokila mā bhaja maunaṃ
kicidudañcaya pañcamarāgam .. iti .
samayā nikaṣā hiruk . ete samīpārthe .. 6 .. </Amarapadaparijata> 
%%p. 04.620
AK.03.04.007cd atarkite tu sahasā syāt puraḥ purato'grataḥ .. 7 ..
AK.03.04.008ab svāhā devahavirdāne śrauṣaḍ vauṣaḍ vaṣaṭ svadhā .
AK.03.04.008cd kiṃcidīṣanmanāgalpe pretyāmutra bhavāntare .. 8 .. 
<Amarapadavivrti ><AK.03.04.007-8>  
atarkite tu sahasā . yathā—ʻsahasā vidadhīta na kriyām iti (kirā. 2. 30) . avicāritārthasya nāma .. syāt puraḥ purato'grataḥ . puraḥ—ʻpuraḥ sakhīnāmamimīta locane iti (ku. saṃ. 5. 15) . purataḥ—purato'valokya . agrataḥ—ʻpratyarthino'grato lekhyam (yā. smṛ. 2. 1. 6) iti . etānyagrasamārthāni .. svāhā deva—vaṣaṭ svadhā . atrodāharaṇāni . svāhā—ʻagnaye svāhȫ (tai. saṃ. 1. 4. 28. 1) śrauṣaṭ—ʻastu śrauṣaṭ (tai. saṃ. 1. 6. 11. 1) vauṣaṭ—ʻindrāya vauṣaṭ . vaṣaṭ—ʻśikhāyai vaṣaṭ (varada. upa. 2. 2) . ʻsvadhā—ʻsvadhā pitṛbhyaḵ (tai. saṃ. 1. 1. 11. 1) . ete devebhyo havirdāne vartante .. kiṃcidīṣanmanāgalpe . kiṃcit—ʻkiṃcid vihasyārthapatiṃ babhāṣe iti (raghu. 2. 46) . īṣat—īṣaduṣṇaṃ payaḥ piba . manāk—ʻmanāganabhyāvṛttyā vȫ iti (śiśu. 2. 43) . etānyalpārthe vartante .. pretyāmutra bhavāntare . ʻpretya svarge mahīyate (rāmā. 1. 1. 99) . amutra—ʻiha vāmutra vaikeṣāṃ bhāvastatra prayojanam iti (yā. smṛ. 3. 4. 133) . etau janmāntare vartete .. 7-8 .. </Amarapadavivrti>
<Amarapadavivarana ><AK.03.04.007-8>  
atarkite tu sahasā syāt . yathā—ʻsahasā vidadhīta na kriyām iti (kirā. 2. 30) .. puraḥ purato'grataḥ . ete trayo'graśabdasamānārthāḥ . puraḥ—ʻpuraḥ sakhīnāmamimīta locane iti (ku. saṃ. 5. 15) . purataḥ—purato'valokya . agrataḥ—ʻpratyārthino'grato lekhyaṃ yathāveditamarthinȫ iti (yā. smṛ. 2. 1. 6) .. svāhā deva—vaṣaṭ svadhā . yaduddeśena puroḍāśādikaṃ tyājyamiti śrutivākyeṣu dṛśyate sā devatā devatāśabdenocyate . evaṃ cāyamarthaḥ saṃpannaḥ . coditāṃ devatāmuddiśya dravyapradāne prakāśye svāhādayaḥ śabdā vartante . yathā—ʻagnaye svāhȫ (tai. saṃ. 1. 4. 18. 1) . śrauṣaṭ—ʻastu śrauṣaṭ (tai. saṃ. 1. 6. 11. 1) . vauṣaṭ—ʻsomasyāgne vīhi vauṣaṭ (ai. brā. 3. 5) . vaṣaṭ—ʻindrāya vaṣaṭ (tai. saṃ. 3. 5. 4. 6) iti . svadhā—ʻā svadhetyāśrāvayati, astu svadheti pratyāśrāvayati iti (tai. brā. 1. 6. 9. 5) .. kiṃcidīṣanmanāgalpe . alpe'lpārthe vartante . yathā—ʻkiṃcid vihasyārthapatiṃ babhāṣe iti (raghu. 2. 46) . īṣat—ʻīṣaduṣṇaṃ payaḥ pibö iti . manāk—ʻmanāganabhyāvṛttyā vā kāmaṃ kṣāmyatu yaḥ kṣamī iti (śiśu. 2. 43) .. pretyāmutra bhavāntare . etad dvayaṃ bhavāntare janmāntare . pretyeti lyabantakapratirūpakamavyayamidam . lyabantatve tu janmāntararūpārthavirodhaḥ syāt . bhavo maraṇānantarabhāvivartamānaśarīrāsaṅgānantaraparigraha ityarthaḥ . ʻpretya svarge mahīyate (rāmā. 1. 1. 99) iti . amutra—ʻamutra bhavitā yatte taccintaya śubhāśubham iti (svāmī pṛ. 339) .. 7-8 .. </Amarapadavivarana>
<Amarapadaparijata><AK.03.04.007-8>  
atarkite tu sahasā . sahasāśabdaḥ atarkitārthe . akasmācchabdo'pi syāt . akasmāt kupyati bhavān .. syāt puraḥ purato'grataḥ . ete agrārthe .. svāhā deva—vaṣaṭ svadhā . ete devatānāṃ havirdānārthe .. kiṃcidīṣanmanāgalpe . ete alpārthe .. pretyāmutra bhavāntare . etau bhavāntarārthe .. 7-8  </Amarapadaparijata>
%%p. 04.621
AK.03.04.009ab vad vā yathā tathevaivaṃ sāmye'ho hī ca vismaye .
AK.03.04.009cd maune tu tūṣṇīṃ tūṣṇīkāṃ sadyaḥ sapadi tatkṣaṇe .. 9 ..
<Amarapadavivrti ><AK.03.04.009>  
vad vā yathā tathevaivaṃ sāmye . atrodārahaṇāni . vat—ʻsomavat priyadarśanaḵ (rāmā. 1. 1. 18) iti . vā—ʻpuṣpekṣaṇairbimbitalocanairvȫ iti . yathā—ʻtasyārtasya yathauṣadham iti (raghu. 1. 28) . tathā—ʻyathā tathaivāvarajeṣu vṛttim iti (raghu. 14. 21) . iva—ʻinduḥ kṣīranidhāvivö iti (raghu. 1. 12) . evam—ʻagnirevaṃ dvijo bhasmasātkuryādavamānitaḵ iti . etāni sāmye vartante .. aho hi ca vismaye . ʻaho me saubhāgyaṃ mama ca bhavabhūteśca bhaṇitam iti (bho. pra. pṛ. 56, ślo. 253) . hī—ʻhatavidhilasitānāṃ hī vicitro vipākaḵ iti (śiśu. 11. 64) . ete vismaye vartete .. maune tu tūṣṇīṃ tūṣṇīkām . tūṣṇīm—ʻtūṣṇīmetāḥ kriyāḥ strīṇām iti (yā. smṛ. 1. 2. 13) . tūṣṇīkām—ʻjapannāste munirdevīṃ tūṣṇīkāṃ jalamadhyagaḵ iti . ete maunasya nāmanī .. sadyaḥ sapadi tatkṣaṇe . sadyaḥ—ʻsadyo hatanyaṅkubhirasradigdhaṃ vyāghraiḥ padaṃ teṣu nidhīyate me iti (raghu. 16. 15) sapadi—ʻsārundhatīkāḥ sapadi prādurāsan puraḥ prabhoḵ iti (ku. saṃ. 6. 4) ete tatkṣaṇārthe vartete .. 9 .. </Amarapadavivrti>
<Amarapadavivarana ><AK.03.04.009>  
vad vā yathā tathevaivaṃ sāmye . atra vacchabdena vatipratyayāntā gṛhyante . ʻtena tulyaṃ kriyā cedvatiḵ (5. 1. 115) iti . yathā—ʻpuṃvatpragalbhȫ iti (raghu. 6. 20) . ʻtatra tasyevö (5. 1. 116) iti vatiḥ . yathā—brāhmaṇa iva brāhmaṇavat . vā—ʻviśeṣako vā viśiśeṣa yasyāṃ śriyaṃ trilokītilakaḥ sa evö iti (śiśu. 3. 63) . yathā—ʻtasyārtasya yathauṣadham iti (raghu. 1. 28) . tathā—ʻśivaḥ pūjyastathā guruḵ iti . iva—kamalamiva mukham . evam—yathā gaurevaṃ gavaya iti .. aho hīti vismaye . sāmye aho ityakārapraśleṣaḥ . aho iti dvyakṣaro nipātaḥ . ʻaho me saubhāgyam iti (bho. pra. pṛ. 56, ślo. 253) . hī—ʻhatavidhilasitānāṃ hī vicitro vipākaḵ iti (śiśu. 11. 64) .. maune tu tūṣṇīṃ tūṣṇīkām . maune vāgvṛttiparityāge yathā—tūṣṇīmāste ityādi . ʻtūṣṇīmaḥ kām pratyayo vaktavyaḵ (vā. 5. 3. 71) iti kām pratyaye tūṣṇīkāmāste (kāśikā. 2, pṛ. 70) . kām pratyayasyājñānakutsānukampādyarthaviśeṣavivakṣāyāmeva vidhānāt tūṣṇīkāṃ śabdasya maunaviśeṣo'rthaḥ . tūṣṇīṃśabdasya maunamātramartha ityarthabhede satyapi pradhānamātrasyābhedāt paryāyatvamuktamiti vijñeyam .. sadyaḥ sapadi tatkṣaṇe . tatkṣaṇe tatkāle . yathā—ʻsadyo hatanyaṅkubhirasradigdham iti (raghu. 16. 15) . sapadi—ʻsapadi mukulitākṣīṃ rudrasaṃrambhabhītyȫ iti (ku. saṃ. 3. 76) .. 9 .. </Amarapadavivarana>
<Amarapadaparijata><AK.03.04.009>  
vad vā yathā tathevaivaṃ sāmye . ete sāmyārthe .. aho hīti vismaye . etau vismayārthe . tantrāt hiśabdasyāpi grahaṇam . ʻaho hi ho ahahā ca nanā paśyata vismaye iti śṛṅgāraprākāśikā .. maune tu—sapadi tatkṣaṇe . etau tatkṣaṇārthe .. 9 .. </Amarapadaparijata>
%%p. 04.623
AK.03.04.010ab diṣṭyā samupajoṣaṃ cetyānande'thāntare'ntarā .
AK.03.04.010cd antareṇa ca madhye syuḥ prasahya tu haṭhārthakam .. 10 ..
<Amarapadavivrti ><AK.03.04.010>  
diṣṭyā samupajoṣaṃ cetyānande . yathā—ʻdiṣṭyā tvamasi me dhātrā bhītenevopapāditaḵ iti (raghu. 15. 18) . ʻsamupajoṣaṃ bhavān jayati iti . ete ānandasya nāmanī .. athāntare—madhye syuḥ . atrodāharaṇāni . antare—ʻāvayorantare jātāḥ saritsāgaraparvatāḵ iti (mahānāṭaka 5. 25) . antarā—ʻantarā tvāṃ ca māṃ ca kamaṇḍaluḵ (sara. kaṇṭhā. pṛ. 58) . antareṇa—ʻmṛṇālasūtrāmalamantareṇa sthitaścalaccāmarayordvayaṃ saḵ iti (śiśu. 3. 3) . etāni madhyārthe vartante .. prasahya tu haṭhārthakam . yathā—ʻprasahya dāsyabhigame iti (yā. smṛ. 2. 24. 291) . etad haṭhārthasya balātkārasya nāma .. 10 .. </Amarapadavivrti>
<Amarapadavivarana ><AK.03.04.010> 
diṣṭhyā śamupajoṣaṃ cetyānande . itiśabdo'tra śabdasvarūpanirdeśārthaḥ . navānandārthaḥ . tataśca diṣṭyādayastrayaḥ ānande citraharṣe vartanta iti sūbhūticandraḥ . yathā—ʻdeva diṣṭhyā vardhase iti . śamiti tālavyādi māntamavyayaṃ ca . ʻśaṃ no vātaḥ pavatāṃ mātariśvā śaṃ nastapatu sūryaḵ iti (tai. ā. 4. 42. 1) . ʻśaṃkaraḥ śaṃ karotu naḵ iti . upajoṣam—ʻupajoṣamihāsmahe iti . tathā ca vaijayantī—ʻsukhe diṣṭyopajoṣaṃ śam iti (pṛ. 288, ślo. 17) . subodhinīkārastu—ʻdiṣṭyā samupajoṣam iti paṭhitvā dvitīyaṃ śabdaṃ pañcākṣaradantyoṣṭhyādi ca manvāno ʻdiṣṭyā samupajoṣaṃ cö ityavyayadvayamānande vartata iti vyākhyāya udājahāra—ʻdiṣṭyā putro jātaḥ, samupajoṣaṃ śubhaṃ ceti makārāntamavyayadvayamapyatra vijñeyamiti .. athāntare—madhye syuḥ . antare iti saptamyantapratirūpakamekārāntamavyayam . tadādāya trayaḥ śabdā yatkiṃciddvayāpekṣayā madhyarūpārthe vartante . yathā—antare parvatayoḥ nadī . antarā—ʻantarā tvāṃ ca māṃ ca kamaṇḍaluḵ (sara. kaṇṭhā. pṛ. 58) . antareṇa—ʻmātaraṃ pitaraṃ cāntareṇa putraḵ iti . ʻantarāntareṇa yukte (2. 3. 4) iti dvitīyā . atra gaṇaratnamahodadhikāraḥ—ʻantarāntareṇeti madhyamādheyapradhānamācakṣate iti (pṛ. 32) .. prasahya tu haṭhārthakam . prasahyeti lyabantapratirūpako nipāto balātkāraśabdasamānārtha ityarthaḥ . yathā—ʻprasahya siṃhaḥ kila tāṃ cakarṣö iti (raghu. 2. 27) .. 10 .. </Amarapadavivarana>
<Amarapadaparijata><AK.03.04.010>  
diṣṭyā samupajoṣaṃ cetyānande . etau ānandārthe . joṣaṃśabdo nānārthavarge gataḥ (pṛ. 598, ślo. 251) .. athāntare—madhye syuḥ . ete madhyārthe .. prasahya tu haṭhārthakam . prasahyaśabdo balātkārārthe .. 10 .. </Amarapadaparijata>
%%p. 04.624
AK.03.04.011ab yukte dve sāṃprataṃ sthāne'bhīkṣṇaṃ śaśvadanārate .
AK.03.04.011cd abhāve nahya no nāpi māsma mālaṃ ca vāraṇe .. 11 ..
<Amarapadavivrti ><AK.03.03.011>  
yukte dve sāṃprataṃ sthāne . yathā—ʻsvayaṃ chettumasāṃpratam iti (ku. saṃ. 2. 55) . sthāne yathā—ʻsthāne bhāvānekanarādhipaḥ sannakiṃcanatvaṃ makhajaṃ vyanakti iti (raghu. 5. 16) . ete dve yuktārthe vartete .. abhīkṣṇaṃ śaśvadanārate . yathā—ʻabhīkṣṇamuṣṇairapi tasya soṣmaṇaḵ iti (śiśu. 1. 65) . śaśvad bhavaḥ śāśvataḥ . etāvanāratārthaṃ kathayataḥ .. abhāve nahi no nāpi . apiśabdād nañapi . yathā—ʻnahi svātmārāmaṃ viṣayamṛgatṛṣṇā mṛgayate iti . no—ʻno cakrī kiṃ kulālaḵ iti . na—ʻna me kiṃcana dahyate iti . a—ʻarājadaivikaṃ naṣṭaṃ bhāṇḍaṃ dāpyastu vāhakaḵ iti (yā. smṛ. 2. 16. 197) . ete 'bhāve nāstītyarthe vartante .. māsma mālaṃ ca vāraṇe . atrodāharaṇāni . māsma —ʻsaudhotsaṅgapraṇayavimukho māsma bhūrujjayinyāḵ iti (megha. 1. 28) . mā—ʻmā bhūdāśramapīḍeti (raghu. 1. 37) . alam—ʻalaṃ mahīpāla tava śrameṇö iti (raghu. 2. 34) . etāni vāraṇārthe vartante .. 11 .. </Amarapadavivrti>
<Amarapadavivarana ><AK.03.04.011>  
yukte dve sāṃprataṃ sthāne . sāṃpratamiti makārāntam, sthāne ityokārāntaṃ cetyavyayamiti yuktarūpārthe vartete . yathā—ʻviṣavṛkṣo'pi saṃvardhya svayaṃ chettumasāṃpratam iti (ku. saṃ. 2. 55) . yuktaṃ bhavatītyarthaḥ . sthāne yathā—ʻsthāne bhavānekarādhipaḥ sannakiṃcanatvaṃ makhajaṃ vyanakti iti (raghu. 5. 16) .. abhīkṣṇaṃ śaśvadanārate . anārate sarvakāla ityarthaḥ . yathā—abhīkṣṇamannaṃ dadāti . ajasraṃ dadātītyarthaḥ . śaśvad bhavaḥ śāśvataḥ .. abhāve nahya no nāpi . nahyādicatuṣkamabhāve niṣedhe vartate . nahīti dvyakṣaramekaṃ padam . yathā—ʻnahi svātmārāmaṃ viṣayamṛgatṛṣṇā bhramayati iti . akāraḥ kevalaḥ pratiṣedhe . yathā—svayamapacanti parivrājakāḥ . svayaṃ na pacantītyarthaḥ . ʻhāsakaramidamadhanute nitarāṃ śirasīva kaṅkaṇamupoḍhamūrdhaje iti māghakāvye ca . no—ʻno cakrī kiṃ kulālaḵ iti . na—ʻna me kiṃcana dahyate iti . apiśabdād nañ niṣedhe yathā—ʻanādirantaḵ ityādi . ʻnalopo nañaḵ (6. 3. 73) iti nakāralopaḥ . atra subhūticandraḥ—anaśabdo'pi niṣedhe . yathā—ʻanopamā te buddhiḵ iti śṛṅgāraprakāśe iti .. māsma mālaṃ ca vāraṇe . māsmetyādayastrayo nivāraṇārthe vartante . yathā—ʻsaudhotsaṅgapraṇayavimukho māsma bhūrujjayinyāḵ iti (megha. 1. 28) . mā—ʻmā bhūdāśramapīḍeti parimeyapuraḥsaraü iti (raghu. 1. 37) . alam—ʻalaṃ mahīpāla tava śrameṇö iti (raghu. 2. 34) . māṅvyatiriktaḥ kevalo'pi māśabdo nipātaḥ pratiṣedhavacanaḥ . yathā—ʻmā cāpalāyeti gaṇān vyanaiṣīt iti (ku. saṃ 3. 41) .. 11 .. </Amarapadavivarana>
<Amarapadaparijata><AK.03.03.01
yukte dve sāṃprataṃ sthāne . ete yukte iti ucitārthe .. abhīkṣṇaṃ śaśvadanārate . anāratārthe 'vicchede'rthe .. abhāve nahya no nāpi . ete'bhāvārthe .. māsma mālaṃ ca vāraṇe . etāni vāraṇe iti niṣedhārthe . caśabdād nahyādayo'pi syuḥ . ʻna hi no anamā māsma pratiṣedhe prakīrtitāḥ prakīrtitāḵ iti trikāṇḍaśeṣaḥ (pṛ. 36, ślo. 1017) .. 11 .. </Amarapadaparijata>
%%p. 04.626
AK.03.04.012ab pakṣāntare cedyadi ca tattve tvaddhāñjasā dvayam .
AK.03.04.012cd prākāśye prādurāviḥ syādomevaṃ paramaṃ mate .. 12 ..
<Amarapadavivrti ><AK.03.03.012>  
pakṣāntare cedyadi ca . yathā—ʻsatyaṃ cet tapasā ca kiṃ śuci mano yadyasti tīrthena kim iti (nī. śa. 37) . etau pakṣāntare vartete .. tattve tvaddhāñjasā dvayam . udāharaṇe . addhā—ʻārādhito'ddhā manurapsarobhiḵ iti . (sara. kaṇṭhā. pṛ. 58) . añjasā—ʻañjaseti rurudhuḥ kacagrahaiḵ iti (raghu. 19. 31) . etau tattve niścaye vartete .. prakāśe prādurāviḥ syāt . yathā—ʻprādurāsīd vasuṃdharȫ iti (raghu. 15. 83) . ʻāvirbabhūva kuśagarbhamukhaṃ mṛgāṇāṃ yūtham iti (raghu. 9. 55) . ete prakāśasya nāmanī .. omevaṃ paramaṃ mate . yathā—ʻomityuktavato'tha śārṅgiṇa iti vyāhṛtya vācaṃ nabhaḵ iti (śiśu. 1. 75) . evam—ʻevaṃ yadāttha bhagavan iti (ku. saṃ. 2. 31) . paramam—ʻtataḥ paramamityuktvȫ iti (ku. saṃ. 6. 35) . ete mate 'ṅgīkāre vartante .. 12 .. </Amarapadavivrti>
<Amarapadavivarana ><AK.03.04.012>  
pakṣāntare cedyadi ca . anekapakṣasaṃbhāvanāyām anyatarapakṣaviśeṣaparigraharūpārthe dvāvetau śabdau vartete . yathā ca ʻkoṭidvayanipāte ekakoṭiparigrahaḥ yadyarthaḵ iti vallabhācāryaḥ . yathā—ʻsatyaṃ cet tapasā ca kiṃ śuci mano yadyasti tīrthena kim iti (nī. śa. 37) .. tattve tvaddhāñjasā dvayam . yathā ʻaddhā śriyaṃ pālitasaṃgarāya pratyarpayiṣyatyanaghāṃ sa sādhuḵ iti (raghu. 13. 65) . añjasā—ʻañjasā vakti sajjanaḵ iti .. prakāśe prādurāviḥ syāt . yathā—ʻprādurāsīt prajāpatiḵ iti . āviḥ—ʻāvirbhūtaprathamamukulāḵ iti (megha. 1. 21) .. omevaṃ paramaṃ mate . mate'ṅgīkāre omiti . yathā—ʻomityuktavato'tha śārṅgiṇaḵ iti (śiśu. 1. 75) . evam—ʻoṃ tathā . evametad yathāttha tvam iti . paramam—ʻtataḥ paramamityuktvā pratasthe munimaṇḍalam iti (ku. saṃ. 6. 35) .. 12 .. </Amarapadavivarana>
<Amarapadaparijata><AK.03.03.012>  
pakṣāntare cedyadi ca . etau pakṣāntarārthe . ʻca pādapūraṇe pakṣāntare hetau viniścaye iti trikāṇḍaśeṣaḥ (pṛ. 36, ślo. 1018) .. tattve tvaddhāñjasā dvayam . etad dvayaṃ tattve iti paramārthe .. prakāśe prādurāviḥ syāt . ete dve prakāśe iti prākaṭyārthe . prādurabhūt . sākṣāditi pāṭhe vyavahite'pi syātām . ʻabhavan yugapad vilolajihvāyugalīḍhobhayasṛkkabhāgamāviḵ iti (śiśu. 20. 42) .. omevaṃ paramaṃ mate . etāni matātha .. 12 .. </Amarapadaparijata>
%%p. 04.627
AK.03.04.013ab samantatastu paritaḥ sarvato viṣvagityapi .
AK.03.04.013cd akāmānumatau kāmamasūyopagame'stu ca .. 13 ..
<Amarapadavivrti ><AK.03.04.013>  
samantatastu—viṣvagityapi . udāharaṇāni . ʻsamantato varṣati meghasaṃghaḵ iti . paritaḥ—ʻāyānti paritaḥ striyaḵ iti . sarvataḥ—ʻtvaṃ sarvatogāmi ca sādhakaṃ cö iti . (ku. saṃ. 3. 12) . viṣvak—ʻviṣvak taṭeṣu patati sphuṭamantarikṣam iti . etāni sarvato'rthe vartante .. akāmānumatau kāmam . yathā—ʻkāmaṃ kṣāmyatu yaḥ kṣamī iti (śiśu. 2. 43) etadakāmānumatau aniścayāṅgīkṛtau vartate .. asūyopagame'stu ca . cakārād bhavatvityapi . atra udāharaṇe . astu—ʻtathāvidhastāvadaśeṣamastu saḵ iti (ku. saṃ. 5. 82) . bhavatu—ʻbhavatu bhavatvasuhṛjjanaḥ sakāmaḵ iti . etāvasūyayā aṅgīkāre vartete .. 13 .. </Amarapadavivrti>
<Amarapadavivarana ><AK.03.04.013>  
samantatastu—viṣvagityapi . samantata ityādicatuṣṭayaṃ kriyāyāḥ sarvadeśasaṃbandhitva . yathā—ʻsamantato varṣati meghasaṃghaḵ iti . paritaḥ—ʻāyānti paritaḥ śriyaḵ iti . sarvataḥ—sarvato'valokya . viṣvak—ʻviṣvaktaṭeṣu patati sphuṭamantarikṣam iti . itiśabdaḥ evaṃvidhāvyayāntarapradarśanārthaḥ . yathā—samantādavalokya ityādi .. akāmānumatau kāmam . kāmam ātmana icchāyā abhāve'pi parānurodhād balādvā kṛtamaṅgīkaraṇam anumatiḥ . yathā—ʻmanāganabhyāvṛttyā vā kāmaṃ kṣāmyatu yaḥ kṣamī iti (śiśu. 2. 43) . kadācidapi kṣamā na karaṇīyeti tanmatam . yadi karaṇīyeti parasya mataṃ, tarhi kvacideva kriyatāmityarthaḥ kāmamiti māntenāvyayena prakāśyate . subhūticandrastu ʻākāmānumatau kāmam iti dīrghādiṃ paṭhitvā nikāmānumatāviti vyācaṣṭa . tathā ca ʻkāmaṃ kāmābhyanujñāyāḵ iti trikāṇḍyāmuktam . rudrastu ubhayamapyāha—ʻākāmānumatau kāmamasūyopagame'pi cö iti .. asūyopagame'stu ca . asūyāpūrvake'ṅgīkāre yathā—ʻalaṃ vivādena yathā śrutastvayā tathāvidhastāvadaśeṣamastu saḵ iti (ku. saṃ. 5. 82) . caśabdād bhavatuśabdo'pīti subodhinīkāraḥ . yathā—ʻbhavatu ko doṣaḵ iti .. 13 .. </Amarapadavivarana>
<Amarapadaparijata><AK.03.04.013>  
samantatastu—viṣvagityapi . etāni sarvatrārthe . samantācchabdo'pyasti . ʻparitaḥ sarvato viṣvak samantācca samantataḵ iti vaijayantī (pṛ. 287, ślo. 3) .. akāmānumatau kāmam . kāmaṃśabdaḥ akāmapūrvakānumatau . asūyopagame'stu ca . astuśabdo'sūyāpūrvakābhyupagame'pi syāt . ʻastu syādabhyupagame'pyasūyāpīḍayorapi iti viśvaḥ (pṛ. 186, ślo. 15) .. 13 .. </Amarapadaparijata>
%%p. 04.629
AK.03.04.014ab nanu ca syād virodhoktau kaccit kāmapravedane .
AK.03.04.014cd niḥṣamaṃ duḥṣamaṃ garhye yathāsvaṃ tu yathāyatham .. 14 ..
<Amarapadavivrti ><AK.03.04.014>  
nanu ca syād virodhoktau . ʻnanu cātraṃ tugāgamaḥ kathaṃ bhavati iti . nanu ceti virodhoktau vartate .. kaccit kāmapravedane . yathā—ʻāmṛśyate jānapadairna kaccit iti (raghu. 5. 9) . etat kāmapravedane iṣṭaparipraśne vartate .. niḥṣamaṃ duḥṣamaṃ garhye . yathā—niḥṣamaṃ vakti mūrkhaḥ . duḥṣamaṃ vartate vadhūḥ . etau garhye nindārthe vartete .. yathāsvaṃ tu yathāyatham . yathā—ʻyathāsvamāśramaiścakre iti (raghu. 17. 65) . yathāyathaṃ palāyantaḥ . etāvātmanyātmīye vartete .. 14 .. </Amarapadavivrti>
<Amarapadavivarana ><AK.03.04.014>  
nanu ca syād virodhoktau . yathā—nanu ca nityā vedāḥ; tvaduktaṃ vedānāmāptapraṇītatvaṃ viruddhamityarthaḥ .. kaccit kāmapravedane . svābhiprāyāviṣkaraṇaṃ kāmapravedanam . yathā—ʻkaccijjīvati te mātā kaccijjīvati te pitȫ ityādāvapi bhavadīyapitrorjīvanaṃ mamābhimatamityādirartho'vagantavyaḥ . kecittu—kāmapravedanaśabda iṣṭaparipraśne lakṣaṇayā vartata ityāhuḥ .. niḥṣamaṃ duḥṣamaṃ garhye . nirgataṃ samaṃ niḥṣamam . duṣṭaṃ samaṃ duḥṣamam . ʻtiṣṭhadguprabhṛtīni cö (2. 1. 17) ityavyayībhāve ʻsuvinirdurbhyaḥ supisūtisamāḵ (8. 3. 88) iti ṣatvam . tathā ca mahodadhau—(pṛ. 133) ʻnirgataṃ samaṃ nirgatatvaṃ samasyeti vā samānniṣkrānto vā niḥṣamam . ʻduṣṭaṃ samaṃ, duṣṭatvaṃ vā samasya duḥṣamam . (pṛ. 135) . ʻavyayībhāvaścö (2. 4. 18, 1. 1. 41) iti napuṃsakatvamavyayatvaṃ cetyanayoḥ śabdāntareṇa samāso nāstīti ʻtiṣṭhadguprabhṛtīni cö (2. 1. 17) iti ʻcakāreṇāvadhāritam . anye tvāhuḥ—ʻnirgatā bahavaḥ samāḥ saṃvatsarā yasmin śaratsaṃvatsarādyātmake kāle sa kālo niḥṣamam . yathā—niḥṣamaṃ vakti mūrkhaḥ . bahukālasādhyamarthaṃ svalpāvaśiṣṭakāle vaktītyarthaḥ tathā duḥṣamaśabdo'pi kālavācanaḥ . yathā—duḥṣamaṃ vartata iti . duṣṭasamāveśāt kālasya duṣṭatvam . duṣṭaḥ kālo vartata ityarthaḥ . ubhayorapi purvavadevāvyayībhāvatvaṃ ṣatvaṃ ca . niḥṣamaduḥṣamakālo'pyatirikte garhyamātre tūpacārād niḥṣamaduḥṣamaśabdau vartete iti boddhavyam .. yathāsvaṃ tu yathāyatham . atra svaśabda ātmīyavacanaḥ . tena yo ya ātmā yo ya ātmīyo vā tatrobhayatrāpi yathāsvaṃ yathāyathamiti śabdadvayaṃ vartate . ʻyathāsvamiti vīpsāyāmavyayībhāvaḵ iti kāśikā . yathāsvaṃ yathāyathamiti yathāśabdasya dvirvacanaṃ napuṃsakatvaṃ ca nipātyate (kāśikā. 2, pṛ. 376) . ata eva ʻhrasvo napuṃsake prātipadikasyö (1. 2. 47) iti hrasvatvasyāvyayagaṇe pāṭhādavyayatvam . tatrātmavacanatve yathā—ʻyathāsvaṃ kṛtavikramāḵ iti . ʻtatprasādādamī bhāvā jñātāḥ sarve yathāyatham iti . sarve padārthāḥ svarūpato jñātā ityarthaḥ . ātmīyavacanatve yathā—ʻadhyāsate cīrabhṛto yathāsvaṃ cirojjhitānyāśramamaṇḍalāni iti (raghu. 13. 22) . ʻyathāyathaṃ tāḥ sahitā nabhaścaraiḥ prabhābhirudbhāsitaśailavīrudhaḵ iti (kirā. 8. 2) .. 14 .. </Amarapadavivarana>
<Amarapadaparijata><AK.03.04.014>  
nanu ca syād virodhoktau . nanucaśabdo virodhoktau syāt . praśne'pi syāt . tathā ca viśvaḥ ʻnanuca praśnadṛṣṭyoktyoḵ iti (pṛ. 186, ślo. 11) .. kaccit kāmapravedane . kaccicchabdaḥ kāmapravedanāyām . praśnavitarkayorapi syāt . ʻkaccit praśnavitarkayoḵ iti viśvaḥ (pṛ. 287, ślo. 15) .. niḥṣamaṃ duḥṣamaṃ garhye . ete garhyārthe syātām .. yathāsvaṃ tu yathāyatham . sveṣāṃ sveṣāmityasminnarthe syātām .. 14 .. </Amarapadaparijata>
%%p. 04.631
AK.03.04.015ab mṛṣā mithyā ca vitathe yathārthaṃ tu yathātatham .
AK.03.04.015cd syurevaṃ tu punarvaivetyavadhāraṇavācakāḥ .. 15 .. 
<Amarapadavivrti ><AK.03.04.015>  
mṛṣā mithyā ca vitathe . yathā—ʻbhavanti noddāmagirāṃ kavīnāmucchrāyasaundaryaguṇā mṛṣodyāḵ iti (śiśu. 4. 10) . mithyā—ʻtāmūcatuste priyamapyamithyȫ iti (raghu. 14. 6) . etāvanṛte vartete .. yathārthaṃ tu yathātatham . yathā—yathārthamuktavānāsīt . yathātatham—gururyathātathaṃ vakti . etau satye vartete .. syurevaṃ—dhāraṇavācakāḥ . yathā—ʻevametad yathā prāha viṣṇustu jagadīśvaraḵ iti . tu—ʻrāvaṇaṃ tu durātmānamavadhīd rāghava punaḵ iti . vā—ʻvyāso vā sarvadharmajñaḵ iti . eva—ʻtvameva sākṣātkaraṇīya ityataḥ kimasti kāryaṃ guru yogināmapi iti (śiśu. 1. 31) . ete'vadhāraṇe niścayārthe vartante .. 15 .. </Amarapadavivrti>
<Amarapadavivarana ><AK.03.04.015>  
mṛṣā mithyā ca vitathe . vitathe'prāmāṇike vacasi vastvantare vā yathā—mṛṣā bhāṣase, mithyā vadasi . mithyābhūtamidaṃ jagat, prapañco mithyā iti . yathārthaṃ tu yathātatham . arthaṃ vastutattvamanatikramya yathārtham . .ʻtathāśabdaḥ satyavacane iti mahodadhau (pṛ. 422) . tathā satyamanatikramya yathātatham . ʻyathātathayathāpurayoḥ paryāyeṇö (7. 3. 31) iti nipātanāt sādhutvam .. syureva tu—dhāraṇavācakāḥ . evaśabdādayaḥ pañca svetaraniṣedhagarbhitaniścayajñānavācakāḥ . yathā—ʻna vaiva dravyāṇi iti . kecit evamiti sabindukaṃ paṭhitvodāharanti—ʻevametat kaḥ saṃdehaḵ iti (ratnā. 1. 7-) . tu—ʻātmā sava tu paśyati iti . ātmaiva paśyatītyartha . punaḥ—ʻvipraḥ punaḥ pūjyatamaḥ samastaiḵ iti . vipra eva pūjya ityarthaḥ . vai—ʻna vai brāhmaṇe śrī ramate iti . na ramata evetyarthaḥ . ca —ʻātmā ca saccidānandaḵ iti prāmāṇikaprathā . kecittu vaivetyantimaṃ śabdaṃ paṭhanti . yathā—ʻsā vā śaṃbhostadīyā vā mūrtirjalamayī mamö iti (ku. saṃ. 2. 60) . atra na tṛtīyā vyaktirityavadhāraṇaṃ dvābhyāṃ vāśabdābhyāṃ gamyate .. 15 .. </Amarapadavivarana>
<Amarapadaparijata><AK.03.04.015>  
mṛṣā mithyā ca vitathe . ete vitathārthe syātām .. yathārthaṃ tu yathātatham . ete satyārthe .. syureva tu—dhāraṇavācakāḥ . ete pañca avadhāraṇārtakāḥ syuḥ .. 15 .. </Amarapadaparijata>
%%p. 04.632
AK.03.04.016ab prāgatītārthakaṃ nūnamavaśyaṃ niścaye dvayam .
AK.03.04.016cd saṃvad varṣe'vare tvarvāgāmevaṃ svayamātmanā .. 16 ..
<Amarapadavivrti ><AK.03.04.016>  
prāgatītārthakam . yathā—ʻprapedire prāktanajanmavidyāḵ iti (ku. saṃ. 1. 30) . etadatītārthake vartate .. nūnamavaśyaṃ niścaye dvayam . yathā—ʻnūnaṃ mattaḥ paraṃ vaṃśyāḵ iti (raghu. 1. 66) . avaśyam—ʻavaśyaṃ yātāraścirataramuṣitvāpi viṣayāḵ iti (vai. śa. pṛ. 61, ślo. 157) . etau niścaye vartete .. saṃvad varṣe . yathā—ʻrāmaḥ pañcadaśe saṃvadayodhyāṃ praviveśa hö iti . etad varṣe saṃvatsare vartate .. avare tvarvāk . yathā—ʻarvāk sapiṇḍīkaraṇaṃ yasya saṃvatsarād bhavet iti (yā. smṛ. 1. 20. 255) . etadavarārthe vartate .. āmevam . yathā—ʻāṃ karomi tava priyam iti . etadevamarthe'ṅgīkāre vartate .. svayamātmanā . yathā—ʻsvayaṃkṛtaprasādasyö iti (śiśu. 2. 110) . etadātmanā iti tṛtīyārthe vartate .. 16 .. </Amarapadavivrti>
<Amarapadavivarana ><AK.03.04.016>  
prāgatītārthakam . yathā—ʻprapedire prāktanajanmavidyāḵ iti prāguktam (ku. saṃ. 1. 30) .. nūnamavaśyaṃ niścaye dvayam . yathā—ʻnūnaṃ hantāsmi rāvaṇam iti . avaśyam—ʻavaśyaṃ yātāraścirataramuṣitvāpi viṣayāḵ iti (vai. śa. 157) .. saṃvad varṣe . varṣe vatsare . yathā—ʻrāmaḥ pañcadaśe saṃvadayodhyāṃ praviveśa hö iti . ʻsaṃvattṛtīye cūḍākarmö iti; tṛtīye varṣe cūḍākaraṇaṃ kartavyamityarthaḥ .. apare tvarvāk . parasmādutkṛṣṭādanyo'paraḥ . avara ityantasthamadhyākṣarapāṭhe'pyayamarthaḥ . yathā—ʻarvāk tu brahmahatyāyāḥ ṣaḍabdaṃ kṛcchramācaret iti .. āmevaṃ . āmevamiti dvayaṃ parodīritārthasyāṅgīkāre vartate . omevaṃ paramamiti prāguktam (pṛ. 626, ślo. 12) . śabdadvayaṃ tu svaparayorubhayorapi saṃmatasyāṅgīkāre iti bhedaḥ . yathā—āṃ kiṃ karomi, evaṃ karomi iti .. svayamātmanā . tṛtīyaikavacanāntasyātmaśabdasya yāvānarthaḥ tatra svayamityavyayaṃ vartata ityarthaḥ . yathā—ʻsvayaṃkṛtaprasādasyö iti (śiśu. 2. 110) .. 16 .. </Amarapadavivarana>
<Amarapadaparijata><AK.03.03.016>  
prāgatītārthakam . prākśabdo'tītārthakaḥ syāt .. nūnamavaśyaṃ niścaye dvayam . ete dve niścayārthe syātām .. saṃvad varṣe . saṃvacchabdaḥ saṃvatsarārthe .. avare tvarvāk . arvāk śabdaḥ avare ityadhastādarthe .. āmevam . ete dve 'nujñārthe vartete .. svayamātmanā . etadekamātmaneti tṛtīyāntārthe .. 16 .. </Amarapadaparijata>
%%p. 04.633
AK.03.04.017ab alpe nīcaiḥ mahatyuccaiḥ prāyo bhūmnyadrute śanaiḥ .
AK.03.04.017cd sanā nitye bahirbāhye smātīte'stamadarśane .. 17 ..
<Amarapadavivrti ><AK.03.04.017>  
alpe nīcaiḥ . yathā—ʻtathāpi nīcairvinayādṛśyatö iti (raghu. 3. 34) . etadalpārthe vartate .. mahatyuccaiḥ . yathā—ʻśṛṅgamuccairgireridam iti . etad mahadarthe vartate .. prāyo bhūmni . yathā—ʻprāyo navavadhūḥ kāntȫ iti . etad bhūmārthe vartate .. adrute śanaiḥ . yathā—āliṅgati śanaiḥ śanaiḥ . etadadrute'śīghrārthe vartate .. sanā nitye . yathā—sanātanaḥ . etannityārthaṃ kathayati .. bahirbāhye . yathā—ʻdāsīkumbhaṃ bahirgrāmānninayeran svabāndhavāḵ iti (yā. smṛ. 3. 5. 294) . etad bāhyārthe vartate .. smātīte . yathā—ʻsevate sma śayanaṃ parāṅmukhī (ku. saṃ. 8. 2) iti . etadatītārthe vartate .. astamadarśane . yathā—ʻastameti yugabhagnakesaraiḵ iti . etadadarśananāma .. 17 .. </Amarapadavivrti>
<Amarapadavivarana ><AK.03.04.017>  
alpe nīcaiḥ . ʻyathā—tathāpi nīcairvinayādadṛśyatö iti (raghu. 3. 34) .. mahatyuccaiḥ . yathā—mahān vāto vātītyarthe uccairvāto vāti . sakārāntāvetau .. prāyo bhūmni . bhūmni bāhulye . yathā—ʻprāyaḥ pratyayamādhatte svaguṇeṣūttamādaraḵ iti (ku. saṃ. 6. 20) . akārāntaḥ prāyaśabdaḥ yānteṣu prāguktaḥ (pṛ. 433, nānā. 153) . adrute śanaiḥ . adrute śīghrarahita ityarthaḥ . yathā—śanaiścara iti .. sanā nitye . yathā—ʻpūrṇaṃ brahma sanātanam iti . nityamityarthaḥ .. bahirbāhye . anāvṛto deśo bāhyam . tatra yathā—grāmād bahiriti . smātīte . atītakālasaṃbandhini bhūtārtha ityarthaḥ . ʻsevate sma śayanaṃ parāṅmukhī (ku. saṃ. 8. 2) iti .. astamadarśane . adarśanaṃ darśanābhāvo nāśaprayuktaḥ tirobhāvaprayukto vā . tatrābhayatra māntamavyayaṃ vartate . yathā—astaṃ gato rāvaṇaḥ, astaṃ gato bhāskaraḥ iti .. 17 .. </Amarapadavivarana>
<Amarapadaparijata><AK.03.04.017>  
alpe nīcaiḥ . nīcaiḥśabdo'lpārthe nīcārthe cāpi syāt .. mahatyuccaiḥ . uccaiḥśabdo mahadarthe syāt . uccārthe'pi syāt .. prāyo bhūmni . prāyaḥśabdo bhūmārthe .. adrute śanaiḥ . śanaiḥśabdo'śīghrārthe .. sanā nitye . sanāśabdo nityārthe vartate .. bahirbāhye . bahiḥśabdo bāhyārthe .. smātīte . smaśabdo'tītārthe smṛtiniṣedhayorapi syāt . ʻsmṛtau vṛtte niṣedhe smö iti vaijayantī (pṛ. 254, ślo. 7) .. astamadarśane . astaṃśabdo'darśanārthe .. 17 .. </Amarapadaparijata>
%%p. 04.634
AK.03.04.018ab asti sattve ruṣoktāvu ūṃ praśne'nunaye tvayi .
AK.03.04.018cd huṃ tarke syāduṣā rātreravasāne namo natau .. 18 .. 
<Amarapadavivrti ><AK.03.04.018>  
asti sattve . yathā—ʻāstikaḥ śraddadhānaścö iti (yā. smṛ. 1. 10. 268) . etat sattve satobhāve vartate .. ruṣoktau hum . ʻprasahya huṃkāranivartitaḥ purȫ iti (ku. saṃ. 5. 54) . umiti vā pāṭhaḥ . yathā—ʻumityuvāca purataḥ puruṣasya kāntȫ iti . etad ruṣoktau vartate .. u praśne . ʻu āgataḥ śatruḵ iti . etat praśnārthe vartate .. anunaye tvayi . yathā—ʻayi kriyārthaṃ sulabhaṃ samitkuśam iti (ku. saṃ. 5. 33) . etadanunaye vartate .. tarke tu syāt . yathā—ʻsyāccet kiṃ nopapadyate iti (ku. saṃ. 6. 61) . ʻtarke nu syāt iti vā pāṭhaḥ . yathā—rāmo nu lakṣmaṇo nu iti . etau tarke vartete .. uṣā rātreravasāne . yathā—uṣā janāḥ prabadhyante iti . etat prabhāte vartate .. namo natau . yathā—namo viṣṇave . etannatyarthe vartate .. 18 .. </Amarapadavivrti>
<Amarapadavivarana ><AK.03.04.018>  
asti sattve . astīti kālasāmānye tiṅantapratirūpakamavyayaṃ sattāvācakam . yathā—ʻṣaṇṇāṃ padānāmastitvam ʻastikṣīrā brāhmaṇī (kāśikā. 1, pṛ. 106) iti .. ruṣoktau hum . roṣeṇa vacasi humiti nipāto vartate . yathā—ʻvṛddhāste na vicāraṇīyacaritāstiṣṭhantu huṃ vartate iti bhavabhūtiḥ (uttara. 5. 35) . anucitabhavadīyavacanaśravaṇenāsmākaṃ roṣoktirvartata ityarthaḥ . anye tu ruṣoktāvūm iti makārāntaṃ dīrghamoṣṭhyaṃ svaraṃ paṭhanti . yathā—ūṃ saiva bhavataḥ priyā . bhavato manasi yā vartate saiva priyā nāhaṃ priyetyarthaḥ .. uṃ praśne . parodīritaṃ manasikṛtya prakṛtaprasaṅgaviśeṣajijñāsāviṣkaraṇamiha praśnaśabdena vivakṣitam . atra umiti hrasvo mānto nipāto vartate . ʻuṃkonuṭu perü .. anunayo tvayi . yathā—ʻayi jīvitanātha jīvasi iti (ku. saṃ. 4. 3) . ʻayi mugdhe iti ca .. tarke nu syāt . dvayamūhe . yathā—ʻastaśailagahanaṃ nu vivasvānāviveśa jaladhiṃ nu mahīṃ nü iti (kirā. 9. 7) . syāt—ʻyadyagnirna syāt tarhi dhūmo'pi na syāt iti .. uṣā rātreravasāne . rātreścaturthapraharottarārdhe ghaṭikācatuṣṭaye . yathā—ʻuṣātano vāyurupaiti mandam iti . namo natau . natau praṇāme . yathā—ʻnamo dharmāya mahate namaḥ kṛṣṇāya vedhase iti (bhāgavata. 12. 12. 1) . ʻnamaḥ svasti . . . ityādinā (2. 3. 16) caturthī . ʻsākṣātprabhṛtīni cö (1. 4. 74), ʻvibhāṣā kṛñi (1. 4. 72) iti gatisaṃjñāpakṣe ʻnārāyaṇaṃ namaskṛtyö ityādau ʻupapadavibhakteḥ kārakavibhaktirbalīyasī (pari. 2. 3. 16) iti dvitīyaiva bhavati . ʻnamovarivaścitraṅa kyac (3. 1. 19) iti kyacpratyaye tu ʻnārāyaṇaṃ namasyati . ʻsvayaṃbhuve namaskṛtyö, ʻbrāhmaṇebhyo namaskṛtyö ityādayaḥ prayogāḥ ʻpatye śete ʻyuddhāya saṃnahyati ityādivadupapādanīyāḥ .. 18 .. </Amarapadavivarana>
<Amarapadaparijata><AK.03.04.018> 
asti sattve . astiśabdaḥ sattve iti vidyamānatāyāṃ vartate . asti devadattaḥ, abhūt bhavati bhaviṣyati vā ityarthaḥ . ʻastyāha kālasāmānye tiṅantapratirūpakam iti trikāṇḍaśeṣaḥ (pṛ. 37, ślo. 1025) .. ruṣoktāvūm . ūṃśabdo roṣoktau dīrghādiḥ .. uṃ praśne . uṃ śabdaḥ praśnārthe hrasvādiḥ .. anunaye tvayi . ayiśabdo 'nunayapūrvakaḥ praśnārthe . ʻayi praśnenānunaye ityamaramālā .. tarke nu syāt . nusyācchabdau tarkārthe .. uṣā rātreravasāne . uṣāśabdo rātriśeṣe . uṣaḥśabdo'pyasti . ʻuṣā syād rajanīśeṣa uṣa ityapi dṛśyate iti rabhasaḥ .. namo natau . namaḥśabdo natyarthe . anavyayanamaḥśabdo'pyasti . ʻyattannamaḥ kimapi śuśruma devatābhyaḵ iti . ʻtvāmantareṇa namasāmavasānabhūmim iti ca .. 18 .. </Amarapadaparijata>
%%p. 04.636
AK.03.04.019ab punararthe'ṅga nindāyāṃ duṣṭhu suṣṭhu praśaṃsane .
(āmānuguṇye smaraṇe'ye phaḍ vighnanirākṛtau .
aṅgīkṛtau syādadhikaṃ hīnasaṃbodhane tu re ..)
AK.03.04.019cd sāyaṃ sāye prage prātaḥ prabhāte nikaṣāntike .. 19 ..
<Amarapadavivrti ><AK.03.04.019>  
punararthe'ṅga . yathā—ʻmūrkhastu nāvamantavyaḥ kimaṅga vidvān iti (svāmī pṛ. 341) . etat punararthe vartate . nindāyāṃ duṣṭhu . yathā—duṣṭhuvṛttirdurjanaḥ syāt . etannindāyāṃ vartate .. suṣṭhu praśaṃsane . yathā—suṣṭhu bhuktaṃ mayā gṛhe . etat praśaṃsāyāṃ vartate .. āmānuguṇye . yathā—āma vartate . etadānuguṇye svavaśatve vartate . smaraṇe'ye . yathā—aye pūrvaṃ kṛtaṃ mayā . etat smaraṇe vartate .. phaḍ vighnanirākṛtau . ʻastrāya phaṭ iti (varadapūrvatāpanyupaniṣat 2. 2) . etad vighnanirākaraṇe vartate .. aṅgīkṛtau syādatha kim . yathā—devadatta ghaṭaṃ karoṣi? atha kim . etadaṅgīkāre vartate .. hīnasaṃbodhane tu re . yathā—rere pāpin mamāntikādapasara . etat hīnasaṃbodhane vartate .. sāyaṃ sāye . yathā—ʻvinyastasāyaṃtanamallikāsü iti . etat sāye dinānte vartate .. prage prātaḥ prabhāte . yathā—ʻitthaṃ rathāśvebhaniṣādināṃ prage gaṇo nṛpāṇāmatha toraṇād bahiḵ iti (śiśu. 12. 1) . prātaḥ—ʻprātaḥ saṃdhyāmupāsītö iti (yā. smṛ. 1. 5. 98) . etau prabhāte vartete .. nikaṣāntike . yathā—ʻvilaṅghya laṅkāṃ nikaṣā haniṣyati iti (śiśu. 1. 68) . etat samīpārthe vartate .. 19 .. </Amarapadavivrti>
<Amarapadavivarana ><AK.03.04.019>  
punararthe'ṅga . atra punararthe bhedarūpaḥ. yathā—ʻmūrkho'pi nāvamantavyaḥ kimaṅga vidvān iti murārināṭake . ʻnārake'pi taṃ cottiṣṭhamānaṃ paurajānapadāḥ prakṛtayo 'pyanūttiṣṭheran kimaṅga saṃbandhibāndhavāḵ iti . kiṃpunaḥ saṃbandhibāndhavā ityarthaḥ .. nindāyāṃ duṣṭhu . yathā—duṣṭhu jalpati . garhitaṃ vadatītyarthaḥ .. suṣṭhu praśaṃsane . yathā—suṣṭhu bhāṣyakāreṇa iti .. āmānuguṇye . ānuguṇye ānukūlye . yathā—āma maithili . āma iti hrasvānto'yaṃ nipātitaḥ smaraṇe'ye . yathā—ʻaye pūrva kṛtam iti pūrvaṃ mayā kṛtaṃ smṛtamityarthaḥ .. phaḍa vighnanirākṛtau . yathā —ʻhuṃ phaṭ ʻastrāya phaṭ (varada. upa. 2. 2.) .. aṅgīkṛtau syādatha kim . yathā—ʻdevadatta kiṃ bhokṣyase iti pṛṣṭa āha ʻatha kim iti .. hīnasaṃbodhane tu re . yathā—ʻre re rāvaṇö iti . kecit ʻhīnasaṃbodhane tvare iti svarādidvyakṣaraṃ paṭhitvodāharanti—yathā—ʻre re vānara ko bhavānahamare tvatsūnuhantāhave iti . iha kaiścit ṭīkākāraiḥ ʻāmānuguṇye ityādiśloko na vyākhyātaḥ na paṭhitaśca . sāyaṃ sāye . atra sāya iti saptamyā vinirdiśannanavyayo'pyakārāntaḥ sāyaśabdo'stīti darśayati . kālavarge'pyakārānta uktaḥ (pṛ. 74) sa ca sāyāhna ityādau dinānte vartate . ʻsāyamaṇḍanamabhi tvarayantyaḵ (kirā. 9. 6) ityādau niśāmukhe . atrobhayatrāpi sāyamiti māntamavyayaṃ bhavati . yathā—ʻsāyaṃtanyaparatra cenmṛtatithiḥ pratyābdike māsike sā grāhyȫ iti dinānte . ʻsāyaṃ prātaragnihotraṃ juhoti iti niśāmukhe .. prage prātaḥ prabhāte . prage ityekārāntamavyayam . yathā—ʻpragetano vāyurupaiti mandam iti . prātaḥ—ʻprātaḥsaṃdhyāmupāsītö iti (yā. smṛ. 1. 5. 98) .. nikaṣāntike . yathā—ʻvilaṅghya laṅkāṃ nikaṣā haniṣyati iti (śiśu. 1. 68) . laṅkāyāḥ samīpe ityarthaḥ . ʻabhitaḥparitaḥsamayānikaṣā hāpratiyogeṣu ca dṛśyate (vā. 1. 4. 48) ityanena nikaṣāśabdayoge laṅkāśabdasya dvitīyā .. 19 .. </Amarapadavivarana>
<Amarapadaparijata><AK.03.04.019>  
punararthe'ṅga . aṅgaśabdaḥ punararthe .. nindāyāṃ duṣṭhu . duṣṭhuśabdo nindārthe .. suṣṭhu praśaṃsane . suṣṭhuśabdaḥ praśaṃsāyām .. sāyaṃ sāye . sāyaṃśabdaḥ sāye iti divasāvasāne .. prage prātaḥ prabhāte . ete dve divasādau .. nikaṣāntike . nikaṣāśabdaḥ samīpārthe .. anuktam—atyantāya syānnitānte . atyantāyaśabdo nitāntārthe syāt .. 19 .. </Amarapadaparijata>
%%p. 04.638
AK.03.04.020ab parutparāryaiṣamo'bde pūrve pūrvatare yati .
AK.03.04.020cd adyātrāhnyatha pūrve'hnītyādau pūrvottarāparāt .. 20 ..
AK.03.04.021ab tathādharānyānyataretarāt pūrvedyurādayaḥ .
<Amarapadavivrti ><AK.03.04.020>  
parutparāri—pūrvatare yati . pūrve pūrvatare yati vartamāne ca krameṇa parucchabdaḥ parāriśabda aiṣamaḥśabdaśca vartate . atrodāharaṇe ślokaḥ—
ʻparārisaṃcitaṃ vittaṃ parunnaṣṭamabhogataḥ .
aiṣamaścīyate yatnāt tasya kiṃ vā bhaviṣyati ..
iti .. adyātrāhni . atrāhni asmin vartamāne'hani adyaśabdo vartate . yathā—ʻarāvaṇamarāmaṃ vā jagadadyeti niścitaḵ iti (raghu. 12. 83) .. atha pūrve'hnītyādau—pūrvedyurādayaḥ . asyārthaḥ—pūrvottarāparāt tathā anyānyataretarāt śabdācca pūrve'hnītyādau pūrvedyurādayaḥ śabdā vartante . atra krameṇodāharaṇāni—pūrvedyuḥ—ʻnimantrayeta pūrvedyuḵ iti (yā. smṛ. 1. 10. 225) . uttaredyuḥ—ʻnāndīmukhāduttaredyurvivāhaḵ iti . apuredyuḥ, adharedyuḥ—ʻāgatānaparedyustānadharedyuḥ samāgatāḵ iti . anyedyuḥ—ʻanyedyurātmānucarasya bhāvam iti (raghu. 2. 26) . anyataredyuḥ—ʻpañcamīṣaṣṭhyoranyataredyuḥ pitaraṃ drakṣyasi . itaredyuḥ—kaṣṭadināditaredyuḥ priyo draṣṭavyaḥ .. 20 .. </Amarapadavivrti>
<Amarapadavivarana ><AK.03.04.020>  
parutparāri—pūrvatare yati . pūrvasminnabde parucchabdaḥ . pūrvatare varṣe parāriśabdaḥ . yati vartamāne varṣe aiṣamaḥ ityarthaḥ . ʻsadyaḥparut parāryaiṣamaḥ. . . (5. 3. 22) ityatra kāśikā (2, pṛ. 61)—ʻpūrvapūrvatarayoḥ parabhāvo nipātyate udārī ca pratyayau saṃvatsare'bhidheye . pūrvasmin saṃvatsare parut, pūrvatare saṃvatsare parāri . idama iś bhāvaḥ samasaṇpratyayo nipātyate saṃvatsare'bhidheye . “idama iś” (5. 3. 3) itīśādeśaḥ ādivṛddhiśca . asmin saṃvatsare aiṣamaḥ . yathā—
ʻparārisaṃcitaṃ vittaṃ parunnaṣṭamabhogataḥ .
aiṣamaścīyate yatnāt tasya kiṃ vā bhaviṣyati ..
tathā ca—
ʻparārisaṃdarśitasaṃniveśau parutparābhūtasarojakośau .
imāviyantau punaraiṣamaste kucau kiyantau purato bhavetām ..
iti .. adyātrāhni . atra vartamāne'hani, adhikaraṇārthapradhāne . yathā—ʻadyāhaṃ vasantotsave sabahumānamāhūyö iti (ratnā. 1. 5-) . atha pūrve'hnītyādau—pūrvedyurādayaḥ . asyārthaḥ—pūrva uttara apara ityetebhyaḥ, adhara anya anyatara itara ityetebhyaśca saptabhyaḥ śabdebhyaḥ krameṇa pūrve'hni uttare'hni apare'hni ityādyadhikaraṇatvaviśiṣṭārthavivakṣāyām edyusipratyaye, pūrvedyuḥ uttaredyuḥ aparedyuḥ adharedyuḥ anyedyuḥ anyataredyuḥ itaredyuḥ ityete sapta śabdā bhavanti . ʻsadyaḥ parut parārthaiṣamaḥ paredyavyadyapūrvedyuranyedyuranyataredyuritaredyuraparedyuradharedyurubhayedyuruttaredyuḵ (5. 3. 22) iti nipātanādeṣāṃ sādhutvam . yathā—ʻpūrvedyurnāndīmukham iti . ʻpūrvedyuriṣyate prātaḥ pūrvedyuḥ pūrvavāsare iti rudravākyāt pūrvedyuśabdaḥ prātararthe'pi vartate . uttaredyuḥ—nāndīmukhādīnāmuttaredyurvivāhaḥ . aparedyuḥ—tasminnaparedyurvā gṛhapraveśaḥ . adharedyuḥ—sarvatropavāsadinādharedyurekabhuktaṃ kuryāt . anyedyuḥ—ʻanyedyurātmānucarasya bhāvaṃ jijñāsamānā munihomadhenuḵ iti (raghu. 2. 26) . anyataredyuḥ—ʻpratipatpañcadaśyoranyataredyurāgamiṣyat prabhākaraḵ iti . itaredyuḥ—ʻriktatitheritaredyurdraṣṭavyo rājȫ iti .. 20 .. </Amarapadavivarana>
<Amarapadaparijata><AK.03.04.020>  
parutparārī—pūrvatare yati . parut parāri aiṣamaḥ ityete śabdāḥ pūrvapūrvataravartamānavarṣeṣu syuḥ . yathā—
ʻparārisaṃdarśitasaṃniveśau parutparābhūtasarojakośau .
tathaiṣamastālaphalopamau tau stanau kiyantau purato bhavetām ..
iti .. adyātrāhni . adyaśabdo'trāhnītyetasminnatha syāt .. atha pūrve'hnītyādau—pūrvedyurādayaḥ . pūrvedyurādiśabdāḥ pūrvādiśabdebhyaḥ sakāśāt pūrve'hnītyādyartheṣu syuḥ . pūrvedyuḥ pūrvāhṇaśca pūrvadivasaśca syuḥ . ʻpūrvedyuriṣyate prātaḥ pūrvedyuḥ pūrvavāsaraḵ iti rudraḥ . uttaredyuḥ uttare'hnītyarthaḥ . aparedyurapare'hni . adharedyuradhare'hni . anyedyuranyasminnahani . anyataredyuranyatarasminnahani . itaredyuritarasminnahanītyarthaḥ .. 20 .. </Amarapadaparijata>
%%p. 04.641
AK.03.04.021cd ubhayadyuścobhayedyuḥ pare tvahni paredyavi .. 21 ..
AK.03.04.022ab hyo'tīte'nāgate'hni śvaḥ paraśvastatpare'hani
AK.03.04.022cd tadā tadānīṃ yugapadekadā sarvadā sadā .. 22 .. 
<Amarapadavivrti ><AK.03.04.021-22>  
ubhayadyuścobhayedyuḥ . etāvubhayorahnorityasminnarthe vartete . yathā—ubhayadyurupoṣaṇam . ubhayedyurutsavaḥ .. pare tvahni paredyavi . pare'hnītyarthe paredyavi ityavyayaṃ vartate . yathā—paredyavi dṛṣṭaste sakhā .. hyo'tīte . gate'hni hyaḥ ityavyayaṃ vartate . yathā—hyaḥ sarvamabhavat .. anāgate'hni śvaḥ . anāgate vartamānānantaradivase śvaḥ śabdo vartate . yathā—ʻśvaḥkāryamadya kurvītö iti .. paraśvastatpare'hani . śvodinānantare'hani paraśvaḥśabdo vartate . yathā—paraśvo vā bhaviṣyati .. tadā tadānīm . etau tasmin kāle ityarthe vartete . yathā—ʻtadā cakṣuṣmatāṃ prītirāsīt samarasā dvayoḵ iti (raghu. 4. 18) . tadānīm—ʻyadā syāt priyayā saṅgastadānīmeva me sukham iti .. yugapadekadā . etau tulyakāla ityasminnarthe vartete . yathā—ʻyugapadvyānaśe diśaḵ iti . ekadā—ekadā militā dvijāḥ .. sarvadā sadā . etau sarvasmin kāla ityarthe vartete . yathā—ʻsarvadā sarvado'sīti yācate yācakaḥ sadȫ .. 21-2 .. </Amarapadavivrti>
<Amarapadavivarana ><AK.03.04.021-22>  
ubhayadyuścobhayedyuḥ . ubhayasmin ahnītyarthe ʻdyuścobhayādvaktavyaḵ (vā. 5. 3. 22) iti dyuḥpratyaye ubhayadyuḥ, tadabhāvapakṣe ʻsadyaḥparut parāri. . .  (5. 3. 22) ityādinipātanāt edyusipratyaye ubhayedyuḥ . yathā—ʻubhayedyurjalūkābhirasṛṅmokṣaḥ praśasyate iti .. pare tvahni paredyavi . pūrvavadeva nipātanāt sādhuḥ . yathā—ʻhantāsmi laṅkādhipatiṃ paredyavi iti .. hyo gate . ahnītyanukṛṣyate . gate'nantarātīte dine . yathā—ʻhyogodohodbhavaṃ ghṛtam iti .. anāgate'hni śvaḥ . saṃnihita eva bhaviṣyati divase . yathā—ʻśvobhūte brāhmaṇaṃ vṛṇīte iti . ʻśvo na hanyāṃ jayadratham iti ca . hyas śvas śabdāvubhāvapi sakārāntāvyayau .. paraśvastatpare'hani . tasmāt śvaḥśabdavācyāt pare'nantare'hani paraśvaḥ . pāraskarāditvena (6. 1. 157) paraśabdāduttarasya śvaḥśabdasya suḍāgame ścutve ca paraśśvaḥ . yathā—ʻparaśvo'pi vāhanotsavaḵ iti .. tadā tadānīm . dvayaṃ tasmin kāle ityarthe vartate . ʻtado dā cö (5. 3.19) iti vartamānakāle vartamānāt saptamyantāt tacchabdād dāpratyayaḥ . cakārād dānīṃpratyayaśca (5. 3. 18) . yathā—ʻtadaiva prātaḥsavanāya prasarpanti iti . tadānīm—ʻtadānīṃ kalaho mahān iti .. yugapad ekadā . bahvīnāṃ kriyāṇāmavacchedakanyūnātirekarahite kāle dvayaṃ vartate . tatra yugapat ityavyutpannaṃ prātipadikam . yathā—yugapad vrajanti, yugapadāgacchanti iti . ekadā . ʻsarvaikānyakiṃyattadaḥ kāle dȫ (5. 3. 15) iti dāpratyayaḥ . yathā—ekadā karma kurvanti iti .. sarvadā sadā . sarvasmin kāle ityarthe dvayam . ʻsarvaikānya. . .  ityādinā (5. 3. 15) sarvaśabdāt saptamyantāt kāle vartamānād dāpratyaye sarvadā . yathā—sarvadā ka iva vā sahiṣyate . ʻsarvasya so'nyatarasyām (5. 3. 6) iti vikalpena sabhāve sadā . yathā—sadātana iti .. 21-2 .. </Amarapadavivarana>
<Amarapadaparijata><AK.03.04.021-22>  
ubhayadyuścobhayedyuḥ . ete dve ubhayasminnahanītyarthe syātām .. paredyavi pare'hani . paredyaviśabdaḥ pare'hanītyarthe syāt .. hyo gate . hyaḥśabdo bhūtadivasārthe syāt . ʻninnanü .. anāgate'hni śvaḥ . śvaḥśabdo'nāgatadivasārthe syāt . ʻrepü .. paraśvastu pare'hani . paraśvaḥśabdaḥśvaḥparadivasārthe syāt . ʻmarnāḍü .. tadā tadānīm . ete dve tasmin kāle ityarthe syātām . ʻappuḍü .. tarhiśabdo'pi syāt . ʻyadā yarhi tadā tarhi iti vaijayantī (pṛ. 287, ślo. 5) .. yugapadekadā . ete dve ekasmin kāle ityarthe syātām . ʻohappuḍü .. sarvadā sadā . ete dve sarvasmin kāle ityarthe syātām . ʻyallappuḍunnü .. 21-2 .. </Amarapadaparijata>
%%p. 04.643
AK.03.04.023ab etarhi saṃpratīdānīmadhunā sāṃprataṃ tathā .
AK.03.04.023cd digdeśakāle pūrvādau prāgudakpratyagādayaḥ .. 23 ..
ityavyayavargaḥ
<Amarapadavivrti ><AK.03.04.023>  
etarhi saṃprati—sāṃprataṃ tathā . ete pañcaśabdā asmin kāle ityarthe vartante . yathā—etarhi kriyate kāryam . saṃprati—ʻsaṃpratyasāṃprataṃ vaktum iti (śiśu. 2. 70) . itānīm—ʻidānīmasmi saṃvṛttaḥ sacetāḥ prakṛtiṃ gataḵ iti (bha. gī. 11. 51) . adhunā—ʻvalāvalepādadhunāpi pūrvavat iti (śiśu. 1. 72) . sāṃpratam—tatpāpo dhāma sāṃpratam .. digdeśakāle—pratyagādayaḥ . asyārthaḥ—pūrvādau pūrvapaścimottarādhareṣu digdeśakāle digarthe deśārthe kālārthe gamyamāne prāgudakpratyagādayaḥ prāk udak pratyak, ādiśabdādadhastāt arvāk iti pañcāvyayā bhavanti . atrodaharaṇāni—diśi yathā . prāk—ʻāyuṣyaṃ prāṅmukho bhuṅkte iti (ma. smṛ. 2. 52) . deśe yathā—ʻprāgbhāgataḥ patadihedamupatyakāsü iti (śiśu. 4. 49) . kāle—ʻprāksṛṣṭeḥ kevalātmane iti (ku. saṃ. 2. 3) . evamudakpratyagādiṣvapi kālavarjamudāharaṇāni draṣṭavyāni .. 23 ..
iti śrīvaṅgalaliṅgayasūriviracitāyāmamarakośapadavivṛtāvavyayavargaḥ </Amarapadavivrti>
<Amarapadavivarana ><AK.03.04.023>  
etarhi saṃprati—sāṃprataṃ tadā . ete pañca śabdāḥ asmin kāle ityarthe vartante . ʻidamo rhil (5. 3. 16) iti rhilpratyayaḥ . ʻetetau rathoḵ (5. 3. 4) iti idama etādeśaśca . saṃpratiśabdasya tiṣṭhadguprabhṛtitvena (2. 1. 17) niḥṣamādiśabdavadavyayībhāvatvam . ʻdānīṃ cö (5. 3. 18) iti saptamyantād idaṃśabdāt kāle vartamānāt dānīṃpratyaye idādeśe ca idānīṃśabdasiddhiḥ . ʻadhunȫ (5. 3. 17) iti nipātanād idaṃśabdāt kāle vartamānāt saptamyantāt dhunāpratyayaḥ prakṛteraśādeśe ca adhunāśabdaḥ sādhuḥ . ʻtaddhitaścāsarvavibhaktiḵ (1. 1. 38) ityavyayatvam . saṃpratiśabdādeva svārthike'ṇ pratyaye sāṃpratam . yathā—etarhi kriyate . saṃpratyevāgataṃ mayā . idamidānīṃ nirūpyate . upayogo'dhunocyate . ʻkonvasmin sāṃprataṃ loke iti (rāmā. 1. 1. 2) .. digdeśakāle—pratyagādayaḥ . asyārtho yathā—ʻdakṣiṇottarābhyāmatasuc (5. 3. 28) ityatra sūtre digdeśakāleṣu ityarthatrayānuvṛttāvapi dakṣiṇaśabdasya kāle vṛttyasaṃbhavād uttaraśabdādevārthatrayavṛtteratasucpratyayavidhiraṅgīkṛto vṛttikārādibhiḥ (kāśikā 2, pṛ. 62) . evaṃ prakṛte'pi digdeśakāla ityaviśeṣaṇoktāvapi prākpadasyaivārthatraye vidhiḥ . udagādiśabdānāṃ tu kālarūpārthe vṛttyasaṃbhavād arthadvaya eva vidhiḥ . yathā—ʻprāṅmukho'nnāni bhuñjītö iti prācyāṃ diśi . ʻprāgbhāgataḥ patadihedamupatyakāsü iti (śiśu. 4. 49) prāgdeśaḥ . ʻprāksṛṣṭeḥ kevalātmane (ku. saṃ. 2. 3) iti pūrvakāle . kaṇṭhasthabrahmasūtra udaṅmukha iti udīcyāṃ diśi . udakpravaṇa iti deśe . pratyagā tārakodayāditi pratīcyāṃ diśi, pratyagunnata iti deśe . ādiśabdena arvāk adharāk ityādi . yathā—ʻprāg avāg udag adharāk sarvatastvā diśa ādhāvantü iti śrutiḥ (tai. saṃ. 1. 4. 1. 2) . tathā ʻdikśabdebhyaḥ saptamīpañcamīprathamābhyo digdeśakāleṣvastātiḵ (5. 3. 27) iti prācī avācī udīcī adharā ityetebhyo yathāsaṃbhavaṃ digdeśakāleṣu vartamānebhyaḥ astātipratyaye sati ʻañcerluk (5. 3. 30) iti dikśabdasya uttarasyāstātipratyayasya luk . tato ʻluk taddhitaluki (1. 2. 49) iti strīpratyayasya luki prāk arvāk pratyak adharāk iti bhavati . idānīṃ śeṣakāreṇoktā nirūpyante .
ʻuktā grandhakṛtā kecit pratyayāntāvyayā iha .
tatprasaṅgānnirūpyante pratyayāntāvyayāḥ pare ..
ityavyayavarganirūpaṇaprastāve parutparāritadātadānīmityādayaḥ kecit pratyayāntāvyayāḥ amarasiṃhanāthena pradarśitāḥ . tatprasaṅgādapare'pi pratyayāntā avyayā nirūpyanta ityarthaḥ . tāneva ślokena saṃgṛhṇāti—
suckṛtvasuctrātasitraldādāmedhārhilāhayaḥ .
sāccivaḍājdhamuñaścaktvāśasvatimāntakṛdavyayam ..
iti . eteṣāṃ ca sujantaprabhṛti māntakṛdantaparyantānāṃ ʻsvarādinipātamavyayam (1. 1. 37) ityadhikāre sūtravārttikabhāṣyakārairavyayatvakathanāt,
ʻsadṛśaṃ triṣu liṅgeṣu sarvāsu ca vibhaktiṣu .
vacaneṣu ca sarveṣu yanna vyeti tadavyayam ..
iti (kāśikā 1, pṛ. 14) avyayalakṣaṇasya sadbhāvācca suspaṣṭamavyayatvam . sujādipratyayāntā avyayībhāvasamāsaśca avyayā ityarthaḥ . eṣāṃ krameṇodārahaṇāni . suc—ʻdvitricaturbhyaḥ suc (5. 4. 18) . ʻdvirbhuṅkte trirbhuṅkte, caturavattaṃ haviḵ iti . kṛtvasuc—ʻsaṃkhyāyāḥ kriyābhyāvṛttigaṇane kṛtvasuc (5. 4. 17) . yathā—ʻpañcakṛtvaste namaḵ iti (tai. ā. 4. 28. 1) . ṣaṭkṛtvaḥ, saptakṛtvaḥ . trā—ʻtadadhīnavacane (5. 4. 54) ʻdeye trā cö (5. 4. 55) . brāhmaṇādhīnaṃ deyaṃ karoti brāhmaṇatrā karoti . brāhmaṇatrā bhavati . brāhmaṇatrā syāt (kāśikā 2, pṛ. 91) . atra kṛbhvastiyoganiyamaḥ . ʻdevamanuṣyapuruṣapurumartyebhyo dvitīyāsaptabhyorbahulam (5. 4. 56) iti trā . atra dhātuniyamo nāsti . yathā—devān gacchati, devatrā gacchati . deveṣu gacchati, devatrā gacchati ityādi (kāśikā 2, pṛ. 91) . evaṃ manuṣyādayo'pyudāhāryāḥ . bahulagrahaṇād ʻbahutrā jīvato manaḵ (ṛgveda. 10. 164. 2) ityādyapi bhavati . tasil—ʻpañcamyāstasil (5. 3. 7) kasmādityarthe kutaḥ . sarvasmādityarthe sarvataḥ . yasmādityarthe yataḥ ityādi . ʻparyabhibhyāṃ cö (5. 3. 9) ityatra sarvobhayārthe vartamānābhyāṃ pratyaya iṣyate . paritaḥ, abhitaḥ iti . tathā—ʻpratiyoge pañcamyāstasiḵ (5. 4. 44) . ʻpradyumno vāsudevataḥ prati (kāśikā 2, pṛ. 88) . māṣānasmai tilataḥ prati yacchati iti . ʻtasiprakaraṇe ādyādibhya upasaṃkhyānam (vā. 5. 4. 44) iti . ādau āditaḥ . madhye madhyataḥ . pārśve pārśvataḥ . pṛṣṭhe pṛṣṭhataḥ ityādi ..
tral—ʻsaptamyāstral (5. 3. 10) iti saptamyarthe . yathā—kasminnityarthe kutra . yatra, tatra ityādi .. dā—ʻsarvaikānyakiṃyattadaḥ kāle dȫ (5. 3. 15) iti . sarvadā, sadā, ekadā .. at—ʻkimo't (5. 3. 12) . kimaḥ ʻkvāti (7. 2. 105) iti kvabhāvaḥ . kasminnarthe kva .. ām—ʻkimettiṅvyayaghādāmvadravyaprakarṣe (5. 4. 11) iti . kiṃtarām . kiṃtamām . pragetarām . pragetamām . pacatitarām . pacatitamām . uccaistarām . uccaistamām (kāśikā 2. pṛ. 82) iti .. edhā—ʻdvitryośca dhamuñ (5. 3. 45) iti vartamāne, ʻedhāccö (5. 3. 46) iti edhājādeśaḥ . dvedhā, tredhā ityādi . ʻsaṃkhyāyā vidhārthe dhȫ (5. 3. 4 2) iti . dvidhā karoti . tridhā dṛśyate . bahudhā bhāṣate ityādi . atra dhāgrahaṇamanyasyāpi dhāpratyayādeśasyopalakṣaṇam . tataśca ʻekāddho dhyamuñanyatarasyām (5. 3. 44) iti dhyamuñpratyaye ʻtaddhiteṣvacāmādeḵ (7. 2. 117) iti ñiti taddhitapratyayasya paratvādādivṛddhiḥ . aikadhyam . ekadhā iti bhavati ..
rhil—ʻidamo rhil (5. 3. 16) ityasmin kāle ityarthe ʻetetau rathoḵ (5. 3. 4) iti idama etādeśaḥ . ʻanadyatanerhilanyatarasyām (5. 3. 21) iti kimādeḥ saptamyantād anadyatane vā rhil . kadetyarthe karhi . yadetyarthe yarhi ityādi . pakṣe dādi (5. 3. 15) kadā, yadā .. ā—ʻdakṣiṇādāc (5. 3. 36) iti . dakṣiṇā vasati, dakṣiṇasyāṃ diśi vasatītyarthaḥ . dakṣiṇā digiti vā .. āhi—āhayaḥ ityatra (śeṣakāraśloke) ākārasyāpi savarṇadīrghe āhipratyayanirdeśasiddhiḥ . ʻāhi ca dūre (5. 3. 37) iti, cakārāt ācpratyayaḥ . dakṣiṇāhi vasati . dakṣiṇasyāṃ diśi dūre ityarthaḥ . dakṣiṇāhi parvato dūre . dakṣiṇāhi ramaṇīyam iti . ʻuttarāccö (5. 3. 38) iti ājāhī pratyayau . uttarasyāṃ diśi dūre vasatītyarthe uttarāhi vasati . uttarāhi parvataḥ . uttarāhi ramaṇīyam iti ..
sāt—ʻvibhāṣā sāti kārtsnye (5. 4. 52) iti . sarvaṃ lavaṇamudakamāpadyata ityarthe udakasādbhavati lavaṇam . pakṣe udakībhavati . agnisādbhavati . pakṣe—agnībhavati . ʻabhividhau saṃpadā cö (5. 4. 53) iti sātipratyaye agnisāt saṃpadyate . ʻtadadhīnavacane (5. 4. 54) iti sātipratyaye agnisāt bhavati . rājādhīnaṃ karoti rājasāt karoti . rājasādbhavati . rājasāt saṃpadyate . rājasāt syāt . tathā ʻdeye trā cö (5. 3. 55) iti sātiḥ . brāhmaṇādhīnaṃ deyaṃ karoti brāhmaṇasātkaroti, pātrasātkarotītyādi (kāśikā 2, pṛ. 90-1) .. cviḥ—ʻabhūtatadbhāve kṛbhvastiyoge saṃpadyakartari cviḵ (5. 4. 50) iti . aśuklaḥ śuklaḥ saṃpadyata ityarthe śuklībhavati, śuklī syāt, śuklīkaroti iti . tathā ʻarumanaścakṣuścetorahorajasāṃ lopaścö (5. 4. 51) iti cviḥ . prātipadikasya ca lopaḥ . anarurarurbhavati arūbhavati . unmanībhavati . pracakṣūbhavati . pracetīkaroti . virajīkaroti ityādi .. ḍāc—ʻavyaktānukaraṇāddvyajavarārdhādanitau ḍāc (5. 4. 57) iti . damadamā bhavati . simasimā karoti ityādi . tathā ʻkṛño dvitīyatṛtīyaśambabījāt kṛṣaü (5. 4. 58) iti ḍāc . dvitīyā karoti . dvitīyalekhanaṃ karotītyarthaḥ . evaṃ tṛtīyā karoti . śambā karoti . anulomakṛṣṭaṃ kṣetraṃ punaḥ pratilomaṃ tiryag vā kṛṣatītyarthaḥ ityādi . ʻmadrāt parivāpaṇe (5. 4. 67), ʻbhadrācceti vaktavyam (vā. 5. 4. 67) iti ḍāc . madrā karoti, bhadrā karoti; maṅgalārthaṃ muṇḍanaṃ karotītyarthaḥ . ityādayo ḍājantāḥ ..
dhamuñ—dhāpratyayasya vidhārthe ʻdvitryośca dhamuñ (5. 3. 45) iti . dvaidham . traidham iti . ʻdhamuñaścö iti śeṣagranthe cakāro vikalpārthaḥ . dhamuñpratyayānto vikalpanāvyaya ityarthaḥ . tathā ca ʻdhamuñantāt svārthe ḍadarśanam (vā. 5. 3. 45) iti ḍapratyaye satyakārāntanapuṃsakatvamapi vikalpena bhavati . yathā—dvaidhasya viṣayaḥ, traidhasya viṣayaḥ iti ..
ktvā—ʻalaṃkhalvoḥ pratiṣedhayoḥ prācāṃ ktvȫ (3. 4. 18) iti . yathā—ʻālapyālam iti (śiśu. 2. 40) nālapitavyamityarthaḥ . khalu—ʻkhalūktavā khalü (śiśu. 2. 70) . vācikaṃ na vaktavyamityarthaḥ . tathā ʻudīcāṃ māṅo vyatīhāre (3. 4. 19) iti ktvā . yathā—apamitya yācate . yācitvāpamayate ityarthaḥ . ʻsamānakartṛkayoḥ pūrvakāle (3. 4. 21) iti ktvā . yathā—bhuktvā vrajati . pītvā gacchati (kāśikā 1, pṛ. 243) . vyādāya svapiti . saṃmīlya svapiti ityupasaṃkhyānam . atra apūrvakālatvāditi ādyudāharaṇāni [apamitya yācate ityādi] .. śas—ʻbahvalpārthācchaskārakādanyatarasyām (5. 4. 42) iti . bahvarthād maṅgalavacanam . yathā—bahuśo dadāti . pakṣe bahūni dadāti . bhūriśo dadāti . bhūri dadātīti . alpārthādamaṅgalavacanam . yathā—alpaśo dadāti . pakṣe alpaṃ dadāti . stokaśo dadāti . pakṣe stokaṃ dadāti . (kāśikā. 2, pṛ. 88) . evaṃ kārakāntareṣvudāhāryam . ʻsaṃkhyaikavacanācca vīpsāyām (5. 4. 43) iti śas . yathā—dvau dvau dadātītyarthe dviśo dadāti . trīṃstrīn dadātītyarthe triśo dadāti . karṣāpaṇaṃ karṣāpaṇaṃ dadātītyarthe karṣāpaṇaśo dadāti . māṣaśo dadāti . prasthaśo dadāti ityādi (kāśikā. 2, pṛ. 88) ..
vatiḥ—ivārthe vatiḥ prāguktaḥ . ʻtena tulyaṃ kriyā ced vatiḵ (5. 1. 115) . brāhmaṇavat . rājavat . ʻtatra tasyevö (5. 1. 116) iti vatiḥ . mathurāyāmiva mathurāvat . devadattasyeva devadattavat ..
māntakṛt—ʻābhīkṣṇye ṇamul cö (3. 4. 22) . yathā—bhojaṃ bhojaṃ vrajati . pāyaṃ pāyaṃ vrajati . tathā ʻvibhāṣāgreprathamapūrveṣü (3. 4. 24) . agre bhojaṃ vrajati . agre bhuktvā vrajatītyarthaḥ .. tathā ʻkarmaṇyākrośe kṛñaḥ khamuñ (3. 4. 25) coraṃkāramākrośati . coro'si ityākrośatītyarthaḥ . tumun—ʻśakadhṛṣajñāglāghaṭarabhalabhakramasahārhāstyartheṣu tumun (3. 4. 65) . yathā—śaknoti bhoktum ityādi . ʻtumunṇvulau kriyāyāṃ kriyārthāyām (3. 3. 10) iti tumun . yathā—bhoktuṃ vrajati iti (kāśikā. 1, pṛ. 208) .. śeṣe—iti tumun . yathā—bhoktuṃ vrajati iti (kāśikā. 1, pṛ. 208) .. śeṣe—
ʻthālthamustādenabasādavyayībhāva āsi cö  
iti . thālpratyayādisaptapratyayāntaṃ śabdarūpam avyayībhāvasamāsaścetyaṣṭavidham avyayasaṃjñamiti pūrveṇānvayaḥ . tatra thāl—ʻprakāravacane thāl (5. 3. 23) . tena prakāreṇetyarthe tathā . evaṃ, yathā sarvathā iti .. thamu—ʻidamasthamuḵ ʻkimaścö (5. 3. 24-5) iti . yathā—ittham, katham iti .. astātiḥ—ʻdikśabdebhyaḥ saptamīpañcamīprathamābhyo digdeśakāleṣvastātiḵ (5. 3. 27) . pūrvasyāṃ diśītyarthe purastāt, pūrvasyā diśaḥ purastāt, pūrvā dik purastāt itiyādi .. enap—ʻenabanyatarasyāmadūre'pañcamyāḵ (5. 3. 35) iti . yathā—uttarasyāṃ diśyadūre vasatītyarthe uttareṇa vasati iti . evaṃ dakṣiṇena, adhareṇa ityādi digdeśakāleṣu vibhaktyantare draṣṭavyam . apañcamyā iti niṣedhāt tatrābhāvaḥ .. as—ʻpūrvādharāvarāṇāmasi puradhavaścaiṣām (5. 3. 39) iti . puraḥ . pūrvasyāṃ diśītyarthaḥ . evam adhaḥ, avaḥ iti digdeśakāle vibhaktitrayaṃ draṣṭavyam .. āt—ʻuttarādhara dakṣiṇādātiḵ (5. 3. 34) iti astāterarthe ātiḥ . uttarasyāṃ diśi vasati, uttarād vasati . adharād vasati . dakṣiṇād vasati iti .. avyayībhāvaḥ—avyayībhāvo nāma samāsaviśeṣaḥ . ʻavyayaṃ vibhaktisamīpa . . . (2. 1. 6) ityādisūtrasaṃdarbhavihitaḥ . yathā—adhipīṭham, upakumbham, pratyarthamityādi .. āsi—ʻiṇa āsiḵ (u. 4. 223) . ayāḥ .. anantaraṃ kecidavyayāḥ śeṣakāreṇa darśitāḥ . yathā—pratyārambhe saha iti . acoditasyāvadhikaraṇe na pratiṣedhaḥ pratyārambhaḥ . yathā—saha bhokṣyasa iti .. śeṣe—
ʻbhago he haṃho bho ho ca saṃbuddhiḵ
iti . ete pañca saṃbuddhiḥ saṃbodhane . yathā—bhago guravaḥ . he vṛkṣa kiṃ kampase . haṃho paśyata . bho devadatta . upahūto ho ityāha iti .. śeṣe—ʻduṣṭasaṃbodhane agho syāt . yathā—agho durātman iti .. śeṣe—ʻtvayā te me mayeti cö . iti-śabdasya tvayetyanenāpyanvayaṃ darśayituṃ caśabdaḥ . tataśca tvayetyarthe teśabdo vartate . mayetyarthe meśabdo vartata ityarthaḥ . yathā—ʻśrutaṃ te rājaśārdūla śrutaṃ me bhavato guro iti .. śeṣe—ʻyena teneti hetau staḵ iti . sādhanatvāvasthāpanne hetau abhidheye tṛtīyaikavacanapratirūpakau yena tenetyavyayau sta ityarthaḥ . ʻvitara giramudārāṃ yena mūkāḥ pikāḥ syuḵ iti . tena—ayaṃ vādeṣu pragalbhate tena ślādhyaḥ iti .. śeṣe—ʻna ha vai tu niṣedhane . yathā—ʻna ha vā etasyārcā na yajuṣā na sāmnā'rtho'sti, yaḥ sāvitraṃ vedö iti . śeṣe—ʻśubhaṃ śubhe . yathā‒śubhaṃyuḥ iti .
śeṣe—ʻviśeṣe tü iti . yathā—ayaṃ tu vaktā iti .. śeṣe—ʻvitarke nu vai smṛtaḵ iti . yathā—ʻko nu vā antarikṣe vācaṃ visṛjati iti .. śeṣe—ʻhetāvṛtaṃ nimittarte iti . nimittaṃ ca ṛtaṃ ca nimittartam iti dvandvaikavadbhāvaḥ . hetau ityavyayaṃ nimitte vartate . ṛtamityavyayam ṛte satye vartate ityarthaḥ . hetau yathā—hetau tuṣyati bhavān iti . kenāpi nimittena tuṣyatītyarthaḥ . yathā—ṛtaṃvadaḥ . satyavādītyarthaḥ .. śeṣe—ʻsamyagarthe paśuḥ smṛtaḵ iti . yathā—ʻbodhaṃ nayanti paśuṃmanyamānāḵ iti . samyak pratipādyamānā ityarthaḥ .. śeṣe—ʻmātrāyāṃ parimāṇārthe iti . yathā—mātrāyāṃ bhuṅkte iti .. śeṣe—ʻśukaṃ śīghre iti . yathā—śukaṃ gacchati iti .. śeṣe—ʻmamatvavān mamö . mametyavyayam . mamatvaṃ vaktītyarthaḥ . yathā—ʻnirmamo nirahaṃkāraḵ iti (bha. gī. 2. 71) .. śeṣe—ʻprāhṇe ahna ārambhe iti . ahnaḥ prārambhe prāhṇeśabdaḥ . yathā—ʻprāhṇe devānām iti . pūrvāhṇe devānāmityarthaḥ ..
śeṣe—ʻathānyonyasya paraspare iti . anyonyasyetyavyayaṃ parasparaśabdārthe vartate . yathā—ʻchandāṃsyanyonyasya lokamabhyadhyāyan iti .. śeṣe—ʻyathā kathā cānādṛtyām iti . anādṛtyāmanādare . yathā—ʻyathā kathā ca dīyate . yathā kathā ca dakṣiṇȫ iti (gaṇa. maho. pṛ. 15) .. śeṣe—ʻmaryādā syāt sīmabandhane iti . sīmni dīyamānatayā maryādāśabdo nirvyūḍhaḥ . ʻmaryā iti sāmabandhane . maryā ādīyate maryādȫ iti mahodadhiśca (pṛ. 15) .. śeṣe—ʻhiṃ prastāve iti . prastāvaḥ sāmabhaktiviśeṣaḥ . yathā—ʻhiṃ karoti iti . (hiṃ sāma gīyate iti mahodadhau pṛ. 19) .. śeṣe—ʻkat prakarṣe iti . yathā—ʻkad rudrāya pracetase iti (tai. ā. 10. 17. 1) .. śeṣe—ʻśoḥ kutsāyām iti . yathā—ʻśoḥ karoti iti .. śeṣe—ʻsukhe tu śam iti . yathā—śaṃkaraḥ śaṃbhuḥ iti ..
śeṣe—ʻantarikṣe bhuvaḵ iti . sakārānto'yam . ʻbhuvo vāyunāntarikṣeṇa sāmnȫ iti śrutiḥ (āpastambamantrapāṭhaḥ 2. 21. 3) . rephānta ityapare . yathā—ʻbhuvardevāṃstarpayāmi iti . etaccodāharaṇadvayaṃ bhrāntimūlamityanye .. śeṣe—ʻkau bhūḵ iti . bhūrityavyayaṃ rephāntaṃ kau bhūmau vartata ityarthaḥ . yathā—bhūrlokaḥ iti .. śeṣe—ʻmithune mithunaṃ viduḵ iti . yathā—ʻmithunaṃbhāva ubhayoḵ iti .. śeṣe—ʻsamānārthe praśān iti . yathā—praśān devadattena yajñadattaḥ iti .. śeṣe—ʻyuktaṃ nyāyye iti . yathā—ʻna tava yuktaṃ duṣṭabhāvaḵ iti .. śeṣe—ʻkṣāntau kṣamā bhavet iti . yathā—kṣamākaroti; ityādayo'vagantavyāḥ . avyayagaṇeṣu vibhaktisvarapratirūpakāśca nipātā ityuktā avyayāḥ . ta idānīṃ pradarśyante . yathā—āsa babhūvārthe . yathā—ʻlāvaṇya utpādya ivāsa yatnaḵ iti (ku. saṃ. 1. 35) .. na yātīti na śakyate ityarthe . yathā—idaṃ te kartuṃ na yāti iti . yātīti śakyārthe . idaṃ kartuṃ yāti .. vartate iti solluṇṭhanyaṅgavacane . yathā—ʻvṛddhāste na vicāraṇīyacaritāstiṣṭhantu huṃ vartate iti (uttara. 5. 35) . na vartate iti maṅgalapratiṣedhe . yathā—ʻsamarābhimukhe patyāvaśrupāto na vartate (gaṇa. maho. pṛ. 30) iti . maṅgalaṃ na saṃbhavatītyarthaḥ .. bhavati sattāyām . yathā—ʻbhavati nāma tatrabhavān vṛṣalaṃ yājayiṣyati iti (gaṇa. maho. pṛ. 30) .. manye vitarke . yathā—ʻmanye mārtaṇḍagṛhyāṇi padmānyuddhartumutsukaḵ iti (gaṇa. maho. pṛ. 30) . nāstīti sattāniṣedhe . yathā—nāsti matirasya nāstikaḥ iti .. asmītyasmadarthānuvāde . yathā—ʻavidyāsmitārāgadveṣābhiniveśāḥ pañca kleśāḵ iti (yogasū. 2. 3) . ʻtvāmasmi vacmi viduṣāṃ samavāyo'tra tiṣṭhati iti kāvyaprakāśikāyām .. ehi manye prahāsādau . yathā—ehi manye rathena yāsyasi iti . ehi na tvayā jalpiṣyāmītyanādare . asi tvamarthavākyālaṃkārayoḥ . tvamarthe yathā mālatīmādhave—ʻkalyāṇānāṃ tvamasi mahatāṃ bhājanaṃ viśvamūrte iti (1. 3) . ʻāsate śatamadhikṣiti bhūpāstoyarāśirasi te khalu kūpāḵ iti naiṣadhakāvye (5. 100) . tvaṃ toyarāśirityarthaḥ . vākyālaṃkāre yathā—ʻyadapūpujastvamasi pārthö iti (śiśu. 15. 24) ..
pūryate iti niṣedhe . yathā—ʻpūryate prāṇāyāmenö iti (gaṇa. maho. pṛ. 30) . alaṃ prāṇāyāmenetyarthaḥ .. asti sattāyām . yathā—asti paraloke matirasyetyāstikaḥ . astikṣīrā brāhmaṇī (kāśikā 1, pṛ. 106) iti . śaṅke iti vitarke . yathā—ʻśaṅke rātrau gurutaraśucaṃ nirvinodāṃ sakhīṃ te (megha. 2. 28) iti . śaṅke śaśāṅko'yam iti ca . vidyate iti bhavatyarthe . yathā—vidyate kṣīrā brāhmaṇī iti . paśya, paśyata iti pūjāyām . yathā—
ʻmahīṃ sāgaraparyantāṃ bho rājan paśya pālaya .
guravaḥ paśyatāsanne mayi datta kṛpāṃ dṛśā ..
iti . āha ityuvācetyarthe . yathā—ʻathāha varṇī vidito maheśvaraḵ iti (ku. saṃ. 5. 65) . iti tiṅantapratirūpakā uktāḥ .
atha vibhaktipratirūpakāḥ keciducyante—prāyaḥ, aham, tvam, śubham, kṛtam, paryāptam, yena, tena, cireṇa antareṇa, cirāya, cirarātrāya, akasmāt, akṛtyā, anyonyasya, cirasya, mama, prāhṇe, prage, hetau, velāyām, mātrāyām iti vibhaktipratirūpakāḥ . evamādayo gaṇapāṭheṣu nighaṇṭvantare ca draṣṭavyāḥ . granthagauravabhayādiha na likhyante .. 23 ..
nānaikārthaviśeṣād vargadvayavantamavyayasamūham .
śeṣoktādisametaṃ pravyaktaṃ vyākhyadappayācāryaḥ ..
iha yattyaktamajñānādālasyādyadupekṣitam .
pramādādanyathoktaṃ yat tadvidvadbhirviśodhyatām ..
ādyāvyayavargīyaślokā aṣṭottarā daśa .
cirādyavyayavargīyaślokā netrapayodhayaḥ ..
nānārthāvyayasaṃyuktāścatvariṃśadadhidvikāḥ .
iti śrībommagaṇṭyappayācāryakṛtanāmaliṅgānuśāsanavivaraṇe'vyayaḥ samāptaḥ </Amarapadavivarana>
<Amarapadaparijata><AK.03.04.023>  
etarhi saṃprati—sāṃprataṃ tadā . etāni etasmin kāle ityarthe syuḥ . ʻippuḍü . digdeśakāle—pratyagādayaḥ . prāgādiśabdāḥ pūrvādigdeśakāleṣu syuḥ . pūrvadigdeśakālāḥ. prāk—prāgāgataḥ . prāgvasati . prāgramaṇīyam . uttaradigdeśakālāḥ . udak, pratyak . ādipadāt adharadigādiḥ . adhastāt . upari upariṣṭāt ityādi .. 23 ..
iti śrīvatsanṛsiṃhasūrisutamallināthasudhīviracite'marapadapārijāte'vyayavargaḥ </Amarapadaparijata>
%%p. 05.652
5. liṅgādisaṃgrahavargaḥ
AK.03.05.001ab saliṅgaśāstraiḥ sannādikṛttaddhitasamāsajaiḥ .
AK.03.05.001cd anuktaiḥ saṃgrahe liṅgaṃ saṃkīrṇavadihonnayet .. 1 .. 
<Amarapadavivrti ><AK.03.05.001>  
atha liṅgādisaṃgrahavargamupakramate saliṅgeti . asyārthaḥ—liṅgaśāstrasahitaiḥ sannādikṛttaddhitasamāsajairgranthairiha saṃgrahe varge'nuktaṃ liṅgaṃ saṃkīrṇavat saṃkīrṇavarge ivonnayet .. 1 .. </Amarapadavivrti>
<Amarapadavivarana ><AK.03.05.001>  
saliṅgaśāstraiḥ—saṃkīrṇavadihonnayet . iha hi granthādau granthakāraḥ ʻsaṃpūrṇamucyate vargairnāmaliṅgānuśāsanam (1, pṛ. 3) iti pratijñāya etadantena granthasadaṃrbheṇa saliṅgānāṃ nāmnāṃ sāvyayānāmanuśāsanaṃ vidhāya tatra tatra liṅgavidherasaṃpūrṇatāṃ manvānaḥ tannirūpaṇāya vargāntaramārabhate saliṅgeti . saṃkṣepeṇa samyak vācyaliṅgānyatra gṛhyante nirūpyanta iti saṃgrahaśabdena vakṣyamāṇo liṅgasaṃgrahākhyo vargo vivakṣitaḥ . liṅgamityekavacanamavivakṣitam . unnayediti lakṣaṇamukhena tattvajñānamunnīya liṅgāni jānīyādityarthaḥ . kathaṃ jānīyāt? ityata āha—sannādītyādinā . iha sannādiśabdena san kyac kāmyajādipratyayāntebhyo dhātubhyo vihitā akārādipratyayā abhihitāḥ, tṛtīyadhātvadhikāravihitāḥ tiṅvarjitāḥ pratyayāḥ kṛtaḥ sanādyantebhyo dhātubhyo vihitānāṃ kṛtpratyayavyatiriktapratyayānāṃ liṅganirṇayaupayikatvābhāvāt . yadyapi sannādayo'pi kṛdrūpā eva, tathāpi brāhmaṇaparivrājakanyāyena kṛdbhyaḥ sannādīnāṃ pṛthageva nirdeśaḥ kṛtaḥ . tathā kṛcchabdena sanādyantadhātuvyatiriktadhātuvihitā eva kṛtyapratyayā grāhyāḥ . taddhitāḥ prasiddhāḥ . sannādayaḥ kṛtaśca taddhitāśca samāsāśceti dvandvaḥ . tebhyo jātānyanantaramevāsmābhiḥ kṛdādyupādhimukhena vakṣyamāṇāni vākyāni . tatra srībhāvādāvaniktinnityādīni kṛjjāni (ślo. 4), talvṛnde yenikaṭyatrā ityādīni (ślo. 4) taddhitāni, ajantairdvigurekārthaḥ (ślo. 3) ityadīni samāsajāni talliṅgānyunnayet ityanvayaḥ .
nanu—bhavatpraṇītavākyānāṃ kathaṃ prāmāṇyamityata āha—saliṅgaśāstrairiti . ʻstriyāṃ ktin (3. 3. 94), ʻakārāntottarapado dviguḥ striyāmiṣyate (vā. 2. 4. 17), ʻpuṃsi saṃjñāyāṃ ghaḥ prāyeṇö (3. 3. 118), ʻghañantāḥ puṃsi (liṅgānu. 36) . ʻrātrāhnāhāḥ puṃsi (2. 4. 29), ʻanuvākādayaḥ puṃsi vaktavyāḵ, ʻnapuṃsake bhāve ktaḵ (3. 3. 114), ʻapathaṃ napuṃsakam (2. 4. 30), ʻardharcāḥ puṃsi cö (2. 4. 31), ʻparavalliṅgaṃ dvandvatatpuruṣayoḵ (2. 4. 26) ʻpūrvavadaśvabaḍabaü (2. 4. 27) ityādīni yāni pāṇinivararucibhāṣyakārādibhiḥ praṇitāni liṅgapratipādakāni śāstrāṇi, yāni ca bārhaspatyādīni ca liṅgānuśāsanāni tatsahitairityarthaḥ . tatsāhityaṃ ca tadekārthatvaṃ tanmūlatvamiti yāvat . anena svavākyānāṃ prāktanaliṅgānuśāsanamūlakatvena prāmāṇyamuktam .
nanu—nāmānuśāsanasamaya eva liṅgānāmapi spaṣṭīkaraṇāt kimanena piṣṭapeṣaṇaprayāsatulyena pratyayādidvārakaliṅganirṇayakartavyatāprayāsena ityata āha—anuktamiti . ayamabhiprāyaḥ—sakalasya śabdajātasya prātipadyena liṅganirṇayakaraṇānupapatteḥ yatkiṃcidupādhimukhenaiva śabdajātaṃ kroḍīkṛtya liṅganirṇayaḥ kartavyaḥ . sa ca pūrvamakṛta eva . saṃkīrṇavarge tu prakṛtyādibhirunnayanamātramupakṣiptam . na tūnnayanopāyo'pi vivicya darśitaḥ . ataḥ paryāyakāṇḍe nānārthakāṇḍe ca kṛtamapi liṅgānuśāsanam asākalyādanuktaprāyameveti manvānena anuktamityuktam .
atra kecit paṭhanti—tatrāpi prāganuktaiḥ sakalaśabdaśāstrakrodīkāraiḥ kṛtyapratyayādibhirupādhibhiḥ liṅgamunnayediti yojyam . dṛṣṭāntamukhenāpi liṅgonnayanopāyaprakāramāha—saṃkīrṇavaditi . yathā saṃkīrṇavarge prakṛtyādimukhena liṅgonnayanamuktaṃ tadvadihāpīti . tatra prakṛtyā yathā—bāla eva bālakaḥ . śaśa eva śaśakaḥ . godhaiva godhikā . sthānameva sthānakam . ityādiṣu svārthavihitapratyayānteṣu prakṛtiliṅgānuvartanam . viśeṣavidhāneṣu cāturvarṇyādiṣu prakṛtiliṅgasyāpyatisṛtiḥ pratyayena liṅgonnayanam . yathā—pātrī puṭī ityādīnāma (ślo. 42) . matvarthe inipratyayāntatvapakṣe vakṣyamāṇaparopagatvaprakaraṇapāṭhāpatteḥ . tadabhāvatvena ṅībantatvaniścaye sati strīliṅganirdeśa ityavadhāryate . yatra pātrībhūtapradeśa iti prayogastatra matvarthīyapratyayena viśeṣyanighnamityādi . arthena yathā—ʻnābhī rājasabhāpi cö (ślo. 9) . yadyapi strīliṅgaprakaraṇe vakṣyate, tathāpi prāṇyaṅgavacanasya ca strīliṅgatvam . kṣatriye tu puṃstvamityarthena nirṇayaḥ (1, pṛ. 518) . cūrṇiḥ, śāṇī, dṛṇī, darad ityādiṣu prakaraṇavaśāt liṅgāvadhāraṇam . tathā kriyāviśeṣaṇānāṃ karmatvaṃ napuṃsakatvaṃ cetyādikaṃ boddhavyam .
nanu—samanantaravargasya liṅganirṇayārthatve ʻpātrāmatraṃ ca bhājanam (1, pṛ. 573) ityatra pātraśabdasya kevalanapuṃsakaliṅgatvamuktam . liṅgādisaṃgrahe tu—ʻtriṣu pātrī (ślo. 42) iti triliṅgatvaṃ vakṣyate . ataḥ kevalanapuṃsakatvatriliṅgatvayorvirodhaḥ . tathā—ʻkuvalaphenile (1, pṛ. 237) iti kuvalaśabdasya napuṃsakatvaṃ prāguktam . liṅgasaṃgrahe tu—triliṅgatvamabhidhāsyate (ślo. 42) ityādisthaleṣu pūrvottarasthaleṣu ca virodhe kasya prasaṅga ityākāṅkṣāyāmāha—liṅgaśeṣetyādi (ślo. 2) .. 1 .. </Amarapadavivarana>
<Amarapadaparijata><AK.03.05.001>  
rakṣatu lakṣmīramaṇo lakṣmīkucakumbhayugmaparirambhaḥ .
rakṣitalokatritayaḥ śikṣitarakṣogaṇādhipādhyakṣaḥ ..
saliṅgaśāstreḥ—saṃkīrṇavadihonnayet . iha saṃgraho liṅgānāṃ nāmnāṃ ca saṃgrahaṇādayaṃ vargo liṅgādisaṃgrahavargaḥ . atrānuktaṃ liṅgaṃ ca saṃkīrṇavat saṃkīrṇavarge prakṛtipratyayārthādibhiryathā liṅgonnayanaṃ tathā saliṅgaśāstraiḥ liṅgaśāstrasahitaiḥ sannādikṛttaddhitasamāsajaiḥ kṛttaddhitasamāsaśāstre unnayet tarkayet . ʻjaitrejaḥ pratipattavyaḥ śambare śabdaśāsane iti . tāni kānīti ced vidyunniśāvallītyādīni liṅgaśāstrāṇi . strībhāvādau ktinnityādīni kṛcchāstrāṇi . sannādigrahaṇaṃ tumādivyudāsārtham . tal kaṭyac tralityāditaddhitaśāstrāṇi . dvigurekavacanamityādīni samāsaśāstrāṇi .. 1 .. </Amarapadaparijata>
%%p. 05.655
AK.03.05.002ab liṅgaśeṣavidhirvyāpī viśeṣairyadyabādhitaḥ .
AK.03.05.002cd striyāmīdūdvirāmaikāc sayoniprāṇināma ca .. 2 .. 
<Amarapadavivrti ><AK.03.05.002>  
liṅgaśeṣa—abādhitaḥ . liṅgaśāstre striyāmīdūtityādibhiḥ, sannādibhiḥ cikīrṣā jihīrṣā ityādibhiḥ, kṛjjaiḥ kṛtiḥ hṛtiḥ ityādibhiḥ, taddhitajaiḥ mauṣṭā pāllavetyādibhiḥ, samāsajaiḥ trilokī trivedītyādibhiḥ liṅgaviśeṣavidhiḥ strīliṅgānuśāsanaviśeṣavidhirabādhitaścet aviśeṣetaścet tadā vyāpī prasaṅgād bhavati .. striyāmīdūdvirāmaikāc . ekāc ekasvarā īdvirāmā ūdvirāmā ca śabdaprakṛtiḥ striyāṃ vartate . atrodāharaṇāni—śrīḥ, dhīḥ, bhūḥ, pūḥ ityādi .. sayoniprāṇināma ca . yonimatprāṇināṃ nāma striyāṃ vartate . yathā—iyaṃ kapiḥ . iyaṃ guruḥ. iyaṃ hariratyādi .. 2 .. </Amarapadavivrti>
<Amarapadavivarana ><AK.03.05.002>  
liṅgaśeṣavidhirvyāpī . uktanayena liṅgayorvirodhe sati liṅgaśeṣavidhireva vyāpī prasaṅgavān bhavati . grāhyo bhavatītyarthaḥ . pātrādiśabdānāṃ prāguktaṃ (1, pṛ. 573) liṅgamabādhitvaiva liṅgāntaravidhānād (ślo. 42) vāstavo virodho nāstītyabhiprāyaḥ . nanu—liṅgaśeṣavidhinaiva tadarthalābhāt pūrvavidhivaiyarthyamityapi na vācyam . prayogaprācuryapradarśanaparatvādvā svaprāyapaṭhitasya liṅganiścayārthatvādvā tasyopapatterityalam ..
nanu—yadi pūrvavidhyapekṣayā liṅgaviśeṣavidheḥ prābalyaṃ syāt, tarhi ʻsayoniprāṇināma cö iti strīmātre nāmnāṃ sāmānyena strīliṅgatvaṃ vidadhatā liṅgaviśeṣavidhinā dāraśabdasya pūrvoktaṃ (1, pṛ. 365) puṃliṅgatvaṃ kalatraśabdasya napuṃsakatvam (2, pṛ. 470) ityādi bādhyetetyatrāha—viśeṣairyadyabādhitaḥ . asyārthaḥ—ʻsayoniprāṇināma cö iti liṅgasaṃgrahokto vidhiḥ sāmānyavidhiḥ . ʻpuṃ bhūmni dārāḵ (1, pṛ. 365), ʻkalatraṃ śroṇibhāryayoḵ (1, pṛ. 470) iti prāgukto vidhiḥ viśeṣavidhiḥ . viśeṣeṇa ca sāmānyabādho yuktaḥ . viśeṣagṛhītavyatiriktasthale sāmānyasya sāvakāśatvāt . na ca sāmānyavidhinā viśeṣavidherbādhaḥ . viśeṣavidheranyatrānarthakyaprasaṅgāt . ataḥ sāmānyaviśeṣavyatirekeṇa dvayorapi viśeṣavidhitve liṅgaśeṣavargoktavidheḥ prābalyamiti ..
evaṃ sukhajñānāya paribhāṣāmuktvā strīpuṃnapuṃsakaliṅgāni vyastāni ca krameṇa vidhatte—striyāmiti . adhikāro'yam ā puṃliṅgavidheḥ (ślo. 11), ita uttaratra vakṣyamāṇāḥ striyāṃ veditavyā ityarthaḥ .. īdūdvirāmaikāc . īdvirāmam īkārāntam, ūdvirāmam ūkārātam, ekāc ekasvaraṃ padaṃ ca striyāṃ bhavati . yathā—śrīḥ, dhīḥ, bhūḥ, pūḥ ityādi . ekājiti kim? grāmaṇīḥ, pratibhūḥ iti . īdūdvirāmeti kim? kaḥ, svam iti .. sayoniprāṇināma ca . yoniḥ strīvyañjanam . yonimataḥ prāṇino nāma striyāṃ bhavati . yathā—yoṣit, vadhūḥ, snuṣā ityādi . sayonīti kim? puruṣaḥ, pitā, bhrātā iti .. 2 .. </Amarapadavivarana>
<Amarapadaparijata><AK.03.05.002>  
liṅgaśeṣa—abādhitaḥ . viśeṣairabādhito liṅgaśeṣavidhirvyāpī . bādhitaviṣayaṃ vinā tadatiriktasvaviṣaye vyāpaka ityarthaḥ . ʻmandākṣaṃ hrīstrapā vrīḍȫ (1. pṛ. 135) . atra mandākṣaśabdo bādhitaviṣayaḥ .. striyāmādūdvirāmaikāc . striyām ityāmasīśabdam (ślo. 10) adhikāraḥ . īdūdvirāmāṇi īdūdantāni ekackāni ca nāmāni striliṅgāni . yathā—lakṣmīḥ, tantrīḥ, tandrīḥ, tarīḥ, jambūḥ, alābūḥ, kutūḥ, kūhūḥ, dṛk, śṛk, srak, vāk .. sayoniprāṇināma ca . yonimatprāṇināṃ nāma strīliṅgam . yathā—gauḥ, kareṇuḥ .. 2 .. </Amarapadaparijata>
%%p. 05.656
AK.03.05.003ab nāma vidyunniśāvallīvīṇādigbhūnadīhriyām .
AK.03.05.003cd adantairdvigurekārtho na sa pātrayugādibhiḥ .. 3 ..
<Amarapadavivrti ><AK.03.05.003>  
nāma vidyut—nadīhriyām . taḍidrātrilatāvallakīdigbhūsarillajjānāṃ nāma striyāṃ vartate .. adantairdvigurekārthaḥ . adantairakārāntottarapadaiḥ ekārthaḥ samāhārarūpo dvigusamāsaḥ striyāṃ bhavati . atrodāharaṇāni—pañcapūlī, daśapūlī, trilokī ityādi .. na sa pātrayugādibhiḥ . sa dvigusamāsaḥ pātrayugādibhiruttarapadaiḥ striyāṃ na vartate . udāharaṇāni—tripātram, caturyugam . ādiśabdāt tribhuvanamityādi .. 3 .. </Amarapadavivrti>
<Amarapadavivarana ><AK.03.05.003>  
nāma vidyut—nadīhriyām . vidyutaḥ saudāminyāḥ, niśāyā rātryāḥ, vallyāḥ latāyāḥ, vīṇāyā vallakyāḥ, diśaḥ kakubhaḥ, bhuvo bhūmeḥ, nadyāḥ saritaḥ, hriyo lajjāyāśca sarvāṇi nāmāni strīliṅgāni bhavanti . udāharaṇāni spaṣṭāni . mandākṣamityādau (1, pṛ. 235) viśeṣavidhinā sāmānyasya bādhaḥ sarvatrānusaṃdheyaḥ . atra bhūśabdahrīśabdayordvayoḥ ʻīdūdvirāmaikāc (ślo. 2) iti prāguktam . niśāvallīvīṇādiśabdānāṃ ʻṅyābūṅantam (ślo. 5) iti vakṣyamāṇaṃ nityastrītvaṃ suspaṣṭam . tathāpi tatparyāyāṇāmanevaṃbhūtānāṃ vidyudrātrivratatiprubhṛtīnāṃ liṅgapratipādanārthaṃ spaṣṭārthaṃ cānena rūpeṇābhidhānamityavagantavyam ..
adantairdvigurekārthe . adantaiḥ akārāntottarapadaiḥ saha saṃkhyāśabdānāmekārthe . ʻtaddhitārthottarapadasamāhāre cö (2. 1. 51) iti samāhārarūpārthe vihito dvigusamāsaḥ striyāṃ vartate . taduktam—ʻakārāntottarapado dviguḥ striyāṃ bhāṣyate iti (vā. 2. 4. 17) . atra samāhārasyaikatvād ʻdvigurekavacanam (2. 4. 1) ityekavacanam . ʻdvigoḵ (4. 1. 21) iti ṅīppratyayaśca . yathā—pañcapūlī, daśapūlī (kāśikā 1, pṛ. 266), ṣaṭśatī, saptaśatī ityādi . tathā tisṛṇāṃ purāṃ samāhāraḥ tripurī, pañcānāṃ dhurāṃ samāhāraḥ pañcadhurī iti . atra ʻṛkpūrabdhū . .  . ityādinā (5. 4. 74) samāsāntasya uttarapadāvayavatvadarśanāśrayaṇena uttarapadasyākārāntatve tripurī pañcadhurī ityādi bhavati ..
yattu matam—prathamataḥ samāsaḥ, tataḥ samāsāntavidhiḥ iti . atrādantairiti akārāntabhūtairlakṣito dviguḥ striyāmiti vyākhyeyam . adantairiti kim ? pañcānāmagnīnāṃ samāhāraḥ pañcāgni . atra ʻsa napuṃsakam (2. 4. 17) iti napuṃsakatvam . dviguriti kim ? samitkuśam, pāṇipādam iti samāhāradvandve mā bhūt . atra ʻdvandvaikatvāvyayībhāvaü (ślo. 26) iti napuṃsakatvaṃ vakṣyati . ekārtha iti kim ? trināvam, pañcakapālaḥ puroḍāśaḥ iti ..
adantairdvigurekārtha ityasya kvacidapavādamāha—na sa pātrayugādibhiḥ . sa dvigurakārāntairapi pātrayugādibhiruttarapadairupetaḥ striyāṃ na bhavati . yathā—tripātram, caturyugam tribhuvanam (kāśikā 1, pṛ. 131) ityādi . nanu—ʻpātrādyadantairekārtho dvigurlakṣyānusārataḵ (ślo. 25) iti vakṣyamāṇo napuṃsakavidhiḥ adantairityasya bādhako bhaviṣyatīti kimatrānena pratiṣedheneti cet, satyam . asya pratiṣedhasya ʻpātrādibhyaḥ pratiṣedho vaktavyaḵ (vā. 2. 4. 17) iti vaktavyamūlatvapratijñānārthaṃ prapañcārthaṃ copanyāsa iti .. 3 .. </Amarapadavivarana>
<Amarapadaparijata><AK.03.05.003>  
nāma vidyut—nadīhriyām . vidyudādyarthānāṃ nāma strīliṅgam . vidyunnāmno nīlāñjanā śatahradā, niśānāmno yāmyā kṣaṇinī, vallīnāmno vratatiḥ pratatiḥ, tadviśeṣanāmno'pi drākṣā navamālikā, vāṇānāmno ghoṣavatī kaṇṭhakūṇikā, tadviśeṣanāmno'pi kiṃnarī dantikā .. adantairdvigu—yugādibhiḥ . akārāntottarapadasamāhāradviguḥ strīliṅgaḥ . trilokī pañcapūlī . na sa pātrayugādibhiriti bādhitaviṣayaḥ pradarśitaḥ . yathā—pañcapātram, caturyugam, tribhuvanam iti (kāśikā 1, pṛ. 131) .. 3 .. </Amarapadaparijata>
%%p. 05.658
AK.03.05.004ab tatvṛnde yenikaṭyatrā vairamaithunikādivun .
AK.03.05.004cd strībhāvādāvaniktiṇṇvulṇacṇvuckyabyujiñṅniśāḥ .. 4 ..
AK.03.05.005ab uṇādiṣu nirūrīśca ṅyābūḍantaṃ calaṃ sthiram .
<Amarapadavivrti ><AK.03.05.004>  
talvṛnde yeni—calaṃ sthiram . tal—bhāvasamūhasvārtheṣu vartamānaḥ talpratyayaḥ striyāṃ vartate . atra krameṇodāharaṇāni . bhāve yathā—aśvatā, puruṣatā . samūhārthe yathā—janatā, bandhutā, sahāyatā . svārthe yathā—devatā ityādi .. vṛnde yenikaṭyatrāḥ . vṛnde samūhārthe vihitā yapratyayaïnipratyayakaṭyacpratyayatrapratyayāntāḥ striyāṃ vartante . udāharaṇāni . yapratyayāntā yathā—pāśyā, vātyā, dhūmyā, vanyā ityādi . inipratyayāntā yathā—khalinī, ulūkinī, kuṇḍalinī ityādi . kaṭyacpratyayānto yathā—rathakaṭyā iti (kāśikā 1, pṛ. 312) . trapratyayānto yathā—gotrā iti .. 
vairamaithunikādivun . vairavivāhavācako vunpratyayāntaḥ striyāṃ vartate . udāharaṇāni . vaire yathā—kākolūkayorvairaṃ kākolūkikā, aśvamahiṣikā ityādi . vivāhe yathā—atribharadvājayorvivāhaḥ atribharadvājikā . vaśiṣṭhakuśikayorvivāhaḥ vasiṣṭhakuśikikā . ādiśabdād dānadaṇḍadvandvabhāvakarmavācako vunpratyayāntaśca striyāṃ vartate . krameṇodāharaṇāni . dvau dvau pādau dadāti dvipadikāṃ dadāti . dve dve śate daṇḍayati dviśatikāṃ daṇḍayati .. vṛñ śiṣyopādhyāyayoḥ bhāvaḥ karma vā śaiṣyopādhyāyikā (kāśikā 2, pṛ. 29) . gargasya [ślāghārthe] bhāvaḥ karma vā gārgikā . kauśikasya bhāvaḥ karma vā kauśikikā (5. 1. 134) ityādi .. 
strībhāvāditi . siddhāvasthāmāpanno dhātvartho bhāvaḥ . bhāvaḥ ādiryasyāsau bhāvādiḥ . strī cāsau bhāvādiśca strībhāvādiḥ . tasmin vihitā anyādipratyayāntāḥ striyāṃ vartante . anipratyayānto yathā—ajananiḥ, akaraṇiḥ .. ktinprapatyayānto yathā—kṛtiḥ, bhṛtiḥ, hṛtirityādi .. ṇvulpratyayānto yathā—pravāhikā, pracchardiketyādi .. ṇacpratyayānto yathā—vyāvakrośī . anyonyakrośanaṃ vartata ityarthaḥ . vyāvahāsītyādi . ṇvucpratyayānto yathā—[bhavataḥ] śāyikā . kyappratyayānto yathā—vrajyā . samajyā, sutyetyādi .. yucpratyayānto yathā—āsanā, kāraṇā, granthanetyādi .. aṅpratyayānto yathā—trapā, bhidā, chidā ityādi .. apratyayānto yathā—putrīyā ityādi . nipratyayānto yathā—glāniḥ, mlāniḥ, hāniḥ ityādi . śapratyayānto yathā—mṛgayā, icchā ityādi . atha uṇādiṣu nipratyayānto yathā—śreṇiḥ, yoniḥ, droṇiḥ ityādi .. anipratyayānto yathā—saraṇiḥ . ūkārapratyayānto yathā—kharjūḥ, camūḥ ityādi . īkārapratyayānto yathā—tantrīḥ, lakṣmīḥ ityādi ..
ṅyābūṅantaṃ calaṃ sthiram . ṅītyanena ṅīp, ṅīṣ, ṅīn iti pratyayāntānāṃ grahaṇam . ābityanena ṭāp ḍāp cāp iti pratyayāntānāṃ grahaṇam . ūṅ ityanena ūṅpratyayasya grahaṇam . calamabhidheyavalliṅgam . sthiraṃ niyataliṅgam . calaṃ sthiraṃ ṅībantamābantamūṅantaṃ śabdarūpaṃ striyāṃ vartate . ṅībante yathā—kartrī . ṅīṣante yathā—gaurī . ṅīnante yathā—śārṅgaravī . ṭābanto yathā—ajā . ḍābanto yathā—surājā . cābanto yathā—kaumudagandhyā . ūṅanto yathā—vāmorūḥ .. 4 .. </Amarapadavivrti>
<Amarapadavivarana ><AK.03.05.004>  
talvṛnde yeni—calaṃ sthiram . tal . vividhastalpratyayaḥ . talantaṃ śabdarūpaṃ striyāṃ vartate . tatra, ʻtasya bhāvastvatalaü (5. 1. 119) iti bhāvārthe tal . yathā—devadattasya bhāvo devadattatā . aśvatā . ʻgrāmajanabandhubhyastal (4. 2. 43) iti samūhārthe tal . yathā—grāmatā, janatā ityādi . ʻdevāttal (5. 4. 27) iti svārthe tal . deva eva devatā . atrānubandhagrahaṇaṃ kim? ʻpūñhasibhyāṃ tan (u. 3. 86) iti tanpratyaye potaḥ, hastaḥ, iti ..
vṛnde yenikaḍyatrāḥ . yaśca iniśca kaḍyacca traśceti catvāraḥ pratyayāḥ samūhārthe vihitāḥ . tadantāḥ śabdāḥ striyāṃ bhavanti . ʻpāśādibhyo yaḵ (4. 2. 49) iti yapratyaye pāśānāṃ samūhaḥ pāśyā . evaṃ galyā, tṛṇyā, halyā ityādi .. ʻkhalagorathāt (4. 2. 50) ityanuvṛttau, ʻinitrakaḍyacaścö (4. 2. 51) iti yathāsaṃkhyanyāyena khalaśabdād inipratyaye khalinī . atra ʻkhalādibhya inirvaktavyaḵ (vā. 5. 2. 51) iti vaktavyabalād ulūkānāṃ samūhaḥ ulūkinī, kuṭumbinī, kuṇḍalinī ityādi . gavāṃ samūha ityarthe gośabdāduttare trapratyaye gotrā . rathānāṃ samūho rathakaḍyā iti . kecittu rathakaṭyeti mūrdhanyavargaprathamākṣarayuktaṃ kathayanti . sūtrasthacaśabdena śabdatrayādapi yapratyayaḥ samuccīyate . tataśca khalyā, gavyā, rathyā iti trayaḥ śabdā bhavanti . vṛnda iti kim? ʻsakhyuryaḵ (5. 1. 126) ityādau strītvaṃ mā bhūt .. 
vairamaithunikādivun . vairaṃ virodhaḥ . maithunikaḥ vivāhaḥ . tatra ʻdvandvād vun vairamaithunikayoḵ (4. 3. 125) ityanena sūtraiṇa dvandvasamāsāt prātipadikād vunpratyayo vihitaḥ . tadantaṃ śabdarūpaṃ striyāṃ bhavati . yathā—kākolūkayorvairaṃ kākolūkikā . aśvamahiṣikā iti .. maithunikāyāṃ yathā—atribharadvājayorvivāhaḥ atribharadvājikā . śāṇḍilyakuśikayorvivāhaḥ śāṇḍilyakuśikikā . ādiśabdārthaḥ śeṣe—ʻvīpsādaṇḍanadāne vun iti . vīpsāyāṃ yathā—dvau dvau pādau dadāti dvipadikā . ʻpādaśatasya saṃkhyādervīpsāyāṃ vun lopaścö (5. 4. 1) iti vun-pratyayaḥ . tatsaṃniyogena cāntyasya lopaḥ . ʻyasyeti cö (6. 4. 148) ityanenaiva lope siddhe punarlopavacanaṃ paranimittānapekṣalopavidhānārtham . ʻyasyeti cö iti vihito lopaḥ parinimittakaḥ . tasya sthānivadbhāvena ʻpādaḥ pat (6. 4. 130) iti padbhāvo na syāt . pratyayasaṃniyogaviśiṣṭasya tu lopasya paranimittakatvābhāvāt sthānivadbhāvābhāvena dvipadikāṃ dadāti dviśatikāṃ dadātityādau padbhāvaḥ syādeveti vṛttikāreṇa prapañcitam (kāśikā 2, pṛ. 80) . daṇḍane yathā—dvipadikāṃ daṇḍayati . dāne yathā—dvipadikāṃ dadāti . dvau dvau pādau dadātītyarthaḥ . dve dve śate dadāti dviśatikāṃ dadāti . ʻdaṇḍavyavasargayoścö (5. 4. 2) ityubhayatrāpi vunpratyayaḥ . vyavasargaḥ dānam . 
atra śeṣakāraḥ—
ʻvuña dvandvād bhāvakarmaṇoḥ . ślāghāyāṃ tadavetetyākāre caraṇagotrayoḵ iti . asyārthaḥ—ʻyopadhād gurūpottamād vṛñ (5. 1. 132) ityato vuñ iti vartamāne, ʻdvandvamanojñādibhyaścö (5. 1. 133) ityanena sūtreṇa bhāvakarmaṇorarthayoḥ dvandvasamāsād vihito yo vuñpratyayaḥ tadantaṃ śabdarūpaṃ striyāṃ bhavati . yathā—śiṣeyopādhyayorbhāvaḥ karma vā śaiṣyopādhyāyikā . gopālapaśupālikā . tathā ʻgotracaraṇācchlāghātyākāratadaveteṣü (5. 1. 134) iti sūtreṇa, gotramapatyam, caraṇaṃ śākhā, gotrapratyayāntāt caraṇapratyayāntācca śalāghādiṣvartheṣu gamyamāneṣu bhāvakarmaṇorvihito yo vṛñpratyayaḥ tadantaṃ śabdarūpaṃ striyāṃ bhavati . gargasya bhāvena karmaṇā vā ślāghate gārgikayā ślāghate . tadavetaḥ tatprāptiḥ . atyākāraḥ parādhikṣepaḥ . gārgākāmavetaḥ . gārgikayā atyākaroti . caraṇapratyayāntād yathā—kāṭhikayā ślāghate . kāṭhikayā atyākaroti . kāṭhikāmavetaḥ ityādi (kāśikā 2, pṛ. 29) ..
strībhāvādāvanikti—yujiñaṅniśāḥ . śeṣe—ʻakartṛkakārake bhāve kvibakāreṇṇvucaḥ striyām iti . bhāva ādiryasya kartṛvarjitakārakasya sa bhāvādiḥ iti tadguṇasaṃvijñāno bahuvrīhiḥ . strīliṅgaścāsau bhāvādiśca, strībhāve kartṛvarjite kārake'rthe ca vihitāḥ ani, ktin, ṇvul, ṇac, kyap, yuc, iñ, aṅ, ni, śa, ityācāryasaṃgṛhītā daśa pratyayāḥ, tathābhūta evārthe śeṣakāreṇa kvip akāraḥ iṇ ṇvuc iti catvāraśca, ityevaṃ caturdaśapratyayāntāḥ strīliṅgā saṃgṛhītāḥ veditavyāḥ . te ca krameṇodāhriyante .
tatra ʻākrośe nañyaniḵ (3. 3. 112) ityākrośe śapathe gamyamāne nañyupapade bhāvārthe dhātoranipratyayo vihitaḥ . yathā—akaraṇiste vṛṣala bhūyāt (kāśikā 1, pṛ. 224) . abhavanirastu te vibhūteḥ . apūraṇiste kāmānāmastu . ʻtasyājananirevāstu jananīkleśakāriṇaḵ iti (śiśu. 2. 45) . atha ktin . yathā—ʻstriyāṃ ktin (3. 3. 94) . prakṛtiḥ, hṛtiḥ, śuddhiḥ, buddhiḥ iti . ʻśruyajistubhyaḥ karaṇe (vā. 3. 3. 94) . śrūyate'nayeti śrutiḥ . ijyate'nayeti iṣṭiḥ . stūyate'nayā sā stutiḥ . ʻṛkāralvādibhyaḥ ktinniṣṭhāvad bhavati iti vaktavyam (vā. 3. 3. 94) . ʻjṝṣ vayohānaü . jīrṇiḥ . ʻkṝ hiṃsāyām . kīrṇiḥ . ʻlūñ chedane . lūniḥ . niṣṭhāvadbhāvāt takārasya nakāraḥ (8. 2. 42) . ʻsthāgāpāpaco bhāve (3. 3. 95) ityaṅpratyayasyāpavādaḥ . ʻṣṭhā gatinivṛttaü . prasthitiḥ . ʻvyavasthāyāmasaṃjñāyām (1. 1. 34), ʻāspadaṃ pratiṣṭhāyām (6. 1. 146) ityādijñāpakād aṅapyasti . pratiṣṭhā, saṃsthā, niṣṭhā ityādi . ʻgai śabde . udgītiḥ . ʻpā pāne . prapītiḥ . ʻḍupacaṣ pāke . paktiḥ . ṣitkaraṇasāmarthyād aṅapyasti (3. 3. 104) . pacā . tathā ʻūtiyūtijūtisātihetikīrttayaścö (3. 3. 97) iti ktinnantanipātanam yathā—ʻava rakṣaṇe . ūtiḥ . ʻyu miśraṇe . yūtiḥ . ʻjǖ iti sautro dhātuḥ. jūtiḥ . ʻṣo'ntakarmaṇi . sātiḥ . ʻhi gataü . hetiḥ ..
atha ṇvul . ʻrogākhyāyāṃ ṇvul bahulam (3. 3. 108) iti ṇvul . ʻcharda vamane . pracchardikā . ʻvaha prāpaṇe . pravāhikā (kāśikā 1, pṛ. 223) . ʻdhātvarthanirdeśe ṇvul vaktavyaḵ (vā. 3. 3. 108) . ʻāsa upaveśane . āsikā . ʻśīṅ svapne . śāyikā . ʻviśa praveśane . veśikā ..
atha ṇac . ʻkarmavyatihāre ṇac striyām (3. 3. 43) iti . dhātubhyo bhāvārthe ṇac pratyayo bhavati . karmavyatihāre kriyāvinimaye gamyamāne, ʻṇacaḥ striyāmañ (5. 4. 14) iti svārthiko'ñ pratyayaḥ . añ pratyayāntatvena ʻṭiḍḍhāṇañ . . . ityādinā (4. 1. 15) ṅīpi vyāvakrośī . anyonyaṃ krośanamityarthaḥ . evaṃ parasparaṃ hasanaṃ vyāvahāsī . parasparamukṣaṇaṃ vyātyukṣī . vyāvacorī ityādi (kāśikā 1, pṛ. 214) ..
atha ṇvuc . ʻparyāyārhaṇotpattiṣu ṇvuc (3. 3. 111) iti . paryāyaḥ paripāṭī . arhaṇamarho yogyatā . eṣvartheṣu ṇvuc syāt . yathā—bhavataḥ śāyikā . bhavata āsikā . arhe—bhavānikṣubhakṣikāmarhati . ṛṇe—ikṣubhakṣikāṃ me dhārayasi . utpattau—ikṣubhakṣikā me udapādi (kāśikā 1, pṛ. 224) ..
atha kyap—ʻvrajayajorbhāve kyap (3. 3. 98) . ʻvraja gataü . vrajyā . ʻyaja devapūjādaü . ijyā . ʻsaṃjñāyāṃ samajaniṣadanipatamanavidaṣuñśīṅbhṛñiṇaḵ (3. 3. 99) iti kyap . ʻaja gatikṣepaṇayoḵ . samajantyasyāmiti samajyā . ʻṣadlṛ viśaraṇagatyavasādaneṣü . niṣīdantyasyāmiti niṣadyā . niptayā . ʻmana jñāne . manyate manyā . jhalāditvābhāvād anunāsikalopābhāvaḥ . ʻvida jñāne . vidanti yayā sā vidyā . ʻṣuñ abhiṣave . sunvantyasyāmiti sutyā . ʻśīṅ svapne . śerate'syāmiti śayyā . ʻbhṛñ bharaṇe . bhriyate karmakaro'nayeti bhṛtyā . ʻiṇ gataü . yantyanayeti ityā . ʻkṛñaḥ śa cö (3. 3. 100) iti kyapi kṛtyā (6. 1. 71) ..
atra kyap pratyayodāharaṇamadhye ʻhanasta cö (3. 1. 108) iti sūtreṇa niṣpanno hatyāśabdo'pi strīliṅgaḥ kaiścidudāhṛtaḥ . tatra mūlaṃ cintanīyam . tathā hi—nātra bhāvamātravihitakyap pratyayāntatvameva strīliṅgatve prayojakam . kiṃ tarhi ? stryadhikāravihitakyabantatvam . anyathā ʻbhuvo bhāve (3. 1. 107) iti sūtravihitakyabanto brahmabhūyaśabdo'pi strīliṅgaḥ prasajyeta . taccāniṣṭam . na ca ʻhanasta cö iti sūtre striyāmiti padaṃ śrūyate . nāpi stryadhikāragatamidaṃ sūtram . tasmādasmin prakaraṇe hatyā ityudāharaṇamasaṅgatam . ataḥ hatyāśabdasya pramāṇāntarāt strīliṅgatvamavagantavyam ..
atha yuc . ʻṇyāsaśrantho yuc (3. 3. 107) iti . tatra ṇyantād yathā—kāraṇā . hāraṇā . ʻāsa upaveśane . āsanā . ʻśrantha grantha saṃdarbhe . śranthanā . granthanā . candrastu—ʻṇyāsaśrantho yuc iti sūtraṃ paṭhitvā ʻgrantha mocanapratipādanayoḵ iti kryādidhātujaṃ granthanāśabdamāha . ʻghaṭṭivandividibhya upasaṃkhyānam (vā. 3. 3. 107) iti yuc . ʻghaṭṭa calane . ghaṭṭanā . ʻvadi abhivādanastutyoḵ . vandanā . ʻvida jñāne . vedanā (kāśikā 1. pṛ. 222) . ʻiṣeranicchārthasya yuj vaktavyaḵ (vā. 3. 3. 107) iti anveṣaṇā, adhyeṣaṇā iti .. 
atha iñ . ʻvibhāṣākhyānaparipraśnayoriñ cö (3. 3. 110) iti . paripraśne ākhyāne gamyamāne iñ syāt . yathā—kāṃ kāriṃ tvamakārṣīḥ . kāṃ kārikāṃ kriyāṃ kṛtyāṃ kṛtiṃ vā akārṣīḥ . cakārānubandhanād ṇvulapi ..
atha aṅ . ʻṣidbhidādibhyo'ṅ (3. 3. 104) iti . ṣidbhyastāvat . ʻjṝṣ vayohānaü . jīryantyaṅgānyasyāmiti jarā . ʻṛdṛśo'ṅi guṇaḵ (7. 4. 16) iti guṇaḥ . ʻtrapūṣ lajjāyām . trapā ityādi . bhidādayastu mahodadhau—
ʻbhidiṃ chidiṃ vidiṃ dayiṃ rujiṃ mṛjiṃ prachiṃ curim .
anāmani kṣipiṃ tathā guhiṃ tuliṃ vasiṃ vapim ..
kṣapiṃ kṣiyiṃ rikhiṃ likhiṃ śubhiṃ sidhiṃ midhiṃ gudhim .
ityādayaḥ paṭhitāḥ (8. 451-2, pṛ. 474) . ʻbhidir vidāraṇe . bhidā . ʻchidir dvaidhikaraṇe . chidā . ʻvidir lābhe, ʻvida jñāne . vidā . ʻdaya dānagatirakṣaṇeṣü . dayā . ʻruja roge . rujā . ʻmṛjūṣ śuddhaü . mṛjā . ʻpraccha jñīpsāyām . pṛcchā . ʻcura steye . curā . gaṇapāṭhādeva ṇerluk . ʻkṣipa preraṇe . kṣipā . ete'nāmani asaṃjñāviṣaye sādhavaḥ . anantaradhātubhyaḥ saṃjñāyāmeva pratyayaḥ . yathā—ʻguhū saṃvaraṇe . guhā . parvatakuharam, oṣadhiviśeṣaśca . ʻtula unmāne . tulā . ʻvasa nivāse . vasatyanayā māṃsamiti vasā māṃsasnehaḥ . ʻḍuvap bījatantusaṃtāne . upyate nābhisamīpamiti vapā . vastrakhaṇḍasadṛśākāro medoviśeṣaḥ . ʻkṣai kṣaye . hetumaṇṇici pugāgame (7. 3. 36) mitāṃ hrasve ca (6. 4. 92) kṣapā rātriḥ . ʻkṣi hiṃsāyām . kṣiyā ācārabhraṃśaḥ . rekhā rājiḥ . lekhā saiva . rikhirlikhasamānārthaḥ sautro dhātuḥ . ʻśubha dīptaü . śobhā kāntiḥ . ʻṣidhū saṃrāddhaü . sedhā . prāṇiviśeṣaḥ . [ʻmidhi medhāhiṃsanayoḵ . medhā] . ʻgudha pariveṣṭane . godhā . ʻkrapa kṛpāyām ityasmāt ʻkrapeḥ saṃprasāraṇaṃ cö (gaṇasūtram) ityaṅi kṛpā . ārā śastrī . hārā . kārā bandhane . tārā jyotiḥ . dhārā prapātaḥ ityādiprapañco bhidāderdraṣṭavyaḥ ..
ʻcintipūjikathikumbicarcaścö (3. 3. 105) iti striyāmaṅ . ʻcitī saṃjñāne . asmāccurādiṇyantāt cintā . ʻpūja pūjāyām . pūjā . ʻkatha vākyapravandhe . kathā . ʻkubi ācchādane . kumbā . ʻcarca adhyayane . carcā . ʻātaścopasarge (3. 3. 106) . pradā . pradhā . vidā . upadhā . ʻśradantarorupasargavadvṛttirvaktavyȫ (vā. 3. 3. 106) . śraddhā . antardhā . ʻik kṛṣyādibhyaḵ (vā. 3. 3. 108) . kṛṣiḥ . ʻlipa upadehe . lipiḥ ityādi ..
atha niḥ ʻglāmlājyāhābhyo nirvaktavyaḵ (vā. 3. 3. 94) . ʻglai harṣakṣaye . glāniḥ . ʻmlai gātravināme . mlāniḥ . ʻjyā vayohānaü . jyāniḥ . ʻohāk tyāge . hāniḥ . glādibhyo nipratyayaḥ ktinpratyayasyāpavādaḥ (kāśikā 1, pṛ. 221) ..
atha śapratyayaḥ . ʻkṛñaḥ śa cö (3. 3. 100) . kriyā . tathā iccherapratyayānto nipātaḥ (3. 3. 101) . icchā . tathā ʻparicaryāparisaryāmṛgayāṭāṭyānāmupasaṃkhyānam (vā. 3. 3. 101) iti śapratyayāntanipātaḥ . tathā ʻjagarterakāro vȫ (vā. 3. 3. 101) iti śapratyayaḥ . jāgaryā . evaṃ mūlagranthasyā daśa pratyayā udāhṛtāḥ ..
atha śeṣakārīyāścatvāraḥ krameṇodāhriyante—kvip . ʻsaṃpadādibhyaḥ kvip (vā. 3. 3. 94) . bhāvagrahaṇaṃ [akartṛkakārake bhāve iti śeṣagranthe pṛ. 662] kartṛvyatiriktakārakopalakṣaṇam . ʻpada gataü . saṃpat . vipat . āpat . ʻṣadlṛ viśaraṇagatyavasādaneṣü . saṃsat . pariṣat . upaniṣat . ʻvida jñāne . vit . saṃvit . ʻṇaha bandhane . upānat . ʻvṛṣu secane . prāvṛṭ . ʻpluṣa dāhe . vipruṭ . ʻvṛtu vartane . āvṛt . ʻyam uparame . saṃyat . ʻśru śravaṇe . pratiśrut . ʻḍubhṛñ dhāraṇapoṣaṇayoḵ . upabhṛt . ʻvṛdhu vṛddhaü . saṃvṛt . ʻñi indhī dīptaü . samit . ʻkrudha kope . krut . ʻkṣudha bubhukṣāyām kṣut . ʻyudha saṃprahāre . yut . ʻrujo bhaṅge . ruk . ʻruṣa hiṃsāyām . ruṭ . ʻśuca śoke . śuk . ʻruca dīptaü . ruk . ʻmṛḍa sukhane . mṛṭ . ʻgṝ nigaraṇe . gīḥ . ʻgurī udyamane . āgūḥ . ʻhrī lajjāyām hrīḥ . ʻñibhī bhaye . bhīḥ . ʻlubha vimohane . lup .. ʻbhū sattāyām . bhūḥ . ʻlūñ chedane . lūḥ . ʻdviṣa aprītaü . dviṭ . ʻtviṣa dauptaü . tviṭ . ʻkruśa āhvāne . kruṭ . tathā—ʻjvaratvaraśrivyavimavāmupadhāyāścö . (6. 4. 20) . jūḥ . ʻñitvarā saṃbhrame tūḥ . ʻsrivu gatiśoṣaṇayoḵ . srūḥ . ʻava rakṣaṇe . ūḥ . ʻmava bandhane . mūḥ . ʻmuclṛ mokṣaṇe . muṭ . ʻṇaśa adarśane . naṭ . ʻnaśervȫ (8. 2. 63) iti kutvavikalpe nak . naṭ . evaṃ kṛt, yuj, viṭ, bhid, chid ityādayo'vagantavyāḥ .. 
atha a . ʻguptijkidbhyaḥ san (3. 1. 5) iti . nindākṣamāvyādhipratīkāreṣvartheṣu vihitāt san pratyayāntād dhātoḥ ʻa pratyayāt (3. 3. 102) iti akārapratyaye jugupsā . titikṣā . cikitsā . ʻmānbadhadānśānbhyo dīrghaścābhyāsasyö (3. 1. 6) ityatra ʻmāna jijñāsāyām iti sannantād apratyaye mīmāṃsā . ʻbadha vairūpye sani upadhādīrghe bhaṣ bhāve (8. 2. 37) cartve ca akārapratyaye bībhatsā . dānerārjava iti dīdāṃsā . śānerniśātane'rthe sani śīśāṃsā . tathā ʻdhātoḥ karmaṇaḥ samānakartṛkādicchāyāṃ vȫ (3. 1. 7) iti sani apratyaye ca cikīrṣā, jihīrṣā, jigīṣā ityādi . ʻāśaṅkāyāmupasaṃkhyānam (vā. 3. 1. 7) . vicikitsā . evaṃ sanpratyayavyatirikta-kyajādi-pratyayāntebhyo'pi dhātubhyaḥ pūrvavadapratyayāntā udāhartavyāḥ . yathā—putrīyā, putrakāmyā, lolūyā, kaṇḍūyā, citrīyā, kalahāyā ityādayaḥ . tathā—ʻgurośca halaḵ (3. 3. 103) ityapratyayaḥ . ʻedha vṛddhaü . edhā . ʻspardha saṃgharṣe . spardhā . ʻśaṃsu stutaü . śaṃsā iti . ʻjāgarterakāro vȫ (vā. 3. 3. 101) . jāgarā, jāgaryā iti .
atha iṇ . ʻiṇajādibhyaḵ (vā. 3. 3. 108) iti iṇ . ʻaja gatikṣepaṇayoḵ . ājiḥ . ʻata sātatyagamane . ātiḥ . ʻrājṛ dīptaü . rājiḥ . ʻjanī prādurbhāve, ʻjanivadhyoścö (7. 3. 35) iti vṛddhipratiṣedhe janiḥ . tathā ʻvibhāṣākhyānaparipraśnayoriñ cö (3. 3. 110) iti . paripraśne yathā—kāṃ tvaṃ kārimakārṣīḥ . kāṃ kriyāmakārṣīḥ iti praśnārthaḥ . ākhyāne yathā—sarvāṃ kārimakārṣam ityādi (kāśikā 1, pṛ. 224) ..
atha ṇvuc . ʻparyāyārhaṇotpattiṣu ṇvuc (3. 3. 111) iti . paryāye yathā—bhavataḥ śāyikā . bhavata āsikā . arhe yathā—arhati bhavānikṣubhakṣikām . ṛṇe yathā—ikṣubhakṣikāṃ me dhārayasi . utpattau yathā—ikṣubhakṣikā me utpannā iti . atra ʻṇvultṛcaü (3. 1. 133), ʻvadaḥ supi kyap cö (3. 1. 106), ʻkyaci cö (7. 4. 33), ʻata iñ (4. 1. 95), ʻpāghrādhmādheṭdṛśaḥ śaḵ (3. 1. 137), ʻikśtipau dhātunirdeśe (vā. 3. 3. 108) ityādibhiḥ kartari vihitānāṃ ṇvulādīnāṃ strītvaṃ mā bhūditi ʻbhāvādaü ityuktm . tathāpi ʻbhuvo bhāve (3. 1. 107) ityādinā vihitakyabādinivṛttyarthaṃ stryadhikāraviśeṣaṇaṃ kṛtam ..
kecidatra ʻstrībhāvādaniktiṇṇulṇacṇvuckyabyujiñaṅniśāḵ iti pūrvodāhṛtadaśapratyayātiriktaṃ ṇvucpratyayamakārapratyayaṃ cāntarīkṛtya dvādaśapratyayopasaṃgrahatvena amarasiṃhīyaślokārdhaṃ paṭhanti . sa pāṭhaḥ śeṣakārasyānabhipretaḥ . ṇvucpratyayākārapratyayoḥ amarasiṃhanāthenānuktatvabuddhyā tābhyāṃ saha pratyayacatuṣṭayasya svenopasaṃgrahaṇāditi ..
uṇādiṣu nirūrīśca . uṇādipratyayānāṃ madhye niḥ, ūḥ, īḥ iti pratyayā uktāḥ . tadantāḥ śabdāḥ strīliṅgā bhavanti . tatra nipratyayo yathā—ʻvījyājvaribhyo niḵ (u. 4. 49) iti . ʻvī gatiprajanakāntyasanakhādaneṣü . vīyate badhyata iti veṇiḥ keśabandhaḥ . ʻjyā vayohānaü . jinātyanayeti jyāniḥ . ʻjvara roge . jvarayatīti jūrṇiḥ ādityaḥ . ʻsuvṛṣibhyāṃ kit (u. 4. 50) . sarantyanayeti sṛṇiḥ aṅkuśaḥ . varṣatīti vṛṣṇiḥ yaduviśeṣaḥ . agniḥ . vahniḥ . ityādīnāṃ tu suraparyāyāṇāṃ viśeṣaṇena bādhasadbhāvāt puṃstvam ..
atha ūḥ . ʻkṛṣicamitanidhanisarjikharjibhya ūḵ (u. 1. 84) . ʻkṛṣa vilekhane . karṣūḥ vyādhiviśeṣaḥ, gomayaśca . ʻcamu adane . camūḥ senā . ʻtanu vistāre . tanūḥśarīram . ʻdhana dhānye . dhanatyaneneti dhanūḥ śaraḥ . ʻsarja ṣarja arjane . sarjyate ārjyate 'neneti sarjūḥ vaṇik . ʻkharja vyathane pūjane cö . kharjatīti kharjūḥ . pāmā . ʻmṛjerguṇaścö (u. 1. 85) . ʻmṛjūṣ śūddhaü . marjūḥ śuddhiḥ rajaśca . ʻvaho dhaścö (u. 1. 86) . uhyata iti vadhūḥ abhinavapāṇigrahaṇā . anyatra strīmātre gauṇaḥ . ʻkaṣeśchaścö (u. 1. 87) . ʻkaṣa hiṃsārthaḵ . kaṣatyanayeti kacchūḥ pāmā . ʻṇitkasipadyarteḵ (u. 1. 88) . ʻkasa gataü . kāsūḥ rogaviśeṣaḥ . (śaktiriti kaumudyām pṛ. 498) . āyudhaviśeṣaśca . ʻpada gataü . pādūḥ upānat . ʻṛ gataü . aryate'nayeti ārūḥ . vedikā, vedanā, balaṃ ca . ʻnañi lambernalopaścö (u. 1. 90) . ʻlabi śabde avasraṃsane cö . alābūḥ . ʻke śra eraṅ cāsyö (u. 1. 91) . ʻśṝ hiṃsāyām . kaśerūḥ . tṛṇakandaviśeṣaḥ . padmamūlam . vīrudviśeṣaḥ . phalajātiśca . ʻtro duṭ cö (u. 1. 92) . ʻtṛ plavanataraṇayoḵ . taratīti tardūḥ . dāruhastakaḥ . ʻdaridrāteryalopaścö (u. 1. 93) . ʻdaridrā durgataü . dardrūḥ kuṣṭhaviśeṣaḥ . ʻnṛtiśṛdhyoḥ kūḵ (u. 1. 94) . ʻnṛtī gātravikṣepe . nṛtyatīti nṛtūḥ . dīrghakṛmiviśeṣaḥ . ʻśṛdhu mṛdhu unde . śradhūḥ guṇaḥ prajñā ca . ʻandūdṛmbhūjambūkaphelūkarkandhūdidhiṣūḵ (u. 1. 96) . ʻati adi bandhane . andūḥ ayomayī śṛṅkhalā . ʻdṛbhī granthe . dṛmbhūḥ sarpajātiḥ, dṛnbhūrvā . ʻcamu chamu jamu jhamu adane . jamyata iti jambūḥvṛkṣaviśeṣaḥ . ʻphala niṣpattaü . kaphelūḥ śleṣmātakaḥ . karkaśabdopapadād dhāñaḥ kūpratyayaḥ . upapadasya nuk . karkandhūḥ badarī . dadhāteḥ iṣuk cāgamaḥ . didhiṣūḥ dvirūḍhā ..
atha īḥ . ʻavitṝstṝtantribhya īḵ (u. 3. 159) . ʻava rakṣaṇādiṣü . avatīti avīḥ prakāśaḥ . avati rakṣatyātmānaṃ parapuruṣādibhya iti avīḥ rajasvalā . ʻtṝ plavanataraṇayoḵ . tīryate'nayeti tarīḥ nauḥ . ʻstṝñ ācchādane . stṛṇātīti starīḥ dhūmaḥ . ʻtantri kuṭumbadhāraṇe . tantrīḥ vīṇārajjuḥ, vādyaviśeṣaśca . tandriḥ sautro dhātuḥ ālasyārthaḥ . tandrīḥ ālasyam . ʻlakṣermuṭ cö (u. 3. 162) . ʻlakṣa darśanīṅkanayoḵ . lakṣayatīti lakṣmīḥ .. atra cakāreṇa auṇādika eva anipratyayo gṛhyate . yathā—ʻartisṛdhṛdhamyaśya‒vitṝbhyo'niḵ (u. 2. 102) . ʻṛ gataü . aryata iti araṇiḥ kāṣṭhaviśeṣaḥ . ʻsṛ gataü . sarantyaneneti saraṇiḥpanthāḥ . ʻdhṛṅ avasthāne . dharaṇiḥ pṛthivī . dhamiḥ sautro dhātuḥ . dhamaniḥ . aśnuta iti aśaniḥ vajram . avatīti avaniḥ pṛthivī . taratīti taraṇiḥ sūryaḥ iti . atra araṇyāśaniśabdayorapi viśeṣavidhinā liṅgadvayavṛttitvam . taraṇiśabdasya sūryavācakatvād ʻdyumaṇistaraṇirmitraḵ (1, pṛ. 69) iti viśeṣavidhikalpanena pūrvottarasāhacaryeṇa pūṃliṅgatvamiti vijñeyam ..
ṅyābūṅantaṃ calaṃ sthiram . ṅīp, ṅīṣ, ṅīn iti trayāṇāṃ ṅī iti sāmānyagrahaṇam . āp iti ṭāp, ḍāp, cāp iti trayāṇāṃ grahaṇam . ṅyantam, ābantam, ūṅantaṃ ca strīliṅgaṃ bhavati . krameṇodāharaṇāni . yathā ʻṛnnebhyo ṅīp (4. 1. 5) . kartrī, daṇḍinī iti . ʻanyato ṅīṣ (4. 1. 40), ʻṣid gaurādibhyaścö (4. 1. 41) iti ṅīṣi gaurī . ʻśārṅgaravādyaño ṅīn (4. 1. 73) . śārṅgaravī . baidī . ityādi . ʻajādyataṣṭāp (4. 1. 4) iti ṭāpi ajā, eḍakā . ʻḍābubhābhyāmanyatarasyām (4. 1. 13) iti ḍāpi bahurājā . ʻyaṅaścāp (4. 1. 74) iti cāppratyaye kārīṣagandhyā . ʻūṅutaḵ (4. 1. 66) iti ūṅpratyaye brahmabandhūḥ . ʻūrūttarapadādaupamye (4. 1. 69) karabhorūḥ . ʻsaṃhitaśaphalakṣaṇavāmādeścö (4. 1. 70) iti rambhorūḥ, saṃhitorūḥ, śaphorūḥ, lakṣaṇorūḥ, vāmorūḥ ityādi .
nanu yasya śabdasya striyāṃ vṛttiḥ sa śabdaḥ striliṅga iti vaktavyam . tataścāsmin śāstre striyāmaparibhāṣitatvāt lokaprasiddhastrīgrahaṇe khaṭvāśālādau ativyāptiprasaṅgāt ʻstriyām iti siddhavadanuvādo'nupapannaḥ . evaṃ puṃnapuṃsakayorliṅgayorapi durvacanatvāt liṅgaviśeṣavyavahārānupapattirityāśaṅkyāha—calaṃ sthiramiti . calaṃ cetanam . sthiramacetanamityarthaḥ . ayamabhiprāyaḥ—cetaneṣu stanādirabhivyaktiḥ strīvyañjikā . śmaśruromādirabhivyaktiḥ puṃstvasya . ubhayavilakṣaṇā tu napuṃsakatvasya . acetaneṣu khaṭvādiṣu pūrvoktavyañjakavyaktīnāmabhāvād brāhmaṇatvādivad upadeśavyaṅgyā eva jātaya iti . taduktaṃ ʻstriyām (4. 1. 3) ityatra sūtre vṛttikāraiḥ—ʻsāmānyaviśeṣāḥ strītvādayo gotvādaya iva bahuprakārā vyaktayaḥ . kvacidāśraviśeṣābhāvād upadeśavyaṅgyā eva bhavanti . yathā brāhmaṇatvādayaḵ iti (kāśikā. 1, pṛ. 262) . atra nyāsakārādibhiśca ayamevārthaḥ prapañcitaḥ . tatra calanaśīleṣu cetaneṣu yoṣitādiṣu vyaktiviśeṣavyaṅgyaṃ strītvādikaṃ śabdārthaḥ . sthiraprāyeṣvacetaneṣu khaṭvādiṣu punarupadeśamātrābhivyaṅgyaṃ strītvādikaṃ śabdārthaḥ . evaṃ ca sati calaṃ calavyaktivyaṅgyaliṅgaviśiṣṭārthābhadhāyakam . sthiraṃ sthiravyaktigatopadeśamātrābhivyaṅgyaliṅgaviśiṣṭārthābhidhāyakaṃ ṅyābūṅantaṃ striyāṃ bhavatīti . etacca liṅgasvarūpanirūpaṇaṃ yadyapyetadvargādau granthādau vā kartavyam, tathāpi ṅyābūṅantamityasya mūlabhūte ʻstriyām (4. 1. 3) iti sūtre kṛtamityatraivāyamarthaḥ ekamuṣṭyā ācāryeṇa sūcitamityavadheyam .. 4 .. </Amarapadavivarana>
<Amarapadaparijata><AK.03.05.004>  
talvṛnde yeni—calaṃ sthiram . talpratyayāntaḥ strīliṅgaḥ . bhāve tal yathā—jaḍasya bhāvo jaḍatā . ʻdevāttal (5. 4. 27) . deva eva devatā . ʻgrāmajanabandhusahāyebhyastal (4. 2. 43) . grāmāṇāṃ samūho grāmatā . janatā . bandhutā . sahāyatā . ʻgajācceti vaktavyam (vā. 4. 2. 43) . gajānāṃ samūho gajatā .. vṛnde yenikaṭyatrāḥ . samūhārthe yapratyayāntāḥ initrakaṭyajantāśca strīliṅgāḥ . pāśyā, tṛṇyā, ulūkinī, gotrā, rathakaṭyā .. vairamaithunikādivun . vairamaithunikādyartheṣu vunpratyayaḥ strīliṅagaḥ . ʻdvandvād vun vairamaithunikayoḵ (4. 3. 125) . kākolūkānāṃ vairaṃ kākolūkikā . atribharadvājayormaithuniko vivāhaḥ atribharadvājikā .. ʻpādaśatasyö (5. 4. 1) ʻdaṇḍavyavasargayoścö (5. 4. 2) . dvau dvau pādau dadāti dvipadikāṃ dadāti, dviśatikāṃ dadāti . dvipadikāṃ daṇḍitaḥ . dvipadikāṃ vyavasṛjati . upalakṣaṇāt vuñpratyayo'pi strīliṅgaḥ . gārgikayā ślāghate . ʻdvandvamanojñādibhyaścö (5. 1. 133) vuñ . śiṣyopādhyāyayorbhāvaḥ śaiṣyopādhyāyikā ..
strībhāvādau—calaṃ sthiram . strībhāvārthe aniprabhṛtipratyayāntāḥ strīliṅgāḥ . ʻākrośe nañyaniḵ (3. 3. 112) . akaraṇiste vṛṣala bhūyāt . ajananiḥ .. ʻstriyāṃ ktin (3. 3. 94) . kṛtiḥ, hṛtiḥ . ktingrahaṇena nipratyayasyāpi grahaṇam . ʻglāmlājyāhābhyo niḵ (vā. 3. 3. 94) . glāniḥ, mlāniḥ .. ʻrogākhyāyāṃ ṇvul bahulam (3. 3. 208) . pravāhikā, pracchardikā . ʻparyāyārhaṇotpattiṣu ṇvuc (3. 3. 111) . bhavataḥ śāyikā .. ʻkarmavyatihāre ṇac striyām (3. 3. 43) . anyonyaṃ krośanaṃ vyāvakrośī vartate .. ʻvrajayajorbhāve kyap . vrajyā, ijyā .. ʻṇyāsaśrantho suc (3. 3. 107) . kāraṇā, āsanā, śranthanā . ʻṣidbhidādibhyā'ṅ (3. 3. 104) . pacā, bhidā, chidā .. ʻpraśnākhyānayoriñcö (3. 3. 110) . kāṃ kārimakārṣīḥ . sarvāṃ kārimakārṣam . ʻa pratyayāt (3. 3. 102) . cikīrṣā, putrīyā .. ʻkṛñaḥ śa cö (3. 3. 100) . kriyā . ʻicchȫ (3. 3. 101) .. uṇādiṣvanyantādayaḥ . araṇiḥ, dhamaniḥ, lakṣmīḥ, tantrīḥ, alābūḥ ityādi .. 4 .. </Amarapadaparijata> 
%%p. 05.672
AK.03.05.005cd tatkrīḍāyāṃ praharaṇaṃ cenmauṣṭā pāllavā ṇadik .. 5 ..
AK.03.05.006ab dhaño ñaḥ sā kriyāsyāṃ ced dāṇḍapātā hi phālgunī .
AK.03.05.006cd śyainaṃpātā ca mṛgayā tailaṃpātā svadheti dik .. 6 ..
<Amarapadavivrti ><AK.03.05.005-6>  
tatkrīḍāyāṃ praharaṇaṃ cet . asyāṃ krīḍāyāṃ tatpraharaṇamityetasminnarthe ṇapratyayo vihitaścet tadantaṃ śabdarūpaṃ striyāṃ vartate . mauṣṭā pāllavā ṇadik . pūrvoktapratyayasyodāharaṇamidam . muṣṭiḥ praharaṇamasyāṃ krīḍāyāmiti mauṣṭā . pallavaḥ praharaṇamasyāṃ krīḍāyāmiti pāllavā .. ghaño ñaḥ sā kriyāsyāṃ cet . sā kriyā asyāṃ vartate iti vivakṣā cet tadā ghañantapratipādakopari vihito'ñpratyayaḥ striyāṃ bhavati . atra pūrvoktaṃ spaṣṭīkartuṃ svayamevodāharaṇāni darśayati—dāṇḍapātā hi phālgunī—svadheti dik . yasyāṃ phālgunyāṃ daṇḍapāto vartate sā dāṇḍapātā . yasyāṃ mṛgayāyāṃ śyenānāṃ pāto vartate sā śyainaṃpātā . yasyāṃ svadhāyāṃ tilānāṃ pāto vartate sā tailaṃpātā . diggrahaṇamudāharaṇāntarapradarśanārtham .. 5-6 .. </Amarapadavivrti>
<Amarapadavivarana ><AK.03.05.005-6>  
tatkrīḍāyāṃ praharaṇaṃ cet . tadityanantaram asyām ityadhyāhāryam . anantarodāharaṇa eva vākye ʻṇadik iti vakṣyamāṇasāmarthyād ihāpi cet ityanantaraṃ ṇapratyaya ityadhyāhāryam . tataścāyamarthaḥ—muṣṭyādikamasyāṃ krīḍāyāmityasminnarthe taditi prathamāsamarthāt praharaṇavācino muṣṭyādiśabdāt ṇapratyayo vihitaḥ . tadantaṃ śabdarūpaṃ ca striyāṃ bhavati . ʻtadasyāṃ praharaṇamiti krīḍāyāṃ ṇaḵ (4. 2. 57) iti krīḍāyāmiti strīliṅganirdeśād evaṃvidhaviṣaye ṇapratyayāntasya strīliṅgatvaṃ sūtrakārasyābhimatamiti gamyate .. svayamevodāharati—mauṣṭā pāllavā ṇadik iti . muṣṭiḥ praharaṇamasyāṃ krīḍāyāmiti mauṣṭā . pallavāḥ praharaṇamasyāṃ kriyāyāmiti pāllavā iti . ṇadik ṇapratyayasyodāharaṇamārga ityarthaḥ ..
ghaño ñaḥ sā kriyāsyāṃ cet . bhāvārthavihitaghañantaśabdavācyā daṇḍapātādirūpā yā kriyā sā vartate'syāmiti vivakṣā ced bhavati tadā ghaño ghañantarūpāt prātipadikāt prathamāsamarthād ʻghañaḥ sāsyāṃ kriyeti ñaḵ (4. 2. 58) iti sūtreṇa yo ñapratyayo vihitaḥ tadantaṃ śabdarūpaṃ striyāṃ bhavati . svayamevodāharati—
dāṇḍapātā hi phālgunī—svadheti dik iti . daṇḍānāṃ kartṛbhūtānāṃ pātaḥ . ʻṣaṣṭhī (2. 2. 8) iti kartari ṣaṣṭhīsamāsaḥ . daṇḍapātarūpākriyā yasyāṃ phālgunyāṃ sā phālgunī dāṇḍapātā . śyenapātalakṣaṇā kriyā mṛgayāyāṃ sā śyainaṃpātā . svadheti padaṃ śrāddhakriyāvacanamākārāntam . ʻsvadhāyai vaḥ pitaro namaḵ (vāja. saṃ. kāṇva. 2. 7. 4), ʻmadhyānnīcāduccā svadhayābhipratasthe, ʻsvadhāṃ pitṛbhyo'mṛtaṃ duhānāḵ ityādiprayogadarśanāt . tilapātakriyā yasyāṃ svadhāyāṃ sā svadhā tailaṃpātā . ʻghañaḥ sāsyāṃ kriyeti ñaḵ (4. 2. 58) iti ñapratyaye ādivṛddhiśca (7. 2. 117) . ʻśyenatilasya pāte ñe (6. 3. 71) iti mum . atrāpi sūtrakāreṇa asyāmiti nirdeśāt strīliṅgatvamabhipretam . ataśca mṛgayādereva viśeṣyatvam . na tvākheṭamṛgavyaśrāddhādīnāmityavagantavyam . dik . eṣa digudāharaṇamārga ityarthaḥ . tena mausalapātā, pauṣpapātā ityādi bhavati .. 5-6 .. </Amarapadavivarana>
<Amarapadaparijata><AK.03.05.005-6>  
tatkrīḍāyāṃ—pāllavā ṇadik . ʻtadasyāṃ praharaṇamiti krīḍāyāṃ ṇaḵ (4. 2. 57) ityarthe vihitaṇapratyayāntaḥ strīliṅgaḥ . muṣṭipraharaṇamasyāmiti mauṣṭā . pāllavā . evaṃ daṇḍaḥ praharaṇamasyāṃ krīḍāyāmiti dāṇḍā .. ghaño ñaḥ sā kriyāyāṃ—tailaṃpātā svadheti dik . ʻghañaḥ sāsyāṃ kriyeti ñaḵ (4. 2. 58) ityasminnarthe vihitañapratyayāntaḥ strīliṅgaḥ . daṇḍapoto'syāṃ vartata iti dāṇḍapātā phālgunī . phālgunīti phalgunīnakṣatrayuktā paurṇamāsī . śyenarāto'syāṃ vartata iti śyainaṃpātā mṛgayā . tilapāto 'syāṃ vartata iti tailaṃpātā svadhā . ʻśyenatilasya pāte ñe (6. 3. 71) iti mumāgamaḥ .. 5-6 .. </Amarapadaparijata>
%%p. 05.674
AK.03.05.007ab strī syāt kācinmṛṇālyādirvivakṣāpacaye yadi .
AK.03.05.007cd laṅkā śephālikā ṭīkā dhātakī pañjikāḍhakī .. 7 ..
<Amarapadavivrti ><AK.03.05.007>  
strī syāt kācit—apacaye yadi . mṛṇālyādiḥ kācidākhyā apacaye'lpatve yadi vivakṣā tadā strī syāt . alpaṃ mṛṇālaṃ mṛṇālī . ādigrahaṇād alpaḥ paṭaḥ paṭī . evaṃ ghaṭī puṭī chatrī ityādi .. laṅkā śephālikā—āḍhakī . ete śabdāḥ strīliṅge vartante . laṅkā rāvaṇapurī . śephālikā suvahā . ṭīkā pūrvakṛtagranthavyākhyā . dhātakī dhātupuṣpikā . pañcikā nyāsaḥ . āḍhakī tuvarikā .. 7 .. </Amarapadavivrti>
<Amarapadavivarana ><AK.03.05.007>  
strī syāt kācit—apacaye yadi . mṛṇālyādirityayamarthaḥ . alpavivakṣāyāmaśeṣeṣvapi mahāprabandheṣu dṛṣṭā kācideva mṛṇālyādiḥ strī syāt . gaurādipāṭhāt (4. 1. 41) ṅīṣantaśca bhavati . ādiśabdād ghaṭapaṭakumbhādiśabdebhyaḥ tadarthāpacayavivakṣāyāṃ ghaṭī paṭī kumbhī ityādirbhavati . kāciditi kim? alpo vṛkṣaḥ . alpaṃ gṛham . alpaṃ sukhamityadau mā bhūt ..
evaṃ purātanaliṅgānuśāsanachāyāmanusṛtyānekaśabdopasaṃgrāhapratyayādimukhena keṣāṃcilliṅgānyanuśiṣya adhunā kāṃścit strīliṅgān sārdhaślokatrayeṇa svarūpato darśayati—laṅkā śephālikā—āḍhakī iti . laṅkā rāvaṇapurī . śephālikā nīlapuṣpikā nirguṇḍī . ṭīk pratipadavyākhyāgranthaḥ nyāsapadamañjaryādiḥ . dhātakī dhātupuṣpikā prāguktā (1. pṛ. 289) . pañcikā vyākhyeyaviṣayapadārthaprakāśako granthaḥ kaumārapañcikādiḥ . āḍhakī tuvaryākhyo dhānyaviśeṣaḥ . ʻāḍhakaṃ mānabhede syāt tuvaryāmāḍhakī matȫ iti viśvaprakāśaḥ (vṛ. 8, ślo. 69) .. 7 .. </Amarapadavivarana>
<Amarapadaparijata><AK.03.05.007>  
strī syāt kācit—apacaye yadi . mṛṇalyādiśabdāḥ kecana apacayavivakṣāyāṃ strīliṅgāḥ . alpaṃ mṛṇālaṃ mṛṇālī . evaṃ maṭhī chatrī ityādi .. laṅkā śephālikā—āḍhakī . laṅkādayaḥ śabdāḥ strīliṅgāḥ . laṅkāśabdo'nekārthaḥ . ʻlaṅkā rakṣaḥpurīśākhāśākinīkulaṭāsu cö iti viśvaprakāśaḥ (pṛ. 6, ślo. 46) . śephālikā gatārthā (1, pṛ. 257) . ṭīketi vivaraṇam . dhātakī gatārthā (1, pṛ. 289) . pañciketi vivaraṇam . dyūtabhedo'pi syāt . ʻdyūto'striyāmakṣavatī tadbhedāḥ pañcikādayaḵ iti vaijayantī (pṛ. 140, ślo. 59) . āḍhakīti svalpadroṇaḥ . āḍhakiketi keṣāṃcidābantaḥ .. 7 .. </Amarapadaparijata>
%%p. 05.675
AK.03.05.008ab sighrakā śārikā hikkā prācikolkā pipīlikā .
AK.03.05.008cd tindukī kaṇikā bhaṅgiḥ suraṅgāsūcimāṃḍhayaḥ .. 8 ..
<Amarapadavivrti ><AK.03.05.008>  
sidhrakā—sūcimāḍhayaḥ . ete śabdāḥ strīliṅge vartante . sidhrakā vṛkṣaviśeṣaḥ . śārikā pakṣibhedaḥ . hikkā vāyuvikāreṇa kaṇṭhe vilambya jāyamāno dhvaniḥ . prācikā spṛkkā . ulkā pucchajyotiḥ . pipīlikā kṣudrajantubhedaḥ . tindukī vṛkṣabhedaḥ . kaṇikā godhūmapiṣṭam . bhaṅgirbhaṅgī vā vicchittiḥ . suraṅgā corakṛtakuḍyādigadadvāram . sūciḥ sīvanasādhanam . māḍhirdeśaviśeṣaḥ .. 8 .. </Amarapadavivrti>
<Amarapadavivarana ><AK.03.05.008>  
sidhrakā—sūcimāḍhayaḥ . sidhrakā śivaliṅgābhabījāḍhyaphalā . ʻsyāt sidhrakā latȫ iti bhaṭṭaśivaḥ . śārī eva śārikā pakṣiviśeṣaḥ . hikkā vilambya kaṇṭhādudgato vāyuvikārajaḥ śabdaḥ . ʻvekkuperü . prācikā vanamakṣikā . prācikāśabdaḥ prasiddha iti subodhinīkāraḥ . ʻprācikā vanamakṣikȫ  iti subhūticandraḥ . ʻśyenyāṃ tu prācikā matȫ iti vaijayantī (pṛ. 27, ślo. 20) . ulkā nabhasaḥ patantī vidyutsamatārā . pipīlikā svedajaḥ kṣudrajantuviśeṣaḥ . ʻcimaperü . tindukaḥ puṃliṅgaḥ vṛkṣaviśeṣaḥ prāguktaḥ (1, pṛ. 238) . saṃprati tatraivārthe tindukīti strīliṅgo'pi ṅīṣantaḥ paṭhyate . kaṇikā dārumayī lekhinī . godhūmacūrṇa ca . vrīhibheda ityanye . karṇikā iti pāṭhe karṇabhūṣaṇamarthaḥ . bhaṅgī prakāraḥ . ʻcañcadvipañcīkalanādabhaṅgīsaṃgītamaṅgīkurute sma bhṛṅgī iti prayogaḥ . suruṅgā caurakṛtakuḍyavivaram . ʻkannaperü . sūciḥ jīrṇavastrakhaṇḍasīvanasādhanam, tīkṣṇāgrāyovikāraḥ . sūcī nṛttabhedaśca . vīciḥ kallolaḥ . anye tu vīciśabdasthāne māṭiriti mūrdhanyaprathamopadhaṃ māṭiśabdaṃ paṭhanti . tatra māṭiḥ parṇaśirā . anye tu māḍhiriti mūrdhanyacaturthopadhamāhuḥ . tatra māḍhiḥ deśaviśeṣa iti svāmī (pṛ. 346) . patrādibhaṅga ityapare . ʻmāḍhiḥ patrādibhaṅgau syānmāḍhirdainyaprakāśane iti viśvaprakāśaḥ (pṛ. 46, ślo. 4) . māṭimāḍhiśabdayorubhayorapi deśīyapadatvena dhātujatvābhāvāt svopakrāntavarṇakramollaṅghanamapi na doṣamāvahati . kecit kāñciriti paṭhanti . kāñcirmekhalā . ʻnīvīmunmucya śanaiḥ spṛśati ratikāle kareṇa kāñcipadam iti campūkāvye hrasvāntasya prayogaḥ .. 8 .. </Amarapadavivarana>
<Amarapadaparijata><AK.03.05.008>  
sidhrakā—sūcimāḍhayaḥ . sidhraketi vṛkṣabhedaḥ . śārikā śukāṅganā . vādyalaguḍo'pi syāt . ʻvāditralaguḍe koṇā na napuṃ śārikā striyām iti vaijayantī (pṛ. 147, ślo. 136) . hikkā rogaviśeṣaḥ . prācikā pakṣijātiḥ . nīlamakṣikāpi syāt . ʻprācikā pakṣijātiḥ syāt prācikā nīlamakṣikȫ iti dhvanimañjarī . ulkā nirgatajvālā . pipīlikā kṛmiviśeṣaḥ . ʻcimö . ʻśanairyāti pipīlikaḵ iti puṃstvamapi siddhaṃ kṣīrasvāmivacanāt (pṛ. 346) . tindukīti vṛkṣabhedaḥ . kaṇikā nāma vṛkṣaviśeṣaḥ . bhaṅgiḥ vicchittiḥ . suraṅgā nāma corādikṛtabhittyādirandhram . ʻkannamü . sūcīti syūtisādhanam . sūciśca sūcā ca syāt . ʻsūciḥ sūcā ca sīvanī iti vaijayantī (pṛ. 136, ślo. 11) . māṭhiḥ kavacaḥ . ʻmāṭhiḥ strī jāgaro vakṣaśchadaḥ saṃnāhakaṅkaṭaü iti vaijayantī (pṛ. 116, ślo. 153) . māḍhiriti pāṭhe, patravalkamapi syāt . ʻpatramadhyasirā māḍhiḵ iti vaijayantī (pṛ. 46, ślo. 18) .. 8 .. </Amarapadaparijata>
%%p. 05.678
AK.03.05.009ab picchāvitaṇḍākākiṇyaścūrṇiḥ śāṇī druṇī darat .
AK.03.05.009cd sātiḥ kanthā tathāsandī nābhī rājasabhāpi ca .. 9 .. 
<Amarapadavivrti ><AK.03.05.009>  
picchā—druṇī darat . ete śabdāḥ strīliṅge vartante . picchā ācāmaḥ . vitaṇḍā vādaviśeṣaḥ . kākaṇī [kākiṇī] karṣasya caṃturtho bhāgaḥ . cūrṇī gadyaviśeṣaḥ . śāṇī karṣaṇaśilā . druṇī karṇajalūkā . darad dāradākhyaviṣajanmadeśaḥ . sātirdānam . kanthā paṭakhaṇḍaiḥ syūtavāsaḥ . kathā prasiddhā . āsandī śavayāpanayānaviśeṣaḥ (?) . nābhiḥ kukṣimadhyagatarandhram . rājasabhā nṛpāsthānam .. 9 .. </Amarapadavivrti>
<Amarapadavivarana ><AK.03.05.009>  
picchā—druṇī darat . picchādayaḥ strīliṅge vartante . picchā śālmalipiṣṭaḥ odanamaṇḍaśca . vitaṇḍā svapakṣasthāpanāhīno vādaḥ . kākaṇirmānabhedaḥ . ʻmāṣacaturtho bhāgaḥ kākaṇī iti suvodhinīkāraḥ . viṃśatirvarāṭikā kākaṇī ityanye . cūrṇiḥ gadyātmakaḥ padasaṃdarbhaḥ, kādambaryādau cūrṇiketi prasiddhā . śāṇiḥ karṣaṇaśilā . dṛṇiḥ karṇajalūkā . darad mlecchādhiṣṭhito deśaviśeṣaḥ . takārāntatvamasya varṇaprakramādevāgamyate . sātirdānam . kanthā nirantaratantujālasyūtapaṭakhaṇḍasamudāyaḥ . kathā vādajalpavitaṇḍātmikā, vākyasaṃdarbharūpā rājavāhanādikathā ca . āsandī śavavāhanasādhanaṃ kāṣṭhayantram . svalpakhaṭvātulyaṃ samacaturaśramāsanaṃ ca . nābhiḥ piṇḍikākhyaḥ cakrāvayavaviśeṣaḥ . kukṣimadhyarandhre tu dvayorliṅgayoḥ prāguktaḥ (1, pṛ. 408) . kṣatriyaviśeṣe tu puṃstvaṃ nānārthe kathitam (2, pṛ. 410) . vakṣyati ca (ślo. 20) . rājñaḥ sabhā rājasabhā . ʻsabhā rājāmanuṣyapūrvȫ (2. 4. 23) ityatra paryāyasyaiva rājādyarthamiti vacanād (kāśikā. 1, pṛ. 132) rājaparyāyāṇāmeva grahaṇam . na rājaśabdasya . tenāyamarthaḥ—sabhāntastatpuruṣo napuṃsakaliṅgo bhavati, sā cet sabhā rājavarjitād rājaparyāyāt parā bhavati . yathā—īśasabham . īśvarasabham . rājaparyāyavācina iti kim? puṣyamitrasabhā, candraguptasabhā ityādau tadviśeṣaṇavācino mā bhūt . rājaśabdavarjitāditi kim? rājasabhā . tadetatpratyudāharaṇamabhipretya ʻrājasabhāpi cö ityuktam .. 9 .. </Amarapadavivarana>
<Amarapadaparijata><AK.03.05.009>  
picchā—druṇī darat . picchā nāmāśvapadavyādhiḥ . vitaṇḍā vādaḥ, dāruviśeṣo vā . kākiṇyanekārthā . ʻkākiṇī paṇaturyāṃśe mānadaṇḍe ca kākiṇī iti viśvaḥ (pṛ. 53, ślo. 79) . cūrṇirnāma gadyabhedaḥ . granthabhede'pi syāt . cūrṇirbhāṣyamiti kṣīrasvāmī (pṛ. 346) . śāṇī nikaṣapāṣāṇaḥ . ʻoragallü . śāṇo'pi syāt . ʻśāṇī nikaṣaḥ, śāṇa ityeke iti kṣīrasvāmī (pṛ. 346) . druṇīśabdo'nekārthaḥ . ʻdruṇī kacchapikāyāṃ ca jaladroṇyāmudāhṛtȫ iti viśvaḥ (pṛ. 48, ślo. 7) . daraditi deśaḥ . sātirnāma drukūlam . kanthā bhikṣuprāvaraṇam . kanthaṭikāpi syāt . ʻkanthākanthaṭike same iti vaijayantī (pṛ. 169, ślo. 128) . kanthaṭirapi syāt . ʻchinnaṃ ca saṃdhatte daridra iva kanthaṭim iti prayogaratnāvaliḥ . āsandī nāmāsanam . nābhirgatārthaḥ (1, pṛ. 518; 2, pṛ. 410) . rājasabhā nāmāsthānam . apiśabdena manuṣyasabheti manuṣyasaṃghātaḥ .. 9 .. </Amarapadaparijata>
%%p. 05.679
AK.03.05.010ab jhallarī carcarī pārī horā laṭvā ca sidhmalā .
AK.03.05.010cd lākṣā likṣā ca gaṇḍūṣā gṛdhrasī camasī masī .. 10 ..
iti strīliṅgaviśeṣaprakaraṇam
<Amarapadavivrti ><AK.03.05.0010>  
jhallarī—camasī maṣī . ete śabdāḥ strīliṅge vartante . jhallarī vādyaviśeṣaḥ . carcarī kāciddevī [nṛttaviśeṣaḥ] . pārī kalaśī . horā lagnam . laṭvā bhramarakaḥ . sidhmalā pāmā . lākṣā alaktakaḥ . likṣā yūkā . gaṇḍūṣā prasiddhā . gṛdhrasī ūrusaṃdhau vātaruk . camasī pātraviśeṣaḥ . maṣī lekhanārthaṃ dravadravyam .. 10 ..
iti strīliṅgaviśeṣaprakaraṇam </Amarapadavivrti>
<Amarapadavivarana ><AK.03.05.010>  
jhallarī—camasī masī . jhallarī vādyaviśeṣaḥ . carcarī gītibhedaḥ . carcarī kāciddevīnṛttaviśeṣaḥ ityanye . tālaviśeṣaḥ ityapare . pārī jalādhāraḥ . karkaryākhyapātraviśeṣaḥ iti sūbhūticandraḥ . tathā ca naiṣadhakāvye—
ʻcucumba norvīvalayorvaśīṃ paraṃ
puro'dhipāri pratibimbitāṃ viṭaḵ .
iti (16. 99) . dohanabhāṇḍamiti subodhinī . tathā ca ʻpragṛhya pārīmubhayena jānunoḵ iti māghakāvye prayogaḥ (śiśu. 12. 40) . horā ahorātravikalpaḥ . sasidhmalā sidhmalāsahitā ca dve ityarthaḥ . evaṃ ca laṭvāśabdāt pūrvameva sidhmalāśabdasya nirdeśaḥ phalati . tathā ca lāntādikramasya bhaṅgo nāśaṅkanīyaḥ . laṭvā bālakrīḍāsādhanabhūtā bhramarakākhyā . ʻboṅgaruperü . grāmacaṭako laṭvākhya iti candraḥ . śikyameveti subodhinī . manuṣyavarge ʻkilāsī sidhmalaḵ (pṛ. 399) ityuktasya vācyaliṅgatvād atra na tasya grahaṇam . lākṣā alaktakaḥ . likṣā yūkāṇḍam . ʻīruperü . gaṇḍūṣā jalādinā mukhapūraṇam . atrāha subhūticandraḥ—gaṇḍūṣaśabdaḥ striyāmāmnāto'pi kavisamayāt puṃsi prayujyate . tathā ca māghakāvye—
ʻgaṇḍūṣamujjhitavatā payasaḥ saroṣaṃ
nāgena labdhaparavāraṇamārutena .
iti (śiśu. 5. 36) . tathānyatrāpi ʻgaṇḍūṣamekamaśanaiḵ iti . yathāhuḥ pūrvācāryāḥ—ʻdeśabhāṣāpadaṃ prayoktavyam, liṅgādhyāhāro'pi iti . “gaṇḍūṣe mukhapūrto nā” iti bopālitena puṃliṅgatayānuśāsanamapi kavisamayamūlameva, yadyevaṃ na syād gaṇḍūṣaśabdamācāryaḥ strīpuṃsaprakaraṇa eva brūyāt iti . “gaṇḍūṣajalam” (ku. saṃ. 3. 37) ityādau tu matvarthe'c pratyayāśrayaṇena nirvāhaḥ kāryö iti . atha dantyopadhāstraḥ . gṛdhrasī ūrusaṃdhiprabhavo vātarogaviśeṣaḥ . camasī somapātram . śrutau ʻcamaso devapānaḵ (tai. saṃ. 2. 5. 9. 3) ityādayo bahavaḥ puṃliṅgaprayogāḥ . masīprakramādayamapi dantyopadhaḥ śrītālapatrādau lipiprayojanamañjanarūpaṃ dravyaṃ masīti . masyati varṇādirūpeṇa pariṇamatīti masī . ʻmasī pariṇāme . pacādyaci (3. 1. 134) gaurādiṅīṣi (4. 1. 41) rūpam . atra prāguktānāmapi śephālikādiśabdānāmihāpi paṭhanametaddṛṣṭāntabalāditareṣāmapi liṅgavidhānārathamiti vijñeyam .. 10 .. 
iti strīliṅgaviśeṣaprakaraṇam </Amarapadavivarana>
<Amarapadaparijata><AK.03.05.010>  
jhallarī—camasī masī . jhallarī anekārthaḥ . ʻjhallarī jhāllarī ca dve huḍukke bālacakrake iti viśvaḥ (pṛ. 143, śloḥ 224) . ʻtyuḍuku vādyamü .
ʻjayanti mama sūktayo jalajasūtisīmantinī-
vilāsahasitāmṛtamradimanarmamarmaspṛśaḥ .
viśaṃkaṭanaṭanmahānaṭajaṭāṭavīvāṭikā-
jharīlaharijhallarīgarimagarvasarvakaṣāḵ ..
iti sāhitīkalpavallī . carcarī karatālikā . pārī kṣīradohanapātram . horā ahorātraḥ . laṭvā caṭakā ʻāṃḍupicukö . laṭvā caṭaketi uṇādivṛttiḥ . laṭvetyeva pāṭhaḥ . laḍveti pāṭho durukto'pi kaiścidaṅgīkṛtaḥ . ʻbogaramü . laṭvā bhramaraka iti kṣīrasvāmī (pṛ. 346) . sidhmalā nāma malinacitram . lākṣā gatārthaḥ (1, pṛ. 441) . gaṇḍūṣā gaṇḍapūrtiḥ . strīliṅgamadhyapāṭhaḥ āvantatvamātraprakhyāpanārthaḥ .
ʻgaṇḍūṣagarjabhujajāgarahārakīla-
jvālācchaṭārabhasavartakagartaśṛṅgāḥ .
vrīḍodayaśca varaṭaśca phaṇo mṛṇāla-
ścotkaṇṭhabāṇakarakāśca samāmayā ca (?) ..
iti rabhasakośaḥ . gṛdhrasīti vātarogaḥ . camasī caṇakapiṣṭam . ʻsomipiṇḍi . maṣī masīti dve nirvāṇāṅgāraḥ .. 10 .. 
iti strīliṅgaśeṣaḥ </Amarapadaparijata>
%%p. 05.682
atha puṃliṅgaviśeṣavidhiprakaraṇam—
AK.03.05.011ab puṃstve sabhedānucarāḥ saparyāyāḥ surāsurāḥ .
AK.03.05.011cd svargayāgādrimeghābdhidrukālāsiśarārayaḥ .. 11 ..
<Amarapadavivrti ><AK.03.05.011>  
puṃstve—surāsurāḥ . suraparyāyā amarā nirjarā devā ityādayaḥ (1. pṛ. 7) . surabhedaparyāyā brahmaśaṃbhuviṣṇusūryacandrā ityādayaḥ (1, pṛ. 16, 22, 15, 68, 59) . surānucaraparyāyā māṭharapiṅgaladaṇḍādayaḥ (1. pṛ. 70) . asuraparyāyā asurā daityadaiteyā ityādayaḥ (1, pṛ. 11) . asuraviśeṣaparyāyā hiraṇyakaśipubāṇavirocanādayaḥ . asurānucaraparyāyā prahastacaṇḍamuṇḍādayaḥ . ete puṃstve puṃliṅge vartante . atra tatparyāyapadeṣvevodāharaṇāni draṣṭavyāni .. svargayāga—śarārayaḥ . nākayajñaśailavāridasamudravṛkṣakālakhaḍgabāṇaśatrūṇāṃ paryāyā yathāsaṃbhavaṃ tadviśeṣaparyāyāśca puṃsi bhavanti . atrodāharaṇāni tattatparyāye draṣṭavyāni .. 11 .. </Amarapadavivrti>
<Amarapadavivarana ><AK.03.05.011>  
atha puṃliṅgaviśeṣāḥ . puṃstve—surāsurāḥ . puṃstva ityadhikāro'yaṃ napuṃsakavidhiparyantaḥ . tato'rvāganukrāntāḥ sarve puṃliṅgā ityarthaḥ . surāśca asurāśca iti śabdavyaktigatabahutvābhiprāyeṇa bahuvacanam . kathaṃbhūtāḥ? saparyāyāḥ . amaranirjarādibhiḥ daityadaiteyādibhiśca paryāyaiḥ sahitāḥ . punaḥ kathaṃbhūtāḥ? sabhedānucarāḥ . atra bhedānucaraśabdābhyāṃ tadvācakāḥ śabdāḥ lakṣyante . tataśca suraviśeṣavācakaiḥ indrāgniyamavaruṇādiśabdaiḥ asuraviśeṣavācakaiḥ hiraṇyakaśipurāvaṇakumbhakarṇādiśabdaiḥ surānucaravacanaiḥ māṭharapiṅgalādiśabdaiḥ, asurānucaravacanaiḥ prahastadhūmrākṣādiśabdaiśca sahitā ityarthaḥ .
atra daivataśabdasya svargavargoktarūpabhedalakṣaṇaviśeṣeṇa kevalapuṃstvābhāvāt napuṃsakatvam . iha keṣāṃcid devādiśabdānāṃ prāptaṃ puṃstvaṃ, ʻdvicatuḥṣaṭpadoragāḥ jātibhedāḵ (ślo. 37) ityatraiva varge vakṣyamāṇena strīpuṃsavidhinā virudhyate . tathāpi strīpuṃsavidheḥ paratvāt tasyaiva prābalyam . divyopapādukaśabdasya (2, pṛ. 71) devatāvacanatve'pi kriyāvacanatvād, ʻguṇadravyakriyāyogopādhibhiḥ paragāminaḵ (ślo. 44) iti vakṣyamāṇavidhibalāt triliṅgatvam . ata eva viśeṣyanighnavarga eva paṭhitaḥ ityādirūpeṇa sarvatra bādhakaparyālocanayā samāmanyavidhiviṣayā unneyāḥ ..
svargayāga—śarārayaḥ . atra sabhedāḥ saparyāyā iti padadvayaṃ pūrvavākyādanuṣajyate . tataśca ete svargādayaḥ śabdāḥ suraparyāyā yathāsaṃbhavaṃ svaprabhedarahitāḥpuṃstve bhavantītyadhikṛtenānvayaḥ . svargādiparyāyāstadanuśāsanaprastāve pravyaktā eva darśitāḥ svargaviśeṣāḥ—nākapṛṣṭhamahendrādayaḥ . yāgaviśeṣāḥ—agniṣṭomo 'tyagniṣṭomokthyādayaḥ . adreḥ parvatasya viśeṣāḥ—meruhimavadādayaḥ . meghaviśeṣāḥ—puṣkarāvartakādayaḥ . samudraviśeṣāḥ—kṣīrodādayaḥ . droḥ vṛkṣasya viśeṣāḥ—aśvatthacūtapanasādayaḥ . kālaviśeṣāḥ—kṣaṇalavamāsasaṃvatsarādayaḥ . aseḥ khaḍgasya bhedāḥ—nandakacandrahāsādayaḥ . śaraviśeṣāḥ—kṣurapranārācādayaḥ . ariviśeṣāḥ—yātavyapārṣṇigrāhodāsīnādayaḥ ityādyudāhartavyam . triviṣṭaparājasūyagandhamādanābhraharicandanapratipadādiśabdānāṃ viśeṣabādhena liṅgāntaravṛttirityapi na vismartavyaḥ .. 11 .. </Amarapadavivarana>
<Amarapadaparijata><AK.03.05.011>  
puṃstve—surāsurāḥ . puṃstve iti āpatadgrahaśabdam (ślo. 21) adhikāraḥ . sabhedānucarāḥ surāsuraparyāyāḥ puṃliṅgāḥ . suraparyāyasya—ʻamarā nirjarā devāstridaśā vibudhāḥ surāḵ (1, pṛ. 7) . surabhedaparyāyasya—ʻādityaviśvavasavastuṣitābhāsvarānilāḵ (1, pṛ. 9) . surānucaraparyāyasya—ʻsyāt kiṃnaraḥ kiṃpuruṣasturaṅgavadano mayuḵ (1, pṛ. 49) . asuraparyāyasya—ʻasurā daityadaiteyadanujendrāridānavāḵ (1, pṛ. 11) . asurabhedaparyāyasya—ʻtamastu rāhuḥ svarbhānuḥ saiṃhikeyo vidhuṃtudaḵ (1, pṛ. 67) .. svargayāga—śarārayaḥ . sabhedānāṃ svargādīnāṃ paryāyāḥ puṃliṅgāḥ .. 11 .. </Amarapadaparijata>
%%p. 05.684
AK.03.05.012ab karagaṇḍauṣṭhadordantakaṇṭhakeśanakhastanāḥ .
AK.03.05.012cd ahnāhāntāḥ kṣveḍabhedā rātrāntāḥ prāgasaṃkhyakāḥ .. 12 ..
<Amarapadavivrti ><AK.03.05.012>  
karagaṇḍa—nakhastanāḥ . pāṇikapolādharabāhuradanagalakacanakhakucānāṃ paryāyā yathāsaṃbhavaṃ tadviśeṣaparyāyāśca puṃsi bhavanti . atrodāharaṇāni tattatparyāyeṣu draṣṭavyāni .. ahnāhāntāḥ . ahna aha ityevamantāḥ śabdāḥ puṃsi vartante . ahnāntā yathā—prāhṇaḥ, parāhṇaḥ, pūrvāhṇaḥ, madhyāhnaḥ ityādi . ahāntā yathā—dvyahaḥ, tryahaḥ, pañcāhaḥ ityādi .. kṣveḍabhedāḥ . kṣveḍabhedā viṣavācakāḥ śabdāḥ puṃsi vartante . atrodāharaṇāni—saurāṣṭrikaḥ . śauklikeyaḥ . brahmaputraḥ . pradīpanaḥ ityādi .. rātrāntāḥ prāgasaṃkhyakāḥ . saṃkhyāvyatiriktaśabdapūrvā rātra ityevamantāḥ śabdāḥ puṃsi bhavanti . atrodāharaṇāni . ardharātraḥ . pūrvarātraḥ . ahorātraḥ ityādi .. 12 .. </Amarapadavivrti>
<Amarapadavivarana ><AK.03.05.012>  
karagaṇḍa—nakhastanāḥ . karādīnāṃ navānāmarthāḥ prasiddhā eva . tathāpi lipisaṃdehabhrāntyādimūlapāṭhāntarasaṃdehanivṛttyarthaṃ tatparyāyapadāni likhyante . karo hastaḥ . gaṇḍaḥ kapolaḥ . oṣṭho dantacchadaḥ . dorbāhuḥ . danto radaḥ . kaṇṭho galaḥ . keśaḥ śiroruhaḥ . nakha kararuhaḥ . stanaḥ kuca iti . śeṣe—
ʻkusūlanadapuṣyāṃśupavikuntaparaśvadhāḥ .
dhānyadhvaniratho'hyātmagulmamānābjakardamāḥ ..
iti . ete kusūlādayaḥ ṣoḍaśaparyāyāḥ yathāsaṃbhavaṃ viśeṣarahitāśca puṃliṅgāḥ . kusūlaḥ koṣṭhaḥ . nadaviśeṣaḥ śoṇādiḥ . puṣyaḥ tiṣyaḥ . aṃśuḥ kiraṇaḥ . paviḥ śatakoṭiḥ . kuntaḥ prāsaḥ . paraśvadhaḥ paraśuḥ . atra dhānyaśabdena na svarūpagrahaṇam . kiṃ tu tadviśeṣā vrīhiyavagodhūmādaya eva gṛhyante . dhvaniḥ śabdaḥ . rathaḥ śatāṅgaḥ . tadviśeṣaḥ puṣyarathaḥ . ahiḥ sarpaḥ . tadviśeṣāḥ śeṣavāsukiprabhṛtayaḥ . ʻdvicatuḥṣaṭpadoragāḵ (ślo. 37) iti vakṣyamāṇasya strīpuṃsavidheḥ paratvāt paravalliṅgam . ātmā jīvaḥ . gulmaḥ stambaḥ . atra mānaśabdena tadviśeṣāḥ kuḍuvaprasthāḍhakadroṇādaya eva gṛhyante . na svarūpam . abjaḥ śaṅkhaḥ . kardamo jambālaḥ . ʻviśeṣairyadyabādhitaḵ (ślo. 2) ityuktatvād aśanikuliśādīnāṃ liṅgāntare'pi vṛttirityanusmartavyaḥ ..
ahnāhāntāḥ . samāse sati ʻrājāhaḥsakhibhyaṣṭac (5. 4. 91) iti ṭac pratyaye aha ityevaṃrupatayā śrūyamāṇaḥ śabdo yeṣāṃ samāsaśabdānāṃ te ahāntāḥ . pūrvavadeva samāsāntapratyaye ʻahno'hna etebhyaḵ (5. 4. 88) ityahanśabdasya ahnādeśe sati ahna ityevaṃ śrūyamāṇaḥ śabdo yeṣāṃ samāsāntānāṃ te'hnāntāḥ . te ca dvividhāḥ puṃsyeva bhavanti ityadhikṛtena saṃbandhaḥ . ʻrātrāhnāhāḥ puṃsi (2. 4. 29) iti sūtramūlametat . ahnāntā yathā—sarvāhṇaḥ . ahnaḥ pūrvo bhāgaḥ pūrvāhṇaḥ . madhyāhnaḥ . aparāhṇa ityādi . liṅgānuśāsane ʻdroṇāparāhṇatoraṇa . . .  ityādinā aparāhṇaśabdaḥ ardharcādau paṭhita iti subhūticandraḥ . ahāntā yathā—dvayorahnoḥ samāhāro dvyahaḥ . trayāṇāmahnāṃ samāhāraḥ tryahaḥ . atra ʻna saṃkhyādeḥ samāhāre (5. 4. 86) ityahnādeśapratiṣedhaḥ . tathā vartamānamahaḥ vartamānāhaḥ . gatāhaḥ ityādi . atra ahāntā ityadhikṛtasamāsāntagrahaṇena bahuvrīhisamāse samāsāntābhāvāt tadantasya viśeṣyanighnatvena niyatapuṃliṅgatvaṃ mā bhūt . ahāntasya tu ʻpuṇyasudinābhyāṃ tvahaḥ paraḵ (ślo. 29) iti kvacinnapuṃsakatvaṃ vakṣyate . dvayorahnorbhavaḥ dvyahaḥ utsavaḥ . dvyahā pūjā . ityādau ʻtaddhitārthe dviguḵ (ślo. 43) iti paropagatvaṃ vakṣyate ..
kṣveḍabhedāḥ . saurāṣṭrikavatsanābhādayaḥ ṣaḍ viṣaviśeṣāḥ puṃliṅgāḥ . kākolakālakūṭādīnāṃ viśeṣavidhānāt puṃnapuṃsakaliṅgatvaṃ prāguktam (1, pṛ. 152) .. rātrāntāḥ prāgasaṃkhyakāḥ . ʻsaṃkhyāvyayādeḵ (5. 4. 86) iti vartamāne ʻahaḥsarvaikadeśasaṃkhyātapuṇyācca rātreḵ (5. 4. 87) ityaci rātraśabdaḥ, tadantāḥ saṃkhyāvācakaśabdavyatiriktapūrvapadāḥ puṃsi bhavanti . yathā—ahaśca rātriśca samāhṛte ahorātraḥ . ʻcārthe dvandvaḵ (2. 2. 29) iti samāse sati samāhāre napuṃsakasyāpavādaḥ . asamāhāre tu puṃstvavidhervakṣyamāṇavācyaliṅgatāpavādo veditavyaḥ . ʻahorātre vā akāmayetām ityādau vede liṅgavyatyayaśchāndasaḥ . sarvā rātririti karmadhāraye sarvarātraḥ . pūrvo bhāgo rātreḥ ityekadeśisamāse pūrvarātraḥ . evamapararātraḥ, paścimarātraḥ, saṃkhyātā rātriḥ saṃkhyātarātraḥ . atikrānto rātrimatirātraḥ somasaṃsthāviśeṣaḥ . prāgasaṃkhyakāḥ iti kim? pañcarātram . gaṇarātram . atra ʻtrirātramāhurāśaucam (manu. 5. 80) iti jayādityena ʻrātrāhnāhāḥ puṃsi (2. 4. 29) iti sūtre ujāhṛtam .. 12 .. </Amarapadavivarana>
<Amarapadaparijata><AK.03.05.012>  
karagaṇḍa—nakhastanāḥ . karādīnāṃ paryāyāḥ puṃliṅgāḥ .. ahnāhāntāḥ . ahnāntā ahāntāśca śabdāḥ puṃliṅgāḥ . pūrvamahnaḥ pūrvāhṇaḥ . aparāhṇaḥ dvayorahnoḥ samāhāro dvyahaḥ . tryahaḥ .. kṣveḍabhedāḥ . viṣabhedāḥ puṃliṅgāḥ . meṣaśṛṅgaḥ . vatsanābhaḥ . puṇḍarīkaḥ . kuṣṭhaḥ . brahmaghoṣaḥ .. rātrāntāḥ prāgasaṃkhyakāḥ . prāgasaṃkhyakāḥ rātrāntāḥ śabdāḥ puṃliṅgāḥ . pūrvarātraḥ . sarvarātraḥ . madhyarātraḥ . prāgasaṃkhyakā iti bādhitaviṣayapradarśanārtham .. 12 .. </Amarapadaparijata>
%%p. 05.687
AK.03.05.013ab śrīveṣṭādyāśca niryāsā asannantā abādhitāḥ .
AK.03.05.013cd kaśerujatuvastūni hitvā turuvirāmakāḥ .. 13 ..
<Amarapadavivrti ><AK.03.05.013>  
śrīveṣṭādyāśca niryāsāḥ . śrīveṣṭasarjarasakarpūrayāvanādayo niryāsāḥ puṃliṅge vartante .. asannantā abādhitāḥ . asantā annantāśca śabdā abādhitā viśeṣavidhinābādhitāḥ puṃsi bhavanti . asantā yathā—uśanā . anehā ityādayaḥ . annantā yathā—sutrāmā, mātariśvā ityevamādayaḥ . kaśeru—turuvirāmakāḥ . ruvirāmāḥ śabdāḥ kaśeru, dāru, śmaśru, aśru varjayitvā; tuvirāmāḥ mastu, jatu, vastvādīn śabdān varjayitvā; sarve puṃliṅge vartante . tuvirāmā yathā—dhātuḥ, otuḥ, setuḥ ityādi . ruvirāmā yathā—caruḥ, maruḥ, tsaruḥ ityādi .. 13 .. </Amarapadavivrti>
<Amarapadavivarana ><AK.03.05.013>  
śrīveṣṭādyāśca niryāsāḥ . niryāso vṛkṣadravaḥ . śrīveṣṭaḥ prāguktaḥ (1. pṛ. 443) . tadādayo niryāsavācakāḥ śabdāḥ puṃliṅgāḥ . śrīveṣṭaḥ, sarjarasaḥ, karpūraḥ ityādayaḥ .. asannantā abādhitāḥ . as ityevamantāḥ, an ityevamantāśceti dvividhāḥ abādhitāḥ ʻdvyackamasisusannantam (ślo. 24) iti napuṃsakavidhānādabādhitāḥ tadvidheraviṣayāḥ, tryackāḥ caturackāśceti yāvat, puṃliṅgā bhavanti . aṅgirāḥ, purodhāḥ, purūravāḥ ityādyā asantāḥ . atharvā, sutrāmā, mātariśvā ityādyā annantā iti ..
kaśeru—turuvirāmakāḥ . virāmo'ntyākṣaram . dhātuhetusetuprabhṛtayastuvirāmāḥ . kārumerumarutsaruprabhṛtayo ruvirāmāśca śabdāḥ pumāṃsaḥ . atrāpavādamāha—kaśervādīni hitvā varjayitvā . kaśeru jalakandaḥ . jatu lākṣārasaḥ . vastu padārthaḥ . etacca mastuvāstu-aśruśmaśrudārukustumburu-prabhṛtīnāmupalakṣaṇam . turuvirāmakā iti kim? trapujānutālvādīni napuṃsakani .. 13 .. </Amarapadavivarana>
<Amarapadaparijata><AK.03.05.013>  
śrīveṣṭādyaśca niryāsāḥ . śrīveṣṭādiniryāsāḥ puṃliṅgāḥ . śrīveṣṭaḥ, silvākaḥ, gugguluḥ . śrīveṣṭādigrahaṇādatra na bhavati—picchā, hiṅgu .. asannantā abādhitāḥ . abādhitā asannantāḥ puṃliṅgāḥ .
ʻnabho vyomni nabhā māghe śrāvaṇe ca patadgrahe .
adhvā vartmani saṃsthāne ..
ityādyanuśāsanena na bādhitatvam . ʻdvyac kamasisusannantam (ślo. 24) ityanena bādhaḥ .. kaśeru—turuvirāmakāḥ . kaśerujatuvastvādīn śabdān hitvā turuvirāmakāḥ śabdāḥ puṃliṅgāḥ . dhātuḥ, setuḥ, hetuḥ, ketuḥ, jīvātuḥ, mantuḥ, tantuḥ, jantuḥ; maruḥ, ḍamaruḥ, caruḥ, kharuḥ . ʻkharurdante hare darpe haye śvete tu vācyavat . ūruḥ, kiṃśāruḥ . kaśervādiniyamād atrāpi syāt dāruḥ, agaruḥ .. 13 .. </Amarapadaparijata>
%%p. 05.688
AK.03.05.014ab kaṣaṇabhamaropāntā yadyadantā amī atha .
AK.03.05.014cd pathanayasaṭopāntā gotrākhyāścaraṇāhvayāḥ .. 14 ..
<Amarapadavivrti ><AK.03.05.014>  
kaṣaṇabhama—saṭopāntāḥ . atra athaśabdaḥ sadāśabdārthaḥ . kakāraṣakāraṇakārabhakāramakārarephā upadhā yeṣāṃ śabdānām . tathā pakārathakāranakārayakārasakāraṭakārā upadhā yeṣāṃ śabdānāṃ te śabdā yadyakārāntā bhaveyustarhi puṃliṅge vartante . atrodāharaṇāni draṣṭavyāni .. gotrākhyāḥ . gotraṃ kāśyapādi, tasya ākhyā gotrākhyāḥ . tāḥ puṃliṅge vartante . atrodāharaṇāni—gārgyaḥ, vāsiṣṭhaḥ, bhāradvājaḥ ityādi .. caraṇāhvayāḥ . atra caraṇaśabdo gauṇaḥ śākhānimittakaḥ puruṣe vartate . caraṇaviśeṣādyatrāhvayāḥ, kaṭhakalāpavahavṛca ityevamādayaḥ śabdāḥ puṃliṅge vartante .. 14 .. </Amarapadavivrti> 
<Amarapadavivarana ><AK.03.05.014>  
kaṣaṇabhama—saṭopāntāḥ . atra upāntaśabdaḥ ʻalo'ntyāt pūrva upadhȫ (1. 1. 65) iti vaiyākaraṇaprasiddhopadhāvacanaḥ . amī atha iti kecit paṭhanti . atrāpyathaśabdaḥ tathāśabdārthaḥ . tataśca nākaḥ, sāyakaḥ, ślokaḥ, lokaḥ, kalaṅka ityādyāḥ kakāropadhāḥ . pakṣaḥ, kakṣaḥ, śoṣaḥ, roṣa ityādyāḥ ṣakāropadhāḥ . koṇaḥ, bāṇaḥ, paṇaḥ, guṇaḥ ityādyāḥ ṇakāropadhāḥ . kumbhaḥ, stambhaḥ, dambhaḥ, garbha ityādyāḥ bhakāropadhāḥ . utsaḥ, samāsaḥ, dāsa ityādayaḥ sakāropadhāḥ . vaṭaḥ, viṭaḥ, raṭaḥ, cāṭa ityādayo ṭakāropadhāśca ityevaṃ dvādaśavarṇopadhāḥ śabdā yadi adantāḥ akārāntā bhavanti tadā viśeṣabādharahitāḥ puṃliṅgā bhavantītyarthaḥ . kaṣādigrahaṇaṃ kim? kuṇḍalam, balam, kūlam, upadā, upadhā ityādau mā bhūt . adantā iti kim? kokā, bhūṣā, pāraṇā, śobhā, nārī, vāmā ityādau mā bhūt ..
gotrākhyāḥ . yābhirgotrasya vaṃśasya vyapadeśaḥ tā gotrākhyāḥ puṃsi bhavanti . yathā—gārgyaḥ, vātsyaḥ, bhāradvājaḥ, vāsiṣṭhaḥ ityādigotrāntāḥ . apatyapratyayāntā iti tu vyākhyānamasaṅgatam . ʻstrīpuṃsayorapatyāntāḵ (ślo. 37) ityanena paunaruktyavirodhayorāpatteḥ .. caraṇāhvayāḥ . yathā svamanuṣṭhātāraḥ carantyeteṣviti caraṇaśabdo yadyapi mukhyayā vṛttyā kāṭhakakālāpakādiśākhāviśeṣeṣu vartate, tathāpi atra tadadhyetṛpuruṣāḥ caraṇaśabdena puṃliṅgatayā vivakṣitāḥ . ata eva caraṇaśabdaḥ śākhānimittakaḥ puruṣeṣu gauṇyā vṛttyā vartata iti kāśikādayaḥ . yathā—kaṭhaḥ, kalāpaḥ, kauthumiḥ iti .. 14 .. </Amarapadavivarana> 
<Amarapadaparijata><AK.03.05.014>  
kaṣaṇabhama—adantā amī . adantāḥ kādyupāntāḥ puṃliṅgāḥ . alakaḥ, pulakaḥ, calukaḥ, kalaṅkaḥ, karaṅkaḥ, peṭakaḥ, pāṭakaḥ senāniveśaḥ, kuśikaḥ tailaśeṣaḥ, misikaḥ, sasyakaḥ haridratnam, malūkaḥ kṛmiḥ, phallūkaḥ bālapakṣī, jāhakaḥ saṃkucitagātramārjāraḥ, gokuṇikaḥ paṅakapatitagauḥ, rātrakaḥ lañjāmīḍhaḥ, bhāryāṭikaḥ bhāryāpradhānaḥ, sūcakaḥ bukkacchunakaḥ, khaṭṭikaḥ mahiṣīkṣīram, śārkakaḥ kṣīraphenam, tartarikaḥ kākanīḍam, parparikaḥcapeṭaḥ, karkarikaḥ jalapātram, pracalākaḥ mayūrabarham, khajakaḥ dadhimanthanadaṇḍaḥ iti . kvacitsthale na bhavati . śalākā, salākā, patākā, khajākā, matelikā, raktapipīlikā, vikā cintā, śūkā jugupsā, kuṭilikā, rikkaṇikā, gulikā muktāmaṇiḥ, cillikā, tumbikā cakramadhyarandhram, ambakaṃ netram .. ṣakāropāntasya yathā—veṣaḥ, koṣaḥ, māṣaḥ, ūṣaḥ, pratyūṣaḥ, vātarūṣaḥ indradhanuḥ, lambūṣaḥ saptasūtraprotamuktādāma ʻyeḍupeṭṭinamutyoladaṇḍö, akṣaḥ, pakṣaḥ, kakṣaḥ, kaṭākṣaḥ ..
ṇakāropāntasya yathā—kṣaṇaḥ, paṅkaṇaḥ, guṇaḥ, paṇaḥ, kārṣāpaṇaḥ, ṭippaṇaḥ ṭīkā, matkuṇaḥ śmaśruvihīnapuruṣaḥ ʻpeḍumūtivāṃḍü, praghaṇaḥ tāmrakumbhaḥ, pariraṇaḥ,taṇḍurīṇaḥ, karṇaḥ, varṇaḥ, avarṇaḥ, cūrṇaḥ, rāgacūrṇaḥ smaraḥ, kiraṇaḥ, varaṇaḥ, vāraṇaḥ, kurvāṇaḥ bhṛtyaḥ, bhrūṇaḥ, koṇaḥ .. bhakāropāntasya yathā—garbhaḥ, rāsabhaḥ, kumbhaḥ, kumbhī iti svalpaghaṭe strītvam, kumbhā iti veśyāputryāṃ strītvam, karambhaḥ, karabhaḥ ʻkva prasthitāsi karabhoru ghane niśīthe (amaru. 71), ṛṣabhaḥ, vṛṣabhaḥ, kakubhaḥ, kaustubhaḥ, śalabhaḥ, valibhaḥ strīvastrabhaṅgī ʻstrīlanerikaṭṭinakuccullü ..
makāropāntasya yathā—vyāmaḥ, somaḥ, homaḥ, dhūmaḥ, grāmaḥ, saṃgrāmaḥ, drumaḥ, vidrumaḥ, ḍiṇḍimaḥ, ḍimaḥ, gharmaḥ, dharmaḥ .. rephopāntasya yathā—mukuraḥ, śīkaraḥ, śekharaḥ, mudgaraḥ, vāgaraḥ paśuvyādhiḥ ʻpasularogamü, viṣṭaraḥ, piṭharaḥ, koṭīraḥ, kaiṭīraḥ ʻindragopamü, aṅgāraḥ, bhṛṅgāraḥ, śṛṅgāraḥ, dīnāraḥ, śunīraḥ śunīsamūhaḥ. bandhumāraḥ ʻkaruduvö, ghargharaḥ varṣadhvaniḥ ʻvānamrātö, karkaraḥ, avaskaraḥ, murmuraḥ tuṣāgniḥ iti ..
pathanayasaṭopāntāḥ . pakārādyupāntāḥ puṃliṅgāḥ . kūpaḥ, sūpaḥ, pūpaḥ, dīpaḥ, pradīpaḥ praśabdaḥ itaropasarganivṛttyarthaḥ, dhūpaḥ agarvādidhūmaḥ ʻdhūpo'sau gandhavāsitaḵ, iti vaijayantī (pṛ. 11, ślo. 28), kopaḥ, nīpaḥ, tapaḥ grīṣmakālaḥ, capaḥ veṇuḥ, bāṣpaḥ, khajapaḥ darvī, kṛpapaḥ śuṣkavṛkṣaḥ ʻyeṃḍinaceṭṭü, dalapaḥ mukhatrāṇam, kutupaḥ ʻkutupaniyatavikramāḥ striyaḵ, kuṭapaḥ gṛhārāmaḥ . kvacittu sthale na bhavati . piṇḍapuṣpam, bālakūpī baddhasopānakūpaḥ .. thopāntasya yathā—rathaḥ, karṇīrathaḥ, puṣparathaḥ . ʻdhānyadhvanirathī hyātmā gulmamāsartukardamaḵ iti pustakāntarapāṭhādapi syāt puliṅgaḥ rathī iti . apacayavivakṣāyāṃ strītvam . methiḥ, sārathiḥ buddhyaiva sārathinā śāstramidaṃ khe . . .iti . atithiḥ ʻatithinā bhavitavmatrabhavatyȫ . bhedakāḥ santo'pi bhedyaliṅgā na bhavanti . arthaḥ, sārthaḥ, ghaṇṭāpathaḥ, śamathaḥ, damathaḥ, āvasathaḥ, saṃvasathaḥ, avabhṛthaḥ, niśīthaḥ gopīthaḥ jaladroṇī, avagāthaḥ prātaḥsavanam, granthaḥ, granthiḥ, kunthuḥ sūkṣmajantuḥ .
nopāntasya yathā—janaḥ, abhijanaḥ, devanaḥ, karketanaḥ gomedaḥ, sinaḥ śarīraṃ vastraṃ ca syāt, bhānuḥ, dhanuḥ ʻastriyau cāpadhanuṣāvāseṣvāsau dhanurdruṇam iti vaijayantī (pṛ. 118, ślo. 172), snuḥ, vasnaḥ, budhna, rakṣoghnaḥ śvetasarṣapaḥ, adhvānaḥ ʻkarituragamanuṣyaṃ yatra cādhvānadīpam, anumānaḥ ʻko'sāvanumānaḵ ityamarabhāṣyam, anaḥ ucchvāsaḥ, apānaḥ ..
yopāntasya yathā—pāyuḥ, māyuḥ, jāyuḥ agadaḥ, jarāyuḥ, manyuḥ, janyuḥ janma, kulāyaḥ, vipūyaḥ, vinīyaḥ pāpam, udyaḥ, bhidyaḥ ʻbhidyadyau tadatiṣyapuṣya . . . iti pustakāntarapāṭhādapi syāta puṃliṅgaḥ . vīkṣyaḥ nartakaḥ, kulyaḥ kulīnaḥ pūjyaḥ . hayamantraśvaśuravācakatvād vācyaliṅgā na bhavanti .. sakāropāntasya yathā—kīkasaḥ kṛmiḥ ʻpuruvü, panasaḥ kaṇṭakaḥ ʻmullü, vāhasaḥ ʻnīrugaṇḍi, strīpuṃsaḥ śikhaṇḍī, malīmasaḥ ayaḥ, nabhaścamasaḥ indrajālam, vibhāvasuḥ hāraḥ, asuḥ, pāṃsuḥ, utsaḥ, gutsaḥ .. ṭakāropāntasya yathā—paṭaḥ, kūṭaḥ, ceṭaḥ, kilāṭaḥ kṣīravikāraḥ, karahāṭaḥ, ārakūṭaḥ, kāmakūṭaḥ veśyāpraṇayaḥ, parikūṭaḥ puradvārasthamṛtkūṭaḥ, matkoṭaḥ ʻcīmö, catuḥṣaṣṭiḥ gītanṛtyādikalāḥ, gharaṭṭaḥ godhūmayantram ʻpratihaṭṭapathe gharaṭṭajāt pathikāhvānadasaktusaurabhaiḵ iti naiṣadhaḥ (2. 85), karpaṭaḥ, kaṅkaṭaḥ, avaṭaḥ, cipiṭaḥ, niṣkuṭaḥ, karaṭaḥ, bharaṭaḥ kumbhakāraḥ, vahaṭaḥ tantūtpādakayantram ʻrāṭnamü, argaṭaḥ argalam . kvacit sthale na bhavati . dhāṭī, bhāṭī veśyā, kukkuṭī .. gotrākhyāḥ . gotranāmāni puṃliṅgāni . vātsyaḥ, gārgyaḥ .. caraṇāhvayāḥ . śākhānāmāni puṃliṅgāni . chandogaḥ kaṭhaḥ .. 14 .. </Amarapadaparijata> 
%%p. 05.692
AK.03.05.015ab nāmnyakartari bhāve ca ghañajabnaṅṇaghāthucaḥ
AK.03.05.015cd lyuḥ kartarīmanijbhāve ko ghoḥ kiḥ prādito'nyataḥ .. 15 ..
<Amarapadavivrti ><AK.03.05.015>  
nāmnyakartari—ṇaghāthucaḥ . nāmni saṃjñāyāmakartari kārake bhāve ca vihitā ghañādipratyayāntāḥ śabdāḥ puṃliṅge vartante . ghañanto yathā—pādaḥ, rogaḥ veśa ityādi . kartṛvyatiriktakārake yathā—prakriyata iti prakāraḥ . prasīdatyasminniti prasādaḥ . bhāvārthe yathā—tyāgaḥ, bhogaḥ, yoga ityādi . ac pratyayāntā yathā—nayaḥ, cayaḥ, jaya ityādi . appratyayantā yathā—karaḥ, garaḥ, lava ityādi . naṅpratyayāntā yathā—vijñaḥ, yatnaḥ, praśna ityādi . ṇapratyayānto yathā—nyādaḥ iti . ghapratyayāntā yathā—uracchadaḥ, dantacchada ityādi . athuc pratyayāntā yathā—ānandathuḥ, kṣavathuḥ, vepathurityādi .. lyuḥ kartari . kartaryakārakārthe vihito lyupratyayānto puṃliṅgo bhavati . udāharaṇe—nandanaḥ, ramaṇa ityādi .. imanijbhāve . bhāvārthe vihita imanic pratyayāntaḥ puṃsi bhavati . udāharaṇe—prathimā, laghimā ityādi .. ko ghoḥ kiḥ prādito'nyataḥ . bhāve vihitaḥ kapratyayāntaḥ puṃsi vartate . udāharaṇe—ākhūtthaḥ, śyonotthaḥ ityādi . prāditaḥ prādyupasargācca anyataḥ upasarga vyatiriktācca paraḥ kipratyayānto yo ghusaṃjñako dhātuḥ tadupari vihitaḥ kipratyayāntaśabdaśca puṃsi bhavati . prādita udāharaṇe—nidhiḥ, vidhiriti . anyata ityatrodāharaṇe—vārdhiḥ, jaladhiriti .. 15 .. </Amarapadavivrti>
<Amarapadavivarana ><AK.03.05.015>  
nāmnyakartari—ṇaghāthucaḥ . nāmni kartṛrūpārthaviṣaye tadvyatiriktārthaviṣaye vā, saṃjñāmātre, akartari saṃjñāvyatiriktārthatve'pi kartṛvyatiriktakārakamātre bhāve śuddhe dhātvarthamātre ca yathāsaṃbhavaṃ ghañ, ac, ap, naṅ, ṇa, gha athuc iti saptapratyayāntāḥ puṃsi bhavanti . tatra kartari saṃjñāyāṃ ghañpratyayānto yathā—ʻpadarujaviśaspṛśo ghañ (3. 3. 16) . padyate'sau pādaḥ . rujatīti rogaḥ . viśatīti veśaḥ . akartari saṃjñāviṣaye yathā—prakriyata iti prakāraḥ . pacyata iti pākaḥ odanaḥ . ata eva keṣāṃcid yajñānāṃ pakvaguṇakatvena pākayajñasaṃjñā . rajyate'neneti rāgo lākṣā . prapatantyasminniti prapātaḥ taṭam . pratihāro dvāram . vipathaḥ kākoṭikākhyaḥ paryāhāro vā ityādikamudāhāryam . ʻakartari ca kārake saṃjñāyām (3. 3. 19) ityatra sūtre cakāraḥ saṃjñāvyabhicārārtha iti vṛttikāreṇābhidhānād (kāśikā 1, pṛ. 210) asaṃjñāyāmapi kartṛvyatirikte ghañ pratyayo yathā—dīyata iti dāyaḥ . labhyata iti lābhaḥ ..
kecittu—kartṛvyatiriktārthaviṣayasya ghañantasya viśeṣyanighnatvam . yathā—paṅkaṃ, kāṣṭhamiti . tathā nama ityucyate yatra vākye, tat namovākam . tathā ca ʻanuvākādayaḥ puṃsi vaktavyāḵ ityatra ʻbhāve (3. 3. 18) iti sūtreṇa bhāvārtheṣu ghañpratyayānto yathā—pacanaṃ pākaḥ . tyajanaṃ tyāgaḥ . yajanaṃ yāga ityādi . saṃjñāyāmac pratyayāntā yathā—kṣayanti nivasantyasminniti kṣayaḥ gṛham . cīyata iti cayaḥ prakāraḥ . nīyate'rtho'neneti nayaḥ nītiḥ . bhāve yathā—cayanaṃ cayaḥ . ʻerac (3. 3. 56) . asaṃjñāyāṃ yathā—cayaḥ, jayaḥ iti . ʻaj vidhau bhayādīnāmupasaṃkhyānam napuṃsake ktādinivṛttyartham (vā. 3. 3. 56) iti viśeṣavidhānād ajantānāmapi bhayādīnāṃ napuṃsakatvam . ap pratyayāntā yathā—kīryata iti karaḥ, rājagrāhyo bhāgaḥ . lavanaṃ lavaḥ . atra ʻṛdorap (3. 3. 57) iti sūtreṇa ap pratyayaḥ . naṅpratyayāntastu—ʻyajayācayatavicchapraccharakṣo naṅ (3. 3. 90) iti . yajñaḥ, yatnaḥ, viśnaḥ, praśnaḥ, rakṣṇaḥ . naṅntasyāpi yācñāśabdasya rupabhedalakṣaṇaviśeṣabādhena strīliṅgatvam . ʻnau ṇa cö (3. 3. 60) iti . sūtreṇa ṇapratyayānto yathā—nitarāmadyata iti nyādaḥ nyadanaṃ ca . ghapratyayānto yathā—ʻpuṃsi saṃjñāyāṃ ghaḥ prāyeṇö (3. 3. 118) iti . uraśchādyate'neneti uraśchadaḥ kavacaḥ . dantacchadaḥ oṣṭhaḥ . etya kurvantyatreti ākaraḥ . athuc pratyayo yathā—kṣavathuḥ . vepathuḥ . śvayathuḥ ityādi . atra ʻṭvito'thuc (3. 3. 89) ityathuc pratyayaḥ ..
lyuḥ kartari . ʻnandigrahipacādibhyo lyuṇinyacaḵ (3. 1. 134) iti vihito nandyādilyupratyayāntaḥ puṃsyeva . yathā—nandanaḥ putraḥ . ramaṇo bhartā . dahanaḥ pāvakaḥ . pavano vāyurityādi . ye tu saṃjñāyāmeva nandyādilyupratyayamicchanti tanmatenedamuktam . kevalayaugikatve tu viśeṣyanighnatvameva . ʻkartari iti svarūpakathanam .. imanijbhāve kaḥ . ʻpṛthvādibhya imanijvȫ (5. 1. 122) iti sūtreṇa vihite bhāvārthe ya imanicpratyayaḥ, yaśca bhāvārthe kapratyayaḥ tadantāḥ puṃsi . yathā—pṛthorbhāvaḥ prathimā . evaṃ mahimā, garimā ityādi . viśeṣavidhānāt premaśabdasya napuṃsakatvamapi . ʻsupisthaḵ (3. 2. 4) iti yogavibhāgāt kapratyaye sati ākhūnāmutthānam ākhūtthaḥ . śyenotthaḥ (kāśikā 1, pṛ. 175) . yathā ʻghañarthe kavidhānaṃ sthāsnāpāvyadhihaniyudhyartham (vā. 3. 3. 58) iti vaktavyāt kapratyayaḥ . yathā—prasthānaṃ prasthaḥ . āvidhaḥ . vighnaḥ ityādi . śabdārṇave tu—ʻākhūtthaśalabhotthādi tata utthānamadvayoḵ iti napuṃsakatvamuktam . bhāva iti kim? bharimā paryaṅkaḥ . bharimā khaṭvā . bharimā pīṭham ityāderauṇādikasya kartrarthasya vihite tasya imanic pratyayāntasya, godaḥ, pārṣṇiḥ, triḥ ityādeḥ kapratyayāntasya ca viśeṣyanighnayorvyavacchedārtham ..
ghoḥ kiḥ prādito'nyataḥ . ʻdādhāghvadāp (1. 1. 20) iti keṣāṃcid dhātūnāṃ pūrvācāryaiḥ kṛtā ghusaṃjñā . prādyupasargapūrvāt padāntapūrvācca ghusaṃjñakād dhātoryaḥ kipratyayaḥ tadantaḥ puṃsi . prāditaḥ kipratyaye yathā—vidhiḥ, ādhiḥ, upādhiḥ, nidhiḥ ityādi . upasargavyatyayāt kipratyaye yathā—jaladhiḥ, abdhiḥ ambudhiḥ ityādi . atra ʻprāditaḵ ityanena ʻupasarge ghoḥ kiḵ (3. 3. 92) iti vihitaḥ kapratyayaḥ ʻanyataḵ ityanena ʻkarmaṇyadhikaraṇe cö (3. 3. 93) iti vihita uktaḥ . na tu tadanyasya grahaṇam . tathāhi—ʻkānac ktavasūcakikinau bhāṣāyāṃ yaṅlukāvapi iti vākyapadīyavacanāt bhāṣāyāmapi kikin pratyayadarśanāt ʻādṛgamahanajanaḥ kikinau liṭ cö (3. 2. 171) iti sūtre vihitasya kipratyayāntasya kartari vihitasya viśeṣyanighnatvāditi .. 15 .. </Amarapadavivarana> 
<Amarapadaparijata><AK.03.05.015>  
nāmnyakartari—ṇaghāthucaḥ . saṃjñāsu vihitāḥ ghañādipratyayāntāḥ śabdāḥ puṃliṅgāḥ . bhāve ghañ—pākaḥ, tyāgaḥ . ʻerac (3. 3. 56)—cayaḥ, jayaḥ . ʻṛdorap (3. 3. 57) karaḥ, garaḥ, bhavaḥ, stavaḥ . ʻyajayācayatavicchapraccharakṣo naṅ (3. 3. 90) yajñaḥ, praśnaḥ . ʻnau ṇa cö (3. 3. 60) nyādaḥ . ʻpuṃsi saṃjñāyāṃ ghaḥ prāyeṇö (3. 3. 118) uraśchadaḥ, dantacchadaḥ . ʻṭito'thuc (3. 3. 89) śvayathuḥ, vepathuḥ .. lyuḥ kartari . kartrarthe vihitalyupratyayāntaḥ śabdaḥ puṃliṅgaḥ . ʻnandigrahipacādibhyo lyuṇinyacaḵ (3. 1. 134) nandanaḥ, śobhanaḥ . imanijbhāve . bhāvārthe vihita imanicpratyayāntaḥ śabdaḥ puṃliṅgaḥ . ʻpṛthvādibhya imanijvȫ (5. 1. 122) prathimā, mradimā, akiṃcanimā . kaḥ . kapratyayāntaḥ śabdaḥ puṃliṅgaḥ . ʻghañarthe kavidhānaṃ kartavyam (vā. 3. 3. 58) prasnaḥ, vighnaḥ . kipratyayasāṃnidhyād ghañarthasyaiva grahaṇam . ghoḥ kiḥ prādito'nyataḥ . prādipūrvasya ca karmapūrvakasya ca ghusaṃjñakadhātorvihitaḥ kipratyayāntaḥ śabdaḥ puṃliṅgaḥ . ʻupasarge ghoḥ kiḵ (3. 3. 92) vidhiḥ, nidhiḥ . ʻkarmaṇyadhikaraṇe cö (3. 3. 93) jaladhiḥ, iṣudhiḥ .. 15 .. </Amarapadaparijata>
%%p. 05.695
AK.03.05.016ab dvandve'śvabaḍavāvaśvabaḍavānasamāhṛte .
AK.03.05.016cd kāntaḥ sūryenduparyāyapūrvo'yaḥpūrvako'pi ca .. 16 ..
<Amarapadavivrti ><AK.03.05.016>  
dvandve'śva—asamāhṛte . itaretaraśabdayogārthe 'śvabaḍavayoḥ yaḥ samāsaḥ tadātmakaḥ śabdaḥ puṃliṅgo bhavati . atrodāharaṇe darśite—aśvabaḍavau . aśvabaḍavāniti .. kāntaḥ—ayaḥpūrvako'pi ca . sūryaparyāyapūrvaḥ, induparyāyapūrvaḥ, ayaḥśabdapūrvakaśca kāntaśabdaḥ puṃliṅge vartate . krameṇodāharaṇāni—sūryakāntaḥ, pataṅgakāntaḥ, candrakāntaḥ, ayaskāntaḥ ityādi .. 16 .. </Amarapadavivrti>
<Amarapadavivarana ><AK.03.05.016>  
dvandve—asamāhṛte . asamāhṛte samāhāradvandvādanyatra, aśvaśca baḍavā ca iti itaretarayoge dvandvasamāse paravalliṅgabādhena pūrvapadaliṅgatvamanenocyate . ʻpūrvavadaśvabaḍavaü (2. 4. 27) iti dvirvacanāntasyoktatvād aśvabaḍavāgatabahutvavivakṣāyāṃ pūrvapadaliṅgatvaṃ nāstīti vā mandāśaṅkānirāsārtham, asaṃdigdhamudāharaṇadvayam . tatra aśvabaḍavau iti prathamayordvicanam . aśvabaḍavāniti śasantaṃ dvitīyam . samāhāradvandve tu ʻsa napuṃsakam (2. 4. 17) iti napuṃsakaliṅgatvād asamāhṛta ityuktam . kāntaḥ—ayaḥpūrvako'pi ca . sūryaśabdapūrvakaḥ, induśabdapūrvakaḥ, tadubhayaparyāyapūrvakaśca, ayaḥśabdapūrvakaśca kāntaśabdaḥ puṃliṅgaḥ . yathā—sūryakāntaḥ, ravikāntaḥ, indukāntaḥ, candrakānta iti . dvāmimau maṇiviśeṣau . ayaskānto lohāviśeṣaprakṛtiḥ cumbakaśīlā . kaskāditvāt (8. 3. 48) visarjanīyasya satvam . atra kecit ʻapi cö iti samuccayadarśanād ayaḥparyāyāt lohāśabdād uttarasyāpi kāntaśabdasya puṃliṅgatvamicchanti . yathā—lohakānta iti .. 16 .. </Amarapadavivarana>
<Amarapadaparijata><AK.03.05.016>  
dvandve—aśvabaḍavaṃ tu samāhṛte . itaretarayogadvandve 'śvabaḍavau iti puṃliṅgaḥ . samāhāradvandve tu aśvabaḍavamiti napuṃsakaṃ syāt . ʻparavalliṅgaṃ dvandvatatpuruṣayoḵ (2. 4. 26) iti vihitaparavalliṅgasyāpavādaḥ .. kāntaḥ—ayaḥpūrvako'pi ca . sūryenduparyāyapūrvakaśca ayaḥparyāyapūrvakaśca kāntaśabdaḥ puṃliṅgaḥ . yathā—sūryakāntaḥ, ravikāntaḥ, indukāntaḥ, ayaskāntaḥ, lohakāntaḥ .. 16 .. </Amarapadaparijata>
%%p. 05.697
AK.03.05.017ab vaṭakaścānuvākaśca rallakaśca kuḍaṅgakaḥ .
AK.03.05.017cd puṅkho nyūṅkhaḥ samudgaśca viṭapaṭṭadhaṭāḥ khaṭaḥ .. 17 ..
<Amarapadavivrti ><AK.03.05.017>  
vaṭakaścānuvākaśca—khaṭaḥ . atra kāṃścit puṃliṅgān svarūpeṇāha—vaṭaka iti . vaṭako bhakṣyaviśeṣaḥ . anuvākaḥ ṛksāmayajuḥsamūhaḥ . rallakaḥ kambalaḥ . kuḍaṅgo latāgahanam . puṅkho bāṇamūlam . nyūṅkho nairantaryeṇoktāḥ ṣaḍoṃkārāḥ . samudgaḥ saṃpuṭakaḥ . viṭaḥ kāmukānucaraḥ . paṭṭo lalāṭabhūṣaṇam . dhaṭo dārutulā . khaṭaḥ sthūṇāviśeṣaḥ .. 17 .. </Amarapadavivrti>
<Amarapadavivarana ><AK.03.05.017>  
vaṭakaścānuvākaśca—khaṭaḥ . atha pūrvācāryakṛtaliṅgānuśāsanacchāyayā paryāyāvasare prāguktānanuktāṃśca kāṃścit puṃliṅgān svarūpeṇāha—vaṭaka iti . vaṭako marīcajīrakādimiśritaḥ piṣṭādikṛto bhakṣyaviśeṣaḥ . nistalīkṛtamṛtpāṣāṇauṣadhādi ca . anūcyata ityanuvākaḥ . yathāyogam ṛcāṃ sāmnāṃ yajuṣāṃ vā samūhaḥ . yathā—rudrānuvākaḥ, kāṇḍānuvākaḥ, śāntyanuvāka ityādi . atrānuvākaśabdena ʻanuvākādayaḥ puṃsi vaktavyāḵ ityuktānāṃ grahaṇam . yathā—sūktavākaḥ, śaṃyuvāka ityādi . rallakaḥ kambalaviśeṣaḥ . mṛgabhedaśca . kuḍaṅgo vṛkṣalatādicchāditapradeśaḥ . yathā—ʻabhiṣekajalena dattasekāḥ pramathādhīśajaṭāṭavīkuḍaṅgāḵ iti . svārthe vṛttapūraṇārthaḥ kapratyayaḥ . puṅkhaḥ śarasya jyāsaṃdhānapradeśaḥ . nyūṅkho nairantaryeṇoccāritāḥ ṣaḍoṃkārāḥ . sundare tu vācyaliṅgaḥ . tathā ca candraḥ—ʻnyūṅkhaḥ sāmni ṣaḍoṃkāre triṣu samyaṅmanoharaḵ iti . dīrghādirayaṃ śabdaḥ . samudgakaḥ saṃpuṭakaḥ . viṭaḥ kāmukānucaraviśeṣaḥ . paṭṭo lalāṭabhūṣaṇaviśeṣaḥ . śilāviśeṣaśca . dhaṭaḥ tulāviśeṣo dārunirmitaḥ . khaṭaḥ karasya prahāraviśeṣaḥ . ʻkhaṭaḥ śleṣmaṇyandhakūpe prahārāntaraṭaṅkayoḵ iti rabhasaḥ . prahārāntaraṃ muṣṭiviśeṣa iti subhūticandraḥ . śaṭastṛṇaviśeṣa iti svāmi (pṛ. 349) subodhinīkārau .. 17 .. </Amarapadavivarana>
<Amarapadaparijata><AK.03.05.017>  
vaṭakaścānuvākaśca—khaṭaḥ . vaṭakādayaḥ puṃliṅgāḥ . vaṭakaḥ ʻvaḍiyamü . anuvāko nāma avacchedaviśeṣaḥ .
ʻanuvākaśca khaṇḍikā .
brāhmaṇaṃ cetyavacchedā ekagranthastu phakkikā .. 
iti vaijayantī (pṛ. 85, ślo. 32-3) . rallaka uktaḥ (1, pṛ. 436) . kuḍaṅgakaḥ kuñjaḥ . puṅkhaḥ śarasya garutsaṃniveśaḥ . nyūṅkho nāma ṣaḍoṃkārāḥ . samudgako gatārthaḥ (1, pṛ. 449) . viṭapaṭṭaśabdāvanekārthakau .
ʻviṭo'drau lavaṇe ṣiṅge mūṣake khadire'pi ca .
ʻpaṭṭaḥ peṣaṇapāṣāṇe vraṇādīnāṃ ca bandhane .
catuṣpathe ca rājādiśāsanāntarapīṭhayoḥ ..
ityubhayatra viśvaḥ (pṛ. 36, ślo. 7; pṛ. 37, ślo. 14-5) . dhaṭo dārutulā . khaṭo'ndhakūpaḥ .. 17 .. </Amarapadaparijata>
%%p. 05.698
AK.03.05.018ab koṭṭāraghaṭṭahaṭṭāśca piṇḍagoṇḍapicaṇḍavat .
AK.03.05.018cd gaḍuḥ karaṇḍo laguḍo varaṇḍaśca kiṇo ghuṇaḥ .. 18 ..
<Amarapadavivrti ><AK.03.05.018>  
koṭṭāraghaṭṭa—kiṇo ghuṇaḥ . koṭṭājighuṇāntāḥ śabdāḥ puṃliṅgāḥ bhavanti . koṭṭo durgaḥ . araghaṭṭo mahākūpaḥ . haṭṭo vipaṇiḥ . piṇḍo grāsaḥ . goṇḍaḥ tundilaḥ . picaṇḍaḥ kukṣiḥ . gaḍurmāṃsaviśeṣaḥ . karaṇḍaḥ samudgaḥ . laguḍo daṇḍaḥ . varaṇḍo rogaḥ . kiṇo vraṇasthānam . ghuṇo dārukṛmiḥ .. 18 .. </Amarapadavivrti> 
<Amarapadavivarana ><AK.03.05.018>  
koṭṭāraghaṭṭa—kiṇo ghuṇaḥ . atra koṭṭāraśca ghaṭṭaśca haṭṭaśca iti vigrahe prathamapadaṃ tryakṣaraṃ rephopadhaṃ cābhipretya subhūticandro vyācaṣṭa . bhaṭṭagrāmanyāyena ṭānteṣvapi rephāntasya koṭṭāraśabdasya pāṭhaḥ . ʻkoṭṭāro nāgare kūpe puṣkariṇyāṃ ca pāṭake ityabhidhānāt (viśva. pṛ. 139, ślo. 177) . ʻghaṭṭaḥ śulkasthānam iti . svāmī (pṛ. 349) tu prakārāntareṇa padaṃ chitvā vyācaṣṭa—ʻkoṭṭo durgam . araghaṭṭaḥ mahākūpö iti . haṭṭaḥ krayavikrayasthānam . piṇḍaḥ—
ʻpiṇḍo dehe japāpuṣpe nivāpe silhake'pi ca .
piṇḍaḥ syāttagare'lābukharjūrībhedayorapi ..
iti viśvaprakāśaḥ (pṛ. 44, ślo. 14-5) . ʻgoṇḍaḥ pāmarajātīye vṛddhanābhau tu vācyavat iti rudraḥ . picaṇḍaḥ kukṣiḥ . gaḍuḥ śarīrapṛṣṭhabhāgastho māṃsagranthiviśeṣaḥ . yathā—ʻkimantargaḍunȫ iti (sarva. saṃgra.) . gaṇḍa iti pāṭhe gaṇḍaḥ kapolaḥ . karaṇḍaḥ karpūrāderādhārabhūtaḥ pātraviśeṣaḥ . laguḍo lohamayaḥ praharaṇaviśeṣaḥ . varaṇḍaḥ tṛṇapatrādinicayaḥ . ʻphalakamukharogayorvaraṇḍaḥ syāt iti ratnakośaḥ . ʻvaraṇḍastvantarāvedyāṃ saṃdohamukharogayoḵ iti viśvaprakāśaśca (pṛ. 45, ślo. 27) . kiṇo ropitavraṇapradeśajanyo māṃsagranthiḥ . ghuṇaḥ kāṣṭhakīṭaḥ .. 18 .. </Amarapadavivarana>
<Amarapadaparijata><AK.03.05.018>  
koṭṭāraghaṭṭa—kiṇo ghuṇaḥ . koṭṭādayaḥ puṃliṅgāḥ . koṭṭo durgapuram . araghaṭṭo ghaṭīyantram . yadvā koṭṭāro jalakuṇḍam . ʻniślakuṇḍö . ghaṭṭo vanagiriprāyadeśaḥ . haṭṭaḥ āpaṇavīthī . piṇḍo'nekārthaḥ . ʻpiṇḍo dehe japāpuṣpe nivāpe silhake'pi cö iti viśvaḥ (pṛ. 44, ślo. 14) . goṇḍaḥ pāmarajātiḥ . tuṇḍile vācyaliṅgaḥ . ʻgoṇḍaḥ pāmarajātau ca vṛddhanābhau ca vācyavat iti viśvaḥ (pṛ. 44, ślo. 13) . picaṇḍo gatārthaḥ (1, pṛ. 410) . athavā picaṇḍaḥ śayyā . ʻpicaṇḍaḥ kukṣiśayyayoḵ iti vaijayantī (pṛ. 243, ślo. 57) . gaḍuḥ ʻvennukoppü . karaṇḍaḥ puṣpapuṭaḥ . ʻkareḍe . karaṇḍītyapacayavivakṣāyāṃ strītvam . laguḍo daṇḍaḥ . varaṇḍastvanekārthaḥ . varaṇḍo'pyantarāvedau saṃdohamukharogayoḵ iti viśvaḥ (pṛ. 45, ślo. 27) . kiṇo vraṇalāñchanam . ʻpuṃṭimatsö . ghuṇo dārūpaparivarṇālekhakīṭaḥ . ʻkuṭṭikapuruvü .. 18 .. </Amarapadaparijata>
%%p. 05.700
AK.03.05.019ab dṛtisīmantaharitā romanthodgīthabudbudāḥ .
AK.03.05.019cd kāsamardo'rbudaḥ kundaḥ phenastūpau sayūpakau .. 19 ..
<Amarapadavivrti ><AK.03.05.019>  
dṛtisīmanta—sayūpakau . dṛtyādiyūpakāntāḥ śabdāḥ puṃliṅgā bhavanti . dṛtirbhastrikā . sīmantaḥ keśapaddhatiḥ . haritaḥ pakṣibhedaḥ . munirvā . romanthaḥ paśūnāṃ carvitacarvaṇam . udgīthaḥ sāmapravaṇaḥ . budbudo jalasphoṭaḥ . kāsamardaḥ śākabhedaḥ . arbudaḥ saṃkhyāviśeṣaḥ . kundo māghyapuṣpam . pheno ḍiṇḍīraḥ . stūpo mṛdālindaḥ . yūpako yūpastambhaḥ .. 19 .. </Amarapadavivrti>
<Amarapadavivarana ><AK.03.05.019>  
dṛtisīmanta—sayūpakau . dṛtyādayaḥ śabdāḥ puṃliṅgāḥ . dṛtirjalādhāraścarmavikāraḥ . sīmanto lalāṭasyopari vartamānā keśapaddhatiḥ . haritaḥ pakṣibhedaḥ . ṛṣiviśeṣaśca . romanthaḥ paśūnāṃ carvitacarvaṇam . udgīthaḥ sāmabhaktiviśeṣaḥ . budbudo jalasphoṭaḥ . kāsamardo vanyaśākaviśeṣaḥ . ʻkasavandaperü . arbudo vraṇaviśeṣaḥ . parvatabhedaśca . saṃkhyāvacanatve tu puṃnapuṃsakatvam . kundaḥ puṣpavṛkṣaviśeṣaḥ . ʻkundaścakrabhramau māghye nidhibhede muradviṣi iti viśvaprakāśaḥ (pṛ. 78, ślo. 9) . ʻmāghyaṃ kundam (1, pṛ. 258) ityatra kundaśabdasya napuṃsakatvamuktam . iha tu puṃliṅgatvamityubhayaliṅgatvam . ʻmāghyaṃ kundo'striyām iti vanauṣadhivarge śeṣakāreṇoktam . pheno ḍiṇḍīrākhyo jalapariṇāmaḥ . stūpo mṛtpāṣāṇādikṛta unnatapradeśaḥ . gṛhavaṃśarūpo dāruviśeṣaśca . tathā ca ʻgṛhastūpe nidadhāti ityāpastambaprayogaḥ . yūpaḥ agnīṣomīyādipaśubandhanārthaṃ pālāśādidāruviśeṣaḥ . tena saha varteta iti sayūpakau . svārthe kapratyayaḥ (5. 4. 5) . ʻsapūpakaü iti pāṭhe pūpo godhūmādipiṣṭavikāraḥ pakva ucyate .. 19 .. </Amarapadavivarana>
<Amarapadaparijata><AK.03.05.019>  
dṛtisīmanta—sayūpakau . dṛtyādayaḥ puṃliṅgāḥ . dṛtirbhastrā . sīmantaḥ keśavīthiḥ . harito mudgaḥ . romanthaḥ paśūnāṃ carvitacarvaṇam . ʻpasulamelukü . udgīthaḥ sāma . budbudo jalasphoṭaḥ . ʻnīrubuḍḍhalü . sthāsako'pi . ʻbudbudasthāsakau samaü iti vaijayantī (pṛ. 155, ślo. 13) . kāsamarda oṣadhiviśeṣaḥ . ʻtagarcaceṭṭü . bhāṣāntare ʻelahü . arbudo māṃsakīlaḥ . kundastvanekārthaḥ . ʻkundaścakrabhramau māghye nidhibhede muradviṣi iti viśvaḥ (pṛ. 78, ślo. 9) . pheno gatārthaḥ (1, pṛ. 615) . athavā vajraḥ ityuṇādivṛttiḥ . stūpaḥ caityam . yūpo yajñīyastambhaḥ .. 19 .. </Amarapadaparijata>
%%p. 05.702
AK.03.05.020ab ātapaḥ kṣatriye nābhiḥ kaṇayakṣurakedarāḥ .
AK.03.05.020cd pūrakṣurapracukrāśca golahiṅgulapudgalāḥ .. 20 ..
<Amarapadavivrti ><AK.03.05.020>  
ātapaḥ —pudgalāḥ . ātapādipudgalāntāḥ śabdāḥ puṃliṅgā bhavanti . ātapo'rkadyotaḥ . kṣatriye nābhiḥ, nābhiśabdaḥ kṣatriyaviśeṣe puṃsi vartate . atra kṣatriyaśabdaḥ prāṇyaṅgavyavacchedārthaḥ . kaṇayaḥ kuntabhedaḥ . kṣuro vapanasādhanam . kedarastaruviśeṣaḥ . pūro jalollāsaḥ . kṣurapraḥ śaraviśeṣaḥ . cukro'mlavetasaḥ . golo vartulaḥ piṇḍaḥ . hiṅgulo rāgadravyam . pudgalo jīvaḥ .. 20 .. </Amarapadavivrti>
<Amarapadavivarana ><AK.03.05.020>  
ātapaḥ—pudgalāḥ . ātapaḥ sūryaprakāśaḥ . rājamaṇḍalamadhyasthakṣatriyavācako nābhiśabdaḥ puṃliṅga eveti niyamaḥ . arthāntare tu liṅgavivekaḥ prāgeva kṛtaḥ (pṛ. 678) . kaṇayaḥ kuntāyudhaviśeṣa iti kecit . śarabheda ityanye . kṣuraḥ keśavapanasādhanam . kedarastaruviśeṣaḥ . kedāro vrīhikṣetramiti kaścit . nadyādau jalārthaḥ svalpaḥ kūpa ityanye . kedārākhyataruviśeṣa ityapare . pūro jalavṛddhiḥ . kṣurapraḥ śaraviśeṣaḥ . khura iva svasaṃyuktaṃ deśaṃ prati pūrayati khurapra iti kavargadvitīyādirayaṃ śabda iti kecit . cukraḥ amlavetasaḥ . anyastu khuraśca pracukraśca iti tryakṣaraṃ rephopadhaṃ ca vigṛhya pracukro buddhiviśeṣaḥ iti vyācaṣṭa . golo vartulo mṛtpiṇḍādiḥ . yathā—brahmāṇḍagola iti . cakṣurādīndriyādhiṣṭhānabhūtaḥ pārthivāvayavaviśeṣaśca . yathā—cakṣurgola iti . vidhavāputro gola ityucyate . yathā—ʻavakīrṇī kuṇḍagolaü iti (yā. smṛ. 1. 10. 222) . hiṅguliḥ rāgadravyaviśeṣaḥ . ākārānto'yaṃ śabda ityeke . pudgalo jīvātmā jainānāṃ prasiddhaḥ . ʻdehe'dhyātmani pudgalaḵ iti rudraḥ .. 20 .. </Amarapadavivarana>
<Amarapadaparijata><AK.03.05.020>  
ātapaḥ—pudgalāḥ . ātapādayaḥ puṃliṅgāḥ . ātapo gatārthaḥ (1, pṛ. 72) . athavā ravitāpaḥ . ʻathātapo raudramiddham iti vaijayantī (pṛ. 18, ślo. 22) . nābhiḥ kṣatriyaḥ . kṣatriya iti śṛṅgagrāhikayā vacanaṃ prāṇyaṅgādivyudāsārtham . 
ʻmukhyarāṭ kṣatriyo nābhiḥ puṃsi prāṇyaṅgake dvayoḥ .
cakramadhye pradhāne ca striyāṃ kastūrikāmade ..
iti rabhasaḥ . kaṇayaḥ śaraḥ . ʻammü . kṣuro nāpitaśastram . ʻmaṅgalakatti . kedaraḥ kedāraḥ . ʻkedāraḥ kedaraḥ kṣetram iti vaijayantī (pṛ. 124, ślo. 17) . pūrastoyollāsaḥ . kṣurapro bāṇaviśeṣaḥ . ʻardhacandraḥ kṣurapraḥ syāt iti halāyudhaḥ (a. mā. 2. 314) . cakraḥ samūhacakravākayoranyataraḥ ..
ʻcakraḥ koke vraje puṃsi cakraṃ sainyarathāṅgayoḥ .
grāmajāle kumbhakārabhāṇḍe rāṣṭre ca dṛśyate ..
iti trikāṇḍaśeṣaḥ (pṛ. 33, ślo. 904) . golaḥ ʻgoṭṭikallü . hiṅgulo rāgadravyam . ʻiṅgilikam . ʻhiṅgulaṃ haṃsapādaṃ ca kuruvindaṃ nigadyate iti keṣāṃcinnapuṃsakam . pudgalo dehaḥ .. 20 .. </Amarapadaparijata>
%%p. 05.703
AK.03.05.021ab vetālamallabhallāśca puroḍāśo'pi paṭṭisaḥ .
AK.03.05.021cd kulmāṣo rabhasaścaiva sakaṭāhaḥ patadgrahaḥ .. 21 ..
iti puliṅgaśeṣa
<Amarapadavivrti ><AK.03.05.021>  
vetālamalla—patadgrahaḥ . vetālādipatadgrahāntāḥ śabdāḥ puṃliṅgāḥ . vetālo bhūtāviṣṭaśavaḥ . mallo bāhuyoddhā . bhallaḥ śarabhedaḥ . puroḍāśaḥ piṣṭakṛtahomadravyam . paṭṭisaḥ āyudhaviśeṣaḥ . kulmāṣo yāvakaḥ . rabhasaḥ paurvāparyāvicāraḥ . kaṭāho jalapūraṇārho ghaṭaviśeṣaḥ . patadgraho gaṇḍūṣatāmbūlādigrahaṇasādhanam .. 21 .. 
iti puṃliṅgaśeṣaprakaraṇam </Amarapadavivrti>
<Amarapadavivarana ><AK.03.05.021>  
bhetālamalla—patadgrahaḥ . bhetālaḥ piśācaviśeṣaḥ . mallo niyuddhakuśalaḥ . bhallaḥ sthūlaphalaḥ śaraviśeṣaḥ . puroḍāśo darśapūrṇamāsādiṣu vrīhyādipiṣṭakṛto'śvaśaphamātraḥ kūrmākṛtirāgneyādihomadravyaviśeṣaḥ . paṭṭisaḥ āyudhaviśeṣaḥ . kulmāso'rdhapakvo mudgagodhūmādiḥ . dantyopadhamadhyapāṭhāt kulmāsa ityasya śabdasya sādhutvamasaṃdigdham . ʻkulmāṣo yāvake puṃsi kāñjike syānnapuṃsakam iti mūrdhanyānte rabhasaśca . vrīhibhede kulmāṣa iti mūrdhanyāntaṃ kecidāhuḥ . anālocitārthaprārambho rabhasaḥ . ʻrabhaso harṣavegayoḵ iti rudraḥ . tadyukte tu vācyaliṅgaḥ . yathā—ʻrabhasayā tu digantadidṛkṣayȫ iti bhāraviprayogaḥ (kirā. 5. 1) . kaṭāho nāma bahudravyādhāro mṛnmayādirbhāṇḍaviśeṣaḥ . sakaṭāhaḥ kaṭāhaśabdena sahita ityarthaḥ . patadgraho gaṇḍūṣādiprakṣepārthaḥ kāṃsyādinirmitaḥ pātraviśeṣaḥ . ʻpaḍigamü .. 21 ..
iti puṃliṅgaviśeprakaraṇam </Amarapadavivarana>
<Amarapadaparijata><AK.03.05.021>  
vetālamalla—patadgrahaḥ . vetālādayaḥ śabdāḥ puṃliṅgāḥ . vetālo yamakiṃkaraḥ . bhūtāviṣṭamṛtaśarīraṃ vā . mallo bāhuyoddhā bhallo bāṇabhedaḥ ʻbāḍammü . ʻsnuhīdalaphalo bhallaḵ iti vaijayantī (pṛ. 119, ślo. 182) . puroḍāśo yajñīyapūpaḥ . paṭṭisa āyudhabhedaḥ . ʻkulmāṣo'rdhasvinno māṣādiḵ iti kṣīrasvāmī (pṛ. 350) . athavā kulmāṣo ratnabhedaḥ . ʻkuruvindastu kulmāṣaḵ iti vaijayantī (pṛ. 44, ślo. 40) . rabhaso vegaḥ . kaṭāhaḥ pātrabhedaḥ . ʻkāpyerö . ʻkaṭāhaḥ karparo laṭṭaḵ iti vaijayantī (pṛ. 163, ślo. 56) . patadgrahaḥ kalācikā . ʻpaḍigamü . ʻpatadgrahaḥ pratigrāho vālo'strī dāruṇā kṛtaḵ iti vaijayantī (pṛ. 171, ślo. 160) .. 21 .. 
iti puṃliṅgaśeṣaḥ </Amarapadaparijata>
%%p. 05.705
atha napuṃsakaśeṣaprakaraṇam—
AK.03.05.022ab dvihīne'nyacca khāraṇyaparṇaśvabhrahimodakam .
AK.03.05.022cd śītoṣṇamāṃsarudhiramukhākṣidraviṇaṃ balam .. 22 ..
<Amarapadavivrti ><AK.03.05.022>  
dvihīne'nyacca—balam . atha napuṃsakaliṅgaśeṣaḥ . anyat pūrvoktādanyad napuṃsakaliṅgaśeṣānuśāsanamārabhyata ityarthaḥ . khaśabdamārabhya dhvāntaśabdāntāḥ sarve saparyāyāḥ saviśeṣāḥ śabdāḥ viśeṣavidhinābādhitāḥ santaḥ napuṃsakaliṅge vartante .. 22 .. </Amarapadavivrti>
<Amarapadavivarana ><AK.03.05.022>  
tṛtīye'nyacca—balam . yat śabdarūpaṃ strīliṅge puṃliṅge vā vartate, tato'nyat sarvaṃ tṛtīye napuṃsakaliṅge bhavatītyarthaḥ . tadeva vivṛṇoti—vajravimānabimbamaṇḍalādiśabdānāṃ satyapi napuṃsakaliṅgatve teṣāṃ strīpuṃsayorapi vṛtteḥ tadanyatvābhāvena vakṣyamāṇaprakaraṇaviṣayatvaṃ nāsti . kiṃ tu kevalanapuṃsakaliṅgānāmeveti boddhavyam . khādayaḥ śabdā dhvāntaparyantā ekonapañcāśat saparyāyāḥ viśeṣavidhibādharahitāḥ santo napuṃsakaliṅge vartante . atra khaśabdena gaganamindriyaṃ ceti dvitayamapi vivakṣitam . araṇyaṃ vipinam . parṇaṃ patram . śvabhramavaṭaḥ . himaṃ prāleyam . udakaṃ pānīyam . śītamuṣṇaṃ ceti dvāvapi sparśaviśeṣau . dharmivacanatve tu tayorvācyaliṅgatvam . māṃsamāmiṣam . rudhiraṃ raktam . mukhaṃ vadanam . [akṣi nayanam] . draviṇaṃ dhanam . balaṃ sainyaṃ śauryaṃ ca .. 22 .. </Amarapadavivarana>
<Amarapadaparijata><AK.03.05.022>  
dvihīne'nyacca—balam . dvihīne napuṃsake . ābāhlikaśabdamadhikāraḥ . anyadevāha—kheti . khādīni napuṃsakāni . khaśabdena indriyākāśayoreva grahaṇam . ʻhṛṣīkaṃ viṣayīndriyam (1, pṛ. 95); ʻindriye'pi kham (2, pṛ. 247) . ʻvyoma puṣkaramambaram . . . . suravartma kham (1. pṛ. 50) . ʻaraṇyaṃ vipinaṃ gahanaṃ kānanaṃ vanam (1, pṛ. 215) . ʻpatraṃ palāśaṃ chadanaṃ dalaṃ parṇam (1, pṛ. 223) . ʻchidraṃ nirvyathanaṃ rokaṃ randhraṃ śvabhram (1, pṛ. 146) . ʻhimaṃ prāleyaṃ tuhinam (1, pṛ. 62) . ʻudakaṃ jalaṃ payaḵ (1, pṛ. 156-7) . śītoṣṇaśabdau guṇamātraniṣṭhau . devadattasya śītaṃ vartate . guṇini guṇiliṅgāveva . śīto'pi candro virahiṇāmuṣṇa eṣaḥ . māṃsaṃ piśitam . rudhiraṃ raktam . mukhaṃ vadanam . akṣi netram . draviṇaṃ vittam . valaṃ sainyam .. 22 .. </Amarapadaparijata>
%%p. 05.706
AK.03.05.023ab phalahemaśulbalohaṃ sukhaduḥkhaśubhāśubham .
AK.03.05.023cd jalapuṣpāṇi lavaṇaṃ vyañjanānyanulepanam .. 23 ..
<Amarapadavivrti ><AK.03.05.023>  
phalahema—anulepanam . phalādayaḥ śabdāḥ napuṃsakaliṅge vartante .. 23 .. </Amarapadavivrti>
vivṛtau adhikaḥ pāṭhaḥ—
bhayāmṛtaśakṛdvastracāpābharaṇalāñchanam .
dārvauṣadhamṛdhāpatyahṛdayodarakākudam ..
pattanājinaśṛṅgārmadvārabarhoḍumānasam .
dhvāntaṃ cāvyaktaliṅgasya bhaṇitau yatprayujyate ..
avyaktaliṅgasya iyaṃ strī, ayaṃ pumān iti yasya vyaktirnāsti, asya bhaṇitau uktau yatprayujyate tat napuṃsakaṃ jñeyam . atrodāhāraṇam—ʻstrī vā pumān vā kiṃ tasya jātaṃ tad brūhi paṇḍitö iti . 
<Amarapadavivarana ><AK.03.05.023>  
phalahema—anulepanam . phalaṃ cūtapanasādi . hema hiraṇyam . halamiti pāṭhe halaṃ lāṅgalam . śulbaṃ tāmram . lohaśabdenātra gobalīvardanyāyena suvarṇatāmravyatiriktameva trapusīsādikaṃ gṛhyate . sukhaṃ śarma . tadviparītaṃ duḥkham . śubhaṃ kalyāṇam . aśubhamamaṅgalam . jalapuṣpāṇi kamalotpalakumudādīni . lavaṇaṃ saindhavaṃ sāmudrādi . vyañjanaṃ temanaṃ rasādivastu, śākādikaṃ ca . anulepanaṃ candanāgarukuṅkumādi .. 23 .. </Amarapadavivarana>
<Amarapadaparijata><AK.03.05.023>  
phalahema—anulepanam . phalaśabdaḥ paryāyaviśeṣayoreva vācakaḥ . phalaṃ, sasyaṃ, pippalaṃ, panasaṃ, cūtaṃ, kapitthaṃ, nāraṅgam . hema kāñcanam . śulbaṃ tāmram . loham ayaḥ . sukhaduḥkhaśabdau dharmavacanau . devadattasya sukhamabhūt mā bhūt duḥkham . dharmiṇi dharmiliṅgāveva . sukho vasantasamayaḥ . duḥkho hemantasamayaḥ . śubhaṃ maṅgalam . aśubhamariṣṭam . jalapuṣpāṇi kamalakuvalayādīni . lavaṇavyañjanānulepanāni svarūpaviśeṣāṇi . saindhavaṃ sāmudram . vyañjanaṃ temanaṃ, kṣīraṃ dadhi ghṛtam . analepanaṃ kuṅkumacandanādi . dhvāntaṃ timiram . avyaktaliṅgasya phaṇitau yat prayujyate tatpadaṃ napuṃsakam . kimasyā garbhe saṃjātam . kiṃ karoṣi bhadraka .. 23 .. </Amarapadaparijata>
%%p. 05.708
AK.03.05.024ab koṭyāḥ śatādiḥ saṃkhyānyā vā lakṣā niyutaṃ ca tat .
AK.03.05.024cd dvyackamasisusannantaṃ yadanāntamakartari .. 24 ..
<Amarapadavivrti ><AK.03.05.024>  
koṭyāḥ śatādiḥ—akartari . koṭyā anyā śatasahasrādisaṃkhyā napuṃsake vartate . lakṣaśabdo vikalpena napuṃsakaliṅgo bhavati . niyutapadaṃ ca lakṣaśabdārtham . dvau acau yasya dvyackam . dvyackamasantamisantamusantaṃ, dvyackamannantaṃ ca napuṃsakaliṅgaṃ bhavati . asantaṃ yathā—teja ityādi . isantaṃ yathā—havirityādi . usantaṃ yathā—vapurityādi . annantaṃ yathā—nāmetyādi . yadanāntamakartari . akartari vartamānamanapratyayāntaṃ yacchabdarūpaṃ tannapuṃsakaṃ jñeyam . atrodāharaṇāni—sādhyate'neneti sādhanam . lavanam . chedanamityādi .. 24 .. </Amarapadavivrti>
<Amarapadavivarana ><AK.03.05.024>  
koṭyāḥ śatādisaṃkhyānyā . koṭipadavyatiriktaṃ śataṃ sahasramityādisaṃkhyāvācakaṃ padaṃ napuṃsakaliṅgaṃ bhavatītyarthaḥ . koṭyā iti rūpanirdeśāt koṭiśabdasya strīliṅgatvam . atra śatādigrahaṇāt tato'rvācīnānām ekādiviṃśatiparyantānāṃ vācyaliṅgatvam . viṃśatyādīnāṃ navatiparyantānāṃ strīliṅgatvaṃ ca prāguktamavagantavyam (1, pṛ.602-3) .. vā lakṣā niyutaṃ ca tat . lakṣaśabdaḥ śatāditve'pi rūpabhedād vikalpena strīliṅgaḥ . yathā—
ʻkiyatī pañcasahasrī kiyatī lakṣādhikoṭirapi kiyatī .
audāryonnatamanasāṃ ratnavatī vasumatī kiyatī ..
iti . strītvābhāvapakṣe prakaraṇānnapuṃsakatvam . tadeva lakṣaṃ niyutamityucyate . atrādityapurāṇam—
ʻekaṃ daśa śataṃ caiva sahasraṃ ceti sattamāḥ .
yathottaraṃ daśaguṇaṃ sahasrāṇi daśāyutam ..
tathā śatasahasrāṇi procyate niyutaṃ budhaiḥ .
tathā śatasahasrāṇi daśaprayutamucyate ..
śataṃ śatasahasrāṇi koṭirityabhidhīyate ..
iti . dvyackamasisusannantam . dvāvacau svarākhyau varṇau yasya tad dvyackam . antaśabdaḥ pratyekamabhisaṃbadhyate . as, is, us, an ityevamantaṃ śabdarūpaṃ dvyackaṃ ced napuṃsakam . asantaṃ yathā—yaśaḥ, payaḥ, tejaḥ ityādi . barhiḥ, sarpiḥ, rociḥ ityādikamisantam . usantaṃ yathā—yajuḥ, vapuḥ, aruḥ, paruḥ ityādi . annantaṃ yathā—sāma, loma, varma, carma ityādi . dvyackamiti kim ? uśanā, purūravāḥ, mātariśvā ityatra mā bhūt . vedhāḥ, barhiḥ, ayaṃ dhanuḥ ityādau viśeṣavidhānād anyathātvaṃ vijñeyam ..
yadanāntamakartari . anaśabdena ʻyuvoranākaü (7. 1. 1) iti sūtraprāptamādiṣṭarūpaṃ vivakṣitam . tena ghanaḥ, vighanaḥ, abhijanaḥ, saṃtānaḥ, saṃmāna ityādāvaprasaṅgaḥ . akartari vartamāne ana ityantaśabdarūpaṃ napuṃsakaliṅgaṃ bhavati . atra kartṛpadaṃ kārakamātropalakṣakaṃ sarveṣāmapi kārakāṇām
ʻsvavyāpāreṣu kartṛtvaṃ sarveṣāmupajāyate .
viklṛdyanti jvalantīti bibhartīti ca darśanāt ..
iti . viklṛdyanti taṇḍulā ityatra pacanarūpavyāpāre karaṇabhūtānāṃ kāṣṭhānāṃ kartṛtvam . jvalanti kāṣṭhānītyatra jvalanākhyavyāpāre karaṇabhūtānāṃ kāṣṭhānāṃ kartṛtvam . bibharti sthālītyatra taṇḍuladhāraṇarūpavyāpāre'dhikaraṇabhūtasthālyāḥ kartṛtvam . tataśca kārakavyatirikte bhāvamātre vihitamanāntaṃ napuṃsakaṃ bhavatītyuktam . yathā—haraṇam, gamanam, bhojanam ityādi . akāraka iti kim? nandayatīti nandanaḥ, dahanaḥ ityādi . atra ʻnandigrahi . . . . (3. 1. 134) ityādinā kartari lyuḥ . tathā mukhasahitayā nāsikayā ucyata iti mukhanāsikāvacanaḥ . rājabhirbhujyanta iti rājabhojinaḥ śālayaḥ . atra ʻkṛtyalyuṭo bahulam (3. 3. 113) iti karmaṇi lyuṭ . tathā idhmapravraścanaḥ kuṭhāraḥ, palāśaśātana āyasanakhaḥ iti . atra ʻkaraṇādhikaraṇayoścö (3. 3. 117) iti karaṇe lyuṭ . tathā yatra māṃsaṃ pacyate sā māṃsapacanī . atrādhikaraṇe lyuṭ . evaṃ niṣpravāṇī tantuvāyaśalākā, prasādhanī kaṅkatikā, pṛṣadājyadhānī ityādīnāṃ kārakārthānāmanapuṃsakatvamavagantavyam . tasya vākyasya bhāvavacanamanāntaṃ napuṃsakamityatraiva tātparyāt, anyatra caudāsīnyād bhāvārthavyatiriktavṛtteranāntasyāpi kvacinnapuṃsakaliṅgatvaṃ na niṣidhyate . yathā—sādhyate'neneti sādhanam, gajaturagādyupakaraṇam . mehanaṃ śephaḥ . yānaṃ turagaśakaṭabalīvardādi . vyañjanaṃ śmaśvrādi . karaṇaṃ sādhakatamam (1. 4. 42) . karaṇaṃ hetuḥ pīyata iti pānam . prahriyati'neneti praharaṇam āyudham . āsyata upaviśyate'treti āsanaṃ pīṭham . śayanaṃ mañcaḥ ityādi tattatprastāve liṅgānuśāsanaṃ kṛtameva . yatra tu na kṛtaḥ tatra śiṣṭaprayogānnirṇaya iti granthānte vakṣyati (ślo. 46) .. 24 .. </Amarapadavivarana>
<Amarapadaparijata><AK.03.05.024>  
koṭyāḥ śatādisaṃkhyānyā . koṭisaṃkhyāyā anyā śatādisaṃkhyā napuṃsakam . śataṃ sahasramayutaṃ lakṣam . vā lakṣā . pakṣe lakṣaśabdaḥ strīliṅgaśya syāt . niyutaṃ ca syāt . niyutamityapyucyate .. dvyackamasisusannantam . dvyackāḥ asantā isantā usantā annantāśca napuṃsakāḥ . asantasya yathā—vacaḥ, tapaḥ, yaśaḥ, vayaḥ, vivaḥ . ʻvivāṃsi bhānvoriva bibhratostayoḵ iti . isantasya yathā—haviḥ, jyotiḥ, chardhiḥ, sarpiḥ, . usantasya yathā—aruḥ, paruḥ, dhanuḥ, vapuḥ . annantasya yathā—dāma, dhāma, nāma, vyoma, loma . dvyackaraṇād anyatra na bhavati . sugandhayaḥ sumanasaḥ, candramāḥ . ʻprakṣipyodarciṣaṃ kakṣe (śiśu. 2. 42) . udarcirnāma varhirmukhaḥ . saṃcakhyuṣo hi sabhāmaṇḍanam . saṃcakhyuṣo vidvāṃsaḥ . sudharmāṇamatiśete bhūsurasabhā . sudharmā devasabhā .. yadanāntamakartari . akartrarthe'nānto yaḥ śabdo'sti sa napuṃsakaḥ . sādhyate'neneti sādhanam . adhikriyate 'sminnityadhikaraṇam . pākaḥ pacanam . tyāgaḥ tyajanam . kvacinna bhavati . rājabhojanāḥ śālayaḥ . godohanī sthālī .. 24 .. </Amarapadaparijata>
%%p. 05.711
AK.03.05.025ab trāntaṃ salopadhaṃ śiṣṭaṃ rātraṃ prāksaṃkhyayānvitam .
AK.03.05.025cd pātrādyadantairekārtho dvigurlakṣyānusārataḥ .. 25 ..
<Amarapadavivrti ><AK.03.05.025>  
trāntaṃ—saṃkhyayānvitam . lakaropadhena sahitaṃ trāntaṃ śabdarūpaṃ śiṣṭaṃ pūrvoktāt trāntāt lakāropadhācca vyatiriktaṃ napuṃsakaliṅgaṃ bhavati . udāharaṇāni . trāntaṃ yathā—pātram, mitram, patram ityādi . lakāropadhāni yathā—phalam, jalam, kulamityādi .. rātrāntaṃ saṃkhyāpūrvakaṃ śabdarūpaṃ napuṃsakaliṅgaṃ bhavati . udāharaṇāni—trirātram, pañcarātram, gaṇarātram ityādi . pātrādyadantaiḥ—anusārataḥ . pātrādibhiradantairekārthaḥ samāhāro dvigusamāso lakṣyānusārataḥ prayogānusāreṇa napuṃsakaliṅgo bhavati . udāharaṇāni—triyugam, tripātram, tribhuvanamityādi .. 25 .. </Amarapadavivrti>
<Amarapadavivarana ><AK.03.05.025>  
trāntaṃ salopadhaṃ śiṣṭam . tra iti sarephamasaṃyuktamakṣaram ante yasyeti tat trāntam . sakāro lakāro vā upadhā yasya tat salopadham . tat trividhaṃ napuṃsakaliṅgaṃ bhavati . trāntaṃ yathā—patram, patatram, pātram, gātram, gotram, mitram, kalatram, citram, totram ityādi . sakāropadhaṃ yathā—bisam, busam, sādhvasam, sāhasam, kīkasam, mahānasam, śvaḥśreyasam, brahmavarcasam, niḥśreyasam ityādi . lakāropadhaṃ yathā—āvālam, ālavālam, kamalam, kūlam, kautūhalam, palam, palalam, pātālam, phalam, balam, lāṅgalam, lāṅgūlam ityādi . nanu kathaṃ tarhi putraḥ, mantraḥ, mitraḥ sūryaḥ, śātravo'mitraḥ, mātrā, gotrā, gajasya jaṅghādeśo gātrāḥ; tathā ghāsaḥ, kāsaḥ, prāsaḥ, vyāsaḥ, māsaḥ, rasaḥ, hasaḥ; tathā tālaḥ, kālaḥ, kolaḥ, phālaḥ, sālaḥ, hālaḥ, velā, śilā, śālā, kalā, mālā, helā, ḍolā, līlā, phelā, khalā, balā, bālā, jālā, ityādīnāṃ liṅgāntaratvamityata āha—śiṣṭamiti . strīliṅgatvena puṃliṅgatvena vā tatra tatrānuśiṣṭād yat śiṣṭam avaśiṣṭam anyadeva trāntaṃ salakāropadhaṃ ca tad napuṃsakamityarthaḥ ..
rātraṃ prāksaṃkhyayānvitam . saṃkhyāvācakapadapūrvakaṃ rātrāntaṃ napuṃsakam . yathā—tisṛṇāṃ rātrīṇāṃ samāhāraḥ trirātram . pañcarātram . gaṇarātramityādi . ʻahaḥsarvaikadeśasaṃkhyātapuṇyācca rātreḵ (5. 4. 87) iti cakāreṇa samāsānto'cpratyayaḥ samāhāra ityeva . dvayoḥ rātryoḥ samāhāraḥ dvirātram . prāksaṃkhyayānvitamiti kim? ahorātraḥ . atirātraḥ ityādi . rātrāntāḥ prāksaṃkhyākā ityanena saṃkhyāpūrvasya puṃstve niṣiddhe kiṃliṅgatvamiti jijñāsāyāmidamucyate . idaṃ ca napuṃsakatvaṃ kātyāyanamatānusāreṇeti draṣṭavyam . pāṇinīyācāryamate tu—ʻrātrāhnāhāḥ puṃsi (2. 4. 29) ityatropapadaviśeṣānupapādanāt pratyuta vṛttikāreṇa (kāśikā 1, pṛ. 133) dvirātraḥ trirātraḥ iti saṃkhyāpūrvasyaivodāhṛtatvācca puṃstvamevābhipretamiti gamyate . vakṣyamāṇena samanantaravacanenaiva asyārthasya siddhatve'pi puṃstvanapuṃsakatvalakṣaṇamatabhedasūcanārthamatrāpyābhidhānamityavagantavyam ..
pātrādyadantaiḥ—anusārataḥ . pūrvam ʻadantairdvigurekārthaḵ (pṛ. 656, ślo. 3) iti prāptasya strītvasya, ʻna sa pātrayugādibhiḵ (ślo. 3) iti pratiṣedhaḥ kṛtaḥ . tarhi kiṃ liṅgaṃ bhavatīti jijñāsāyāmidamārabhyate . pātrādibhirakārāntaiḥ uttarapadabhūtaiḥ samāhārārthe saṃkhyāśabdānāṃ yo dvigusamāsaḥ sa prayogānusāreṇa napuṃsakaliṅgo bhavati . yathā—tripātram, caturyugam, tribhuvanam, dvicandram ityādi . tathā—pañcānāṃ gavāṃ samāhāraḥ pañcagavam, ṣaḍgavam ityādi . atra ʻgorataddhitaluki (5. 4. 92) iti samāsāntaḥ . atra kecidāhuḥ—prathamataḥ samāsāntavidhiḥ, tataḥ samāsa iti tatra kṛtā padayojanā . yattu matam—samāsottarakālaṃ samāsāntavidhiḥ iti . tatra tu adantaiḥ akārāntyāvayatvenopalikṣatairyo dvigurekārthaḥ iti yojanīyam . pātrādigrahaṇaṃ kim? pañcapūlī, daśapūlī iti . adantairiti kim? trikhaṭvam, trikhaṭvī ityatra ʻvā ṭābantö (ślo. 41) iti vikalpo na syāt . ekārtha iti kim? pañcakapālaḥ puroḍāśaḥ ityatra taddhitārthaviṣayadvigusamāse napuṃsakatvaṃ mā bhūt . dviguriti kim? lakṣyānusārata ityanena pātrāderākṛtigaṇatvaṃ darśitam . ata eva ʻpātrādirākṛtigaṇaḵ iti kaiyaṭaḥ .. 25 .. </Amarapadavivarana> 
<Amarapadaparijata><AK.03.05.025>  
trāntaṃ salopadhaṃ śiṣṭam . avaśiṣṭāni trāntāni lopadhāni ca napuṃsakāni . trāntaṃ yathā—pātram, kṣetram, dātram, gātram, kalatram, khanitram, bhaṭitram, dhavitram . lopadhāni yathā—kulam, bilam, śilam, silam . lūnakedāraśeṣaṃ tu śilasilamiti smṛtam . mūlam, jālam, kūlam, maṅgalam, lāṅgalam, jāṅgalam, tryaṅgulam, caturaṅgulam . śiṣṭagrahaṇādatra na bhavati—yātrā, mātrā, hotrā, varatrā, śālā, ḍolā, mālā, helā, ulaṃkalaḥ ʻcalicimö, kamalī mañjūṣā, kākalaḥ ʻkākitamü, taitilaḥ ʻmaṃdagi .. rātraṃ prākyasaṃkhyayānvitam saṃkhyāpūrvako rātriśabdo napuṃsakaḥ . trirātram, gaṇarātram . pātrādyadantaiḥ—anusārataḥ . pātrādyadantaiḥ kṛtaḥ samāhāradviguḥ śiṣṭaprayogagamyaḥ .. 25 .. </Amarapadaparijata>
%%p. 05.713
AK.03.05.026ab dvandvaikatvāvyayībhāvau pathaḥ saṃkhyāvyayātparaḥ .
AK.03.05.026cd ṣaṣṭhyāśchāyā bahūnāṃ cedvicchāyaṃ saṃhatau sabhā .. 26 ..
<Amarapadavivrti ><AK.03.05.026>  
dvandvaikatvāvyayībhāvau . dvandvaikatvaṃ samāhāre dvandvasamāsaḥ, avyayībhāvasamāsaśca napuṃsakaliṅgau bhavataḥ . dvandvaikatvaṃ yathā—pāṇipādam, samitkuśam (ku. saṃ. 5. 33) ityādi . avyayībhāvasamāso yathā—yathāśakti, yāvadamitramityādi .. pathaḥ saṃkhyāvyayātparaḥ . saṃkhyāvācipadādavyayācca paraḥ samāsāntaḥ pathaśabdo viśeṣavidhinā avādhito napuṃsakaliṅgo bhavati . saṃkhyāparo yathā—tripatham, catuṣpathamityādi . avyayātparo yathā—utpatham, satpathamityādi . ṣaṣṭhyāśchāyā—vicchāyam . ṣaṣṭhyāḥ ṣaṣṭhītatpuruṣāt paro yaḥ chāyāśabdo bahūnāṃ ced bahūnāṃ chāyā cet napuṃsakaliṅgo bhavati . atrādāharaṇe—ikṣūṇāṃ chāyā ikṣucchāyam (raghu. 4. 20) . vīnāṃ pakṣiṇāṃ chāyā vicchāyam .. saṃhatau sabhā . atra sabhāśabdaḥ samūhārthaḥ, śālārthaśca . samūhārthe vartamānaḥ sabhāśabdāntaḥ ṣaṣṭhītatpuruṣo napuṃsakaliṅgo bhavati . atrodāharaṇam—strīṇāṃ sabhā strīsabham . strīsamūha ityarthaḥ .. 26 .. </Amarapadavivrti>
<Amarapadavivarana ><AK.03.05.026>  
dvandvaikatvāvyayībhāvau . dvandvasyaikatvaṃ samāhārarūpo'rthaḥ . arthe liṅgavidhyasaṃbhavāt tadvācino napuṃsakatvavidhirityavaseyam . tataśca samāhārārthadvandvasamāso'vyayībhāvaśca napuṃsakaliṅgau syātāmityarthaḥ . aśvaśca balīvardaśca aśvabalīvardam . dhavakhadirapalāśam . atra samāhāraḥ samāsārthaḥ . tathā—ʻdvandvaśca prāṇitūryasenāṅgānām (2. 4. 2) iti samāhārārthe dvandvaḥ . pāṇipādam . śirogrīvam . mārdaṅgikapāṇavikam . gajāśvam . gajāroham . aśvārohamityādi samāsārthaikatvād, ekavacanam . ʻsa napuṃsakam (2. 4. 17) ʻavyayībhāvaścö (2. 4. 18) iti ca sūtreṇa avyayībhāvasamāsasya samāhārasyāpi napuṃsakatvam . yathā—adhipīṭham iti . vibhaktyarthe'vyayībhāvaḥ (2. 1. 6) . anvaham iti yathārthe . śākasya mātrā śākaprati iti ʻsupratinā mātrārthe (2. 1. 9) . upakumbhamiti samīpārthe nirmakṣikamityabhāve . ʻhrasvo napuṃsake prātipadikasyö (1. 2. 47) iti hrasvatvam . avyayībhāvasya liṅgavidhānaṃ śabdaśāstre kṛtam . nighaṇṭukāraistu liṅgavidhānaṃ nirmakṣikaṃ mukhamityādau avyayībhāvaviśeṣaṇānāṃ napuṃsakaliṅgānāmeva sādhutvamiti jñāpayitumityavagantavyam ..
pathaḥ saṃkhyāvyayātparaḥ . saṃkhyāvācinaḥ śabdā avyayāśca, kṛtasamāsāntaḥ pathaśabdo napuṃsakaliṅgaḥ . yathā—trayāṇāṃ panthāḥ tripatham . dvayoḥ panthāḥ dvipatham . ʻpathaḥ saṃkhyāvyayādeḥ klībateṣyate (vā. 2. 4. 18) ityatra padamañjarīkāraḥ śivabhakto haradattācāryaḥ—ʻtripathamiti ṣaṣṭhīsamāso'yam. dvigau tu pātrāditvāt siddham iti (padama. pṛ. 61) . avyayāt paro yathā—utpatham . prapatham . duṣpathamityādi . atra ʻkugatiprādayaḵ (2. 2. 18) iti samāsaḥ . na tvavyayaparatve satyeva vipathakāpathaśabdayoḥ bhūvargoktaṃ puṃstvam (1, pṛ. 193) anena virudhyate . na ca vācyam—śṛṅgagrāhikayā bhūvargoktaṃ śabdadvayamapahāya ayaṃ napuṃsakavidhiḥ utpathādiṣvavatiṣṭhata iti .
ʻduradhvastu kadadhvā syād vyadhvau vipathakāpathau .
na striyau stām ..
iti pratāpamārtāṇḍe vipathakāpathaśabdayoḥ napuṃsakaliṅgatvamapyaṅgīkṛtatvāt . ayamatra samādhiḥ—śabdadvayasyāpi prāk puṃliṅgatvamuktam (1, pṛ. 193) . iha tu klābatvamucyata ityubhayaliṅgatvaṃ vipathakāpathayoḥ amarasiṃhanāthenābhipretamiti . ʻpathaḥ saṃkhyāvyayādeḥ klībateṣyate (vā. 2. 4. 18) iti liṅgavidhāyakasūtravirodhastu śeṣakāreṇa parihṛtaḥ—
ʻiha dvaidhaṃ jayādityaḥ pathaḥ saṃkhyāvyayātparam .
napuṃsakamuvācāmuṃ pumāṃsaṃ vāmano'bravīt ..
iti . asyārthaḥ—kṛtasamāsānto'kārāntaḥ pathaśabdaḥ saṃkhyāvācakād avyayācca paraścet taṃ pathaśabdaṃ jayādityo napuṃsakamāha . tathā ca tasya granthaḥ—ʻpathaḥ saṃkhyāvyayāderiti napuṃsakamiti prakṛtena saṃbandhaḵ iti . vāmanastu amuṃ pathaśabdaṃ pumāṃsamāha . tathā ca tasya granthaḥ—ʻsaṃkhyāvyayātpūrvakaśca pathaḥ iti puṃsi prakṛtenānvayaḵ iti . jayādityamatena napuṃsakatvamuktam . bhūvarge tu vāmanamatena puṃliṅgatvamiti na pūrvottaravirodha iti . evaṃ vāmanamatena puṃstvaṃ prāguktam (1, pṛ. 193) . iha tu jayādityamatena klībatvamuktamiti jñeyam . subhūticandrastu prakārāntareṇa virodhaṃ parijahāra . ʻpādaḥ pathaśca mārgaścö iti trikāṇḍaśeṣe darśanāt (pṛ. 9, ślo. 199) pathiparyāyo'dantaśabdaḥ puṃliṅgaḥ pathaśabdo'pyasti . tathā ca ʻkupathaṃ taṃ vijānīyāt iti mahābhārataprayogaśca (13. 637. 6) . tathā ca viruddhaḥ patho vipathaḥ iti pathaśabdenaiva vigrahe puṃliṅgatvameva . yathā pathin śabdenaiva vigṛhya samāsāntavidhiḥ tathā ʻpathaḥ saṃkhyāvyayādeḵ iti napuṃsakatvamiti . saṃkhyāvyayāderiti kim? rājapathaḥ . janapathaḥ . ghaṇṭāpathaḥ . kṛtasamāsāntagrahaṇaṃ kim? apanthāḥ, supanthāḥ iti ..
ṣaṣṭhyāśchāyā—vicchāyam . atra ṣaṣṭhyā iti padaṃ ʻkanthośīnaranāmasü (ślo. 28) ityetadantamadhikriyate . ṣaṣṭhīvibhaktyantapūrvapadāt paro yaḥ chāyāśabdaḥ tadantaḥ tatpuruṣasamāso napuṃsakaliṅgaḥ sā chāyā bahūnāṃ saṃbandhinī bhavati cet . ʻchāyā bāhulye iti (2. 4. 22) sūtrāmūlametat . atra svayamevodāharati . vīnāṃ pakṣiṇāṃ chāyā vicchāyamiti . evaṃ śalabhacchāyamityādi . ʻaprabodhāya suṣvāpa gṛdhracchāye varūthinī iti kālidāsaḥ (raghu. 12. 50) . kuḍyasya chāyā ityādau chāyāyā ekamātrasaṃbandhitve ʻvibhāṣā senāsurācchāyāśālāniśānām (2. 4. 25) iti vikalpena strīliṅgatvamapi syāt . tannivṛttyarthaṃ bahūnāmityuktam . ṣaṣṭhyā iti kim? śuddhā cāsau chāyā ca śuddhacchāyā . bahvarthavacanaṣaṣṭhyantapūrvapadatve'pi uttarapadārthavivakṣāyāṃ napuṃsakatvaṃ nāstīti subhūticandraḥ .. saṃhatau sabhā . sabhāśabdaḥ śālāvacanaḥ, samūhavacanaśca . tatra samūhavācī sabhāśabdāntaḥ ṣaṣṭhītatpuruṣasamāso napuṃsakaligaḥ . yathā—strīṇāṃ sabhā strīsabham, strīsaṃghāta ityarthaḥ . ʻaśālā cö (2. 4. 24) iti, sūtreṇa napuṃsakatvam . saṃhatāviti kim? anāthasabhā, anāthaśāletyarthaḥ . ṣaṣṭhyā iti kim? śuddhā cāsau sabhā ca śuddhasabhā .. 26 .. </Amarapadavivarana>
<Amarapadaparijata><AK.03.05.026>  
dvandvaikatvāvyayībhāvau . samāhāradvandvaśca avyayībhāvaśca napuṃsakau . yathā—pāṇipādam, tiṣṭhadgu .. pathaḥ saṃkhyāvyayātparaḥ . saṃkhyāyā avyayebhyaśca paraḥ pathaśabdo napuṃsakaḥ . yathā—tripatham . utpatham .. ṣaṣṭhyāśchāyā—vicchāyam . bahusaṃbandhi syāccet ṣaṣṭhītatpuruṣāt paraḥ chāyāśabdo napuṃsakaḥ . vicchāyamiti tadudāharaṇam . vīnāṃ pakṣiṇāṃ chāyā vicchāyam . avahusaṃbandhi cenna bhavati . vṛkṣasya chāyā vṛkṣacchāyā iti .. saṃhatau sabhā . saṃhatirarthaścet ṣaṣṭhyāḥ paraḥ sabhāśabdo napuṃsakaḥ . dāsīnāṃ sabhā dāsīsabham . śālārthe na bhavati . dāsyāḥ sabhā dāsīsabhā . dāsīśāletyarthaḥ .. 26 . </Amarapadaparijata>
%%p. 05.717
AK.03.05.027ab śālārthāpi parā rājāmanuṣyārthādarājakāt .
AK.03.05.027cd dāsīsabhaṃ nṛpasabhaṃ rakṣaḥsabhamimā diśaḥ .. 27 .. 
<Amarapadavivrti ><AK.03.05.027>  
śālārthāpi—arājakāt . arājakād rājaśabdavarjitād rājāmanuṣyārthād rājaparyāyād amanuṣyād rakṣaḥpiśācaparyāyācca parā śālārthā sabhā, apiśabdāt samūhārthāpi ṣaṣṭhītatpuruṣe sati napuṃsakaliṅge vartate . nṛpāṇāṃ sabhā saṃhatiḥ śālā vā nṛpasabham . atrodāharaṇāni svayameva darśayati—dāsīsabham—imā diśaḥ . dāsīsabhamiti ʻsaṃhatau sabhȫ (ślo. 26) ityasyodāharaṇam . nṛpasabhamiti rājaparyāyasyodāharaṇam . rakṣaḥsabhamiti amanuṣyārthasyodāharaṇam .. imā diśa iti imānyudāharaṇānītyarthaḥ .. 27 .. </Amarapadavivrti>
<Amarapadavivarana ><AK.03.05.027>  
śālārthāpi—arājakāt . arājakād rājaśabdavarjitād rājārthād rājaparyāyād amanuṣyārthād rakṣaḥpiśācaparyāyācca parā sabhā śālārthā, apiśabdād aśālārthāpi, tadantaḥ ṣaṣṭhītatpuruṣasamāso napuṃsakaliṅgo bhavati . ʻsabhā rājāmanuṣyapūrvȫ (2. 4. 23) iti sūtreṇa napuṃsakatvam . ʻatrāmanuṣyaśabdo rakṣaḥpiśāceṣu rūḍhaḵ iti kāśikā (1, pṛ. 132) . atra vedabhāṣyakartā haradattācāryaḥ—ʻtatra pūrvasūtreṇa rājāmanuṣyapūrvatve śālāvacanasyāpi bhaviṣyati; ʻaśālā cö ityatra tu aśālāvacanatve rājāmanuṣyapūrvatvābhāve'pīti (padama. pṛ. 63) . atrodāharaṇāni svayameva darśayati—dāsīsabhaṃ—imā diśaḥ . atra dāsīsabhamityetat ʻsaṃhatau sabhȫ (ślo. 26) ityasyodāharaṇam . nṛpasabhamityetad rājavyatiriktarājaparyāyottarasya . rakṣaḥsabhamityetadamanuṣyottarasya . ʻaśālā cö (2. 4. 24) iti niṣedhād dāsīsabhaṃ dāsīsamūhamityarthaḥ . nṛpāṇāṃ saṃhatiḥ śālā ca nṛpasabham . rājapūrvasya tu ʻnābhī rājasabhāpi cö iti strīliṅgatvamuktam (pṛ. 678, ślo. 9) . tasmād arājakādityuktam . atra rājaśabdena rājaparyāyāṇāmeva grahaṇam . na tu tadviśeṣāṇām . tena brahmaguptasabhā, hariścandrasabhā ityādau strīliṅgatvameva . amanuṣyāṇāṃ rakṣasāṃ saṃhatiḥ śālā vā rakṣaḥsabham . imā diśaḥ udāharaṇaprakārā ityarthaḥ . tata udāharaṇāntarāṇyapi unneyānīti bhāvaḥ . yathā—strīṇāṃ samūhaḥ strīsabham, īśvarasabham, rākṣasasabham, piśācasabhamityādi . ṣaṣṭhyā iti kim? dāsīpradhānā sabhā dāsīsabhā iti .. 27 .. </Amarapadavivarana>
<Amarapadaparijata><AK.03.05.027>  
śālārthāpi—imā diśaḥ . rājaśabdavarjitarājārthakebhyaḥ amanuṣyārthakebhyaśca ṣaṣṭhyāḥ paraḥ sabhāśabdaḥ saṃhatiśālārthayoḥ napuṃsakaliṅgo bhavati . rājārthaṣaṣṭhyāḥ udāharaṇam—nṛpasabhamiti . nṛpāṇāṃ saṃhatiḥ śālā cetyarthaḥ . rakṣaḥsabhamiti amanuṣyārthaṣaṣṭhyā udārahaṇam . rakṣasāṃ saṃhatiḥ śālā cetyarthaḥ . amanuṣyaśabdo rūḍhyā rakṣaḥpiśācādivacanaḥ . anyatra tu ʻsyāt sudharmā devasabhȫ iti (1, pṛ. 34) .. 27 .. </Amarapadaparijata>
%%p. 05.718
AK.03.05.028ab upajñopakramāntaśca tadāditvaprakāśane .
AK.03.05.028cd kopajñakopakramādi kanthośīnaranāmasu .. 28 ..
<Amarapadavivrti ><AK.03.05.028>  
upajñopakrama—prakāśane . ādyaṃ jñānamupajñā . upakramyata ityupakramaḥ . imāvantau yasya samāsasya sa upajñopakramāntaḥ . tadāditvaprakāśane—tayoḥ upajñopakramayoḥ āditvaprakāśane upajñeyasya upakramyārthasya ca prakāśane dyotye sati napuṃsakaṃ bhavati . udāharaṇe svayameva darśayati—kopajñakopakramādi iti . kasya brahmaṇaḥ upajñā kopajñam vedaḥ . kasya brahmaṇaḥ upakramaḥ kopakramaṃ sargaḥ . ādigrahaṇāt prācetasopajñaṃ rāmāyaṇamityādi .. kanthośīnaranāmasu . uśīnaradeśe yā kanthā ṣaṣṭhyāḥ parā tadantaḥ samāsaḥ saṃjñāyāṃ napuṃsakaliṅgo bhavati . atrodāharaṇe—suśamasyāpatyāni sauśamayaḥ . teṣāṃ kanthā sauśamikantham .. 28 .. </Amarapadavivrti>
<Amarapadavivarana ><AK.03.05.028>  
upajñopakrama—prakāśane . atrāpyupadeśamantareṇa prāgbhavīyasaṃskārādinā svenaiva upajñāyata ityupajñā, svayameva pratibhātaṃ vastu . upakramyata ityupakramaḥ . anyopadeśaṃ vinā svata eva prakrāntaṃ vastu . anayorarthayoḥ abhidhāyakau upajñopakramaśabdāntau yasya ṣaṣṭhīsamāsasya asau upajñātaḥ upakrāntaśca . tayoḥ upajñopakramayoḥ āditve prāthamye gamyamāne napuṃsakaliṅgo bhavati . taduktam—ʻupajñopapakramaṃ tadādyācikhyāsāyām (2. 4. 21) iti .. svayamevodāharati—kopajñakopakramādi . kasya brahmaṇaḥ upajñā kopajñaṃ vedaḥ . kasya brahmaṇaḥ upakramaṇaṃ kopakramaṃ sargaḥ . ādiśabdāt ʻprācetasopajñaṃ rāmāyaṇam (raghu. 15. 63) . manūpajñaṃ lokavyavahāraḥ . nandasya upakramāḥ nandopakramāṇi mānāni . ʻtiryañcamapyañca mṛṣānabhijñarasajñatopajñasamajñamajñam iti naiṣadhakāvye (3. 64) . ʻrāmopakramamācakhyau rakṣaḥparibhavaṃ navam iti kālidāsaḥ (raghu. 12. 42) . tadāditvaprakāśane iti kim? devadattopajño granthārthaḥ . yajñadattopakramaḥ svādhyāyaḥ iti . atra kriyāsaṃbandhamātrasya vivakṣitatvāt tadāditvaprakāśanamavivakṣitam . ṣaṣṭhyā ityeva tvadupakramaḥ madupakramaḥ ityatra viśeṣaṇasamāse puṃliṅgatvameva ..
kanthośīnaranāmasu . uśīnaro nāma deśaviśeṣaḥ . tatpratibaddhā grāmā api uśīnaranāmasaṃjñāḥ . uśīnarāśca nāma ceti bahuvacanānupapatteḥ . ayamarthaḥ kanthāśabdāntaḥ ṣaṣṭhītatpuruṣo napuṃsakaliṅgaḥ syāt, saṃjñāyāṃ viṣaye sā cet kanthā uśīnareṣu uśīnarākhye deśe bhavati . tathā ʻsaṃjñāyāṃ kanthośīnareṣü (2. 4. 20) iti napuṃsakatvam . yathā—sauśamikantham . āhvarakantham iti . suśamasyāpatyāni sauśamayaḥ, teṣāṃ kanthā iti śabdasādhutvārthaṃ vyutpattimātrakathanam . vastutastu—kanthāviśeṣasyeyaṃ prasiddhā saṃjñā . evam āhvarakantham . uśīnareṣviti kim? dākṣeriti prasiddhastha kasyacit deśāntarabhavā kanthā dākṣikantheti saṃjñayā prasiddhā, tatra mā bhūt . nāmnīti kim? uśīnaradeśeṣveva, variṇānāṃ kanthā iti yogavaśādeva variṇakantheti prayujyate . tatra napuṃsakanvaṃ mā bhūt iti .. 28 .. </Amarapadavivarana>
<Amarapadaparijata><AK.03.05.028>  
upajñopakrama—prakāśane . upajñāyata ityupajñā . upakramyata ityupakramaḥ . upajñopakramayoḥ prāthamye gamyamāne tadantāḥ tatpuruṣā napuṃsakaliṅgāḥ . kopajñakopakramādi iti tadudāharaṇam . kasya brahmaṇaḥ upajñā kopajñaṃ, kopakramaṃ vā sṛṣṭiḥ . vālmīkyupajñaṃ vālmīkyupakramaṃ vā ślokaḥ . prāthamyāgamye cenna bhavati . devadattopajñā devadattopakramo vā taṭākasnānam .. kanthośīnaranāmasu . kanthāntraḥ tatpuruṣo napuṃsakaliṅgaḥ, sa ced uśīnaradeśotpannāyāḥ kanthāyāḥ saṃjñā . sauśamikantham . āhlikantham . uśīnaragrahaṇadatra na bhavati—dākṣikanthā . nāmagrahaṇādatra na bhavati—caitrakanthā .. 28 .. </Amarapadaparijata>
%%p. 05.720
AK.03.05.029ab bhāve naṇakacidbhyo'nye samūhe bhāvakarmaṇo .
AK.03.05.029cd adantapratyayāḥ puṇyasudinābhyāṃ tvahaḥ paraḥ .. 29 ..
<Amarapadavivrti ><AK.03.05.029>  
bhāve naṇakacit—adantapratyayāḥ . adantapratyayā ye bhāvārthe vihitāḥ naṇakacidbhyo'nye napratyayaṇapratyayakapratyaya-cakārānubandhakapratyayebhyaḥ itare kṛtsaṃjñakāḥ, ye ca samūhārthe bhāvakarmaṇoścārthe vihitāḥ taddhitasaṃjñakāḥ, te'dantapratyayā napuṃsakaliṅgā bhavanti . atrodāharaṇāni—sāṃrāviṇaṃ vartate . samantād rāvo vartata ityarthaḥ . sāṃkūṭinaṃ vartate . bhikṣāṇāṃ samūho bhaikṣam . bhāvakarmaṇoryathā—brāhmaṇasya bhāvaḥ karma vā brāhmaṇyam ityādi . puṇyasudinābhyāmahaḥparam . puṇyaṃ ca sudinaṃ ca puṇyasudine . tābhyāṃ paramuttarabhūtam ahariti padaṃ kṛtasamāsāntaṃ napuṃsakaliṅgaṃ bhavati . atra sudinaśabdaḥ śobhanavacanaḥ . udāharaṇe—puṇyāham, sudināhamiti .. 29 .. </Amarapadavivrti>
<Amarapadavivarana ><AK.03.05.029>  
bhāve naṇakacit—adantapratyayāḥ . atra naṇakacidbhyaḥ ityupalakṣaṇam . tataśca napratyayaṇapratyayakapratyayacakārānubandhapratyayebhyaḥ strīliṅgapuṃliṅgaprakaraṇoktaghañabādhitapratyayebhyaścānye ye dhātvarthalakṣaṇabhāvārthavihitāḥ kṛtsaṃjñakāḥ, ye ca samūhādyarthatraye vihitāḥ taddhitasaṃjñakāḥ adantapratyayāḥ te tadantāḥ śabdāḥ napuṃsakaliṅgā bhavanti . tatra bhāvamātre yathā—samantato rāvaṇamiti vigrahe, ʻru śabde iti saṃpūrvaḥ, ʻabhividhau bhāva inuṇ (3. 3. 44) iti inuṇpratyayaḥ . tadantāt svārthe ʻaṇinuṇaḵ (5. 4. 15) ityaṇ . ʻnastaddhite (6. 4. 144) iti prāptasya ṭilopasya, ʻinaṇyanapatye (6. 4. 164) iti prakṛtibhāvāt pratiṣedhaḥ . evaṃ sāṃrāviṇam . evaṃ sāṃkoṭinam iti . tathā ʻbhuvo bhāve iti kyap pratyaye brahmabhūyam, devabhūyam ityādi . tathā ʻnapuṃsake bhāve ktaḵ (3. 3.114) iti bhāve ktapratyaye hasitam, jalpitam ityādi . ʻyajayāca . . . (3. 3. 90) ityādinā vihitanaṅpratyayāntānāṃ svapnayajñapraśnādīnāṃ, ʻnau ṇa cö (3. 3. 60) iti ṇapratyayāntasya, ghañarthe kapratyayāntānāṃ (vā. 3. 3. 58) ākhūtthādīnāṃ cakārānubandhapratyayānāṃ cayajayādīnāmanyeṣāṃ copalakṣaṇaprasaktaghañādipratyayāntānāṃ pākādīnāṃ ca bhāvavihitakṛtpratyayāntatve satyapi paryudāsasāmarthyāt teṣāṃ napuṃsakatvaṃ na bhavati .
samūhe yathā—bhikṣāṇāṃ samūho bhaikṣam . ʻbhikṣādibhyo'ṇ (4. 2. 38) iti . yuvatīnāṃ samūho yauvatamiti . bhikṣādiṣu pāṭhasāmarthyādeva puṃvadbhāvo nāstīti kāśikā (1, pṛ. 309) . mahābhāṣye tu—ʻbhasyāḍhe taddhite (vā. 6. 3. 35) iti puṃvadbhāve, ʻprakṛtyāke rājanyamanuṣyayuvānaḵ (vā. 7. 1. 1) iti prakṛtibhāve ṭilopābhāve ca yauvatamityuktam . tathā ca vārttikam—ʻbhikṣādiṣu yuvatigrahaṇānarthakyaṃ puṃvadbhāvasya siddhatvāt iti . tathā ʻgotrokṣoṣṭrobhra. . .  (4. 2. 39) ityādinā vuñpratyaye gargāṇāṃ samūho gārgakam . ukṣṇāṃ samuhaḥ aukṣakam . evaṃ auṣṭrakamityādi . tathā ʻkedārādyañcö (4. 2. 40) iti kaidāryam, kaidārakam ityādi . atra dvitīyabhāvaśabdena pravṛttinimittaṃ vivakṣitam . yathā—gorbhāvo gotvam . ʻtasya bhāvastvatalaü (5. 1. 119) iti tvapratyayaḥ . aśvatvam, ghaṭatvamiti . ʻvarṇadṛḍhādibhyaḥ ṣyañ cö (5. 1. 123) iti ṣyañ . śauklyam, kārṣṇyam, dāḍharym iti . karmavyāpāre yathā—ʻguṇavacanabrāhmaṇādibhyaḥ karmaṇi cö (5. 1. 124) iti ṣyañpratyayaḥ . yathā—rājño bhāvaḥ karma vā rājyam . ādhipatyam . yuvāditvād aṇ pratyayo bhavati (5. 1. 130) . kauśalam, kauśalyam; cāpalam, cāpalyam; paiśunam, paiśunyam ityādyudāhāryam . adantagrahaṇaṃ spaṣṭārtham ..
puṇyasudinābhyāṃ tvahaḥ paraḥ. puṇyasudinābhyāṃ paraḥ kṛtasamāsānto'haḥśabdo napuṃsake . yathā—puṇyaṃ ca tadahaśceti puṇyāham . sudinaṃ ca tadahaśceti sudināham . sudinaśabdaḥ śobhanamātravacanaḥ . tathā—ʻsudināsu sabhāsu kāryametat paricinvīta viśeṣataḥ svayaṃ cö iti prayogaḥ . tathā ca ʻbhavantu sudināhaḥkriyāḵ iti ca . ʻahnāhāntāḵ iti prāguktasya (ślo. 12) apavādo'yam . tathā ca ʻpuṇyasudinābhyāmahnaḥ klībateṣyate (vā. 2. 4. 17) iti napuṃsakatvam .. 29 .. </Amarapadavivarana>
<Amarapadaparijata><AK.03.05.029>  
bhāve naṇakacidbhyo'nye . bhāve vihitā naṇakacidvyatiriktā kṛt pratyayāḥ adantāḥ napuṃsakaliṅgāḥ . ʻabhividhau bhāva inuṇ (3. 3. 44) . ʻaṇinuṇaḵ (5. 4. 15) . samantād rāvaḥ sāṃrāviṇaṃ vartate . ʻbhuvo bhāve (3. 1. 107) iti kyap . brahmaṇo bhāvaḥ brahmabhūyaṃ gataḥ . adantagrahaṇādatra na bhavati—saṃdhiḥ, vyavadhiḥ iti .. samūhe—adantapratyayāḥ . samūhe ca bhāvakarmaṇośca vihitāḥ taddhitapratyayāntāḥ napuṃsakāḥ . samūhe yathā—kākānāṃ samūhaḥ kākam . bhaikṣam . aukṣakam . kaidāryam . kāvacikam . adantagrahaṇādatra na bhavati—khalānāṃ samūhaḥ khalinī . bhāvakarmaṇoryathā—śuklasya bhāvaḥ karma vā śauklyam . mārdavam . mānojñakam . brahmatvam . adantagrahaṇādatra na bhavati—pṛthorbhāvaḥ prathimā .. puṇyasudinābhyāṃ tvahaḥ paraḥ . puṇyasudinābhyāṃ paraḥ ahaḥśabdo napuṃsakaḥ . puṇyamahaḥ puṇyāham . sudinamahaḥ sudināham . ʻsudinaṃ śobanārthe syād durdinaṃ tadviparyaye .. 29 .. </Amarapadaparijata>
%%p. 05.722
AK.03.05.030ab kriyāvyayānāṃ bhedakānyekatve'pyukthatoṭake .
AK.03.05.030cd cocaṃ picchaṃ gṛhasthūṇaṃ tirīṭaṃ marmayojane .. 30 ..
<Amarapadavivrti ><AK.03.05.030>  
kriyāvyaya—ekatve'pi . kriyāviśeṣaṇāni avyayaviśeṣaṇāni ca . apiśabdāt kriyāvyayāśca napuṃsakaliṅgā bhavanti . tānyekatve ekavacane vartante . kriyāviśeṣaṇāni yathā—śobhanaṃ pacati . mandaṃ pacati . sādhu vadatītyādi . avyayaviśeṣaṇāni yathā—purastādramaṇīyam . prāggantavyam ityādi . kriyāvyayā yathā—pacatirūpam . pacatikalpam . pacatideśyam ityādi . atra kāṃścinnapuṃsakaliṅgān svarūpeṇāha—ukthatoṭake—marmayojane . ukthaṃ sāmaviśeṣaḥ . toṭakaṃ vṛttaviśeṣaḥ . cocaṃ lavaṅgākhyagandhadravyam . uktamekākṣaraṃ chandaḥ . gṛhasthūṇaṃ gṛhastambhaḥ . kirīṭaṃ śiroveṣṭanam . marma saṃdhisthānam . yojanaṃ krośacatuṣṭayam .. 30 .. </Amarapadavivrti>
<Amarapadavivarana ><AK.03.05.030>  
kriyāvyaya—ekatve'pi . dhātvarthalakṣaṇakriyāṇām avyayārthasya ca yāni bhedakāni viśeṣaṇāni tadabhidhāyakāni śabdarūpāṇi napuṃsakaliṅgāni ekavacanāni ca bhavantītyarthaḥ . kriyāyā avyayārthasya cāsattvarūpatvena liṅgasaṃkhyābhāvāt tadviśeṣaṇamapi aliṅgasaṃkhyatve prāpte idamārabdham . kriyāviśeṣaṇāni yathā—śobhanaṃ pacati . saṃtataṃ paṭhati . ʻmandaṃ nudati pavanaḵ iti (megha. 1. 10) . avyayaviśeṣaṇāni yathā—nirmalaṃ prātaḥ . śobhanaṃ śvaḥ ityādi . tathā—ʻtiṅaścö (5. 3. 56) iti vartamāne ʻpraśaṃsāyāṃ rūpap (5. 3. 66) . yathā—pacatirūpam, pacatorūpam, pacantirūpam iti . tathā—ʻīṣadasamāptau kalpabdeśyadeśīyaraḵ (5. 3. 67) iti . pacatikalpam, pacataḥkalpam, pacantikalpam iti . atra kāśikā (2, pṛ. 69)—ʻkriyāpradhānamākhyānaṃ bhavati . ekā ca kriyeti rūpap pratyayāntād dvivacanabahuvacane na bhavataḥ . napuṃsakaliṅgaṃ tu bhavati, lokāśrayatvālliṅgasyö iti . atra nyāsaḥ (2, pṛ. 127)—ʻyadi tarhi ekā kriyā, pacataḥ pacantīti dvivacanabahuvacane na bhavataḥ; naitat sādhanāśraye bhaviṣyataḥ . rūpap pratyayāntāttu tiṅantenaivoktatvād na bhaviṣyataḥ, ekavacanaṃ tu bhavati . “ekavacanamutsargataḥ kariṣyati” iti nyāyāt tasyautsargikatvāditi .
atha kānicid napuṃsakāni liṅgāni svarūpeṇa nirdiśati—ukthatoṭake—marma yojanam . ukthaṃ nāma sutyāhe hotrādibhiḥ śaṃsyaḥ sapratigaramṛk samūhaḥ . yathā—ʻājyamukthamavyathayat (tai. saṃ. 4. 4. 2. 1), ʻpra ugamukthamavyathayat (tai. saṃ. 4. 4. 2. 1) ityādi . toṭakaṃ rūpakabhedaḥ, chandobhedo vā . ʻiha toṭakamambudhisaiḥ pramitam ityuktalakṣaṇavṛttaviśeṣaśca . cocaṃ lavaṅgākhyaṃ gandhadravyam . ʻcocaṃ bhuktaphalāvaśeṣaḵ iti candraḥ . tālaphalamityapare . ulbaṃ prāguktalakṣaṇam (1, pṛ. 383) . picchamiti pāṭhe mayūrasya śikhaṇḍaḥ . gṛhasya sthūṇā gṛhasthūṇamiti vigrahe ṣaṣṭhītatpuruṣasya paraliṅgatvabādhena napuṃsakatvamucyate . vāmanīyaliṅgānuśāsane'pyuktam—ʻūrṇāsthūṇe śaśagṛhapare iti śaśagṛhaśabdābhyāṃ ye ūrṇāsthūṇe śabdau tadantaḥ ṣaṣṭhītatpuruṣo napuṃsakaliṅga ityarthaḥ . tirīṭaṃ veṣṭanam . kirīṭaṃ śiroveṣṭanamiti kecit paṭhanti . śirobhūṣaṇamityaruṇadattaḥ . marma prāṇasaṃcaraṇasthānam . yojanaṃ krośacatuṣṭayam .. 30 .. </Amarapadavivarana>
<Amarapadaparijata><AK.03.05.030>  
kriyāvyaya—ekatve'pi . kriyāviśeṣaṇāni avyayaviśeṣaṇāni ca napuṃsakāni . yathā—stokaṃ pacati . puro ramaṇīyam . ekatve'pītyanena ubhayatraikavacanam . ukthatoṭake—marmayojane . ukthādīni napuṃsakāni . ukthaṃ sāmabhedaḥ . toṭakaṃ vṛttabhedaḥ . ʻiha toṭakamambudhisaiḥ pramitam . cocaṃ nārikelaphalam . uktaṃ vacanam . chandobhedo vā . ʻuktamekākṣaraṃ chandasyuktaṃ syād bhāṣite'pi cö iti viśvaḥ (pṛ. 59, ślo. 35) . gṛhasthūṇaṃ gṛhamadhyastambhaḥ . ʻnihraḍü . veśmasthūṇā gṛhasthūṇamulbasthūṇā tu pādikȫ iti vaijayantī (pṛ. 162, ślo. 39) . gṛhasya sthūṇā gṛhasthūṇamityevaṃprakāreṇa brahmaṇi caryā brahmacaryam . tirīṭaṃ kirīṭam . marma jīvasthānam . ʻjīvasthānaṃ bhavenmarmö iti halāyudhaḥ (a. mā. 2. 374) . yojanaṃ krośacatuṣṭayam .. 30 .. </Amarapadaparijata>
%%p. 05.725
AK.03.05.031ab rājasūyaṃ vājapeyaṃ gadyapadye kṛtau kaveḥ .
AK.03.05.031cd māṇikyabhāṣyasindūracīracīvarapañjaram .. 31 ..
AK.03.05.032ab lokāyataṃ haritālaṃ vidalaṃ sthālabāhlavam .
iti napuṃsakaliṅgaśeṣaḥ 
<Amarapadavivrti ><AK.03.05.031>  
rājasūyaṃ—sthālabāhlavam . rājasūyādiśabdā napuṃsakāḥ . rājasūyavājapeyau yajñaviśeṣau . kaveḥ kṛtau kaviviracite gadyapadye vartete . gadyamapādabaddham . padyaṃ pādabaddham . māṇikyaṃ maṇiviśeṣaḥ . bhāṣyaṃ sūtravyākhyānam . sindūraṃ nāgasaṃbhavam . cīraṃ valkalavastram . cīvaraṃ munivāsaḥ . pañjaraṃ pakṣyādivandhanam . lokāyataṃ cārvākatarkaśāstram . haritālaṃ dhātuviśeṣaḥ . vidalaṃ dāḍimaphalakaṇam . sthālaṃ bhojanapātram . bāhlīkaṃ deśabhedaḥ .. 31 .. 
iti napuṃsakaliṅgaśeṣaḥ  </Amarapadavivrti>
<Amarapadavivarana ><AK.03.05.031>  
rājasūyaṃ—bāhlakam . rājasūyavājapeyaśabdayoḥ yajñaviśeṣavacanayoḥ puṃliṅgatvena sarvatra prasiddhatvād iha tābhyāmannaviśeṣāveva vivakṣitāviti subodhinīkāraḥ . kaveḥ kṛtau kāvye vartamānau gadyapadyaśabdau napuṃsakaliṅgau . ʻapādaḥ padasaṃtāno gadyam (kāvyādarśaḥ 1. 23) . padyaṃ tu pādabaddham . kavikṛteranyatra tu ʻgadamada. . .  . ityādinā (3. 1. 100) yatpratyaye gadyā vāk, gadyaḥ ślokaḥ, gadyaṃ vacanamiti . tathā—ʻpadamasmin dṛśyam (4. 4. 87) iti yatpratyaye padyā dhūliḥ, padyaḥ kardamaḥ, padyaṃ rajaḥ iti viśeṣyanighnatvameva . maṇiśabdāt praśaṃsāyāṃ kanpratyaye, tataḥ svārthe ṣyañi māṇikyaṃ ratnaviśeṣaḥ . bhāṣyaṃ sūtravyākhyānarūpo granthaḥ . taduktam—
ʻsūtrārtho varṇyate yatra vākyaiḥ sūtrānusāribhiḥ .
svapadāni ca varṇyante bhāṣyaṃ bhāṣyavido viduḥ ..
iti . sindūraṃ strīṇāṃ sīmantaprasādhanārtho raktadravyaviśeṣaḥ . cīraṃ valkalādivastram . ʻadhyāsate cīrabhṛto yathāsvaṃ cirojjhitānyāśramamaṇḍalāni iti raghuvaṃśe (13. 22) . cīvaraṃ jīrṇatyaktavastram . ʻpretacīvaravasā svanograyȫ iti ca tatraiva (raghu. 11. 16) . pañjaraṃ vaṃśaśalākādikṛtaṃ śukaśārikādipalāyanapratibandhanārthaṃ yantram . lokāyataṃ cārvākaśāstram . harītālaṃ haridrāsadṛśavarṇo dhātuviśeṣaḥ . haritālamiti hrasvadvitīyākṣaraśabdastu prāguktaḥ (1, pṛ. 614) . ata eva ʻharitālaṃ harītālam iti śabdabhedaprakāśe dvayamapyuktam . dvidhākṛte mudgamāṣakalāyādidhānye, dvidhākṛte veṇuvetrādau ca vidalaśabdo vartate . ʻvidalaṃ dāḍimabījakaṇaḵ iti subodhinīkāraḥ . sthalaṃ kāṃsyādinirmitaṃ vistṛtaṃ bhojanapātram . ʻsthālānīva pretarājasyö iti māghakāvye (śiśu. 18. 67) . bāhlakaṃ kuṅkumam . bāhlavaṃ deśaviśeṣa iti subodhinīkāraḥ . bāhubhavam . aṅgadādipariṣkārajātaṃ bāhubhavamiti subhūticandraḥ .. 31 ..
iti napuṃsakaliṅgaśeṣaprakaraṇam  </Amarapadavivarana>
<Amarapadaparijata><AK.03.05.031>  
rājasūyaṃ—sthālabāhlikam . rājasūyādibāhlikāntāḥ śabdāḥ napuṃsakāḥ . rājasūyaṃ vājapeyaṃ yajñabhedau . gadyapadye dve kavikṛtī syātām . anyatra gadyā strī . gaditavyetyarthaḥ . padyā śarkarilā pādāhitetyarthaḥ . māṇikyaṃ maṇiḥ . pallyāṃ tu napuṃsakaṃ na . ʻṭaṭṭanī musalī pallī māṇikyā gṛhagodhikȫ iti vaijayantī (pṛ. 150, ślo. 30) . bhāṣyaṃ vivaraṇabhedaḥ . sindūraṃ gatārtham (1, pṛ. 615) . cīracīvare dve vastrabhedau . ʻcīraṃ khaṇḍakamastriyām iti, ʻcīvaraṃ bhikṣusaṃghāṭī ityubhayatra vaijayantī (pṛ. 169, ślo. 130, 128) . pañjaraṃ pakṣinīḍam . ʻpiṭṭagūḍü . lokāyataṃ cārvākamatam . haritālaṃ gatārtham (1. pṛ. 614) haritālī ca gatārthā (?) . ʻharitālī nabhorekhādūrvākhaḍgalatāsu cö iti viśvaḥ (pṛ. 161, ślo. 155) . vidalaṃ ʻmrākuviḍike . ʻvidalaṃ dāru pāṭitam iti vaijayantī (pṛ. 46, ślo. 14) . dāḍimaphalamiti kṣīrasvāmī (pṛ. 353) . sthālaṃ bhojanapātram . bāhlikaṃ kuṅkumam .. 31 ..
iti napuṃsakaliṅgaśeṣaḥ  </Amarapadaparijata>
%%p. 05.727
atha puṃnapuṃsakasaṃgrahaḥ—
AK.03.05.032cd puṃnapuṃsakayoḥ śeṣo'rdharcapiṇyākakaṇṭakāḥ .. 32 ..
AK.03.05.033ab modakastaṇḍakaṣṭaṅkaḥ śāṭakaḥ kharvaṭo'rbudaḥ .
AK.03.05.033cd pātakodyogacarakatamālāmalakā naḍaḥ .. 33 ..
<Amarapadavivrti ><AK.03.05.032-33>  
puṃnapuṃsakayoḥ śeṣaḥ . puṃnapuṃsake prāganuśiṣṭebhyaḥ śiṣṭāḥ ardharcādiśabdāḥ puṃnapuṃsakayoḥ vartante . ke te śabdāḥ—ardharcapiṇyāka—āmalakā naḍaḥ . ṛco'rdhamardharcaḥ . piṇyākaḥ uddhatatailapiṣṭam . kaṇṭakaḥ tīkṣṇāgrasvalpakhadirādyavayavaḥ . modako bhakṣyaviśeṣaḥ . taṇḍakaḥ parikaraḥ . ṭaṅkaḥ pāṣāṇabhedakaḥ . śāṭakaḥ svalpavastram . kharvaṭaḥ catuḥśatagrāmasaṃgrahasthānam . arbudo dantarogaḥ . saṃkhyāviśeṣo vā . pātako brahmahatyādi . udyoga utsāhaḥ . carako vaidyaśāstrabhedaḥ . tamālo vṛkṣabhedaḥ . āmalako dhātrīphalam . naḍaḥ tṛṇaviśeṣaḥ .. 32-3 .. </Amarapadavivrti> 
<Amarapadavivarana ><AK.03.05.031-32>  
puṃnapuṃsakayoḥ śeṣaḥ . puṃnapuṃsakobhayaliṅgatvena prāganuśiṣeṭebhyaḥ śeṣo vakṣyamāṇo'rdharcādiḥ puṃnapuṃsakayoḥ vartata ityarthaḥ . atra kaścidāha—ʻpuṃnapuṃsakayoḥ ityekameva padaṃ āprakaraṇamadhikriyate . śeṣaśabdo'rdharcādiśabdavad vidheyabhūta eva . upayuktādanyaḥ śeṣaḥ . “śeṣo bahuvrīhiḥ” (2. 2. 23) “śeṣaṃ pūrvavat” ityādau śeṣaśabdasyāpyubhayaliṅgatvadarśanāt iti . tadasaṅgatam .
ʻśeṣo'pradhāne'nantākhye sarparāje'tha śārṅgiṇaḥ .
avatārāntare'patye triṣvanyatropayuktataḥ .
mālyākṣatādidāne tu strī śeṣā ..
iti keśavasvāminā (nānā. saṃ. 1. pṛ. 163, ślo. 1415-16) upayuktād anyasminnarthe triliṅgatvābhidhānāt kevalapuṃnapuṃsakaprakaraṇe śeṣaśabdasya pāṭhāyogād upayuktādanyaḥ ityatrāpi śeṣaśabdasya liṅgaviśeṣaḥ sūtrasthānyaśabdavadeva prākaraṇikaviśeṣyābhiprāyeṇoktaḥ . ihāpi ʻkṛtaḥ kartaryasaṃjñāyām (ślo. 45) iti viśeṣyanighnatvaṃ vakṣyate . ata eva—ʻśeṣān māsān gaṇaya caturo locane mīlayitvȫ iti kālidāsaḥ (megha. 2. 50) . ʻtayā nabhaḥ puṣyatu korakeṇö iti naiṣadhakāvye (3. 114) strīliṅgaprayogo viśeṣyānurodhādeva . ʻsaptarṣihastāvacitāvaśeṣāṇi iti (ku. saṃ. 1. 16) napuṃsake ..
tāneva śabdānāha—ardharcapiṇyāka—āmalakā naḍaḥ . ardhaṃ ṛcaḥ ardharcam, ardharcaḥ . evaṃ tadgaṇapaṭhitānāṃ sarveṣāṃ liṅgadvaye rūpadvayaṃ draṣṭavyam . piṇyākam uddhṛtatailapiṣṭam . kaṇṭako nāma khadirabarbarādivṛkṣāṇāṃ tīkṣṇāgrāvayavaviśeṣaḥ . ʻromāñce kṣudraśatrau ca drumāṅge kaṇṭako'striyām ipi rudraḥ . kaṅkaṭa iti mūrdhanyaprathamopadhāntapāṭhe kaṅkaṭa uracchadaḥ . modako bhakṣyaviśeṣaḥ . taṇṭakaḥ parikaraḥ . daṇḍaka iti dantyavargatṛtīyāditvapāṭhe daṇḍakaḥ samāsaprayogagadyaviśeṣaḥ . ṭaṅkaḥ pāṣāṇadāraṇaḥ . śāṭako'lpavastram . kharvaṭaḥ catuḥśatagrāmajanasaṃgrahasthānamiti subodhinī . grāmajanavāstavyajanopajīvyo grāmaḥ kharvaṭa iti subhūticandraḥ . kharvaṭaḥ pracurakaṇṭakasaṃtāno grāma iti vijñāneśvaraḥ (yā. smṛ. 2. 10. 167) . karpaṭa iti pāṭhe svalpamupasaṃvyānam . karpaṭaḥ kaupīnamityeke . arbudaṃ dantarogaviśeṣaḥ . saṃkhyāviśeṣaśca . pātakaḥ pāpaviśeṣaḥ . udyoga udyamaḥ . carakaṃ vaidyaśāstraviśeṣaḥ . tamālaṃ vṛkṣaviśeṣaḥ . āmalakaṃ dhātrī . nalo naḍo vā tṛṇaviśeṣaḥ .. 32-3 .. </Amarapadavivarana>
<Amarapadaparijata><AK.03.05.031-32>  
puṃnapuṃsakayoḥ—āmalakā naḍaḥ . ardharcādayaḥ puṃnapuṃsakaliṅgāḥ . ardharcaḥ ṛco'rdham . piṇyāko gatārthaḥ (pṛ. 231, nānā. 9) . kaṇṭako veṇvādiḥ . ʻveṇau drumāṅge romāñce kṣudraśatrau ca kaṇṭakaḵ iti puṃliṅgādhyāye vaijayantī (pṛ. 240, ślo. 14) . modako laḍḍukaḥ . taṇḍako gṛhadāru . samāsaprāyavacanaṃ vā . ʻtaṇḍako daṇḍakaḵ iti kṣīrasvāmī (pṛ. 354) . ṭaṅko gatārthaḥ (1, pṛ. 640) . śākaṭo nāma pratyayaḥ . tadgrahaṇāt tadantasyaiva grahaṇam . śākasya kṣetraṃ śākaśākaṭam . kharvaṭo grāmabhedaḥ . arbudaḥ saṃkhyābhedaḥ . ʻatha strī koṭirarbude iti koṭisaṃkhyāyāṃ vaijayantī (pṛ. 188, ślo. 29) . ʻdaśakoṭiṣu cārbudam iti daśakoṭau viśvaḥ (pṛ. 79, ślo. 23) . pātako brahmahatyādiḥ . udyogo yatnaḥ . carakaṃ vaidyaśāstram . tamālaṃ tamālapatram . āmalakamāmalakaphalam . naḍo gatārthaḥ (1, pṛ. 316) .. 32-3 .. </Amarapadaparijata>
%%p. 05.729
AK.03.05.034ab kuṣṭha muṇḍaṃ śīdhu bustaṃ kṣveḍitaṃ kṣemakuṭṭimam .
AK.03.05.034cd saṃgamaṃ śatamānārmaśambalāvyayatāṇḍavam .. 34 ..
<Amarapadavivrti ><AK.03.05.034>  
kuṣṭhaṃ muṇḍaṃ—tāṇḍavam . kuṣṭhādayaḥ puṃnapuṃsakaliṅgāḥ . kuṣṭhaḥ tvagdoṣaḥ . muṇḍaḥ kabandhaḥ . śīdhuḥ madyaviśeṣaḥ . pustaḥ lekhyādikarma . kṣveḍito viṣaviśeṣaḥ . kṣemaḥ kuśalam . kuṭṭimo maṇibaddhabhūmiḥ . saṃgamo nadyādimelanam . śatamānaḥ palaparimitam . hemarūpaṃ vā . arma akṣirogaḥ . śambalaḥ pātheyam . avyayaḥ svarādinipātarūpāḥ cādayaḥ . tāṇḍavo nṛttaviśeṣaḥ .. 34 .. </Amarapadavivrti>
<Amarapadavivarana ><AK.03.05.034>  
kuṣṭhaṃ muṇḍaṃ—tāṇḍavam . kuṣṭhaṃ gandhadravyaviśeṣaḥ . rogaviśeṣaśca . muṇḍaṃ [chinna]mastakam . tadyukte tu vācyaliṅgaḥ . muṇḍo brahmacārī . muṇḍā vidhavā ityādi . śīdhu madyaviśeṣaḥ . pustaṃ pustakam . ʻbustaṃ lekhyakarmavijñānayorapi iti svāmī (pṛ. 354) . kṣveḍitamutsāharjāsahanādaḥ . kṣemaṃ kuśalam . kuṭṭimaṃ maṇipāṣāṇasudhādibandhanena nirvṛttaṃ sthalam . saṃgamaṃ saṃbandhaḥ . nadyādimelaśca . śatamānaṃ palaparimitaṃ rajatam . tacca rajatamānaprastāve yājñavalkyaḥ (yā. smṛ. 1. 13. 364-5)—
ʻdve kṛṣṇale rūpyamāṣo dharaṇaṃ ṣoḍaśaiva te .
śatamānaṃ tu daśabhirdharaṇaiḥ palameva tu ..
iti . arma netrarogaviśeṣaḥ . tasya dviliṅgatve'pi napuṃsakaliṅga eva prayogaprācuryadarśanāt ʻpattanājiraśṛṅgārmö (pṛ. 707) iti kevalanapuṃsakaliṅgamadhye'pi pāṭhaḥ kṛta iti na virodhaḥ . śambalaṃ pātheyam . avyayamaliṅgasaṃkhyaṃ śabdarūpam . taduktam—
ʻsadṛśaṃ triṣu liṅgeṣu sarvāsu ca vibhaktiṣu .
vacaneṣu ca sarveṣu yanna vyeti tadavyayam ..
iti tāṇḍavamuddhatanṛtyam .. 34 .. </Amarapadavivarana>
<Amarapadaparijata><AK.03.05.034>  
kuṣṭhaṃ muṇḍaṃ—tāṇḍavam . kuṣṭho gatārthaḥ (1, pṛ. 394) . muṇḍaṃ śiraḥ . śīdhurgatārthaḥ (1, pṛ. 644) . pustaṃ pustakam . athavā bustamiti māṃsaśaṣkulī . ʻbustaṃ māṃsaśaṣkulī iti kṣīrasvāmī (pṛ. 354) . kṣveḍitaṃ siṃhanādaḥ . ʻpiḍibobbö . kṣemaṃ gatārtham (1, pṛ. 88) . kuṭṭimaṃ nibaddhabhūmiḥ . ʻrāyigaṭṭinanelö . saṃgamaṃ saṅgaḥ . śatamānaṃ palam . ʻśatamānaṃ tu karṣe dve iti vaijayantī (pṛ. 190, ślo. 50) . athavā śatamāne saṃkhyābhedaparimāṇabhede . arma pakṣmamadhyakeśaḥ ʻkoṭireppalü . śambalaṃ pātheyam . ʻpātheyaṃ śambalaṃ matam iti halāyudhaḥ (a. mā. 2. 203) . avyayaṃ svarādiśabdaḥ . tāṇḍavaṃ gatārtham (1, pṛ. 126) .. 34 .. </Amarapadaparijata>
%%p. 05.731
AK.03.05.035ab kaviyaṃ kandakārpāsaṃ pārāvāraṃ yugaṃdharam .
AK.03.05.035cd pūyaṃ pragrīvapātrīve yūṣaṃ camasacikkasau .. 35 ..
<Amarapadavivrti ><AK.03.05.035>  
kaviyaṃ—camasacikkase . kaviyam aśvamukhabandhanam . kando mūlaviśeṣaḥ . kārpāsaṃ bādaram . pārāvāram ubhayataṭau . yugaṃdharaṃ rathakāṣṭham . pūyaṃ klinnarudhiram . pragrīvo vātāyanam . pātrīvo yajñopakaraṇam . yūṣaṃ mudgādiniryāsaḥ . camasaṃ yajñapātram . cikkasaṃ yavādipiṣṭam .. 35 .. </Amarapadavivrti>
<Amarapadavivarana ><AK.03.05.035>  
kaviyaṃ—camasacikkase . kaviyamaśvamukhabandhanam . kandaṃ sūraṇādimūlaviśeṣaḥ iti subodhinīkāraḥ . subhūticandrastu—karmeti pāṭhenāha . ʻkarma kriyā . “karma vyāpyakriyāyāṃ ca puṃnapuṃsakayormatam” iti rudraḵ iti . kārpāsaṃ vastrayoniḥ . phalaviśeṣe ca . pāraṃ nadyāḥ paro deśaḥ . ʻavāramavāgdeśaḵ iti ṭīkākṛt . yugaṃdharaḥ kūbaraḥ . īṣāgramityanye . parvataviśeṣa ityapare . pūyaṃ klinnaśoṇitam . subhūticandrastu yūpamiti paṭhitvā yūpaṃ paśubandhakāṣṭhamiti vyācaṣṭa . pragrīvo vātāyanam iti svāmī (pṛ. 354) . ʻpragrīvo mattavāraṇaḵ iti pratāpaḥ . pātrīvaśabdastu aprasiddhārthaḥ . yūṣaṃ mudgakulutthādiniryūhaḥ . camasaḥ somādhāraṇapātraviśeṣaḥ . strīliṅgaprakaraṇe'pi camasīti ṅībanta uktaḥ (pṛ. 679, ślo. 10) . cikkasaṃ yavādipiṣṭam .. 35 .. </Amarapadavivarana>
<Amarapadaparijata><AK.03.05.035>  
kaviyaṃ—camasacikkase . kaviyādayaḥ puṃnapuṃsakāḥ . kaviyaṃ khalīnam . ʻgur pukaślimü . ʻkaviyo'strī khalīno'strī pañcāṅgī kavikā kavī iti vaijayantī (pṛ. 113, ślo. 113) . karma nāma karaṇam . ʻcesuṭö . ʻkaraṇaṃ klībe kṛtyaṃ karma nṛśaṃsye kriyāvilȫ iti gopālitaḥ . kārpāso gatārthaḥ (1, pṛ. 432) . ʻpratti . pārāvāramubhayataṭam . ʻpārāvāraḥ samudre ca pārāvāraṃ taṭadvayam iti viśvaḥ (pṛ. 146, ślo. 258) . yugaṃdharaṃ gatārtham (1, pṛ. 518) . pūyaṃ śuklaraktam . ʻpūyaṃ tu kuṇapaṃ dūṣyam iti vaijayantī (pṛ. 182, ślo. 118) . pragrīvo'nekārthaḥ . ʻpragrīvamastrī kalaśe grīvāprāsādayorapi iti vaijayantī (pṛ. 261, ślo. 56) . pātrīvaṃ yajñopakaraṇam . yūṣaḥ pakvadhānyarasaḥ . ʻpulvakaṭṭü . ʻyūṣo 'strī yūḥ pumān rase iti vaijayantī (pṛ. 167, ślo. 100) . camasaṃ yajñapātraviśeṣaḥ . cikkasaṃ yavapiṣṭam . ʻyavapiṇḍi .. 35 .. </Amarapadaparijata>
%%p. 05.733
AK.03.05.036ab ardharcādau ghṛtādīnāṃ puṃstvādyaṃ vaidikaṃ dhruvam .
AK.03.05.036cd tannoktamiha loke'pi taccedastyastu śeṣavat .. 36 ..
iti puṃnapuṃsakasaṃgrahaḥ
<Amarapadavivrti ><AK.03.05.036>  
ardharcādau—śeṣavat . ardharcādau ardharcādigaṇe ghṛtādīnāṃ ghṛtakṣīrāmṛtādīnāṃ yadvaidikaṃ puṃstvaṃ puṃliṅgatvaṃ dhruvaṃ niścitaṃ, tadiha kevalalaukikaśabdāvadhi kurvan asmin granthe noktam, laukike'pi ca tat puṃliṅgamasti cet tarhi śeṣavadastu, talliṅgaśeṣatvād aṅgīkaromītyarthaḥ .. 36 .. 
iti puṃnapuṃsakaliṅgaśeṣaprakaraṇam </Amarapadavivrti>
<Amarapadavivarana ><AK.03.05.036>  
nanu ardharcādigaṇapaṭhitānāṃ ghṛtāmṛtakṣīrādiśabdānāṃ tattatparyāyakathanaprastāve napuṃsakaliṅgatvamātramevoktam . tat ʻardharcāḥ puṃsi cö (2. 4. 31) iti sūtreṇa viruddhamityāśaṅkya pariharati—ardharcādau—tannoktamiha . iha granthe ghṛtāmṛtakṣīrādiśabdānām ardharcādigaṇapaṭhitatvena puṃnapuṃsakobhayaliṅgatvenānuśiṣṭānāmapi yasmāt puṃliṅgatve vaidikaṃ chandoviṣayatvameveti dhruvaṃ niścitam . loke ghṛtādiśabdānāṃ napuṃsakatvenaiva prayogadarśanād iti bhāvaḥ . tasmāt kāraṇād asmadīyagranthasya lokaprasiddhamātrasuśabdānuśāsanaparatvāt teṣāṃ śabdānāṃ puṃliṅgatvamatra neṣyate .
nanu cātyantaviduṣo'pi lokaprasiddhasakalaprayogaparijñānasādharmyābhāvāt kathamucyate puṃstvaṃ vaidikamevetyata āha—loke tu taccedastyastu śeṣavat . atra ghṛtādiśabdānāṃ loke puṃliṅgatvaṃ yadi mahājanaprayogeṣu vidyeta tadapyastu . na vayaṃ nirbandhena teṣāṃ puṃstvaṃ nirākariṣyāma iti bhāvaḥ . tasmāt kāraṇād asyāsmadīyagranthasya lokaprasiddhamātrasuśabdānuparatvāditi . śeṣavaditi dṛṣṭāntaḥ . śeṣaṃ napuṃsakatvaṃ yathā teṣāmaṅgīkriyate, tadvat puṃliṅgatvamapītyarthaḥ . athavā śeṣavat śeṣāṇāmevetyarthaḥ. yathā—paryāyaprastāve kuṣṭhamuṇḍaśīdhupustādīnāṃ kevalanapuṃsakatvenānuśiṣṭānāmapyatra kuṣṭhaṃ muṇḍaṃ śīdhu pustam ityādinobhayaliṅgatvamucyate . tadvad ghṛtādiśabdānāmiti bhāvaḥ . athavā iha granthe pramādād vistarabhayādvā chandobhaṅgabhayādvā yadanuktaṃ taccheṣam . tacca śiṣṭaprayogato jñeyamiti granthānte vakṣyati . tadvad ghṛtādiśabdānāmapi puṃliṅgatvaṃ loke'pi śiṣṭaprayogato'ṅgīkaraṇāyamiti .. 36 .. 
iti puṃnapuṃsakaliṅgaśeṣaprakaraṇam  </Amarapadavivarana>
<Amarapadaparijata><AK.03.05.036>  
ardharcādau—śeṣavat . ardharcādigaṇapaṭhitānāṃ ghṛtāmṛtarajatādiśabdānāṃ puṃstvaṃ yat tad vaidikam . yacca laukikaṃ bhavati cet śeṣavadastu . iha laukikam, tadvaidikaṃ noktam .. 36 ..
iti puṃnapuṃsakaliṅgaśeṣaḥ  </Amarapadaparijata>
%%p. 05.734
atha strīpuṃsasaṃgrahaḥ—
AK.03.05.037ab strīpuṃsayorapatyāntā dvicatuḥṣaṭpadoragāḥ .
AK.03.05.037cd jātibhedāḥ pumākhyāśca strīyogaiḥ saha mallakaḥ .. 37 ..
<Amarapadavivrti ><AK.03.05.037>  
strīpuṃsayorapatyāntāḥ . apatyapratyayāntāḥ śabdāḥ strīpuṃsayorvartante . atrodāharaṇāni—upagorapatyam aupagavaḥ . aupagavī . evaṃ bhaidaḥ, bhaidī .. dvicatuḥ—jātibhedāḥ . dvipadacatuṣpadaṣaṭpadoragarūpajātiviśeṣāḥ strīpuṃsayorvartante . dvipadānāmudāharaṇāni—naraḥ, nārī . kukkuṭaḥ, kukkuṭī ityādi . catuṣpadādīnāmudāharaṇāni—bhramaraḥ, bhramarī ityādi . uragāṇāmudāharaṇāni—pannagaḥ, pannagī . nāgaḥ, nīgī . ityādi .. pumākhyāśca strīyogaiḥ saha . pumākhyā gaṇakamahāmātrādyāḥ strīyogaiḥ saha strīṇāṃ puṃyoganimittakākhyābhiḥ saha strīpuṃsaliṅgayorvartante . atrodāharaṇāni—gaṇakaḥ puruṣaḥ, tasya strī gaṇakī . mahāmātraḥ puruṣaḥ, tasya strī mahāmātrī . ādiśabdād indraḥ, indrāṇī ityādi . kāṃścit strīpuṃsaliṅgān śabdān svarūpeṇāha—mallaka iti . mallakaḥ mallakī dīpapātram .. 37 .. </Amarapadavivrti>
<Amarapadavivarana ><AK.03.05.037>  
strīpuṃsayorapatyāntāḥ . adhikāro'yam . uttaraprakaraṇād apatyāntāḥ apatyapratyayāntāḥ śabdāḥ striyāṃ puṃsi ca bhavanti . yathā—upagorapatyaṃ pumān aupagavaḥ, aupagavī strī . bhidasyāpatyaṃ pumān bhaidaḥ, bhaidī strī . yadyapyatra nyāsakāreṇa (pañjikā 1, pṛ. 862) ʻgotraṃ sarvaliṅgabhāg bhavati ityuktvā ʻnāḍāyanaḥ pumān, nāḍāyanī strī, nāḍāyanaṃ napuṃsakam ityādi liṅgatraye'pyudāhṛtam, yadāpyevaṃ triliṅgatve'pi strīliṅgatvasadbhāvavādo'tra nānupapannaḥ . yathā—pātrādayaḥ strīliṅgā apyardharcādau paṭhitāḥ . subhūticandrastvāha—ʻnahi napuṃsakatvamapyatrāpyupadeśārham . kiṃ tarhi? yaireva pūrvajāḥsaṃtānotpādanadvāreṇa ʻpuṃnāmno narakād ghorāt trāyante (ma. smṛ. 9. 138) iti tānyeva apatyapratyayotpattistu saṃbandhamātrābhiprāyeṇö iti . tathā kambojādibhya iti uttarasyāpatyapratyayasyāñaḥ ʻkambojālluk (4. 1. 175) iti lope'pi pratyayalakṣaṇanyāyenāpatyapratyayāntatvameva ʻkambojādibhyo lugvacanaṃ colādyartham (vā. 4. 1. 175) . kambojaḥ, kambojī . colaḥ, colī ityādi ..
dvicatuḥ—jātibhedāḥ . dvicatuḥṣaṭpadoragāḥ dvipadacatuṣpadaṣaṭpadarūpajātiviśeṣavācakāḥ sarpajātiviśeṣavācakāśca śabdāḥ strīpuṃsayorvartanta ityarthaḥ . krameṇa yathā—mānuṣaḥ, mānuṣī . kukkuṭaḥ, kukkuṭī . mayūraḥ, mayūrī . mṛgaḥ, mṛgī . śārdūlaḥ, śārdūlī . bhramaraḥ, bhramarī . madhukaraḥ, madhukarī . uragaḥ, uragī . pannagaḥ pannagī ityādi . dvipadādigrahaṇaṃ matsyādīnāmupalakṣaṇam . tena matsyaḥ, matsyī ityādyapi draṣṭavyam .
pumākhyāśca strīyogaiḥ . puṃsaḥ ācaṣṭa iti pumākhyaḥ . atra sopasargatvād ʻāto'nupasarge kaḵ (3. 2. 3) iti kapratyayasyābhāvaḥ . ʻkarmaṇyaṇi (3. 2. 1) tu prakṛtarūpasiddhiḥ . tasmād mūlavibhujādilakṣaṇaḥ kapratyayaḥ, puṃsāmākhyā iti vā (vā. 3. 2. 5) . purogatvādiguṇaviśiṣṭapuruṣeṣveva prayuktatvād atra pumākhyaśabdena praṣṭhamahāmātragaṇakā ucyante . satrīti bhinnaṃ padam . strīkartṛyogaiḥ svasvapuruṣasaṃbandhaiḥ svasvāmibhāvādibhirhetubhūtaiḥ pumākhyāḥ, svasvapuruṣākhyā labhate puruṣe vartamānaṃ prātipadikam . tatsaṃbandhāyāṃ striyāmapi vartata ityarthaḥ . tathā caikasyaiva liṅgadvayavṛttitvamityāśayaḥ . yathā—praṣṭhasya bhāryā praṣṭhī . mahāmātrasya bhāryā mahāmātrī . gaṇakasya bhāryā gaṇakī ityādi . tathā ca jayādityaḥ—ʻpuṃyogāddhetoḥ prātipadikaṃ pumāṃsamākhyābhūtaṃ striyāṃ vartate iti (kāśikā 1, pṛ. 273) . atra nyāsakāraḥ—ʻyathaiva hyasau strī tadyogāt snānodvartanābhiṣekān labhate tathaiva tācchabdyamapi iti (pañjikā 1, pṛ. 849) yathā pumākhyāstadyogāt strīṣu vartante tathā ʻpuṃyogādākhyāyām (4. 1. 48) iti ṅīṣ . anyastu vyācaṣṭa—ʻstrīyogairityanantarasya sahaśabdasya pūrveṇa saṃbandhaḥ, pumākhyāḥ praṣṭhagaṇakamahāmātrendravaruṇaśarvādyāḥ śabdāḥ strīyogaiḥ saha strīṇāṃ puṃyoganimittākhyābhiḥ saha praṣṭhī gaṇakī mahāmātrī indrāṇī varuṇānī śarvāṇī ityādibhiḥ saha strīpuṃsayorvartante iti . atra pūrvāparānusaṃdhānarahitaḥ kaścid vyācaṣṭa—praṣṭhajavanamahāmātrādyā ajātivācakāḥ śabdāḥ strīṇāṃ purogatvaśīghratvādiguṇayogaiḥ hetubhiḥ strīṣvapi vartamānāḥ striyāṃ puṃsi ca vartante . yathā—praṣṭhaḥ puruṣaḥ, praṣṭhā strī . javanaḥ puruṣaḥ, javanā strī ityādyūhanīyam iti . tadasaṅgatam . ʻuktā bhūriprayogatvāt (1, pṛ. 647) ityatraiva sakalayaugikaśabdānāṃ liṅganirṇayasyoktatvād yaugikaśabdānāṃ liṅgatrayavṛttitvena strīpuṃsaprakaraṇānupapatteśca ityalamatiprasaṅgena ..
atha kāṃścit strīpuṃsaliṅgān svarūpeṇāha—sahamallaka iti . mallakena saha vartate iti sahamallakaḥ .. 37 .. </Amarapadavivarana>
<Amarapadaparijata><AK.03.05.037>  
strīpuṃsayorapatyāntāḥ . strīpuṃsayoriti ākuṭīśabdamadhikāraḥ . apatyapratyayāntāḥ śabdāḥ strīpuṃsaliṅgāḥ . aupagavaḥ, aupagavī .. dvicatuḥṣaṭpadoragāḥ . ete strīpuṃsaliṅgāḥ . kukkuṭaḥ kukkuṭī . gardabhaḥ gardabhī . bhramaraḥ, bhramarī . sarpaḥ, sarpī . jātibhedāḥ . ete strīpuṃsaliṅgāḥ . brāhmaṇaḥ, brāhmaṇī .. pumākhyāśca strīyogaiḥ saha . strīyogaiḥ sārdhaṃ pumākhyāḥ strīpuṃsaliṅgāḥ . indraḥ, indrāṇī .. mallakaḥ . mallakādayaḥ strīpuṃsaliṅgāḥ . mallaḥ, mallī . ʻmallo mallī ca kośikȫ iti vaijayantī (pṛ. 163, ślo. 57) .. 37 .. </Amarapadaparijata>
%%p. 05.736
AK.03.05.038ab munirvarāṭakaḥ svātirvallako jhāṭalirmanuḥ .
AK.03.05.038cd mūṣā sṛpāṭī karkandhūryaṣṭiḥ śāṭī kaṭī kuṭī .. 38 ..
iti strīpuṃliṅgaśeṣaprakaraṇam 
<Amarapadavivrti ><AK.03.05.038>  
munirvarāṭakaḥ—kaṭī kuṭī . ete śabdāḥ strīpuṃsaliṅgāḥ . ayaṃ muniḥ tapasvī . iyaṃ muniḥ . varāṭakaḥ, varāṭikā padmakośaḥ . svātiḥ, svātī nakṣatrabhedaḥ . vallakaḥ, vallakī vīṇā . jhāṭaliḥ, jhāṭalī vṛkṣabhedaḥ . ayaṃ manuḥ iyaṃ manuḥ, svāyaṃbhuvaḥ tasya patnī ca . mūṣaḥ, mūṣā ca dhātudravīkaraṇapātrī . sṛpāṭaḥ, sṛpāṭī sarit . ayaṃ karkandhūḥ, iyaṃ karkandhūḥ vadarī . ayaṃ yaṣṭiḥ, iyaṃ yaṣṭiḥ daṇḍaḥ . śāṭaḥ, śāṭī vastram . kaṭaḥ, kaṭī ca śroṇī . kuṭaḥ, kuṭī ca parṇaśālā .. 38 ..
iti strīpuṃliṅgaśeṣaprakaraṇam </Amarapadavivrti>
<Amarapadavivarana ><AK.03.05.038>  
yonirvarāṭakaḥ—kaṭī kuṭī . yoniśabdaḥ strīpuṃsayorityarthaḥ . sahaśabdasya pūrvavākyaśeṣatvapakṣe mallaka iti padaṃ dīpabhājanam . mallikā ca . yoniḥ strīpuṃsayorvyañjanam . varāṭaḥ kapardikāyām, padmakośe ca . striyāṃ tu varāṭikā . svātirnakṣatraviśeṣaḥ . svātī ca . vallako vīṇā, vallakī ca . varṇaka iti pāṭhe nīlyādilepanadravyam, varṇikā ca . jhāṭalirvṛkṣaviśeṣaḥ . striyāṃ jhāṭalī ca . ayaṃ munirvācaṃyamaḥ . iyaṃ muniḥ . manuriti pāṭhe manuṣyāṇāmādyabhūtā strī puruṣo vā manuśabdārthaḥ . ayaṃ manuḥ . iyaṃ manuḥ . mūṣaḥ svarṇādivilepanapātram . ajāditvāt ṭāpi mūṣā ca . sṛpāṭiśabdo'prasiddhārtha iti subodhinī . parimāṇaviśeṣa iti subhūtiḥ . asidhārā ityanye . saridityapare . striyāṃ tu ṅīṣi gaurādipāṭhe sṛpāṭī . iyamayaṃ vā karkandhūḥ badarī . iyamayaṃ vā yaṣṭirdaṇḍaḥ . śāṭo'lpavastram . śāṭī ca . kaṭaḥ śroṇī kaṭī ca . kuṭo'lpagṛham . kuṭī ca .
ʻstrīpuṃsayoraśanyūrmiyoniśroṇimarīcayaḥ .
iṣurdharaṇikarkandhūvastiśālmalimṛtyavaḥ .
maṇibāṇaśāṭayaṣṭitruṭikīṭakuṭīṣavaḥ ..
ityādi .. 38.. 
iti strīpuṃsaśeṣaprakaraṇam </Amarapadavivarana>
<Amarapadaparijata><AK.03.05.038>  
munirvarāṭakaḥ—kaṭī kuṭī . munirgatārthaḥ (1, pṛ. 474) . varāṭakaḥ kapardaḥ . ʻkapardastu varāṭakaḵ iti vaijayantī (pṛ. 152, ślo. 57) . svātiriti nakṣatram . bhallako bāṇaḥ . ʻbhallo bhallī ca bāṇe syāt iti viśvaḥ (pṛ. 151, ślo. 30) . punaḥ pāṭhaḥ matāntarāṅgīkārārthaḥ . tenetaratrābhihitāḥ śabdāścāṅgīkṛtāḥ .
ʻśāṭī reṇuhareṇūrujalūkākolidhūlayaḥ
utkaṇṭhā kaṅkatī kandūrvitastī rayirañjaliḥ ..
iti vaijayantī (pṛ. 291, ślo. 26-7) .
ʻtithimaṇidhṛṇikelīśālmalīsvātivastī-
raśanimunigabhastīrāśiyonyūrmivārṣṇīḥ
viraṇimaṇimarīciśreṇyaṇirmuṣṭiyaṣṭīḥ
kuṭimiṣudhimavīcīṃ pāṭalīṃ puṃsi cāhuḥ ..
iti rabhasakośaḥ . jhāṭiliḥ kuñjaḥ . ʻanipādö . manurdevatā . mūṣāśabdo gatārthaḥ (1, pṛ. 640) . sṛpāṭī tuṇḍam . ʻcañcustroṭiḥ sṛpāṭikȫ iti vaijayantī (pṛ. 30, ślo. 50) . karkandhūrgatārthaḥ (1. pṛ. 237) . yaṣṭiranekārthaḥ . yaṣṭirhāralatāśastrabhedayordhvajadaṇḍake iti viśvaḥ (pṛ. 37, ślo. 23) . śāṭīkaṭīkuṭīśabdāḥ śāṭakakaṭakuṭārthakāḥ .. 38 ..
iti strīpuṃliṅgaśeṣaḥ </Amarapadaparijata>
%%p. 05.738
atha strīnapuṃsakaśeṣaprakaraṇam—
AK.03.05.039ab strīnapuṃsakayorbhāvakriyayoḥ ṣyañ kvacicca vuñ .
AK.03.05.039cd aucityamaucitī maitrī maitryaṃ vuñ prāgudāhṛtaḥ .. 39 ..
<Amarapadavivrti ><AK.03.05.039>  
strīnapuṃsaka—kvacicca vuñ . śabdapravṛttinimitto bhāvaḥ, kriyā vyāpāraḥ . tayorbhāvakarmaṇoranyatarārthe vartamānaḥ ṣyañpratyayānto vuñpratyayāntaśca strīnapuṃsakayorvartate . kvacit pratyayayogānusāreṇa striyāṃ vartate . atrodāharaṇāni darśayati—aucityamaucitī—prāgudāhṛtaḥ . ṣyañpratyayānto yathā—ucitasya bhāvaḥ karma vā aucityam, aucitī ca . evaṃ maitryaṃ maitrī . vuñ pratyayāntastu prāg vairamaithunikādivun (pṛ. 658, ślo. 4) ityatrodāhṛtaḥ .. 39 .. </Amarapadavivrti> 
<Amarapadavivarana ><AK.03.05.039>  
strīnapuṃsaka—kvacicca vuñ . triliṅgaśeṣāvadhitayā (ślo. 42) adhikāro veditavyaḥ . bhāvakarmaṇoḥ ṣyañ, kvacicca vuñ . bhāvaḥ śabdapravṛttinimittabhūto vastudharmaḥ . kriyā karmavyāpāra ityarthaḥ . ʻtasya bhāvastvatalaü (5. 1. 119) ityato bhāva iti vartamāne, ʻvarṇadṛḍhādibhyaḥ ṣyañ cö (5. 1. 123) ityato bhāve ṣyañ . ʻguṇavacanabrāhmaṇādibhyaḥ karmaṇi cö (5. 1. 124) iti bhāvakarmaṇoḥ ṣyañ bhāvakarmādhikāre; ʻyopadhād gurūpottamād vuñ (5. 1. 123), ʻdvandvamanojñādibhyaścö (5. 1. 133) iti bhāvakarmaṇoḥ vuñpratyayāntāśca śabdāḥ strīnapuṃsakaliṅgā bhavanti . kvaciditi viśeṣaṇamasākalyārtham . tataśca ucitādisaṃbandhinoreva ṣyañvuñpratyayayorubhayaliṅgatvam . na tu śuklādisaṃbandhinorapīti prayogānusāreṇa vijñeyamityarthaḥ .
svayamevodāharati—aucityamaucitī maitryaṃ maitrī . ucitaśabdād guṇavacanād bhāvakarmaṇorarthayoḥ ṣyañpratyaye aucityam . strīvivakṣāyāṃ tu ṣitvād ṅīṣpratyaye bhasaṃjñāyāmakārayakārayorlope aucitī . mitraśabdād brāhmaṇādiṣyañi pūrvavadeva maitryaṃ maitrī iti rūpadvayam .. vuñ prāgudāhṛtaḥ . pūrvaṃ mānuṣyakarājanyakādiśabdā (2, pṛ.217; 1, pṛ. 485) samūhārthe buñantāḥ, tattatprastāveṣu darśitāḥ . tadvadeva bhāvakarmaṇorapi yopadhādibhyo buñ ūhituṃ śakya iti udāhṛta ityuktam . udāhṛta iti udāhṛtaprāya ityarthaḥ . athavā—āhopuruṣikācaurikādiśabdānāṃ (1, pṛ. 543, 635) manojñādipaṭhitānāmuktatvād (5. 1. 133) udāhṛta ityakterna virodhaḥ . athavā strīliṅgaśeṣe ʻvairamaithunikādivun (pṛ. 658, ślo. 4) ityatra vungrahaṇasyopalakṣaṇatvena vyākhyānād vuñpratyayāntāḥ kevalastrīliṅgā darśitāḥ . napuṃsakaśeṣaprakaraṇe tu—ʻsamūhe bhāvakarmaṇoradantapratyayāḵ (pṛ. 720, ślo. 29) iti vākyena vuñpratyayo'pi sāmānyena napuṃsakaliṅga uktaḥ . ato vuñpratyayāntasya strīnapuṃsakayorubhayaliṅgatvaṃ kvācitkamiti prakaṭayituṃ ʻvuñ prāgudāhṛtaḵ ityuktam . kvacittu strīliṅgatvena, kvacicca napuṃsakaliṅgatvenodāhṛtaḥ ityarthaḥ ..
iha ṣyañantavuñantaśabdayormadhye keṣāmubhayaliṅgatvam, keṣāṃ kevalastrīliṅgatvam keṣāṃ napuṃsakaliṅgatvamiti jijñāsāyāṃ kvacicchabdasaṃjātaśaṅkāṃ vārayituṃ svayaṃ śeṣakāra āha—
ʻsyādaucityaṃ maitryaṃ śailyānupūrvyavaidagdhyasāmagryam .
cāturyaṃ vāṇijyaṃ pārikhyātyamapi sāmācāryam ..
vaiduṣyaṃ maukharyaṃ yāthākāmyārhantyasāhityam .
syādaucitī ca maitrī ca śailyānupūrvī ca vaidagdhī ..
syāt sāmagrī cāturī syād vāṇijī pārikhyātyapi .
sāmācārī vaiduṣī ca yāthākāmī ca maukharī ..
ārhantī sāhitīti syuriti pañcadaśa ṣyañi .
strīnapuṃsakayorevaṃ caurikā caurikaṃ tathā ..
dhaurtakaṃ dhaurtikā śārapatrikā śārapatrakam .
kaulaputrikā kaulaputrakamete striyāṃ napi ..
āhopuruṣikā ca syādāmuṣyakulikā tathā .
āmuṣyuputrikā cādorūpikā vaiśvadevikā ..
kumārikā putrikā ca kulikā ca kulālikā .
ṣaṇḍikā ceti pañca syurgrāmaśabdāt pare striyām ..
pariśiṣṭaṃ manajñādau napuṃsakamiti sthitiḥ ..
iti . asyārthaḥ—ucitasya bhāvaḥ karma vā aucityam . strītvavivakṣāyāṃ ṅīṣi aucitī . evaṃ maitryaṃ maitrī . śīlamasyāstīti śīlaḥ . arśaādibhyo'c . śīlasya bhāvaḥ karma vā śailyam, śailī . ʻiyamācāryāṇāṃ śailī iti pañcapādikāyāṃ prayogaḥ . pūrvaṃ pūrvaṃ saṃgatāḥ anupūrvāḥ . teṣāṃ bhāvaḥ ānupūrvyam, ānupūrvī ca . vidagdhasya bhāvaḥ karma vā vaidagdhyam, vaidagdhī ca . samagrasya bhāvaḥ karma vā sāmagryam sāmagrī ca . caturaśabdāt cāturyaṃ cāturī ca . vaṇijo bhāvaḥ karma vā vāṇijyam vāṇijyā ca . striyāṃ tu ajāditvāt ṭābiti vāmanaḥ . paritaḥ khyātaḥ parikhyātaḥ . tasya bhāvaḥ karma vā pārikhyātyam . pārikhyātī ca . samyag ācāro yasya saḥ samācāraḥ . tasya bhāvaḥ karma vā sāmācāryam, sāmācārī ca . viduṣo bhāvaḥ karma vā vaiduṣyam, vaiduṣī ca . mukharo vācālaḥ, tasya bhāvaḥ karma vā maukharyam, maukharī ca . yathābhūtaḥ kāmo yasya yathākāmaḥ . tato yāthākāmyam, yāthākāmī ca . arhan pūjyaḥ . tasya bhāvaḥ karma vā ārhantyam, ārhantī ca . sahitayoḥ śabdārthayoranvayayoḥ bhāvaḥ sāhityam, sāhitī ca . ete pañcadaśaśabdāḥ ṣyañantāḥ bhāvakarmaṇoḥ strīpuṃsakayorvartante . tato'nye brāhmaṇyam, śauklyam, dārḍhyam, jāḍyam, śaityamityādayo napuṃsakaliṅgā eva .
atha vuñ . corasya bhāvaḥ karma vā caurikā, caurikaṃ ca . dhūrtaśabdāt kitavavacanād dhaurtikā, dhaurtakaṃ ca . śarapatraśabdāt śārapatrikā, śārapatrakaṃ ca . kulaputraśabdāt kaulaputrikā, kaulaputrakam . ete vuñantāḥ catvāraḥ śabdāḥ strīnapuṃsakayorbhavanti . amuṣya putrasya bhāvaḥ karama vā āmuṣyaputrikā . ʻāmuṣyāyaṇāmuṣyaputrikāmuṣyakuliketi cālugvaktavyaḵ (vā. 6. 3. 21) ityaluk ..
ādorūpikāśabdaḥ praśastavacanaḥ iti gaṇakāraḥ . vaiśvadevaśabdād vaiśvadevikā . kumārikādayastu pañcaśabdā grāmaśabdāt parabhūtā eveti niyamaḥ . yathā—grāmakumārasya bhāvaḥ karma vā grāmakumārikā . evaṃ grāmaputrikā, grāmakulālikā iti . ṣaṇḍo vṛṣaḥ . grāmaṣaṇḍikā, āmuṣyaputrikādayaḥ trayaḥ, grāmaśabdottaraḥ pañca ityevamaṣṭau śabdā vuñantāḥ striyāmeveti niyamaḥ . manojñādigaṇapaṭhitā avaśiṣṭāḥ sarve vuñantā napuṃsakaliṅga eva . yathā mānojñakamityādi . cāturvarṇyādau arthāntare ṣyañi liṅganiyamanivṛttyarthaṃ bhāvakarmaṇorityuktam .. </Amarapadavivarana>
<Amarapadaparijata><AK.03.05.039>  
strīnapuṃsaka—kvacicca vuñ . etau pratyayāntau strīnapuṃsakaliṅgau .. aucityaṃ—maitryam . evaṃ pāṇḍityam, pāṇḍitī . sāhityam, sāhitī . etāni ṣyaña udārahaṇāni .. buñ prāgudāhṛtaḥ . ʻvṛddhasaṃghe'pi vārddhakam (1, pṛ. 385) iti kvacidgrahaṇāt strīliṅgo na bhavati . ʻcaurikā stainyacaurye cö (1, pṛ. 635) iti kvacidgrahaṇād napuṃsakaṃ na bhavati . bhaiṣajyānantyāvasathyaitihyaśabdā yadi striyām, sūrajādau draṣṭavyā iti śākaṭāyanamate . ete strīnapuṃsakaliṅgāḥ . bheṣajameva bhaiṣajyam, bhaiṣajyā vā . bhiṣajyamiti kaṇḍvādiḥ .. 39 .. </Amarapadaparijata>
%%p. 05.742 
AK.03.05.040ab ṣaṣṭyantaprākpadāḥ senācchāyāśālāsurāniśāḥ .
AK.03.05.040cd syādvā nṛsenaṃ śvaniśaṃ gośālamitare ca dik .. 40 ..
<Amarapadavivrti ><AK.03.05.040>  
ṣaṣṭhyantaprākpadāḥ—syurvā . atra vāśabdaḥ strīliṅgodāhāraṇasamuccayārthaḥ . ṣaṣṭhyantapūrvapadāḥ chāyāśālāsurāsenāniśā ityete śabdā vā strīnapuṃsakayoḥ syuḥ . atrodāharaṇāni svayameva darśayati—nṛsenaṃ—itare ca dik . nṛṇāṃ senā nṛsenam, nṛsenā . evaṃ śvaniśam, svaniśā . gośālam, gośālā . itare ca dik . itare ca chāyāsure api dik udāhārye . vṛkṣacchāyam, vṛkṣacchāyā . yavasuram, yavasurā .. 40 .. </Amarapadavivrti>
<Amarapadavivarana ><AK.03.05.040>  
ṣaṣṭhyantaprākpadāḥ—itare ca dik . ṣaṣṭhītatpuruṣasamāse uttarapadabhūtāḥ senādayaḥ pañca śabdāḥ strīnapuṃsakayorityarthaḥ . svayamevodāharati—syāditi . vā vikalpena nirdiṣṭāḥ . tadabhāvapakṣe strīliṅgāntāḥ . itare chāyāsurāntāḥ śabdāśca dik udāharaṇāni bhavantītyarthaḥ . nṛṇāṃ senā nṛsenam, nṛsenā ca . śuno niśā śvaniśam, śvaniśā ca . yatra śvānaḥ kasyāṃcit kṛṣṇacaturdaśyāmupavasanti tat śvaniśamiti kvacit prasiddhiḥ . gavāṃ śālā gośālam, gośālā ca . evaṃ vṛkṣasya chāyā vṛkṣacchāyam . chāyāyā bahudravyasaṃbandhitve vicchāyamiti kevalanapuṃsakatvaṃ prāguktam (ślo. 26) . tadanyasabandhitve tūbhayaliṅgatvamatrocyata iti na virodhaḥ . tathā guḍasya surā guḍasuram, guḍasurā . evameva kapisenam, kapisenā . śivaniśam, śivaniśā . aśvaśālam, aśvaśālā . yavasuram, yavasurā ityādikamapyudāhāryamiti dikpadena sūcitam . ʻvibhāṣā senāsurācchāyāśālāniśānām (2. 4. 25) iti sūtramūlametat .. 40 .. </Amarapadavivarana>
<Amarapadaparijata><AK.03.05.040>  
ṣaṣṭhyantaprākpadāḥ—syādvā . ṣaṣṭhyantapūrvapadāḥ senādayaḥ strīnapuṃsakaliṅgāḥ . nṛsenam—itare ca dik . nṛsenādīni tadudāharaṇāni . nṛṇāṃ senā nṛsenam . vāgrahaṇād nṛsenā . evamanye'pi .. 40 .. </Amarapadaparijata>
%%p. 05.743
AK.03.05.041ab ābannantottarapado dviguścāpuṃsi naśca lup .
AK.03.05.041cd trikhaṭvaṃ ca trikhaṭvī ca tritakṣaṃ ca tritakṣyapi .. 41 ..
iti strīnapuṃsakaliṅgaśeṣaḥ 
<Amarapadavivrti ><AK.03.05.041>  
āvannantottara—naśca lup . ābantottarapado'nnantottarapadaśca dviguḥ dvigusamāsaḥ apuṃsi strinapuṃsakayorvartate . naśca uttarapadasthanakārasya ca lup lopo bhavati . udāharaṇāni svayameva darśayati . trikhaṭvaṃ—tritakṣyapi . tisṛṇāṃ khaṭvānāṃ samāhāraḥ trikhaṭvam . trikhaṭvī ca . trayāṇāṃ takṣṇāṃ samāhāraḥ tritakṣam, tritakṣī ca .. 41 .. 
iti strīnapuṃsakaśeṣaprakaraṇam </Amarapadavivrti>
<Amarapadavivarana ><AK.03.05.041>  
ābannantottara—naśca lup . atra āb grahaṇena lopa eva grahaṇam . ʻano nalopaśca vā dviguḥ striyām (vā. 2. 4. 17) ityetanmūlatvād asya vidherābantottarapado dvigusamāsaḥ, annantaśabdottarapadaśca samāhāradviguḥ apuṃsi strinapuṃsakayorbhavati . annantottarapadasya yo nakāraḥ tasya lopo bhavati . tena lopavidhānaṃ liṅgaśāstre yadyapi na vaktavyam, tathāpi, asya liṅgavidheḥ ʻano nalopaśca vā dviguḥ striyām iti vaktavyamūlatvapratyabhijñānārthamiti jñeyam . apuṃsi ityadhikṛtasyaivānuvādo vṛttānusāreṇa pādapūraṇārtha iti .. dvividhasyāpi dvigorudāharaṇe svayameva darśayati trikhaṭvam—tritakṣyapīti . tisṛṇāṃ khaṭvānāṃ samāhāraḥ trikhaṭvam . ʻhrasvo napuṃsake prātipadikasyö (1. 2. 47) iti hrasvatvam . stritvavivakṣāyāṃ ʻdvigoḵ (4. 1. 21) ṅīpi trikhaṭvī . trayāṇāṃ takṣṇāṃ samāhāraḥ tritakṣam tritakṣī iti . diṅmātrametat . tena daśamālam, daśamālī . pañcakarma, pañcakarmī ityādyapyudāharaṇīyam .. 41 ..
iti strīnapuṃsakaliṅgaśeṣaḥ </Amarapadavivarana>
<Amarapadaparijata><AK.03.05.041>  
ābannantottara—naśca luk . ābantottarapadaḥ ābanta uttarapadaḥ annantottarapadaśca dviguḥ apuṃsi strīnapuṃsakaliṅgaḥ .. trikhaṭvaṃ—tritakṣyapi . trikhaṭvaṃ trikhaṭvī ca iti dve ābantodāharaṇe . tritakṣaṃ tritakṣī . ete dve annantodāharaṇe . naśca luk ityanena ana nakārasya lopaḥ .. 41 .. 
iti strīnapuṃsakaliṅgaśeṣaḥ </Amarapadaparijata>
%%p. 05.744
atha triliṅgaśeṣaḥ—
AK.03.05.042ab triṣu pātrī puṭī vāṭī peṭī kuvaladāḍimau .
<Amarapadavivrti ><AK.03.05.042>  
triṣu pātrī—kuvaladāḍimau . pātrādayaḥ śabdāḥ triṣu liṅgaṣu vartante . udāharaṇāni . pātrī pātraḥ pātraṃ bhojanasādhanam . puṭī puṭaḥ puṭamācchādanam . vāṭī vāṭo vāṭaṃ śākādyutpattisthānam . peṭī peṭaḥ peṭaṃ mañjūṣā . kuvalī kuvalaḥ kuvalaṃ badarī . dāḍimī dāḍimaḥ dāḍimaṃ vidalam ..
iti triliṅgaśeṣaprakaraṇam </Amarapadavivrti>
<Amarapadavivarana ><AK.03.05.042>  
triṣu pātrī—kuvaladāḍimau . pātrādayaḥ ṣaṭ śabdāḥ liṅgatraye'pi bhavanti . yathā—pātraḥ pātrī pātram, bhājanam . puṭaḥ puṭī puṭam, palāśapatrādiracitaṃ dravyādhārapātram . paṭa iti pāṭhe vastram . ʻvistārayanti kuśalāścitrāṃ vācaṃ paṭīmivö iti māghakāvye (śiśu. 2. 74) . vāṭaḥ vāṭī vāṭam, vṛkṣādyāvāsasthānam . yathā—cūtavāṭī, puṣpavāṭī ityādi . paṅkitivacanaśca, yathā—brāhmaṇavāṭī, viṭapavāṭī, vidvadvāṭī ityādi . peṭaḥ peṭī peṭam, vastrādirakṣaṇārthaṃ dāruveṇuvetrādinirmitaṃ mañjūṣākhyam . striyāṃ tu gaurāditvād ṅīṣ . kuvaladāḍimaśabdau viśeṣavācinau striyāṃ ṅībantau . ajādipāṭhācca peṭā iti ṭābanto'pyasti ..
iti triliṅgaśeṣaḥ </Amarapadavivarana>
<Amarapadaparijata><AK.03.05.042>  
triṣu pātrī—kuvaladāḍimau . pātryādayaḥ triliṅgāḥ . pātrī pātraḥ pātram . puṭī puṭaḥ puṭam . puṭī puṣpakaraṇḍaḥ . ʻpuvvulakareḍü . ʻkaraṇḍī tu puṭī trayī iti vaijayantī (pṛ. 138, ślo. 33) . vāṭī śākādyārāmaḥ . ʻkūragāyalatoṃṭö . ʻpuṣpavāṭī tvamātyādestrayī vāṭī phalāya cet iti vaijayantī (pṛ. 45, ślo. 4) peṭī peṭaḥ peṭam, peṭikā . ʻpeṭṭi . kuvalaṃ vadaram . dāḍimī dāḍimaḥ dāḍimam, ʻdāḍimvam .. 
iti triliṅgaśeṣaḥ </Amarapadaparijata>
%%p. 05.745
AK.03.05.042cd paraliṅgaṃ svapradhāne dvandve tatpuruṣe'pi tat .. 42 ..
<Amarapadavivrti ><AK.03.05.042>  
paraliṅgaṃ—api tat . atha paraliṅgaprakaraṇam . svapradhāne dvandve itaretarayogadvandvasamāse tatpuruṣasamāse ca uttarapadasya yalliṅgaṃ tadbhavati . dvandvasyodāharaṇāni—pārivatīparameśvarau . jāyāpatī . kukkuṭamayūryau . mayūrīkukkuṭāvityādi . tatpuruṣe yathā—ardhaṃ pippalyāḥ ardhapippalī . ardhaṃ kośātakyāḥ ardhakośātakī . vṛkṣaśākhetyādi .. 42 ..
iti paraliṅgaśeṣaprakaraṇam </Amarapadavivrti>
<Amarapadavivarana ><AK.03.05.042>  
anekaliṅgapadātmakasamāsarūpaṃ prātipadikaṃ kiṃliṅgakamiti jijñāsāyāmidamārabhyate—paraliṅgaṃ—tatpuruṣe'pi ca . samāhāradvandvasya napuṃsakaliṅgatvāt tadvyavacchedārthaṃ svapradhāna ityuktam . samāhāradvandvo hi samasyamānapadārthaiḥ gamyamānasamudāye tātparyānna svapradhānaḥ . itaretaradvandvastu samasyamānapadārtheṣu tātparyāt svapradhānaḥ . tathābhūtadvandve itaretarayogalakṣaṇe tatpuruṣasamāse ca parasya padasya yalliṅgaṃ tad bhavatītyarthaḥ . taduktam—ʻparavalliṅgaṃ dvandvatatpuruṣayoḵ (2. 4. 26) iti . yathā—pārvatīparameśvarau . pṛthivyaptejovāyvākāśāni . kukkuṭamayūryau . mayūrīkukkuṭāvimau . tatpuruṣe yathā—nīlaṃ ca tadutpalaṃ ca nīlotpalam . mukhameva candro mukhacandraḥ . grāmaṃ prāptaḥ grāmaprāptaḥ . śaṅkulayā khaṇḍaḥ śaṅkulākhaṇḍaḥ . rudrāya baliḥ rudravaliḥ . corād bhayaṃ corabhayam . devadattasya kanyā devadattakanyā . ardhaṃ pippalyāḥ ardhapippalī . akṣeṣu śauṇḍaḥ akṣaśauṇḍaḥ ityādi .. 42 ..
iti paraliṅgaprakaraṇam </Amarapadavivarana>
<Amarapadaparijata><AK.03.05.042>  
paraliṅgaṃ svapradhāne dvandve . itaretarayogadvandve paravalliṅgaṃ syāt . kukkuṭamayūryau . mayūrīkukkuṭau . tatpuruṣe'pi tat . tatpuruṣaviśeṣe'pi tadvat iti paravalliṅgaḥ syāt . kulavipraḥ, viprakulam . svapradhāna iti vacanād atra na . pāṇipādamityādi .. 42 ..
iti paraliṅgaśeṣaḥ </Amarapadaparijata>
%%p. 05.746
AK.03.05.043ab arthāntāḥ prādyalaṃprāptāpannapūrvāḥ paropagāḥ .
AK.03.05.043cd taddhitārthe dviguḥ saṃkhyāsarvanāmatadantakāḥ .. 43 ..
<Amarapadavivrti ><AK.03.05.043>  
arthāntāḥ . arthaśabdāntāḥ paropagā vācyaliṅgā bhavanti . arthāntā yathā—brāhmaṇāya dhanaṃ brāhmaṇārthaṃ dhanam . saṃtānāya vidhiḥ . bhaṭāya bhaṭārthā bhṛtiḥ ityādi .. prādyalaṃprāptāpannapūrvā paropagāḥ . prādayaśca alaṃśabdaśca prāptaśabdaśca āpannaśabdaśca yeṣāṃ samāsaśabdānāṃ pūrvapadāni bhavanti te paropagāḥ viśeṣyanighnā bhavanti . prādipūrvā yathā—pragata ācāryo yasya prācāryaḥ . prācāryā nartakī . prācārya śiṣyakulam . evaṃ kokilayā avaśiṣṭaṃ avakokilaṃ puṣpam . avakokilā kalikā . avakokilaḥ kuḍmalaḥ . pariśrānto'dhyayanāya paryadhyayano māṇavakaḥ . paryadhyayanā śiṣyasaṃhatiḥ . paryadhyayanaṃ śiṣyakulam ityādi . alaṃpūrvā yathā—alaṃ jīvanāya, alaṃjīvanaḥ kośaḥ . alaṃjīvanā bhūḥ . alaṃjīvanaṃ dhanamityādi .prāptapūrvā yathā—prāpto jīvikāṃ prāptajīvikaḥ puruṣaḥ . prāptajīvikā strī . prāptajīvikaṃ naṭakulamityādi . āpannapūrvā yathā—āpannaṃ sattvamāpannasattvaḥ . āpannasattvā siṃhī . āpannasattvaṃ bhaṭakulamityādi .. 
taddhitārtho dviguḥ . taddhitārtho dvigusamāsaḥ paropago bhavati . atrodāharaṇāni—pañcasu kapāleṣu saṃskṛtaḥ puroḍāśaḥ pañcakapālaḥ, pañcakapālā, pañcakapālamityādi .. saṃkhyāsarvanāmatadantakāḥ . saṃkhyāvācinaḥ śabdāḥ paropagā bhavanti . eko ghaṭaḥ . ekā śāṭī . ekaṃ mitramityādi . dvau kucau . dve striyau . dve locane . trayaḥ puruṣāḥ . tisraḥ striyaḥ . trīṇi phalāni . catvāraḥ samudrāḥ . catasro vidyāḥ . catvāri padāni ityādi . sarvanāmaśabdāḥ saṃkhyāntāḥ sarvanāmāntaśabdāśca paropagā bhavanti . udāharaṇāni—sarvaḥ pumān . sarvā nārī . sarvaṃ jagat . viśvo janaḥ . viśvā janatā . viśvaṃ kulamityādi .. saṃkhyāntā yathā—dvitrāḥ puruṣāḥ . dvitrāḥ striyaḥ . dvitrāṇi padāni . evaṃ dvicaturāḥ, tricaturāḥ, pañcaṣāḥ ityādi . sarvanāmāntā yathā—ābhyāmanyaḥ tadanyaḥ . tadanyā strī . tadanyaṃ kulamityādi .. 43 .. </Amarapadavivrti>
<Amarapadavivarana ><AK.03.05.043>  
atha viśeṣyanighnaśeṣaḥ . arthāntāḥ . arthaśabdo'nto yeṣāṃ caturthīsamāsānte arthāntāḥ . arthaśabdāntāḥ caturthīsamāsāḥ paropagā ityuttaravākyasthaṃ padametatprakaraṇasthaiḥ pūrvottaravākyaiḥ yathāyogaṃ saṃbadhyate . viśeṣyanighnā ityarthaḥ . taduktam—ʻarthena nityasamāsavacanaṃ sarvaliṅgatā ca vaktavyȫ (vā. 2. 1. 36) iti . yathā—brāhmaṇārthaḥ sūpaḥ . brāhmaṇāya sūpa ityarthaḥ . jalārthā vāpī . jalārthamudapānamityādi .. prādyalaṃprāptāpannapūrvāḥ paropagāḥ . prādyanyatamopasargapūrvakāḥ, alaṃśabdapūrvāḥ, prāptapūrvakāḥ, āpannapūrvakāśca paropagā bhavanti . atra paraśabdena śreṣṭhavācinaḥ pradhānabhūtaṃ viśeṣyaṃ vivakṣitam . tena ca talliṅgaṃ lakṣyate . paraliṅgamupagacchantīti paropagāḥ . viśeṣyavācakaśabdānusāriliṅgavacanā ityarthaḥ . athavā paraśabdo'nyārthaḥ . anyādhīnaliṅgāḥ, na tu svādhīnaliṅgā ityarthaḥ . kasyānyasya liṅgamanusaratītyākāṅkṣāyāṃ saṃnidhiprayuktasya svāvacchedyasya viśeṣyasyaivetyavagamyate . krameṇodāharaṇāni—atikrāntaḥ khaṭvām atikhaṭvaḥ puruṣaḥ . atikhaṭvā strī . atikhaṭvaṃ kalatramiti . ʻatyādayaḥ krāntādyarthe dvitīyayȫ (vā. 2. 2. 18) iti samāsaḥ . avakṛṣṭaḥ kokilayā avakokilaḥ puṣpastabakaḥ . avakokilā mañjarī . avakokilaṃ phalam ityādi . ʻavādayaḥ kṛṣṭādyarthe tṛtīyayȫ (vā. 2. 2 18) iti samāsaḥ . pariśrānto'dhyayanāya paryadhyayano māṇavakaḥ . paryadhyayanā vaṭusaṃhatiḥ . paryadhyayanaṃ kaṭhavṛndam iti . ʻparyādayo glānādyarthe caturthyȫ (vā. 2. 2. 18) iti samāsaḥ . niṣkrānto grāmād nirgrāmaḥ paśugaṇaḥ . nirgrāmā senā . nirgrāmamajāvikulam . pracyutaḥ ācārāt prācāro brāhmaṇa iti . ʻnirādayaḥ krāntādyarthe pañcamyā (vā. 2. 2. 18) iti samāsaḥ . alaṃ jīvikāyai alaṃjīviko grāmaḥ . alaṃjīvikā bhūmiḥ . alaṃjīvikaṃ dhanamityādi . ākṛtigaṇatvena alaṃ śabdasya paryādiṣvanupraveśāt ʻparyādayaḥ glānādyarthe caturthyȫ (vā. 2. 2. 18) iti samāsaḥ . prāpto dhanaṃ prāptadhanaḥ putraḥ . prāptaṃ garbhaṃ prāptagarbhā patnī . prāptaṃ dhanaṃ prāptadhanaṃ vipravṛndam . āpanno grāmamāpannagrāmaḥ puruṣaḥ . āpannagrāmā strī . āpannagrāmaṃ kalatram ityādi . ʻprāptāpanne ca dvitīyayȫ (2. 2. 4) ityubhayatra samāsaḥ ..
taddhitārthe dviguḥ . paropaga iti vacanavipariṇāmenānuṣajyate . ʻtaddhitārthottarapadasamāhāre cö (2. 1. 51) iti sūtreṇa saṃkhyāvāciśabdānāṃ samānādhikaraṇena yo dvigusamāsaḥ taddhitārthe viṣayabhūte taddhitapratyaye kartavye sati viśeṣyanighna ityarthaḥ . yathā—pañcakapālaḥ puroḍāśaḥ . ekakapālaṃ havirityādi . atrotpannasya taddhitasya ʻdvigorluganapatye (4. 1. 88) iti luki kṛte dvigāraṇādyantābhāvāt tasya paropagatvaṃ na syāt iti śaṅkāṃ vārayitumidamārabdham . arthāntaravihitadvigoḥ parogatvābhāvāt taddhitārtha ityuktam ..
saṃkhyāsarvanāmatadantakāḥ . saṃkhyāvācinaḥ śabdāḥ, saṃkhyāntaśabdāḥ, sarvanāmaśabdāḥ, sarvanāmāntaśabdāśca iti caturvidhāḥ paropagā iti saṃbandhaḥ . atra saṃkhyāvācināṃ madhye ʻtāsu cāvavateḥ striyaḵ (1, pṛ. 603) iti viṃśatyādīnāṃ strīliṅgatvamuktaṃ vaiśyavarge . śatādīnāṃ tvatraiva varge ʻkoṭyāḥ śatādiḥ saṃkhyānyȫ (pṛ. 708, ślo. 24) ityādinā napuṃsakatvamuktam . ato'tra saṃkhyāśabdena ekādyā aṣṭāviṃśāntā bahuśabdaśca gṛhyante . nanu—atrāpi ʻṣaṭsaṃjñakāstriṣu samȫ (ślo. 46) iti pañcannādīnāmaṣṭādaśāntānāṃ triliṅgatvāvagamāt prakṛte saṃkhyāśabdena ekādicaturantānāmeva grahaṇamiti vācyam . pañcannādīnāṃ tatprāyapaṭhitatiṅavyayasādhāraṇyād aliṅgatvapratipādanamātreṇāpi vakṣyamāṇavākyārthaparyavasānasya vaktuṃ śakyatvāt . tarhi ʻsaṃkhyāḥ saṃkhyeye hyādaśa triṣü (1, pṛ. 602) ityanena paunaruktyaṃ syāditi cet satyam . tatraikādisaṃkhyānāṃ triliṅgatvamātramuktam . na tu paropagatvamiti . tacca triliṅgam . taṭamaṇḍalādiśabdavadāviṣṭaliṅgatvenāpyupapadyata iti paropagatvamidānīmucyata iti sarva sustham ..
saṃkhyāśabde yathā—eko ghaṭaḥ . ekā vāpī . ekaṃ gṛham . dvau ghaṭau . dve jāye . trayo lokāḥ . tisra āhutayaḥ . trīṇi savanāni . catvāra ṛtvijaḥ . catasro diśaḥ . catvāri kṛṣṇalāni ityādi . sarvanāmaśabdāḥ dvividhāḥ sarvādayaḥ prathamacaramādayaśca iti . tatrādyā yathā—sarve janāḥ . sarvā pṛthivī . sarvaṃ jagat . viśve devāḥ . viśvā āśāḥ . viśvāni bhuvanāni . prathamaḥ sargaḥ . prathamā sṛṣṭiḥ . prathamaṃ kalatram . pūrvaḥ puruṣaḥ . svaṃ kalatram ityādi . saṃkhyāntā yathā—paramaikaḥ puruṣaḥ . paramatrayo narāḥ . paramatisro nāryaḥ iti . sarvanāmāntā yathā—paramasarvaḥ pumān . paramasarvā nārī . paramasarvaṃ kulamityādi .. 43 .. </Amarapadavivarana>
<Amarapadaparijata><AK.03.05.043>  
arthāntāḥ—paropagāḥ . arthāntāśca prādiprabhṛtipūrvakāśca vācyaliṅgāḥ syuḥ . arthāntānāṃ yathā—brāhmaṇāya brāhmaṇārthā yavāgūḥ . brāhmaṇārthaḥ sūpaḥ . brāhmaṇārthaṃ bhakṣyam . prādiprabhṛtipūrvakāṇāṃ yathā—pragata ācāryo'syāḥ prācāryā . atikrāntaḥ khaṭvām atikhaṭvaḥ . alaṃ jīvikāyai alaṃjīvikaḥ . prāptajīvikaḥ . āpanno jīvikāmāpannajīvikaḥ ityādi .. taddhitārthe dviguḥ . taddhitārthadvigurvācyaliṅgaḥ . pañcasu kapāleṣu saṃskṛtaḥ pañcakapālaḥ puroḍāśaḥ . pañcakapālā apūpikā .. saṃkhyāsarvanāmatadantakāḥ . saṃkhyāśca sarvanāmāni ca saṃkhyāsarvanāmāntāśca vācyaliṅgāḥ . saṃkhyāyāṃ yathā—ekā, ekaḥ, ekam . sarvanāmno yathā—sā, saḥ, tat . tadantānāṃ yathā—ūnāstisro yāsāṃ tāḥ ūnatisraḥ, ūnatrayaḥ . sarvanāmāntā yathā—ekāmatikrāntaḥ atyekaḥ, atyekā, atyekam; dvābhyāmanyā dvyanyā, dvyanyaḥ, dvyanyamityādi .. 43 .. </Amarapadaparijata>
%%p. 05.750
AK.03.05.044ab bahuvrīhiradignāmnāmunneyaṃ tadudāhṛtam .
AK.03.05.044cd guṇadravyakriyāyogopādhayaḥ paragāminaḥ .. 44 ..
<Amarapadavivrti ><AK.03.05.044>  
bahuvrīhiradignāmnām . diṅnāmavyatiriktānāṃ śabdānāṃ yo bahuvrīhisamāsaḥ sa paropago bhavati . atrodāharaṇāni—citraḥ paṭo yasya citrapaṭo janaḥ . citrapaṭā senā . citrapaṭaṃ sada ityādi .. unneyaṃ tadudāhṛtam . śeṣāṇām ʻarthāntāḵ ityādīnāmetadantānāmudāharaṇamunneyam . guṇadravya—paragāminaḥ . guṇaśca dravyaṃ ca kriyā ca teṣāṃ yogaḥ saṃbandhaḥ, sa evopādhiryeṣāṃ śabdānāṃ te śabdāḥ paragāmino vācyaliṅgā bhavanti . guṇayogopādhayo yathā—śuklaḥ paṭaḥ . śuklā śāṭī . śuklaṃ vastramityādi . dravyayogopādhayo yathā—daṇḍī puruṣaḥ . daṇḍinī strī . daṇḍi sainyamityādi . kriyāyogopādhayo yathā—pācakaḥ puruṣaḥ . pācikā strī . pācakaṃ kulamityādi .. 44 .. </Amarapadavivrti>
<Amarapadavivarana ><AK.03.05.044>  
bahuvrīhiradiṅnāmnām . adiṅnāmnāṃ diṅnāmavyatiriktānāṃ yo bahuvrīhiḥ sa paropago bhavati . citraḥ paṭo yasya saḥ citrapaṭaḥ puruṣaḥ . citrapaṭā senā . citrapaṭaṃ kalatram . vīrapuruṣo grāmaḥ . vīrapuruṣaṃ puram . kaṇṭhe kālo yasya kaṇṭhekālaḥ . kaṇṭhekālā mūrtirityādi . ʻanekamanyapadārthe (2. 2. 24) iti bahuvrīhisamāsaḥ . adiṅnāmnāmiti kim? dakṣiṇapūrvā . dakṣiṇaparā . uttarapūrvā . uttaraparā ityādi . atra ʻdiṅnāmānyantarāle (2. 2. 26) iti sūtreṇa avāntaradiśi vācye bahuvrīhividhānād avāntaradiśāṃ ca kevalastrīliṅgavācyatvena citrapaṭādivat paropaganivṛttyartham . ata eva kāśikākāreṇa (1. pṛ. 107)—ʻdakṣiṇasyāśca pūrvasyāśca diśoryadantarālaṃ sā dakṣiṇapūrvā dik . evaṃ pūrvottarā, uttarapaścimeti kevalastrīliṅgānyevodāharaṇāni darśitāni ..
iha varge katicilliṅgalakṣaṇānāṃ kānicidudāharaṇāni mūlagrantha evoktāni . yatra tu ʻarthāntāḵ (ślo. 43) ityādau lakṣaṇamātramevoktam, tatra lakṣyāṇāmunnetuṃ śakyatvāt tanmātramevoktamityabhiprāyeṇāha—unneyaṃ tadudāhṛtam iti . ekavacanamavivakṣitam . teṣāmadarśitalakṣyāṇāmudāharaṇamunneyamunnetuṃ śakyamityarthaḥ . athavā—citraguḥ, citrapaṭaḥ, ityādīnāmeva bahuvrīhitvenābālaṃ prasiddhatvāt paropagatvabuddhestanmātraviśrāntatāparihāreṇa vyākaraṇalakṣaṇasiddhabahuvrīhyantarāṇyapi paropagatvenodāhartavyānītyamumarthaṃ sūcayituṃ bahuvrīhiprakaraṇa evonnayanasya kartavyatākathanaṃ kṛtamityanusaṃdheyam .
tathā hi—ʻsaṃkhyayāvyayāsannādūrādhikasaṃkhyāḥ saṃkhyeye (2. 2 25) iti bahuvrīhiḥ . yathā—upagatā daśa upadaśāḥ ghaṭāḥ . upadaśā imā nāryaḥ . upadaśānīmāni phalāni . upaviṃśāḥ . āsannaviṃśāḥ . adūradaśāḥ . adhikadaśāḥ . adhikaviṃśāḥ . eko vā dvau vā ekadvāḥ śūrāḥ . dvau vā trayo vā dvitrāḥ . tricaturāḥ . catuḥpañcā ityādi .. ʻtena saheti tulyayoge (2. 2. 28) iti bahuvrīhiḥ . yathā—putreṇa sahāgata iti saputraḥ . saśiṣyaḥ . savadhūkaḥ . sabhartṛkā yoṣita iti .. ʻprādibhyo dhātujasyottarapadasya lopaśca vā bahuvrīhirvaktavyaḵ (vā. 2. 2. 24) . yathā—pragata ācāryo yasya prācāryaḥ śiṣyaḥ . prācāryā nartakī ityādikamunneyamiti ..
guṇadravya—paragāminaḥ . yogaḥ saṃbandhaḥ . guṇasaṃbandhaḥ, dravyasaṃbandhaḥ, kriyāsaṃbandho vā yeṣāṃ śabdānāṃ pravṛttinimittam, taiḥ pravṛttinimittairhetubhūtaiḥ ye śabdāḥ, te śabdāḥ paropagāḥ ityadhikṛtena saṃbandhaḥ . upādhaya iti pāṭhe bahuvrīhisamāśrayaṇena śabdaparatvena yojyam . atra yogapadaṃ prayuñjānasyāyamabhiprāyaḥ . yadā guṇadravyādivyaktayastadgatākṛtayo vā matabhedena śabdānāṃ pravṛttinimittāni bhavanti, yadā na vācyaliṅgatvam, tadā na guṇaliṅgatvam . ata eva ʻguṇe śuklādayaḥpuṃsi (1, pṛ. 101), ʻklībe śīghrādyasattvaṃ syāt (1, pṛ. 46) ityādinā tattatprastāve śuklādiśabdānāṃ svapradhānatvena niyataliṅgatvamuktam . yathā—paṭasya śuklaḥ . apāṃ śuklo rūpam . himasya śītam . guḍasya madhuro rasaḥ . ʻmano'dhikaṃ śīghramihāśvavṛndam ityatra yathātathātva eva śabdāḥ matublopād abhetopacārādvā sāmānādhikaraṇyena guṇini vartante . tathā guṇayogopādhinaiva viśeṣyanighnaḥ . yathā śuklaḥ paṭaḥ . śuklā śāṭī . śuklaṃ vastram . śīto vāyuḥ . śītā āpaḥ . śītaṃ jalamityādi . 
kiṃ ca yeṣāṃ samarthakuśalanipuṇādiśabdānāṃ sarvatrāpi parapradhānatvena kevalaṃ dharmisāmānādhikaraṇyenaiva prayogaḥ, teṣāmapyutsāhavivecakatvādiguṇayoga eva vācyaliṅgatve nimittam . yathā—samarthaḥ kuśalaśca puruṣaḥ . samarthā senā . samarthaṃ kalatramityādi . yeṣāṃ rūparasādiśabdānāṃ sarvathā svārthapradhānatayā dharmiṇā saha vaiyadhikaraṇyenaiva prayogaḥ, teṣāmapi svārthapravṛttau rūpatvarasatvādireva pravṛttinimittatvena guṇayogalakṣaṇopodherabhāvād na vācyaliṅgatvaśaṅkāvakāśaḥ . na ca rūparasādiśabdānāṃ śuklādiśabdavadeva matubāropādvā arśaāditvādvā abhedopacārādvā dharmisāmānādhikaraṇyamastīti vācyam . anabhidhānaśiraskatvāt sāmānādhikaraṇye . abhidhānalakṣaṇā hi kṛttaddhitasamāsā iti śābdikanyāyaḥ . yathā ca tato rūparasādiśabdebhyo mattvarthīyapratyayotpattyā dharmiparatvena śrūyate . tathā guṇayogalakṣaṇopādhisadbhāvāt teṣāṃ paropagatvamapratihatameva . yathā rūpavān putraḥ . rūpavatī bhāryā . rūpavat kalatram . gandhavān vāyuḥ . gandhavatī pṛthivī . jñānī muniḥ . jñānavān muniḥ . smṛtimānityādi .
dravyayoge yathā—daṇḍī devadattaḥ . daṇḍinī strī . daṇḍi yadukulamiti . kriyāyoge yathā—ʻkriyāṃ kurvaddhi kārakam iti kriyāyogaḥ kārakamātrasyāsti . tatra kartari yathā—vācakaḥ puruṣaḥ . vācikā jāyā . vācikaṃ kalatram iti . karmaṇi yathā—pacati sma pakvamannam . pakvā śaṣkulī . pakva odana iti . karaṇe yathā—vṛścate yena vṛścikaḥ paraśuḥ . vṛścanaṃ śastram . vṛścanī śastrī . apādāne yathā—yo bibheti yasmāt sa bhīmaḥ puruṣaḥ . bhīmo rākṣasaḥ . bhīmaṃ durgam . adhikaraṇe yathā—pacyate'treti pacanaḥ piṭharaḥ . pacanī sthālī . pacanaṃ kuṇḍamityādi .. 44 .. </Amarapadavivarana>
<Amarapadaparijata><AK.03.05.044>  
bahuvrīhiradignāmnām . adiṅnāmnāṃ bahuvrīhirvācyaliṅgaḥ . citrā gāvo yasya citraguḥ pumān, citraguḥ strī . adignāmnāmityanena diṅnāmabahuvrīhau na bhavati . dakṣiṇasyāśca pūrvasyāśca diśoryadantarālaṃ sā dakṣiṇapūrvā . pūrvottarā ityādi .. guṇadravya—paragāminaḥ . guṇadravyakriyābhiḥ yogopādhayaḥ yogapravṛttinimittabhūtaśabdā vācyaliṅgāḥ . śuklaḥ paṭaḥ . śuklā paṭī . śuklaṃ paṭam . daṇḍinī gopālikā . daṇḍī gopālakaḥ . daṇḍi gopakulam . pācikā devadattā . pācako devadattaḥ . pācakaṃ kalatramityādi .. 44 .. </Amarapadaparijata>
%%p. 05.753
AK.03.05.045ab kṛtaḥ kartaryasaṃjñāyāṃ kṛtyāḥ kartari karmaṇi .
AK.03.05.045cd aṇādyantāstena raktādyarthe nānārthabhedakāḥ .. 45 ..
iti vācyaliṅgaśeṣa
<Amarapadavivrti ><AK.03.05.045>  
kṛtaḥ kartaryasaṃjñāyām . asaṃjñāyāṃ kartṛkārake vihitāḥ kṛtaḥ kṛtsaṃjñakāḥ paragāmino bhavanti . udāharaṇāni—bhartā, bhartrī, bhartṛ . sādhakaḥ, sādhikā, sādhakamityādi . kṛtyāḥ kartari karmaṇi . kartari karmaṇi ca kārake vihitāḥ kṛtyapratyayāntāḥ śabdāḥ asaṃjñāyāṃ vartamānāḥ paragāmino vācyaliṅgā bhavanti . kartari kṛtyapratyayānto yathā—vāstavyā lakṣmīḥ . vāstavyaṃ dhanamityādi . karmaṇi kṛtyapratyayānto yathā—kartavyaḥ kaṭaḥ . kartavyā śāṭī . kartavyaṃ vastramityādi .. aṇādyantāstena raktādyarthe . tena raktamityetasminnarthe ādigrahaṇāt tena yuktamityarthe ca vihitā aṇādipratyayāntāḥ śabdā asaṃjñāyāṃ vartamānāḥ paragāminaḥ syuḥ . aṇ pratyayo yathā—kāṣāyaḥ paṭaḥ . kāṣāyī paṭī . kāṣāyaṃ vastramityādi . ṭhakpratyayo yathā—lākṣayā raktaḥ paṭaḥ lākṣikaḥ . lākṣikī . lākṣikam ityādi .. nānārthabhedakāḥ . ye nānārthānāṃ bhedakāḥ te śabdāḥ paragāmino bhavanti . atrodāharaṇāni—śivo rudraḥ . śivā gaurī . śivaṃ bhadramityādi .. 45 .. 
iti vācyaliṅgaśeṣaprakaraṇam </Amarapadavivrti>
<Amarapadavivarana ><AK.03.05.045>  
kṛtaḥ kartaryasaṃjñāyām . kartṛkārakavihitāḥ kṛtpratyayāntāḥ saṃjñāvyatiriktārthāḥ paropagā bhavanti . yathā—sukhakaro vāyuḥ . sukhakarī vṛṣṭiḥ . sukhakaraṃ sajjanasaṃbhāṣaṇamityādi . kartari yathā—kartā, kartrī, kartṛ ityādi . asaṃjñāyāmiti kim? hinastīti siṃhaḥ . vyājighratīti vyāghraḥ ityādīnāṃ paropagatvaṃ mā bhūt .. kṛtyāḥ kartari—nānārthabhedakāḥ . ʻtavyattavyānīyaraḵ (3. 1. 96) ityādipāṇinyācāryapaṭhitāḥ cityāgnicityādayaśca (3. 1. 132) kṛtyasaṃjñakāḥ . tadantāḥ paropagā bhavanti . te ca kṛtyāḥ kartari karmaṇi vā bhavanti . atrāpyasaṃjñāyāmityeva . kartari yathā—ʻvasestavyat kartari ṇiccö (vā. 3. 1. 96) iti vāstavyo vipraḥ . vāstavyā lakṣmīḥ . vāstavyaṃ brāhmaṇavṛndam . ʻbhavyageyapravacanīyopasthānīyajanyāplāvyāpatyā vȫ (3. 4. 68) iti . bhavatīti bhavyam . gāyatīti geyam . geyo māṇavakaḥ sāmnāmityādyudāharaṇāni draṣṭavyāni (kāśikā. 1, pṛ. 252) .
karmaṇi kṛtyā yathā—ʻtayoreva kṛtyaktakhalarthāḵ (3. 4. 70) iti . tayoḥ bhāvakarmaṇorityarthaḥ . paktavyāstaṇḍulāḥ . paktavyaṃ pāyasam . pacanīya odanaḥ . pacanīyā yavāgūḥ iti . ʻaco yat (3. 1. 97) iti yatpratyayaḥ . vahyo rathaḥ . vahyā aśītiḥ . vahyaṃ śatamityādau karaṇārthe'pi kṛtyapratyayāntasya paropagatvamasti . aṇādyantā iti . atrāpyasaṃjñāyāmityanuvartate . asyārthaḥ—ʻtena raktaṃ rāgāt (4. 2. 1) ityārabhya ʻniṣpravāṇiścö (5. 4. 160) ityetadanteṣu saṃjñāvyatiriktārtheṣu vihitā ye aṇādayaḥ pratyayāḥ, tadantāḥ śabdā nānārthabhedakāḥ, anekeṣāmarthānāṃ bhedakā viśeṣeṇa pratipādakāḥ santaḥ paropagā bhavanti . yathā—kaṣāyeṇa raktaḥ kāṣāyaḥ . kusumbhena raktaḥ kausumbhaḥ . māñjiṣṭa ityādau ʻtena raktaṃ rāgāt (4. 2. 1) ityaṇ . tathā—ʻlākṣārocanāśakalakardamāṭṭhak (4. 2. 2) iti ṭhak . lākṣikaḥ, raucanika iti . ʻśakalakardamābhyāmaṇapīṣyate (vā. 4. 2. 2) iti śākalikaḥ, śākalaḥ; kārdamikaḥ, kārdamaḥ ityādi . tathā—ʻnīlyā an vaktavyaḵ (vā. 4. 2. 2) iti . nīlaḥ paṭaḥ . nīlā śāṭī . nīlaṃ vastramityādi .
ʻnakṣatreṇa yuktaḥ kālaḵ (4. 2. 3) ityanena kṛttikābhiryuktamahaḥ kārtikamahaḥ . kārtiko divasaḥ . kārtikī tithiḥ ityādi . ʻparivṛto rathaḵ (4. 2. 10) iti . vastreṇa parivṛto rathaḥ vāstro rathaḥ . ʻpāṇḍukambalādiniḵ (4. 2. 11) iti . pāṇḍukambalena parivṛtaḥ pāṇḍukambalī iti . ʻdvaipavaiyāghrādañ (4. 2. 12) iti . dvīpino vikāro dvaipam . tena parivṛto rathaḥ dvaipo rathaḥ . evaṃ vaiyāghraḥ . ʻsāsya devatȫ (4. 2. 24) iti . indro devatā asyeti aindraṃ haviḥ . aindraḥ puroḍāśaḥ . aindrī dik ityādīni bahūnyudāharaṇāni jñeyāni . asaṃjñāyāmiti kim? ʻsāsmin paurṇamāsīti saṃjñāyām (4. 2. 21) iti saṃjñāyāṃ kan . tasya saṃjñāviṣayatvāt kārttiko māsa iti puṃliṅgatvameva . na tu ayanasaṃkrāntyādivyāvartakatayā liṅgāntaratvam . tathā—ʻkulakukṣigrīvābhyaḥ śvāsyalaṃkāreṣü (4. 2. 96) iti . kauleyakaḥ sārameyaḥ . kaukṣeyakaḥ khaṅgaḥ . graiveyakaṃ kaṇṭhabhūṣā ityādisaṃjñāviṣaye viśeṣyanighnatvābhāvāt . nānārthabhedakā iti kim? nāmaiva nāmadheyamityādau svārthe kapratyayānāṃ prakṛtiliṅgatvam . ʻsvārthikāḥ prakṛtito liṅgavacanānyapyativartante iti . apīti vacanāt catvāro varṇāḥ cāturvarṇyam . deva eva devatā ityādau prakṛtiliṅgātivṛttirapi bhavati . tathā daustikam, auṣṭrakam, rājakam, gavyā, gotrā, pāśyā, galyā ityādīnāmaṇādyantabhedakatvābhāvāt niyataliṅgatvameva . na tu paropagatvamityādi vivecanīyam .. 45 ..
iti paropagaliṅgaprakaraṇam </Amarapadavivarana>
<Amarapadaparijata><AK.03.05.045>  
kṛtaḥ kartaryasaṃjñāyām . kartrarthe vihitāḥ kṛto vācyaliṅgāḥ . kartā, kartrī, kartṛ . kārakaḥ, kārikā, kārakam . asaṃjñāyāmityanena saṃjñāyāṃ na bhavati . hinastīti siṃhaḥ . vyājighratīti vyāghraḥ .. kṛtyāḥ kartari karmaṇi . kartṛkarmaṇorvihitāḥ kṛtyapratyayā vācyaliṅgāḥ . bhavyaḥ, bhavyā, bhavyam . vasatīti vāstavyaḥ . vāstavyam . kriyata iti kartavyaḥ . kartavyam . asaṃjñāyāmeva . tiṣyaḥ . sūryaḥ .. aṇādyantāstena raktāḥ . ʻtena raktaṃ rāgāt (4. 2. 1) ityādyarthe vihitā aṇādyantā vācyaliṅgāḥ . haridrayā rakto hāridraḥ paṭaḥ . hāridraṃ vastram . indro devatā asya aindracaruḥ . aindraṃ havirityādi . asaṃjñāyāmeva . kārtikī paurṇamāsī .. nānārthabhedakāḥ . nānārthaviśeṣaṇāni vācyaliṅgāni . puṇyo lokaḥ . puṇyamahaḥ .. 45 ..
iti vācyaliṅgaśeṣaḥ </Amarapadaparijata>
%%p. 05.756
AK.03.05.046ab ṣaṭsaṃjñakāstriṣu samā yuṣmadasmattiṅavyayam .
AK.03.05.046cd paraṃ virodhe śeṣaṃ tu jñeyaṃ śiṣṭaprayogataḥ .. 46 ..
(ityamarasiṃhakṛtau nāmaliṅgānuśāsane .
sāmānyakāṇḍastṛtīyaḥ sāṅga eva samarthitaḥ ..)*
* ayaṃ ślokaḥ dākṣiṇātyavyākhyāneṣu na dṛśyate .
<Amarapadavivrti ><AK.03.05.046>  
ṣaṭsaṃjñakāḥ—tiṅavyayam . ṣaṭsaṃjñakāḥ ṣakārāntāḥ nakārāntāḥ saṃkhyāśabdāḥ yuṣmadasmacchabdāḥ tiṅantāśca śabdāḥ avyayasaṃjñakāśca śabdā triṣu liṅgeṣu samā ekarūpāḥ . liṅganibandhanarahitā ityarthaḥ . ṣaṭsaṃjñā yathā—pañca bāṇāḥ . pañca striyaḥ . pañca phalāni . yuṣmadasmacchabdā yathā—tvaṃ pumān . tvaṃ strī . tvaṃ napuṃsakam ityādi . ahaṃ pumān . ahaṃ strī . ahaṃ napuṃsakamityādi . tiṅanto yathā—sa tiṣṭhati . sā tiṣṭhati . tat tiṣṭhati . avyayasaṃjñakā yathā—nānā puruṣāḥ . nānā striyaḥ . nānā rūpāṇi .. paraṃ virodhe . asmin varge pūrvāparavirodhe sati paraṃ paraliṅgaṃ bhavati . śeṣaṃ tu jñeyaṃ śiṣṭaprayogataḥ . ihāsmin liṅgādisaṃgrahavarge śeṣamanuktaṃ liṅgaśeṣaṃ śiṣṭaprayogataḥ vṛddhavyavahārato jñeyam . yathā—ayaṃ pacati . iyaṃ pacati . vedāḥ pramāṇamityādi sarvamanavadyam .. 46 ..
iti śrīvaṅgalakāmayabhaṭṭopādhyāyasūnuliṅgayasūri-
viracitāyāmamarakośapadavivṛtau liṅgādisaṃgrahavargaḥ </Amarapadavivrti>
<Amarapadavivarana ><AK.03.05.046>  
iha hi śabdā dvividhāḥ . vyaktaliṅgāḥ, avyaktaliṅgāśca . tatra vyaktaliṅgānāmanuśāsanaṃ kṛtam . anyeṣāmapyabhidheyatayā pratijñātāyā anabhidhāne liṅgānuśāsanapūrṇatoktervyāhatiḥ syāditi manvānaḥ saṃpratyaliṅgān nirūpayati—ṣaṭsaṃjñakāḥ—tiṅavyayam iti . ʻṣṇāntā ṣaṭ (1. 1. 24), ʻḍati cö (1. 1. 25) iti sūtradvayena pāṇinyādibhirācāryaiḥ ṣakārāntasya ṣaṭśabdasya nakārāntānāṃ pañcādīnāmaṣṭādaśaparyantānāṃ katiśabdasya ca ṣaṭsaṃjñayā vyavahāraḥ kṛtaḥ . ʻtip tas jhi ityādīnāṃ lādeśānāmaṣṭādaśānāṃ pratyayānāṃ ʻtiṅ iti saṃjñā paribhāṣitā . tadubhayānusāreṇedamucyate . ṣaṭsaṃjñakāḥ śabdāḥ yuṣmadasmacchabdāśca tiṅantāśca avyayasaṃjñakāśca triṣu liṅgeṣu samāḥ ekarūpāḥ, liṅgabhedanibandhanarūpaviśeṣarahitā ityarthaḥ . yathā—ṣaṭ kumbhāḥ . ṣaḍ yoṣitaḥ . ṣaṭ kuṇḍāni . ime pañca . imāḥ pañca . imāni pañca . daśa putrāḥ . daśa yoṣitaḥ . daśa kalatrāṇi ityādi . ʻsaṃkhyāsarvanāmatadantakāḵ (ślo. 43) iti paropagaprakaraṇoktānāmeva keṣāṃcit saṃkhyāsaṃjñādiśabdānāṃ liṅgatraye'pyaikarūpyād avyaktaliṅgatvenehābhidhānamityavadheyam .
tathā tvaṃ pumān . tvaṃ bhāryā . tvaṃ napuṃsakam . ahaṃ pumān . ahaṃ bhāryā . ahaṃ kalatram . ayaṃ pacati . iyaṃ pacati . itaṃ kalatraṃ pacati . uccairvṛkṣaḥ . uccaiḥ śālā . uccairgṛham . nānā puruṣāḥ . nānā striyaḥ . nānā kulānītyādi . atra śeṣakāraḥ—ʻṣaḍyuṣmadasmadantāśca tatpradhānāḥ samāstriṣü iti . tatpradhānāḥ yuṣmadasmacchabdapradhānāḥ, ṣaḍyuṣmadasmacchabdāntāḥ triṣu liṅgeṣu samā samānā bhavanti . yathā—paramapañca . paramaṣaṭ . paramasapta . paramatvam . paramāhamityādi . tatpradhānā iti kim? pañcaṣānimān paśya . pañcaṣā imāḥ paśya . pañcaṣāṇīmāni paśyeti . upapañcān . upapañcāḥ . upapañcāni . yuṣmānatikrāntān atiyuṣmān . atyasmāniti ..
ityaliṅgaprakaraṇam  
iha granthe liṅgaviśeṣavidhereva pūrvavidhyapekṣayā prābalyamuktam . adhunā liṅgaviśeṣasthayoreva vidhyormitho virodhe kasya prābalyamityapekṣāyāmāha—paraṃ virodhe . atra varge pūrvāparavirodhe parameva liṅgaṃ bhavatītyarthaḥ . yathā—ʻpuṃstve sabhedānucarāḥ saparyāyāḥ surāsurāḵ (ślo. 11) iti . surāsuravācakaśabdānāṃ paṃliṅgatvamuktam . anantaraṃ teṣāmeva śabdānāṃ ʻdvicatuḥṣaṭpadoragāḥ jātibhedāḵ (ślo. 37) iti strīpuṃsakatvamuktam . tathā asuraparyāyatayā rakṣaḥśabdasya puṃliṅgatvamuktam . anantaraṃ ʻdvyackamasisusannantam (ślo. 24) iti napuṃsakaliṅgatvamuktam . tayorvirodhe paratvād napuṃsakameva bhavatītyādi ..
iha ācāryaḥ svagranthe nāmnāṃ liṅgānāmanuśāsanasya sākalyenākṛtatvād nyūnatādoṣamāśaṅkya ʻsaṃpūrṇamucyate (1, pṛ. 3) iti svakṛtipratijñāyā vyāhatiṃ pariharati—śeṣaṃ tu jñeyaṃ śiṣṭaprayogataḥ iti . ayamarthaḥ—ihāsmābhirajñānād asmaraṇād atyantopayogābhāvena granthagauravabhayādvā yad nāmnāṃ nānuśiṣṭaṃ tat sarva śiṣṭānāṃ mahākavīnāṃ prayogānālocya śiṣṭānuśiṣṭagranthānapyākalayya samyagavagantavyamiti . yathā—viṣṇuparyāyeṣu muñjakeśādayaḥ śabdā nābhihitāḥ . śaṃbhuparyāyeṣu ahirbudhnyādayo noktāḥ . samudrabhedeṣu kṣīrodavācakakalaśāmbudhiśabdaḥ parityaktaḥ . bindūparyāyeṣu tunturuṣaśabdo na smṛtaḥ . evamādayaḥ śabdā bahavaḥ tatparyāyānuśāsanaprastāveṣu na gaṇitāḥ . tathā vṛkṣalatāpakṣisarīsṛpabhedā nānuśiṣṭāḥ .
tathā nānārthavarge'pi katicideva nānārthavācakāḥ śabdāḥ kathitāḥ . teṣāmapi antyavarṇasyaiva niyamato vargīkaraṇam . vargāntarasya tadarthānāmapi kiyatāmevābhidhānam . na tu sarveṣāmarthānām . tathā korakamauktikādiśabdānāṃ vidyamāne'pyanekaliṅgatvaṃ nābhihitam . kiṃca liṅgasaṃgrahe'pi bahuvaktavyamasti . yathā—ʻikśtipau dhātunirdeśe (vā. 3. 3. 108) ityanena dhātumātranirdeśe pratyayadvayaṃ śāstre kathitam . tadiha noktam . api ca svārthikapratyayānāmapi katicideva nānārthavācakāḥ śabdāḥ kathitāḥ . keṣāṃcit prakṛtiliṅgātivṛttirdṛśyate . yathā—catvāro varṇā eva cāturvarṇyam . chandasāmaṇ pratyaye gāyatryeva gāyatram . triṣṭubeva traiṣṭubham . jagatyeva jāgatam . tathā samāsavidheḥ tayappratyayāntasya strīnapuṃsakobhayaliṅgatvaṃ dṛśyate . yathā—ʻataddvayījitvarasundarāntare na tanmukhasya pratimā carācare (naiṣadha. 1. 23) . ʻstanadvayaṃ cāru tathā pravṛddham (ku. saṃ. 1. 40) . ʻjagattrayīpaṇḍitamaṇḍitaiṣā sabhā na bhūtā na ca bhāvinī sȫ (naiṣadha. 10. 71) . ʻbhuvanatrayasubhruvāmasau damayantī kamanīyatāmadam (naiṣadha. 2. 18) ityādi . atha niyataliṅgāḥ—vedāḥ pramāṇam . smṛtayaḥ pramāṇam . tanme pramāṇaṃ śivaḥ . pramāṇamiyaṃ brahmaṇi . gamane maṅgalaṃ brāhmaṇāśiṣaḥ . viprāśiṣo bhadramityādikamanekamiha śabdarāśernibanddhumaśakyatayā sāmānyataḥ prakṛtipratyayamukhenaiva ciraṃtanaśiṣṭānuśiṣṭaprabandhapariśīlinā ca nāmaliṅgāni parijñātavyānītyupadeśaḥ nāmaliṅgānuśāsanaprabheda eveti taduktipratijñāyā na kācid vyāhatiḥ . kiṃtu saṃpūrṇataiva nirvyūḍhetyabhiprāyaḥ .. 46 .. </Amarapadavivarana>  
ityamarasiṃhakṛtau nāmaliṅgānuśāsane .
tṛtīyakāṇḍaḥ sāmānyaḥ sāṅga eva samarthitaḥ ..
nigadavyākhyānametat .
vyācaṣṭāmarasiṃhokte nāmaliṅgānuśāsane .
bommagaṇṭyappayācāryo vargaṃ liṅgādisaṃgraham ..
iha yat tyaktamajñānādālasyād yadupekṣitam .
pramādādanyathoktaṃ yad vidvadbhistad viśodhyatām ..
Additional verses in Gm1, Gm3.
ādyo vedavidāṃ kaṇādakapilavyāsāhirāḍaṅghridṛ-
gjaiminyādisamaṣṭimūrtiravadhiḥ smārtakriyāvedinām .
vyācaṣṭāmarasiṃhanātharacitaṃ granthaṃ nighaṇṭūttamaṃ
khyātaṃ śiṣyahitārthamappayasudhīḥ śrīmārapotābhidhaḥ ..
recarlavaṃśasaṃbhūterāsthānyāṃ śiṅgabhūpateḥ .
bommagaṇḍyappayācāryamūrtyā jāgarti śāradā ..
kumāraśiṅgabhūpena lakṣyalakṣaṇavedinā .
śodhitaścedayaṃ granthaḥ kiṃ śodhyaṃ śodhakāntaraiḥ ..
kumāraśiṅgabhūpena yaḥ kadāpi na śodhitaḥ .
sa granthaḥ śodhito'pyanyaiḥ kiṃ budhairvyavahriyate ..
kāvyālaṃkāranānārthatattvabhāvitamānasaḥ .
kumāraśiṅgabhūpāla eka evāsti nāparaḥ ..
kumāraśiṅgabhūpālakṛtayastasya nityaśaḥ .
edhayanti mudaṃ dṛṣṭā dṛśṭāntākṛtinaḥ param ..
jaivātṛkaṃ budhaguruṃ nilayaṃ kalānāṃ
sarvajñamūrdhamaṇimāśritaśuddhapakṣam .
śrībommakaṇṭhyupapadāṅkitamapyayāryaṃ
sarveṣṭitoṣitasuraṃ dvijarājamāhuḥ ..
vyākhyad yo gautamīyaṃ kaṇabhu . . .  śāstraṃ samastaṃ
yena vyākāri bhāṣyaṃ phaṇipatigaditaṃ kaiyaṭaṃ vīkṣya . . .
. . yatnaprayogaḥ śabaramunimataṃ vyākṛtaṃ dviprabhedaṃ
vyākartā vyāsavācāṃ sa jayati bhuvane bommagaṇṭyappayāryaḥ ..
The scribe adds -
śrībommakaṇṭhyappayavākyavṛttiṃ
saṃjīvanīṃ saṃsadi śābdikānām .
matvā tadīyāmarasiṃhaṭīkāṃ
patañjaliḥ prauḍhamukho lilekha ..
saumyanāmasaṃvatsara vaiśākha śu. somavāraṃ varaku vrāsinenu .
<Amarapadaparijata><AK.03.05.046>  
ṣaṭsaṃjñakāstriṣu samāḥ . ṣaṭsaṃjñakāḥ śabdāḥ triliṅgeṣu samāḥ sarūpāḥ . pañca narāḥ . pañca striyaḥ . kati narāḥ . kati striyaḥ . yuṣmadasmattiṅavyayam . yuṣmadādayaḥ triliṅgyāṃ sarūpāḥ . tvaṃ pumān . tvaṃ strī . tvamapatyam . ahaṃ pumān . ahaṃ strī . sa gacchati . sā gacchati . sa iva . seva .. paraṃ virodhe . pūrvaliṅgaparaliṅgayoḥ vipratiṣedhe paraliṅgaṃ grāhyam . dvyahaḥ . tryahaḥ . ʻadantaidvigurekārthaḵ (pṛ. 656, ślo. 3) iti strīliṅgaṃ na bhavati .. puṇyāham, sudināham . ʻahnāhāntȫ (pṛ. 684, ślo. 12) iti puṃliṅgaṃ na bhavati .. śeṣaṃ tu jñeyaṃ śiṣṭaprayogataḥ . anuktaśeṣaliṅgāni śiṣṭaprayogād bodhyāni . tathā coktam—
ʻvaktā vācaspatiryatra śrotā śakrastathāpi tau .
śabdapārāyaṇasyāntaṃ na gatau tatra ke vayam ..
iti śrīvatsanṛsiṃhasūrisutamallināthasudhīviracite
amarapadapārijāte liṅgādisaṃgrahavargaḥ
śrīvatsānvayamānyena mallināthena nirmite .
vyākhyāne'marasiṃhasya tṛtīyaḥ kāṇḍa umbhitaḥ ..
vāmāṃ vāmāṅkabhūṣāmadharamadhusudhāṃ yācite puṣṭirāje
ratnairāpūrṇakumbhaṃ mama diśasi yadi tvaṃ gṛhāṇetyavādīt .
netyevaṃ tāṃ vruvāṇe jaṭharaphaṇipaterdarśamātre sa tasmin
keśībhāraṃ mayūraṃ gatavati ca sadā sāntvayan vaḥ punātu ..
padmāni bodhayatyarkaḥ kāvyāni kurute kaviḥ .
tatsaurabhaṃ nabhasvāṃśca santo jānanti tadguṇān ..
kaveramarasiṃhasya kṛtireṣā sunirmalā .
ācandratārakaṃ stheyānnāmaliṅgānuśāsanam ..
prāgalbhyaṃ prakaṭīkṛtaṃ padakalākūpārapārīṇadhī-
gandhāḍhyairbudhasindhurairamarakṛdbhāvārthajātyandhakaiḥ .
taiḥ kiṃ no jagatītale vidhivacolīlīsudhīḥ . . . 
jānīte nitarāṃ sa eva tadanu śrīmallināthaḥ svayam ..
amarakośaḥ samāptaḥ </Amarapadaparijata>
