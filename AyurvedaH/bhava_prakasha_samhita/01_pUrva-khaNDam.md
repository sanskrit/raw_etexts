+++
title = "०१ पूर्व-खण्डम्"

+++

गजमुखममरप्रवरं सिद्धिकरं विघ्नहर्तारम्।  
गुरुमवगमनयनप्रदमिष्टकरीमिष्टदेवतां वन्दे १

 आयुर्वेदागमनं क्रमेण येनाभवद्भूमौ।  
प्रथमं लिखामि तमहं नानातन्त्राणि संदृश्य २

 

आयुर्हिताहितं व्याधेर्निदानं शमनं तथा।  
विद्यते यत्र विद्वद्भिः स आयुर्वेद उच्यते ३

 

अनेन पुरुषो यस्मादायुर्विन्दति वेत्ति च।  
तस्मान्मुनिवरैरेष आयुर्वेद इति स्मृतः ४

 

विधाताऽथर्वसर्वस्वमायुर्वेदं प्रकाशयन्।  
स्वनाम्ना संहितां चक्रे लक्षश्लोकमयीमृजुम् ५

ततः प्रजापतिं दक्षं दक्षं सकलकर्मसु।  
विधिर्धीनीरधिः साङ्गमायुर्वेदमुपादिशत् ६

 

अथ दक्षः क्रियादक्षः स्वर्वैद्यौ वेदमायुषः।  
वेदयामास विद्वांसौ सूर्यांशौ सुरसत्तमौ ७

 

दक्षादधीत्य दस्रौ वितनुतः संहितां स्वीयाम्।  
सकलचिकित्सकलोकप्रतिपत्तिविवृद्धये धन्याम् ८

स्वयम्भुवः शिरश्छिन्नं भैरवेण रुषाऽथ तत्।  
अश्विभ्यां संहितं तस्मात्तौ जातौ यज्ञभागिनौ ९

देवासुररणे देवा दैत्यैर्ये सक्षताः कृताः।  
अक्षतास्ते कृताः सद्यो दस्राभ्यामद्भुतं महत् १०

वज्रिणोऽभूद् भुजस्तम्भः स दस्राभ्यां चिकित्सितः।  
सोमान्निपतितश्चन्द्र स्ताभ्यामेव सुखी कृतः ११

विशीर्णा दशनाः पूष्णो नेत्रे नष्टे भगस्य च।  
शशिनो राजयक्ष्माऽभूदश्विभ्यां ते चिकित्सिताः १२

भार्गवश्च्यवनः कामी वृद्धः सन् विकृतिं गतः।  
वीर्यवर्णस्वरोपेतः कृतोऽश्विभ्यां पुनर्युवा १३

एतैश्चान्यैश्च बहुभिः कर्मभिर्भिषजां वरौ।  
बभूवतुर्भृशं पूज्याविन्द्रा दीनां दिवौकसाम् १४

 

संदृश्य दस्रयोरिन्द्र ः\! कर्माण्येतानि यत्नवान्।  
आयुर्वेदं निरुद्वेगं तौ ययाचे शचीपतिः १५

नासत्यौ सत्यसन्धेन शक्रेण किल याचितौ।  
आयुर्वेदं यथाऽधीतं ददतुः शतमन्यवे १६

नासत्याभ्यामधीत्यैव आयुर्वेदं शतक्रतुः।  
अध्यापयामास बहूनात्रेयप्रमुखान्मुनीन् १७

 

एकदा जगदालोक्य गदाकुलमितस्ततः।  
चिन्तयामास भगवानात्रेयो मुनिपुङ्गवः १८

किं करोमि क्व गच्छामि कथं लोका निरामयाः।  
भवन्ति सामयानेतान्न शक्नोमि निरीक्षितुम् १९

दयालुरहमत्यर्थं स्वभावो दुरतिक्रमः।  
एतेषां दुःखतो दुःखं ममापि हृदयेऽधिकम् २०

आयुर्वेदं पठिष्यामि नैरुज्याय शरीरिणाम्।  
इति निश्चित्य गतवानात्रेयस्त्रिदशालयम् २१

तत्र मन्दिरमिन्द्र स्य गत्वा शक्रं ददर्श सः।  
सिंहासनसमासीनं स्तूयमानं सुरर्षिभिः २२

भासयन्तं दिशो भासा भास्करप्रतिमं त्विषा।  
आयुर्वेदमहाचार्यं शिरोधार्यं दिवौकसाम् २३

शक्रस्तु तं निरीक्ष्यैवं त्यक्तसिंहासनः स्थितः।  
तमग्रे पूजयामास भृशं भूरितपःकृशम् २४

कुशलं परिपप्रच्छ तथागमनकारणम्।  
स मुनिर्वक्तुमारेभे निजागमनकारणम् २५

देवराज न जानासि दिव एव यतो भवान्।  
विधात्रा विहितो यत्नात्त्रिलोकीलोकपालकः २६

व्याधिभिर्व्यथिता लोकाः शोकाकुलितचेतसः।  
भूतले सन्ति सन्तापं तेषां हन्तुं कृपां कुरु २७

आयुर्वेदोपदेशं मे कुरु कारुण्यतो नृणाम्।  
तथेत्युक्त्वा सहस्राक्षोऽध्यापयामास तं मुनिम् २८

मुनीन्द्र इन्द्र तः साङ्गमायुर्वेदमधीत्य सः।  
अभिनन्द्य तमाशीर्भिराजगाम पुनर्महीम् २९

अथात्रेयो मुनिश्रेष्ठो भगवान्करुणाकरः।  
स्वनाम्ना संहितां चक्रे नरवर्गानुकम्पया ३०

ततोऽग्निवेशं भेडञ्च जातूकर्णं पराशरम्।  
क्षीरपाणिञ्च हारीतमायुर्वेदमपाठयत् ३१

तन्त्रस्य कर्त्ता प्रथममग्निवेशोऽभवत्पुरा।  
ततो भेडादयश्चक्रुः स्वं स्वं तन्त्रं कृतानि च ३२

श्रावयामासुरात्रेयं मुनिवृन्देन वन्दितम्।  
श्रुत्वा च तानि तन्त्राणि हृष्टोऽभूदत्रिनन्दनः ३३

यथावत्सूत्रितं दृष्ट्वा प्रहृष्टा मुनयोऽभवन्।  
दिवि देवर्षयो देवाः श्रुत्वा साध्विति चाब्रुवन् ३४

एकदा हिमवत्पार्श्वे दैवादागत्य सङ्गताः।  
मुनयो बहवस्तेषां नामभिः कथयाम्यहम् ३५

भरद्वाजो मुनिवरः प्रथमं समुपागतः।  
ततोऽङ्गिरास्ततो गर्गो मरीचिर्भृगुभार्गवौ ३६

पुलस्त्योऽगस्तिरसितो वसिष्ठः सपराशरः।  
हारीतो गौतमः सांख्यो मैत्रेयश्च्यवनोऽपि च ३७

जमदग्निश्च गार्ग्यश्च कश्यपः काश्यपोऽपि च।  
नारदो वामदेवश्च मार्कण्डेयः कपिञ्जलः ३८

शाण्डिल्यः सहकौण्डिन्यः शाकुनेयश्चशौनकः।  
आश्वलायनसांकृत्यौ विश्वामित्रः परीक्षकः ३९

देवलो गालवो धौम्यः काप्यकात्यायनावुभौ।  
काङ्कायनो वैजपेयः कुशिको बादरायणः ४०

हिरण्याक्षश्च लौगाक्षिः शरलोमा च गोभिलः।  
वैखानसा वालखिल्यास्तथैवान्ये महर्षयः ४१

ब्रह्मज्ञानस्य निधयो यमस्य नियमस्य च।  
तपसस्तेजसा दीप्ता हूयमाना इवाग्नयः ४२

सुखोपविष्टास्ते तत्र सर्वे चक्रुः कथामिमाम्।  
धर्मार्थकाममोक्षाणां मूलमुक्तं कलेवरम्।  
तच्च सर्वार्थसंसिद्ध्यै भवेद्यदि निरामयम् ४३

तपः स्वाध्यायधर्माणां ब्रह्मचर्यव्रतायुषाम्।  
हर्त्तारः प्रसृता रोगा यत्र तत्र च सर्वशः ४४

रोगाः कार्श्यकरा बलक्षयकरा देहस्य चेष्टाहरा।  
दृष्टा इन्द्रि यशक्तिसङ्क्षयकराः सर्वाङ्गपीडाकराः।  
धर्मार्थाखिलकाममुक्तिषु महाविघ्नस्वरूपा बलात्।  
प्राणानाशु हरन्ति सन्ति यदि ते क्षेमं कुतः प्राणिनाम् ४५

तत्तेषां प्रशमाय कश्चन विधिश्चिन्त्यो भवद्भिर्बुधैर्योग्यैरित्यभिधाय संसदि भरद्वाजं मुनिं तेऽब्रुवन्।  
त्वं योग्यो भगवन् सहस्रनयनं याचस्व लब्धं क्रमादायुर्वेदमधीत्य यं गदभयान्मुक्ता भवामो वयम् ४६

इत्थं स मुनिभिर्योग्यैः प्रार्थितो विनयान्वितैः।  
भरद्वाजो मुनिश्रेष्ठो जगाम त्रिदशालयम् ४७

तत्रेन्द्र भवनं गत्वा सुरर्षिगणमध्यगम्।  
दृष्टवान् वृत्रहन्तारं दीप्यमानमिवानलम् ४८

दृष्ट्वैव स मुनिं प्राह भगवान् मघवा मुदा।  
धर्मज्ञ स्वागतं तेऽथ मुनिं तं समपूजयत् ४९

सोऽभिगम्य जयाशीर्भिरभिनन्द्य सुरेश्वरम्।  
ऋषीणां वचनं सम्यक् श्रावयामास तत्त्वतः ५०

व्याधयो हि समुत्पन्नाः सर्वप्राणिभयङ्कराः।  
तेषां प्रशमनोपायं यथावद्वक्तुमर्हसि ५१

अपाठयन्मुनिं साङ्गमायुर्वेदं शतक्रतुः।  
जीवेद्वर्षसहस्राणि देही नीरुङ् निशम्य यम् ५२

सोऽनन्तपारं त्रिस्कन्धमायुर्वेदं महामुनिः।  
यथावदचिरात्सर्वं बुबुधे तन्मना मुनिः ५३

तेनायुः सुचिरं लेभे भरद्वाजो निरामयम्।  
अन्यानपि मुनींश्चक्रे नीरुजः सुचिरायुषः ५४

तत्तन्त्रजनितज्ञानचक्षुषा ऋषयोऽखिलाः।  
गुणान्द्र व्याणि कर्माणि दृष्ट्वा तद्विधिमाश्रिताः ५५

आरोग्यं लेभिरे दीर्घमायुश्च सुखसंयुतम्।  
आयुर्वेदोक्तविधिनाऽन्येऽपि स्युर्मुनयो यथा ५६

यदा मत्स्यावतारेण हरिणा वेद उद्धृतः।  
तदा शेषश्च तत्रैव वेदं साङ्गमवाप्तवान् ५७

अथर्वान्तर्गतं सम्यगायुर्वेदं च लब्धवान्।  
एकदा स महीवृत्तं द्र ष्टुं चर इवागतः ५८

तत्रलोकान् गदैर्ग्रस्तान् व्यथया परिपीडितान्।  
स्थलेषु बहुषु व्यग्रान् म्रियमाणांश्च दृष्टवान् ५९

तान्दृष्ट्वातिदयायुक्तस्तेषां दुःखेन दुःखितः।  
अनन्तश्चिन्तयामास रोगोपशमकारणम् ६०

सञ्चिन्त्य स स्वयं तत्र मुनेः पुत्रो बभूव ह।  
प्रसिद्धस्य विशुद्धस्य वेदवेदाङ्गवेदिनः ६१

यतश्चर इवायातो न ज्ञातः केनचिद्यतः।  
तस्माच्चरकनाम्नासौ ख्यातश्च क्षितिमण्डले ६२

स भाति चरकाचार्यो देवाचार्यो यथा दिवि।  
सहस्रवदनस्यांशो येन ध्वंसो रुजां कृतः ६३

आत्रेयस्य मुनेः शिष्या अग्निवेशादयोऽभवन्।  
मुनयो बहवस्तैश्च कृतं तन्त्रं स्वकं स्वकम् ६४

तेषां तन्त्राणि संस्कृत्य समाहृत्य विपश्चिता।  
चरकेणात्मनो नाम्ना ग्रन्थोऽय चरकः कृतः ६५

एकदा देवराजस्य दृष्टिर्निपतिता भुवि।  
तत्र तेन नरा दृष्टा व्याधिभिर्भृशपीडिताः ६६

तान्दृष्ट्वा हृदयं तस्य दयया परिपीडितम्।  
दयार्द्र हृदयः शक्रो धन्वन्तरिमुवाच ह ६७

धन्वन्तरे सुरश्रेष्ठ भगवन् किञ्चिदुच्यते।  
योग्यो भवसि भूतानामुपकारपरो भव ६८

उपकाराय लोकानां केन किं न कृतं पुरा।  
त्रैलोक्याधिपतिर्विष्णुरभून्मत्स्यादिरूपवान् ६९

तस्मात्त्वं पृथिवीं याहि काशीमध्ये नृपो भव।  
प्रतीकाराय रोगाणामायुर्वेदं प्रकाशय ७०

इत्युक्त्वा सुरशार्दूलः सर्वभूतहितेप्सया।  
समस्तमायुषो वेदं धन्वन्तरिमुपादिशत् ७१

अधीत्य चायुषो वेदमिन्द्रा द्धन्वन्तरिः पुरा।  
आगत्य पृथिवीं काश्यां जातो बाहुजवेश्मनि ७२

नाम्ना तु सोऽभवत्ख्यातो दिवोदास इति क्षितौ।  
बाल एव विरक्तोऽभूच्चचार सुमहत्तपः ७३

यत्नेन महता ब्रह्मा तं काश्यामकरोन्नृपम्।  
ततो धन्वन्तरिर्लोकैः काशीराजोऽभिधीयते ७४

हिताय देहिनां स्वीया संहिता विहिताऽमुना।  
अथ विद्यार्थिनो लोकान्संहितां तामपाठयत् ७५

अथ ज्ञानदृशा विश्वामित्रप्रभृतयोऽविदन्।  
अयं धन्वन्तरिः काश्यां काशिराजोऽयमुच्यते ७६

विश्वामित्रो मुनिस्तेषु पुत्रं सुश्रुतमुक्तवान्।  
वत्स वाराणसीं गच्छ त्वं विश्वेश्वरवल्लभाम् ७७

तत्र नाम्ना दिवोदासः काशिराजोऽस्ति बाहुजः।  
स हि धन्वन्तरिः साक्षादायुर्वेदविदां वरः ७८

आयुर्वेदं पठस्व त्वं लोकोपकृतिहेतवे।  
सर्वप्राणिदया तीर्थमुपकारो महामखः ७९

पितुर्वचनमाकर्ण्य सुश्रुतः काशिकां गतः।  
तेन सार्द्धं समध्येतुं मुनिसूनुशतं ययौ ८०

अथ धन्वन्तरिं सर्वे वानप्रस्थाश्रमे स्थितम्।  
भगवन्तं सुरश्रेष्ठं मुनिभिर्बहुभिः स्तुतम् ८१

काशिराजं दिवोदासं तेऽपश्यन्विनयान्विताः।  
स्वागतं च तदा चाह दिवोदासो यशोधनः ८२

कुशलं परिपप्रच्छ तथागमनकारणम्।  
ततस्ते सुश्रुतद्वारा कथयामासुरुत्तरम् ८३

भगवन्मानवान्दृष्ट्वा व्याधिभिः परिपीडितान्।  
क्रन्दतो म्रियमाणांश्च जातास्माकं हृदि व्यथा ८४

आमयानां शमोपायं विज्ञातुं वयमागताः।  
आयुर्वेदं भवानस्मानध्यापयतु यत्नतः ८५

अङ्गीकृत्य वचस्तेषां नृपतिस्तानुपादिशत्।  
व्याख्यातं तेन ते यत्नाज्जगृहुर्मुनयो मुदा ८६

काशिराजं जयाशीर्भिरभिनन्द्य मुदान्विताः।  
सुश्रुताद्याः सुसिद्धार्था जग्मुर्गेहं स्वकं स्वकम् ८७

प्रथमं सुश्रुतस्तेषु स्वतन्त्रं कृतवान्स्फुटम्।  
सुश्रुतस्य सखायोऽपि पृथक्तन्त्राणि तेनिरे ८८

सुश्रुतेन कृतं तन्त्रं सुश्रुतं बहुभिर्यतः।  
तस्मात्तत्सुश्रुतं नाम्ना विख्यातं क्षितिमण्डले ८९

इति भावप्रकाशे पूर्वखण्डे आयुर्वेदप्रवक्तृप्रादुर्भावप्रकरणं समाप्तम् १

 

अथ सृष्टिप्रकरणं ग्रन्थारम्भश्च २

आयुर्वेदाब्धिमध्यादतिमतिमुनयो योगरत्नानि यत्नाल्लब्ध्वा स्वे स्वे
निबन्धे दधुरखिलजनव्याधिविध्वंसनाय ।

तत्तद्ग्रन्थाद् गृहीतैः सुवचनमणिभिर्भावमिश्रैश्चिकित्साशास्त्रे
जाड्यान्धकारं प्रशमयितुमिमं संविधत्ते प्रकाशम् १

श्रीपतिपदप्रसादादाशीर्भिर्भूमिदेवानाम्।  
भावप्रकाशनाम्ना ग्रन्थोऽयं पठ्यतां सर्वैः २

आत्मा ज्योतिश्चिदानन्दरूपो नित्यश्च निःस्पृहः।  
निर्गुणः प्रकृतेर्योगात्सगुणः कुरुते जगत् ३

सत्त्वं रजस्तमश्चेति गुणास्ते प्रकृतेः समाः।  
सा जडापि जगत्कर्त्री परमात्मचिदव्ययात् ४

प्रधानं प्रकृतिः शक्तिर्नित्या चाविकृतिस्तथा।  
एतानि तस्या नामानि पुरुषं या समाश्रिता ५

सत्त्वं रजस्तमस्त्रीणि विज्ञेयाः प्रकृतेर्गुणाः।  
तैश्च युक्तस्य चित्तस्य कथयाम्यखिलान् गुणान् ६

आस्तिक्यं प्रविभज्य भोजनमनुत्तापश्च तथ्यं वचो

मेधाबुद्धिधृतिक्षमाश्च करुणा ज्ञानं च निर्दम्भता।  
कर्मानिन्दितमस्पृहं च विनयो धर्मः सदैवादरादेते सत्त्वगुणान्वितस्य मनसो गीता गुणा ज्ञानिभिः ७

क्रोधस्ताडनशीलता च बहुलं दुःखं सुखेच्छाऽधिकादम्भः कामुकताप्यलीकवचनं चाधीरताहङ्कृतिः।  
ऐश्वर्यादभिमानितातिशयितानन्दोऽधिकश्चाटनं।  
प्रख्याता हि रजोगुणेन सहितस्यैते गुणाश्चेतसः ८

नास्तिक्यं सुविषण्णतातिशयितालस्यं च दुष्टा मतिः।  
प्रीतिर्निन्दितकर्मशर्मणि सदा निद्रा लुताहर्निशम्।  
अज्ञानं किल सर्वतोऽपि सततं क्रोधान्धता मूढता।  
प्रख्याता हि तमोगुणेन सहितस्यैते गुणाश्चेतसः ९

तत्र प्रभूतसत्त्वस्तु सात्त्विकः पुरुषः स्मृतः।  
राजसस्तामसश्चैव त्रिविधस्तेन मानवः १०

ततोऽभवन्महत्तत्त्वं बुद्धितत्त्वापराभिधम्।  
त्रिगुणं सत्त्वबहुलं निर्मलं स्फटिकोपमम्।  
चिच्छायाप्राप्तचैतन्यं तदिच्छामयमीरितम् ११

महतस्त्रिगुणाज्जातोऽहङ्कारस्त्रिगुणान्वितः।  
सात्त्विको राजसश्चापि तामसश्चेति स त्रिधा १२

जातानि सात्त्विकात्तस्मादिन्द्रि याणि सराजसात्।  
तानि श्रोत्रं त्वचो नेत्रं रसना नासिका तथा १३

वाग्घस्तचरणोपस्थगुदान्येकादशं मनः।  
पञ्च बुद्धीन्द्रि याण्याहुः प्राक्तनानीतराणि च १४

कर्मेन्द्रि याणि पञ्चैव कथयन्ति विपश्चितः १५

मनो बुद्धीन्द्रि यं विज्ञैः कर्मेन्द्रि यमपि स्मृतम्।  
मनोऽधिष्ठितमेवेदमिन्द्रि यं यत्प्रवर्त्तते १६

शब्दः स्पर्शश्च रूपश्च रसो गन्धो ह्यनुक्रमात्।  
बुद्धीन्द्रि याणां विषयाः समाख्याता महर्षिभिः १७

वाच्यं ग्राह्यञ्च गन्तव्यमानन्दं त्याज्यमेव च।  
कर्मेन्द्रि याणां विषया ज्ञातव्य विषयो हृदः १८

तामसादप्यहङ्कारस्तन्मात्राणि सराजसात्।  
पञ्चाल्पसत्त्वसम्बन्धात्तल्लिङ्गानि भवन्ति हि १९

शब्दतन्मात्रकं स्पर्शतन्मात्रं रूपमात्रकम्।  
रसतन्मात्रकं गन्धतन्मात्रमिति तानि तु २०

तन्मात्रेभ्यो वियद्वायुर्वह्निर्वारि वसुन्धरा।  
एतानि पञ्च जायन्ते महाभूतानि तत्क्रमात् २१

शब्दः श्रोत्रेन्द्रि यं वापि च्छिद्रा णि च विविक्तता।  
वियतः कथिता एते गुणागुणविचारिभिः २२

स्पर्शस्त्वगिन्द्रि यञ्चापि लघुता स्पन्दनं तनोः।  
चेष्टा सर्वशरीरस्य वायोरेते गुणाः स्मृताः २३

रूपं नेत्रेन्द्रि यं पाकः सन्तापस्तीक्ष्णता तथा।  
वर्णो भ्राजिष्णुताऽमर्षः शौर्यं वह्नेर्गुणा अमी २४

रसो रसेन्द्रि यं शैत्यं स्नेहश्च गुरुता तथा।  
सर्वद्र वसमूहश्च शुक्रं वारिगुणाः स्मृताः २५

गन्धो घ्राणेन्द्रि यं चापि काठिन्यं गौरवं तथा।  
वसुन्धरागुणा एते गदिता गुणवेदिभिः २६

शब्दः स्पर्शश्च रूपञ्च रसो गन्धश्च तत्क्रमात्।  
तन्मात्राणां विशेषाः स्युः स्थूलभावमुपागताः २७

प्रकृतेः कारणायोगान्मता प्रकृतिरेव सा।  
महत्तत्त्वादयः सप्त शक्तेर्विकृतयः स्मृताः २८

इन्द्रि याणां च भूतानां कारणत्वान्महर्षिभिः।  
महत्तत्त्वादयः सप्त प्रोक्ताः प्रकृतयोऽपि च २९

दशेन्द्रि याणि चित्तञ्च महाभूतानि पञ्च च।  
एतानि सृष्टिं जानद्भिर्विकाराः षोडश स्मृताः ३०

एवं चतुर्विंशतिभिस्तत्त्वैः सिद्धे वपुर्गृहे।  
जीवात्मनियतेर्निघ्नो वसति स्वान्तदूतवान् ३१

स देही कथ्यते पापपुण्यदुःखसुखादिभिः।  
व्याप्तो बद्धश्च मनसा कृत्रिमैः कर्मबन्धनैः ३२

इच्छाद्वेषसुखासुखानि विषयज्ञानं प्रयत्नो मनः

सङ्कल्पश्च विचारणा स्मृतिरथो बुद्धिः कलाविज्ञता।  
प्राणस्योपरियापनं गुदवशाद्वायोरधः प्रेरणं।  
नेत्रोन्मेषनिमेषकृत्यकरणोत्साहाश्च जीवे गुणाः ३३

इति श्री मिश्रलटकनतनय श्रीमन्मिश्रभावविरचिते भावप्रकाशे

सृष्टिप्रकरणं समाप्तम् २

 

अथ गर्भप्रकरणम् ३

द्वादशाद्वत्सरादूर्ध्वमापञ्चाशत्समाः स्त्रियः।  
मासि मासि भगद्वारा प्रकृत्यैवार्तवं स्रवेत् १

आर्तवस्रावदिवसादृतुः षोडश रात्रयः।  
गर्भग्रहणयोग्यस्तु स एव समयः स्मृतः २

आर्तवस्रावदिवसादहिंसा ब्रह्मचारिणी।  
शयीत दर्भशय्यायां पश्येदपि पतिं न च ३

करे शरावे पर्णे वा हविष्यं त्र्\! यहमाहरेत्।  
अश्रुपातं नखच्छेदमभ्यङ्गमनुलेपनम् ४

नेत्रयोरञ्जनं स्नानं दिवास्वापं प्रधावनम्।  
अत्युच्चशब्दश्रवणं हसनं बहुभाषणम्।  
आयासं भूमिखननं प्रवातञ्च विवर्जयेत् ५

अज्ञानाद्वा प्रमादाद्वा लोभाद्वा दैवतश्च वा ६

सा चेत्कुर्यान्निषिद्धानि गर्भो दोषांस्तदाऽप्नुयात्।  
एतस्या रोदनाद्गर्भो भवेद्विकृतलोचनः ७

नखच्छेदेन कुनखी कुष्ठी त्वभ्यङ्गतो भवेत्।  
अनुलेपात्तथा स्नानाद् दुःखशीलोऽञ्जनाददृक् ८

स्वापशीलो दिवास्वापाच्चञ्चलः स्यात्प्रधावनात्।  
अत्युच्चशब्दश्रवणाद्बधिरः खलु जायते ९

तालुदन्तौष्ठजिह्वासु श्यावो हसनतो भवेत्।  
प्रलापी भूरिकथनादुन्मत्तस्तु परिश्रमात्।  
स्खलते भूमिखननादुन्मत्तो वातसेवनात् १०

पूर्वं पश्येदृतुस्नाता यादृशं नरमङ्गना।  
तादृशं जनयेत्पुत्रं ततः पश्येत्पतिं प्रियम् ११

प्रवहत्सलिले क्षिप्तं द्र व्यं गच्छत्यधो यथा।  
तथा वहति रक्ते तु क्षिप्तं वीर्यमधो व्रजेत् १२

आयुः क्षयभयाद्भर्त्ता प्रथमे दिवसे स्त्रियम्।  
द्वितीयेऽपि दिने रत्यै त्यजेदृतुमतीं तथा १३

तत्र यश्चाहितो गर्भो जायमानो न जीवति।  
आहितो यस्तृतीयेऽह्नि स्वल्पायुर्विकलाङ्गकः १४

अतश्चतुर्थी षष्ठी स्यादष्टमी दशमी तथा।  
द्वादशी वापि या रात्रिस्तस्यां तां विधिना भजेत् १५

अत्रोत्तरोत्तरं विद्यादायुरारोग्यमेव च।  
प्रजासौभाग्यमैश्वर्यं बलञ्चाभिगमात् फलम् १६

मनोभवागारमुखेऽबलानां तिस्रो भवन्ति प्रमदाजनानाम्।  
समीरणा चन्द्र मसी च गौरी विशेषमासामुपवर्णयामि १७

प्रधानभूता मदनातपत्रे समीरणा नाम विशेषनाडी।  
तस्या मुखे यत् पतितं तु वीर्यं तन्निष्फलं स्यादिति चन्द्र मौलिः १८

या चापरा चान्द्र मसी च नाडी कन्दर्पगेहे भवति प्रधाना।  
सा सुन्दरी योषितमेव सूते साध्या भवेदल्परतोत्सवेषु १९

गौरीति नाडी यदुपस्थगर्भे प्रधानभूता भवति स्वभावात्।  
पुत्रं प्रसूते बहुधाङ्गना सा कष्टोपभोग्या सुरतोपविष्टा २०

युग्मासु पुत्रा जायन्ते स्त्रियोऽयुग्मासु रात्रिषु २१

स्नातश्चन्दनलिप्ताङ्गः सुगन्धसुमनोर्चितः।  
भुक्तवृष्यः सुवसनः सुवेशः समलङ्कृतः २२

ताम्बूलवदनस्तस्यामनुरक्तोऽधिकस्मरः।  
पुत्रार्थी पुरुषो नारीमुपेयाच्छयने शुभे २३

अत्याशितोऽधृतिः क्षुद्वान् सव्यथाङ्गः पिपासितः।  
बालो वृद्धोऽन्यवेगार्त्तस्त्यजेद्रो गी च मैथुनम् २४

पुरुषस्य गुणैर्युक्ता विहिता न्यूनभोजना।  
नारी ऋतुमती पुंसा सङ्गच्छेत्तु सुतार्थिनी २५

रजस्वला व्याधिमती विशेषाद्योनिरोगिणी।  
वयोऽधिका च निष्कामा मलिना गर्भिणी तथा।  
एतासां सङ्गमात्पुंसां वैगुण्यानि भवन्ति हि २६

कामान्मिथुनसंयोगे शुद्धशोणितशुक्रजः।  
गर्भः सञ्जायते नार्याः स जातो बाल उच्यते २७

दम्पत्योः कुष्ठबाहुल्याद्दुष्टशोणितशुक्रयोः

यदपत्यं तयोर्जातं ज्ञेयं तदपि कुष्ठितमिति २८

ऋतौ स्त्रीपुंसयोर्योगे मकरध्वजवेगतः।  
मेढ्रयोन्यभिसङ्घर्षाच्छरीरोष्मानिलाहतः २९

पुंसः सर्वशरीरस्थं रेतो द्रा वयतेऽथ तत्।  
वायुर्मेहनमार्गेण पातयत्यङ्गनाभगे ३०

तत् संस्रुत्य व्यात्तमुखं याति गर्भाशयं प्रति।  
तत्र शुक्रवदायातेनार्त्तवेन युतं भवेत् ३१

शङ्खनाभ्याकृतिर्योनिस्त्र्\! यावर्त्ता सा च कीर्तिता।  
तस्यास्तृतीये त्वावर्त्ते गर्भशय्या प्रतिष्ठिता ३२

यथा रोहितमत्स्यस्य मुखं भवति रूपतः।  
तत्संस्थानां तथा रूपां गर्भशय्यां विदुर्बुधाः ३३

शुक्रार्त्तवसमाश्लेषो यदैव खलु जायते।  
जीवस्तदैव विशति युक्तः शुक्रार्त्तवान्तरः ३४

सूर्यांशोः सूर्यमणित उभयस्माद्युताद्यथा।  
वह्निः सञ्जायते जीवस्तथा शुक्रार्तवाद्युतात् ३५

आत्मानादिरनन्तश्चाव्यक्तो वक्तुं न शक्यते।  
चिदानन्दैकरूपोऽयं मनसापि न गम्यते ३६

एवम्भूतोऽपि जगतो भाविनी बलवत्तया।  
अविद्यास्वीकृते कर्मवशो गर्भे विशत्यसौ ३७

स एव वेत्ता रसनो द्र ष्टा घ्राता स्पृशत्यसौ।  
श्रोता वक्ता च कर्त्ता च गन्ता रन्तोत्सृजत्यपि ३८

दिने व्यतीते नियतं संकुचत्यम्बुजं यथा।  
ऋतौ व्यतीते नार्यास्तु योनिः संव्रियते तथा ३९

बीजेऽन्तर्वायुना भिन्ने द्वौ जीवौ कुक्षिमागतौ।  
यमावित्यभिधीयेते धर्मेतरपुरःसरौ ४०

आधिक्ये रेतसः पुत्रः कन्या स्यादार्त्तवेऽधिके।  
नपुंसकं तयोः साम्ये यथेच्छा पारमेश्वरी ४१

एवं तामभिसङ्गम्य पुनर्मासाद्भजेदसौ ४१

शुक्रशोणितयोर्योनेरस्रावोऽथ श्रमोद्भवः।  
सक्थिसादः पिपासा च ग्लानिः स्फूर्त्तिर्भगे भवेत् ४२

स्तनयोर्मुखकार्ष्ण्यं स्याद्रो मराज्युद्गमस्तथा।  
अक्षिपक्ष्माणि चाप्यस्याः संमील्यन्ते विशेषतः ४३

छर्दयेत्पथ्यभुक्चापि गन्धादुद्विजते शुभात्।  
प्रसेकः सदनं चैव गर्भिण्या लिङ्गमुच्यते ४४

पुत्रगर्भयुतायास्तु नार्या मासि द्वितीयके।  
गर्भो गर्भाशये लक्ष्यः पिण्डाकारोऽपरं शृणु ४५

दक्षिणाक्षिमहत्वं स्यात् प्राक्क्षीरं दक्षिणे स्तने।  
दक्षिणोरुः सुपुष्टः स्यात्प्रसन्नमुखवर्णता ४६

पुन्नामधेयद्र व्येषु स्वप्नेष्वपि मनोरथः।  
आम्रादिफलमाप्नोति स्वप्नेषु कमलादि च ४७

कन्या गर्भवती गर्भे पेशी मासि द्वितीयके।  
पुत्रगर्भस्य लिङ्गानि विपरीतानि चेक्षते ४८

नपुंसकं यदा गर्भे भवेद् गर्भोऽबुदाकृतिः।  
उन्नते भवतः पार्श्वे पुरस्तादुदरं महत् ४९

आसेक्यश्च सुगन्धी च कुम्भीकश्चेष्यर्यकस्तथा।  
अमी सशुक्रा बोद्धव्या अशुक्रः षण्ढसंज्ञकः ५०

पित्रोस्तु स्वल्पवीर्यत्वादासेक्यः पुरुषो भवेत्।  
स शुक्रं प्राश्य लभते ध्वजोन्नतिमसंशयम् ५१

यः पूतियोनौ जायेत स हि सौगन्धिको भवेत्।  
स योनिशेफसोर्गन्धमाघ्राय लभते बलम् ५२

स्वे गुदेऽब्रह्मचर्याद्यः स्त्रीषु पुंवत् प्रवर्त्तते।  
स कुम्भीक इति ज्ञेयो गुदयोनिस्तु स स्मृतः ५३

दृष्ट्वा व्यवायमन्येषां व्यावाये यः प्रवर्त्तते।  
ईर्ष्यकः स तु विज्ञेयो दृष्टियोनिस्तु स स्मृतः ५४

यो भार्यायामृतौ मोहादङ्गनेव प्रवर्त्तते।  
तत्र स्त्रीचेष्टिताकारो जायते षण्ढसंज्ञकः ५५

ऋतौ ॠतौ पुरुषवत् प्रवर्त्तेताङ्गना यदि।  
तत्र कन्या यदि भवेत् सा भवेन्नरचेष्टिता ५६

यदा नार्यावुपेयातां वृषस्यन्त्यौ कथञ्चन।  
मुञ्चन्त्यौ शुक्रमन्योन्यमनस्थिस्तत्र जायते ५७

ऋतुस्नाता तु या नारी स्वप्ने मैथुनमाचरेत्।  
आर्त्तवं वायुरादाय कुक्षौ गर्भं करोति हि ५८

मासि मासिप्रवर्द्धेत स गर्भो गर्भलक्षणः।  
कललं जायते तस्य वर्जितं पैतृकैर्गुणैः ५९

सर्पवृश्चिककूष्माण्डाकृतयो विकृताश्च ये।  
गर्भास्ते योषितस्ताश्च ज्ञेयाः पापकृतो भृशम् ६०

गर्भो वातप्रकोपेण दोहदे चापमानिते।  
भवेत् कुब्जः कुणिः पङ्गुर्मूको मिन्मिन एव च ६१

आहाराचारचेष्टाभिर्यादृशीभिः समन्वितौ।  
स्त्रीपुंसौ समुपेयातां तयोः पुत्रोऽपि तादृशः ६२

गर्भाशयगतं शुक्रमार्त्तवं जीवसंज्ञकः।  
प्रकृतिः सविकारा च तत्सर्वं गर्भसंज्ञकम् ६३

कालेन वर्द्धितो गर्भो यद्यङ्गोपाङ्गसंयुतः।  
भवेत्तदा स मुनिभिः शरीरीति निगद्यते ६४

तस्य त्वङ्गान्युपाङ्गानि ज्ञात्वा सुश्रुतशास्त्रतः।  
मस्तकादभिधीयन्ते शिष्याः शृणुत यत्नतः ६५

आद्यमङ्गं शिरः प्रोक्तं तदुपाङ्गानि कुन्तलाः।  
तस्यान्तर्मस्तुलुङ्गं च ललाटं भ्रूयुगन्तथा ६६

नेत्रद्वयं तयोरन्तर्वर्त्तेते द्वे कनीनिके।  
दृष्टिद्वयं कृष्णगोलौ श्वेतभागौ च वर्त्मनी ६७

पक्ष्माण्यपाङ्गौ शङ्खौ च कर्णौ तच्छष्कुलीद्वयम्।  
पालिद्वयं कपोलौ च नासिका च प्रकीर्त्तिता ६८

ओष्ठाधरौ च सृक्किण्यौ मुख तालु हनुद्वयम्।  
दन्ताश्च दन्तवेष्टश्च रसना चिबुकङ्गलः ६९

द्वितीयमङ्गं ग्रीवा तु यया मूर्द्धा विधार्यते।  
तृतीयं बाहुयुगलं तदुपाङ्गान्यथ ब्रुवे ७०

तत्रोपरि मतौ स्कन्धौ प्रगण्डौ भवतस्त्वधः।  
कफोणियुग्मं तदधं प्रकोष्ठयुगलन्तथा ७१

मणिबन्धौ तले हस्तौ तयोश्चाङ्गुलयो दश।  
नखाश्च दश ते स्थाप्या दशच्छेद्याःप्रकीर्त्तिताः ७२

चतुर्थमङ्गं वक्षस्तु तदुपाङ्गान्यथ ब्रुवे।  
स्तनौ पुंसस्तथा नार्या विशेष उभयोरयम् ७३

यौवनागमने नार्याः पीवरौ भवतः स्तनौ।  
गर्भवत्या प्रसूतायास्तावेव क्षीरपूरितौ ७४

हृदयं पुण्डरीकेण सदृशं स्यादधोमुखम्।  
जाग्रतस्तद्विकसति स्वपतस्तु निमीलति ७५

आशयस्तत्तु जीवस्य चेतनास्थानमुत्तमम्।  
अतस्तस्मिंस्तमोव्याप्ते प्राणिनः प्रस्वपन्ति हि ७६

कक्षयोर्वक्षसः सन्धी जत्रुणी समुदाहृते।  
कक्षे उभे समाख्याते तयोः स्यातां च वङ्क्षणौ ७७

उदरं पञ्चमञ्चाङ्गं षष्ठं पार्श्वद्वयं मतम्।  
सपृष्ठवंशं पृष्ठं तु समस्तं सप्तमं स्मृतम् ७८

उपाङ्गानि च कथ्यन्ते तानि जानीहि यत्नतः।  
शोणिताज्जायते प्लीहा वामतो हृदयादधः ७९

रक्तवाहिशिराणां स मूलं ख्यातो महर्षिभिः।  
हृदयाद्वामतोऽधश्च फुप्फुसो रक्तफेनजः ८०

अधो दक्षिणतश्चापि हृदयाद्यकृतः स्थितिः।  
तत्तु रञ्जकपित्तस्य स्थानं शोणितजं मतम् ८१

अधस्तु दक्षिणे भागे हृदयात् क्लोम तिष्ठति।  
जलवाहिशिरामूलं तृष्णाऽच्छादनकृन्मतम् ८२

मेदः शोणितयोः साराद्वृक्कयोर्युगलं भवेत्।  
तौ तु पुष्टिकरौ प्रोक्तौ जठरस्थस्य मेदसः ८३

अर्द्धव्यामेन हीनानि योषितोऽन्त्राणि निर्दिशेत्।  
उक्ता सार्द्धास्त्रयो व्यामापुंसामन्त्राणि सूरिभिः ८४

उन्दुकश्च कटी चापि त्रिकं वस्तिश्च वङ्क्षणौ।  
कण्डराणां प्ररोहःस्यान्मेढ्रोऽध्वा वीर्यमूत्रयोः ८५

स एव गर्भस्याधानं कुर्याद्गर्भाशये स्त्रियाः।  
शङ्खनाभ्याकृतिर्योनिस्त्र्\! यावर्त्ता सा च कीर्त्तिता ८६

तस्यास्तृतीये त्वावर्त्ते गर्भशय्या प्रतिष्ठिता।  
वृषणौ भवतः सारात्कफासृङ्मांसमेदसाम् ८७

वीर्यवाहिशिराधारौ तौ मतौ पौरुषावहौ।  
गुदस्य मानं सर्वस्य सार्द्धं स्याच्चतुरङ्गुलम् ८८

तत्र स्युर्वलयस्तिस्रः शङ्खावर्तनिभास्तु ताः।  
प्रवाहिणी भवेत्पूर्वा सार्द्धाङ्गुलमिता मता ८९

उत्सर्जनी तु तदधः सा सार्द्धाङ्गुलसम्मिता।  
तस्याधः संवरणी स्यादेकाङ्गुलसमा मता ९०

अर्द्धाङ्गुलप्रमाणं तु बुधैर्गुदमुखं मतम्।  
मलोत्सर्गस्य मार्गोऽय पायुर्देहे विनिर्मितः ९१

पुंसः प्रोथौ स्मृतौ यौ तु तौ नितम्बौ च योषितः।  
तयोः कुकुन्दरे स्यातां सक्थिनोत्वङ्गमष्टमम् ९२

तदुपाङ्गानि च ब्रूमो जानुनी पिण्डकाद्वयम्।  
जंघे द्वे घुटिके पार्ष्णी तले च प्रपदे तथा ९३

पादावङ्गुलयस्तत्र दश तासां नखा दश।  
अथ दोषाः प्रवक्ष्यन्ते धातवस्तदनन्तरम् ९४

आहारादेर्गतिस्तस्य परिणामश्च वक्ष्यते।  
आर्त्तवं चाथ धातूनां मलास्तदुपधातवः ९५

आशयाश्च कलाश्चापि मर्माण्यथ च सन्धयः।  
शिराश्च स्नायवश्चापि धमन्यः कण्डरास्तथा ९६

रन्ध्राणि भूरि स्रोतांसि जालैः कूर्च्चाश्च रज्जवः।  
सेवन्यश्चाथ सङ्घाताः सीमान्ताश्च तथा त्वचः ९७

लोमानि लोमकूपाश्च देह एतन्मयो मतः।  
वायुः पित्तं कफश्चेति त्रयो दोषाः समासतः ९८

विकृताविकृता देहं घ्नन्ति ते वर्द्धयन्ति च।  
ते व्यापिनोऽपि हृन्नाभ्योरधो मध्योर्ध्वसंश्रयाः।  
वयोऽहोरात्रिभुक्तानामन्तमध्यादिगाः क्रमात् ९९

धातवश्च मलाश्चापि दुष्यन्त्येभिर्यतस्ततः।  
वातपित्तकफा एते त्रयो दोषा इति स्मृताः १००

ते धातवोऽपि विद्वद्भिर्गदिता देहधारणात् १०१

दोषधातुमलादीनां नेता शीघ्रः समीरणः।  
रजोगुणमयः सूक्ष्मो रूक्षः शीतो लघुश्चलः १०२

उत्साहोच्छ्वासनिःश्वासचेष्टावेगप्रवर्त्तनैः १०३

सम्यग् गत्या च धातूनामन्द्रि याणाञ्च पाटवैः।  
अनुगृह्णात्यविकृतो हृदयेन्द्रि यचित्तधृक् १०४

रजोगुणमयः सूक्ष्मः शीतो रूक्षो लघुश्चलः।  
खरो मृदुर्योगवाही संयोगादुभयार्थकृत् १०५

दाहकृत् तेजसा युक्तः शीतकृत्सोमसंश्रयात्।  
विभागकरणाद्वायुः प्रधानं दोषसंग्रहे १०६

पक्वाशयकटीसक्थिश्रोत्रास्थिस्पर्शनेन्द्रि यम्।  
स्थानं वातस्य तत्रापि पक्वाधानं विशेषतः १०७

उदानस्तदनुप्राणः समानोऽपान एव च।  
व्यानश्चैतानि नामानि वायोः स्थानप्रभेदतः १०८

कण्ठे हृदि तथाऽधस्तात्कोष्ठवह्नेर्मलाशये।  
सकलेऽपि शरीरेऽसौ क्रमेण पवनो वसेत् १०९

उदानो नाम यस्तूर्ध्वमुपैति पवनोत्तमः।  
तेन भाषितगीतादिप्रवृत्तिः कुपितस्तु सः ११०

ऊर्ध्वजत्रुगतान् रोगान्विदधाति विशेषतः।  
यो वायुः प्राणनामाऽसौ मुखं गच्छति देहधृक् १११

सोऽन्न प्रवेशयत्यन्तः प्राणांश्चाप्यवलम्बते।  
प्रायशः कुरुते दुष्टो हिक्काश्वासादिकान् गदान् ११२

आमपक्वाशयचरः समानो वह्निसङ्गतः।  
सोऽन्न पचति तज्जांश्च विशेषान्विविनक्ति हि ११३

स दुष्टो वह्निमान्द्यातिसारगुल्मान् करोति हि।  
पक्वाशयालयोऽपानः काले कर्षति चाप्ययम् ११४

समीरणः शकृन्मूत्रशुक्रगर्भार्त्तवान्यधः।  
क्रुद्धस्तु कुरुते रोगान् घोरान्वस्तिगुदाश्रयान् ११५

शुक्रदोषप्रमेहांश्च व्यानापानप्रकोपजान्।  
कृत्स्नदेहचरो व्यानो रससंवाहनोद्यतः ११६

स्वेदाऽसृक्स्रावणश्चापि पञ्चधा चेष्टयत्यपि।  
प्रस्पन्दनञ्चोद्वहनं पूरणञ्च विरेचनम् ११७

धारणञ्चेति पञ्चैताश्चेष्टाः प्रोक्ताः नभस्वतः।  
गत्यपक्षेपणोत्क्षेपनिमेषोन्मेषणादिकाः।  
प्रायः सर्वाः क्रियास्तस्मिन् प्रतिबद्धाः शरीरिणाम् ११८

क्रुद्धः सः कुरुते रोगान् प्रायशः सर्वदेहगान्।  
युगपत् कुपिता एते देहं भिन्द्युरसंशयम् ११९

पित्तमुष्णं द्र वं पीतं नीलं सत्त्वगुणोत्तरम्।  
सरं कटु लघु स्निग्धं तीक्ष्णमम्लन्तु पाकतः १२०

पाचकं रञ्जकञ्चापि साधकालोचके तथा।  
भ्राजकञ्चेति पित्तस्य नामानि स्थानभेदतः १२१

अग्न्याशये यकृत्प्लीह्नोर्हृदये लोचनद्वये।  
त्वचि सर्वशरीरेषु पित्तं निवसति क्रमात् १२२

पाचकं पचते भुक्तं शेषाग्निबलवर्द्धनम्।  
रसमूत्रपुरीषाणि विरेचयति नित्यशः १२३

इत्यलमप्रकृतिचिन्तनेन पुनः प्रकृतमनुसरति

रञ्जकं नाम यत्पित्तं तद्र सं शोणितं नयेत्।  
यत्तु साधकसंज्ञं तत्कुर्याद्बुद्धिं धृतिं स्मृतम् १२४

यदालोचकसंज्ञं तद्रू पग्रहणकारणम्।  
भ्राजकं कान्तिकारि स्याल्लेपाभ्यङ्गादिपाचकम् १२५

श्लेष्माश्वेतो गुरुः स्निग्धः पिच्छिलः शीतलस्तथा।  
तमोगुणाधिकः स्वादुर्विदग्धो लवणो भवेत् १२६

कफस्यैतानि नामानि क्लेदनश्चावलम्बनः।  
रसनः स्नेहनश्चापि श्लेषणः स्थानभेदतः १२७

आमाशयेऽथ हृदये कण्ठे शिरसि सन्धिषु।  
स्थानेष्वेषु मनुष्याणां श्लेष्मा तिष्ठत्यनुक्रमात् १२८

क्लेदनः क्लेदयत्यन्नमात्मशक्त्याऽपराण्यपि।  
अनुगृह्णाति च श्लेष्मस्थानान्युदककर्मणा १२९

रसयुक्तात्मवीर्येण हृदयस्यावलम्बनम्।  
त्रिकसन्धारणं चापि विदधात्यवलम्बनः १३०

उभावपि ततः सौम्यौ तिष्ठतश्चान्तिके यतः।  
यतो रसान्विजानीतो रसनारसनौ समौ १३१

स्नेहनः स्नेहदानेन समस्तेन्द्रि यतर्पणः।  
श्लेषणः सर्वसन्धीनां संश्लेषं विदधात्यसौ १३२

एते सप्त स्वयं स्थित्वा देहं दधति यन्नृणाम्।  
रसासृङ्मांसमेदोऽस्थिमज्जशुक्राणि धातवः १३३

प्रीणनं जीवनं लेपः स्नेहो धारणपूरणे।  
गर्भोत्पादश्च कर्माणि धातूनां कथितानि हि १३४

गत्यर्थो रस धातुर्यस्ततोऽभवदयं रसः।  
सद्र वं सकलं देहे रसतीति रसः स्मृतः १३४

सम्यक्पक्वस्य भुक्तस्य सारो निगदितो रसः।  
स तु द्र वः सितः शीतः स्वादुः स्निग्धश्चलो भवेत् १३५

सर्वदेहचरस्यापि रसस्य हृदयं स्थलम्।  
समानमरुता पूर्वं यदयं हृदये धृतः १३६

आरुह्य धमनीर्गत्वा धातून् सर्वानयं रसः।  
पुष्णाति तदनु स्वीयैर्व्याप्नोति च तनुं गुणैः १३७

मन्दवह्निविदग्धस्तु कटुर्वाऽम्लो भवेद्र सः।  
स कुर्याद्बहुलान् रोगान् विषकृत्यं करोत्यपि १३८

यदा रसो यकृद्याति तत्र रञ्जकपितत्तः।  
रागंपाकं च सम्प्राप्य स भवेद्र क्तसंज्ञकः १३९

रक्तं सर्वशरीरस्थं जीवस्याधारमुत्तमम्।  
स्निग्धं गुरु चलं स्वादु विदग्धं पित्तवद्भवेत् १४०

यकृत् प्लीहा च रक्तस्य मुख्यस्थानन्तयोः स्थितम्।  
अन्यत्र संस्थितवतां रक्तानां पोषकं भवेत् १४१

शोणितं स्वाग्निना पक्वं वायुना च घनीकृतम्।  
तदेव मांसं जानीयात्तस्य भेदानपि ब्रुवे १४२

यथाऽथमूष्मणा युक्तो वायुः स्रोतांसिदारयेत्।  
अनुप्रविश्य पिशितं पेशीर्विभजते तथा १४३

मांसपेश्यः समाख्याता नृणां पञ्च शतानि हि १४४

तासां शतानि चत्वारि शाखासु कथितान्यथ।  
कोष्ठे षडुत्तरा षष्टिः कथिता मुनिपुङ्गवैः।  
ग्रीवाया ऊर्ध्वगास्तास्तु चतुस्त्रिंशत् प्रकीर्त्तिताः १४५

स्त्रीणामपि भवन्त्येताः किन्तु विंशतिरुत्तराः।  
गर्भाशये गर्भमार्गे योनौ च स्तनयोरपि १४६

पुंसां पेश्यः पुरस्ताद्याः प्रोक्ता मेहनमुष्कजाः।  
स्त्रीणामावृत्य तिष्ठन्ति फलमन्तर्गतं हि ताः १४७

शिरास्नाय्वस्थिपर्वाणि सन्धयश्च शरीरिणाम्।  
पेशीभिःसंवृतान्येव बलवन्ति भवन्ति हि १४८

यन्मांसं स्वाग्निना पक्वं तन्मेद इति कथ्यते।  
तदतीव गुरु स्निग्धं बलकार्यतिबृंहणम् १४९

मेदो हि सर्वभूतानामुदरेष्वस्थि संस्थितम्।  
अत एवोदरे वृद्धिः प्रायो मेदस्विनो भवेत् १५०

मेदो यत् स्वाग्निना पक्वं वायुना चातिशोषितम् १५१

तदस्थिसंज्ञां लभते स सारः सर्वविग्रहे।  
अभ्यन्तरगतैः सारैर्यथा तिष्ठन्ति भूरुहाः १५२

अस्थिसारैस्तथा देहा ध्रियन्ते देहिनो ध्रुवम्।  
तस्माच्चिरविनष्टेषु त्वङ्मांसेषु शरीरिणाम्।  
अस्थीनि न विनश्यन्ति सारा एतानि सर्वथा १५३

शल्यतन्त्रेऽस्थिखण्डानांशतत्रयमुदाहृतम् १५४

तान्येवात्र निगद्यन्ते तेषां स्थानानि यानि च।  
सविंशतिशतं त्वस्थ्नां शाखासु कथितं बुधैः १५५

पार्श्वयोः श्रोणिफलके वक्षःपृष्ठोदरेषु च।  
जानीयाद्भिषगेतेषु शतं सप्तदशोत्तरम्।  
ग्रीवायामूर्ध्वगां विद्यादस्थ्नां षष्टिंत्रिसंयुताम् १५६

एतान्यस्थीनि पञ्चविधानि भवन्ति तानि यथा।  
तरुणानि कपालानि रुचकानि भवन्ति हि।  
वलयानीति तानि स्युर्नलकानि च कानि चित् १५७

अक्षिकोश श्रुतिघ्राणग्रीवासु तरुणानि च १५८

शिरः शङ्खकपोलेषु ताल्वं सप्रोथजानुषु।  
कपालानि भवन्त्येषु दन्तेषु रुचकानि च १५९

पार्ष्ण्योः पार्श्वयुगे पृष्ठे वक्षोजठरपायुषु।  
पादयोर्वलयानि स्युर्नलकानि ब्रुवेऽधुना १६०

हस्ते पादाङ्गुलितले कूर्च्चे च मणिबन्धके।  
बाहूजङ्घाद्वये चापि जानीयान्नलकानि तु १६१

मांसान्यन्त्राणि बद्धानि शिराभिः स्नायुभिस्तथा।  
अस्थीन्यालम्बनं कृत्वा न दीर्यन्ते पतन्ति च १६२

अस्थि यत् स्वाग्निना पक्वं तस्य सारो भवेद्घनः।  
यः स्वेदवत् पृथग्भूतः स मज्जेत्यभिधीयते १६३

स्थूलास्थिषु विशेषेण मज्जा त्वभ्यन्तरे स्थितः १६४

रसाद्र क्तं ततो मांसं मांसान्मेदः प्रजायते।  
मेदसोऽस्थि ततो मज्जा मज्ज्ञः शुक्रस्य सम्भवः १६५

यात्यामाशयमाहारः पूर्वं प्राणानिलेरितः।  
माधुर्यं फेनभावं च षड्रसोऽपि लभेत सः १६६

षष्ठी पित्तधरा नाम या कला परिकीर्त्तिता।  
आमपक्वाशयान्तःस्था ग्रहणी साऽभिधीयते १६७

तत्रग्रहण्यामामाशयपक्वाशयमध्यवर्त्तिपाचकाख्यपित्ताधिष्ठानेनाग्निनाऽहारः।  
पच्यते स कटुश्च भवतीत्याहग्रहण्यां पच्यते कोष्ठे वह्निना जायते कटुः इति।  
१६८

भौमाप्याग्नेयवायव्याः पञ्चोष्माणः सनाभसाः।  
पञ्चाहारगुणान् स्वान् स्वान्पार्थिवादीन् पचन्त्यनु १६९

पञ्च भूतात्मके देहे आहारः पाञ्चभौतिकः।  
विपक्वः पञ्चधा सम्यग्गुणान्स्वानभिवर्द्धयेत् इति १७०

मिष्टः पटुश्च मधुरमम्लोऽम्ल पच्यते रसः।  
कटुतिक्तकषायाणां विपाको जायते कटुः इति १७१

आहारस्य रसः सारः सार हीनो मलद्र वः।  
शिराभिस्तज्जलं नीतं वस्तिं मूत्रत्वमाप्नुयात् १७२

शेषं किट्टञ्च यत्तस्य तत्पुरीषं निगद्यते।  
समानवायुना नीतन्तत्तिष्ठति मलाशये १७३

मूत्रञ्चोपस्थमार्गेण पुरीषं गुदमार्गतः।  
अपानवायुना क्षिप्तं बहिर्याति शररीतः १७४

रसस्तु हृदयं याति समानमरुतेरितः।  
स तु व्यानेन विक्षिप्तः सर्वान् धातून् विवर्द्धयेत् १७५

केदारेषु यथा कुल्याः पुष्णन्ति विविधौषधीः।  
तथा कलेवरे धातून् सर्वान् वर्द्धयते रसः १७६

स्थूलः सूक्ष्मस्तन्मलश्च तत्र तत्र त्रिधा रसः।  
स्वं स्थूलॐऽश परं सूक्ष्मस्तन्मलो याति तन्मलम् १७७

धातौ रसादौ मज्जान्ते प्रत्येकं क्रमतो रसः।  
अहोरात्रात्स्वयं पञ्च सार्द्धदण्डं च तिष्ठति १७८

स्वाग्निभिः पच्यमानेषु मज्जान्तेषु रसादिषु।  
षट्सु धातुषु जायन्ते मलानि मुनयो जगुः १७९

यथा सहस्रधा ध्माते न मलं किल काञ्चने।  
तथा रसे मुहुः पक्वे न मलं शुक्रताङ्गते १८०

ओजः सर्वशरीरस्थं स्निग्धं शीतं स्थिरं सितम्।  
सोमात्मकं शरीरस्य बलपुष्टिकरं मतम् १८१

गुरु शीतं मृदु स्निग्धं सान्द्रं स्वादु स्थिरं तथा।  
प्रसन्नं पिच्छिलं सूक्ष्ममोजो दशगुणं स्मृतम् १८२

अष्टविन्दुप्रमाणं तदीषद्र क्तं सपीतकम्।  
अग्नीषोमात्मकत्वेन द्विरूपं वर्णितन्तु तत् १८३

ओजश्च तेजो धातूनां शुक्रान्तानां परं स्मृतम्।  
हृदयस्थमपि व्यापि देहस्थितिनिबन्धनम् १८४

यस्य प्रवृद्धौ देहस्य तुष्टिपुष्टिबलोदयाः।  
यन्नाशे नियतो नाशो यस्मिंस्तिष्ठति जीवनम् १८५

निष्पद्यन्ते यतो भावा विविधा देहसंश्रयाः।  
उत्साहप्रतिभाधैर्यलावण्यसुकुमारताः १८६

ततः स्थूलो भागो रसो मासेन पुंसां शुक्रं स्त्रीणान्त्वार्त्तवं शुक्रञ्च
भवति।  
उक्तञ्च सुश्रुते

एवं मासेन रसः शुक्रो भवति स्त्रीणामार्त्तवञ्चेति चकारात् स्त्रीणामपि
शुक्रं।  
भवति।  
अत एवोक्तं सुश्रुते

योषितोऽपि स्रवत्येव शुक्रं पुंसः समागमे।  
तत्र गर्भस्य किञ्चित्तुन करोतीति न चिन्त्यते १८७

स्त्रीणां गर्भोपयोगि स्यादार्त्तवं सर्वसम्मतम्।  
तासामपि बलं वर्णं शुक्रं पुष्टिं करोति हि १८८

रसाद्र क्तं ततो मांसं मांसान्मेदः प्रजायते।  
मेदसोऽस्थि ततो मज्जा मज्ज्ञः शुक्रस्य सम्भवः १८९

रसः शरीरे शब्दार्च्चिर्जलसन्तानवत् त्रिधा।  
सञ्चरत्यनुरूपोऽय नित्यमेव हि देहिनाम् १९०

वाजीकरिण्य ओषध्यः स्वप्रभावगुणोच्छ्रयात्।  
विरेचयन्ति ताः शुक्रं विरेकिद्र व्यवन्नृणाम् १९१

दुग्धं माषाश्च भल्लात फलमज्जामलानि च।  
जनकानि निगद्यन्ते रेचनानि च रेतसः १९२

बालानां शुक्रमस्त्येव किन्तु सौक्ष्म्यान्न दृश्यते।  
पुष्पाणां मुकुले गन्धो यथा सन्नपि नाप्यते १९३

तेषां तदेव तारुण्ये पुष्टत्वाद्व्यक्तिमेति हि।  
कुसुमानां प्रफुल्लानां गन्धः प्रादुर्भवेद्यथा १९४

रोमराज्यादयः पुंसां नारीणामपि यौवने।  
जायतेऽत्र च यो भेदो ज्ञेयो व्याख्यानतः स च १९५

वार्द्धके वर्द्धमानेन वायुना रसशोषणात्।  
न तथा धातुवृद्धिः स्यात्ततस्तत्रानिलं जयेत् १९६

शुक्रं सौम्यं सितं स्निग्धं बलपुष्टिकरं स्मृतम्।  
गर्भबीजं वपुःसारो जीवस्याश्रय उत्तमः १९७

जीवो वसति सर्वस्मिन्देहे तत्र विशेषतः।  
वीर्ये रक्ते मले यस्मिन् क्षीणे याति क्षयं क्षणात् १९८

स्फटिकाभं द्र वं स्निग्धं मधुरं मधुगन्धि च।  
शुक्रमिच्छन्ति केचित्तु तैलक्षौद्र निभञ्च तत् १९९

यथा पयसि सर्पिस्तु गूढश्चेक्षौ रसो यथा।  
एवं हि सकले काये शुक्रं तिष्ठति देहिनाम् २००

द्व्यङ्गुले दक्षिणे पार्श्वे वस्तिद्वारस्य चाप्यधः।  
मूत्रस्रोतःपथाच्छुक्रं पुरुषस्य प्रवर्त्तते २०१

कृत्स्नदेहस्थितं शुक्रं प्रसन्नमनसस्तथा।  
स्त्रीषु व्यायच्छतश्चापि हर्षात्तत् सम्प्रवर्त्तते २०२

शुक्रं कामेन कामिन्या दर्शनात् स्पर्शनादपि।  
शब्दसंश्रवणाद्ध्य्नाआ\!त् संयोगाच्च प्रवर्त्तते २०३

रसादेव रजः स्त्रीणां मासि मासि त्र्\! यहं स्रवेत्।  
तद्वर्षाद् द्वादशादूर्ध्वं याति पञ्चाशतः क्षयम् २०४

मासेनोपचितं काले धमनीभ्यस्तदार्त्तवम्।  
ईषद्विवर्णं कृष्णञ्च वायुर्योनिमुखं नयेत् २०५

शशासृक्प्रतिमं यच्च यद्वा लाक्षारसोपमम्।  
तदार्त्तवं प्रशंसन्ति यद्वासो न विरञ्जयेत् २०६

अतिरिक्ता गुणा रक्ते बह्नेर्मांसे तु पार्थिवाः।  
मेदस्यपां भुवश्चास्थ्नि पृथिव्यनिलतेजसाम् २०७

मज्ज्ञि शुक्रे च सोमस्य मूत्रे च शिखिनोगुणाः।  
भुवस्तथाऽत्तवे त्वग्ने रसे क्षीरे तथाऽम्भसः २०८

कफः पित्तं मलः खेषु प्रस्वेदो नखलोम च।  
नेत्रविट्त्वक्षु च स्नेहो धातूनां क्रमशो मलाः २०९

वनितानां प्रसूतानां धमनीभ्यां स्तनौ गतात्।  
रसादेव हि जायेत स्तन्यं स्तनयुगाशयम् २१०

शुद्धमांसस्य यः स्नेहः सा वसा परिकीर्त्तिता।  
मेदसस्ताप्यमानस्य स्नेहो वा कथिता वसा २११

स्तन्यं रजो वसा स्वेदो दन्ताः केशास्तथैव च।  
ओजश्च सप्तधातूनां क्रमात् सप्तोपधातवः २१२

उरोरक्ताशयस्तस्मादधः श्लेष्माशयः स्मृतः।  
आमाशयस्तु तदधस्तल्लिङ्गं चरकोऽवदत् २१३

आमाशयादधः पक्वाशयादूर्ध्वन्तु या कला।  
ग्रहणी नामिका सैव कथितः पाचकाशयः २१४

ऊर्ध्वमग्न्याशयो नाभेर्मध्यभागे व्यवस्थितः।  
तस्योपरि तिलं ज्ञेयं तदधः पवनाशयः २१५

पक्वाशयस्तुतदधः स एव तु मलाशयः।  
तदधः कथितो वस्तिः स हि मूत्राशयो मतः २१६

कफाऽमपित्तवातानामाशया मलमूत्रयोः।  
पुरुषेभ्योऽधिकाश्चान्ये नारीणामाशयास्त्रयः २१७

धरा गर्भाशयः प्रोक्तः पित्तपक्वाशयान्तरे।  
स्तनौ प्रवृद्धौ तावेव बुधैः स्तन्याशयौ मतौ २१८

स्नायुभिश्च प्रतिच्छन्नान् सन्ततांश्च जरायुणा।  
श्लेष्मणा वेष्टितांश्चापि कलाभागांस्तु तान्विदुः २१९

धात्वाशयान्तरे धातोर्यः क्लेदस्त्वधितिष्ठति।  
देहोष्मणाऽभिपक्वश्च सा कलेत्यभिधीयते २२०

आद्या मांसधरा प्रोक्ता द्वितीया रक्तधारिणी।  
मेदोधरा तृतीया तु चतुर्थी श्लेष्मधारिणी २२१

पञ्चमी तु मलं धत्ते षष्ठी पित्तधरा मता।  
रेतोधरा सप्तमी स्यादिति सप्त कलाः स्मृताः २२२

सन्निपातः शिरास्नायुसन्धिमांसास्थिसम्भवः।  
मर्माणि तेषु तिष्ठन्ति प्राणाः खलु विशेषतः २२३

सप्तोत्तरशतं सन्ति देहे मर्माणि देहिनाम्।  
तान्येकादश मांसे स्युरष्टावस्थिषु सन्ति हि २२४

सन्धीनां विंशतिस्तानि स्नायूनां सप्तविंशतिः।  
चत्वारिंशतत्तथैकञ्च शिरामर्माणि तत्र तु २२५

द्वाविंशतिः सक्थियुगे तावत्येव भुजद्वये।  
द्वादशोरसि कुक्षौ च पृष्ठदेशे चतुर्दश २२६

ग्रीवायामूर्ध्वभागे तु सप्तत्रिंशन्मतानि हि।  
मर्माणि तानि सन्तीह पञ्चधा च भवन्ति हि २२७

सद्यः प्राणहराणि स्युर्मर्माण्येकोनविंशतिः।  
मर्मदेशास्त्रयस्त्रिंशत् स्युः कालान्तरमारकाः २२८

चत्वारिंशच्च चत्वारि वैकल्यं जनयन्ति हि।  
मर्माष्टकं रुजाकारि विशल्यघ्नं त्रिकं मतम् २२९

शृङ्गाटकान्यधिपतिः शङ्खौ कण्ठशिरा गुदम्।  
हृदयं वस्तिनाभी च सद्यो घ्नन्ति हतानि चेत् २३०

वक्षोमर्माणि सीमन्ततलक्षिप्रेन्द्र वस्तयः।  
वृहत्यौ पार्श्वयोः सन्धी कटीकतरुणे च ये।  
नितम्बाविति चैतानि कालान्तरहराणि तु २३१

लोहिताक्षाणिजानूर्वी कूर्चा विटपकूर्पराः।  
कुकुन्दरे कक्षधरे विधुरे सकृकाटिके २३२

अंसांसफलकापाङ्गा नीले मन्ये फणे तथा।  
वैकल्यकरणान्याहुरावर्त्तौ द्वौ तथैव च २३३

गुल्फौ द्वौ मणिबन्धौ द्वौ तथा कूर्चशिरांसि च।  
रुजाकराणि जानीयादष्टावेतानि बुद्धिमान् २३४

उत्क्षेपौ स्थपनी चैव विशल्यघ्नं त्रिकम्मतम् २३५

सप्तरात्रान्तरे हन्युः सद्यः प्राणहराणि हि।  
कालान्तरप्राणहरं पक्षे मासे च मारकम् २३६

सद्यः प्राणहरञ्चान्ते विद्धं कालेन मारयेत्।  
कालान्तरप्राणहरमन्ते विद्धन्तु दुःखदम् २३७

मर्माण्यधिष्ठाय हि ये विकारा मूर्च्छन्ति काये विविधा नराणाम्।  
प्रायेण ते कृच्छ्रतमा भवन्ति वैद्येन यत्नैरपि साध्यमानाः २३८

अथ सन्धयः

ते द्विविधाश्चेष्टावन्तः स्थिराश्च

शाखासु हन्वोः कट्याञ्च चेष्टावन्तो भवन्ति हि।  
शेषास्तु सन्धयः सर्वे स्थिरास्तज्ज्ञैरुदाहृताः २३९

कथिता देहिनां देहे सन्धयो द्वे शते दश।  
शाखासु तेऽष्टषष्टिश्च कोष्ठे त्वेकोनषष्टिका २४०

ग्रीवाया ऊर्ध्वदेशे तु त्र्\! यशीतिस्ते प्रकीर्त्तिताः।  
प्रथमं परिगण्यन्ते तेषु शाखागता इह २४१

कोरोदूखलसामुद्गाः प्रतरस्तूणसेवनी।  
काकतुण्डं मण्डलञ्च शङ्खावर्त्तोऽष्टसन्धयः २४२

अस्थ्नां तु सन्धयो ह्येते केवलाः समुदाहृताः।  
पेशीस्नायु शिराणान्तु सन्धिसंख्या न विद्यते २४३

सन्धिबन्धनकारिण्यो दोषधातुवहाः शिराः।  
नाभ्यां सर्वा निबद्धास्ताः प्रतन्वन्ति समन्ततः २४४

शरीरं सकलञ्चैतच्छिराभिः पोष्यते सदा।  
प्रणालीभिरिवारामाः कुल्याभिः क्षेत्रधान्यवत् २४५

प्रसारणाकुञ्चनादिक्रियाभिः सततं तनौ।  
शिरा एवोपकुर्वन्ति ताः स्युः सप्तशतानि तु २४६

यथा द्रुमदले साक्षाद् दृश्यन्ते प्रतताः शिराः।  
तथैव दैहिनो देहे वर्त्तन्ते सकले शिराः २४७

नाभिस्थाः प्राणिनां प्राणाः प्राणान्नाभिरुपाश्रिता।  
शिराभिरावृता नाभिश्चक्रनाभिरिवारकैः २४८

क्रियाणामप्रतीघातममोहं बुद्धिकर्मणाम्।  
करोत्यन्यान् गुणांश्चापि स्वाः शिराः पवनश्चरन् २४९

यदा तु कुपितो वायुः स्वाः शिराः प्रतिपद्यते।  
तदाऽस्य विविधा रोगा जायन्ते वातसम्भवाः २५०

भ्राजिष्णुतामन्नरुचिमग्निदीप्तिमरोगताम्।  
करोत्यन्यान् गुणांश्चापि पित्तमात्मशिराश्चरद् २५१

यदा तु कुपितं पित्तं सेवते स्ववहाः शिराः।  
तदाऽस्यविविधा रोगा जायन्ते पित्तसम्भवाः २५२

स्नेहमङ्गेषु सन्धीनां स्थैर्यं बलमरोगाताम्।  
करोत्यन्यान् गुणांश्चापि वलासःस्वाःशिराश्चरन् २५३

यदा तु कुपितः श्लेष्मा स्वाः शिराः प्रतिपद्यते।  
तदाऽस्य विविधा रोगा जायन्ते श्लेष्मसम्भवाः २५४

धातूनां पूरणं वर्णस्पर्शज्ञानमसंशयम्।  
स्वशिरासु चरद्र क्तं कुर्याच्चान्यान् गुणानपि २५५

यदा तु कुपितं रक्तं सेवते स्ववहाः शिराः।  
तदाऽस्य विविधा रोगा जायन्ते रक्तसम्भवाः २५६

तत्रारुणा वातवहाः पूर्यन्ते वायुना शिराः।  
पित्तादुष्णाश्च नीलाश्च शीता गौर्यः स्थिराः कफात्।  
असृग्धरास्तु ता रक्ताः स्युश्च नात्युष्णशीतलाः २५७

मेदसः स्नेहमादाय शिरा स्नायुत्वमाप्नुयात्।  
शिराणां हि मृदुः पाकः स्नायूनान्तु ततः खरः २५८

स्नायवो बन्धनानिस्युर्देहमांसास्थिमेदसाम्।  
सन्धीनामपि यत्तास्तु शिराभ्यः सुदृढाः स्मृताः २५९

नौर्यथा फलकास्तीर्णा बन्धनैर्बहुभिर्युता।  
नियुक्ताऽगाधसलिले भवेद्भारसहा भृशम् २६०

एवमेव शरीरेस्मिन्यावन्तः सन्धयः स्मृताः।  
स्नायुभिर्बहुभिर्बद्धास्तेन भारसहा नराः २६१

शतानि नव जायन्ते शरीरे स्नायवो नृणाम्।  
तासां विवरणं ब्रूमः शिष्याः शृणुत यत्नतः २६२

शाखासु षट्शतानि स्युः कोष्ठे त्रिंशच्छतद्वयम्।  
ग्रीवाया ऊर्ध्वदेशे तु स्नायूनां सप्ततिः समृता २६३

धमन्यो नाभितो जाताश्चतुर्विंशतिसंख्यया।  
दशोर्ध्वगा दशाधोगाः शेषास्तिर्यग्गताः स्मृता २६४

यथा स्वभावतः खानि मृणालेषु विसेषु च।  
धमनीनां तथा खानि रसो यैरभितश्चरेत् २६५

पञ्चाभिभूतास्त्वथ पञ्चकृत्वः पञ्चेन्द्रि यं पञ्चसु भाबयन्ति।  
पञ्चेन्द्रि यं पञ्चसु भावयित्वा पञ्चत्वमायान्ति विनाशकाले २६६

महत्यः स्नायवः प्रोक्ताः कण्डरास्तास्तु षोडश।  
प्रसारणाकुञ्चनयोर्दृष्टं तासां प्रयोजनम् २६७

चतस्रो हस्तयोस्तासां तावत्यः पादयोः स्मृताः।  
ग्रीवायामपि तावत्यस्तावत्यः पृष्ठसङ्गताः २६८

नेत्रश्रवणनासानां द्वे द्वे रन्ध्रे प्रकीर्त्तिते।  
मुखमेहनपायूनामेकैकं रन्ध्रमुच्यते २६९

दशमं मस्तके प्रोक्तं रन्ध्राणीति नृणां विदुः।  
स्त्रीणामन्यानि च त्रीणि स्तनयोर्गर्भवर्त्मनि २७०

मनः प्राणान्नपानीयदोषधातूपधातवः।  
धातूनां च मला मूत्रं मलमित्यादयस्तनौ २७१

सञ्चरन्ति हि यैर्मागैस्तानि स्रोतांसि सञ्जगुः।  
बहूनि तानि संख्याय शक्यन्ते नैव भाषितुम् २७२

जालानि तु शिरास्नायुमांसास्थ्नामुद्भवन्ति हि।  
तानि चत्वारि चत्वारि सर्वाण्येव च षोडश २७३

कूर्चा स्युर्हस्तयोर्द्वौ तु तावन्तौ पादयोरपि।  
ग्रीवायामेक एकस्तु मेढ्रे सर्वेऽपि षट् स्मृताः २७४

पृष्ठवंशस्योभयत्र महत्यो मांसरज्जवः।  
चतस्रो मांसपेशीनां बन्धनं तत्प्रयोजनम् २७५

सेवन्यः सप्त तासां तु भवेयुः पञ्च मस्तके।  
एका शेफसि जिह्वायामेका विध्येन्न ताः क्वचित् २७६

चतुर्दशास्थ्नां सङ्घातास्तेषां त्रयो गुल्फजानुवंक्षणेषु।  
एतेनेतरसक्थिबाहू च व्याख्यातौ त्रिकशिरसोरेकैकम् २७७

चतुर्दशैव सीमन्ताः कथिता मुनिपुङ्गवैः।  
सङ्घाताः सीविता यैस्तु सीमन्तास्ते प्रकीर्त्तिताः २७८

क्षीरस्य पच्यमानस्य यथा सन्तानिका भवेत्।  
पच्यमानस्य शुक्रस्य रजसश्च तथा त्वचः।  
पूर्वावभासिनी तासां सिध्मस्थानं च सा स्मृता २७९

द्वितीया लोहिता ज्ञेया तिलकालकजन्मभूः २८०

तृतीया तु भवेच्छ्वेता स्थानं चर्मदलस्य सा २८१

ताम्रा चतुर्थी विज्ञेया किलासश्वित्रभूमिका २८२

पिञ्चमी वेदिनी नाम्ना पञ्चभागप्रमाणिका।  
विसर्पकुष्ठाधिष्ठाना ज्ञेया षष्ठी तु रोहिणी।  
विख्याता रोहिणी षष्ठी ग्रन्थिगण्डापचीस्थितिः २८३

स्थूला त्वक्सप्तमी ख्याता विद्र ध्यादेः स्थितिश्च सा २८४

अस्थ्नो मलानि लोमानि चासंख्यानि भवन्ति हि।  
सन्ति यावन्ति लोमानि तावन्तो लोमकूपकाः २८५

अङ्गप्रत्यङ्गनिर्वृत्तिः स्वभावादेव जायते।  
सन्निवेशश्च गात्राणां नात्रास्ते कारणान्तरम् २८६

अङ्गप्रत्यङ्गनिर्वृत्तौ ये भवन्यगुणा गुणाः।  
ते ते गर्भस्य विज्ञेया धर्माधर्मनिमित्तजाः २८७

दन्तानां पतनं जन्म पुनः पाते त्वसम्भवः।  
तलेष्वनुद्भवो लोम्नामेतत्सर्वं स्वभावतः २८८

गर्भाशये निपतितं यादृक्शुक्रं तथाऽतवम्।  
तादृगेव द्र वीभूतं प्रथमे मासि तिष्ठति २८९

मरुत्पित्तकफैस्तत्स्थैः पच्यमानो द्वितीयके।  
कललस्थमहाभूतसमुदायो घनीभवेत् २९०

तृतीये मासि शिरसो हस्तयोः पादयोस्तथा।  
पिण्डकाः पञ्च सिध्यन्ति सूक्ष्माङ्गावयवास्तनोः २९१

सर्वाण्यङ्गान्युपाङ्गानि चतुर्थे स्युः स्फुटानि हि।  
हृदयव्यक्तभावेन व्यज्यते चेतनाऽपि च २९२

तस्माच्चतुर्थे गर्भस्तु नाना वस्तूनि वाञ्छति।  
ततो द्विहृदया यत्स्यान्नारी दौहृदिनी मता २९३

दौहृदावज्ञया कुब्जं कुणिं षण्ढं च वामनम्।  
विकृताक्षमनक्षं वा पुत्रं नारी प्रसूयते २९४

यतः स्त्री दौहृदं प्राप्य वीर्यवन्तं चिरायुषम्।  
पुत्रं प्रसूयते तस्मात्तस्यै वाच्छितमर्पयेत् २९५

इन्द्रि यार्थांस्तु यान्यान्सा भोक्तुमिच्छति गर्भिणी।  
गर्भबाधाभयात्तांस्तान्भिषगाहृत्य दापयेत् २९६

सा प्राप्तदौहृदा पुत्रं जनयेत्तु गुणान्वितम्।  
अलब्धदौहृदा गर्भे लभेतात्मनि वा भयम् २९७

येषु येष्विन्द्रि यार्थेषु दौहृदे साऽवमानिता।  
प्रसूयते सुतं सार्तिं तस्मिंस्तस्मिंस्तदिन्द्रि ये २९८

राजसन्दर्शने यस्या दौहृदंजायते स्त्रियाः।  
अर्थवन्तं महाभागं कुमारं सा प्रसूयते २९९

दुकूलपट्टकौशेयभूषणादिषु दौहृदात्।  
अलङ्कारैषिणं पुत्रं ललितं सा प्रसूयते ३००

आश्रमे संयतात्मानं धर्मशीलं प्रसूयते।  
देवताप्रतिमायां तु प्रसूते पार्षदोपमम् ३०१

दर्शने व्यालजातीनां हिंसाशीलं प्रसूयते।  
रक्ताक्षं लोमशं शूरं महिषामिषदौहृदात् ३०२

वाराहमांसे स्वप्नालुं शूरं सञ्जनयेत्सुतम्।  
मृगमांसे तु जङ्घालं विक्रान्तं वनचारिणम् ३०३

अतोऽनुक्तेषु या नारी दौहृदं विदधाति हि।  
शरीराचारशीलैः सा समानं जनयिष्यति ३०४

पञ्चमे मानसं षष्ठे बुद्धिश्चातिप्रबुद्ध्य्ते।  
सर्वाण्यङ्गान्युपाङ्गानि भृशं व्यक्तानि सप्तमे ३०५

ओजोऽष्टमे सञ्चरति माता पुत्रौ मुहुः क्रमात्।  
तेन तौम्लानमुदितौ स्यातां जातो न जीवति ३०६

न जीवत्यष्टमे जातस्तत्रौजो न स्थिरं यतः।  
तथा नेरृत्यभागत्वाद्दापयेत्तद्वलि ततः ३०७

नवमे दशमे मासि नारी बालं प्रसूयते।  
एकादशे द्वादशे वा ततोऽन्यत्र विकारतः ३०८

शिरो भवति चाङ्गस्य पूर्वमित्याह शौनकः।  
शिरस्येवोपजायन्ते प्रधानानीन्द्रि याणि यत् ३०९

हृदयं जायते पूर्वं कृतवीर्योऽवदन्मुनिः।  
बुद्धेश्च मनसश्चापि यतस्तत्स्थानमीरितम् ३१०

पाराशर्य इति प्राह पूर्वं नाभिसमुद्भवः।  
प्राणो यत्र स्थितो देहं वर्द्धयत्यूष्मसंयुतः ३११

पाणिपादं भवेत्पूर्वं मार्कण्डेयमुनेर्मतम्।  
देहिनः सकलाश्चेष्टाः पाणिपादाश्रया यतः ३१२

प्रथमं जायते कोष्ठं ततः सर्वांगसम्भवः।  
एतत्तुं कथयामास गौतमो मुनिपुंगवः ३१३

सर्वाण्यङ्गान्युपाङ्गानि युगपत्सम्भवन्ति हि।  
सूक्ष्मत्वान्नोपलभ्यन्ते मतं धन्वन्तरेरिदम् ३१४

आम्रस्याणुफले भवन्ति युगपन्मांसास्थिमज्जादयो।  
लक्ष्यन्ते न पृथक्पृथक्तनुतया पुष्टास्त एव स्फुटाः।  
एवं गर्भसमुद्भवे त्ववयवाः सर्वे भवन्त्येकदा।  
लक्ष्याः सूक्ष्मतया न ते प्रकटतामायान्ति वृद्धिं गताः ३१५

अथ शरीरे पितृज-मातृज-रसजात्मजा भागा उच्यन्ते तत्र

केशाःश्मश्रु च लोमानि नखा दन्ताः शिरास्तथा।  
धमन्यः स्नायवः शुक्रमेतानि पितृजानि हि ३१६

मांसासृङ्मज्जमेदांसि यकृत्प्लीहान्त्रनाभयः।  
हृदयं च गुदं चापि भवन्त्येतानि मातृतः ३१७

शरीरोपचयो वर्णो बलं देहस्थितिस्तथा।  
रसादेतानि जायन्ते भिषजो मुनयो जगुः ३१८

ज्ञानं विज्ञानमायुश्च सुखदुःखादिकं तथा।  
इन्द्रि याणि च सर्वाणि भवन्त्येतानि चात्मनः ३१९

अग्नीषोमौ मही वायुर्नभः सत्त्वं रजस्तमः।  
पञ्चेन्द्रि याणि भूतात्मा गर्भं सञ्जीवयन्ति हि ३२०

गर्भस्य नाभिनाड्या तु नाडी रसवहा स्त्रियाः।  
संलग्ना तेन गर्भस्य वृद्धिर्भवति नित्यशः ३२१

निःश्वासोच्छ्वाससंक्षोभस्वप्नांशान्सोऽधिगच्छति।  
मातुर्निःश्वसितोच्छ्वाससंक्षोभस्वप्नसंभवान् ३२२

गर्भस्य नाभिमध्ये तु ज्योतिःस्थानं ध्रुवं स्मृतम्।  
तदाधमति वातश्च देहस्तेनास्य वर्धते ३२३

ऊष्मणा सहिताश्चापि दारयत्यस्य मारुतः।  
ऊर्ध्वं तिर्यगधस्ताच्च स्रोतांसि तु यथा तथा ३२४

दृष्टिश्च रामकूपाश्च न वर्धन्ते कदा च न।  
ध्रुवाण्येतानि मर्त्यानामिति धन्वन्तरेर्मतम् ३२५

शरीरे क्षीयमाणेऽपि वर्धेते द्वाविमौ सदा।  
स्वभावं प्रकृतिं कृत्वा नखकेशाविति स्थितिः ३२६

चेतनानामधिष्ठानं मनो देहश्च सेन्द्रि यः।  
केशलोमनखाग्रान्नमलद्र वगुणैर्विना ३२७

वाताल्पत्वादयोगाच्च वायोः पक्वाशयस्य च।  
वातमूत्रपुरीषाणि गर्भस्थो न विमुञ्चति ३२८

जरायुणा मुखे छन्ने कण्ठे च कफवेष्टिते।  
वायोर्मार्गनिरोधाच्च न गर्भस्थः प्ररोदिति ३२९

गर्भिणी प्रथमादह्नः प्रहृष्टा भूषिता शुचिः।  
भवेच्छुक्लाम्बरधरा गुरुविप्रार्चने रता ३३०

भोज्यं तु मधुरप्रायं स्निग्धं हृद्यं द्र वं लघु।  
सस्कृतं दीपनीयं तु नित्यमेवोपयोजयेत् ३३१

गर्भिणी न तु कुर्वीत व्यायाममपतर्पणम्।  
व्यवायं च न सेवेत न कुर्यादतितर्पणम् ३३२

रात्रौ जागरणं शोकं यानस्यारोहणं तथा।  
रक्तमोक्षं वेगरोधं न कुर्यादुत्कटासनम् ३३३

दोषाभिघातैर्गर्भिण्या यो यो भागः प्रपीड्यते।  
स स भागः शिशोस्तस्य गर्भस्थस्य प्रपीड्यते ३३४

मलिनां विकृताकारां हीनाङ्गीं न स्पृशेत्स्त्रियम्।  
न जिघ्रेदपि दुर्गन्धं न पश्येन्नयनाप्रियम् ३३५

वचांसि नापि शृणुयात्कर्णयोरप्रियाणि च।  
नान्नं पर्युषितं शुष्कं भुञ्जीत क्वथितं न च ३३६

चैत्यश्मशानवृक्षांश्च भावांश्चाप्ययशस्करान्।  
बहिर्निष्क्रमणं क्रोधं शून्यागारं च वर्जयेत् ३३७

नोच्चैर्ब्रूयान्न तत्कुर्याद्येन गर्भो विनश्यति।  
तैलाभ्यङ्गोद्वर्तनं च नात्यर्थं कारयेदपि ३३८

नामृद्वास्तरणं कुर्यान्नात्युच्चं शयनासनम्।  
एतांस्तु नियमान्सर्वान्यत्नात्कुर्वीत गर्भिणी ३३९

नवमे दशमे मासि नारी गर्भं प्रसूयते।  
एकादशे द्वादशे वा ततोऽन्यत्र विकारतः ३४०

अष्टहस्तायतं चारु चतुर्हस्तविशालकम्।  
प्राचीद्वारमुदग्द्वारं विदध्यात्सूतिकागृहम् ३४१

जाते हि शिथिले कुक्षौ मुक्ते हृदयबन्धने।  
सशूले जघने नारी विज्ञेया प्रसवोत्सुका ३४२

आसन्नप्रसवायास्तु कटीपृष्ठं तु सव्यथम्।  
भवेन्मुहुः प्रवृत्तिश्च मूत्रस्य च मलस्य च ३४३

तैलेनाभ्यक्तगात्रान्तां संस्नातामुष्णवारिणा।  
यवागूं पाययेत्कोष्णां मात्रया घृतसंयुताम् ३४४

कृतोपधाने मृदुनि विस्तीर्णे शयने शनैः।  
अभुग्नसक्थी चोत्ताना नारी तिष्ठेद्व्यथाऽन्विता ३४५

चतस्रोऽशकनीयाश्च स्रावणे कुशला हिताः।  
वृद्धाः परिचरेयुस्ताः सम्यक्छिन्ननखाः स्त्रियः ३४६

अपत्यमार्गं तैलेन समभ्यज्य समन्ततः।  
एका तु तासु सुभगे प्रवाहस्वेति तां वदेत् ३४७

अव्यथा मा प्रवाहिष्ठाः प्रावहेथा व्यथा यदि।  
प्रवाहेथाः शनैः पूर्वंप्रगाढं च ततः परम् ३४८

ततो गाढतमं गर्भे योनिद्वारमुपागते।  
अपरासहितो गर्भो यावत्पतति भूतले ३४९

मूकं वा बधिरं कुब्जं श्वासकासक्षयान्वितम्।  
सूते स्रस्ततनुं बालमकाले तु प्रवाहणात् ३५०

इति श्रीमिश्रलटकन तनय श्रीमन्मिश्रभाव विरचिते

भावप्रकाशे गर्भप्रकरणं तृतीयम् ३

 

अथ चतुर्थं बालप्रकरणम् ४

अथ बाले समुत्पन्ने विदधीत विधिं तथा।  
यथैव कुलवृद्धस्त्रीव्यवहारपरम्परा १

प्रसूता हितमाहारं विहारं च समाचरेत्।  
व्यायामं मैथुनं क्रोधं शीतसेवां विवर्जयेत् २

मिथ्याचारात्सूतिकाया यो व्याधिरुपजायते।  
स कृच्छ्रसाध्योऽसाध्यो वा भवेत्तत्पथ्यमाचरेत् ३

सर्वतः परिशुद्धा स्यात्स्निग्धपथ्याऽल्पभोजना।  
स्वेदाभ्यङ्गपरा नित्यं भवेन्मासमतन्द्रि ता ४

प्रसूता सार्धमासान्ते दृष्टे वा पुनरार्त्तवे।  
सूतिकानामहीना स्यादिति धन्वन्तरेर्मतम् ५

व्युपद्र वां विशुद्धां च विज्ञाय वरवर्णिनीम्।  
ऊर्ध्वं चतुर्भ्यो मासेभ्यो नियमं परिहारयेत् ६

रसप्रसादो मधुरः पक्वाहारनिमित्तजः।  
कृत्स्नाद्देहात्स्तनौ प्राप्तः स्तन्यमित्यभिधीयते ७

स्तन्यं त्रिरात्रात्स्त्रीणां वा चतूरात्रादनन्तरम्।  
प्रवर्त्तयन्ति विवृता धमन्यो हृदये स्थिताः ८

पयः पुत्रस्य संस्पर्शाद्दर्शनात्स्मरणादपि।  
ग्रहणादप्युरोजस्य शुक्रवत्सम्प्रवर्त्तते।  
स्नेहो निरन्तरस्तस्य प्रवाहे हेतुरुच्यते ९

अवात्सल्याद्भयाच्छोकात्क्रोधादत्यपतर्पणात्।  
स्त्रीणां स्तन्यं भवेत्स्वल्पं गर्भान्तरविधारणात् १०

शालिषष्टिकगोधूमान्मांसक्षुद्र झषानपि।  
कालशाकमलाबूं च नारिकेलं कसेरुकम् ११

शृङ्गाटकं वरीं चापि विदारीकन्दमेव च।  
लशुनं दुग्धवृद्धयै स्त्री सेवेत सुमना भवेत् १२

कलमस्य तण्डुलानां कल्कं या क्षीरपेषितं पिबति।  
सा भवति भृशं तरुणी क्षीरभरेणैव तुङ्गकुचयुगला १३

कलमः कलिविख्यातो जायते स बृहद्ध्रदे।  
काश्मीरदेश एवोक्तो महातण्डुलसंज्ञकः १४

विदारिकन्दस्य रसं पिबेत्स्तन्यस्य वृद्धये।  
तच्चूर्णं तस्य वृर्द्ध्य्थं पिबेद्वा क्षीरसंयुतम् १५

धात्र्\! या गुरुभिराहारैर्विहारैर्दोषलैस्तथा।  
देहे दोषाः प्रकुप्यन्ति ततः स्तन्यं प्रदुष्यति १६

मिथ्याऽहारविहारिण्या दुष्टा वातादयः स्त्रियाः।  
दूषयन्ति पयस्तेन शरीरं व्याधयः शिशोः १७

कषायं सलिलप्लावि स्तन्यं मारुतदूषितम्।  
पित्तादम्लं च कटुकं राज्योऽम्भसि तु पीतिकाः १८

कफदुष्टं तु यत्तोये निमज्जति च पिच्छिलम्।  
द्वन्द्वजं तु द्विलिङ्गं स्यात्त्रिलिङ्गं सान्निपातिकम् १९

धात्री क्षीरविशुर्द्ध्य्थं मुद्गयूषरसाशिनी।  
भार्ङ्गीदारुवचाः पिष्ट्वा पिबेत्साऽतिविषास्तथा २०

पाठामूर्वाऽब्दभूनिम्बदारुशुण्ठीकलिङ्गकैः।  
सारिवामत्स्यपित्ताऽख्यै क्वाथः स्तन्यविशोधनः २१

पटोलनिम्बासनदारुपाठा मूर्वां गुडूचीं कटुरोहिणीं च।  
सनागरां च क्वथितां च तोये धात्री पिबेत्स्तन्यविशुद्धिहेतोः २२

नीरे स्यन्यं यदेकि स्वादविवर्णमतन्तुमत्।  
पाण्डुरं तनु शीतं च तद्दुग्धं शुंद्धमादिशेत् २३

पीताय यदि बालस्य विदध्यादुपमातरम्।  
सुविचार्य गुणान्दोषान्कुर्याद्धात्रीं तदेदृशीम् २४

सवर्णां मध्यवयसां सच्छीलां मुदितां सदा।  
शुद्धदुग्धां बहुक्षीरां सवत्सामतिवत्सलाम् २५

स्वाधीनामल्पसन्तुष्टां कुलीनां सज्जनात्मजाम्।  
कैतवेन परित्यक्तां निजपुत्रशदृशं शिशौ २६

शोकाकुलाक्षु धार्ता च श्रान्ता व्याधिमती सदा।  
अत्युच्चा नितरां नीचा स्थूलातीव भृशं कृशा २७

गर्भिणी ज्वरिणी चापि लम्बोन्नतपयोधरा।  
अजीर्णभोजिनी चापि तथा पथ्यविवर्जिता २८

आसक्ता क्षुद्र कार्येषु दुःखार्ता चञ्चलाऽपि च।  
एतासां स्तन्यपानेन शिशुर्भवति सामयः २९

तत्र माता प्रशस्ताङ्गी चारुवस्त्रा पुरोमुखी।  
उपविश्यासने सम्यग्दक्षिणं स्तनमम्बुना ३०

प्रक्षाल्येषत्परिस्राव्य मन्त्राभ्यामभिमन्त्रितम्।  
उदङ्मुखं शिशुं क्रोडे शनैः सन्धाय पाययेत् ३१

अस्रावितं स्तनं बालः पिबन्स्तन्येन भूयसा।  
पूर्णस्रोता वमीकासश्वासैर्भवति पीडितः ३२

क्षीरनीरनिधिस्तेऽस्तु स्तनयोः क्षीरपूरकः।  
सदैव सुभगो बालो भवत्वेष महाबलः ३३

पयोऽमृतसमं पीत्वा कुमारस्ते शुभानने।  
दीर्घमायुरवाप्नोतु देवाः प्राप्यामृतं यथा ३४

क्षीरसात्म्यतया क्षीरमाजं गव्यमथापि वा।  
दद्यादास्तन्यपर्याप्तेर्बालेभ्यो वीक्ष्य मात्रया ३५

यथोक्तविधिना बालं मासि षष्ठेऽष्टमेऽपि च।  
अन्नं सम्प्राशयेत्किञ्चित्ततस्तद्वर्धयेत्क्रमात् ३६

बालमङ्के सुखं दध्यान्न चैनं तर्जयेत्क्वचित्।  
सहसा बोधये न्नैव नायोग्यमुपवेशयेत् ३७

नाकृष्य स्थापयेत्क्रोडे न क्षिप्रं शयने क्षिपेत्।  
रोदयेन्न क्वचित्कार्ये विधिमावश्यकं विना ३८

तच्चित्तमनुवर्त्तेत तं सदैवानुमोदयेत्।  
विआ\!तातपतडिद्वृष्टिधूमानलजलादितः

निम्नोच्चस्थानतश्चापि रक्षेद्बालं प्रयत्नतः ३९

अभ्यङ्गोद्वर्त्तन स्नानं नेत्रयोरञ्जनं तथा।  
वसनं मृदु यत्तच्च तथा मृद्वनुलेपनम्।  
जन्मप्रभृति पथ्यानि बालस्यैतानि सर्वथा ४०

कवलः पञ्चमाद्वर्षादष्टमान्नस्यकर्म च।  
विरेकः षोडशाद्वर्षाद्विंशतेश्चैव मैथुनम् ४१

वयस्तु त्रिविधं बाल्यं मध्यमं वार्धकं तथा।  
ऊनषोडशवर्षस्तु नरो बालो निगद्यते ४२

त्रिविधः सोऽपि दुग्धाशी दुग्धान्नाशी तथाऽन्नभुक्।  
दुग्धाशी वर्षपर्यन्तं दुग्धान्नाशी शरद्द्वयम् ४३

तदुत्तरं स्यादन्नाशी एवं बालस्त्रिधा मतः।  
मध्ये षोडशसप्तत्योर्मध्यमः कथितो बुधैः ४४

चतुर्धा मध्यमं वृद्धियुवपूर्णक्षयान्वितम्।  
भवेदाविंशतेर्वृद्धिर्युवा त्वान्त्रिंशतो मतः ४५

चत्वारिंशत्समा यावत्तिष्ठेद्वीर्यादिपूरितः।  
ततः क्रमेण क्षीणः स्याद्यावद्भवति सप्ततिः ४६

ततस्तु सप्ततेरूर्ध्वं क्षीणधातुरसादिकः।  
क्षीयमाणेन्द्रि यबलः क्षीणरेता दिने दिने ४७

बलीपलितखालित्ययुक्तः कर्मसु चाक्षमः।  
कासश्वासादिभिः क्लिष्टो वृद्धो भवति मानवः ४८

बाल्ये विवर्धते श्लेष्मा पित्तं स्यान्मध्यमेऽधिकम्।  
वार्धके वर्द्धते वायुर्विचार्यैतदुपक्रमेत् ४९

बाल्यं वृद्धिश्छविर्मेधा त्वग्दृष्टिः शुक्रविक्रमौ।  
बुद्धिः कर्मेन्द्रि यं चेतो जीवितं दशतो ह्रसेत् ५०

सप्त प्रकृतयो नॄणां वातात्पित्तात्कफात्तथा।  
संसर्गात्सन्निपाताच्च भवन्ति भिषजां मते ५१

शुक्रशोणितसंयोगे यो दोषस्तूत्कटो भवेत्।  
प्रकृतिर्जायते तेन तस्या लक्षणमुच्यते ५२

शुक्रासृग्गर्भिणीभोज्यचेष्टागर्भाशयार्त्तिषु।  
यः स्याद्दोषोऽधिकस्तेन प्रकृतिः सप्तधोदिता ५३

जागरूकोऽल्पकेशश्च स्फुटितांघ्रिकरः कृशः।  
शीघ्रगो बहुवाग्रूक्षः स्वप्ने वियति गच्छति।  
एवंविधः स विज्ञेयो वातप्रकृतिको नरः ५४

पित्तप्रकृतिको लोको यादृशोऽथ निगद्यते।  
अकालपलितो गौरः क्रोधी स्वेदी च बुद्धिमान् ५५

बहुभुक्ताम्रनेत्रश्च स्वप्ने ज्योतींषि पश्यति।  
एवंविधो भवेद्यस्तु पित्तप्रकृतिको नरः ५६

श्यामकेशः क्षमी स्थूलो बहुवीर्यो महाबलः।  
स्वप्ने जलाशयालोकी श्लेष्मप्रकृतिको नरः ५७

दृश्यते प्रकृतौ यत्र रूपं दोषद्वयस्य तु।  
द्विसंसर्गेण जानीयात्सर्वलिङ्गैस्त्रिदोषजम् ५८

विभुत्वादाशुकारित्वाद्वलित्वादन्यकोपनात्।  
स्वातन्त्र्\! याद्बहुरोगत्वाद्दोषाणां प्रबलोऽनिलः ५९

प्रायोऽत एव पवनाध्युषिता मनुष्या दोषात्मकाः स्फुटितधूसरकेशगात्राः।  
शीतद्विषश्चलधृतिस्मृतिबुद्धिचेष्टासौहार्ददृष्टिगतयोऽतिबहुप्रलापाः ६०

अल्पपित्तबलजीवितनिद्रा ः\! सन्नसक्तचलजर्जरवाचः।  
नास्तिका बहुभुजः सविलासा गीतहास्यमृगयाकलिलोलाः ६१

मधुराम्लपटूष्णसात्म्यकांक्षाः कृशदीर्घाकृतयः सशब्दयाताः।  
न दृढा न जितेन्द्रि या न चार्या न च कान्तादयिता बहुप्रजा वा ६२

नेत्राणि चैषां खरधूसराणि वृत्तान्यचारूणि मृतोपमानि।  
उन्मीलितानीव भवन्ति सुप्ते शैलद्रुमांस्ते गगनं च यान्ति ६३

अधन्या मत्सराध्माताः स्तेना प्रोद्बद्धपिण्डिकाः।  
श्वशृगालोष्ट्रगृध्राखुकाकानूकाश्च वातिकाः ६४

पित्तं वह्निर्वह्निजं वा यदस्मात्पित्तोद्रि क्तस्तीक्ष्णतृष्णाबुभुक्षः।  
गौरोष्णाङ्गस्ताम्रहस्ताङ्घ्रिवक्त्रः शूरो मानी पिङ्गकेशोऽल्परोमा ६५

दयितमाल्यविलेपनमण्डनः सुचरितः शुचिराश्रितवत्सलः।  
विभवसाहसबुद्धिबलान्वितो भवति भीषु गतिर्द्विषतामपि ६६

मेधावी प्रशिथिलसन्धिबन्धमांसो नारीणामनभिमतोऽल्पशुक्रकामः।  
आवासः पलिततरंगनीलिकानां भुक्तान्नं मधुरकषायतिक्तशीतम् ६७

धर्मद्वेषी स्वेदनः पूतिगन्धिर्भूर्युच्चारक्रोधपानाशनेर्ष्यः।  
सुप्तं पश्येत्कर्णिकारान् पलाशान् दिग्दाहोल्काविद्युदर्कानलांश्च ६८

तनूनि पिङ्गानि चलानि चैषां तन्वल्पपक्ष्माणि हिमप्रियाणि।  
क्रोधेन मद्येन रवेश्च भासा रागं व्रजन्त्याशु विलोचनानि ६९

मध्यायुषो मध्यबलाः पण्डिताः क्लेशभीरवः।  
व्याघ्रर्क्षकपिमार्जारवृकानूकाश्च पैत्तिकाः ७०

श्लेष्मा सोमं श्लेष्मलस्तेन सौम्यो गूढस्निग्धश्लिष्टसन्ध्यस्थिमांसः।  
क्षुत्तृड्दुःखक्लेशधर्मैरतप्तो बुद्ध्या युक्तः सात्त्विकः सत्यसन्धः ७१

प्रियंगुदूर्वाशरकाण्डदर्भगोरोचनापद्मसुवर्णवर्णः।  
प्रलम्बबाहुः पृथुपीनवक्षा महाललाटो घननीलकेशः ७२

मृद्वङ्गः समसुविभक्तचारुदेहो बह्वोजोरतिरसशुक्रपुत्रभृत्यः।  
धर्मात्मा वदति न निष्ठुरं च जातु प्रच्छन्नं वहति दृढं चिरं च वैरम् ७३

समदद्विरदेन्द्र तुल्ययातो जलदाम्भोधिमृदङ्गसिंहघोषः।  
स्मृतिमानभियोगवान्विनीतो न च बाल्येऽप्यतिरोदनो न लोलः ७४

तिक्तं कषायं कटुकोष्णरूक्षमल्पं स भुंक्ते बलवांस्तथाऽपि।  
रक्तान्तसुस्निग्धविशालदीर्घसुव्यक्तशुक्लासितपक्ष्मलाक्षः ७५

अल्पव्याहारक्रोधपानाशनेर्ष्यः प्राज्यायुर्वित्तो दीर्घदर्शी वदान्यः।  
श्राद्धो गम्भीरः स्थूललक्ष्यः क्षमावानार्योनिद्रा लुर्दीर्घसूत्रः
कृतज्ञः ७६

ऋजुर्विपश्चित्सुभगः सलज्जो भक्तो गुरूणां स्थिरसौहृदश्च।  
स्वप्ने सपद्मान्सविहङ्गमालांस्तोयाशयान्पश्यति तोयदांश्च ७७

ब्रह्मरुद्रे न्द्र वरुणतार्क्ष्यहंसगजाधिपैः।  
श्लेष्मप्रकृतयस्तुल्यास्तथा सिंहाश्वगोवृषैः ७८

विषजातो यथा कीटो न विषेण प्रबाध्यते।  
तद्वत्प्रकृतयो मर्त्यं शक्नुवन्ति न बाधितुम् ७९

प्रकोपो वाऽन्यभावो वा शमो वा नोपजायते।  
प्रकृतीनां स्वभावेन जायते तु गतायुषः ८०

इति श्रीमिश्रलटकन तनय श्रीमन्मिश्रभाव विरचिते

भावप्रकाशे बालप्रकरणं चतुर्थम् ४

 

अथ पञ्चमं दिनचर्यादिप्रकरणम् ५

भूमिदेशस्त्रिधाऽनूपो जांगलो मिश्रलक्षणः १

नदीपल्वलशैलाढ्यः फुल्लोत्पलकुलैर्युतः।  
हंससारसकारंडचक्रवाकादिसेवितः २

शशवाराहमहिषरुरुरोहिकुलाकुलः।  
प्रभूतद्रुमपुष्पाढ्यो नीलशस्यफलान्वितः ३

अनेकशालिकेदारकदलीक्षुविभूषितः।  
अनूपदेशो ज्ञातव्यो वातश्लेष्मामयार्त्तिमान् ४

आकाशसम उच्चश्च स्वल्पपानीयपादपः।  
शमीकरीरबिल्वार्कपीलुकर्कंधुसङ्कुलः ५

हरिणैणर्क्षपृषतगोकर्णखरसङ्कुलः।  
सुस्वादुफलवान्देशो वातलो जाङ्गलः स्मृतः ६

बहूदकनगोऽनूपः कफमारुतरोगवान्।  
जाङ्गलोऽल्पाम्बुशाखी च पित्तासृङ्मारुतोत्तरः ७

संसृष्टलक्षणो यस्तु देशः साधारणो मतः।  
समाः सधारणे यस्माच्छीतवर्षोष्णमारुताः।  
समता तेन दोषाणां तस्मात्साधारणो वरः ८

उचिते वर्तमानस्य नास्ति दुर्देशजं भयम्।  
आहारस्वप्नचेष्टाऽदौ तद्देशस्य कृते सति ९

यस्य देशस्य यो जन्तुस्तज्जं तस्यौषधं हितम्।  
देशादन्यत्र वसतस्तत्तुल्यगुणमौषधम् १०

स्वे देशेनिचिता दोषा अन्यस्मिन्कोपमागताः।  
बलवन्तस्तथा न स्युर्जलजाः स्थलजास्तथा ११

मानवो येन विधिना स्वस्थस्तिष्ठति सर्वदा।  
तमेव कारयेद्वैद्यो यतः स्वास्थ्यं सदेप्सितम् १२

दिनचर्यां निशाचर्यामृतुचर्यां यथोदिताम्।  
आचरन्पुरुषः स्वस्थः सदा तिष्ठति नान्यथा १३

समदोषः समाग्निश्च समधातुमलक्रियः।  
प्रसन्नात्मेन्द्रि यमनाः स्वस्थ इत्यभिधीयते १४

ब्राह्मे मुहूर्ते बुध्येत स्वस्थो रक्षाऽथमायुषः।  
तत्र सर्वाघशान्त्यर्थं स्मरेद्धि मधुसूदनम् १५

दध्याज्यादर्शसिद्धार्थं बिल्वगोरोचनस्रजाम्।  
दर्शनं स्पर्शनं कार्यं प्रबुद्धेन शुभावहम् १६

स्वमाननं घृते पश्येद् यदीच्छेच्चिरजीवितम्।  
आयुष्यमुषसि प्रोक्तं मलादीनां विसर्जनम्।  
तदन्त्रकूजनाध्मानोदरगौरववारणम् १७

आटोपशूलौ परिकर्त्तिका च सङ्गः पुरीषस्य तथोर्ध्ववातः।  
पुरीषमास्यादथवा निरेति पुरीषवेगेऽभिहते नरस्य १८

वातमूत्रपुरीषाणां सङ्गो ध्मानं क्लमो रुजा।  
जठरे वातजाश्चान्येरोगाः स्युर्वातनिग्रहात् १९

बस्तिमेहनयोः शूलं मूत्रकृच्छ्रं शिरोरुजा।  
विनामो वङ्क्षणानाहः स्यालिङ्गं मूत्रनिग्रहे २०

न वेगितोऽन्यकार्यः स्यान्न वेगानीरयेद्बलात्।  
कामशोकभयक्रोधान्मनोवेगान्विधारयेत् २१

गुदादिमलमार्गाणां शौचं कान्तिबलप्रदम्।  
पवित्रकरमाख्यातमलक्ष्मीकलिपापहृत् २२

प्रक्षालनं मतं पाण्योः पादयोः शुद्धिकारणम्।  
मलश्रमहरं वृष्यं चक्षुष्यं राजसापहम् २३

भक्षयेद्दन्तपवनं द्वादशाङ्गुलमायतम्।  
कनिष्ठिकाऽग्रवत्स्थूलमृज्वग्रन्थिं तथाऽव्रणम् २४

एकैकं घर्षयेद्दन्तं मृदुना कूर्चकेन तु।  
दन्तशोधनचूर्णेन दन्तमांसान्यबाधयन् २५

क्षौद्र त्रिकटुकाक्तेन तैलसिन्धुभवेन वा।  
चूर्णेन तेजोवत्याश्च दन्तान्नित्यं विशोधयेत् २६

मधुको मधुरे श्रेष्ठः करञ्जः कटुके तथा।  
निम्बः स्यात्तिक्तके श्रेष्ठः कषाये खदिरस्तथा २७

समयं तु समालोक्य दोषं च प्रकृतिं तथा।  
यथोचितै रसैर्वीर्यैर्युक्तं द्र व्यं प्रयोजयेत् २८

तेनास्य मुखवैरस्यदन्तजिह्वाऽस्यजा गदाः।  
रुचिवैशद्यलघुता न भवन्ति भवन्ति च २९

अर्के वीर्यं वटे दीप्तिः करञ्जे विजयो भवेत्।  
प्लक्षे चैवार्थसम्पत्तिर्वैदर्यां मधुरोध्वनिः ३०

खदिरे मुखसौगन्ध्यं बिल्वे तु विपुलं धनम्।  
उदुम्बरे तु वाक्सिद्धिराम्रे त्वारोग्यमेव च ३१

कदम्बे तु धृतिर्मेधा चम्पके च दृढा मतिः।  
शिरीषे कीर्त्तिसौभाग्यमायुरारोग्यमेव च ३२

अपामार्गे धृतिर्मेधा प्रज्ञाशक्तिस्तथाऽसने।  
दाडिम्यां सुन्दराकारः ककुभे कुटजे तथा ३३

जातीतगरमन्दारैर्दुःस्वप्नं च विनश्यति ३४

गुर्वाकस्तालहिन्तालौ केतकश्च बृहत्तृणः।  
खर्जूरं नारिकेलं च सप्तैते तृणराजकाः ३५

तृणराजसमुत्पन्नं यः कुर्याद्दन्तधावनम्।  
नरश्चाण्डालयोनिः स्याद्यावद्गङ्गां न पश्यति ३६

न खादेद्गलताल्वोष्ठजिह्वादन्तगदेषु तत्।  
मुखस्य पाके शोथे च श्वासकासवमीषु च ३७

दुर्बलोऽजीर्णभुक्तश्च हिक्कामूर्च्छामदान्वितः।  
शिरोरुजार्तस्तृषितः श्रान्तः पानक्लमान्वितः ३८

अर्दितः कर्णशूली च नेत्ररोगी नवज्वरी।  
वर्जयेद्दन्तकाष्ठं तु हृदामययुतोऽपि च ३९

जिह्वानिर्लेखनं हैमं राजतं ताम्रजं तथा।  
पाटितं मृदु तत्काष्ठं मृदुपत्रमयं तथा ४०

दशाङ्गुलं मृदु स्निग्धं तेन जिह्वां लिखेत्सुखम्।  
तज्जिह्वामलवैरस्यदुर्गन्धजडताहरम् ४१

गण्डूषमपि कुर्वीत शीतेन पयसा मुहुः।  
कफतृष्णामलहरं मुखान्तःशुद्धिकारकम् ४२

सुखोष्णोदकगण्डूषः कफारुचिमलापहः।  
दन्तजाड्यहरश्चापि मुखलाघवकारकः ४३

विषमूर्च्छामदार्त्तानां शोषिणां रक्तपित्तिनाम्।  
कुपिताक्षिमलक्षीणरूक्षाणां स न शस्यते ४४

मुखप्रक्षालनं शीतपयसा रक्तपित्तजित्।  
मुखस्य पिडिकाशोषनीलिकाव्यङ्गनाशनम् ४५

कुर्याद्वाऽपि कदुष्णेन पयसाऽस्यविशोधनम्।  
कफवातहरं स्निग्धं मुखशोषविनाशनम् ४६

कटुतैलादि नस्यार्थे नित्याभ्यासेन योजयेत्।  
प्रातः श्लेष्मणि मध्याह्ने पित्ते सायं समीरणे ४७

सुगन्धवदनाः स्निग्धनिःस्वना विमलेन्द्रि याः।  
निर्बलीपलितव्यङ्गा भवेयुर्नस्यशीलिनः ४८

सौवीरमञ्जनं नित्यं हितमक्ष्णोस्ततो भजेत्।  
लोचने भवतस्तेन मनोज्ञे सूक्ष्मदर्शने ४९

स्रोतोऽञ्जनं मतं श्रेष्ठं विशुद्धं सिन्धुसम्भवम्।  
दृष्टेः कण्डूमलहरं दाहक्लेदरुजापहम् ५०

अक्ष्णो रूपावहं चैव सहते मारुतातपौ।  
नेत्रे रोगा न जायन्ते तस्मादञ्जनमाचरेत् ५१

रात्रौ जागरितः श्रान्तश्छर्दितो भुक्तवांस्तथा।  
ज्वरातुरः शिरः स्नातो नाक्ष्णोरञ्जनमाचरेत् ५२

पञ्चरात्रान्नखश्मश्रुकेशरोमाणि कर्त्तयेत्।  
केशश्मश्रुनखादीनां कर्त्तनं सम्प्रसाधनम्।  
पौष्टिकं धन्यमायुष्यं शौचकान्तिकरं परम् ५३

उत्पाटयेत्तु लोमानि नासाया न कदाचन।  
तदुत्पाटनतो दृष्टेर्दौर्बल्यं त्वरया भवेत् ५४

केशपाशे प्रकुर्वीत प्रसाधन्या प्रसाधनम्।  
केशप्रसाधनं केश्यं रजोजन्तुमलापहम् ५५

आदर्शालोकनं प्रोक्तं मङ्गल्यं कान्तिकारम्।  
पौष्टिकं बल्यमायुष्यं पापालक्ष्मीविनाशनम् ५६

लाघवं कर्मसमर्थ्यं विभक्तघनगात्रता।  
दोषक्षयोऽग्निवृद्धिश्च व्यायामादुपजायते ५७

व्यायामदृढगात्रस्य व्याधिर्नास्ति कदाचन।  
विरुद्धं वा विदग्धं वा भुक्तं शीघ्रं विपच्यते ५८

भवन्ति शीघ्रं नैतस्य देहे शिथिलतादयः।  
न चैवं सहसाऽक्रम्य जरा समधिरोहति ५९

न चास्ति सदृशं तेन किञ्चित्स्थौल्यापकर्षकम्।  
स सदा गुणमाधत्ते बलिनां स्निग्धभोजिनाम् ६०

वसन्ते शीतसमये सुतरां स हितो मतः।  
अन्यदाऽपि च कर्त्तव्यो बलार्धेन यथा बलम् ६१

हृदयस्थो यदा वायुर्वक्त्रं शीघ्रं प्रपद्यते।  
मुखं च शोषं लभते तद्बलार्धस्य लक्षणम् ६२

किं वा ललाटे नासायां गात्रसन्धिषु कक्षयोः।  
यदा सञ्जायते स्वेदो बलार्धं तु तदादिशेत् ६३

भुक्तवान्कृतसम्भोगः कासी श्वासी कृशः क्षयी।  
रक्तपित्ती क्षती शोषी न तं कुर्यात्कदाचन ६४

अतिव्यायामतः कासो ज्वरश्छर्दिं श्रमः क्लमः।  
तृष्णा क्षयः प्रतमको रक्तपित्तं च जायते ६५

अभ्यङ्गं कारयेन्नित्यं सर्वेष्वङ्गेषु पुष्टिदम्।  
शिरः श्रवणपादेषु तं विशेषेण शीलयेत् ६६

सार्षपं गन्धतैलं च यत्तैलं पुष्पवासितम्।  
अन्यद्र व्ययुतं तैलं न दुष्यति कदाचन ६७

अभ्यङ्गो वातकफहृच्छ्रमशान्तिबलं सुखम्।  
निद्रा वर्णमृदुत्वायुष्कुरुते देहपुष्टिकृत् ६८

अभ्यङ्गः शीलितो मूर्ध्नि सकलेन्द्रि यतर्पकः।  
दृष्टितुष्टिकरो हन्ति शिरोभूमिगतान्गदान् ६९

केशानां बहुतां दार्ढ्यं मृदुतां दीर्घतां तथा।  
कृष्णतां कुरुते कुर्याच्छिरसःपूर्णतामपि ७०

न कर्णरोगा न मलं न च मन्याहनुग्रहः।  
नोच्चैः श्रुतिर्न बाधिर्यं स्यान्नित्यं कर्णपूरणात् ७१

रसाद्यैः पूरणं कर्णे भोजनात्प्राक्प्रशस्यते।  
तैलाद्यैः पूरणं कर्णे भास्करेऽस्तमुपागते ७२

पादाभ्यङ्गश्च तत्स्थैर्यनिद्रा दृष्टिप्रसादकृत्।  
पादसुप्तिश्रमस्तम्भसङ्कोचस्फुटनप्रणुत् ७३

व्यायामक्षुण्णवपुषं पद्भ्यां सम्मर्दितं तथा।  
व्याधयो नोपसर्पन्ति वैनतेयमिवोरगाः ७४

लोमकूपशिराजालधमनीभिः कलेवरे।  
तर्पयेद्बलमाधत्ते स्नेहयुक्तेऽवगाहने ७५

अद्भिः संसिक्तमूलानां तरूणां पल्लवादयः।  
वर्द्धन्ते हि तथा नॄणां स्नेहसंसिक्तधातवः ७६

नवज्वरी अजीर्णी च नाभ्यक्तव्यः कथञ्चन।  
तथा विरिक्तो वान्तश्च निरूढो यश्च मानवः ७७

पूर्वयोः कृच्छ्रता व्याधेरसाध्यत्वमथापि वा।  
शेषाणां च त्विह प्रोक्ता वह्निसादादयो गदाः ७८

उद्वर्त्तनं कफहरं मेदोघ्नं शुक्रदं परम्।  
बल्यं शोणितकृच्चापि त्वक्प्रसादमृदुत्वकृत् ७९

मुखलेपादृढं चक्षुः पीनो गण्डस्तथाऽननम्।  
कान्तमव्यङ्गपिडकं भवेत्कमलसन्निभम् ८०

दीपनंवृष्यमायुष्यं स्नानमोजोबलप्रदम्।  
कण्डूमलश्रमस्वेदतन्द्रा तृड्दाहपाप्मनुत् ८१

बाह्यैश्च सेकैः शीताद्यैरूष्माऽन्तर्याति पीडितः।  
नरस्य स्नानमात्रस्य दीप्यते तेन पावकः ८२

शीतेन पयसा स्नानं रक्तपित्तप्रशान्तिकृत्।  
तदेवोष्णेन तोयेन बल्यं वातकफापहम् ८३

शिरः स्नानमचक्षुष्यमत्युष्णेनाग्बुना सदा।  
वातश्लेष्मप्रकोपे तु हितं तच्च प्रकीर्त्तितम् ८४

अशीतेनाम्भसा स्नानं पयःपानं नवाःस्त्रियः।  
एतद्वो मानवाः पथ्यं स्निग्धमल्पं च भोजनम् ८५

यः सदाऽमलकैः स्नानं करोति स विनिश्चितम्।  
बलीपलितनिर्मुक्तो जीवेद्वर्षशतं नरः ८६

स्नानं ज्वरेऽतिसारे च नेत्रकर्णानिलार्तिषु।  
आध्मानपीनसाजीर्णभुक्तवत्सु च गर्हितम् ८७

स्नानस्यानन्तरं सम्यग्वस्त्रेणाङ्गस्य मार्जनम्।  
कान्तिप्रदं शरीरस्य कण्डूत्वग्दोषनाशनम् ८८

कौशेयौर्णिकवस्त्रं च रक्तवस्त्रं तथैव च।  
वातश्लेष्महरं तत्तु शीतकाले विधारयेत् ८९

मेध्यं सुशीतं पित्तघ्नं कषायं वस्त्रमुच्यते।  
तद्धारयेदुष्णकाले तत्रापि लघु शस्यते ९०

शुक्लं तु शुभदं वस्त्रं शीतातपनिवारणम्।  
न चोष्णं न च वा शीतं तत्तुवर्षासु धारयेत् ९१

यशस्यं काम्यमायुष्यं श्रीमदानन्दवर्धनम्।  
त्वच्यं वशीकरं रुच्यं नवनिर्मलमम्बरम् ९२

कदाऽपि न जनैः सद्भिर्धार्यं मलिनमम्बरम्।  
तत्तु कण्डूकृमिकरं ग्लान्यलक्ष्मीकरं परम् ९३

कुङ्कुमं चन्दनं चापि कृष्णागुरु च मिश्रितम्।  
उष्णं वातकफध्वंसि शीतकाले तदिष्यते ९४

चन्दनं घनसारेण बालकेन च मिश्रितम्।  
सुगन्धि परमं शीतमुष्णकाले प्रशस्यते ९५

चन्दनं घुसृणोपेतं मृगनाभिसमायुतम्।  
न चोष्णं न च वा शीतं वर्षाकाले तदिष्यते ९६

अनुलेपस्तृषामूर्च्छादुर्गन्धस्वेददाहजित्।  
सौभाग्यतेजस्त्वग्वर्णप्रीत्यौजोबलवर्धनः।  
स स्नानानर्हलोकानाममुलेपोऽपि नो हितः ९७

सुगन्धिपुष्पपत्राणां धारणं कान्तिकारकम्।  
पापरक्षोग्रहहरं कामदं श्रीविवर्द्धनम् ९८

भूषणैर्भूषयेदङ्गं यथायोग्यं विधानतः।  
शुचिसौभाग्यसन्तोषदायकं काञ्चनं स्मृतम् ९९

ग्रहदृष्टिहरं पुष्टिकरं दुःस्वप्ननाशनम्।  
पापदौर्भाग्यशमनं रत्नाभरणधारणम् १००

माणिक्यं तरणेः सुजातममलं मुक्ताफलं शीतगो

र्माहेयस्य च विद्रुमो निगदितः सौम्यस्य गारुत्मतम्।  
देवेज्यस्य च पुष्परागमसुराचार्यस्य वज्रं शने

र्नीलं निर्मलमन्ययोश्च गदिते गोमेदवैदूर्यके १०१

वासःशृङ्गाररत्नानां धारणं प्रीतिबर्धकम्।  
रक्षोघ्नमर्थ्यमोजस्यं सौभाग्यकरमुत्तमम् १०२

सततं सिद्धमन्त्रस्य महौषध्यास्तथैव च।  
रोचनासर्षपादीनां मङ्गल्यानां च धारणम् १०३

आयुर्लक्ष्मीकरं रक्षोहरं मङ्गलदं शुभम्।  
हिंस्नादिभयविध्वंसि वशीकरणकारणम् १०४

ततो भोजनवेलायां कुर्यान्मङ्गल्यदर्शनम्।  
तस्य प्रदर्शनं नित्यमायुर्धर्मविवर्धनम् १०५

लोकेऽस्मिन्मङ्गलान्यष्टौ ब्राह्मणो गौर्हुताशनः।  
पुष्पस्रक्सर्पिरादित्य आपो राजा तथाऽष्टमः १०६

पादुकाधारणं कुर्यात्पूर्वं भोजनतः परम्।  
पादरोगहरं वृष्यं चक्षुष्यं चायुषो हितम् १०७

शरीरे जायते नित्यं वाञ्छा नॄणां चतुर्विधः।  
बुभुक्षा च पिपासा च सुषुप्सा च रतिस्पृहा १०८

भोजनेच्छाविघातात्स्यादङ्गमर्दोऽरुचिः श्रमः।  
तन्द्रा लोचनदौर्बल्य धातुदाहो बलक्षयः १०९

विघातेन पिपासायाः शोषः कण्ठास्ययोर्भवेत्।  
श्रवणस्यावरोधश्च रक्तशोषो हृदि व्यथा ११०

निद्रा विघाततो जृम्भा शिरोलोचनगौरवम्।  
अङ्गमर्दस्तथा तन्द्रा स्यादन्नापाक एव च १११

बुभुक्षितो न योऽश्नाति तस्याहारेन्धनक्षयात्।  
मन्दीभवति कायाग्निर्यथा चाग्निर्निरिन्धनः ११२

आहारं पचति शिखी दोषानाहारवर्जितः।  
पचेद् दोषक्षये धातून्प्राणान्धातुक्षयेऽपि च ११३

आहारः प्रीणनः सद्यो बलकृद् देहधारणः।  
स्मृत्यायुःशक्तिवर्णौजःसत्त्वशोभाविवर्धनः ११४

यथोक्तगुणसम्पन्नं नरः सेवेत भोजनम्।  
विचार्य दोषकालादीन्कालयोरुभयोरपि ११५

सायं प्रातर्मनुष्याणामशनं श्रुतिबोधितम्।  
नान्तरा भोजनं कुर्यादग्निहोत्रसमो विधिः ११६

याममध्ये न भोक्तव्यं यामयुग्मं न लङ्घयेत्।  
याममध्ये रसोत्पत्तिर्यामयुग्माद्बलक्षयः ११७

क्षुत्सम्भवति पक्वेषु रसदोषमलेषु च।  
काले वा यदि वाऽकाले सोऽन्नकाल उदाहृतः ११८

उद्गारशुद्धिरुत्साहो वेगोत्सर्गो यथोचितः।  
लघुता क्षुत्पिपासा च जीर्णाहारस्य लक्षणम् ११९

आहारं तु रहः कुर्यान्निर्हारमपि सर्वदा।  
उभाभ्यां लक्ष्म्युपेतः स्यात्प्रकाशे हीयते श्रिया १२०

आहारनिर्हारविहारयोगाः सदैव सद्भिर्विजने विधेयाः १२१

पितृमातृसुहृद्वैद्यपाककृद्धंसबर्हिणाम्।  
सारसस्य चकोरस्य भोजने दृष्टिरुत्तमा १२२

दीनहीनक्षुधाऽत्तानां पापपाषण्डरोगिणाम्।  
कुक्कुटादेः शुनो दृष्टिर्भोजने नैव शोभना १२३

दोषहृद् दृष्टिदं पथ्यं हैमं भोजनभाजनम्।  
रौप्यं भवति चक्षुष्यं पित्तहृत्कफवातकृत् १२४

कांस्यं बुद्धिप्रदं रुच्यं रक्तपित्तप्रसादनम्।  
पैत्तलं वातकृद्रू क्षमुष्णं कृमिकफप्रणुत् १२५

आयसे काचपात्रे च भोजनं सिद्धिकारकम्।  
शोथपाण्डुहरं बल्यं कामलाऽपहमुत्तमम् १२६

शैलेये मृण्मये पात्रे भोजनं श्रीनिवारणम्।  
दारूद्भवे विशेषेण रुचिदं श्लेष्मकारि च।  
पात्रं पत्रमयं रुच्यं दीपनं विषपापनुत् १२७

जलपात्रं तु ताम्रस्य तदभावे मृदो हितम् १२८

पवित्रं शीतलं पात्रं रचितं स्फटिकेन यत्।  
काचेन रचितं तद्वत्तथा वैदूर्यसम्भवम् १२९

भोजनाग्रे सदा पथ्यं लवणार्द्र कभक्षणम्।  
अग्निसन्दीपनं रुच्यं जिह्वाकण्ठविशोधनम् १३०

अन्नं ब्रह्मा रसो विष्णुर्भोक्ता देवो महेश्वरः।  
इति सञ्चिन्त्य भुञ्जानं दृष्टिदोषो न बाधते १३१

अञ्जनागर्भसम्भूतं कुमारं ब्रह्मचारिणम्।  
दृष्टिदोषविनाशाय हनुमन्तं स्मराम्यहम् १३२

अश्नीयात्तन्मना भूत्वा पूर्वं तु मधुरं रसम्।  
मध्येऽम्ललवणौ पश्चात्कटुतिक्तकषायकान् १३३

फलान्यादौ समश्नीयाद्दाडिमादीनि बुद्धिमान्।  
विना मोचफलं तद्वद्वर्जनीया च कर्कटी १३४

मृणालबिसशालूककन्देक्षुप्रभृतीनपि।  
पूर्वमेव हि भोज्यानि न तु भुक्त्वा कदाचन १३५

गुरु पिष्टमयं द्र व्यं तण्डुलान्पृथुकानपि।  
न जातु भुक्तवान्खादेन्मात्रां खादेद्बुभुक्षितः १३६

घृतपूर्वं समश्नीयात्कठिनं प्राक् ततो मृदु।  
अन्ते पुनर्द्र वाशी तु बलाद्रो गेण मुञ्चति १३७

यद्यत्स्वादुतरं तत्तद्विदध्यादुत्तरोत्तरम्।  
भुक्त्वा यत्प्रार्थ्यते भूयस्तदुक्तं स्वादु भोजनम् १३८

सौमनस्यं बलं पुष्टिमुत्साहं वृद्धिमायुषः।  
स्वादु सञ्जनयत्यन्नमस्वादु च विपर्ययम् १३९

अत्युष्णान्नं बलं हन्ति शीतं शुष्कं च दुर्जरम्।  
अतिक्लिन्नं ग्लानिकरं युक्तियुक्तं हि भोजनम् १४०

अतिद्रुताशिताहारे गुणान्दोषान्न विन्दति।  
भोज्यं शीतमहृद्यं च स्याद्विलम्बितमश्नतः १४१

मन्दानलो नरो द्र व्यं मात्रागुरु विवर्जयेत्।  
स्वभावतश्च गुरु यत्तथा संस्कारतो गुरु १४२

मात्रागुरुस्तु मुद्गादिर्माषादिः प्रकृतेर्गुरुः।  
संस्कारगुरु पिष्टान्नं प्रोक्तमित्युपलक्षणम् १४३

आहारं षड्विधं चूष्यं पेयं लेह्यं तथैव च।  
भोज्यं भक्ष्यं तथा चर्व्यं गुरु विद्याद्यथोत्तरम् १४४

गुरूणामर्धसौहित्यं लघूनां तृप्तिरिष्यते।  
द्र वो द्र वोत्तरश्चापि न मात्रागुरुरिष्यते १४५

विशुष्कमन्नमभ्यस्तं न पाकं साधु गच्छति १४६

शुष्कं निरुद्धं विष्टम्भि वह्निव्यापादकृद्भवेत् १४७

न भुक्त्वा न रदैश्छित्त्वा न निशायां न वा बहून्।  
न जलान्तरितानद्भिः सक्तूनद्यान्न केवलान् १४८

पुनर्दानं पृथक्पानं सामिषं पयसा निशि।  
सदन्तच्छेदमुष्णं च सप्त सक्तुषु वर्जयेत् १४९

सक्तूनामाशु जीर्येत मृदुत्वादवलेहिका १५०

यथाकालेऽतिमात्रं यत् तद्भवेद्विषमाशनम्।  
बहुस्तोकमकाले वा ज्ञेयं तद्विषमाशनम् १५१

आलस्यगौरवाटोपसादांश्च कुरुतेऽधिकम्।  
हीनमात्रं तनोःकार्श्यं करोति च बलक्षयम् १५२

अप्राप्तकाले भुञ्जानो ह्यसमर्थतनुर्नरः।  
तांस्तान् व्याधीनवाप्नोति मरणं चाधिगच्छति १५३

कालेतीतेश्नतो जन्तोर्वायुनोपहतेऽनले।  
कृच्छ्राद्विपच्यते भुक्तं न स्याद्भोक्तुं पुनः स्पृहा १५४

कुक्षेर्भागद्वयं भोज्यैस्तृतीये वारि पूरयेत्।  
वायोः सञ्चारणार्थाय चतुर्थमवशेषयेत् १५५

रसेनान्नस्य रसना प्रथमेनोपतर्पिता।  
न तथा स्वादमाप्नोति ततः शोध्याम्बुनान्तरा १५६

अत्यम्बुपानान्न विपच्यतेऽन्नमनम्बुपानाच्च स एव दोषः।  
तस्मान्नरो वह्निविवर्धनाय मुहुर्मुहुर्वारि पिबेदभूरि १५७

भुक्तस्यादौ जलं पीतं कार्श्यमन्दाग्निदोषकृत्।  
मध्येऽग्निदीपनं श्रेष्ठमन्ते स्थौल्यकफप्रदम् १५८

समस्थूलकृशा भुक्तमध्यान्तप्रथमाम्बुपाः १५९

तृषितस्तु न चाश्नीयात्क्षुधितो न पिबेज्जलम्।  
तृषितस्तु भवेद्गुल्मी क्षुधितस्तु जलोदरी १६०

अश्नीयात्तन्मना भूत्वा पूर्वं तु मधुरं रसम्।  
मध्येऽम्ललवणौ पश्चात्कटुतिक्तकषायकान् १६१

दुग्धं स्वादुरसं स्निग्धमोजस्यं धातुवर्धनम्।  
वातपित्तहरं वृष्यं श्लेष्मलं गुरु शीतलम् १६२

विदाहीन्यन्नपानानि यानि भुंङ्क्ते हि मानवः।  
तद्विदाहप्रशान्त्यर्थं भोजनान्ते पयः पिबेत् १६३

कुर्यात्क्षीरान्तमाहारं न दध्यन्तं कदाचन।  
लवणाम्लकटूष्णानि विदाहीन्यत्ति यानि तु।  
तद्दोषं हर्तुमाहारं मधुरेण समापयेत् १६४

बलवच्छत्रुविनाशनेन शत्रुहन्तुः क्षीणता च दृश्यते तथा च

नाशनात्प्रत्यनीकस्य स्वयं च क्षीयते यथा।  
वह्निसन्तप्तलोहस्य तप्ततां नाशयेज्जलम् १६५

ननु भोजनावसानसमये प्रयुक्ताः कटुतिक्तकषायरसाः कफं

शमयिष्यन्ति वातस्य वृद्धिं विधास्यन्तीति चेतै तन्न।  
कट्वादीनां क्षीणशक्तित्वात् तथा च

यदेकं नाशयेद्दोषं तदन्यं वर्धयेत्कुतः।  
नाशने ह्येकदोषस्य यतस्तत्क्षीणशक्तिकम् १६६

जग्धाः सर्वेऽपि गच्छन्ति बलिनो वश्यतां रसाः।  
यथा प्रकुपिता दोषा वशं यान्ति बलीयसः १६७

एवं भुक्त्वा समाचामेद्रू क्षग्रहणपूर्वकम्।  
भोजने दन्तलग्नानि निर्हृत्याचमनं चरेत् १६८

दन्तान्तरगतं चान्नं शोधनेनाहरेच्छनैः।  
कुर्यादनिर्हृतं तद्धि मुखस्यानिष्टगन्धताम् १६९

दन्तलग्नमनिर्हार्यं लेपं मन्येत दन्तवत्।  
न तत्र बहुशः कुर्याद्यत्नं निर्हरणं प्रति १७०

आचम्य जलयुक्ताभ्यां पाणिभ्यां चक्षुषी स्पृशेत्।  
भिउ\!क्त्वा पाणितलं घृष्ट्वा चक्षुषोर्यदि दीयते।  
अचिरेणैव तद्वारि तिमिराणि व्यपोहति १७१

भुक्त्वा च संस्मरेन्नित्यमगस्त्यादीन्सुखावहान् १७२

विष्णुरात्मा तथैवान्नं परिणामश्च वै यथा।  
सत्येन तेन मद्भुक्तं जीर्यत्वन्नमिदं तथा १७३

अगस्तिरग्निर्वडवानलश्च भुक्तं ममान्नं जरयन्त्वशेषम्।  
सुखं च मे तत्परिणामसम्भवं यच्छन्त्वरोगं मम चास्तु देहम् १७४

अङ्गारकमगस्तिं च पावकं सूर्यमश्विनौ।  
पञ्चैतान्संस्मरेन्नित्यं भुक्तं तस्याशु जीर्यति १७५

इत्युच्चार्य स्वहस्तेन परिमार्ज्य तथोदरम्।  
अनायासप्रदायीनि कुर्यात्कर्माण्यतन्द्रि तः १७६

जीर्णेऽन्ने वर्धते वायुर्विदग्धे पित्तमेधते।  
भुक्तमात्रे कफश्चापि क्रमोऽय भोजनोपरि १७७

धूमेनापोह्य हृद्यैर्वा कषायकटुतिक्तकैः।  
पूगैः कर्पूरकस्तूरीलवंगसुमनः फलैः १७८

फलैः कटुकषायैर्वा मुखवैशद्यकारिभिः

ताम्बूलपत्रसहितैः सुगन्धैर्वा विचक्षणः १७९

रतौ सुप्तोत्थिते स्नाते भुक्तेवान्ते च संगरे।  
सभायां विदुषां राज्ञां कुर्यात्ताम्बूलचर्वणम् १८०

ताम्बूलमुक्तं तीक्ष्णोष्णं रोचनं तुवरं सरम्।  
तिक्तं क्षारोषणं कामरक्तपित्तकरं लघु १८१

वश्यं श्लेष्मास्यदौर्गन्ध्यमलवातश्रमापहम्।  
मुखवैशद्यसौगन्ध्यकान्तिसौष्ठवकारकम् १८२

हनुदन्तमलध्वंसि जिह्वेन्द्रि यविशोधनम्।  
मुखप्रसेकशमनं गलामयविनाशनम् १८३

नवं तदेव मधुरं कषायानुरसं गुरु।  
बलासजननंप्रायः पत्रशाकगुणं स्मृतम् १८४

वङ्गदेशोद्भवं पर्णं परं कटुरसं सरम्।  
पाचनं पित्तजनकमुष्णं कफहरं स्मृतम् १८५

पर्णं पुराणमकटु क्षुल्लकं तनु पाण्डुरम्।  
विशेषाद्गुणवद्वेद्यमन्वद्धीनगुणं स्मृतम् १८६

पूगं गुरु हिमं रूक्षं कषायं कफपित्तनुत्।  
मोहनं दीपनं रुच्यमास्यवैरस्यनाशनम् १८७

पूगं स्यात् दृढमध्यं यत्स्विन्नं वाऽपि त्रिदोषनुत्।  
सरसङ्गुर्वभिष्यन्दि तद् भृशं वह्निनाशनम् १८८

खदिरं कफपित्तघ्नश्चूर्णं वातबलासनुत्।  
संयोगतस्त्रिदोषघ्नं सौमनस्यं करोति च १८९

मुखवैशद्यसौगन्ध्यकान्तिसौष्ठवकारकम्।  
प्रभाते पूगमधिकं मध्याह्ने खदिरं तथा।  
निशासु चूर्णमधिकं ताम्बूलं भक्षयेत्सदा १९०

आयुरग्रे यशो मूले लक्ष्मीर्मध्ये व्यवस्थिता।  
तस्मादग्रं तथा मूलं मध्यं पर्णस्य वर्जयेत् १९१

पर्णमूले भवेद्व्याधिः पर्णाग्रे पापसम्भवः।  
पर्णमध्यं हरत्यायुः शिरा बुद्धि विनाशिनी १९२

आद्यं विषोपमं पीतं द्वितीयं भेदि दुर्जरम्।  
तृतीयादनुपातव्यं सुधातुल्यं रसायनम् १९३

ताम्बूलं नातिसेवेत न विरिक्तो बुभुक्षितः १९४

देहदृक्केशदन्ताग्निश्रोत्रवर्णबलक्षयः।  
शोषः पित्तानिलास्रं स्यादतिताम्बूलचर्वणात् १९५

ताम्बूलं न हितं दन्तदुर्बलेक्षणरोगिणाम्।  
विषमूर्च्छामदार्त्तानां क्षयिणां रक्तपित्तिनाम् १९६

भुक्त्वा शतपदं गच्छेच्छनैस्तेन तु जायते।  
अन्नसंघातशैथिल्यं ग्रीवाजानुकटीषु च १९७

भुक्त्वोपविशतस्तन्द्रा शयानस्य तु पुष्टता।  
आयुश्च्रंकममाणस्य मृत्युर्धावति धावतः १९८

श्वासानष्टौ समुत्तानस्तान् द्विःपार्श्वे तु दक्षिणे।  
ततस्तद्द्विगुणान्वामे पश्चात्स्वप्याद्यथासुखम् १९९

वामदिशायामनलो नाभेरूर्ध्वेऽस्ति जन्तूनाम्।  
तस्मात्तु वामपार्श्वे शयीत भुक्तप्रपाकार्थम् २००

त्रिदोषशमनी षट्वा तूली वातकफापहा।  
भूशय्या वृंहणी वृष्या काष्ठपट्टी तु वातला २०१

भूशय्या वातलाऽतीवरूक्षा पित्तास्रनाशिनी।  
सुशय्याशयनं हृद्यं पुष्टिनिद्रा धृतिप्रदम्।  
श्रमानिलहरं वृष्यं विपरीतमतोऽन्यथा २०२

संवाहनं मांसरक्तत्वक्प्रसादकरं परम्।  
प्रीतिनिद्रा करं वृष्यं कफवातश्रमापहम् २०३

प्रवातं रौक्ष्यवैवर्ण्यस्तम्भकृद्दाहपित्तनुत्।  
स्वेदमूर्च्छापिपासाघ्नमप्रवातमतोऽन्यथा २०४

सुखं प्रवातं सेवेत ग्रीष्मे शरदि चान्तरा।  
निर्वातमायुषे सेव्यमारोग्याय च सर्वदा २०५

पूर्वाऽनिलो गुरुः सोष्णः स्निग्धः पित्तास्नदूषकः।  
विदाही वातलः श्रान्तिकफशोषवतां हितः २०६

स्वादुः पटुरभिष्यन्दी त्वग्दोषार्शोविषकृमीन्।  
सन्निपातं ज्वरं श्वासमामवातं च कोपयेत् २०७

दक्षिणः पवनः स्वादुः पित्तरक्तहरो लघुः।  
वीर्येण शीतलो बल्यश्चक्षुष्यो न तु वातलः २०८

पश्चिमः पवनस्तीक्ष्णः शोषणो बलहृल्लघुः।  
मेदः पित्तकफध्वंसी प्रभञ्जनविवर्धनः २०९

उत्तरो मारुतः शीतः स्निग्धो दोषप्रकोपकृत्।  
क्लेदनः प्रकृतिस्थानां बलदो मधुरो मृदुः २१०

आग्नेयो दाहकृद्रू क्षो नैरृतो न विदाहकृत्।  
वायव्यस्तु भवेत्तिक्त एशानः कटुकः स्मृतः २११

विष्वग्वायुरनायुष्यः प्राणिनां बहुरोगकृत्।  
अतस्तं नैव सेवेत सेवितः स्यान्न शर्मणे २१२

व्यजनस्यानिलो दाहस्वेदमूर्च्छाश्रमापहः।  
तालवृन्तभवो वातस्त्रिदोषशमको मतः २१३

वंशब्यजनजस्तूष्णो रक्तपित्तप्रकोपणः।  
चामरो वस्त्रसम्भूतो मायूरो वेत्रजस्तथा २१४

पूते दोषजिता वाताः स्निग्धाः हृद्याः सुपूजिताः २१५

दिवा स्वापं न कुर्वीत यतोसौ स्यात्कफावहः।  
ग्रीष्मवर्ज्येषु कालेषु दिवास्वप्नो निषिध्यते २१६

उचितो हि दिवास्वप्नो नित्यं येषां शरीरिणाम्।  
वातादयः प्रकुप्यन्ति तेषामस्वपतां दिवा २१७

व्यायामप्रमदाऽध्ववाहनरतान् क्लान्तानतीसारिणः।  
शूलश्वासवतस्तृषापरिगतान् हिक्कामरुत्पीडितान्।  
क्षीणान् क्षीणकफाञ्छिशून्मदहतान्वृद्धान् रसाजीर्णिनो।  
रात्रौ जागरितान्नरान्निरशनान्कामं दिवा स्वापयेत् २१८

दिवा वा यदि वा रात्रौ निद्रा सात्मीकृता तु यैः।  
न तेषां स्वपतां दोषो जाग्रतां चोपजायते २१९

भोजनानन्तरं निद्रा वातं हरति पित्तहृत्।  
कफं करोति वपुषः पुष्टिं सौख्यं तनोति हि २२०

शयनं पित्तनाशाय वातनाशाय मर्दनम्।  
वमनं कफनाशाय ज्वरनाशाय लङ्घनम् २२१

आसीनं घूर्णितं यत्तु नाभिष्यन्दि न रूक्षणम् २२२

शब्दान् स्पर्शांश्च रूपाणि रसान्गन्धान्मनःप्रियान्।  
भुक्तवानपि सेवेत तेनान्नं साधु तिष्ठति २२३

शब्दः स्पर्शस्तथा रूपं रसो गन्धो जुगुप्सितः।  
भुक्तमप्रयतं चान्नमतिहास्यं च वामयेत् २२४

शयनं चाशनं चाति न भजेन्न द्र वाधिकम्।  
नाग्न्यातपौ न प्लवनं न यानं नापि वाहनम् २२५

व्यायामं च व्यवायं च धावनं यानमेव च।  
युंद्धं गीतं च पाठं च मुहूर्त्तं भुक्तवांस्त्यजेत् २२६

अत्यम्बुपानाद्विषमाशनाच्च सन्धारणात् स्वप्नविपर्ययाच्च।  
कालेऽपि सात्म्यं लघु चापि भुक्तमन्नं न पाकं भजते नरस्य २२७

ईर्ष्याभय क्रोधसमन्वितेन लुब्धेन रुग्दैन्यनिपीडितेन।  
विद्वेषयुक्तेन च सेव्यमानमन्नं न सम्यक्परिपाकमेति २२८

अजीर्णे भुज्यते यत्तु तदध्यशनमुच्यते २२९

प्राग्भुक्ते चानले मन्दे द्विरह्नि न समाहरेत् २३०

पूर्व भुक्ते विदग्धेऽन्ने भुञ्जानो हन्ति पावकम् २३१

सायमाशे त्वजीर्णे तु प्रातर्भुक्तं विषोपमम् २३२

भवेद्यदि प्रातरजीर्णशङ्का तदाऽभयां नागरसैन्धवाभ्याम्।  
विचूर्णितां शीतजलेन भुक्त्वा भुञ्जीत चान्नं मितमन्नकाले २३३

आयुःक्षयभयाद्विद्वान्नाह्नि सेवेत कामिनीम्।  
अवशो यदि सेवेत तदा ग्रीष्मवसन्तयोः २३४

आस्या वर्णकफस्थौल्यसौकुमार्यसुखप्रदा।  
अध्वा वर्णकफस्थौल्यसौकुमार्यविनाशनः २३५

यत्तु चंक्रमणं नातिदेहपीडाकरं भवेत्।  
तदायुर्बलमेधाऽग्निप्रदमिन्द्रि यबोधनम् २३६

उष्णीषं कान्तिकृत्केश्यं रजोवातकफापहम्।  
लघु यच्छस्यते तस्माद् गुरु पित्ताक्षिरोगकृत् २३७

उपानद्धारणं नेत्र्\! यमायुष्यं पादरोगहृत्।  
सुखप्रचारमोजस्यं वृष्यं च परिकीर्तितम् २३८

पादाभ्यामनुपानद्भ्यां सदा चंक्रमणं नृणाम्।  
अनारोग्यमनायुष्यमिन्द्रि यघ्नमदृष्टिदम् २३९

छत्रस्य धारणं वर्षातपवातरजोऽपहम्।  
हिमघ्नं हितमक्ष्णोश्च मङ्गल्यमपि कीर्त्तितम् २४०

सत्त्वोत्साहवलस्थैर्यधैर्यतेजोविवर्धनम्।  
अवष्टम्भकरं चापि भयघ्नं दण्डधारणम् २४१

ऊर्ध्वाच्छादनसंयुक्ता शिबिका सर्ववल्लभा।  
तस्यामारोहणं नॄणां त्रिदोषशमकं मतम् २४२

वातश्लेष्मगदार्त्तानामहिता भ्रमकृत्तरिः।  
पित्तानिलकरो हस्ती लक्ष्म्यायुःपुष्टिवर्द्धनः २४३

घोटकारोहणं वातपित्ताग्निश्रमकृन्मतम्।  
मेदोवर्णकफघ्नं च हितं तद्वलिनां परम् २४४

आतपः स्वेदमूर्च्छाऽस्रपित्ततृष्णाक्लमश्रमान्।  
दाहं विवर्णतां कुर्यादेतांश्छाया व्यपोहति २४५

वृष्टिर्वृष्या हिमा बल्या निद्रा ऽलस्यविधायिनी।  
भयावहा मोहकरी कुहेलि कफवातला २४६

अग्निर्वातकफस्तम्भशीतवेपथुनाशनः।  
आमाभिष्यन्दशमनो रक्तपित्तप्रकोपणः २४७

सद्यः श्लेष्मकरो धूमो नेत्रयोरहितो भृशम्।  
शिरोगौरवकृच्चापि वातपित्तं च कोपयेत् २४८

मैत्री सद्भिः समं कुर्यात्स्नेहं सत्सु तु सर्वथा।  
संसर्गं साधुभिः कुर्यादसत्सङ्गं परित्यजेत् २४९

सेवेत देवभूदेववृद्धवैद्यनृपातिथीन्।  
विमुखान्नार्थिनः कुर्यान्नावमन्येत कानपि २५०

गुरूणां सन्निधौ तिष्ठेत्सदैव विनयान्वितः।  
पादप्रसारणादीनि तत्र नैव समाचरेत् २५१

अपकारपरेऽपि स्यादुपकारपरः पुमान्।  
आत्मवत्सकलान्पश्येद्वैरिणो दूरतो वसेत् २५२

न कञ्चिदात्मनः शत्रुं नात्मानं कस्यचिद्रि पुम्।  
प्रकाशयेन्नापमानं न च निःस्नेहतां प्रभोः २५३

नात्मानमुदके पश्येन्न नग्नः प्रविशेज्जलम्।  
तथा नाज्ञातगाम्भीर्यं न हिंस्रप्राणिसेवितम् २५४

काले हितं मितं सत्यं संवादि मधुरं वदेत्।  
भुञ्जीत मधुरप्रायं स्निग्धं काले हितं मितम् २५५

न रात्रौ दधि भुञ्जीत न च निर्लवणं तथा।  
नामुद्गसूपं नाक्षौद्रं न चाप्यघृतशर्करम् २५६

जनस्याशयमालक्ष्य यो यथा परितुष्यति।  
तं तथैवानुवर्तेत पराराधनपण्डितः २५७

नैकः सुखी न सर्वत्र विश्वस्तो न च शङ्कितः।  
नोद्यमेविरमेत्क्वापि हेतावीर्ष्येत्फले न तु २५८

वेगान्न धारयेज्जातु मनोवेगान्विधारयेत्।  
न पीडयेदिन्द्रि याणि न चैतान्यतिलालयेत् २५९

वर्षाऽतपादिषु च्छत्री दण्डी रात्रौ भयेषु च।  
सोपानत्कस्तनुं रक्षेद्विचरेद्युगमात्रदृक् २६०

नदीं तरेन्न बाहुभ्यां नाग्निस्कन्धमभिव्रजेत्।  
सन्दिग्धनावं वृक्षं च नारोहेद्दुष्टयानकम् २६१

नासंवृतमुखः कुर्यात्सभायां च विचक्षणः।  
कासं हासं तथोद्गारं जृम्भणं क्षवथुं तथा २६२

नासिकां न विकुष्णीयान्नासीतोत्कटकः क्वचित्।  
नोर्ध्वजानुश्चिरं तिष्ठेन्न नखेन लिखेद्भुवम् २६३

सम्मार्जनीरजो नैव देहे दद्यात्कदाचन।  
न नखेन तृणं छिन्द्यान्नोच्छिष्टो ब्राह्मणं स्पृशेत् २६४

नोपरक्तं न चोद्यन्तं नास्तं यातं दिवाकरम्।  
सर्वथा न समीक्षेत न जले प्रतिबिम्बितम् २६५

नेक्षेत सततं सूक्ष्मं दीप्तामेध्याप्रियाणि च।  
पौरन्दरं धनुर्नैव दर्शयेत्कमपि क्वचित् २६६

नेच्छेद्बलवता युद्धं न भारं शिरसा वहेत्।  
गात्रं न वादयेत्केशान्हस्तेन धुनुयान्न च २६७

न गच्छेत्पूज्ययोर्मध्ये दम्पत्योरन्तरेण च।  
रिपोरन्नं न भुञ्जीत गणिकाऽन्नमपि क्वचित् २६८

प्रतिभूर्न भवेत्क्वापि न च साक्षी वृथा भवेत् २६९

स्थागं न धारयेज्जातु द्यूतं दूरात्परित्यजेत् २७०

विश्वासं नाचरेत्स्त्रीणां ताः स्वतंत्रा न चारयेत्।  
रक्षणीयाः सदा यत्नाद्यौवने तु विशेषतः २७१

न भिन्ने शयने स्वप्यान्नानेकविवरेऽपि च।  
नैको देवालये नैव रात्रौ तरुतलेऽपि च २७२

एवं दिनानि गमयेत्सदाचारपरः सदा।  
ततो रात्रिप्रयुक्तानि कुर्यात्कर्माणि मानवः २७३

इत्याचारं समासेन भाषितं यः समाचरेत्।  
स विंदत्यायुरारोग्यं प्रीतिं धर्मं धनं यशः २७४

एतानि पञ्च कर्माणि सन्ध्यायां वर्जयेद् बुधः।  
आहारं मैथुनं निद्रा ं\! संपाठं गतिमध्वनि २७५

भोजनाज्जायते व्याधिर्मैथुनाद्गर्भवैकृतिः।  
निद्र या निःस्वता पाठादायुर्हानिर्गतेर्भयम् २७६

ज्योत्स्ना शीता स्मरानन्दप्रदा तृट्पित्तदाहहृत्।  
ततो हीनगुणः कुर्यादवश्यायोऽनिलं कफम् २७७

तमो भयावहं मोहदिङ्मोहजनकं भवेत्।  
पित्तहृत्कफहृत्कामवर्धनं क्लमकृच्च तत् २७८

रात्रौ च भोजनं कुर्यात्प्रथमप्रहरान्तरे।  
किञ्चिदूनं समश्नीयाद् दुर्जरं तत्र वर्जयेत् २७९

शरीरे जायते नित्यं देहिनः सुरतस्पृहा।  
अव्यवायान्मेहमेदोवृद्धिः शिथिलता तनोः २८०

बालेति गीयते नारी यावद्वर्षाणि षोडश।  
ततस्तु तरुणी ज्ञेया द्वात्रिंशद्वत्सरावधि २८१

तदूर्ध्वमधिरुढा स्यात्पञ्चाशद्वत्सरावधि।  
वृद्धा तत्परतो ज्ञेया सुरतोत्सववर्जिता २८२

निदाघशरदोर्वाला हिता विषयिणां मता।  
तरुणी शीतसमये प्रौढा वर्षावसन्तयोः २८३

नित्यं बाला सेव्यमाना नित्यं वर्धयते वलम्।  
तरुणी ह्रासयेच्छक्तिं प्रौढोद्भावयते जराम् २८४

सद्यो मांसं नवं चान्नं वाला स्त्री क्षीरभोजनम्।  
घृतमुष्णोदके स्नानं सद्यः प्राणकराणिषट् २८५

पूतिमांसं स्त्रियो वृद्धा बालाऽकस्तरुणं दधि।  
प्रभाते मैथुनं निद्रा सद्यः प्राणहराणि षट् २८६

वृद्धोऽपि तरुणीं गत्वा तरुणत्वमवाप्नुयात्।  
वयोधिकां स्त्रियं गत्वा तरुणः स्थविरायते २८७

आयुष्मन्तो मन्दजरा वपुर्वर्णबलान्विताः।  
स्थिरोपचितमांसाश्च भवन्ति स्त्रीषु संयताः २८८

सेवेत कामतः कामं बलाद्वाजीकृतो हिमे।  
प्रकामं तु निषेवेत मैथुनं शिशिरागमे २८९

त्र्\! यहाद्वसन्तशरदोः पक्षाद् वृष्टिनिदाघयोः २९०

त्रिभिस्त्रिभिरहोभिर्हि समेयात्प्रमदां नरः।  
सर्वेष्वृतुषु घर्मे तु पक्षात्पक्षाद् व्रजेद् बुधः २९१

शीते रात्रौ दिवा ग्रीष्मे वसन्ते तु दिवा निशि।  
वर्षासु वारिदध्वाने शरत्सु सरसः स्मरः २९२

उपेयात्पुरुषो नारीं संध्ययोर्न च पर्वसु।  
गोसर्गे चार्द्धरात्रे च तथा मध्यदिनेऽपि च २९३

विहारं भार्यया कुर्याद् देशेऽतिशयसंवृते।  
रम्ये श्राव्याङ्गनागाने सुगन्धे सुखमारुते २९४

देशे गुरुजनासन्ने विवृतेऽतित्रपाकरे।  
श्रूयमाणे व्यथाहेतुवचने न रमेत ना २९५

स्नातचन्दनलिप्ताङ्गः सुगन्धः सुमनोऽन्वितः।  
भुक्तवृष्यः सुवसनः सुवेषः समलंकृतः २९६

ताम्बूलवदनः पत्न्यामनुरक्तोऽधिकस्मरः।  
पुत्रार्थी पुरुषो नारीमुपेयाच्छयने शुभे २९७

अत्याशितोऽधृतिः क्षुद्वान्सव्यथाङ्गः पिपासितः।  
बालो वृद्धोऽन्यवेगार्त्तस्त्यजेद्रो गी च मैथुनम् २९८

भार्यां रूपगुणोपेतां तुल्यशीलां कुलोद्भवाम्।  
अतिकामोऽभिकामां तु हृष्टो हृष्टामलंकृताम्।  
सेवेत प्रमदां युक्त्या वाजीकरणवृंहितः २९९

रजस्वलामकामां च मलिनामप्रियां तथा ३००

वर्णबृद्धां वयोवृद्धां तथा व्याधिप्रपीडिताम्।  
हीनाङ्गीं गर्भिणीं द्वेष्यां योनिरोगसमन्विताम् ३०१

सगोत्रां गुरुपत्नीं च तथा प्रव्रजितामपि।  
नाधिगच्छेत् पुमान्नारीं भूरिवैगुण्यशङ्कया ३०२

रजस्वलां गतवतो नरस्यासंयतात्मनः।  
दृष्ट्यायुस्तेजसां हानिरधर्मश्च ततो भवेत् ३०३

लिगिनीं गुरुपत्नीं च सगोत्रामथ पर्वसु।  
वृद्धां च सन्ध्ययोश्चापि गच्छतो जीवनक्षयः ३०४

गर्भिण्यां गर्भपीडा स्याद्व्याधितायां बलक्षयः ३०५

हीनाङ्गीं मलिनां द्वेष्यां क्षामां वन्ध्यामसंवृते।  
देशेऽभिगच्छतो रेतः क्षीणं म्लानं मनो भवेत् ३०६

क्षुधितः क्षुब्धचित्तश्च मध्याह्ने तृषितोऽबलः।  
स्थितस्य हानिं शुक्रस्य वायोः कोपं च विन्दति ३०७

व्याधितस्य रुजा प्लीहा मूर्च्छा मृत्युश्च जायते।  
प्रत्यूषे चार्धरात्रे च वातपित्ते प्रक्प्यतः ३०८

तिर्यग्योनावयोनौ वा दुष्टयोनौ तथैव च।  
उपदंशस्तथा वायोः कोपः शुक्रसुखक्षयः ३०९

उच्चारिते मूत्रिते च रेतसश्च विधारणे।  
उत्ताने च भवेच्छीघ्रं शुक्राश्मर्यास्तु सम्भवः ३१०

सर्वमेतत्त्यजेत्तस्माद्यतो लोकद्वयाहितम्।  
शुक्रं तूपस्थितं मोहान्न सन्धार्यं कदा चन ३११

स्नानं सशर्करं क्षीरं भक्ष्यमैक्षवसंस्कृतम्।  
वातो मांसरसः स्वप्नः सुरतान्ते हिता अमी ३१२

शूलकासज्वरश्वासकार्श्यपाण्ड्वामयक्षयाः।  
अतिव्यवायाज्जायन्ते रोगाश्चाक्षेपकादयः ३१३

रोत्रौ जागरणं रूक्षं कफदोषविषार्तिजित्।  
निद्रा तु सेविताकाले धातुसाम्यमतन्द्रि ताम् ३१४

पुष्टिं वर्णं बलोत्साहं वह्निदीप्तिं करोति हि ३१५

यो लेढि शयनसमये मधुमिश्रं बीजपूरदलचूर्णम्।  
स तु लज्जाकरवातप्रसरनिरोधात्सुखं स्वपिति ३१६

सवितुः समुदयकाले प्रसृतीः सलिलस्य यः पिबेदष्टौ।  
रोगजरापरिमुक्तो जीवेद्वत्सरशतं साग्रम् ३१७

अर्शःशोथग्रहण्यो ज्वरजठरजराकुष्ठमेदोविकाराः।  
मूत्राघातास्रपित्तश्रवणगलशिरःश्रोणिशूलाक्षिरोगाः।  
ये चान्ये वातपित्तक्षतजकफकृता व्याधयः सन्ति जन्तो

स्तांस्तानभ्यासयोगादपहरति पयः पीतमन्ते निशायाः ३१८

विगतघननिशीथे प्रातरुत्थाय नित्यं पिबति खलु नरो यो घ्राणरन्ध्रेण वारि।  
स भवति मतिपूर्णश्चक्षुषा तार्क्ष्यतुल्यो वलिपलितविहीनः
सर्वरोगैर्विमुक्तः ३१९

पातव्यं नासया नीरं प्रसृतित्रयमात्रया ३२०

व्यङ्गवलीपलितघ्नंपीनसवैस्वर्यकासशोथहरम्।  
रजनीक्षयेऽम्बुनस्यं रसायनं दृष्टिसञ्जननम् ३२१

स्नेहे पीते क्षते शुद्धावाध्माने स्तिमितोदरे।  
हिक्कायां कफवातोत्थे व्याधौ तद्वारि वारयेत् ३२२

क्षयकोपशमा यस्मिन्दोषाणां सम्भवन्ति हि।  
ऋतुषट्कं तदाख्यातं रवेः राशिषु संक्रमात् ३२३

ग्रीष्मो मेषबृषौ प्रोक्तः प्रावृण्मिथुनकर्कटौ।  
सिंहकन्ये स्मृता वर्षा तुलावृश्चिकयोः शरत् ३२४

धनुर्ग्राहौ च हेमन्तो वसन्तः कुम्भमीनयोः ३२५

शिशिरः पुष्पसमयो ग्रीष्मो वर्षा शरद्धिमाः।  
माघादिमासयुग्मं स्युरृतवः षट् क्रमादमी ३२६

गङ्गाया दक्षिणे देशे वृष्टेर्बहुलभावतः।  
उभौ मुनिभिराख्यातौ प्रावृड्वर्षाभिधावृतू ३२७

तिस्याएवोत्तरेदेशे हिमप्रचुरभावतः।  
एतावुभौ समाख्यातौ हेमन्तशिशिरावृतू ३२८

उत्तरायणमाद्यैस्तैः परैः स्याद्दक्षिणायनम्।  
आद्यमुष्णं बलहरं ततोऽन्यद्बलदं हिमम् ३२९

हेमन्तं शीतलः स्निग्धः स्वादुर्जठरवह्निकृत्।  
शिशिरः शीतलोऽतीव रूक्षो वाताग्निवर्धनः ३३०

वसन्तो मधुरः स्निग्धः श्लेष्मवृद्धिकरश्च सः।  
ग्रीष्मो रूक्षोऽतिकटुकः पित्तकृत्कफनाशनः ३३१

वर्षाः शीता विदाहिन्यो वह्निमान्द्यानिलप्रदाः।  
शरदुष्णा पित्तकर्त्री नृणां मध्यबलावहा ३३२

चयप्रकोपोपशमा वायोर्ग्रीष्मादिषु त्रिषु।  
वर्षाऽदिषु च पित्तस्य श्लेष्मणः शिशिरादिषु ३३३

चीयते लघुरूक्षाभिरोषधीभिः समीरणः।  
तद्विधस्तद्विधे देहे कालस्यौष्ण्यान्न कुप्यति ३३४

अद्भिरम्लविपाकाभिरोषधीभिश्च तादृशम्।  
पित्तं याति चयं कोपं न तु कालस्य शैत्यतः ३३५

चीयते स्निग्धशीताभिरुदकौषधिभिः कफः।  
तुल्ये च काले देहे च स्कन्नत्वान्न प्रकुप्यति ३३६

हिमे याति शमं पित्तं वायुः श्लेष्मा च चीयते।  
स वायुः शिशिरे कोपं यात्येवोपचितः कफः ३३७

हेमन्ते सञ्चितः श्लेष्मा शिशिरे त्वतिचीयते।  
शीतस्निग्धगुरुद्र व्यैः शैत्यस्कन्नो न कुप्यति ३३८

इति कालस्वभावोऽयमाहारादिवशात्पुनः।  
चयादीन् यान्ति सद्योऽपि दोषाः काले विशेषतः ३३९

चयकोपमशमान्दोषा विहाराहारसेवनैः।  
समानैर्यान्त्यकालेऽपि विपरीतैर्विपर्ययम् ३४०

स्वस्थानस्थस्य दोषस्य वृद्धिः स्यात्स्तब्धकोषता।  
पीतावभासता वह्निमन्दता चाङ्गगौरवम् ३४१

आलस्यं चयहेतौ तु द्वेषश्च चयलक्षणम्।  
सञ्चये ऽपहृता दोषा लभन्ते नोत्तरां गतिम् ३४२

ते तूत्तरासु गतिषु भवन्ति बलवत्तराः ३४३

वर्षासुप्रबलो वायुस्तस्मान्मिष्टादयस्त्रयः।  
रसाः सेव्या विशेषेण पवनस्योपशान्तये ३४४

भवेद्वर्षासु वपुषः क्लिन्नत्वं यद्विशेषतः।  
तत्क्लेदशान्तये सेव्या अपि कट्वादयस्त्रयः ३४५

स्वेदनं मर्दनं सेव्यं दध्युष्णंजाङ्गलामिषम्।  
शालयो यवगोधूमा जलं कौपं जलं च्युतम् ३४६

न भजेत्पूर्वपवनं वृष्टिं घर्मं हिमं श्रमम्।  
नदीतीरं दिवास्वप्नं रूक्षं नित्यं च मैथुनम् ३४७

सर्पिः स्वादुकषायतिक्तकरसा यच्छीतलं यल्लघु।  
क्षीरं स्वच्छसितैक्षवः पटुरसः स्वल्पं पलं जाङ्गलम्।  
गोधूमा यवमुद्गशालिसहिता नादेयमंशूदकं।  
चन्द्र श्चन्दनमिन्दुरादिरजनी माल्यं पटो निर्मलः ३४८

दिविसेऽककरैर्जुष्टं निशि शीतकरांशुभिः।  
ज्ञेयमंशूदकं नाम स्निग्धं दोषत्रयापहम्।  
विश्रामः सुहृदां गणेषु मधुरा वाचः सरः क्रीडनं।  
पित्तानां च विरेचनं बलवतो युक्तं शिरामोक्षणम्।  
एतान्यत्र घनावसानसमयेपथ्यानिऐ\! मुञ्चेद्दधिव्यायामाम्लकटूष्णतीक्ष्ण
दिवसस्वप्नं हिमञ्चातपम् ३४९

इक्षवः शालयो मुद्गाः सरोऽम्भ क्वथितं पयः।  
शरद्येतानि पथ्यानि प्रदोषे चेन्दुरश्मयः ३५०

प्रातर्भोजनमम्लमिष्टलवणानभ्यङ्गघर्मश्रमान्।  
गोधूमैक्षवशालिमाषपिशितं पिष्टं नवान्नं तिलान्।  
कस्तूरीं वरकुङ्कुमागुरुयुतामुष्णाम्बुशौचं तथौ स्निग्धं स्त्रीषु सुखं
गुरूष्णवसनं सेवेत हेमन्तके ३५१

शिशिरे शीतमधिकं रौक्ष्यं चादानकालजम्।  
विशेषतस्ततस्तत्र हेमन्तस्य मतो विधिः ३५२

वान्तिं नस्यमथाभयां च मधुना व्यायाममुद्वर्त्तनं।  
संसेवेत मधौ कफघ्नकवलं शूल्यं पलं जाङ्गलम्।  
गोधूमान्बहुशालिभेदसहितान्मुद्गान्यवान्षष्टिकां

ल्लेपञ्चन्दनकुङ्कुमागुरुकृतं रूक्षं कटूष्णं लघु ३५३

मिष्टमम्लं दधिस्निग्धं दिवास्वप्नं च दुर्जरम्।  
अवश्यायमपि प्राज्ञो वसन्ते परिवर्जयेत् ३५४

स्वादुस्निग्धहिमं लघु द्र वमयं द्र व्यं रसालां सितांसक्तुंक्षीरमजाङ्गलानि सितया शालि रसं मांसजम्।  
शीतांशुं शयनं दिवा मलयजं शीतं पयः पानकं।  
सेवेतोष्णदिने त्यजेत्तु कटुकक्षाराम्लघर्मश्रमान् ३५५

ॠतुष्वेषु य एतैस्तु विधिभिर्वर्त्तते नरः।  
दोषानृतुकृतान्नैव लभते स कदाचन ३५६

इति श्रीलटकन तनय श्रीमन्मिश्रभाव विरचिते भावप्रकाशे।  
दिनचर्यादिप्रकरणं पञ्चमम् ५

 

अथ षष्ठं मिश्रप्रकरणम् ६

रोगस्तु दोषवैषम्यं दोषसाम्यमरोगता।  
रोगा दुःखस्य दातारो ज्वरप्रभृतयो हि ते १

ते च स्वाभाविकाः केचित्केचिदागन्तवः स्मृताः।  
मानसाः केचिदाख्याताः कथिताः केऽपि कायिकाः २

कर्मजाः कथिताः केचिद्दोषजाः सन्ति चापरे।  
कर्मदोषोद्भवाश्चान्ये व्याधयस्त्रिविधाः स्मृताः ३

कर्मक्षयात्कर्मकृता दोषजाः स्वस्वभेषजैः।  
कर्मदोषोद्भवा यान्ति कर्मदोषक्षयात् क्षयम् ४

साध्या याप्या असाध्याश्च व्याधयस्त्रिविधाः स्मृताः।  
सुखसाध्यः कष्टसाध्यो द्विविधः साध्य उच्यते ५

यापनीयं तु तं विद्यात्क्रिया धारयते हि यम्।  
क्रियायां तु निवृत्तायां सद्यो यश्च विनश्यति ६

प्राप्ता क्रिया धारयति सुखिनं याप्यमातुरम्।  
प्रपतिष्यदिवागारं स्तम्भो यत्नेन योजितः ७

साध्या याप्यत्वमायान्ति याप्याश्चासाध्यतां तथा।  
घ्नन्ति प्राणानसाध्यास्तु नराणामक्रियावताम् ८

रोगारम्भकदोषस्य प्रकोपादुपजायते।  
योऽन्यो विकारः स बुधैरुपद्र व इहोदितः ९

रोगिणो मरणं यस्मादवश्यम्भावि लक्ष्यते।  
तल्लक्षणमरिष्टं स्याद्रि ष्टं चापि तदुच्यते १०

या क्रिया व्याधिहरणी सा चिकित्सा निगद्यते।  
दोषधातुमलानां या साम्यकृत्सैव रोगृहृत् ११

याभिः क्रियाभिर्जायन्ते शरीरे धातवः समाः।  
सा चिकित्सा विकाराणां कर्म तद्भिषजां मतम् १२

या ह्युदीर्णं शमयति नान्यं व्याधिं करोति च।  
सा क्रिया न तु या व्याधिं हरत्यन्यमुदीरयेत् १३

जातमात्रश्चिकित्स्यः स्यान्नोपेक्ष्योऽल्पतया गदः।  
वह्निशत्रुविषैस्तुल्यः स्वल्पोऽपि विकरोत्यसौ १४

रोगमादौ परीक्षेत ततोऽनन्तरमौषधम्।  
ततः कर्म भिषक् पश्चाज्ज्ञानपूर्वं समाचरेत् १५

यस्तु रोगमविज्ञाय कर्माण्यारभते भिषक्।  
अप्यौषधविधानज्ञस्तस्य सिद्धिर्यदृच्छया १६

भेषजं केवलं कर्तुं यो जानाति न चामयम्।  
वैद्यकर्म स चेत्कुर्याद्वधमर्हति राजतः १७

यस्तु केवलरोगज्ञो भेषजेष्वविचक्षणः।  
तं वैद्यं प्राप्य रोगी स्याद्यथा नौर्नाविकं विना १८

यस्तु केवलशास्त्रज्ञः क्रियास्वकुशलो भिषक्।  
स मुह्यत्यातुरं प्राप्य तथा भीरुरिवाहवम् १९

यस्तु रोगविशेषज्ञः सर्वभैषज्यकोविदः।  
देश कालविभागज्ञस्तस्य सिद्धिर्न संशयः २०

आदावन्ते रुजां ज्ञाने प्रयतेत चिकित्सकः।  
भेषजानां विधानेन ततः कुर्याच्चिकित्सतम् २१

विकारनामाकुशलो न जिह्रीयात्कदाचन।  
न हि सर्वविकाराणां नामतोऽस्ति ध्रुवा स्थितिः २२

नास्ति रोगो विना दोषैर्यस्मात्तस्माच्चिकित्सकः।  
अनुक्तमपि दोषाणां लिङ्गैर्व्याधिमुपाचरेत् २३

ये न कुर्वन्त्यसाध्यानां चिकित्सां ते भिषग्वराः।  
अतो वैद्यैः श्रमः कार्यः साध्यासाध्यपरीक्षणे २४

शीते शीतप्रतीकारमुष्णे तूष्णनिवारणम्।  
कृत्वा कुर्यात्क्रियां प्राप्तां क्रियाकालं न हापयेत् २५

अप्राप्ते वा क्रियाकाले प्राप्ते वा न क्रिया कृता।  
क्रियाहीनाऽतिरिक्ता च साध्येष्वपि न सिध्यति २६

विकारेऽल्पे महत्कर्म क्रिया लघ्वी गरीयसि।  
द्वयमेतदकौशल्यं कौशल्यं युक्तकर्मता २७

क्रियायास्तु गुणालाभे क्रियामन्यां प्रयोजयेत्।  
पूर्वस्यां शान्तवेगायां न क्रियासङ्करो हितः २८

क्रियाभिस्तुल्यरूपाभिर्न क्रियासङ्करो हितः।  
ताभिस्तु भिन्नरूपाभिः साङ्कर्यं नैव दुष्यति २९

न चैकान्तेन निर्दिष्टे शास्त्रे निविशते बुधः।  
स्वयमप्यत्र भिषजा तर्कणीयं चिकित्सता ३०

उत्पद्यते च साऽवस्था दोषकालबलं प्रति।  
यस्यां कार्यमकार्यं स्यात्कर्म कार्यं विवर्जितम् ३१

क्वचिदर्थः क्वचिन्मैत्री क्वचिद्धर्मः क्वचिद्यशः।  
कर्माभ्यासः क्वचिच्चेति चिकित्सा नास्ति निष्फला ३२

आयुर्वेदोदितां युक्तिं कुर्वाणाश्च हिताय ये।  
पुण्यायुर्वृद्धिसंयुक्ता नीरोगाश्च भवन्ति ते ३३

नैव कुर्वीत लोभेन चिकित्सापुण्यविक्रयम्।  
ईश्वराणां वसुमतां लिप्सेतार्थं तु वृत्तये ३४

चिकित्सितं शरीरं यो न निष्क्रीणाति दुर्मतिः।  
स यत्करोति सुकृतं सर्वं तद्भिषगश्नुते ३५

न देशो मनुजैर्हीनो न मनुष्या निरामयाः।  
ततः सर्वत्र वैद्यानां सुसिद्धा एव वृत्तयः ३६

रोगी दूतो भिषग्दीर्घमायुर्द्र व्यं सुसेवकः।  
सदौषधं चिकित्साया इत्यङ्गानि बुधा जगुः ३७

रोगो यस्यास्तिरोगी स सचिकित्स्यस्तु यादृशः।  
यादृशश्चाचिकित्स्योऽपि वक्ष्यमाणो निशम्यताम् ३८

निजप्रकृतिवर्णाभ्यां युक्तः सत्त्वेन चक्षुषा।  
चिकित्स्यो भिषजां रोगी वैद्यभक्तो जितेन्द्रि यः ३९

आयुष्मान्सत्त्ववान्साध्यो द्र व्यवान्मित्रवानपि।  
चिकित्स्यो भिषजां रोगी वैद्यवाक्यकृदास्तिकः ४०

चण्डः साहसिको भीरुः कृतघ्नो व्यग्र एव च।  
शोकाकुलो मुमूर्षुश्च विहीनः करणैश्चः यः ४१

वैरी वैद्यविदग्धश्च श्रद्धाहीनश्च शङ्कितः।  
भिषजामविधेयः स्युर्नोपक्रम्या भिषग्विधाः ४२

एतानुपाचरन् वैद्यो वहून् दोषानवाप्नुयात् ४३

यश्चिकित्सकमानेतुं याति दूतः स कथ्यते।  
स च यादृक् समुचितस्तादृगत्र निगद्यते ४४

दूताः सुजातयोऽव्यङ्गाः पटवो निर्मलाम्बराः।  
सुखिनोऽश्ववृषारूढाः शुभ्रपुष्पफलैर्युताः ४५

सजातयः सुचेष्टाश्च सजीवदिशि सङ्गताः।  
भिषजं समये प्राप्ता रोगिणः सुखहेतवे ४६

वैद्याह्वानाय दूतस्य गच्छतो रोगिणः कृते।  
न शुभं सौम्यशकुनं प्रदीप्तं तु सुखावहम् ४७

तथाहि रिक्तहस्तो न पश्येत्तुराजानं भिषजं गुरुम्।  
दैवज्ञं देवतां मित्रं फलेन फलमादिशेत् ४८

चिकित्सां कुरुते यस्तु स चिकित्सक उच्यते।  
स च यादृक्समीचीनस्तादृशोऽपि निगद्यते ४९

तत्त्वाधिगतशास्त्रार्थो दृष्टकर्मा स्वयंकृती।  
लघुहस्तः शुचिः शूरः सज्जोपस्करभेषजः ५०

प्रत्युत्पन्नमतिर्धीमान् व्यवसाथी प्रियंवदः।  
सत्यधर्मपरो यश्च वैद्य ईदृक् प्रशस्यते ५१

कुचैलः कर्कशः स्तब्धो ग्रामीणः स्वयमागतः।  
पञ्च वैद्या न पूज्यन्ते धन्वन्तरिसमा यदि ५२

व्याधेस्तत्त्वपरिज्ञानं वेदनायाश्च निग्रहः।  
एतद्वैद्यस्य वैद्यत्वं न वैद्यः प्रभुरायुषः ५३

भिषगादौ परीक्षेत रुग्णस्यायुः प्रयत्नतः।  
तत आयुषि विस्तीर्णे चिकित्सा सफला भवेत् ५४

सौम्या दृष्टिर्भवेद्यस्य श्रोत्रं वक्त्रं तथैव च।  
स्वादु गन्धं विजानाति स साध्यो नात्र संशयः ५५

पाणिपादौ च यस्योष्णौ दाहः स्वल्पतरो भवेत्।  
जिह्वातु कोमला यस्य स रोगी न विनश्यति ५६

स्वेदहीनो ज्वरो यस्य श्वासो नासिकया चरेत्।  
कण्ठश्च कफहीनः स्यात्स रोगी जीवति ध्रुवम् ५७

यस्य निद्रा सुखेन स्याच्छरीरं द्युतिमद्भवेत्।  
इन्द्रि याणि प्रसन्नानि स रोगी नैव नश्यति ५८

शरीरशीलयोर्यस्य प्रकृतेर्विकृतिर्भवेत्।  
तदरिष्टं समासेन व्यासतश्च निबोध मे ५९

शृणोति विविधाञ्छब्दान्विपरीताञ्छृणोति च।  
यो न शृणोति चाकस्मात्तं वदन्ति गतायुषम् ६०

यस्तूष्णमिव गृह्णाति शीतमुष्णं च शीतवत्।  
उष्णगात्रोऽतिमात्रं यो भृशं शीतेन कम्पते ६१

प्रहारं नैव जानाति योऽङ्गच्छेदमथापि वा।  
पांशुनेवावकीर्णानि यश्च गात्राणि मन्यते ६२

वर्णान्यता वा राज्यो वा यस्य गात्रे भवन्ति हि।  
स्नातानुलिप्तं यं चापि भजन्ते नीलमाक्षिकाः ६३

विपरीतेन गृह्णाति रसान्यश्चोपयोजितान्।  
यो वा रसान्न संवेत्ति तं गतासुं प्रचक्षते ६४

सुगन्धं वेत्ति दुर्गन्धं दुर्गन्धं च सुगन्धवत्।  
गृह्णाति योऽन्यथा गन्धं शान्ते दीपे निरामयः ६५

रात्रौ सूर्यं ज्वलन्तं वा दिवा वा चन्द्र वर्चसम्।  
दिवा ज्योतींषि यश्चापि ज्वलितानीव पश्यति ६६

विद्युत्वतोऽसितान्मेघान् गगने निर्घने घनान्।  
विमानयानप्रासादैर्यश्च सङ्कुलमम्बरम् ६७

यश्चानिलं मूर्त्तिमन्तमन्तरिक्षेऽवलोकते।  
धूमनीहारवासोभिरावृतामिव मेदिनीम् ६८

प्रदीप्तमिव यो लोकं यो वाप्लुतमिवाम्भसा।  
भूमिमष्टापदाकारां लेखाभिर्यश्च पश्यति ६९

यो न पश्यति ॠक्षाणि यश्च देवीमरुन्धतीम्।  
ध्रुवमाकाशगङ्गां च तं वदन्ति गतायुषम् ७०

आदर्शेऽम्बुनि घर्मे वा छायां यश्च न पश्यति।  
पश्यत्येकाङ्गहीनां वा विकृतां वाऽन्यसत्वजाम् ७१

श्वकाककङ्कगृध्राणां प्रेतानां यक्षरक्षसाम्।  
आतुरो लभते मृत्युं स्वस्थो व्याधिमवाप्नुयात् ७२

ह्रीश्रियौ नश्यतो यस्य तेज ओजः स्मृतिः प्रभा।  
अकस्माच्च भजन्ते यं स गतासुरसंशयम् ७३

यस्याधरौष्ठः पतितः क्षिप्तश्चोर्ध्वं तथोत्तरः।  
उभौ वा जाम्बवाभासौ दुर्लभं तस्य जीवितम् ७४

आरक्ता दशना यस्य श्यावा वा स्युः पतन्ति वा।  
खञ्जनप्रतिभा वापि तं गतायुषमादिशेत् ७५

कृष्णा तथाऽनुलिप्ता च जिह्वा शून्या च यस्य वै।  
कर्कशा वा भवेद्यस्य सोऽचिराद्विजहात्यसून् ७६

कुटिला स्फुटिता वाऽपि शुष्का वा यस्य नासिका।  
अवस्फूर्जति भग्ना वा स न जीवति मानवः ७७

संक्षिप्ते विषमे स्तब्धे रूक्षे सास्रे च लोचने।  
स्यातां परिश्रुते यस्य स गतायुर्नरो ध्रुवम् ७८

केशा सीमन्तिनो यस्य संक्षिप्ते विनते भ्रुवौ।  
लुठन्ति चाक्षिपक्ष्माणि सोऽचिराद्याति मृत्यवे ७९

नाहरत्यन्नमास्यस्थं न धारयति यः शिरः।  
एकाग्रदृष्टिर्मूढात्मा सद्यः प्राणान्विमुञ्चति ८०

उत्थाप्यमानो बहुशः संमोहं योऽधिगच्छति।  
बलवान्दुर्बलो वापि तं पक्वं भिषगादिशेत् ८१

निद्रा निरन्तरं यस्य यो जागर्त्ति च सर्वदा।  
मुह्येद्वा वक्तुकामश्च प्रत्याख्येयः स जानता ८२

उत्तरौष्ठं च यो लिह्यादुत्करांश्च करोतिः यः।  
प्रेतैर्वा भाषते सायं प्रेतरूपं तमादिशेत् ८३

खेभ्यश्च रोमकूपेभ्यो यस्य रक्तं प्रवर्तते।  
पुरुषस्याविषार्तस्य स सद्यो जीवितं त्यजेत् ८४

सम्यक् चिकित्स्यमानस्य विकारो योऽभिवर्धते।  
प्रक्षीणबलमांसस्य लक्षणं तद्गतायुषः ८५

भूताः प्रेताः पिशाचाश्च रक्षांसि विविधानि च।  
मरणाभिमुखं जन्तुमुपसृत्य च नित्यशः ८६

तानि भेषजवीर्याणि प्रतिघ्नन्ति जिघांसया।  
तस्मान्मोघाः क्रियाः सर्वा भवन्त्येव गतायुषः ८७

सर्वे द्र व्यमपेक्षन्ते रोगिप्रभृतयो यतः।  
विना वित्तं न भैषज्यं चिकित्साऽङ्ग ततो धनम् ८८

स्निग्धोऽजुगुप्सुर्बलवान्युक्तो व्याधितरक्षणे।  
वैद्यवाक्यकृदश्रान्तो युज्यते परिचारकः ८९

वैद्यो व्याधिं हरेद्येन तद्द्र व्यं प्रोक्तमौषधम्।  
तद्यादृशमवश्यं स्याद्रो गघ्नं तादृशं ब्रुवे ९०

प्रशस्तदेशे सञ्जातं प्रशस्तेऽहनि चोद्धृतम्।  
अल्पमात्रं बहुगुणं गन्धवर्णरसान्वितम् ९१

दोषघ्नमग्लानिकरमधिकं न विकारि यत्।  
समीक्ष्य काले दत्तं च भेषजं स्याद् गुणावहम् ९२

आग्नेया विन्ध्यशैलाद्या सौम्यो हिमगिरिः स्मृतः।  
अतस्तदौषधानि स्युरनुरूपाणि हेतुभिः ९३

अन्येष्वपि प्ररोहन्ति वनेषूपवनेषु च।  
गृह्णीयात्तानि सुमनाः शुचिः प्रातः सुवासरे ९४

आदित्यसम्मुखो मौनी नमस्कृत्य शिवं हृदि।  
साधारणधराद्र व्यं गृह्णीयादुत्तराश्रितम् ९५

वल्मीककुत्सितानूपश्मशानोषरमार्गजाः।  
जन्तुवह्निहिमव्याप्ता नौषध्यः कार्यसाधिकाः ९६

शरद्यखिलकार्यार्थं ग्राह्यंसरसमौषधम्।  
विरेकवमनार्थं तु वसन्तान्ते समाहरेत् ९७

अतिस्थूलजटा याः स्युस्तासां ग्राह्यास्त्वचो ध्रुवम्।  
गृह्णीयात्सूक्ष्ममूलानि सकलान्यपि बुद्धिमान् ९८

महान्ति येषां मूलानि काष्ठगर्भाणि सर्वतः।  
तेषां तु वल्कलं ग्राह्यं ह्रस्वमूलानि सर्वशः ९९

न्यग्रोधादेस्त्वचो ग्राह्या सारःस्याद्वीजकादितः।  
तालीसादेश्च पत्राणि फलं स्यात् त्रिफलादितः १००

क्वचिन्मूलं क्वचित्कन्दः क्वचित्पत्रं क्वचित्फलम्।  
क्वचित्पुष्पं क्वचित्सर्वं क्वचित्सारः क्वचित्त्वचः १०१

चित्रकं सूरणं निम्बो वासा च त्रिफला क्रमात्।  
धातकी कण्टकारी च खदिरः क्षीरपादपः १०२

क्वचिन्निम्बस्य गृह्णीयात्पत्राभावे त्वचामपि।  
बालं फलं तु बिल्वस्य पक्वमारग्वधस्य च १०३

अङ्गेऽनुक्ते जटा ग्राह्या भागेऽनुक्तेऽखिलं समम्।  
पात्रेऽनुक्ते मृदः पात्रं कालेऽनुक्ते त्वहर्मुखम् १०४

नवान्येव हि योज्यानि द्र व्याण्यखिलकर्मसु।  
विना विडङ्गकृष्णाभ्यां गुडधान्याज्यमाक्षिकैः १०५

पुराणन्तु प्रशस्तं स्यात्ताम्बूलं काञ्जिकं तथा।  
शुष्कं नवीनद्र व्यं तु योज्यं सकलकर्मसु १०६

आद्र रं\! तु द्विगुणं युञ्ज्यादेष सर्वत्र निश्चयः।  
गुडूची कुटजो वासा कूष्माण्डश्च शतावरी १०७

अश्वगन्धा सहचरः शतपुष्पा प्रसारिणी।  
प्रयोक्तव्याः सदैवाद्रा र्\! द्विगुणं नैव कारयेत् १०८

वासानिम्बपटोलकेतकबलाकूष्माण्डकेन्दीवरीवर्षाभूकुटजाश्च कन्दसहिता सा पूतिगन्धाऽमृता।  
एन्द्री नागबला कुरुण्टकपुरच्छत्राऽमृताः सर्वदा।  
साद्रा र्\! एव तु न क्वचिद् द्विगुणिताः कार्येषु योज्या बुधैः १०९

घृतं तैलं च पानीयं कषायं व्यञ्जनादिकम्।  
पक्त्वा शीतीकृतं चोष्णं तत्सर्वं स्याद्विषोपमम् ११०

सूक्ष्मास्थिमांसला पथ्या सर्वकर्मणि पूजिता।  
क्षिप्ताऽम्भसि निमज्जेद्याः भल्लातक्यस्तथोत्तमाः १११

वराहमूर्द्धवत्कन्दो वाराहीकन्दसंज्ञकः।  
सौवर्चलं तु काचाभं सैन्धवं स्फटिकप्रभम् ११२

सुवर्णच्छविकं ज्ञेयं स्वर्णमाक्षिकमुत्तमम्।  
ओड्रपुष्पप्रतीकाशा मनोह्वा चोत्तमा मता ११३

श्रेष्ठं शिलाजतु ज्ञेयं प्रक्षिप्तं न विशीर्यते।  
तोयपूर्णे कांस्यपात्रे प्रतानेन विवर्धते ११४

कर्पूरस्तुवरः स्निग्धः एला सूक्ष्फला वरा।  
श्वेतचन्दनमत्यन्तं सुगन्धि गुरुपूजितम् ११५

रक्तचन्दनमत्यन्तं लोहितं प्रवरं मतम्।  
काकतुण्डनिभः स्निग्धो गुरुः श्रेष्ठो गुरुर्मतः ११६

सुगन्धि लघु रूक्षं च सुरदारु वरं मतम्।  
सरलं स्निग्धमत्यर्थं सुगन्धि च गुणावहम् ११७

अतिपीता प्रशस्ता तु ज्ञेया दारुनिशा बुधैः।  
जातीफलं गुरु स्निग्धं समं शुभ्रान्तरं वरम् ११८

मृद्वीका सोत्तमा ज्ञेया या स्याद्गोस्तनसन्निभा।  
करमर्दफलाकारा मध्यमा सा प्रकीर्त्तिता ११९

खण्डं तु विमलं श्रेष्ठं चन्द्र कान्तसमप्रभम्।  
गव्याज्यसदृशं रुच्यं गन्धं मधु वरं मतम् १२०

शालीनां लोहितः शालि षष्टिकेषु च षष्टिकः।  
शूकधान्येष्वपि यवो गोधूमः प्रवरो मतः १२१

शिम्बीधान्ये वरो मुद्गो मसूरश्चाढकी तथा।  
रसेषु मधुरः श्रेष्ठो लवणेषु च सैन्धवः १२२

दाडिमामलकं द्रा क्षा खर्जूरं च परूषकम्।  
राजादनं मातुलुंगं फलवर्गेषु शस्यते १२३

पत्रशाकेषु वास्तूकं जीवन्ती पोतिका वरा।  
पटोलं फलशाकेषु कन्दशाकेषु सूरणम् १२४

एणः कुरङ्गो हरिणो जाङ्गलेषु प्रशस्यते।  
पक्षिणां तित्तिरिर्लावो वरो मत्स्येषु रोहितः १२५

हरिणस्ताम्रवर्णः स्यादेणः कृष्णतया मतः।  
कुरङ्गस्ताम्र उद्दिष्टो हरिणाकृतिको महान् १२६

जलेषु दिव्यं दुग्धेषु गव्यमाज्येषु गोभवम्।  
तैलेषु तिलजं तैलमैक्षवेषु सिता हिता १२७

शिम्वीषु माषान्ग्रीष्मर्तौ लवणेष्वौषरं त्यजेत्।  
फलेषु लकुचं शाके सार्षपं न हितं मतम् १२८

गोमांसं ग्राम्यमांसेषु न हितं महिषीवसा।  
मेषीपयः कुसुम्भस्य तैलं त्याज्यं च फाणितम् १२९

मत्स्यमानूपमांसं च दुग्धयुक्तं विवर्जयेत्।  
कपोतं सर्षपस्नेहभर्जितं परिवर्जयेत् १३०

मत्स्यानिक्षोर्विकारेण तथा क्षौद्रे ण वर्जयेत्।  
सक्तून्मांसपयोयुक्तानुष्णैर्दधि विवर्जयेत् १३१

उष्णैर्नभोऽम्बुना क्षौद्रं पायसं कृसरान्वितम्।  
रम्भाफलं त्यजेत्तक्रदधिबिल्वफलान्वितम् १३२

दशाहमुषितं सर्पिः कांस्ये मधुघृतं समम्।  
कृतान्नं च कषायं च पुनरुष्णीकृतं त्यजेत् १३३

एकत्र बहुमांसानि विरुध्यन्ते परस्परम्।  
मधु सर्पिर्वसा तैलं पानीयं वा पयस्तथा १३४

लवणं सैन्धवं प्रोक्तंचन्दनं रक्तचन्दनम्।  
चूर्णलेहासवस्नेहाः साध्या धवलचन्दनैः।  
कषायलेपयोः प्रायो युज्यते रक्तचन्दनम् १३५

अन्तः सम्मार्जने ज्ञेया ह्यजमोदा यवानिका।  
बहिः सम्मार्जने सैव विज्ञातव्याऽजमोदिका १३६

पयः सर्पिः प्रयोगेषु गव्यमेव हि गृह्यते।  
शकृद्र सो गोमयको मूत्रं गोमूत्रमुच्यते १३७

चित्रकाभावतोदन्ती क्षारः शिखरिजोऽथवा।  
अभावे धन्वयासस्य प्रेक्षेप्यातु दुरालभा १३८

तगरस्याप्यभावे तु कुष्ठं दद्याद्भिषग्वरः।  
मूर्वाऽभावे त्वचो ग्राह्या जिङ्गिनीप्रभवा बुधैः १३९

अहिंस्रया अभावे तु मानकन्दः प्रकीर्त्तितः।  
लक्ष्मणाया अभावे तु नीलकण्ठशिखा मता १४०

वकुलाभावतो देयं कह्लारोत्पलपङ्कजम्।  
नीलोत्पलस्याभावे तु कुमुदं देयमिष्यते १४१

जातीपुष्पं न यत्रास्ति लवंगं तत्र दीयते।  
अर्कपर्णादिपयसो ह्यभावे तद्र सो मतः १४२

पौष्करा भावतः कुष्ठं तथा लाङ्गल्यभावतः।  
स्थौणेयकस्याभावे तु मिषग्भिर्दीयते गदः १४३

चविकागजपिप्पल्यौ पिप्लीमूलवत्स्मृतौ १४४

अभावे सोमराज्यास्तु प्रपुन्नाडफलं मतम्।  
यदि न स्याद्दारुनिशा तदा देया निशा बुधैः १४५

रसाञ्जनस्याभावे तु दार्वीक्वाथः प्रयुज्यते।  
सौराष्ट्र्यभावतो देया स्फटिका तद्गुणा जनैः १४६

तालीसपत्रकाभावे स्वर्णताली प्रशस्यते।  
भार्ङ्ग्यभावे तु तालीसं कण्टकारीजटाऽथवा १४७

रुचकाभावतो दद्याल्लवणं पांशुपूर्वकम्।  
अभावे मधुयष्ट्यास्तु धातकीं च प्रयोजयेत् १४८

अम्लवेतसकाभावे चुक्रं दातव्यमिष्यते।  
द्रा क्षा यदि न लभ्येत प्रदेयं काश्मरीफलम् १४९

तयोरभावे कुसुमं मधूकस्य मतं बुधैः।  
लवङ्गकुसुमं देयं नखस्याभावतः पुनः १५०

कस्तूर्यभावे कङ्कोलं क्षेपणीयं विदुर्बुधाः।  
कङ्कोलस्याप्यभावे तु जातीपुष्पं प्रदीयते १५१

सुगन्धिमुस्तकं देयं कर्पूराभावतो बुधैः।  
कर्पूराभावतो देयं ग्रन्थिपर्णं विशेषतः १५२

कुङ्कुमाभावतो दद्यात्कुसुम्भकुसुमं नवम्।  
श्रीखण्डचन्दनाभावे कर्पूरं देयमिष्यते १५३

अभावे त्वेतयोर्वैद्यः प्रक्षिपेद्र क्तचन्दनम्।  
रक्तचन्दनकाभावे नवोशीरं विदुर्बुधाः १५४

मुस्ता चातिविषाभावे शिवाऽभावे शिवा मता।  
अभावे नागपुष्पस्य पद्मकेशरमिष्यते १५५

मेदाजीवककाकोलीऋद्धिद्वन्द्वेऽपि वाऽसति।  
दरीविदार्यश्वगन्धावाराहीश्च क्रमात् क्षिपेत् १५६

वाराह्याश्च तथाऽभावे चर्मकारालुको मतः।  
वाराहीकन्दसंज्ञस्तु पश्चिमे गृष्टिसंज्ञकः १५७

वारीहीकन्द एवान्यश्चर्मकारालुको मतः।  
अनूपसम्भवे देशे वराह इव लोमवान् १५८

भल्लातकासहत्वे तु रक्तचन्दनमिष्यते।  
भल्लाताभावतश्चित्रं नलश्चेक्षोरभावतः १५९

सुवर्णाभावतः स्वर्णमाक्षिकं प्रक्षिपेद् बुधः।  
श्वेतं तु माक्षिकं ज्ञेयं बुधै रजतवद् ध्रुवम् १६०

माक्षिकस्याप्यभावे तु प्रदद्यात्स्वर्णगैरिकम्।  
सुवर्णमथ वा रौप्यं मृतं यत्र न लभ्यते १६१

तत्र कान्तेन कर्माणि भिषक्कुर्याद्विचक्षणः।  
कान्ताभावे तीक्ष्णलोहं योजयेद्वैद्यसत्तमः १६२

अभावे मौक्तिकस्यापि मुक्ताशुक्तिं प्रयोजयेत्।  
मधु यत्र न लभ्येत तत्र जीर्णगुडो मतः १६३

मत्स्यण्ड्यभावतो दद्युर्भिषजः सितशर्कराम्।  
असम्भवे सितायास्तु बुधैः खण्डं प्रयुज्यते १६४

क्षीराभावे रसो मौद्गो मासूरो वा प्रदीयते।  
अत्र प्रोक्तानि वस्तूनि यानि तेषु च तेषु च १६५

योज्यमेकतराभावे परं वैद्येन जानता।  
रसवीर्यविपाकाद्यैः समं द्र व्यं विचिन्त्य च १६६

युञ्ज्यात्तद्विधमन्यच्च द्र व्याणां तु रसादिवित्।  
योगे यदप्रधानं स्यात्तस्य प्रतिनिधिर्मतः १६७

यत्तु प्रधानं तस्यापि सदृशं नैव गृह्यते।  
व्याधेरयुक्तं यद्द्र व्यं गणोक्तमपि तत्त्यजेत्।  
अनुक्तमपि युक्तं यद्योजयेत्तद्र सादिवित् १६८

द्र व्ये रसो गुणो वीर्यं विपाकः शक्तिरेव च।  
पदार्थाः पञ्च तिष्ठन्ति स्वं स्वं कुर्वन्ति कर्म च १६९

रसाः स्वाद्वम्ललवणतिक्तोषणकषायकाः।  
षड् द्र व्यमाश्रितास्ते च यथापूर्वं बलावहाः १७०

तत्राद्या मारुतं घ्नन्ति त्रयस्तिक्तादयः कफम्।  
कषायतिक्तमधुराः पित्तमन्ये तु कुर्वते १७१

ये रसा वातशमना भवन्ति यदि तेषु वै।  
रौक्ष्यलाघवशैत्यानि न ते हन्युः समीरणम् १७२

ये रसा पित्तशमना भवन्ति यदि तेषु वै।  
तीक्ष्णोष्णलघुताश्चैव नैते तत्कर्मकारिणः १७३

ये रसाः श्लेष्मशमना भवन्ति यदि तेषु वै।  
स्नेहगौरवशैत्यानि न ते हन्युः कफं तदा १७४

मधुरो हि रसः शीतो धातुस्तन्यबलप्रदः।  
चक्षुष्यो वातपित्तघ्नः कुर्यात्स्थौल्यमलकृमीन् १७५

विषघ्नः पिच्छिलश्चापि स्निग्धः प्रीत्यायुषोर्हितः।  
बालबृद्धक्षतक्षीणवर्णकेशेन्द्रि यौजसाम् १७६

प्रशस्तो बृंहणः कण्ठ्यो गुरुः सन्धानकृन्मतः १७७

सोऽतियुक्तो ज्वरश्वासगलगण्डार्बुदकृमीन्।  
स्थौल्याग्निमान्द्यमेहांश्च कुर्यान्मेदःकफामयान् १७८

रसोऽम्ल पाचनो रुच्यः पित्तश्लेष्मास्रदो लघुः।  
लेखितोष्णो बहिः शीतः क्लेदनः पवनापहः १७९

स्निग्धस्तीक्ष्णः सरः शुक्रविबन्धानाहदृष्टिहा।  
हर्षणो रोमदन्तानामक्षिभ्रूविनिकोचनः १८०

सोऽतियुक्तो भ्रमं कुर्यात्तृड्दाहतिमिरज्वरान्।  
कण्डूपाण्डुत्ववीसर्पशोथविस्फोटकुष्ठकृत् १८१

लवणः शोधनो रुच्यः पाचनः कफपित्तदः।  
पुंस्त्ववातहरः कायशैथिल्यमृदुताकरः।  
बलघ्न आस्यजलदः कपोलगलदाहकृत् १८२

सोऽति युक्तो ऽक्षिपाकास्रपित्त कोठक्षतादिकृत्।  
वलीपलितखालित्यकुष्ठवीसर्पतृट्प्रदः १८३

कटुरुष्णश्च तीक्ष्णश्च विशदो वातपित्तकृत्।  
श्लेष्महृल्लघुराग्नेयः कृमिकण्डूविषापहः १८४

शुक्रस्तन्यहरश्चापि मेदःस्थौल्यापकर्षणः।  
अश्रुदो नासिकाऽस्याक्षिजिह्वाऽग्रोद्वेजको मतः १८५

दीपनः पाचनो रुच्यो नासिकाशोषणो भृशम्।  
क्लेदमेदोवसामज्जशकृन्मूत्रोपशोषणः १८६

स्रोतः प्रकाशको रूक्षः मेध्यो वर्चोविबन्धकृत् १८७

सोऽतियुक्तो भ्रान्तिदाहमुखताल्वोष्ठशोषकृत्।  
कण्ठादिपीडामूर्च्छाऽन्तर्दाहदो बलकान्तिहृत् १८८

तिक्तः शीतस्तृषामूर्च्छाज्वरपित्तकफाञ्जयेत्।  
कृमिकुष्ठविषोत्क्लेददाहरक्तगदापहः १८९

रुच्यः स्वयमरोचिष्णुः कण्ठस्तन्यविशोधनः।  
वातलोऽग्निकरो नासाशोषणो रूक्षणो लघुः १९०

सोऽतियुक्तः शिरःशूलमन्यास्तम्भश्रमार्त्तिकृत्।  
कम्पमूर्च्छातृषाकारी बलशुक्रक्षयप्रदः १९१

कषायो रोपणो ग्राही स्तम्भनः शोधनस्तथा।  
लेखनः पीडनः सौम्यः शोषणो वातकोपनः १९२

कफशोणितपित्तघ्नो रूक्षः शीतो लघुर्मतः।  
त्वक्प्रसाधन आमस्य स्तम्भनो विशदो मतः।  
जिह्वायां जाड्यकृत्कण्ठस्रोतसां च विबन्धकृत् १९३

सोऽतियुक्तो ग्रहाध्मानहृत्पीडाक्षेपणादिकृत् १९४

मधुरं श्लेष्मलंप्रायो जीर्णशालियवादृते।  
मुद्गाद्गोधूमतः क्षौद्रा त्सिताया जाङ्गलामिषात् १९५

अम्लं पित्तकरं प्रायो विना धात्रीं च दाडिमीम्।  
लवणं प्रायशो द्वेषि नेत्रयोः सैन्धवं विना १९६

प्रायः कटु तथा तिक्तमवृष्यं वातकोपनम्।  
शुण्ठी कृष्णारसोनानि पटोलममृतां विना १९७

पिप्पलीनागरं वृष्यं कटु चावृष्यमुच्यते।  
प्रायशः स्तम्भनं प्रोक्तं कषायमभयां विना १९८

सामान्येनात्र निर्दिष्टा गुणाः षड्रससम्भवाः।  
रसानां योगतस्तु स्यादन्य एव गुणोदयः १९९

संयोगाद्विषतां याति सममाज्येन माक्षिंकम्।  
अमृतत्वं विषं याति सर्पदष्टस्य वै यथा २००

लघुर्गुरुस्तथा स्निग्धो रूक्षस्तीक्ष्ण इति क्रमात्।  
नभोभूवारिवातानां वह्नेरेते गुणाःस्मृताः २०१

लघु पथ्यं परं प्रोक्तं कफघ्नं शीघ्रपाकि च २०२

गरु वातहरं पुष्टिश्लेष्मकृच्चिरपाकि च।  
स्निग्धं वातहरं श्लेष्मकारि वृष्यं बलावहम्।  
रूक्षं समीरणकरं परं कफहरं मतम् २०३

तीक्ष्णं पित्तकरं प्रायो लेखनं कफवातहृत्।  
सुश्रुते तु गुणा एते विंशतिस्तान्ब्रुवे शृणु २०४

गुरुर्लघुः स्निग्धरूक्षौ तीक्ष्णः श्लक्ष्णः स्थिरः सरः।  
पिच्छिलो विशदः शीत उष्णश्च मृदुकर्कशौ।  
स्थूलः सूक्ष्मो द्र वः शुष्क आशुर्मन्दः स्मृता गुणाः २०५

श्लक्ष्णः स्नेहं विनाऽपि स्यात्कठिनोऽपि हि चिक्कणः २०६

स्थिरो वातमलस्तम्भी सरस्तेषां प्रवर्तकः।  
पिच्छिलस्तन्तुलो बल्यः सन्धानः श्लेष्मलो गुरुः २०७

क्लेदच्छेदकरः ख्यातो विशदो व्रणरोपणः।  
शीतस्तु ह्लादनःस्तम्भी मूर्च्छातृटस्वेददाहनुत्।  
उष्णो भवति शीतस्य विपरीतश्च पाचनः २०८

स्थूलः स्थौल्यकरो देहे स्रोतसामवरोधकृत् २०९

देहस्य सूक्ष्मच्छिद्रे षु विशेद्यत्सूक्ष्ममुच्यते।  
द्र वः क्लेदकरो व्यापी शुष्कस्तद्विपरीतकः २१०

आशुराशुकरो देहे धावत्यम्भसि तैलवत्।  
मन्दः सकलकार्येषु शिथिलोऽल्पोऽपि कथ्यते २११

पचेन्नामं वह्निकृद्यद्दीपनं तद्यथा मिसिः २१२

पचत्यामं न वह्निं च कुर्याद्यत्तद्धि पाचनम्।  
नागकेशरवद्विद्याच्चित्रोदीपनपाचनः २१३

नशोधयति यद्दोषान्समान्नोदीरयत्यपि।  
समीकरोति विषमाञ्छमनं तद्यथाऽमृता २१४

कृत्वा पाकं मलानां च भित्वा बन्धमधो नयेत्।  
तच्चानुलोमनं ज्ञेयं यथा प्रोक्ता हरीतकी २१५

पक्तव्यं यदपक्त्वैव श्लिष्टं कोष्ठे मलादिकम्।  
नयत्यधः स्रंसनं तद्यथा स्यात्कृतमालकम् २१६

मलादिकमबद्धं यद्बद्धं वा पिण्डितं मलैः।  
भित्वाऽध पातयति यद्भेदनं कटुकी यथा २१७

विपक्वं यदपक्वं वा मलादि द्र वतां नयेत्।  
रेचयत्यपि तज्ज्ञेयं रेचनं त्रिवृता यथा २१८

अपक्वं पित्तश्लेष्मान्नं बलादूर्ध्वं नयेत्तु यत्।  
वमनं तद्धि विज्ञेयं मदनस्य फलं यथा २१९

स्थानाद्वहिर्नयेदूर्ध्वमधो वा मलसञ्चयम्।  
देहसंशोधनं तत्स्याद् देवदालीफलं यथा २२०

दीपनं पाचनं यत्स्यादुष्णत्वाद्द्र वशोषकम्।  
ग्राहि तच्च यथा शुण्ठी जीरकं गजपिप्पली २२१

रौक्ष्याच्छैत्यात्कषायत्वाल्लघुपाकाच्च यद्भवेत्।  
वातकृत्स्तम्भनं तत्स्याद्यथा वत्सकटुण्टुकौ २२२

श्लिष्टान्कफादिकान्दोषानुन्मूलयति यद्वलात्।  
छेदनं तद्यथा क्षारा मरिचानि शिलाजतु २२३

धातून्मलान् वा देहस्य विशोध्योल्लेखयेच्च यत्।  
लेखनं तद्यथा क्षौद्रं नीरमुष्णं वचा यवाः २२४

यस्माद् द्र व्याद्भवेत्स्त्रीषु हर्षो वाजीकरं हि तत्।  
यथाऽश्वगन्धामुसली शर्करा च शतावरी २२५

यस्माच्छुक्रस्य वृद्धिः स्याच्छुक्रलं हि तदुच्यते।  
यथा नागबलाऽद्या स्युर्बीजं च कपिकच्छुजम् २२६

दुग्धं माषाश्च भल्लातफलमज्जामलानि च।  
एतानि जनकानि स्यू रेचकानि च रेतसः २२७

प्रवर्तिनी स्त्री शुक्रस्य रेचनं बृहतीफलम्।  
जातीफलं स्तम्भकं स्यात्कालिङ्गं क्षयकारि च २२८

रसायनन्तु तज्ज्ञेयं यज्जराव्याधिनाशनम्।  
यथा हरीतकी दन्ती गुग्गुलुश्च शिलाजतु २२९

पूर्वं व्याप्याखिलं कायं ततः पाकञ्च गच्छति।  
व्यवायि तद् यथा भङ्गा फेनञ्चाहि समुद्भवम् २३०

सन्धिबन्धांस्तु शिथिलान्यत्करोति विकाशि तत्।  
विशोष्यौजश्च धातुभ्यो यथा क्रमुककोद्र वौ २३१

बुद्धिं लुम्पति यद् द्र व्यं मदकारि तदुच्यते।  
तमोगुणप्रधानञ्च यथा मद्यं सुराऽदिकम् २३२

व्यवायि च विकाशि स्याच्छ्लेष्मच्छेदि मदावहम्।  
आग्नेयं जीवितहरं योगवाहि स्मृतं विषम् २३३

निजवीर्य्येण यद् द्र व्यं स्रोतोभ्यो दोषसञ्चयम्।  
निरस्यति प्रमाथि स्यात्तद्यथा मरिचं वचा २३४

पैच्छिल्याद्गौरवाद् द्र व्यं रुद्ध्वा रसवहाः शिराः।  
धत्ते यद्गौरवं तत्स्यादभिष्यन्दि यथा दधि २३५

विदाहि द्र व्यमुद्गारमम्लं कुर्यात्तथा तृषाम्।  
हृदि दाहं च जनयेत्पाकं गच्छति तच्चिरात् २३६

गृह्णाति योगवाहि द्र व्यं संसर्गिवस्तुगुणान्।  
पच्यमानं यथैतन्मधुजलतैलाज्यसूतलोहादिः २३७

उष्णशीतगुणोत्कर्षाद् बुधैवीर्यं द्विधा स्मृतम्।  
यत्सर्वमग्निषोमीयं दृश्यते भुवनत्रयम् २३८

उष्णं वातकफौ हन्यात् पित्तं तु तनुते जराम्।  
शीतं वातकफातङ्कान्कुरुते पित्तहृत्परम् २३९

तत्रोष्णं भ्रमतृड्ग्लानिस्वेददाहाशुपाकताम्।  
शमञ्च वातकफयो करोति शिशिरं पुनः।  
ह्लादनं जीवनं स्तम्भं प्रसादं रक्तपित्तयोः २४०

जाठरेणाग्निना योगाद्यदुदेति रसान्तरम्।  
रसानां परिणामान्ते स विपाक इति स्मृतः २४१

मिष्टः पटुश्च मधुरमम्लोऽम्ल पच्यते रसः।  
कटुतिक्तकषायाणां पाकः स्यात्प्रायशः कटुः २४२

श्लेष्मकृन्मधुरः पाको वातपित्तहरो मतः।  
अम्लस्तु कुरुते पित्तं वातश्लेष्मगदापहः २४३

कटुः करोति पवनं कफं पित्तञ्च नाशयेत्।  
विशेष एवं रसतो विपाकानां निदर्शितः २४४

रसादिसाम्ये यत्कर्म विशिष्टं तत्प्रभावजम्।  
दन्ती रसाद्यैस्तुल्यापि चित्रकस्य विरेचनी २४५

मधूकस्य च मृद्वीका घृतं क्षीरस्य दीपनम्।  
प्रभावस्तु यथा धात्री लकुचस्य रसादिभिः २४६

समाऽपि कुरुते दोषत्रितयस्य विनाशनम् २४७

क्वचित्तुकेवलं द्र व्यं कर्म कुर्यात्प्रभावतः।  
ज्वरं हन्ति शिरोबद्धा सहदेवीजटा यथा २४८

विरुद्धगुणसंयोगे भूयसाऽल्प हि जीयते।  
रसं विपाकस्तौ वीर्यं प्रभावस्तान्व्यपोहति २४९

इति मिश्रप्रकरणे मिश्रवर्गः प्रथमः समाप्तः १

 

 

 

 

 

 

 

 

 

 

 

 

 

 

BhŒva PrakŒ§ha, by Bhav Mishra, edited by Brahmashankar Mishra, 1969
edition. Typed by Pramod Sharma, M.A.

Proofread by Maya Nand Sastri, Ved Vyakaranacharya.

Font conversion by Claude Setzer and Ralph Bunker.

Formatted for Maharishi University of Management Vedic Literature
Collection ।  
भावप्रकाशनिघण्टुः।  
दक्षं प्रजापतिं स्वस्थमश्विनौ वाक्यमूचतुः।  
कुतो हरीतकी जाता तस्यास्तु कति जातयः १

रसाः कति समाख्याताः कति चोपरसाः स्मृताः।  
नामानि कति चोक्तानि किं वा तासां च लक्षणम् २

के च वर्णा गुणाः के च का च कुत्र प्रयुज्यते।  
केन द्र व्येण संयुक्ता कांश्च रोगान्व्यपोहति ३

प्रश्नमेतद्यथा पृष्टं भगवन्वक्तुमर्हसि।  
अश्विनोर्वचनं श्रुत्वा दक्षो वचनमब्रवीत् ४

पपात बिन्दुर्मेदिन्यां शक्रस्य पिबतोऽमृतम्।  
ततो दिव्यात्समुत्पन्ना सप्तजातिर्हरीतकी ५

हरीतक्यभया पथ्या कायस्था पूतनाऽमृता।  
हैमवत्यव्यथा चापि चेतकी श्रेयसी शिवा ६

वयस्था विजया चापि जीवन्ती रोहिणीति च ७

विजया रोहिणी चैव पूतना चामृताऽभया।  
जीवन्ती चेतकी चेति पथ्यायाः सप्तजातयः ८

अलाबुवृत्ता विजया वृत्ता सा रोहिणी स्मृता।  
पूतनाऽस्थिमती सूक्ष्मा कथिता मांसलाऽमृताः ९

पञ्चरेखाऽभया प्रोक्ता जीवन्ती स्वर्णवर्णिनी।  
त्रिरेखा चेतकी ज्ञेया सप्तानामियमाकृतिः १०

विजया सर्वरोगेषु रोहिणी व्रणरोहिणी।  
प्रलेपे पूतना योज्या शोधनार्थेऽमृता हिता ११

अक्षिरोगेऽभयाशस्ता जीवन्ती सर्वरोगृहृत्।  
चूर्णार्थे चेतकी शस्ता यथायुक्तं प्रयोजयेत् १२

चेतकी द्विविधा प्रोक्ता श्वेता कृष्णा च वर्णतः।  
षडङ्गुलायता शुक्ला कृष्णा त्वेकाङ्गुला स्मृता १३

काचिदास्वादमात्रेण काचिद्गन्धेन भेदयेत्।  
काचित्स्पर्शेन दृष्ट्याऽन्या चतुर्द्धा भेदयेच्छिवा १४

चेतकीपादपच्छायामुपसर्पन्ति ये नराः।  
भिद्यन्ते तत्क्षणादेव पशुपक्षिमृगादयः १५

चेतकी तु घृता हस्ते यावत्तिष्ठति देहिनः।  
तावद्भिद्येत वेगैस्तु प्रभावान्नात्र संशयः १६

नृपाणां सुकुमाराणां कृशानां भेषजद्विषाम्।  
चेतकी परमा शस्ता हिता सुखविरेचनी १७

सप्तानामपि जातीनां प्रधाना विजया स्मृता।  
सुखप्रयोगा सुलभा सर्वरोगेषु शस्यते १८

हरीतकी पञ्चरसाऽलवणातुवरा परम्।  
रूक्षोष्णा दीपनी मेध्या स्वादुपाका रसायनी १९

चक्षुष्या लघुरायुष्या बृंहणी चानुलोमिनी।  
श्वासकासप्रमेहार्शः कुष्ठशोथोदरकृमीन् २०

वैस्वर्यग्रहणीरोगविबन्धविषमज्वरान्।  
गुल्माध्मानतृषाछर्दिहिक्काकण्डूहृदामयान् २१

कामलां शूलमानाहं प्लीहानञ्च यकृत्तथा।  
अश्मरीं मूत्रकृच्छ्रञ्च मूत्राघातञ्च नाशयेत् २२

स्वादुतिक्तकषायत्वात्पित्तहृत्कफहृत्तु सा।  
कटुतिक्तकषायत्वादम्लत्वाद्वातहृच्छिवा २३

पित्तकृत्कटुकाम्लत्वाद्वातकृन्न कथं शिवा २४

प्रभावाद्दोषहन्तृत्वं सिद्धं यत्तत्प्रकाश्यते।  
हेतुभिः शिष्यबोधार्थं नापूर्वं क्रियतेऽधुना २५

कर्मान्यत्वं गुणैः साम्यं दृष्टमाश्रयभेदतः।  
यतस्ततो नेति चिन्त्यं धात्रीलकुचयोर्यथा २६

पथ्याया मज्जनि स्वादुः स्नाय्वामम्लो व्यवस्थितः।  
वृन्ते तिक्तस्त्वचि कटुरस्थिस्थस्तुवरो रसः २७

नवा स्निग्धा घना वृत्ता गुर्वी क्षिप्ता च याऽम्भसि।  
निमज्जेत्सा प्रशस्ता च कथिताऽतिगुणप्रदा २८

नवादिगुणयुक्तत्वं तथैवात्र द्विकर्षता।  
हरीतक्याः फले यत्र द्वयं तच्छ्रेष्ठमुच्यते २९

चर्विता वर्द्धयत्यग्निं पेषिता मलशोधिनी।  
स्विन्ना संग्राहिणी पथ्या भृष्टा प्रोक्ता त्रिदोषनुत् ३०

उन्मीलिनी बुद्धिबलेन्द्रि याणां निर्मूलिनी पित्तकफानिलानाम्।  
विस्रंसिनी मूत्रशकृन्मलानां हरीतकी स्यात् सह भोजनेन ३१

अन्नपानकृतान्दोषान्वातपित्तकफोद्भवान्।  
हरीतकी हरत्याशु भुक्तस्योपरि योजिता ३२

लवणेन कफं हन्ति पित्तं हन्ति सशर्करा।  
घृतेन वातजान् रोगान्सर्वरोगान्गुडान्विता ३३

सिंधूत्थशर्कराशुण्ठीकणामधुगुडैः क्रमात्।  
वर्षादिष्वभया प्राश्या रसायनगुणैषिणा ३४

अध्वातिखिन्नो बलवर्जितश्च रूक्षः कृशो लङ्घनकर्शितश्च।  
पित्ताधिको गर्भवती च नारी विमुक्तरक्तस्त्वभयां न खादेत् ३५

विभीतकस्त्रिलिङ्गं स्यादक्षः कर्षफलस्तु सः।  
कलिद्रुमो भूतवासस्तथा कलियुगालयः।  
विभीतकं स्वादुपाकं कषायं कफपित्तनुत्।  
उष्णवीर्यं हिमस्पर्शं भेदनं कासनाशनम् ३६

रूक्षं नेत्रहितं केश्यं कृमिवैस्वर्यनाशनम्।  
विभीतमज्जातृट्छर्दिकफवातहरी लघुः।  
कषायो मदकृच्चाथ धात्रीमज्जाऽपि तद्गुणः ३७

वयस्यामलकी वृष्या जातीफलरसं शिवम्।  
धात्रीफलं श्रीफलं च तथामृतफलं स्मृतम्।  
त्रिष्वामलकमाख्यातं धात्री तिष्यफलाऽमृता ३८

हरीतकीसमं धात्रीफलं किन्तु विशेषतः।  
रक्तपित्तप्रमेहघ्नं परं वृष्यं रसायनम् ३९

हन्ति वातं तदम्लत्वात्पित्तं माधुर्यशैत्यतः।  
कफं रूक्षकषायत्वात्फलं धात्र्\! यास्त्रिदोषजित् ४०

यस्य यस्य फलस्येह वीर्यं भवति यादृशम्।  
तस्य तस्यैव वीर्य्येण मज्जानमपि निर्दिशेत् ४१

पथ्याविभीतधात्रीणां फलैः स्यात्त्रिफला समैः।  
फलत्रिकञ्च त्रिफला सा वरा च प्रकीर्तिता ४२

त्रिफला कफपित्तघ्नी मेहकुष्ठहरा सरा।  
चक्षुष्या दीपनी रुच्या विषमज्वरनाशिनी ४३

शुण्ठी विश्वा च विश्वञ्च नागरं विश्वभेषजम्।  
ऊषणं कटुभद्र ञ्च शृङ्गवेरं मह्षधम् ४४

शुण्ठी रुच्यामवातघ्नी पाचनी कटुका लघुः।  
स्निग्धोष्णा मधुरा पाके कफवातविबन्धनुत् ४५

वृष्या स्वर्य्यावमिश्वासशूलकासहृदामयान्।  
हन्ति श्लीपदशोथार्श आनाहोदरमारुतान् ४६

आग्नेयगुणभूयिष्ठात् तोयांशपरिशोषि यत्।  
संगृह्णाति मलं तत्तु ग्राहि शुण्ठ्यादयो यथा ४७

विबन्धभेदिनी या तु सा कथं ग्राहिणी भवेत्।  
शक्तिर्विबन्धभेदे स्याद्यतो न मलपातनो ४८

आर्द्र कं शृङ्गवेरं स्यात्कटुभद्रं तथाऽद्रि का।  
आर्द्रि का भेदिनी गुर्वीतीक्ष्णोष्णा दीपनी मता ४९

कटुका मधुरा पाके रूक्षा वातकफापहा।  
ये गुणाः कथिता शुण्ठ्यास्तेऽपि सन्त्यार्द्र केऽखिलाः ५०

भोजनाग्रे सदा पथ्यं लवणार्द्र कभक्षणम्।  
अग्निसन्दीपनं रुच्यं जिह्वाकण्ठविशोधनम् ५१

कुष्ठपाण्ड्वामये कृच्छ्रे रक्तपित्ते व्रणे ज्वरे।  
दाहे निदाघशरदोर्नैव पूजितमार्द्र कम् ५२

पिप्पली मागधी कृष्णा वैदेही चपला कणा।  
उपकुल्योषणा शौण्डी कोला स्यात्तीक्ष्णतण्डुला ५३

पिप्पली दीपना वृष्या स्वादुपाका रसायनी।  
अनुष्णा कटुका स्निग्धा वातश्लेष्महरी लघुः ५४

पिप्पली रेचनी हन्ति श्वासकासोदरज्वरान्।  
कुष्ठप्रमेहगुल्मार्शः प्लीहशूलाममारुतान् ५५

आद्रा र्\! कफप्रदा स्निग्धा शीतला मधुरा गुरुः।  
पित्तप्रशमनी सा तु शुष्का पित्तप्रकोपिणी ५६

पिप्पली मधुसंयुक्ता मेदः कफविनाशिनी।  
श्वासकासज्वरहरी वृष्या मेध्याऽग्निवर्द्धिनी ५७

जीर्णज्वरेऽग्निमान्द्ये च शस्यते गुडपिप्पली।  
कासाजीर्णारुचिश्वासहृत्पाण्डुकृमिरोगनुत्।  
द्विगुणः पिप्पलीचूर्णाद् गुडोऽत्र भिषजां मतः ५८

मरिचं वेल्लजं कृष्णमूषणं धर्मपत्तनम् ५९

मरिचं कटुकं तीक्ष्णं दीपनं कफवातजित्।  
उष्णं पित्तकरं रूक्षं श्वासशूलकृमीन्हरेत् ६०

तदाद्र रं\! मधुरं पाके नात्युष्णं कटुकं गुरु।  
किञ्चित्तीक्ष्णगुणं श्लेष्मप्रसेकि स्यादपित्तलम् ६१

विश्वोपकुल्या मरिचं त्रयं त्रिकटु कथ्यते।  
कटुत्रिकं तु त्रिकटु त्र्\! यूषणं व्योष उच्यते ६२

त्र्\! यूषणं दीपनं हन्ति श्वासकासत्वगामयान्।  
गुल्ममेहकफस्थौल्यमेदःश्लीपदपीनसान् ६३

ग्रन्थिकं पिप्पलीमूलमूषणं चटकाशिरः।  
दीपनं पिप्पलीमूलं कटूष्णं पाचनं लघु ६४

रूक्षं पित्तकरं भेदि कफवातोदरापहम्।  
आनाहप्लीहगुल्मघ्नं कृमिश्वासक्षयापहम् ६५

त्र्\! यूषणं सकणामूलं कथितं चतुरूषणम्।  
व्योषस्येव गुणाः प्रोक्ता अधिकाश्चतुरूषणे ६६

भवेच्चव्यं तु चविका कथिता सा तथोषणा।  
कणामूलगुणं चव्यं विशेषाद्गुदजापहम् ६७

चविकायाः फलं प्राज्ञैः कथिता गजपिप्पली।  
कपिवल्ली कोलवल्ली श्रेयसीवशिरश्च सा ६८

गजकृष्णा कटुर्वातश्लेप्महृद्वह्निवर्धिनी।  
उष्णा निहन्त्यतीसारं श्वासकण्ठामयकृमीन् ६९

चित्रकोऽनलनामाच पाठी व्यालस्तथोषणः।  
चित्रकः कटुकः पाके वह्निकृत्पाचनो लघुः ७०

रूक्षोष्णो ग्रहणीकुष्ठशोथार्शः कृमिकासनुत्।  
वातश्लेष्महरो ग्राही वातघ्नः श्लेष्मपित्तहृत् ७१

पिप्पली पिप्पलीमूलं चव्यचित्रकनागरैः।  
पञ्चभिः कोलमात्रं यत्पञ्चकोलं तदुच्यते ७२

पञ्चकोलं रसे पाके कटुकं रुचिकृन्मतम्।  
तीक्ष्णोष्णं पाचनं श्रेष्ठं दीपनं कफवातनुत्।  
गुल्मप्लीहोदरानाहशूलघ्नं पित्तकोपनम् ७३

पञ्चकोलं समरिचं षडूषणमुदाहृतम्।  
पञ्चकोलगुणं तत्तु रूक्षमुष्णं विषापहम् ७४

यवानिकोग्रगन्धा च ब्रह्मदर्भाऽजमोदिका ७५

सैवोक्ता दीप्यका दीप्या तथा स्याद्यवसाह्वया।  
यवानी पाचनी रुच्या तीक्ष्णोष्णा कटुका लघुः ७६

दीपनी च तथा तिक्ता पित्तला शुक्रशूलहृत्।  
वातश्लेष्मोदरानाहगुल्मप्लीहकृमिप्रणुत् ७७

अजमोदा खराश्वा च मायूरो दीप्यकस्तथा।  
तथा ब्रह्मकुशा प्रोक्ता कारवी लोचमस्तका ७८

अजमोदा कटुस्तीक्ष्णा दीपनी कफवातनुत्।  
उष्णा विदाहिनी हृद्या वृष्या बलकरी लघुः।  
नेत्रामय कृमिच्छर्दिहिक्कावस्तिरुजो हरेत् ७९

पारसीकयवानी तु यवानीसदृशी गुणैः।  
विशेषात्पाचनी रुच्या ग्राहिणी मादिनी गुरुः ८०

जीरको जरणोऽजाजी कणा स्याद्दीर्घजीरकः ८१

कृष्णजीरः सुगन्धश्च तथैवोद्गारशोधनः।  
कालाजाजी तु सुषवी कालिका चोपकालिका ८२

पृथ्वीका कारवी पृथ्वी पृथुकृष्णोपकुञ्चिका।  
उपकुञ्ची च कुञ्ची च बृहज्जीरक इत्यपि ८३

जीरकत्रितयं रूक्षं कटूष्णं दीपनं लघु।  
संग्राही पित्तलं मेध्यं गर्भाशयविशुद्धिकृत् ८४

ज्वरघ्नं पाचनं वृष्यं बल्यं रुच्यं कफापहम्।  
चक्षुष्यं पवनाघ्मानगुल्मच्छर्द्यतिसार हृत् ८५

धान्यकं धानकं धान्यं धाना धानेयकं तथा।  
कुनटी धेनुका छत्रा कुस्तुम्बुरु वितुन्नकम् ८६

धान्यकं तुवरं स्निग्धमवृष्यं मूत्रलं लघु।  
तिक्तं कटूष्णवीर्यञ्च दीपनं पाचनं स्मृतम् ८७

ज्वरघ्नं रोचकं ग्राहि स्वादुपाकि त्रिदोषनुत्।  
तृष्णादाहवमिश्वासकासकार्श्यकृमिप्रणुत्।  
आर्द्र न्तु तद्गुणं स्वादु विशेषात्पित्तनाशनम् ८८

शतपुष्पा शताह्वा च मधुरा कारवी मिसिः।  
अतिलम्बी सितच्छत्रा संहितच्छत्रिकाऽपि च ८९

छत्रा शालेयशालीनो मिश्रेया मधुरा मिसिः

शतपुष्पा लघुस्तीक्ष्णा पित्तकृद्दीपनी कटुः ९०

उष्णा ज्वरानिलश्लेष्मव्रणशूलाक्षिरोगहृत्।  
मिश्रेया तद्गुणा प्रोक्ता विशेषाद्योनिशूलनुत् ९१

अग्निंमान्द्यहरी हृद्या बद्धविट्कृमिशुक्रहृत्।  
रूक्षोष्णा पाचनी कासवमिश्लेष्मानिलान्हरेत् ९२

मेथिका मेथिनी मेथी दीपनी बहुपत्रिका।  
बोधिनी बहुबीजा च ज्योतिर्गन्धफला तथा ९३

वल्लरी चन्द्रि का मन्था मिश्रपुष्पा च कैरवी।  
कुञ्चिका बहुपर्णी च पीतबीजा मुनिच्छदा ९४

मेथिकावातशमनीश्लेष्मघ्नीज्वरनाशिनी।  
ततः स्वल्पगुणावन्या वाजिनां सा तु पूजिता ९५

चन्द्रि का चर्महन्त्री च पशुमेहनकारिका।  
नन्दिनी कारवी भद्रा वासपुष्पा सुवासरा ९६

चन्द्र शूरं हितं हिक्कावातश्लेष्मातिसारिणाम्।  
असृग्वातगदद्वेषि बलपुष्टिविवर्द्धनम् ९७

मेथिका चन्द्र शूरश्च कालाऽजाजी यवानिका।  
एतच्चतुष्टयं युक्तं चतुर्बीजमिति स्मृतम् ९८

तच्चूर्णं भक्षितं नित्यं निहन्ति पवनामयम्।  
अजीर्णं शूलमाध्मानं पार्श्वशूलं कटिव्यथाम् ९९

सहस्रवेधि जतुकं बाह्लीकं हिङ्गु रामठम् १००

हिङ्गूष्णं पाचनं रुच्यं तीक्ष्णं वातबलासनुत्।  
शूलगुल्मोदरानाहकृमिघ्नं पित्तवर्द्धनम् १०१

वचोग्रगन्धा षड्र्गन्था गोलोमी शतपर्विका।  
क्षुद्र पत्री च मङ्गल्या जटिलोग्रा च लोमशा १०२

वचोग्रगन्धा कटुका तिक्तोष्णा वान्तिवह्निकृत्।  
विबन्धाध्मानशूलघ्नी शकृन्मूत्रविशोधिनी।  
अपस्मारकफोन्मादभूतजन्त्वनिलान्हरेत् १०३

पारसीक वचा शुक्ला प्रोक्ता हैमवतीति सा।  
हैमवत्युदिता तद्वद्वातं हन्ति विशेषत १०४

सुगन्धाऽप्युग्रगन्धा च विशेषात्कफकासनुत्।  
सुस्वरत्वकरी रुच्या हृत्कण्ठमुखशोधिनी १०५

स्थूलग्रन्थिः सुगन्धा स्यात्ततो हीनगुणा स्मृता १०६

द्वीपान्तरवचा किञ्चित्तिक्तोष्णा वह्निदीप्तिकृत्।  
विबन्धाध्मानशूलघ्नी शकृन्मूत्रविशोधिनी १०७

वातव्याधीनपस्मारमुन्मादं तनुवेदनाम्।  
व्यपोहति विशेषेण फिरङ्गामयनाशिनी १०८

हपुषा हबुषा विस्रा पराऽश्वत्थफला मता।  
मत्स्यगन्धाप्लीहहन्त्री विषघ्नी ध्वांक्षनाशिनी १०९

हपुषा दीपनी तिक्ता मृदूष्णा तुवरा गुरुः।  
पित्तोदरसमीरार्शोग्रहणीगुल्मशूलहृत्।  
पराऽप्येतद्गुणा प्रोक्ता रूपभेदो द्वयोरपि ११०

पुंसि क्लीवे विडङ्गः स्यात्कृमिघ्नो जन्तुनाशनः।  
तण्डुलश्च तथा वेल्लममोघा चित्रतण्डुलः १११

विडङ्गं कटु तीक्ष्णोष्णं रूक्षं वह्निकरं लघु।  
शूलाध्मानोदरश्लेष्मकृमिवातविबन्धनुत् ११२

नाडी हिङ्गु पलाशाख्या जन्तुका रामठी च सा।  
वंशपत्री च पिण्डाह्वा सुवीर्य्या हिङ्गुनाडिका।  
तुम्बुरुः सौरभः सौरो वनजः सानुजोऽन्धकः ११३

तुम्बुरु प्रथितं तिक्तं कटुपाकेऽपि तत्कटु।  
रूक्षोष्णं दीपनं तीक्ष्णं रुच्यं लघु विदाहि च ११४

वातश्लेष्माक्षिकर्णौष्ठशिरोरुग्गुरुताकृमीन्।  
कुष्ठशूलारुचिश्वासप्लीहकृच्छ्राणि नाशयेत् ११५

स्याद्वंशरोचना वांशी तुगाक्षीरी तुगा शुभा।  
त्वक्क्षीरी वंशजा शुभ्रा वंशक्षीरी च वैणवी ११६

वंशजा वृंहणी वृष्या बल्या स्वाद्वी च शीतला।  
तृष्णाकासज्वरश्वासक्षयपित्तास्रकामलाः।  
हरेत्कुष्ठं व्रणं पाण्डुं कषाया वातकृच्छ्रजित् ११७

समुद्र फेनः फेनश्च हिण्डीरोऽब्धिकफस्तथा ११८

समुद्र फेनश्चक्षुष्यो लेखनः शीतलश्च सः।  
कषायो विषपित्तघ्नः कर्णरुक्कफहृत्सरः ११९

जीवकर्षभकौ मेदे काकोल्यौ ऋद्धिवृद्धिके १२०

अष्टवर्गोऽष्टभिर्द्र व्यैः कथितश्चरकादिभिः १२१

अष्टवर्गो हिमः स्वादुर्बृंहणः शुक्रलो गुरुः।  
भग्नसन्धानकृत्कामबलासबलवर्द्धनः।  
वातपित्तास्रतृड्दाहज्वरमेहक्षयप्रणुत् १२२

जीवकर्षभकौ ज्ञेयौ हिमाद्रि शिखरोद्भवौ।  
रसोनकन्दवत्कन्दौ निःसारौ सूक्ष्मपत्रकौ १२३

जीवकः कूर्चकाकार ऋषभो वृष शृङ्गवत्।  
जीवको मधुरः शृङ्गो ह्रस्वाङ्गः कूर्चशीर्षकः १२४

जीवकर्षभकौ बल्यौ शीतौ शुक्रकफप्रदौ।  
मधुरौ पित्तदाहास्रकार्श्यवातक्षयापहौ १२५

महामेदाऽभिधः कन्दो मोरङ्गादौ प्रजायते १२६

महामेदा वनीमेदा स्यादित्युक्तं मुनीश्वरैः १२७

शुक्लार्द्र कनिभः कन्दो लताजातः सुपाण्डुरः।  
महामेदाभिधो ज्ञेयो मेदालक्षणमुच्यते १२८

शुक्लकन्दो नखच्छेद्यो मेदोधातुमिव स्रवेत्।  
यः स मेदेति विज्ञेयो जिज्ञासातत्परैर्जनैः १२९

शल्यपर्णी मणिच्छिद्रा मेदा मेदाभवाध्वरा।  
महामेदा वसुच्छिद्रा त्रिदन्ती देवतामणिः १३०

मेदायुगं गुरु स्वादु वृष्यं स्तन्यकफावहम्।  
वृंहणं शीतलं पित्तरक्तवातज्वरप्रणुत् १३१

जायते क्षीरकाकोली महामेदोद्भवस्थले १३२

यत्र स्यात्क्षीरकाकोली काकोली तत्र जायते।  
पीवरीसदृशः कन्दः सक्षीरः प्रियगन्धवान् १३३

सा प्रोक्ताक्षीरकाकोली काकोलीलिङ्गमुच्यते।  
यथास्यात्क्षीरकाकोली काकोल्यपि तथा भवेत् १३४

एषा किञ्चिद्भवेत्कृष्णा भेदोऽयमुभयोरपि।  
काकोली वायसोली च वीरा कायस्थिका तथा १३५

सा शुक्ला क्षीरकाकोली वयस्था क्षीरवल्लिका।  
कथिता क्षीरिणी धीरा क्षीरशुक्ला पयस्विनी १३६

काकोलीयुगलं शीतं शुक्रलं मधुरं गुरु।  
वृंहणं वातदाहास्रपित्तशोषज्वरापहम् १३७

ऋद्धिर्वृद्धिश्च कन्दौ द्वौ भवतः कोशलेऽचले।  
श्वेतलोमान्वितः कन्दो लताजातः सरन्ध्रकः १३८

स एव ऋद्धिर्वृद्धिश्च भेदमप्येतयोर्ब्रुवे।  
तूलग्रन्थिसमा ऋद्धिर्वामावर्त्तफला च सा १३९

वृद्धिस्तु दक्षिणावर्त्तफला प्रोक्ता महर्षिभिः।  
ऋद्धिर्योग्यं सिद्धिलक्ष्म्यौ वृद्धेरप्याह्वया इमे १४०

ऋद्धिर्बल्या त्रिदोषघ्नी शुक्रला मधुरा गुरुः।  
प्राणैश्वर्यकरी मूर्च्छारक्तपित्तविनाशिनी १४१

वृद्धिर्गर्भप्रदा शीता वृंहणी मधुरा स्मृता।  
वृष्या पित्तास्रशमनी क्षतकासक्षयापहा १४२

राज्ञामप्यष्टवर्गस्तु यतोऽयमतिदुर्लभः।  
तस्मादस्य प्रतिनिधिं गृह्णीयात्तद्गुणं भिषक् १४३

मेदा जीवक काकोली ऋद्धि द्वन्द्वेऽपि चासति।  
वरीविदार्यश्वगन्धावाराहींश्च क्रमात् क्षिपेत् १४४

यष्टीमधु तथा यष्टीमधुकं क्लीतकं तथा।  
अन्यत्क्लीतनकं तत्तु भवेत्तोये मधूलिका १४५

यष्टी हिमा गुरुः स्वाद्वी चक्षुष्या बलवर्णकृत्।  
सुस्निग्धा शुक्रला केश्या स्वर्या पित्तानिलास्रजित्।  
व्रण शोथ विष च्छर्दि तृष्णाग्लानिक्षयापहा १४६

काम्पिल्लः कर्कशश्चन्द्रो रक्ताङ्गो रोचनोऽपि च।  
काम्पिल्लः कफपित्तास्रकृमिगुल्मोदरव्रणान्।  
हन्ति रेची कटूष्णश्च मेहानाहविषाश्मनुत् १४७

आरग्बवधो राजवृक्षः शम्पाकश्चतुरङ्गुलः।  
आरेवतो व्याधिघातः कृतमालः सुवर्णकः १४८

कर्णिकारो दीर्घफलः स्वर्णाङ्गः स्वर्णभूषणः।  
आरग्वधोगुरुःस्वादुः शीतलः स्रंसनोत्तमः १४९

ज्वरहृद्रो गापित्तास्रवातोदावर्त्तशूलनुत्।  
तत्फलं स्रंसनं रुच्यं कुष्ठपित्तकफापहम्।  
ज्वरे तु सततं पथ्यं कोष्ठशुद्धिकरं परम् १५०

कट्वी तु कटुका तिक्ता कृष्णभेदा कटम्भरा।  
अशोका मत्स्यशकला चक्राङ्गी शकुलादनी।  
मत्स्यपित्ता काण्डरुहा रोहिणी कटुरोहिणी १५१

कट्वी तु कटुका पाके तिक्ता रूक्षा हिमा लघुः।  
भेदिनी दीपनी हृद्या कफपित्तज्वरापहा।  
प्रमेहश्वासकासास्रदाहकुष्ठकृमिप्रणुत् १५२

किराततिक्तः कैरातः कटुतिक्तः किरातकः १५३

काण्डतिक्तोऽनार्यतिक्तो भूनिम्बो रामसेनकः।  
किरातकोऽन्यो नैपालः सोऽद्धतिक्तो ज्वरान्तकः १५४

किरातः सारको रूक्षः शीतलस्तिक्तको लघुः।  
सन्निपातज्वरश्वासकफपित्तास्रदाहनुत्।  
कासशोथतृषाकुष्ठज्वरव्रणकृमिप्रणुत् १५५

उक्तं कुटजबीजं तु यवमिन्द्र यवं तथा।  
कलिङ्गं चापि कालिङ्गं तथा भद्र यवा अपि १५६

क्वचिदिन्द्र स्य नामैव भवेत्तदभिधायकम्।  
फलानीन्द्र यवास्तस्य तथा भद्र यवा अपि १५७

इन्द्र यवं त्रिदोषघ्नं संग्राहि कटु शीतलम् १५८

ज्वरातीसाररक्तार्शोवमिवीसर्पकुष्ठनुत्।  
दीपनं गुदकीलास्रवातास्रश्लेष्मशूलजित् १५९

मदनश्छर्दनः पिण्डो नटः पिण्डीतकस्तथा।  
करहाटो मरुवकः शल्यको विषपुष्पकः १६०

मदनो मधुरस्तिक्तो वीर्योष्णो लेखनो लघुः।  
वान्तिकृद्विद्र धिहरः प्रतिश्यायव्रणान्तकः।  
रूक्ष कुष्ठकफानाहशोथगुल्मव्रणापहः १६१

रास्ना युक्तरसा रस्या सुवहा रसना रसा।  
एलापर्णी च सुरसा सुगन्धा श्रेयसी तथा १६२

रास्नाऽमपाचिनी तिक्ता गुरूष्णा कफवातजित् १६३

शोथश्वाससमीरास्रवातशूलोदरापहा।  
कासज्वरविषाशीतिवातिकामयसिध्महृत् १६४

नाकुली सुरसा नागसुगन्धा गन्धनाकुली।  
नकुलेष्टा भुजङ्गाक्षी सर्पाङ्गी विषनाशिनी १६५

नाकुली तुवरा तिक्ता कटुकोष्णा विनाशयेत्।  
भोगिलूतावृश्चिकाखुविषज्वरकृमिव्रणान् १६६

माचिकाप्रस्थिकाऽम्बष्ठा तथा चाम्बालिकांऽबिका।  
मयूरविदला केशीसहस्रा बालमूलिका १६७

माचिकाऽम्ला रसे पाके कषाया शीतला लघुः।  
पक्वातीसारपित्तास्रकफकण्ठामयापहा १६८

तेजस्विनी तेजवती तेजोह्वा तेजनी तथा १६९

तेजस्विनी कफश्वासकासास्यामयवातहृत्।  
पाचन्युष्णाकटुस्तिक्तारुचिवह्निप्रदीपिनी १७०

ज्योतिष्मती स्यात्कटभी ज्योतिष्का कङ्गुनीति च।  
पारावतपदी पिण्या लता प्रोक्ता ककुन्दनी १७१

ज्योतिष्मती कटुस्तिक्ता सरा कफसमीरजित्।  
अत्युष्णा वामनी तीक्ष्णा वह्निबुद्धिस्मृतिप्रदा १७२

कुष्ठं रोगाह्वयं वाप्यं पारिभव्यं तथोत्पलम्।  
कुष्ठमुष्णं कटु स्वादु शुक्रलं तिक्तकं लघु।  
हन्ति वातास्रवीसर्पकासकुष्ठमरुत्कफान् १७३

उक्तं पुष्करमूलं तु पौष्करं पुष्करञ्च तत्।  
पद्मपत्रञ्च काश्मीरं कुष्ठभेदमिमं जगुः १७४

पौष्करं कटुकं तिक्तमुक्तं वातकफज्वरान्।  
हन्ति शोथारुचिश्वासान्विशेषात्पार्श्वशूलनुत् १७५

कटुपर्णी हैमवती हेमक्षीरी हिमावती।  
हेमाह्वा पीतदुग्धा च तन्मूलं चोकमुच्यते १७६

हेमाह्वा रेचनी तिक्ता भेदिन्युत्क्लेशकारिणी।  
कृमिकण्डूविषानाहकफपित्तास्रकुष्ठनुत् १७७

शृङ्गी कर्कटशृङ्गी च स्यात्कुलीरविषाणिका।  
अजशृङ्गी च चक्रा च कर्कटाख्या च कीर्त्तिता १७८

शृङ्गी कषाया तिक्तोष्णा कफवातक्षयज्वरान्।  
श्वासोर्ध्ववाततृट्कासहिक्काऽरुचिवमीन्हरेत् १७९

कट्फलः सोमवल्कश्च कैटर्य्यः कुम्भिकाऽपि च।  
श्रीपर्णिका कुमुदिका भद्रा भद्र वतीति च १८०

कट्फलस्तुवरस्तिक्तः कटुर्वातकफज्वरान्।  
हन्ति श्वासप्रमेहार्शः कासकण्ठामयारुचीः १८१

भार्गी भृगुभवा पद्मा फञ्जी ब्राह्मणयष्टिका।  
ब्राह्मण्यङ्गारवल्ली च खरशाकश्च हञ्जिका १८२

भार्गी रूक्षा कटुस्तिक्ता रुच्योष्णा पाचनी लघुः।  
दीपनी तुवरा गुल्मरक्तनुन्नाशयेद् ध्रुवम्।  
शोथकासकफश्वासपीनसज्वरमारुतान् १८३

पाषाणभेदकोऽश्मघ्नो गिरिभिद्भिन्नयोजिनी।  
अश्मभेदो हिमस्तिक्तः कषायो वस्तिशोधनः १८४

भेदनो हन्ति दोषार्शोगुल्मकृच्छ्राश्महृद्द्रुजः।  
योनि रोगान्प्रमेहांश्च प्लीह शूल व्रणानि च १८५

धातकी धातुपुष्पी च ताम्रपुष्पी च कुञ्जरा।  
सुभिक्षा बहुपुष्पी च वह्निज्वाला च सा स्मृता १८६

धातकी कटुका शीता मृदुकृत्तुवरा लघुः।  
तृष्णाऽतीसारपित्तास्रविषकृमिविसर्पजित् १८७

मञ्जिष्ठा विकसा जिङ्गी समङ्गा कालमेषिका १८८

मण्डूकपर्णी भण्डीरी भण्डी योजनवल्ल्यपि।  
रसायन्यरुणा काला रक्ताङ्गी रक्तयष्टिका १८९

भण्डीतकी च गण्डीरी मञ्जूषा वस्त्ररञ्जिनी।  
मञ्जिष्ठा मधुरा तिक्ता कषाया स्वरवर्णकृत् १९०

गुरुरुष्णा विषश्लेष्मशोथयोन्यक्षिकर्णरुक्।  
रक्तातीसार कुष्ठास्र वीसर्पव्रणमेहनुत् १९१

स्यात्कुसुम्भं वह्निशिखं वस्त्ररञ्जकमित्यपि।  
कुसुम्भं वातलं कृच्छ्ररक्तपित्तकफापहम् १९२

लाक्षा पलंकषालक्तो यावो वृक्षामयो जतुः।  
लाक्षा वर्ण्या हिमा बल्या स्निग्धा च तुवरा लघुः १९३

ब्रिआ\!ह्मण्यङ्गारवल्ली च खरशाखा च हञ्जिका।  
अनुष्णा कफपित्तास्रहिक्काकासज्वरप्रणुत् १९४

व्रणोरःक्षतवीसर्पकृमिकुष्ठगदापहा।  
अलक्तको गुणैस्तद्वद्विशेषाद्व्यङ्गनाशनः १९५

हरिद्रा काञ्चनी पीता निशाऽख्या वरवर्णिनी।  
कृमिघ्नी हलदी योषित्प्रिया हट्टविलासिनी १९६

हरिद्रा कटुका तिक्ता रूक्षोष्णा कफपित्तनुत्।  
वर्ण्या त्वग्दोषमेहास्रशोथपाण्डुव्रणापहा १९७

दार्वी मेदाऽम्रगन्धा च सुरभीदारु दारु च।  
कर्पूरा पद्मपत्रा स्यात्सुरीमत्सुरतारका १९८

आम्रगंधिर्हरिद्रा या सा शीता वातला मता।  
पित्तहृन्मधुरा तिक्ता सर्वकण्डूविनाशिनी १९९

अरण्यहलदीकन्दः कुष्ठवातास्रनाशनः २००

दार्वी दारुहरिद्रा च पर्जन्या पर्जनीति च।  
कटङ्कटेरी पीता च भवेत्सैव पचम्पचा।  
सैव कालीयकः प्रोक्तस्तथा कालेयकोऽपि च २०१

पीतद्रुश्च हरिद्रुश्च पीतदारु च पीतकम्।  
दार्वी निशागुणा किन्तु नेत्र कर्णास्यरोगनुत् २०२

दार्वीक्वाथसमं क्षीरं पादं पक्त्वा यदा घनम्।  
तदा रसाञ्जनाख्यं तन्नेत्रयोः परमं हितम् २०३

रसाञ्जनं तार्क्ष्यशैलं रसगर्भश्च तार्क्ष्यजम्।  
रसाञ्जनं कटु श्लेष्मविषनेत्रविकारनुत् २०४

उष्णं रसायनं तिक्तं छेदनं व्रणदोषहृत् २०५

अवल्गुजो वाकुची स्यात्सोमराजी सुपर्णिका।  
शशिलेखा कृष्णफला सोमा पूतिफलीति च २०६

सोमवल्ली कालमेषी कुष्ठघ्नी च प्रकीर्त्तिता।  
बाकुची मधुरा तिक्ता कटुपाका रसायनी २०७

विष्टम्भहृद्धिमा रुच्या सरा श्लेष्मास्रपित्तनुत्।  
रूक्षा हृद्या श्वासकुष्ठमेहज्वरकृमिप्रणुत् २०८

तत्फलं पित्तलं कुष्ठकफानिलहरं कटु।  
केश्यं त्वच्यं कृमिश्वासकासशोथामपाण्डुनुत् २०९

चक्रमर्दः प्रपुन्नाटो दद्रुघ्नो मेषलोचनः।  
पद्माटः स्यादेडगजश्चक्री पुन्नाट इत्यपि ११०

चक्रमर्दो लघुः स्वादू रूक्षः पित्तानिलापहः।  
हृद्यो हिमः कफश्वासकुष्ठदद्रुकृमीन्हरेत् २११

हन्त्युष्णं तत्फलं कुष्ठकण्डूदद्रुविषानिलान्।  
गुल्मकासकृमिश्वासनाशनं कटुकं स्मृतम् २१२

विषा त्वतिविषा विश्वा शृङ्गी प्रतिविषाऽरुणा।  
शुक्लकन्दा चोपविषा भङ्गुरा घुणवल्लभा २१३

विषा सोष्णा कटुस्तिक्ता पाचनी दीपनी हरेत्।  
कफपित्तातिसारामविषकासवमिकृमीन् २१४

लोध्रस्तिल्वस्तिरीटश्च शावरो गालवस्तथा।  
द्वितीयः पट्टिकालोध्रः क्रमुकः स्थूलवल्कलः।  
जीर्णपत्रो बृहत्पत्रः पट्टी लाक्षाप्रसादनः २१५

लोध्रो ग्राही लघुः शीतश्चक्षुष्यः कफपित्तनुत्।  
कषायो रक्तपित्तासृग्ज्वरातीसारशोथहृत् २१६

लशुनस्तु रसोनः स्यादुग्रगन्धो महौषधम्।  
अरिष्टो म्लेच्छकन्दश्च यवनेष्टो रसोनकः २१७

यदाऽमृतं वैनतेयो जहार सुरसत्तमात्।  
तदा ततोऽपतद् विन्दुः स रसोनोऽभवद्भुवि २१८

पञ्चभिश्च रसैर्युक्तो रसेनाम्लेन वर्जितः।  
तस्माद्र सोन इत्युक्तो द्र व्याणां गुणवेदिभिः २१९

कटुकश्चापि मूलेषु तिक्तः पत्रेषु संस्थितः।  
नाले कषाय उद्दिष्टो नालाग्रे लवणः स्मृतः।  
बीजे तु मधुरः प्रोक्तो रसस्तद्गुणवेदिभिः २२०

रसोनो वृंहणो वृष्यः स्निग्धोष्णः पाचनः सरः।  
रसे पाके च कटुकस्तीक्ष्णो मधुरको मतः २२१

भग्नसन्धानकृत्कण्ठ्यो गुरुः पित्तास्रवृद्धिदः।  
बलवर्णकरो मेधाहितो नेत्र्\! यो रसायनः २२२

हृद्रो गजीर्णज्वरकुक्षिशूलविबन्धगुल्मारुचिकासशोफान्।  
दुर्नामकुष्ठानलसादजन्तुसमीरणश्वासकफांश्च हन्ति २२३

मद्यं मांसं तथाऽम्लञ्च हितं लशुनसेविनाम्।  
व्यायाममातपं रोषमतिनीरं पयो गुडम् २२४

रसोनमश्नन् पुरुषस्त्यजेदेतान् निरन्तरम् २२५

पलाण्डुर्यवनेष्टश्च दुर्गन्धो मुखदूषकः।  
पलाण्डुस्तु बुधैर्ज्ञेयो रसोनसदृशो गुणैः २२६

स्वादुः पाके रसेऽनुष्णः कफकृन्नातिपित्तलः।  
हरते केवलं वातं बलवीर्यकरो गुरुः २२७

भल्लातकं त्रिषु प्रोक्तमरुष्कोरुष्करोऽग्निकः।  
तथैवाग्निमुखी भल्ली वीरवृक्षश्च शोफकृत् २२८

भल्लातकफलं पक्वं स्वादुपाकरसं लघु।  
कषायं पाचनं स्निग्धं तीक्ष्णोष्णं छेदि भेदनम् २२९

मेध्यं वह्निकरं हन्ति कफवातव्रणोदरम्।  
कुष्ठार्शोग्रहणीगुल्मशोफानाहज्वरकृमीन् २३०

तन्मज्जा मधुरा वृष्या बृंहणी वातपित्तहा।  
वृन्तमारुष्करं स्वादु पित्तघ्नं केश्यमग्निकृत् २३१

भल्लातकः कषायोष्णः शुक्रलो मधुरो लघुः।  
वातश्लेष्मोदरानाहकुष्ठार्शोग्रहणीगदान्।  
हन्ति गुल्मज्वरश्वित्रवह्निमान्द्यकृमिव्रणान् २३२

भङ्गा गञ्जा मातुलानी मादिनी विजया जया २३३

भङ्गा कफ हरी तिक्ता ग्राहिणी पाचनी लघुः।  
तीक्ष्णोष्णा पित्तला मोहमदवाग्वह्निवर्द्धिनी २३४

तिलभेदः खसतिलः खाखसश्चापि स स्मृतः।  
स्यात् खाखसफलोद्भूतं वल्कलं शीतलं लघु २३५

ग्राहि तिक्तं कषायञ्च वातकृत् कफकासहृत् २३६

धातूनां शोषकं रूक्षंमदकृद्वाग्विवर्धनम्।  
मुहुर्मोहकरं रुच्यं सेवनात्पुंस्त्वनाशनम् २३७

उक्तं खसफलक्षीरमाफूकमहिफेनकम्।  
आफूकं शोषणं ग्राहि श्लेष्मघ्नं वातपित्तलम्।  
तथा खसफलोद्भूतवल्कलप्रायमित्यपि २३८

उच्यन्ते खसबीजानि ते खाखसतिला अपि २३९

खसबीजानिबल्यानि वृष्याणि सुगुरूणि च।  
जनयन्ति कफं तानि शमयन्ति समीरणम् २४०

सैन्धवोऽस्त्री शीतशिवं मणिमन्थञ्च सिन्धुजम्।  
सैन्धवं लवणं स्वादु दीपनं पाचनं लघु।  
स्निग्धं रुच्यं हिमं वृष्यं सूक्ष्मं नेत्र्\! यं त्रिदोषहृत् २४१

शाकम्भरीयं कथितं गडाख्यं रोमकं तथा २४२

गडाख्यं लघु वातघ्नमत्युष्णं भेदिपित्तलम्।  
तीक्ष्णोष्णं चापि सूक्ष्मञ्चाभिष्यन्दिकटुपाकि च २४३

सामुद्रं यत्तुलवणमक्षीवं वशिरञ्च तत्।  
समुद्र जं सागरजं लवणोदधिसम्भवम् २४४

सामुद्रं मधुरं पाके सतिक्तं मधुरं गुरु।  
नात्युष्णं दीपनं भेदि सक्षारमविदाहि च।  
श्लेष्मलं वातनुत्तीक्ष्णमरूक्षं नातिशीतलम् २४५

बिडं पाक्यञ्च कृतकं तथा द्रा विडमासुरम्।  
बिडं सक्षारमूर्ध्वाधः कफवातानुलोमनम् २४६

दीपनं लघु तीक्ष्णोष्णं रूक्षं रुच्यं व्यवायि च।  
विबन्धानाहविष्टम्भहृद्रुग्गौरवशूलनुत् २४७

सौवर्चलं स्याद्रुचकं मन्थपाकञ्च तन्मतम्।  
रुचकं रोचनं भेदि दीपनं पाचनं परम् २४८

सस्नेहं वातनुन्नातिपित्तलं विशदं लघु।  
उद्गारशुद्धिदं सूक्ष्मं विबन्धानाहशूलजित् २४९

औद्भिदं पांशुलवणं यज्जातं भूमितः स्वयम्।  
क्षारं गुरु कटु स्निग्धं शीतलं वातनाशनम् २५०

चणकाम्लकमत्युष्णं दीपनं दन्तहर्षणम्।  
लवणानुरसं रुच्यं शूलाजीर्णविबन्धनुत् २५१

पाक्यं क्षारो यवक्षारो यावशूको यवाग्रजः।  
स्वर्जिकाऽपि स्मृतः क्षारः कापोतः सुखवर्चकः २५२

कथितः स्वर्जिकाभेदो विशेषज्ञैः सुवर्चिका।  
यवक्षारो लघुः स्निग्धः सुसूक्ष्मो वह्निदीपनः २५३

निहन्ति शूलवातामश्लेष्मश्वासगलामयान्।  
पाण्ड्वर्शोग्रहणीगुल्मानाहप्लीहहृदामयान् २५४

स्वर्जिकाऽल्पगुणा तस्माद्विज्ञेया गुल्मशूलहृत्।  
सुवर्चिका स्वर्जिकावद् बोद्धव्या गुणतो जनैः २५५

सौभाग्यं टङ्कणं क्षारं धातुद्रा वकमुच्यते।  
टङ्कणं वह्निकृद्रू क्षं कफहृद्वातपित्तकृत् २५६

स्वर्जिका यावशूकश्च क्षारद्वयमुदाहृतम्।  
टङ्कणेन युतं तत्तु क्षारत्रयमुदीरितम् २५७

मिलितं तूक्तगुणकृद्विशेषाद्गुल्महृत्परम्।  
पलाश वज्रि शिखरि चिञ्चाऽकतिलनालजाः २५८

यवजः स्वर्जिका चेति क्षाराष्टकमुदाहृतम्।  
क्षारा एतेऽग्निना तुल्या गुल्मशूलहरा भृशम् २५९

चुक्रंसहस्रवेधि स्याद्र साम्लं शुक्तमित्यपि।  
चुक्रमत्यम्लमुष्णञ्च दीपनं पाचनं परम् २६०

शूलगुल्मविबन्धामवातश्लेष्महरं सरम्।  
वमितृष्णाऽस्यवैरस्यहृत्पीडावह्निमान्द्यहृत् २६१

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
द्वितीयो हरीतक्यादिवर्गः समाप्तः।  
 

अथ कर्पूरादिवर्गः।  
पुंसि क्लीबे च कर्पूरः सिताभ्रो हिमवालुकः।  
घनसारश्चन्द्र संज्ञो हिमनामाऽपि स स्मृतः १

कर्पूरः शीतलो वृष्यश्चक्षुष्यो लेखनो लघुः।  
सुरभिर्मधुरस्तिक्तः कफपित्तविषापहः २

दाहतृष्णाऽस्यवैरस्यमेदोदौर्गन्ध्यनाशनः।  
कर्पूरो द्विविधः प्रोक्तः पक्वापक्वप्रभेदतः।  
पक्वात्कर्पूरतः प्राहुरपक्वं गुणवत्तरम् ३

चीनाकसंज्ञः कर्पूरः कफक्षयकरः स्मृतः।  
कुष्ठकण्डूवमिहरस्तथा तिक्तरसश्च सः ४

मृगनाभिर्मृगमदः कथितस्तु सहस्रभित्।  
कस्तूरिका च कस्तूरी वेधमुख्या च सा स्मृता ५

कामरूपोद्भवा कृष्णा नैपाली नीलवर्णयुक्।  
काश्मीरी कपिलच्छाया कस्तूरी त्रिविधा स्मृता ६

कामरूपोद्भवा श्रेष्ठा नैपाली मध्यमा भवेत्।  
काश्मीरदेशसम्भूता कस्तूरी ह्यधमा मता ७

कस्तूरिका कटुस्तिक्ता क्षारोष्णा शुक्रला गुरुः।  
कफवातविषच्छर्दिशीतदौर्गन्ध्यशोषहृत् ८

लता कस्तूरिका तिक्ता स्वाद्वी वृष्या हिमा लघुः।  
चक्षुष्या छेदिनी श्लेष्मतृष्णाबस्त्यास्यरोगहृत् ९

गन्धमार्जारवीर्यन्तु वीर्यकृत्कफवातहृत्।  
कण्डूकुष्ठहरं नेत्र्\! यं सुगन्धं स्वेदगन्धनुत् १०

श्रीखण्डं चन्दनं न स्त्री भद्र श्रीस्तैलपर्णिकः।  
गन्धसारो मलजयस्तथा चन्द्र द्युतिश्च सः ११

स्वादे तिक्तं कषे पीतं छेदे रक्तं तनौ सितम्।  
ग्रन्थिकोटरसंयुक्तं चन्दनं श्रेष्ठमुच्यते १२

चन्दनं शीतलं रूक्षं तिक्तमाह्लादनं लघु।  
श्रमशोषविषश्लेष्मतृष्णापित्तास्रदाहनुत् १३

कालीयकं तु कालीयं पीताभं हरिचन्दनम् १४

हरिप्रियं कालसारं तथा कालानुसार्यकम्।  
कालीयकं रक्तगुणं विशेषाद् व्यङ्गनाशनम् १५

रक्तचन्दनमाख्यातं रक्ताङ्गं क्षुद्र चन्दनम्।  
तिलपर्णं रक्तसारं तत्प्रवालफलं स्मृतम् १६

रक्तं शीतं गुरु स्वादुच्छर्दितृष्णाऽस्रपित्तहृत्।  
तिक्तं नेत्रहितं वृष्यं ज्वरव्रणविषापहम् १७

पतङ्गं रक्तसारञ्च सुरङ्गं रञ्जनं तथा।  
पट्टरञ्जकमाख्यातं पत्तूरञ्च कुचन्दनम् १८

पतङ्गं मधुरं शीतं पित्तश्लेष्मव्रणास्रनुत्।  
हरिचन्दनवद्वेद्यं विशेषाद्दाहनाशनम् १९

चन्दनानि तु सर्वाणि सदृशानि रसादिभिः।  
गन्धेन तु विशेषोऽस्ति पूर्वः श्रेष्ठतमो गुणैः २०

अगुरु प्रवरं लोहं राजार्हं योगजं तथा।  
वंशिकं कृमिजं वाऽपि कृमिजग्धमनार्यकम् २१

अगुरूष्णं कटु त्वच्यं तिक्तं तीक्ष्णञ्च पित्तलम्।  
लघु कर्णाक्षिरोगघ्नं शीतवातकफप्रणुत् २२

कृष्णं गुणाधिकं तत्तु लोहवद्वारि मज्जति।  
अगुरुप्रभवः स्नेहः कृष्णागुरुसमः स्मृतः २३

देवदारु स्मृतं दारुभद्रं दार्विन्द्र दारु च।  
मस्तदारु द्रुकिलिमं किलिमं सुरभूरुहः २४

देवदारु लघु स्निग्धं तिक्तोष्णं कटुपाकि च।  
विबन्धाध्मानशोथामतन्द्रा हिक्काज्वरास्रजित्।  
प्रमेहपीनसश्लेष्मकासकण्डूसमीरनुत् २५

सरलः पीतवृक्षः स्यात्तथा सुरभिदारुकः।  
सरलो मधुरस्तिक्तो कटुपाकरसो लघुः २६

स्निग्धोष्णः कर्णकण्ठाक्षिरोगरक्षोहरः स्मृतः

कफानिलस्वेददाहकासमूर्छाव्रणापहः २७

कालानुसार्यं तगरं कुटिलं नहुषं नतम्।  
अपरं पिण्डतगरं दण्डहस्ती च बर्हिणम् २८

तगरद्वयमुष्णं स्यात्स्वादु स्निग्धं लघु स्मृतम्।  
विषापस्मारशूलाक्षिरोगदोषत्रयापहम् २९

पद्मकं पद्मगन्धि स्यात्तथा पद्माह्वयं स्मृतम्।  
पद्मकं तुवरं तिक्तं शीतलं वातलं लघु ३०

वीसर्पदाहविस्फोटकुष्ठश्लेष्मास्रपित्तनुत्।  
गर्भसंस्थापनं रुच्यं वमिव्रणतृषाप्रणुत् ३१

गुग्गुलर्देवधूपश्च जटायुः कौशिकः पुरः।  
कुम्भोलूखलकं क्लीबे महिषाक्षः पलङ्कषः ३२

महिषाक्षो महानीलः कुमुदः पद्म इत्यपि।  
हिरण्यः पञ्चमो ज्ञेयो गुग्गुलोः पञ्च जातयः ३३

भृङ्गाञ्जनसवर्णस्तु महिषाक्ष इति स्मृतः।  
महानीलस्तु विज्ञेयः स्वनामसमलक्षणः ३४

कुमुदः कुमुदाभः स्यात्पद्मो माणिक्यसन्निभः।  
हिरण्याख्यस्तु हेमाभः पञ्चानां लिङ्गमीरितम् ३५

महिषाक्षो महानीलो गजेन्द्रा णां हितावुभौ।  
हयानां कुमुदः पद्मः स्वस्त्यारोग्यकरौ परौ ३६

विशेषेण मनुष्याणां कनकः परिकीर्त्तितः।  
कदाचिन्महिषाक्षश्च मतः कैश्चिन्नृणामपि ३७

गुग्गुलुर्विशदस्तिक्तो वीर्योष्णः पित्तलः सरः।  
कषायः कटुकः पाके कटू रूक्षो लघुः परः ३८

भग्नसन्धानकृद् वृष्यः सूक्ष्मः स्वर्यो रसायनः।  
दीपनः पिच्छिलो बल्यः कफवातव्रणापचीः ३९

मेदोमेहाश्मवातांश्च क्लेदकुष्ठाममारुतान्।  
पिडकाग्रन्थिशोफार्श्गण्डमालाकृमीञ्जयेत् ४०

माधुर्याच्छमयेद्वातं कषायत्वाच्च पित्तहा।  
तिक्तत्वाद् कफजित्तेन गुग्गुलुः सर्वदोषहा ४१

स नवो बृंहणो वृष्यः पुराणस्त्वतिलेखनः ४२

स्निग्धः काञ्चनसङ्काशः पक्वजम्बूफलोपमः।  
नूतनो गुग्गुलुः प्रोक्तः सुगन्धिर्यस्तु पिच्छिलः ४३

शुष्को दुर्गन्धकश्चैव त्यक्तप्रकृतिवर्णकः।  
पुराणः स तु विज्ञेयो गुग्गुलुर्वीर्यवर्जितः ४४

अम्लं तीक्ष्णमजीर्णञ्च व्यवायं श्रममातपम्।  
मद्यं रोषं त्यजेत्सम्यग् गुणार्थी पुरसेवकः ४५

श्रीवासः सरलस्रावः श्रीवेष्टो वृक्षधूपकः।  
श्रीवासो मधुरस्तिक्तः स्निग्धोष्णस्तुवरः सरः ४६

पित्तलो वातमूर्द्धाक्षिस्वररोगकफापहः।  
रक्षोघ्नः स्वेददौर्गन्ध्ययूकाकण्डूव्रणप्रणुत् ४७

रालस्तु शालनिर्यासस्तथा सर्ज्जरसः स्मृतः।  
देवधूपो यक्षधूपस्तथा सर्वरसश्च सः ४८

रालो हिमो गुरुस्तिक्तः कषायो ग्राहको हरेत्।  
दोषास्रस्वेदवीसर्पज्वरव्रणविपादिकाः।  
ग्रहभग्नाग्निदग्धांश्च शूलातीसारनाशनः ४९

कुन्दुरुस्तु मुकुन्दः स्यात्सुगन्धः कुन्द इत्यपि ५०

कुन्दुरुर्मधुरस्तिक्तस्तीक्ष्णस्त्वच्यः कटुर्हरेत्।  
ज्वरस्वेदग्रहालक्ष्मीमुखरोगकफानिलान् ५१

सिह्लकस्तु तुरुष्कः स्याद्यतो यवनदेशजः।  
कपितैलश्च संख्यातस्तथा च कपिनामकः ५२

सिह्लकःकटुकःस्वादुः स्निग्धोष्णःशुक्रकान्तिकृत्।  
वृष्यः कण्ठ्यः स्वेदकुष्ठज्वरदाहग्रहापहः ५३

जातीफलं जातिकोशं मालतीफलमित्यपि।  
जातीफलं रसे तिक्तं तीक्ष्णोष्णं रोचनं लघु।  
कटुकं दीपनं ग्राहि स्वर्यं श्लेष्मानिलापहम् ५४

निहन्ति मुखवैरस्यं मलदौर्गन्ध्यकृष्णताः।  
कृमिकासवमिश्वासशोषपीनसहृद्रुजः ५५

जातीफलस्य त्वक् प्रोक्ता जातीपत्री भिषग्वरैः ५६

जातीपत्री लघुः स्वादुः कटूष्णा रुचिवर्णकृत्।  
कफकासवमिश्वासतृष्णाकृमिविषापहा ५७

लवङ्गं देवकुसुमं श्रीसंज्ञं श्रीप्रसूनकम्।  
लवङ्गं कटुकं तिक्तं लघु नेत्रहितं हिमम् ५८

दीपनं पाचनं रुच्यं कफपित्तास्रनाशकृत्।  
तृष्णां छर्दिं तथाऽध्मानं शूलमाशु विनाशयेत्।  
कासं श्वासञ्च हिक्काञ्च क्षयं क्षपयति ध्रुवम् ५९

एला स्थूला च बहुला पृथ्वीका त्रिपुटाऽपि च ६०

भद्रै ला बृहदेला च चन्द्र बाला च निष्कुटिः।  
स्थूलैला कटुका पाके रसे चानलकृल्लघुः ६१

रूक्षोष्णा श्लेष्मपित्तास्रकण्डूश्वासतृषाऽपहा।  
हृल्लासविषबस्त्यास्यशिरोरुग्वमिकासनुत् ६२

सूक्ष्मोपकुञ्चिका तुत्था कोरङ्गी द्रा विडी त्रुटिः।  
एला सूक्ष्मा कफश्वासकासार्शोमूत्रकृच्छ्रहृत्।  
रसे तु कटुका शीता लघ्वी वातहरी मता ६३

त्वक्पत्रञ्च वराङ्गं स्याद् भृङ्गं चोचं तथोत्कटम्।  
त्वचं लघूष्णं कटुकं स्वादु तिक्तञ्च रूक्षकम् ६४

पित्तलं कफवातघ्नं कण्ड्वामारुचिनाशनम्।  
हृद्बस्तिरोगवातार्शः कृमिपीनसशुक्रहृत् ६५

त्वक्स्वाद्वी तु तनुत्वक्स्यात्तथा दारुसिता मता ६६

उक्ता दारुसिता स्वाद्वी तिक्ताचानिलपित्तहृत्।  
सुरभिः शुक्रलाबल्या मुखशोषतृषापहा ६७

पत्रं तमालपत्रञ्च तथा स्यात्पत्रनामकम्।  
पत्रकं मधुरं किञ्चित्तीक्ष्णोष्णं पिच्छिलं लघु।  
निहन्ति कफवातार्शोहृल्लासारुचिपीनसान् ६८

नागपुष्प स्मृतो नागः केशरो नागकेशरः।  
चाम्पेयो नागकिञ्जल्कः कथितः काञ्चनाह्वयः ६९

नागपुष्पं कषायोष्णं रूक्षं लघ्वामपाचनम् ७०

ज्वरकण्डूतृषास्वेदच्छर्दिहृल्लासनाशनम्।  
दौर्गन्ध्यकुष्ठवीसर्पकफपित्तविषापहम् ७१

त्वगेलापत्रकैस्तुल्यैस्त्रिसुगन्धि त्रिजातकम्।  
नागकेशरसंयुक्तं चातुर्जातकमुच्यते ७२

तद् द्वयं रोचनं रूक्षं तीक्ष्णोष्णं मुखगन्धहृत्।  
लघुपित्ताग्निकृद्वर्ण्यं कफवातविषापहम् ७३

कुङ्कुमं घुसृणं रक्तं काश्मीरं पीतकं वरम्।  
संकोचं पिशुनं धीरं बाह्लीकं शोणिताभिधम् ७४

काश्मीरदेशजे क्षेत्रे कुङ्कुमं यद्भवेद्धि तत्।  
सूक्ष्मकेशरमारक्तं पद्मगन्धि तदुत्तमम् ७५

बाह्लीकदेशसञ्जातं कुङ्कुमं पाण्डुरं स्मृतम्।  
केतकीगन्धयुक्तं तन्मध्यमं सूक्ष्मकेशरम् ७६

कुङ्कुमं पारसीकं यन्मधुगन्धि तदीरितम्।  
ईषत्पाण्डुरवर्णं तदधमं स्थूलकेशरम् ७७

कुङ्कुमं कटुकं स्निग्धं शिरोरुग्व्रणजन्तुजित्।  
तिक्तं वमिहरं वर्ण्यं व्यङ्गदोषत्रयापहम् ७८

गोरोचना तु मङ्गल्या वन्द्या गौरी च रोचना।  
गोरोचना हिमा तिक्ता वश्या मङ्गलकान्तिदा।  
विषालक्ष्मीग्रहोन्मादगर्भस्रावक्षतास्रहृत् ७९

नखं व्याघ्रनखं व्याघ्रायुधं तच्चक्रकारकम् ८०

नखं स्वल्पं नखी प्रोक्ता हनुर्हट्टविलासिनी।  
नखद्वयं ग्रहश्लेष्मवातास्रज्वरकुष्ठहृत् ८१

लघूष्णं शुक्रलं वर्ण्यं स्वादु व्रणविषापहम्।  
अलक्ष्मीमुखदौर्गन्ध्यहृत्पाकरसयोः कटुः ८२

बालं ह्रीबेरबर्हिष्ठोदीच्यं केशाम्बुनाम च।  
बालकं शीतलं रूक्षं लघु दीपनपाचनम्।  
हृल्लासारुचिवीसर्पहृद्रो गामातिसारजित् ८३

स्याद्वीरणं वीरतरुर्वीरञ्च बहुमूलकम्।  
वीरणं पाचनं शीतं वान्तिहृल्लघु तिक्तकम् ८४

स्तम्भनं ज्वरनुद् भ्रान्तिमदजित्कफपित्तहृत्।  
तृष्णाऽस्रविषवीसर्पकृच्छ्रदाहव्रणापहम् ८५

वीरणस्य तु मूलं स्यादुशीरं नलदञ्च तत्।  
अमृणालञ्च सेव्यञ्च समगन्धिकमित्यपि ८६

उशीरं पाचनं शीतं स्तम्भनं लघु तिक्तकम् ८७

मधुरं ज्वरहृद्वान्तिमदनुत्कफपित्तहृत्।  
तृष्णाऽस्रविषवीसर्पदाहकृच्छ्र्रवणापहम् ८८

जटामांसी भूतजटा जटिला च तपस्विनी।  
मांसी तिक्ता कषाया च मेध्या कान्तिबलप्रदा।  
स्वाद्वी हिमा त्रिदोषास्रदाहवीसर्पकुष्ठनुत् ८९

शैलेयन्तु शिलापुष्पं वृद्धं कालानुसार्य्यकम् ९०

शैलेयं शीतलं हृद्यं कफपित्तहरं लघु।  
कण्डूकुष्ठाश्मरीदाहविष हृद् गुदरक्तहृत् ९१

मुस्तकं न स्त्रियां मुस्तं त्रिषु वारिदनामकम्।  
कुरुविन्दश्च संख्यातोऽपरः क्रोडकसेरुकः ९२

भद्र मुस्तञ्च गुन्द्रा च तथा नागरमुस्तकः।  
मुस्तं कटु हिमं ग्राहि तिक्तं दीपनपाचनम् ९३

कषायं कफपित्तास्रतृड्ज्वरारुचिजन्तुहृत्।  
अनूपदेशे यज्जातं मुस्तकं तत्प्रशस्यते।  
तत्रापि मुनिभिः प्रोक्तं वरं नागरमुस्तकम् ९४

कर्चूरो वेधमुख्यश्च द्रा विडः कल्पकः शटी।  
कर्चुरो दीपनो रुच्यः कटुकस्तिक्त एव च ९५

सुगन्धिः कटुपाकः स्यात्कुष्ठार्शोव्रणकासनुत्।  
उष्णो लघुर्हरेछ्वासं गुल्मवातकफकृमीन् ९६

मुरा गन्धकुटी दैत्या सुरभिः शालपर्णिका ९७

मुरा तिक्ता हिमा स्वाद्वी लघ्वी पित्तानिलापहा।  
ज्वरासृग्भूतरक्षोघ्नी कुष्ठकासविनाशिनी ९८

शठी पलाशी षड्ग्रन्था सुव्रता गन्धमूलिका।  
गन्धारिका गन्धवधूर्वधूः पृथुपलाशिका ९९

भवेद्गन्धपलाशी तु कषाया ग्राहिणी लघुः।  
तिक्ता तीक्ष्णा च कटुकाऽनुष्णाऽस्यमलनाशिनी।  
शोथकासव्रणश्वासशूलसिध्मग्रहापहा १००

प्रियङ्गुः फलिनी कान्ता लता च महिलाऽह्वया १०१

गुन्द्रा गन्धफला श्यामा विष्वक्सेनाङ्गनाप्रिया।  
प्रियङ्गुः शीतला तिक्ता तुवराऽनिलपित्तहृत् १०२

रक्तातीसारदौर्गन्ध्यस्वेददाहज्वरापहा।  
विआ\!न्तिभ्रान्त्यतिसारघ्नी वक्त्रजाड्यविनाशिनी।  
गुल्मतृड्विषमोहघ्नी तद्वद् गन्धप्रियङ्गुका १०३

तत्फलं मधुरं रूक्षं कषायं शीतलं गुरु।  
विबन्धाध्मानबलकृत्संग्राहि कफपित्तजित् १०४

रेणुकाराजपुत्री च नन्दिनी कपिला द्विजा।  
भस्मगन्धा पाण्डुपुत्री स्मृता कौन्ती हरेणुका १०५

रेणुका कटुका पाके तिक्ताऽनुष्णा कटुर्लघुः।  
पित्तला दीपनी मेध्या पाचनी गर्भपातिनी।  
बलासवातकृच्चैव तृट्कण्डूविषदाहनुत् १०६

ग्रन्थिपर्णं ग्रन्थिकञ्च काकपुच्छञ्च गुच्छकम्।  
नीलपुष्पं सुगन्धञ्च कथितं तैलपर्णकम् १०७

ग्रन्थिपर्णं तिक्ततीक्ष्णं कटूष्णं दीपनं लघु।  
कफवातविषश्वासकण्डूदौर्गन्ध्यनाशनम् १०८

स्थौणेयकं बर्हिबर्हं शुक्रबर्हञ्च कुक्कुरम्।  
शीर्णरोमशुकञ्चापि शुकपुष्पं शुकच्छदम् १०९

स्थौणेयकं कटु स्वादु तिक्तं स्निग्धं त्रिदोषनुत् ११०

मेधाशुक्रकरं रुच्यं रक्षोघ्नं ज्वरजन्तुजित्।  
हन्ति कुष्ठास्रतृड्दाहदौर्गन्ध्यतिलकालकान् १११

निशाचरो धनहरः कितवो गणहासकः।  
चोरकः शङ्कितश्चण्डो दुष्पत्रः क्षेमको रिपुः।  
चोरको मधुरस्तिक्तः कटुः पाके कटुर्लघुः ११२

तीक्ष्णो हृद्यो हिमो हन्ति कुष्ठकण्डूकफानिलान्।  
रक्षोऽश्रीस्वेदमेदोऽस्रज्वरगन्धविषव्रणान् ११३

तालीसमुक्तं पत्राढ्यं धात्रीपत्रञ्च तत्स्मृतम् ११४

तालीसं लघु तीक्ष्णोष्णं श्वासकासकफानिलान्।  
निहन्त्यरुचिगुल्मामवह्निमांद्यक्षयामयान् ११५

कङ्कोलं कोलकं प्रोक्तं तथा कोषफलं स्मृतम्।  
कङ्कोलं लघु तीक्ष्णोष्णं तिक्तं हृद्यं रुचिप्रदम्।  
आस्यदौर्गन्ध्यहृद्रो गकफवातामयान्ध्यहृत् ११६

स्निग्धोष्णा कफहृत्तिक्ता सुगन्धा गन्धकोकिला।  
गन्धकोकिलया तुल्या विज्ञेया गन्धमालती ११७

लामज्जकं सुनालं स्यादमृणालं लवं लघु।  
इष्टकापथकं सेव्यं नलदञ्चावदातकम् ११८

लामज्जकं हिमं तिक्तं लघु दोषत्रयास्रजित्।  
त्वगामयस्वेदकृच्छ्रदाहपित्तास्ररोगनुत् ११९

एलवालुकमैलेयं सुगन्धि हरिवालुकम्।  
एलवालुकमेलालु कपित्थत्वचमीरितम् १२०

एलालु कटुकं पाके कषायं शीतलं लघु।  
हन्तिकण्डूव्रणच्छर्दितृट्कासारुचिहृद्रुजः।  
बलासविषपित्तास्रकुष्ठमूत्रगदकृमीन् १२१

कुटन्नटं दासपुरं बालेयं परिपेलवम्।  
प्लवगोपुरगोनर्दकैवर्तीमुस्तकानि च १२२

मुस्तावत्पेलवपुरं शुकाभं स्याद्बितुन्नकं १२३

वितुन्नकं हिमं तिक्तं कषायं कटु कान्तिदम्।  
कफपितास्रवीसर्पकुष्ठकण्डूविषप्रणुत् १२४

स्पृक्काऽसृग् ब्राह्मणी देवी मरुन्माला लता लघुः।  
समुद्रा न्ता वधूः कोटिवर्षा लङ्कोपिकेत्यपि १२५

स्पृक्का स्वाद्वी हिमा वृष्या तिक्ता निखिलदोषनुत्।  
कुष्ठकण्डूविषस्वेददाहाश्री ज्वररक्तहृत् १२६

पर्पटी रञ्जना कृष्णा जतुका जननी जनी।  
जतुकृष्णाऽग्निसंस्पर्शा जतुकृच्चक्रवर्त्तिनी १२७

पर्पटी तुवरा तिक्ता शिशिरा वर्णकृल्लघुः।  
विषव्रणहरी कण्डूकफपित्तास्रकुष्ठनुत् १२८

नलिका विद्रुमलता कपोतचरणा नटी।  
धमन्यञ्जनकेशी च निर्मध्या सुषिरा नली १२९

नलिका शीतला लघ्वी चक्षुष्या कफपित्तहृत्।  
कृच्छ्राश्मवाततृष्णाऽस्रकुष्ठकण्डूज्वरापहा १३०

प्रपौण्डरीकं पौण्डर्यं चक्षुष्यं पौण्डरीयकम्।  
पौण्डर्यं मधुरं तिक्तं कषायं शुक्रलं हिमम्।  
चक्षुष्यं मधुरं पाके वर्ण्यं पित्तकफप्रणुत् १३१

इति श्रीमिश्रलटकन तनय श्रीमिश्रभाव विरचिते भावप्रकाशे वर्गप्रकरणे।  
तृतीयः कर्पूरादिवर्गः समाप्तः ३

 

अथ गुडूच्यादिवर्गः।  
अथ लङ्केश्वरो मानी रावणो राक्षसाधिपः।  
रामपत्नीं बलात्सीतां जहार मदनातुरः १

ततस्तं वलवान् रामो रिपुं जायाऽपहारिणम्।  
वृतो बानरसैन्येन जघान रणमूर्धनि २

हते तस्मिन्सुरारातौ रावणे बलगर्विते।  
देवराजः सहस्राक्षः परितुष्टश्चराघवे ३

तत्र ये वानराः कैचिद्रा क्षसैर्निहता रणे।  
तानिन्द्रो जीवयामास संसिच्यामृतवृष्टिभिः ४

ततो येषु प्रदेशेषु कपिगात्रात्परिच्युताः।  
पीयूषबिन्दवः पेतुस्तेभ्यो जाता गुडूचिका ५

गुडूची मधुपर्णी स्यादमृताऽमृतवल्लरी।  
छिन्ना छिन्नरुहा छिन्नोद्भवा वत्सादनीति च ६

जीवन्ती तन्त्रिका सोमा सोमवल्ली च कुण्डली।  
चक्रलक्षणिका धीरा विशल्या च रसायनी ७

चन्द्र हासा वयस्था च मण्डली देवनिर्मिता।  
गुडूची कटुका तिक्ता स्वादुपाका रसायनी ८

संग्राहिणी कषायोष्णा लघ्वी बल्याऽग्निदीपिनी।  
दोषत्रयामतृड्दाहमेहकासांश्च पाण्डुताम् ९

कामलाकुष्ठवातास्रज्वरकृमिवमीन्हरेत्।  
प्रिमेहश्वासकासार्शः कृच्छ्रहृद्रो गवातनुत् १०

ताम्बूलवल्ली ताम्बूली नागिनी नागवल्लरी।  
ताम्बूलं विशदं रुच्यं तीक्ष्णोष्णं तुवरं सरम् ११

वश्यं तिक्तं कटु क्षारं रक्तपित्तकरं लघु।  
बल्यं श्लेष्मास्यदौर्गन्ध्यमलवातश्रमापहम् १२

बिल्वः शाण्डिल्यशैलूषौ मालूरश्रीफलावपि।  
श्रीफलस्तुवरस्तिक्तो ग्राही रूक्षोऽग्निपित्तकृत्।  
वातश्लेष्महरो बल्यो लघुरुष्णश्च पाचनः १३

गम्भारी भद्र पर्णी च श्रीपर्णी मधुपर्णिका।  
काश्मीरी काश्मरी हीरा काश्मर्यः पीतरोहिणी १४

कृष्णवृन्ता मधुरसा महाकुसुमिकाऽपि च।  
काश्मीरी तुवरा तिक्ता वीर्योष्णा मधुरा गुरुः १५

दीपनी पाचनी मेध्या भेदिनी भ्रमशोषजित्।  
दोषतृष्णाऽमशूलार्शोविषदाहज्वरापहा १६

तत्फलं बृंहणं वृष्यं गुरु केश्यं रसायनम्।  
वातपित्ततृषारक्तक्षयमूत्रविबन्धनुत् १७

स्वादु पाके हिमं स्निग्धं तुवराम्लं विशुद्धिकृत्।  
हन्याद्दाहतृषावातरक्तपित्तक्षतक्षयान् १८

पाटलि पाटलाऽमोघा मधुदूतो फलेरुहा।  
कृष्णवृन्ता कुबेराक्षी कालस्थाल्यलिवल्लभा १९

ताम्रपुष्पी च कथिताऽपरा स्यात्पाटला सिता।  
मुष्कको मोक्षको घण्टापाटलिकाष्टपाटला २०

पाटला तुवरा तिक्ताऽनुष्णा दोषत्रयापहा।  
अरुचिश्वासशोथास्रच्छर्दिहिक्कातृषाहरी २१

पुष्पं कषायं मधुरं हिमं हृद्यं कफास्रनुत्।  
पित्तातिसारहृत्कण्ठ्यं फलं हिक्काऽस्रपित्तहृत् २२

अग्निमन्थो जयः सस्याच्छ्रीपर्णी गणिकारिका।  
जया जयन्ती तर्कारी नादेयी वैजयन्तिका २३

अग्निमन्थः श्वयथुनुद्वीर्योष्णः कफवातहृत्।  
पाण्डुनुत्कटुकस्तिक्तस्तुवरो मधुरोऽग्निदः २४

श्योनाकः शोषणश्च स्यान्नटकट्वङ्गटुण्टुकाः।  
मण्डूकपर्णपत्रोर्णशुकनासकुटन्नटाः २५

दीर्घवृन्तोऽरलुश्चापि पृथुशिम्बः कटम्भरः।  
श्योनाको दीपनः पाके कटुकस्तुवरो हिमः।  
ग्राही तिक्तोऽनिलश्लेष्मपित्तकासप्रणाशनः २६

टुण्टुकस्य फलं बालं रूक्षं वातकफापहम् २७

हृद्यं कषायं मधुरं रोचनं लघु दीपनम्।  
गुल्मार्शःकृमिहृत् प्रौढं गुरु वातप्रकोपणम् २८

श्रीफलः सर्वतोभद्रा पाटला गणिकारिका।  
श्योनाकः पञ्चभिश्चैतैः पञ्चमूलं महन्मतम् २९

पञ्चमूलं महत् तिक्तं कषायँ कफवातनुत्।  
मधुरं श्वासकासघ्नमुष्णं लघ्वग्निदीपनम् ३०

शालपर्णी स्थिरा सौम्या त्रिपर्णी पीवरी गुहा।  
विदारिगन्धा दीर्घाङ्गी दीर्घपत्रांऽशुमत्यपि ३१

शालपर्णी गुरुश्छर्दिज्वरश्वासातिसारजित् ३२

शोषदोषत्रयहरी बृंहण्युक्ता रसायनी।  
तिक्ता विषहरी स्वादुः क्षतकासकृमिप्रणुत् ३३

पृश्निपर्णी पृथक्पर्णी चित्रपर्ण्यहिपर्ण्यपि।  
क्रोष्टुविन्ना सिंहपुच्छी कलशी धावनिर्गुहा ३४

पृश्निपर्णी त्रिदोषघ्नी वृष्योष्णा मधुराऽसरा।  
हन्ति दाहज्वरश्वासरक्तातीसारतृड्वमीः ३५

वार्त्ताकी क्षुद्र भण्टाकी महती बृहती कुली।  
हिङ्गुली राष्ट्रिका सिंही महोष्ट्री दुष्प्रधर्षिणी।  
बृहती ग्राहिणी हृद्या पाचनी कफवातहृत् ३६

कटुतिक्ताऽस्यवैरस्यमलारोचकनाशिनी।  
उष्णा कुष्ठज्वरश्वासशूलकासाग्निमान्द्यजित् ३७

कण्टकारी तु दुःस्पर्शा क्षुद्रा व्याघ्री निदिग्धिका।  
कण्टालिका कण्टकिनी धावनी बृहती तथा ३८

श्वेता क्षुद्रा चन्द्र हासा लक्ष्मणा क्षेत्रदूतिका।  
गर्भदा चन्द्र मा चन्द्री चन्द्र पुष्पा प्रियङ्करी ३९

कण्टकारी सरा तिक्ता कटुका दीपनी लघुः ४०

रूक्षोष्णा पाचनी कासश्वासज्वरकफानिलान्।  
निहन्ति पीनसं पार्श्वपीडाकृमिहृदामयान् ४१

तयोः फलं कटु रसे पाके च कटुकं भवेत्।  
शुक्रस्य रेचनं भेदि तिक्तं पित्ताग्निकृल्लघु।  
हन्यात्कफमरुत्कण्डूकासमेदः कृमिज्वरान् ४२

तद्वत्प्रोक्ता सिता क्षुद्रा विशेषाद् गर्भकारिणी ४३

गोक्षुरः क्षुरकोऽपि स्यात्त्रिकण्टः स्वादुकण्टकः।  
गोकण्टको गोक्षुरको वनशृङ्गाट इत्यपि ४४

पलङ्कषा श्वदंष्ट्रा च तथा स्यादिक्षुगन्धिका।  
गोक्षुरः शीतलःस्वादुर्बलकृद्बस्तिशोधनः ४५

मधुरो दीपनो वृष्यः पुष्टिदश्चाश्मरीहरः।  
प्रमेहश्वासकासार्शः कृच्छ्रहृद्रो गवातनुत् ४६

शालपर्णी पृश्निपर्णी वार्त्ताकी कण्टकारिका।  
गोक्षुरः पञ्चभिश्चैतैः कनिष्ठं पञ्चमूलकम् ४७

पञ्चमूलं लघु स्वादु बल्यं पित्तानिलापहम्।  
नात्युष्णं बृंहणं ग्राहि ज्वरश्वासाश्मरीप्रणुत् ४८

उभाभ्यां पञ्चमूलाभ्यां दशमूलमुदाहृतम्।  
दशमूलं त्रिदोषघ्नं श्वासकासशिरोरुजः।  
तन्द्रा शोथज्वरानाहपार्श्वपीडाऽरुचीर्हरेत् ४९

जीवन्ती जीवनी जीवा जीवनीया मधुस्रवा।  
माङ्गल्यनामधेया च शाकश्रेष्ठा पयस्विनी ५०

जीवन्ती शीतला स्वादुः स्निग्धा दोषत्रयापहा।  
रसायनी बलकरी चक्षुष्या ग्राहिणी लघुः ५१

मुद्गपर्णी काकपर्णी सूर्यपर्ण्यल्पिका सहा ५२

काकमुद्गा च सा प्रोक्ता तथा मार्जारगन्धिका।  
मुद्गपर्णी हिमा रूक्षा तिक्ता स्वादुश्च शुक्रला ५३

चक्षुष्या क्षतशोथघ्नी ग्राहिणी ज्वरदाहनुत्।  
दोषत्रयहरी लघ्वी ग्रहण्यर्शोऽतिसारजित् ५४

माषपर्णी सूर्यपर्णी काम्बोजी हयपुच्छिका।  
पाण्डुलोमशपर्णी च कृष्णवृन्ता महासहा ५५

माषपर्णी हिमा तिक्ता रूक्षा शुक्रबलासकृत्।  
मधुरा ग्राहिणी शोथवातपित्तज्वरास्रजित् ५६

अष्टवर्गः सयष्टीको जीवन्ती मुद्गपर्णिका।  
माषपर्णी गणोऽय तु जीवनीय इति स्मृतः ५७

जीवनो मधुरश्चापि नाम्ना स परिकीर्त्तितः।  
जीवनीयगणः प्रोक्तः शुक्रकृद् बृंहणो हिमः ५८

गुरुर्गर्भप्रदः स्तन्यकफकृत्पित्तरक्तहृत्।  
तृष्णां शोषं ज्वरं दाहं रक्तपित्तं व्यपोहति ५९

शुक्ल एरण्ड आमण्डश्चित्रो गन्धर्वहस्तकः।  
पञ्चाङ्गुलो वर्द्धमानो दीर्घदण्डो व्यडम्बकः ६०

वातारिस्तरुणश्चापि रुबूकश्च निगद्यते।  
रक्तोऽपरो रुबूकः स्यादुरुबूको रुबुस्तथा ६१

व्याघ्रपुच्छश्च वातारिश्चञ्चुरुत्तानपत्रकः।  
एरण्डयुग्मं मधुरमुष्णं गुरु विनाशयेत् ६२

शूलशौथकटीबस्तिशिरःपीडोदरज्वरान्।  
व्रघ्नश्वासकफानाहकासकुष्ठाप्तमारुतान् ६३

एरण्डपत्रं वातघ्नं कफक्रिमिविनाशनम्।  
मूत्रकृच्छ्रहरं चापि पित्तरक्तप्रकोपणम्।  
वातार्यग्रदलं गुल्मबस्तिशूलहरं परम् ६४

कफवातकृमीन्हन्ति वृद्धिं सप्तविधामपि।  
एरण्डफलमत्युष्णं गुल्मशूलानिलापहम् ६५

यकृत्प्लीहोदरार्शोघ्नं कटुकं दीपनं परम्।  
तद्वन्मज्जा च विडभेदी वातश्लेष्मोदरापहः ६६

श्वेतार्को गणरूपः स्यान्मन्दारो वसुकोऽपि च।  
श्वेतपुष्पः सदापुष्पः स चालर्कः प्रतापसः ६७

रक्तोऽपरोऽकनामा स्यादर्कपर्णो विकीरणः।  
रक्तपुष्पः शुक्लफलस्तथाऽस्फोटः प्रकीर्त्तितः ६८

अर्कद्वयं सरं वातकुष्ठकण्डूविषव्रणान्।  
निहन्ति प्लीहगुल्मार्शःश्लेष्मोदरशकृत्कृमीन् ६९

अलर्ककुसुमं वृष्यं लघु दीपनपाचनम्।  
अरोचकप्रसेकार्शः कासश्वासनिवारणम् ७०

रक्तार्कपुष्पं मधुरं सतिक्तं कुष्ठकृमिघ्नं कफनाशनञ्च।  
अर्शो विषं हन्ति च रक्तपित्तं संग्राहि गुल्मे श्वयथौ हितं तत् ७१

क्षीरमर्कस्य तिक्तोष्णं स्निग्धं सलवणं लघु।  
कुष्ठगुल्मोदरहरं श्रेष्ठमेतद्विरेचनम् ७२

सेहुण्डः सिंहतुण्डः स्याद्वज्री वज्रद्रुमोऽपि च।  
सुधासमन्तदुग्धा च स्नुक्स्त्रियां स्यात्स्नुही गुडा ७३

सेहुण्डो रेचनस्तीक्ष्णो दीपनः कटुको गुरुः।  
शूलामाष्ठीलिकाऽध्मानकफगुल्मोदरानिलान् ७४

उन्मादमोहकुष्ठार्शः शोथमेदोऽश्मपाण्डुताः।  
व्रणशोथज्वरप्लीहविषदूषीविषं हरेत् ७५

उष्णवीर्यं स्नुहीक्षीरं स्निग्धञ्च कटुकं लघु।  
गुल्मिनां कुष्ठिनाञ्चापि तथैवोदररोगिणाम् ७६

हितमेतद्विरेकार्थं ये चान्ये दीर्घरोगिणः ७७

शातला सप्तला सारा विमला विदुला च सा।  
तथा निगदिता भूरिफेना चर्मकषेत्यपि ७८

शातला कटुका पाके वातला शीतला लघुः।  
तिक्ता शोथकफानाहपित्तोदावर्त्तरक्तजित् ७९

कलिहारी तु हलिनी लाङ्गली शक्रपुष्प्यपि।  
विशल्याऽग्निशिखाऽनन्तावह्निवक्त्रा च गर्भनुत्।  
कलिहारी सरा कुष्ठशोफार्शोव्रणशूलजित् ८०

सक्षारा श्लेष्मजित्तिक्ताकटुका तुवराऽपि च।  
तीक्ष्णोष्णा कृमिहृल्लघ्वी पित्तलागर्भपातिनी ८१

करवीरः श्वेतपुष्पः शतकुम्भोऽश्वमारकः।  
द्वितीयो रक्तपुष्पश्च चण्डातो लगुडस्तथा ८२

करवीरद्वयं तिक्तं कषायं कटुकञ्च तत्।  
व्रणलाघवकृन्नेत्रकोपकुष्ठव्रणापहम् ८३

वीर्योष्णं कृमिकण्डूघ्नं भक्षितं विषवन्मतम् ८४

धत्तूरधूर्त्तधुत्तूरा उन्मत्तः कनकाह्वयः।  
देवता कितवस्तूरी महामोही शिवप्रियः ८५

मातुलो मदनश्चास्य फले मातुलपुत्रकः।  
धत्तूरो मदवर्णाग्निवातकृज्ज्वरकुष्ठनुत् ८६

कषायो मधुरस्तिक्तो यूकालिक्षाविनाशकः।  
उष्णो गुरुर्व्रणश्लेष्मकण्डूकृमिविषापहः ८७

वासको वासिका वासा भिषङ्माता च सिंहिका।  
सिंहास्यो वाजिदन्ता स्यादाटरूषोऽटरूषकः ८८

अटरूषो वृषस्ताम्रः सिंहपर्णश्च स स्मृतः।  
वासको वातकृत्स्वर्यः कफपित्तास्रनाशनः ८९

तिक्तस्तुवरको हृद्यो लघुशीतस्तृडर्त्तिहृत्।  
श्वासकासज्वरच्छर्दिमेहकुष्ठक्षयापहः ९०

पर्पटो वरतिक्तश्च स्मृतः पर्पटकश्च सः।  
कथितः पांशुपर्यायस्तथा कवचनामकः ९१

पर्पटो हन्ति पित्तास्रभ्रमतृष्णाकफज्वरान्।  
संग्राही शीतलस्तिक्तो दाहनुद्वातलो लघुः ९२

निम्बः स्यात्पिचुमर्दश्च पिचुमन्दश्च तिक्तकः।  
अरिष्टः पारिभद्र श्च हिङ्गुनिर्यास इत्यपि ९३

निम्बः शीतो लघुर्ग्राही कटुपाकोऽग्निवातनुत्।  
अहृद्यः श्रमतृट्कासज्वरारुचिकृमिप्रणुत्।  
व्रणपित्तकफच्छर्दिकुष्ठहृल्लासमेहनुत् ९४

निम्बपत्रं स्मृतं नेत्र्\! यं कृमिपित्तविषप्रणुत्।  
वातलं कटुपाकञ्च सर्वारोचककुष्ठनुत् ९५

निम्बफलं रसे तिक्तं पाके तु कटुभेदनम्।  
स्निग्धं लघूष्णं कुष्ठघ्नं गुल्मार्शःकृमिमेहनुत् ९६

महानिम्बः स्मृतो द्रे का रम्यको विषमुष्टिकः।  
केशमुष्टिर्निम्बकश्च कार्मुको जीव इत्यपि ९७

महानिम्बो हिमो रूक्षस्तिक्तो ग्राही कषायकः ९८

कफपित्तभ्रमच्छर्दिकुष्ठहृल्लासरक्तजित्।  
प्रमेहश्वासगुल्मार्शोमूषिकाविषनाशनः ९९

पारिभद्रो निम्बतरुर्मन्दारः पारिजातकः।  
पारिभद्रो ऽनिलश्लेष्मशोथमेदः कृमिप्रणुत्।  
तत्पत्रं पित्तरोगघ्नं कर्णव्याधिविनाशनम् १००

काञ्चनारः काञ्चनको गण्डारिः शोणपुष्पकः १०१

कोविदारश्च मरिकः कुद्दालो युगपत्रकः।  
कुण्डली ताम्रपुष्पश्चाश्मन्तकः स्वल्पकेशरी १०२

काञ्चनारो हिमो ग्राही तुवरः श्लेष्मपित्तनुत्।  
कृमिकुष्ठगुदभ्रंशगण्डमालाव्रणापहः १०३

कोविदारोऽपि तद्वत्स्यात्तयोः पुष्पं लघु स्मृतम्।  
रूक्षं संग्राहि पित्तास्रप्रदरक्षयकासनुत् १०४

शोभाञ्जनः शिग्रुतीक्ष्णगन्धकाक्षीवमोचकाः।  
तद्बीजं श्वेतमरिचंमधुशिग्रुः सलोहितः।  
शिग्रुः कटुः कटुः पाके तीक्ष्णोष्णो मधुरो लघुः १०५

दीपनो रोचनो रूक्षः क्षारस्तिक्तो विदाहकृत्।  
संग्राही शुक्रलो हृद्यः पित्तरक्तप्रकोपणः १०६

चक्षुष्यः कफवातघ्नो विद्र धिश्वयथुक्रिमीन्।  
मेदोऽपचीविषप्लीहगुल्मगण्डव्रणान्हरेत् १०७

श्वेतः प्रोक्तगुणो ज्ञेयो विशेषाद्दाहकृद्भवेत्।  
प्लीहानं विद्र धिं हन्ति व्रणघ्नः पित्तरक्तहृत्।  
मधुशिग्रुः प्रोक्तगुणो विशेषाद्दीपनः सरः १०८

शिग्रुवल्कलपत्राणां स्वरसः परमार्त्तिहृत् १०९

चक्षुष्यं शिग्रुजं बीजं तीक्ष्णोष्णं विषनाशनम्।  
अवृष्यं कफवातघ्नं तन्नस्येन शिरोऽत्तिनुत् ११०

आस्फोता गिरिकर्णीस्याद्विष्णुक्रान्ताऽपराजिता।  
अपराजिते कटू मेध्ये शीते कण्ठ्येसुदृष्टिदे १११

कुष्ठमूत्रत्रिदोषामशोथव्रणविषापहे।  
कषाये कटुके पाके तिक्ते च स्मृतिबुद्धिदे ११२

सिन्दुवारः श्वेतपुष्पः सिन्दुकः सिन्दुवारकः।  
नीलपुष्पी तु निर्गुण्डी शेफाली सुवहा च सा ११३

सिन्दुकः स्मृतिदस्तिक्तः कषायः कटुको लघुः।  
केश्यो नेत्रहितो हन्ति शूलशोथाममारुतान्।  
कृमिकुष्ठारुचिश्लेष्मज्वरान्नीलापि तद्विधा ११४

सिन्दुवारदलं जन्तुवातश्लेष्महरं लघु ११५

कुटजः कूटजः कौटो वत्सको गिरिमल्लिका ११६

कालिङ्गः शक्रशाखी च मल्लिकापुष्प इत्यपि।  
इन्द्रो यवफलः प्रोक्तो वृक्षकः पाण्डुरद्रुमः ११७

कुटजः कटुको रूक्षो दीपनस्तुवरो हिमः।  
अर्शोऽतिसारपित्तास्नकफतृष्णाऽमकुष्ठनुत् ११८

करञ्जो नक्तमालश्च करजश्चिरबिल्वकः।  
घृतपूर्णकरञ्जोऽन्य प्रकीर्यः पूतिकोऽपि च ११९

स चोक्तः पूतिकरञ्जः सोमवल्कश्च स स्मृतः।  
करञ्जः कटुकस्तीक्ष्णो वीर्योष्णो योनिदोषहृत्।  
कुष्ठोदावर्त्तगुल्मार्शोव्रणक्रिमिकफापहः १२०

तत्पत्रं कफवातार्शः कृमिशोथहरं परम्।  
भेदनं कटुकं पाके वीर्योष्णं पित्तलं लघुः १२१

तत्फलं कफवातघ्नं मेहार्शःकृमिकुष्ठजित्।  
घृतपूर्णकरञ्जोऽपि करञ्जसदृशो गुणैः १२२

उदकीर्यस्तृतीयोऽन्य षड्ग्रन्था हस्तिवारुणी।  
मर्कटी वायसी चापि करञ्जी करभञ्जिका १२३

करञ्जी स्तम्भनी तिक्ता तुवरा कटुपाकिनी।  
वीर्योष्णा वमिपित्तार्शः कृमिकुष्ठप्रमेहजित् १२४

श्वेता गुञ्जोच्चटा प्रोक्ता कृष्णला चापि सा स्मृता।  
रक्ता सा काकचिञ्ची स्यात्काकणन्ती च रक्तिका १२५

काकादनी काकपीलुः सा स्मृता काकवल्लरी।  
गुञ्जाद्वयन्तु केश्यं स्याद्वातपित्तज्वरापहम् १२६

मुखशोषभ्रमश्वासतृष्णामदविनाशनम्।  
नेत्रामयहरं वृष्यं बल्यं कण्डूं व्रणं हरेत् १२७

कृमीन्द्र लुप्तकुष्ठानि रक्ता च धवलाऽपि च १२८

कपिच्छूरात्मगुप्ता वृष्या प्रोक्ता च मर्कटी।  
अजडा कण्डुरा व्यङ्गा दुःस्पर्शा प्रावृषायणी १२९

लाङ्गली शूकशिम्बी च सैव प्रोक्ता महर्षिभिः।  
कपिकच्छूर्भृशं वृष्या मधुरा बृंहणी गुरुः।  
तिक्ता वातहरी बल्या कफपित्तास्रनाशिनी १३०

तद्बीजं वातशमनं स्मृतं वाजीकरं परम् १३१

मांसरोहिण्यतिरुहा वृत्ता चर्मकषा वसा।  
प्रहारवल्ली विकशा वीरवत्यपि कथ्यते।  
स्यान्मांसरोहिणी वृष्या सरा दोषत्रयापहा १३२

चिह्लकोवातनिर्हारः श्लेष्मघ्नो धातुपुष्टिकृत्।  
आग्नेयो विषवद्यस्य फलं मत्स्यनिषूदनम् १३३

टङ्कारी वातजित्तिक्ता श्लेष्मघ्नी दीपनी लघुः।  
शोथोदरव्यथाहन्त्री हिता पीठविसर्पिणाम् १३४

वेतसो नम्रकः प्रोक्तो वानीरो वञ्जुलस्तथा।  
अभ्रपुष्पश्च विदुलो रथः शीतश्च कीर्त्तितः १३५

वेतसः शीतलो दाहशोथार्शोयोनिरुक्प्रणुत्।  
हन्ति वीसर्पकृच्छ्रास्रपित्ताश्मरिकफानिलान् १३६

निकुञ्जकः परिव्याधो नादेयो जलवेतसः।  
जलजो वेतसः शीतः कुष्ठहृद्वातकोपनः १३७

इज्जलो हिज्जलश्चापि निचुलश्चाम्बुजस्तथा।  
जलवेतसवद्वेद्यो हिज्जलोऽय विषापहः १३८

अङ्कोटो दीर्घकीलः स्यादङ्कोलश्च निकोचकः।  
अङ्कोटकः कटुस्तीक्ष्णः स्निग्धोष्णस्तुवरो लघुः १३९

रेचनः कृमिशूलामशोफग्रहविषापहः।  
विसर्पकफपित्तास्रमूषकाहिविषापहः १४०

तत्फलं शीतलं स्वादु श्लेष्मघ्नं बृंहणं गुरु।  
बल्यं विरेचनं वातपित्तदाहक्षयास्रजित् १४१

बलावाट्यालिका वाट्या सैव वाट्यालकाऽपि च।  
महाबला पीतपुष्पा सहदेवी च सा स्मृता १४२

ततोऽन्याऽतिबला ऋष्यप्रोक्ता कङ्कतिका च सा।  
गाङ्गेरुकी नागबला झषा ह्रस्वगवेधुका १४३

बलाचतुष्टयं शीतं मधुरं बलकान्तिकृत्।  
स्निग्धं ग्राहि समीरास्रपित्तास्रक्षतनाशनम् १४४

बलामूलत्वचश्चूर्णं पीतं सक्षीरशर्करम्।  
मूत्रातिसारं हरति दृष्टमेतन्न संशयः १४५

हरेन्महाबला कृच्छ्रम् भवेद्वातानुलोमिनी।  
हन्यादतिवला मेहं पयसा सितया समम् १४६

पुत्रकाकाररक्ताल्पबिन्दुभिर्लाञ्छितच्छदा १४७

लक्ष्मणा पुत्रजननी वस्तगन्धाकृतिर्भवेत्।  
कथिता पुत्रदाऽवश्या लक्ष्मणा मुनिपुङ्गवैः १४८

स्वर्णवल्लीरक्तफला काकायुः काकवल्लरी।  
स्वर्णवल्ली शिरः पीडां त्रिदोषान्हन्ति दुग्धदा १४९

कार्पासी तुण्डकेशी च समुद्रा न्ता चकथ्यते।  
कर्पासकी लघु कोष्णा मधुरा वातनाशिनी १५०

तत्पलाशं समीरघ्नं रक्तकृन्मूत्रवर्द्धनम्।  
तत्कर्णपिडकानादपूयास्रावविनाशनम् १५१

तद्बीजं स्तन्यदं वृष्यं स्निग्धं कफकरं गुरु १५२

वंशस्त्वक्सारकर्मारत्वचिसारतृणध्वजाः।  
शतपर्वा यवफलो वेणुमस्करतेजनाः १५३

वंशः सरो हिमः स्वादुः कषायो वस्तिशोधनः।  
छेदनः कफपित्तघ्नः कुष्ठास्रव्रणशोथजित् १५४

तत्करीरः कटुः पाके रसे रूक्षो गुरुः सरः।  
कषायः कफकृत्स्वादुर्विदाही वातपित्तलः १५५

तद्यवास्तु सरा रूक्षाः कषायाः कटुपाकिनः।  
वातपित्तकरा उष्णा बद्धमूत्राः कफापहाः १५६

नलः पोटगलः शून्यमध्यश्च धमनस्तथा।  
नलस्तुमधुरस्तिक्तः कषायः कफरक्तजित्।  
उष्णो हृद्वस्तियोन्यर्त्तिदाहपित्तविसर्पहृत् १५७

भद्र मुञ्जः शरो बाणस्तेजनश्चेक्षुवेष्टनः १५८

मुञ्जो मुञ्जातको बाणः स्थूलदर्भः सुमेखलः।  
मुञ्जद्वयन्तु मधुरं तुवरं शिशिरं तथा १५९

दाहतृष्णाविसर्पास्रमूत्रकृच्छ्राक्षिरोगजित्।  
दोषत्रयहरं वृष्यं मेखलासूपयुज्यते १६०

कासः कासेक्षुरुद्दिष्टः स स्यादिक्षुरसस्तथा।  
इक्ष्वालिकेक्षुगन्धा च तथा पोटगलः स्मृतः १६१

कासः स्यान्मधुरस्तिक्तः स्वादुपाको हिमः खरः।  
मूत्रकृच्छ्राश्मदाहास्रक्षयपित्तजरोगजित् १६२

गुन्द्र ः\! पटेरको गुल्मः शृङ्गवेराभमूलकः।  
गुन्द्र ः\! कषायो मधुरः शिशिरः पित्तरक्तजित्।  
स्तन्यशुक्ररजोमूत्रशोधनो मूत्रकृच्छ्रहृत् १६३

एरका गुन्द्र मूला च शिविर्गुन्द्रा शरीति च।  
एरका शिशिरा वृष्या चक्षुष्या वातकोपिनी।  
मूत्रकृच्छ्राश्मरीदाहपित्तशोणितनाशिनी १६४

कुशो दर्भस्तथा बर्हिः सूच्यग्रो यज्ञभूषणः।  
ततोऽन्यो दीर्घपत्रः स्यात्क्षुरपत्रस्तथैव च १६५

दर्भद्वयं त्रिदोषघ्नं मधुरं तुवरं हिमम्।  
मूत्रकृच्छ्राश्मरीतृष्णावस्तिरुक्प्रदरास्रजित् १६६

कत्तृणं रौहिषं देवजग्धं सौगन्धिकं तथा।  
भूतिकं ध्यामपौरञ्च श्यामकं धूपगन्धिकम् १६७

रौहिषं तुवरं तिक्तं कटुपाकं व्यपोहति।  
हृत्कण्ठव्याधिपित्तास्रशूलकासकफज्वरान् १६८

गुह्यबीजं तु भूतीकं सुगन्धं जम्बुकप्रियम्।  
भूतृणं तु भवेच्छत्रा मालातृणकमित्यपि १६९

भूतृणं कटुकं तिक्तं तीक्ष्णोष्णं रेचनं लघु।  
विदाहि दीपनं रूक्षमनेत्र्\! यं मुखशोधनम् १७०

अवृष्यं बहुविट्कञ्च पित्तरक्तप्रदूषणम् १७१

नीलदूर्बा रुहाऽनन्ता भार्गवी शतपर्विका।  
शष्पं सहस्रवीर्या च शतवल्ली च कीर्त्तिता १७२

नीलदूर्वा हिमा तिक्ता मधुरा तुवरा हरेत्।  
कफपित्तास्रवीसर्पतृष्णादाहत्वगामयान् १७३

दूर्वा शुक्ला तु गोलोमी शतवीर्या च कथ्यते।  
श्वेता दूर्वा कषाया स्यात्स्वाद्वी व्रण्या च जीवनी।  
तिक्ता हिमा विसर्पास्रतृट्पित्तकफदाहहृत् १७४

गण्डदूर्वा तु गण्डाली मत्स्याक्षी शकुलादनी।  
गण्डदूर्वा हिमा लोहद्रा विणी ग्राहिणी लघुः १७५

तिक्ता कषाया मधुरा वातकृत्कटुपाकिनी।  
दाहतृष्णाबलासास्रकुष्ठपित्तज्वरापहा १७६

वाराहीकन्दसंज्ञस्तु पश्चिमे गृष्टिसंज्ञकः।  
वाराहीकन्द एवान्यैश्चर्मकारालुको मतः १७७

अनूपसम्भवे देशे वराह इव लोमवान्।  
वाराहवदना गृष्टिर्वरदेत्यपि कथ्यते १७८

वाराही तु रसे स्वाद्वी तिक्ता पाके पुनः कटुः।  
शुक्रायुःस्वरवर्णाग्निबलपित्तविवर्द्धिनी।  
कफकुष्ठमरुन्मेहकृमिहृच्च रसायनी १७९

विदारी स्वादुकन्दा च सा तु क्रोष्ट्रीसिता स्मृता।  
इक्षुगन्धा क्षीरवल्ली क्षीरशुक्ला पयस्विनी १८०

विदारी मधुरा स्निग्धा बृंहणी स्तन्यशुक्रदा १८१

शीता स्वर्या मूत्रला च जीवनी बलवर्णदा।  
गुरुः पित्तास्रपवनदाहान् हन्ति रसायनी १८२

तालमूली तु विद्वद्भिर्मुशली परिकीर्त्तिता।  
मुशली मधुरा वृष्या वीर्योष्णा बृंहणी गुरुः।  
तिक्ता रसायनी हन्ति गुदजान्यनिलं तथा १८३

शतावरी बुहसुता भीरुरिन्दीवरी वरी।  
नारायणी शतपदी शतवीर्या च पीवरी १८४

महाशतावरी चान्या शतमूल्यूर्ध्वकण्टिका।  
सहस्रवीर्या हेतुश्च ऋष्यप्रोक्ता महोदरी १८५

शतावरी गुरुः शीता तिक्ता स्वाद्वी रसायनी।  
मेधाऽग्निपुष्टिदा स्निग्धा नेत्र्\! या गुल्मातिसारजित् १८६

शुक्रस्तन्यकरी बल्या वातपित्तास्रशोथजित्।  
महाशतावरी मेध्या हृद्या वृष्या रसायनी १८७

शीतवीर्या निहन्त्यर्शोग्रहणीनयनामयान्।  
तदङ्कुरस्रिदोषघ्नो लघुरर्शःक्षयापहा १८८

गन्धान्ता वाजिनामादिरश्वगन्धा हयाह्वया।  
वराहकर्णी वरदा बलदा कुष्ठगन्धिनी १८९

अश्वगन्धाऽनिलश्लेष्मश्वित्रशोथक्षयापहा।  
बल्या रसायनी तिक्ता कषायोष्णाऽतिशुक्रला १९०

पाठाऽम्बष्ठाऽम्बष्ठकी च प्राचीना पापचेलिका।  
एकाष्ठीला रसा प्रोक्ता पाठिका वरतिक्तिका १९१

पाठोष्णा कटुका तीक्ष्णा वातश्लेष्महरी लघुः।  
हन्ति शूलज्वरच्छर्दिकुष्ठातीसारहृद्रुजः।  
दाहकण्डूविषश्वासकृमिगुल्मगरव्रणान् १९३

श्वेता त्रिर्वृत् त्रिभण्डी स्यात् त्रिवृतात्रिपुटाऽपि च।  
सर्वानुभूतिः सरला निशोत्रा रेचनीति च १९३

श्वेता त्रिवृद्रे चनी स्यात्स्वादुरुष्णा समीरहृत्।  
रूक्षा पित्तज्वरश्लेष्मपित्तशोथोदरापहा १९४

त्रिवृच्छ्यामाऽद्धचन्द्रा च पालिन्दी च सुषेणिका।  
मसूरविदला काली कैषिका कालमेषिका १९५

श्यामा त्रिवृत्ततो हीनगुणा तीव्रविरेचिनी।  
मूर्च्छादाहमदभ्रान्तिकण्ठोत्कर्षणकारिणी १९६

लघुदन्ती विशल्या च स्यादुदुम्बरपर्ण्यपि।  
तथैरण्डफला शीघ्रा श्वेतघण्टा घुणप्रिया १९७

वाराहाङ्गी च कथिता निकुम्भश्च मकूलकः।  
द्र वन्ती शम्बरी चित्रा प्रत्यक्पर्ण्याखुपर्ण्यपि १९८

उपचित्रा श्रुतश्रोणी न्यग्रोधी च तथा वृषा।  
दन्तीद्वयं सरं पाकं रसे च कटु दीपनम् १९९

गुदाङ्कुराश्मशूलास्रकण्डूकुष्ठविदाहनुत्।  
तीक्ष्णोष्णं हन्ति पित्तास्रकफशोथोदरक्रिमीन् २००

क्षुद्र दन्तीफलं तु स्यान्मधुरं रसपाकयोः।  
शीतलं सृष्टविण्मूत्रं गरशोथकफापहम् २०१

जयपालो दन्तिबीजं विख्यातं तिन्तिडीफलम्।  
जयपालो गुरुः स्निग्धो रेची पित्तकफापहः २०२

अथेन्द्र वारुणी महेन्द्र वारुणी च।  
एन्द्री न्द्र वारुणी चित्रा गवाक्षी च गवादनी।  
वारुणी च पराऽप्युक्ता सा विशाला महाफला २०३

श्वेतपुष्पा मृगाक्षी च मृगैर्वारुर्मृगादनी।  
गवादनीद्वयं तिक्तं पाके कटु सरं लघु २०४

वीर्योष्णं कामलापित्तकफप्लीहोदरापहम् २०५

श्वासकासापहं कुष्ठगुल्मग्रन्थिव्रणप्रणुत्।  
प्रमेहमूढगर्भामगण्डामयविषापहम् २०६

नीली तु नीलिनी तूणी काला दोला च नीलिका।  
रञ्जनी श्रीफली तुच्छा ग्रामीणा मधुपर्णिका २०७

क्लीतका कालकेशी च नीलपुष्पा च सा स्मृता।  
नीलिनी रेचनी तिक्ता केश्या मोहभ्रमापहा २०८

उष्णा हन्त्युदरप्लीहवातरक्तकफानिलान्।  
आमवातमुदावर्त्तं मदं च विषमुद्धतम् २०९

शरपुङ्खः प्लीहशत्रुर्नीलीवृक्षाकृतिश्च सः।  
शरपुङ्खो यकृत्प्लीहगुल्मव्रणविषापहः।  
तिक्तः कषायः कासास्रश्वासज्वरहरो लघुः २१०

विऋ\!द्धदारुक आवेगी छागान्त्री वृष्यगन्धिका।  
वृद्धद्वारुः कषायोष्णः कटुस्तिक्तो रसायनः १

वृष्यो वातामवातार्शः शोथमेहकफप्रणुत्।  
शुक्रायुर्बलमेधाऽग्निस्वरकान्तिकरःसरः २

थासो यवासो दुःस्पर्शो धन्वयासः कुनाशकः।  
दुरालभा दुरालम्भा समुद्रा न्ता च रोदिनी २११

गान्धारी कच्छुराऽनन्ता काषाया हरिविग्रहा।  
यासः स्वादुः सरस्तिक्तस्तुवरः शीतलो लघुः २१२  ।  
कफमेदोमदभ्रान्तिपित्तासृक्कुष्ठकासजित्।  
तृष्णाविसर्पवातास्रवमिज्वरहरः स्मृतः २१३

यवासस्य गुर्णैस्तुल्या बुधैरुक्ता दुरालभा २१४

मुण्डी भिक्षुरपि प्रोक्ता श्रावणी च तपोधना।  
श्रवणाह्वा मुण्डतिका तथा श्रवणशीर्षका २१५

महाश्रावणिकाऽन्या तु सा स्मृता भूकदम्बिका।  
कदम्बपुष्पिका च स्यादव्यथाऽतितपस्विनी २१६

मुण्डतिका कटुः पाके वीर्योष्णा मधुरा लघुः।  
मेध्या गण्डापचीकृच्छ्रकृमियोन्यर्त्तिपाण्डुनुत् २१७

श्लीपदारुच्यपस्मारप्लीहमेदोगुदार्तिहृत्।  
महामुण्डी च तत्तुल्या गुणैरुक्ता महर्षिभिः २१८

अपामार्गस्तु शिखरी ह्यधः शल्यो मयूरकः।  
मर्कटी दुर्ग्रहा चापि किणिही खरमञ्जरी २१९

अपामार्गः सरस्तीक्ष्णो दीपनस्तिक्तकः कटुः।  
पाचनो रोचनश्छर्दिकफमेदोऽनिलापहः।  
निहन्ति हृद्रुजाध्मार्शः कण्डूशूलोदरापचीः २२०

रक्तोऽन्यो वशिरो वृत्तफलो धामार्गवोऽपि च।  
प्रत्यक्पर्णी केशपर्णी कथिता कपिपिप्पली २२१

अपामार्गोऽरुणो वातविष्टम्भी कफहृद्धिमः।  
रूक्षः पूर्वगुणैर्न्यूनः कथितो गुणवेदिभिः २२२

अपामार्गफलं स्वादु रसे पाके च दुर्जरम्।  
विष्टम्भि वातलं रूक्षं रक्तपित्तप्रसादनम् २२३

कोकिलाक्षस्तु काकेक्षुरिक्षुरः क्षुरकः क्षुरः।  
भिक्षुः काण्डेक्षुरप्युक्त इक्षुगन्धेक्षुबालिका २२४

क्षुरकः शीतलो वृप्यः स्वाद्वम्लः पिच्छिलस्तथा।  
तिक्तो वातामशोथाश्मतृष्णादृष्ट्यनिलास्रजित् २२५

ग्रन्थिमानस्थिसंहारीवज्राङ्गीवाऽस्थिशृङ्खला।  
अस्थिसंहारकः प्रोक्तो वातश्लेष्महरोऽस्थियुक् २२६

उष्णः सरः कृमिघ्नश्चदुर्नामघ्नोऽक्षिरोगजित्।  
रूक्षः स्वादुर्लघुर्वृष्यः पाचनः पित्तलः स्मृतः २२७

काण्डं त्वग्विरहितमस्थिशृङ्खलायामाषार्द्र द्विदलमकञ्चुकं तदर्द्धम्।  
संपिष्टं सुतनु ततस्तिलस्य तैलेसंपक्वं वटकमतीव वातहारि २२८

कुमारी गृहकन्या च कन्या घृतकुमारिका।  
कुमारी भेदनी शीता तिक्ता नेत्र्\! या रसायनी २२९

मधुरा बृंहणी बल्या वृष्या वातविषप्रणुत्।  
गुल्मप्लीहयकृद्वृद्धिकफज्वरहरी हरेत्।  
ग्रन्थ्यग्निदग्धविस्फोटपित्तरक्तत्वगामयान् २३०

पुनर्नवा श्वेतमूला शोथघ्नी दीर्घपत्रिका।  
कटु कषायानुरसा पाण्डुघ्नी दीपनी परा।  
शोफानिलगरश्लेष्महरी ब्रघ्नोदरप्रणुत् २३१

पुनर्नवाऽपरा रक्ता रक्तपुष्पा शिलाटिका।  
शोथघ्नी क्षुद्र वर्षाभूर्वर्षकेतुः कठिल्लकः २३२

पुनर्नवाऽरुणा तिक्ता कटुपाका हिमा लघुः।  
वातला ग्राहिणी श्लेष्मपित्तरक्तविनाशिनी २३३

प्रसारणी राजबला भद्र पर्णी प्रतानिनी।  
सरणी सारणी भद्रा बला चापि कटम्भरा २३४

प्रसारणी गुरुर्वृष्या वलसन्धानकृत्सरा।  
वीर्योष्णा वातहृत्तिक्ता वातरक्तकफापहा २३५

कृष्णा तु शारिवा श्यामा गोपी गोपवधूश्च सा २३६

धवला शारिवा गोपा गोपकन्या कृशोदरी।  
स्फोटा श्यामा गोपवल्ली लताऽस्फोता च चन्दना २३७

सारिवायुगलं स्वादु स्निग्धं शुक्रकरं गुरु।  
अग्निमान्द्यारुचिश्वासकासामविषनाशनम्।  
दोषत्रयास्रप्रदरज्वरातीसारनाशनम् २३८

भृङ्गराजो भृङ्गरजो मार्कवो भृङ्ग एव च।  
अङ्गारकः केशराजो भृङ्गारः केशरञ्जनः २३९

भृङ्गारः कटुकस्तीक्ष्णो रूक्षोष्णः कफवातनुत् २४०

केश्यस्त्वच्यः कृमिश्वासकासशोथामपाण्डुनुत्।  
दन्त्यो रसायनो बल्यः कुष्ठनेत्रशिरोऽत्तिनुत् २४१

शणपुष्पी स्मृता घण्टा शणपुष्पसमाकृतिः।  
शणपुष्पी कटुस्तिक्ता वामिनी कफपित्तजित् २४२

बलभद्रा त्रायमाणा त्रायन्ती गिरिजाऽनुजा।  
त्रायन्ती तुवरा तिक्ता सरा पित्तकफापहा।  
ज्वरहृद्रो गगुल्मार्शोभ्रमशूलविषप्रणुत् २४३

मूर्वा मधुरसा देवी मोरटा तेजनी स्रुवा।  
मधुलिका मधुश्रेणी गोकर्णी पीलुपर्ण्यपि २४४

मूर्वा सरा गुरुः स्वादुस्तिक्ता पित्तास्रमेहनुत्।  
त्रिदोषतृष्णाहृद्रो गकण्डूकुष्ठज्वरापहाः २४५

काकमाची ध्वाङ्क्षमाची काकाह्वा चैव वायसी।  
काकमाची त्रिदोषघ्नी स्निग्धोष्णा स्वरशुक्रदा २४६

तिक्ता रसायनी शोथकुष्टार्शोज्वरमेहजित्।  
कटुर्नेत्रहिता हिक्काच्छर्दिहृद्रो गनाशिनी २४७

काकनासा तु काकाङ्गी काकतुण्डफला च सा २४८

काकनासा कषायोष्णा कटुका रसपाकयोः।  
कफघ्नी वामनी तिक्ता शोथार्शश्वित्रकुष्ठहृत् २४९

काकजङ्घा नदीकान्ता काकतिक्ता सुलोमशा।  
पारावतपदी दासी काका चापि प्रकीर्त्तिता २५०

काकजंघा हिमा तिक्ता कषाया कफपित्तजित्।  
निहन्ति ज्वरपित्तास्रव्रणकण्डूविषक्रिमीन् २५१

नागपुष्पी श्वेत पुष्पा नागिनी रामदूतिका।  
नागिनी रोचनी तिक्ता तीक्ष्णोष्णा कफपित्तनुत्।  
विनिहन्ति विषं शूलं योनिदोषवमिक्रिमीन् २५२

मेषशृङ्गी विषाणी स्यान्मेषवल्ल्यजशृङ्गिका।  
मेषशृङ्गी रसे तिक्ता वातला श्वासकासहृत् २५३

रूक्षा पाके कटुः पित्तव्रणश्लेष्माक्षिशूलनुत् २५४

मेषशृङ्गीफलं तिक्तं कुष्ठमेहकफप्रणुत्।  
दीपनं स्रंसनं कासक्रिमिव्रणविषापहम् २५५

हंसपादी हंसपदी कीटमाता त्रिपादिका।  
हंसपादी गुरुः शीता हन्ति रक्तविषव्रणान्।  
विसर्पदाहातीसारलूताभूताग्निरोहिणीः २५६

सोमवल्ली सोमलता सोमक्षीरी द्विजप्रिया।  
सोमवल्ली त्रिदोषघ्नी कटुस्तिक्ता रसायनी २५७

आकाशवल्ली तु बुधैः कथिताऽमरवल्लरी २५८

खवल्ली ग्राहिणी तिक्ता पिच्छिलाऽक्ष्यामयापहा।  
तुवराऽग्निकरी हृद्या पित्तश्लेष्मामनाशिनी २५९

छिलिहिण्टो महामूलःपातालगरुडाह्वयः।  
छिलिहिण्टः परं वृष्यः कफघ्नः पवनापहः २६०

वन्दा वृक्षादनी वृक्षभक्ष्या वृक्षरुहाऽपि च।  
वन्दाकः स्याद्धिमस्तिक्तः कषायो मधुरो रसे।  
मङ्गल्यः कफवातास्ररक्षोव्रणविषापहः २६१

वटपत्री तु कथिता मोहिन्यैरावती बुधैः।  
वटपत्री कषायोष्णा योनिमूत्रगदापहा २६२

हिङ्गुपत्री तु कवरी पृथ्वीका पृथुका पृथुः २६३

हिङ्गुपत्री भवेद्रुच्या तीक्ष्णोष्णा पाचनी कटुः।  
हृद्बस्तिरुग्विबन्धार्शःश्लेष्मगुल्मानिलापहा २६४

वंशपत्री वेणुपत्री पिण्डा हिङ्गुशिवाटिका।  
हिङ्गुपत्रीगुणा विज्ञैर्वंशपत्री च कीर्त्तिता २६५

मत्स्याक्षी बाह्लिका मत्स्यगन्धा मत्स्यादनीति च।  
मत्स्याक्षी ग्राहिणी शीतकुष्ठपित्तकफास्रजित्।  
लघुस्तिक्ता कषाया च स्वाद्वी कटुविपाकिनी २६६

सर्पाक्षी स्यात्तु गण्डाली तथा नाडीकलापकः २६७

सर्पाक्षी कटुका तिक्ता सोष्णा कृमिनिकृन्तनी।  
वृश्चिकोन्दुरुसर्पाणां विषघ्नी व्रणरोपिणी २६८

शङ्ख्नपुष्पी तु शङ्खाह्वा मङ्गल्यकुसुमाऽपि च।  
शङ्खपुष्पी सरा मेध्या वृष्या मानसरोगहृत् २६९

रसायनी कषायोष्णा स्मृतिकान्तिबलाग्निदा।  
दोषापस्मारभूताश्रीकुष्ठक्रिमिविषप्रणुत् २७०

अर्कपुष्पी क्रूरकर्मा पयस्या जलकामुका।  
अर्कपुष्पी कृमिश्लेष्ममेहपित्तविकारजित् २७१

लज्जालुः स्वाच्छमीपत्रा समङ्गा जलकारिका।  
रक्तपादी नमस्कारी नाम्ना खदिरकेत्यपि २७२

लज्जालुः शीतला तिक्ता कषाया कफपित्तजित्।  
रक्तपित्तमतीसारं योनिरोगान् विनाशयेत् २७३

अलम्बुषा खरत्वक् च तथा मेदोगला स्मृता।  
अलम्बुषा लघुः स्वादुः क्रिमिपित्तकफापहा २७४

दुग्धिका स्वादुपर्णी स्यात्क्षीरा विक्षीरिणी तथा।  
दुग्धिकोष्णा गुरू रूक्षा वातलागर्भकारिणी २७५

स्वादुक्षीरा कटुस्तिक्ता सृष्टमूत्रा मलापहा।  
स्वादुविष्टम्भिनी वृष्या कफकुष्ठक्रिमिप्रणुत् २७६

भूम्यामलकिका प्रोक्ता शिवा तामलकीति च।  
बहुपत्रा बहुफला बहुवीर्याऽजटाऽपि च २७७

भूधात्री वातकृत्तिक्ता कषाया मधुरा हिमा।  
पिपासाकासपितास्रकफकण्डूक्षतापहा २७८

ब्राह्मी कपोतवङ्का च सोमवल्ली सरस्वती।  
मण्डूकपर्णी माण्डूकी त्वाष्ट्री दिव्या महौषधी २७९

ब्राह्मी हिमा सरा तिक्ता लघुर्मध्या च शीतला।  
कषाया मधुरा स्वादुपाकाऽयुष्या रसायनी २८०

स्वर्या स्मृतिप्रद्रा कुष्ठपाण्डुमेहास्रकासजित्।  
विषशोथज्वरहरी तद्वन्मण्डूकपर्णिनी २८१

द्रो णा च द्रो णपुष्पी च फलेपुष्पा च कीर्त्तिता।  
द्रो णपुष्पी गुरुः स्वादू रूक्षोष्णा वातपित्तकृत् २८२

सतीक्ष्णलवणा स्वादुपाका कट्वी च भेदिनी।  
कफामकामलाशोथतमकश्वासजन्तुजित् २८३

सुवर्चला सूर्यभक्ता वरदा बदराऽपि च।  
सूर्यावर्त्ता रविप्रीताऽपरा ब्रह्मसुदुर्लभा २८४

सुवर्चला हिमा रूक्षा स्वादुपाका सरा गुरुः।  
अपित्तला कटुः क्षारा विष्टम्भकफवातजित् २८५

अन्या तिक्ता कषायोष्णा सरा रुक्षा लघुः कटुः।  
निहन्ति कफपित्तास्रश्वासकासारुचिज्वरान्।  
विस्फोटकुष्ठमेहास्रयोनिरुक्कृमिपाण्डुताः २८६

वन्ध्याकर्कोटकी देवी कन्या योगीश्वरीति च।  
नागरिर्नक्रदमनी विषकण्टकिनी तथा २८७

बन्ध्याकर्कोटकी लघ्वी कफनुद् व्रणशोधिनी।  
सर्पदर्पहरी तीक्ष्णा विसर्पविषहारिणी २८८

मार्कण्डिका भूमिवल्ली मार्कण्डी मृदुरेचनी २८९

मार्कण्डिका कुष्ठहरी ऊर्ध्वाधःकायशोधिनी।  
विषदुर्गंन्धकासघ्नी गुल्मोदरविनाशिनी २९०

देवदाली यु वेणी स्यात्कर्कटी च गरागरी।  
देवताडो वृत्तकोशस्तथा जीमूत इत्यपि २९१

पीता परा खरस्पर्श विषघ्नी गरनाशिनी।  
देवदाली रसे तिक्ता कफार्शःशोफपाण्डुताः।  
नाशयेद्वामनी तीक्ष्णा क्षयहिक्काकृमिज्वरान् २९२

देवदालीफलं तिक्तं कृमिश्लेष्मविनाशनम्।  
स्रंसनं गुल्मशूलघ्नमर्शोघ्नं वातजित्परम् २९३

जलपिप्पल्यभिहिता शारदी शकुलादनी।  
मत्स्यादनी मत्स्यगन्धा लाङ्गलीत्यपि कीर्त्तिता २९४

जलपिप्पलिका हृद्या चक्षुष्या शुक्रला लघुः २९५

संग्राहिणी हिमा रूक्षा रक्तदाहव्रणापहा।  
कटुपाकरसा रुच्या कषाया वह्निवर्द्धिनी २९६

गोजिह्वा गोजिका गोभी दार्विका खरपर्णिनी।  
गोजिह्वा वातला शीता ग्राहिणी कफपित्तनुत् २९७

हृद्या प्रमेहकासास्रव्रणज्वरहरी लघुः।  
कोमला तुवरा तिक्ता स्वादुपाकरसा स्मृता २९८

विज्ञेया नागदमनी बलमोदा विषापहा।  
नागपुष्पी नागपत्रा महायोगेश्वरीति च २९९

बलामोटा कटुस्तिक्ता लघुः पित्तकफापहा।  
मूत्रकृच्छ्रव्रणान् रक्षो नाशयेज्जालगर्दभम् ३००

सर्वग्रहप्रशमनी निःशेषविषनाशिनी।  
जयं सर्वत्र कुरुते धनदासुमतिप्रदा ३०१

वेल्लन्तरो जगति वीरतरुः प्रसिद्धः श्वेतासितारुणविलोहितनीलपुष्पः।  
स्याज्जातितुल्यकुसुमः शमिसूक्ष्मपत्रः स्यात्कण्टकी विजलदेशज एव वृक्षः
३०२

वेल्लन्तरो रसे पाके तिक्तस्तृष्णाकफापहः।  
मूत्राघाताश्मजिद्ग्राही योनिमूत्रानिलार्त्तिजित् ३०३

छिक्क्नी क्षवकृत्तीक्ष्णा छिक्किका घ्राणदुःखदा।  
छिक्कनी कटुका रुक्ष्या तीक्ष्णोष्णावह्निपित्तकृत्।  
वातरक्तहरी कुष्ठक्रिमिवातकफापहा ३०४

कुकुन्दर स्ताम्रचूडः सूक्ष्मपत्रो मृदुच्छदः ३०५

कुकुन्दरः कटुस्तिक्तो ज्वररक्तकफापहः।  
तन्मूलमाद्र रं\! निक्षिप्तं वदने मुखशोषहृत् ३०६

सुदर्शना सोमवल्ली चक्राह्वा मधुपर्णिका।  
सुदर्शना स्वादुरुष्णा कफशोथास्रवातजित् ३०७

आखुकर्णी त्वाखुपर्णी पर्णिका भूदरीभवा।  
आखुकर्णी कटुस्तिक्ता कषाया शीतला लघुः।  
विपाके कटुका मूत्रकफामयकृमिप्रणुत् ३०८

मयूराह्वशिखा प्रोक्ता सहस्राहिर्मधुच्छदा।  
नीलकण्ठशिखा लघ्वी पित्तश्लेष्मातिसारजित् ३०९

इति श्रीमिश्रलटकनतनयश्रीमिश्रभावविरचिते भावप्रकाशे पूर्वखण्डे
मिश्रप्रकरणे

चतुर्थो गुडूच्यादिवर्गः समाप्तः४

 

अथ पुष्पवर्गः।  
वा पुंसि पद्मं नलिनमरविन्दं महोत्पलम्।  
सहस्रपत्रं कमलं शतपत्रं कुशेशयम् १

पङ्केरुहं तामरसं सारसं सरसीरुहम्।  
बिसप्रसूनराजीवपुष्कराम्भोरुहाणि च २

कमलं शीतलं वर्ण्यं मधुरं कफपित्तजित्।  
तृष्णादाहास्रविस्फोटविषवीसर्पनाशनम् ३

विशेषतः सितं पद्मं पुण्डरीकमिति स्मृतम्।  
रक्तं कोकनदं ज्ञेयं नीलमिन्दीवरं स्मृतम् ४

धवलं कमलं शीतं मधुरं कफपित्तजित्।  
तस्मादल्पगुणं किञ्चिदन्यद्र क्तोत्पलादिकम् ५

मूलनालदलोत्फुल्लफलैः समुदिता पुनः।  
पद्मिनी प्रोच्यते प्राज्ञैर्बिसिन्यादि च सा स्मृता ६

पद्मिनी शीतला गुर्वी मधुरा लवणा च सा।  
पित्तासृक्कफनुद्रू क्षा वातविष्टम्भकारिणी ७

संवर्त्तिका नवदलं बीजकोशस्तु कर्णिका।  
किञ्जल्कः केशरः प्रोक्तो मकरन्दो रसः स्मृतः।  
पद्मनालं मृणालं स्यात्तथा बिसमिति स्मृतम् ८

संवर्त्तिका हिमा तिक्ता कषाया दाहतृट्प्रणुत्।  
मूत्रकृच्छ्रगुदव्याधिरक्तपित्तविनाशिनी ९

पद्मस्य कर्णिका तिक्ता कषाया मधुरा हिमा।  
मुखवैशद्यकृल्लघ्वी तृष्णाऽस्रकफपित्तनुत् १०

किञ्जल्कः शीतलो वृष्यः कषायो ग्राहकोऽपिसः।  
कफपित्ततृषादाहरक्तार्शोविषशोथजित् ११

मृणालं शीतलं वृष्यं पित्तदाहास्रजिद् गुरु १२

दुर्जरं स्वादुपाकञ्च स्तन्यानिलकफप्रदम्।  
संग्राहि मधुरं रूक्षं शालूकमपि तद्गुणम् १३

पद्मचारिण्यतिचराऽव्यथा पद्मा च शारदा।  
पद्माऽनुष्णा कटुस्तिक्ता कषाया कफवातजित्।  
मूत्रकृच्छ्श्मशूलघ्नो श्वासकासविषापहा १४

श्वेतं कुवलयं प्रोक्तं कुमुदं कैरवं तथा।  
कुमुदं पिच्छिलं स्निग्धं मधुरं ह्लादि शीतलम् १५

कुमुद्वती कैरविका तथा कुमुदिनीति च १६

सा तु मूलादिसर्वाङ्गैरुक्ता समुदिता बुधैः।  
पद्मिन्या ये गुणाः प्रोक्ताः कुमुदिन्याश्च ते स्मृताः १७

सौगन्धिकं तु कल्हारं हल्लकं रक्तसन्ध्यकम्।  
कल्हारं शीतलं ग्राहि विष्टम्भि गुरु रूक्षणम् १८

वारिपर्णी कुम्भिका स्याद्वारिमूली खमूलिका।  
शैवालं जलनीली स्याच्छैवलं जलजञ्च तत् १९

वारिपर्णी हिमा तिक्ता लघ्वी स्वाद्वी सरा कटुः।  
दोषत्रयहरी रूक्षा शोणितज्वरशोषकृत् २०

शैवालं तुवरं तिक्तं मधुरं शीतलं लघु।  
स्निग्धं दाहतृषापित्तरक्तज्वरहरं परम् २१

शतपत्री तरुण्युक्ता कर्णिका चारुकेशरा।  
महाकुमारी गन्धाढ्या लाक्षापुष्पा ऽतिमञ्जुला २२

शतपत्री हिमा हृद्या ग्राहिणी शुक्रला लघुः।  
दोषत्रयास्रजिद्वर्ण्या कट्वी तिक्ता च पाचनी २३

नेपाली कथिता तज्ज्ञैः सप्तला नवमालिका।  
वासन्ती शीतला लघ्वी तिक्ता दोषत्रयास्रजित् २४

श्रीपदी षट्पदानन्दा वार्षिकी मुक्तबन्धना २५

वार्षिकी शीतला लघ्वी तिक्ता दोषत्रयापहा।  
कर्णाक्षिमुखरोगघ्नी तत्तैलं तद्गुणं स्मृतम् २६

जातिर्जाती च सुमना मालती राजपुत्रिका।  
चेतिका हृद्यगन्धा च सा पीता स्वर्णजातिका २७

जातीयुगं तिक्तमुष्णं तुवरं लघु दोषजित्।  
शिरोऽक्षिमुखदन्तार्त्तिविषकुष्ठानिलास्रजित् २८

यूथिका गणिकाऽम्बष्ठा सा पीता हेमपुष्पिका।  
यूथीयुगं हिमं तिक्तं कटुपाकरसं लघु २९

मधुरं तुवरं हृद्यं पित्तघ्नं कफवातलम्।  
व्रणास्रमुखदन्ताक्षिशिरोरोगविषापहम् ३०

चाम्पेयश्चम्पकः प्रोक्तोहेमपुष्पश्च स स्मृतः।  
एतस्य कलिका गन्धफलेति कथिता बुधैः ३१

चम्पकः कटुकस्तिक्तः कषायो मधुरो हिमः।  
विषक्रिमिहरः कृच्छ्रकफवातास्नपित्तजित् ३२

बकुलो मधुगन्धश्च सिंहकेसरकस्तथा।  
बकुलस्तुवरोऽनुष्णः कटुपाकरसो गुरुः।  
कफपित्तविषश्वित्रकृमिदन्तगदापहः ३३

शिवमल्ली पाशुपत एकाष्ठीलो वको वसुः ३४

वकोऽनुष्णः कटुस्तिक्तः कफपित्तविषापहः।  
योनिशूलतृषादाहकुष्ठशोथास्रनाशनः ३५

कदम्बः प्रियको नीपो वृत्तपुष्पो हलिप्रियः।  
कदम्बो मधुरः शीतः कषायो लवणो गुरुः।  
सरो विष्टम्भकृद्रू क्षः कफस्तन्यानिलप्रदः ३६

कुब्जको भद्र तरुणी वृत्तपुष्पोऽतिकेसरः।  
महासहा कण्टकाढ्या नीलालिकुलसंकुला ३७

कुब्जकः सुरभिः स्वादुः कषायानुरसः सरः।  
त्रिदोषशमनो वृष्यः शीतहर्त्ता च स स्मृतः ३८

मल्लिका मदयन्ती च शीतभीरुश्च भूपदी ३९

मल्लिकोष्णा लघुर्वृष्या तिक्ता च कटुका हरेत्।  
वातपित्तास्यदृग्व्याधिकुष्ठारुचिविषव्रणान् ४०

माधवी स्यात्तु वासन्ती पुण्ड्रको मण्डकोऽपि च।  
अतिमुक्तो विमुक्तश्च कामुको भ्रमरोत्सवः।  
माधवी मधुरा शीता लघ्वी दोषत्रयापहा ४१

केतकः सूचिकापुष्पो जम्बुकः क्रकचच्छदः।  
सुवर्णकेतकी त्वन्या लघुपुष्पा सुगन्धिनी ४२

केतकः कटुकः स्वादुर्लघुस्तिक्तः कफापहः।  
उष्णा तिक्तरसा ज्ञेया चक्षुष्या हेमकेतकी ४३

किङ्किरातो हेमगौरः पीतकः पीतभद्र कः ४४

किङ्किरातो हिमस्तिक्तः कषायश्च हरेदसौ।  
कफपित्तपिपासाऽस्रदाहशोषवमिक्रिमीन् ४५

कर्णिकारः परिव्याधः पादपोत्पल इत्यपि।  
कर्णिकारः कटुस्तिक्तस्तुवरो शोधनो लघुः।  
रञ्जनः सुखदः शोथश्लेष्मास्रव्रणकुष्ठजित् ४६

अशोको हेमपुष्पश्च वञ्जुलस्ताम्रपल्लवः।  
कङ्केलि पिण्डपुष्पश्च गन्धपुष्पो नटस्तथा ४७

अशोकः शीतलस्तिक्तो ग्राही वर्ण्यः कषायकः।  
दोषापचीतृषादाहकृमिशोषविषास्रजित् ४८

अम्लातोऽम्लाटनः प्रोक्तस्तथाऽम्लातक इत्यपि ४९

कुरण्टको वर्णपुष्पः स एवोक्तो महासहः।  
अम्लाटनः कषायोष्णः स्निग्धः स्वादुश्च तिक्तकः ५०

सैरेयकः श्वेतपुष्पः सैरेयः कटसारिका।  
सहाचरः सहचरः स च भिन्द्यपि कथ्यते ५१

कुरण्टकोऽत्रपीते स्याद्र क्त कुरबकः स्मृतः।  
नीले बाणा द्वयोरुक्तो दासी चार्त्तगलश्च सः ५२

र्स्यैः\! कुष्ठवातास्रकफकण्डूविषापहः।  
तिक्तोष्णो मधुरोऽनम्लः सुस्निग्धः केशरञ्जनः ५३

कुन्दं तु कथितं माध्यं सदापुष्पञ्च तत्स्मृतम्।  
कुन्दं शीतं लघु श्लेष्मशिरोरुग्विषपित्तहृत् ५४

मुचुकुन्दः क्षत्रवृक्षश्चित्रकः प्रतिविष्णुकः।  
मुचुकुन्दः शिरःपीडापित्तास्रविषनाशनः ५५

तिलकः क्षुरकः श्रीमान्पुरुषश्छिन्नपुष्पकः।  
तिलकः कटुकः पाके रसे चोष्णो रसायनः।  
कफकुष्ठक्रिमीन्वस्तिमुखदन्तगदान्हरेत् ५६

बन्धूको बन्धुजीवश्च रक्तो माध्याह्निकोऽपि च।  
बन्धूकः कफकृद् ग्राही वातपित्तहरो लघुः ५७

ओड्रपुष्पं जपा चाथ त्रिसन्ध्या साऽरुणा सिता।  
जपा संग्राहिणी केश्या त्रिसन्ध्या कफवातजित् ५८

सिन्दूरी रक्तबीजा च रक्तपुष्पा सुकोमला।  
सिन्दूरी विषपित्तास्रतृष्णावान्तिहरी हिमा ५९

अथागस्त्यो वङ्गसेनो मुनिपुष्पो मुनिद्रुमः ६०

अगस्तिः पित्तकफजिच्चातुर्थिकहरो हिमः।  
रूक्षो वातकरस्तिक्तः प्रतिश्यायनिवारणः ६१

तुलसी सुरसा ग्राम्या सुलभा बहुमञ्जरी।  
अपेतराक्षसी गौरी भूतघ्नी देवदुन्दभिः ६२

तुलसी कटुका तिक्ता हृद्योष्णा दाहपित्तकृत्।  
दीपनी कुष्ठकृच्छ्रास्रपार्श्वरुक्कफवातजित्।  
शुक्ला कृष्णा च तुलसी गुणैस्तुल्या प्रकीर्त्तिता ६३

मारुतोऽसौ मरुबको मरुन्मरुरपि स्मृतः।  
फणी फणिज्जकश्चापि प्रस्थपुष्पः समीरणः ६४

मरुदग्निप्रदो हृद्यस्तीक्ष्णोष्णः पित्तलो लघुः६५

वृश्चिकादिविषश्लेष्मवातकुष्ठक्रिमिप्रणुत्।  
कटुपाकरसो रुच्यस्तिक्तो रूक्षः सुगन्धिकः ६६

उक्तो दमनको दान्तो मुनिपुत्रस्तपोधनः।  
गन्धोत्कटो ब्रह्मजटो विनीतः कलपत्रकः ६७

दमनस्तुवरस्तिक्तो हृद्यो वृष्यः सुगन्धिकः।  
ग्रहणाद् विषकुष्ठास्रक्लेदकण्डूत्रिदोषजित् ६८

बर्बरी तुवरी तुङ्गी खरपुष्पाऽजगन्धिका।  
पर्णाशस्तत्र कृष्णे तु कठिल्लककुठेरकौ ६९

तत्र शुक्लेऽजकः प्रोक्तो वटपत्रस्ततोऽपरः।  
बर्बरीत्रितयं रूक्षं शीतं कटु विदाहि च ७०

तीक्ष्णं रुचिकरं हृद्यं दीपनं लघुपाकि च।  
पित्तलं कफवातास्रकण्डूकृमिविषापहम् ७१

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे
पञ्चमः।  
पुष्पवर्गः समाप्तः५

 

अथ वटादिवर्गः।  
वटो रक्तफलः शृङ्गीन्यग्रोधः स्कन्धजो ध्रुवः।  
क्षीरी वैश्रवणो वासो बहुपादो वनस्पतिः १

वटः शीतो गुरुर्ग्राही कफपित्तव्रणापहः।  
वर्ण्यो विसर्पदाहघ्नः कषायो योनिदोषहृत् २

बोधिद्रुः पिप्पलोऽश्वत्थश्चलपत्रो गजाशनः।  
पिप्पलो दुर्जरः शीतःपित्तश्लेष्मव्रणास्रजित्।  
गुरुस्तुवरको रूक्षो वर्ण्यो योनिविशोधनः ३

पारीषोऽन्य पलाशश्च कपिचूतः कमण्डलुः।  
गर्दभाण्डः कन्दरालः कपीतनसुपार्श्वकौ ४

पारीषो दुर्जरः स्निग्धः कृमिशुक्रकफप्रदः।  
फलेऽम्लो मधुरो मूले कषायस्वादुमज्जकः ५

नन्दीवृक्षोऽश्वत्थभेदः प्ररोही गजपादपः।  
स्थालीवृक्षः क्षयतरुः क्षीरी च स्याद्वनस्पतिः ६

नन्दीवृक्षो लघुः स्वादुस्तिक्तस्तुवर उष्णकः।  
कटुपाकरसो ग्राही विषपित्तकफास्रजित् ७

उदुम्बरो जन्तुफलो यज्ञाङ्गो हेमदुग्धकः ८

उदुम्बरो हिमो रूक्षो गुरुः पित्तकफास्रजित्।  
मधुरस्तुवरो वर्ण्यो व्रणशोधनरोपणः ९

काकोदुम्बरिका फल्गुर्मलयूर्जघनेफला।  
मलयुः स्तम्भकृत्तिक्ता शीतला तुवरा जयेत्।  
कफपित्तव्रणश्वित्रकुष्ठपाण्ड्वर्शकामलाः १०

प्लक्षो जटी पर्करी च पर्कटी च स्त्रियामपि ११

प्लक्षः कषायः शिशिरो व्रणयोनिगदापहः।  
दाहपित्तकफास्रघ्नः शोथहा रक्तपित्तहृत् १२

शिरीषो भण्डिलो भण्डी भण्डीरश्च कपीतनः।  
शुकपुष्पः शुकतरुर्मृदुपुष्पः शुकप्रियः १३

शिरीषो मधुरोऽनुष्णस्तिक्तश्च तुवरो लघुः।  
दोषशोथविसर्पघ्नः कासव्रणविषापहः १४

अथ क्षीरिवृक्षपञ्चकं त्वक्पञ्चकञ्च।  
न्यग्रोधोदुम्बराश्वत्थपारीषप्लक्षपादपाः।  
पञ्चैते क्षीरिणो वृक्षास्तेषां त्वक्पञ्चवल्कलम् १५

क्षीरिवृक्षा हिमा वर्ण्या योनिरोगव्रणापहाः।  
रूक्षाः कषाया मेदोघ्ना विसर्पामथनाशनाः १६

शोथपित्तकफास्रघ्नाः स्तन्या भग्नास्थियोजकः।  
त्वक्पञ्चकं हिमं ग्राहि व्रणशोथविसर्पजित् १७

तेषां पत्रं हिमं ग्राहि कफवातास्रनुल्लघु।  
विष्टम्भाघ्मानजित्तिक्तं कषायं लघु लेखनम् १८

शालस्तु सर्जकार्श्याश्वकर्णकाः शस्यशम्बरः।  
अश्वकर्णः कषायः स्याद् व्रणस्वेदकफक्रिमीन्।  
ब्रध्नविद्र धिबाधिर्ययोनिकर्णगदान् हरेत् १९

सर्जकोऽन्योऽजकर्णः स्याच्छालो मरिचपत्रकः २०

अजकर्णः कटुस्तिक्तः कषायोष्णो व्यपोहति।  
कफपाण्डुश्रुतिगदान् मेहकुष्ठविषव्रणान् २१

शल्लकी गजभक्ष्या च सुवहा सुरभी रसा।  
महेरुणा कुन्दुरुकी वल्लकी च बहुस्रवा २२

शल्लकी तुवरा शीता पित्तश्लेष्मातिसारजित्।  
रक्तपित्तव्रणहरी पुष्टिकृत्समुदीरिता २३

शिंशपा पिच्छिला श्यामा कृष्णसारा च सा गुरु।  
कपिला सैव मुनिभिर्भस्मगर्भेतिकीर्त्तिता २४

शिंशपा कटुका तिक्ता कषाया शोषहारिणी।  
उष्णवीर्या हरेन्मेदः कुष्ठश्वित्रवमिक्रिमीन्।  
बस्तिरुग्व्रणदाहास्रबलासान् गर्भपातिनी २५

ककुभोऽजुननामाख्यो नदीसर्जश्च कीर्त्तितः।  
इन्द्र द्रुर्वीरवृक्षश्च वीरश्च धवलः स्मृतः २६

कुकुभः शीतलो हृद्यः क्षतक्षयविषास्रजित्।  
मेदोमेहव्रणान् हन्ति तुवरः कफपित्तहृत् २७

बीजकः पीतसारश्च पीतशालक इत्यपि।  
बन्धूकपुष्पः प्रियकः सर्जकश्चासनः स्मृतः २८

बीजकः कुष्ठवीसर्पश्वित्रमेहगुद क्रिमीन्।  
हन्ति श्लेष्मास्रपित्तञ्च त्वच्यः केश्यो रसायनः २९

खदिरो रक्तसारश्च गायत्री दन्तधावनः।  
कण्टकी बालपत्रश्च बहुशल्यश्च यज्ञियः ३०

खदिरः शीतलो दन्त्यः कण्डूकासारुचिप्रणुत् ३१

तिक्तः कषायो मेदोघ्नः कृमिमेहज्वरव्रणान्।  
श्वित्रशोथामपित्तास्रपाण्डुकुष्ठकफान् हरेत् ३२

खदिरः श्वेतसारोऽन्य कदरः सोमवल्कलः।  
कदरो विशदो वर्ण्यो मुखरोगकफास्रजित् ३३

इरिमेदो विट्खदिरः कालस्कन्धोऽरिमेदकः।  
इरिमेदः कषायोष्णो मुखदन्तगदास्रजित्।  
हन्ति कण्डूविषश्लेष्मकृमिकुष्ठविषव्रणान् ३४

रोहीतको रोहितको रोही दाडिमपुष्पकः।  
रोहीतकः प्लीहघाती रुच्यो रक्तप्रसादनः ३५

बब्बूलः किङ्किरातः स्यात्किङ्किराटः सपीतकः ३६

स एव कथितस्तज्ज्ञैराभाषट्पदमोदिनी।  
बब्बूलः कफनुद् ग्राही कुष्ठक्रिमिविषापहः ३७

अरिष्टकस्तु मङ्गल्यः कृष्णवर्णोऽथसाधनः।  
रक्तबीजः पीतफेनः फेनिलो गर्भपातनः।  
अरिष्टकस्त्रिदोषघ्नो ग्रहजिद् गर्भपातनः ३८

पुत्रजीवो गर्भकरो यष्टीपुष्पोऽथसाधकः ३९

पुत्रजीवी गुरुर्वृष्यो गर्भदः श्लेष्मवातहृत्।  
सृष्टमूत्रमलो रूक्षो हिमः स्वादुः पटुः कटुः ४०

इङ्गुदोऽङ्गारवृक्षश्च तिक्तकस्तापसद्रुमः।  
इङ्गुदः कुष्ठभूतादिग्रहव्रणविषक्रिमीन्।  
हन्त्युष्णः श्वित्रशूलघ्नस्तिक्तकः कटुपाकवान् ४१

जिङ्गिनी झिङ्गिनी झिङ्गी सुनिर्यासा प्रमोदिनी ४२

जिङ्गिनी मधुरा सोष्णा कषाया योनिशोधिनी।  
कटुका व्रणहृद्रो गवातातीसारहृत् पटुः ४३

तमाल उक्तस्तापिच्छः कालस्कन्धोऽमितद्रुमः।  
लोकस्कन्धो नीलध्वजो नीलतालश्च स स्मृतः।  
तमालः शालवद्वेद्यो दाहविस्फोटहृत् पुनः ४४

तूणी तुन्नक आपीनस्तुणिकः कच्छकस्तथा।  
कुठेरकः कान्तलको नन्दीवृक्षश्च नन्दकः ४५

तूणी रक्तः कटुः पाके कषायो मधुरो लघुः।  
तिक्तो ग्राही हिमो वृष्यो व्रणकुष्ठास्रपित्तजित् ४६

भूर्जपत्रः स्मृतो भूर्जश्चर्मी बहुलवल्कलः।  
भूर्जो भूतग्रहश्लेष्मकर्णरुक्पित्तरक्तजित् ४७

कषायो राक्षसघ्नश्च मेदोविषहरः परः ४८

पलाशः किंशुकः पर्णो यज्ञियो रक्तपुष्पकः।  
क्षारश्रेष्ठो वातपोथो ब्रह्मवृक्षः समिद्वरः ४९

पलाशो दीपनो वृष्यः सरोष्णो व्रणगुल्मजित्।  
भग्नसंधानकृद् दोषग्रहण्यर्शः क्रिमीन् हरेत् ५०  ।  
तत्पुष्पं स्वादु पाके तु कटु तिक्तं कषायकम् ५१

वातलं कफपित्तास्रकृच्छ्रजिद् ग्राहि शीतलम्।  
तृड्दाहशमकं वातरक्तकुष्ठहरं परम् ५२

फलं लघूष्णं मेहार्शःकृमिवातकफापहम्।  
विपाके कटुकं रूक्षं कुष्ठं गुल्मोदरप्रणुत् ५३

शाल्मलिस्तु भवेन्मोचा पिच्छिला पूरणीति च।  
रक्तपुष्पा स्थिरायुश्च कण्टकाढ्या च तूलिनी ५४

शाल्मली शीतला स्वाद्वी रसे पाके रसायनी।  
श्लेष्मला पित्तवातास्रहारिणी रक्तपित्तजित् ५५

निर्यासः शाल्मलेः पिच्छा शाल्मलीवेष्टकोऽपि च।  
मोचास्रावोमोचरसो मोचनिर्यास इत्यपि ५६

मोचास्रावो हिमो ग्राही स्निग्धो वृष्यः कषायकः।  
प्रवाहिकाऽतिसारामकफपित्तास्रदाहनुत् ५७

कुत्सितः शाल्मलि प्रोक्तो रोचनः कूटशाल्मलि।  
कूटशाल्मलिकस्तिक्तः कटुकः कफवातनुत् ५८

भेद्युष्णः प्लीहजठरयकृद्गुल्मविषापहः।  
भूतानाहविबन्धास्रमेदः शूलकफापहः ५९

धवो धटो नन्दितरुः स्थिरो गौरो धुरन्धरः।  
धवः शीतः प्रमेहार्शः पाण्डुपित्तकफापहः।  
मधुरस्तुवरस्तस्य फलञ्च मधुरं मनाक् ६०

धन्वङ्गस्तु धनुर्वृक्षो गोत्रवृक्षः सुतेजनः ६१

धन्वङ्गः कफपित्तास्रकासहृत्तुवरो लघुः।  
बृंहणो बलकृद्रू क्षः सन्धिकृद् व्रणरोपणः ६२

करीरः क्रकरीपत्रो ग्रन्थिलो मरुभूरुहः।  
करीरः कटुकस्तिक्त स्वेद्युष्णो भेदनः स्मृतः।  
दुर्नामकफवातामगरशोथव्रणप्रणुत् ६३

शाखोटः पीतफलको भूतावासः खरच्छदः।  
शाखोटो रक्तपित्तार्शोवातश्लेष्मातिसारजित् ६४

वरुणो वरणः सेतुस्तिक्तशाकः कुमारकः।  
वरुणः पित्तलो भेदीश्लेष्मकृच्छ्राश्ममारुतान् ६५

निहन्ति गुल्मवातास्रकृमींश्चोष्णोऽग्निदीपनः।  
कषायो मधुरस्तिक्तः कटुकोरूक्षको लघुः ६६

कटभी स्वादुपुष्पश्च मधुरेणुः कटम्भरः।  
कटभी तु प्रमेहार्शोनाडीव्रणविषक्रिमीन् ६७

हन्त्युष्णा कफकुष्ठघ्नी कटू रूक्षा च कीर्तिता।  
तत्फलं तुवरं ज्ञेयं विशेषात्कफशुक्रहृत् ६८

मोक्षस्तु मोक्षकोऽपि स्याद् गोलीढोगोलिहस्तथा।  
क्षारश्रेष्ठः क्षारवृक्षो द्विविधः श्वेतकृष्णकः ६९

मोक्षकः कटुकस्तिक्तो ग्राह्युष्णः कफवातहृत्।  
विषमेदोगुल्मकण्डूबस्तिरुक्कृमिशुक्रनुत् ७०

शिरीषिका टिण्टिनिका दुर्बलाऽम्बुशिरीषिका।  
त्रिदोषविषकुष्ठार्शोहरी वारिशिरीषिका ७१

शमी शक्तुफला तुङ्गा केशहन्त्री शिवाफला।  
मंगल्या च तथा लक्ष्मीः शमीरः साऽल्पिका स्मृता ७२

शमी तिक्ता कटुः शीता कषाया रेचनी लघुः।  
कफकासभ्रमश्वासकुष्ठार्शः कृमिजित् स्मृता ७३

सप्तपर्णो विशालत्वक् शारदो विषमच्छदः ७४

सप्तपर्णो व्रणश्लेष्मवातकुष्ठास्रजन्तुजित्।  
दीपनः श्वासगुल्मघ्नः स्निग्धोष्णस्तुवरः सरः ७५

तिनिशः स्यन्दनो नेमी रथद्रुर्वञ्जुलस्तथा।  
तिनिशः श्लेष्मपित्तास्रमेदःकुष्ठप्रमेहजित्।  
तुवरः श्वित्रदाहघ्नो व्रणपाण्डुकृमिप्रणुत् ७६

भूमीसहो द्वारदारुर्वरदारुः खरच्छदः।  
भूमीसहस्तु शिशिरो रक्तपित्तप्रसादनः ७७

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
षष्ठो वटादिवर्गः समाप्तः ६

 

अथ आम्रादिफलवर्गः।  
आम्रश्चूतो रसालश्च सहकारोऽतिसौरभः।  
कामाङ्गो मधुदूतश्च माकन्दः पिकवल्लभः १

आम्रपुष्पमतीसारककफपित्तप्रमेहनुत्।  
असृग्दुष्टिहरं शीतं रुचिकृद् ग्राहि वातलम् २

आमं बालं कषायाम्लं रुच्यं मारुतपित्तकृत्।  
तरुणं तु तदत्यम्लं रूक्षं दोषत्रयास्रकृत् ३

आम्रमामं त्वचाहीनमातपेऽतिविशोषितम्।  
अम्लं स्वादु कषायं स्याद्भेदनं कफवातजित् ४

पक्वं तु मधुरं वृष्यं स्निग्धं बलसुखप्रदम्।  
गुरु वातहरं हृद्यं वर्ण्यं शीतमपित्तलम्।  
कषायानुरसं वह्निश्लेश्मशुक्रविवर्द्धनम् ५

तदेव वृक्षसम्पक्वं गुरु वातहरं परम्।  
मधुराम्लरसं किञ्चिद्भवेत्पित्तप्रकोपणम् ६

आम्रं कृत्रिमपक्वञ्च तद्भवेत्पित्तनाशनम्।  
रसस्याम्लस्य हीनस्तु माधुर्याच्च विशेषतः ७

चूषितं तत्परं रुच्यं बलवीर्यकरं लघु।  
शीतलं शीघ्रपाकि स्याद्वातपित्तहरं सरम् ८

तद्र सो गालितो बल्यो गुरुर्वातहरः सरः।  
अहृद्यस्तर्पणोऽतीव बृंहणः कफवर्द्धनः ९

तस्य खण्डं गुरु परं रोचनं चिरपाकि च।  
मधुरं बृंहणं बल्यं शीतलं वातनाशनम् १०

वातपित्तहरं रुच्यं बृंहणं बलवर्द्धनम्।  
वृष्यं वर्णकरं स्वादु दुग्धाम्र गुरु शीतलम् ११

मन्दानलत्वं विषमज्वरं च रक्तामयं बद्धगुदोदरं च।  
आम्रातियोगो नयनामयं वा करोति तस्मादति तानि नाद्यात् १२

एतदम्लाम्रविषयं मधुराम्लपरं न तु।  
मधुरस्य परं नेत्रहितत्वाद्या गुणा यतः १३

शुण्ठ्यम्भसोऽनुपानं स्यादाम्राणामतिभक्षणे।  
जीरकं वा प्रयोक्तव्यं सह सौवर्चलेन च १४

पक्वस्य सहकारस्य पटे विस्तारितो रसः।  
घर्मशुष्को मुहुर्दत्त आम्रावर्त्त इति स्मृतः १५

आम्रावर्त्तस्तृषाच्छर्दि वातपित्तहरः सरः।  
रुच्यः सूर्यांशुभिः पाकाल्लघुश्च स हि कीर्त्तितः १६

आम्रबीजं कषायं स्याच्छर्द्यतीसारनाशनम्।  
ईषदम्लञ्च मधुरं तथा हृदयदाहनुत् १७

आम्रस्य पल्लवो रुच्यः कफपित्तविनाशनः १८

आम्रातकः पीतनश्च मर्कटाम्रः कपीतनः।  
आम्रातमम्लं वातघ्नं गुरूष्णं रुचिकृत्सरम् १९

पक्वन्तु तुवरं स्वादु रसे पाके हिमं स्मृतम्।  
तर्पणं श्लेष्मलं स्निग्धं वृष्यं विष्टम्भि बृंहणम्।  
गुरु बल्यं मरुत्पित्तक्षतदाहक्षयास्रजित् २०

राजाम्रष्टङ्क आम्रातः कामाह्वो राजपुत्रकः २१

राजाम्रं तुवरं स्वादु विशदं शीतलं गुरु।  
ग्राहि रूक्षं विबन्धाध्मवातकृत्कफपित्तनुत् २२

कोशाम्र उक्तः क्षुद्रा म्रः कृमिवृक्षः सुकोशकः।  
कोशाम्रः कुष्ठशोथास्रपित्तव्रणकफापहः २३

तत्फलं ग्राहि वातघ्नमम्लोष्णं गुरु पित्तलम्।  
पक्वन्तु दीपनं रुच्यं लघूष्णं कफवातनुत् २४

पनशः कण्टकिफलः पलसोऽतिबृहत्फलः।  
पनसं शीतलं पक्वं स्निग्धं पित्तानिलापहम् २५

तर्पणं बृंहणं स्वादु मांसलं श्लेष्मलंभृशम्।  
बल्यं शुक्रपदं हन्ति रक्तपित्तक्षतव्रणान् २६

आमं तदेव विष्टम्भि वातलं तुवरं गुरु।  
दाहकृन्मधुरं बल्यं कफमेदोविवर्द्धनम् २७

पनसोद्भूतबीजानि वृष्याणि मधुराणि च।  
गुरूणि बद्धविट्कानि सृष्टमूत्राणि संवदेत् २८

मज्जा पनसजो वृष्यो वातपित्तकफापहः।  
विशेषात्पनसो वर्ज्यो गुल्मिभिर्मन्दवह्निभिः २९

लकुचः छुद्र पनसो लिकुचो डहुर्रित्यपि।  
आमं लकुचमुष्णञ्च गुरु विष्टम्भकृत्तथा ३०

मधुरश्च तथाऽम्लञ्च दोषत्रितयरक्तकृत्।  
शुक्राग्निनाशनं वाऽपि नेत्रयोरहितं स्मृतम् ३१

सुपक्वं तत्तु मधुरमम्लं चानिलपित्तहृत्।  
कफवह्निकरं रुच्यं वृष्यं विष्टम्भकञ्च तत् ३२

कदली वारणा मोचाऽम्बुसारांऽशुमतीफला।  
मोचाफलं स्वादु शीतं विष्टम्भि कफकृद् गुरु ३३

स्निग्धं पित्तास्रतृड्दाहक्षतक्षयसमीरजित्।  
पक्वं स्वादु हिमं पाके स्वादु वृष्यञ्च बृंहणम्।  
क्षुत्तृष्णानेत्रगदहृन्मेहघ्नं रुचिमांसकृत् ३४

माणिक्यमर्त्यामृतचम्पकाद्या भेदाः कदल्या बहवोऽपि सन्ति।  
उक्ता गुणास्तेष्वधिका भवन्ति निर्दोषता स्याल्लघुता च तेषाम् ३५

चिर्भिटं धेनुदुग्धं च तथा गोरक्षकर्कटी ३६

चिर्भिटं मधुरं रूक्षं गुरु पित्तकफापहम्।  
अनुष्णं ग्राहि विष्टम्भि पक्वं तूष्णञ्च पित्तलम् ३७

नारिकेलो दृढफलो लाङ्गली कूर्चर्श्षकः।  
तुङ्गः स्कन्धफलश्चैव तृणराजः सदाफलः ३८

नारिकेलफलं शीतं दुर्जरं बस्तिशोधनम्।  
विष्टम्भि बृंहणं बल्यं वातपित्तास्रदाहनुत् ३९

विशेषतः कोमलनारिकेलं निहन्ति पित्तज्वरपित्तदोषान्।  
तदेव जीर्णं गुरु पित्तकारि विदाहि विष्टम्भि मतं भिषग्भिः ४०

तस्याम्भः शीतलं हृद्यं दीपनं शुक्रलं लघु।  
पिपासापित्तजित्स्वादु बस्तिशुद्धिकरं परम् ४१

नारिकेलस्य तालस्य खर्जूरस्य शिरांसि तु।  
कषायस्निग्धमधुरबृंहणानि गुरूणि च ४२

कालिन्दं कृष्णबीजं स्यात्कालिङ्गञ्च सुवर्त्तुलम्।  
कालिन्दं ग्राहि दृक्पित्त शुक्र हृच्छीतलं गुरु।  
पक्वन्तु सोष्णं सक्षारं पित्तलं कफवातजित् ४३

दशाङ्गुलं तु खर्बूजं कथ्यन्ते तद्गुणा अथ ४४

खर्बूजं मूत्रलं बल्यं कोष्ठशुद्धिकरं गुरु।  
स्निग्धं स्वादुतरं शीतं वृष्यं पित्तानिलापहम् ४५

तेषु यच्चाम्लमधुरं सक्षारञ्च रसाद्भवेत्।  
रक्तपित्तकरं तत्तु मूत्रकृच्छ्रकरं परम् ४६

त्रपुसं कण्टकिफलं सुधावासः सुशीतलम्।  
त्रपुसं लघु नीलञ्च नवं तृट्क्लमदाहजित् ४७

स्वादु पित्तापहं शीतं रक्तपित्तहरं परम्।  
तत्पक्वमम्लमुष्णं स्यात्पित्तलं कफवातनुत्।  
तद्बीजं मूत्रलं शीतं रूक्षं पित्तास्रकृच्छ्रजित् ४८

घोरण्टः पूगी पूगश्च गुवाकः क्रमुकोऽस्य तु।  
फलं पूगीफलं प्रोक्तमुद्वेगं च तदीरितम् ४९

पूगं गुरु हिमं रूक्षं कषायं कफपित्तजित्।  
मोहनं दीपनं रुच्यमास्यवैरस्यनाशनम् ५०

आद्र रं\! तद् गुर्वभिष्यन्दि वह्निदृष्टिहरं स्मृतम्।  
स्विन्नं दोषत्रयच्छेदि दृढमध्यं तदुत्तमम् ५१

तालस्तु लेख्यपत्रः स्यात्तृणराजो महोन्नतः ५२

पक्वं तालफलं पित्तरक्तश्लेष्मविवर्द्धनम्।  
दुर्जरं बहुमूत्रञ्च तन्द्रा ऽभिष्यन्दशुक्रदम् ५३

तालमज्जा तु तरुणः किञ्चिन्मदकरो लघुः।  
श्लेष्मलो वातपित्तघ्नः सस्नेहो मधुरः सरः ५४

तालजं तरुणं तोयमतीव मदकृन्मतम्।  
अम्लीभूतं तदा तु स्यात्पित्तकृद्वातदोषहृत् ५५

बिल्वः शाण्डिल्यशैलूषौ मालूरश्रीफलावपि।  
बालं बिल्बफलं बिल्वकर्कटी बिल्वपेशिका।  
ग्राहिणी कफवातामशूलघ्नी बिल्वपेषिका ५६

बालं बिल्वफलं ग्राहि दीपनं पाचनं कटु।  
कषायोष्णं लघु स्निग्धं तिक्तं वातकफापहम् ५७

पक्वं गुरु त्रिदोषं स्याद् दुर्जरं पूतिमारुतम्।  
विदाहि विष्टम्भकरं मधुरं वह्निमान्द्यकृत् ५८

फलेषु परिपक्वं यद् गुणवत्तदुदाहृतम् ५९

बिल्वादन्यत्र विज्ञेयमामं तद्धि गुणाधिकम्।  
द्रा क्षाबिल्वशिवाऽदीनां फलं शुष्कं गुणाधिकम् ६०

कपित्थस्तु दधित्थः स्यात्तथा पुष्पफलः स्मृतः।  
कपिप्रियो दधिफलस्तथा दन्तशठोऽपि च ६१

कपित्थमामं संग्राहि कषायं लघु लेखनम्।  
पक्वं गुरु तृषाहिक्काशमनं वातपित्तजित्।  
स्यादम्लं तुवरं कण्ठशोधनं ग्राहि दुर्जरम् ६२

नारङ्गो नागरङ्गः स्यात्त्वक्सुगन्धो मुखप्रियः ६३

नारङ्गो मधुराम्लः स्याद्रो चनो वातनाशनः।  
अपरं त्वम्लमत्युष्णं दुर्जरं वातहृत् सरम् ६४

तिन्दुकः स्फूर्जकः कालस्कन्धश्चासितकारकः।  
स्यादामं तिन्दुकं ग्राहि वातलं शीतलं लघु।  
पक्वं पित्तप्रमेहास्रश्लेष्मघ्नं मधुरं गुरु ६५

तिन्दुको यस्तु कथितो जलदो दीर्घपत्रकः ६६

कुपीलुः कुलकः काकतिन्दुकः काकपीलुकः।  
काकेन्दुर्विषतिन्दुश्च तथा मर्कटतिन्दुकः ६७

कुपीलुः शीतलं तिक्तं वातलं मदकृल्लघु।  
परं व्यथाहरं ग्राहि कफपित्तास्रनाशनम् ६८

फलेन्द्रा कथिता नन्दी राजजम्बूर्महाफला।  
तथा सुरभिपत्रा च महाजम्बूरपि स्मृता।  
राजजम्बूफलं स्वादु विष्टम्भि गुरु रोचनम् ६९

क्षुद्र जम्बुः सूक्ष्मपत्रा नादेयी जलजम्बुका।  
जम्बूः संग्राहिणी रूक्षा कफपित्तास्रदाहजित् ७०

पुंसि स्त्रियाञ्च कर्कन्धूर्बदरी कोलमित्यपि ७१

फेनिलं कुवलं घोण्टा सौवीरं बदरं महत्।  
अजप्रिया कुहा कोली विषमोभयकण्टका ७२

पच्यमानं सुमधुरं सौवीरं बदरं महत्।  
सौवीरं बदरं शीतं भेदनं गुरु शुक्रलम् ७३

बृंहणं पित्तदाहास्रक्षयतृष्णानिवारणम्।  
सौवीरं लघु सम्पक्वं मधुरं कोलमुच्यते ७४

कोलन्तु बदरं ग्राहि रुच्यमुष्णञ्च वातहृत्।  
कफपित्तकरं चापि गुरु सारकमीरितम् ७५

कर्कन्धूः क्षुद्र वदरं कथितं पूर्वसूरिभिः।  
अम्लं स्यात्क्षुद्र वदरं कषायं मधुरं मनाक् ७६

स्निग्धं गुरु च तिक्तञ्च वातपित्तापहं स्मृतम्।  
शुष्कं भेद्यग्निकृत्सर्वं लघु तृष्णाक्लमास्रजित् ७७

प्राचीनामलकं लोके पानीयामलकं स्मृतम्।  
प्राचीनामलकं दोषत्रयजिज्ज्वरघाति च ७८

सुगन्धमूला लवली पाण्डुः कोमलवल्कला ७९

लवलीफलमश्मार्शःकफपित्तहरं गुरु।  
विशदं रोचनं रूक्षं स्वाद्वम्लं तुवरं रसे ८०

करमर्दः सुषेणः स्यात्कृष्णपाकफलस्तथा।  
तस्माल्लघुफला या तु सा ज्ञेया करमर्दिका ८१

करमर्दद्वयं त्वाममम्लं गुरु तृषाहरम्।  
उष्णं रुचिकरं प्रोक्तं रक्तपित्तकफप्रदम्।  
तत्पक्वं मधुरं रुच्यं लघु पित्तसमीरजित् ८२

प्रियालस्तु खरस्कन्धश्चारो बहुलवल्कलः।  
राजादनस्तापसेष्टः सन्नकद्रुर्धनुष्पटः ८३

चारः पित्तकफास्रघ्नस्तत्फलं मधुरं गुरु।  
स्निग्धं सरं मरुत्पित्तदाहज्वरतृषाऽपहम् ८४

प्रियालमज्जा मधुरो वृष्यः पित्तानिलापहः।  
हृद्योऽतिदुर्जरः स्निग्धो विष्टम्भी चामवर्द्धनः ८५

राजादनः फलाध्यक्षो राजन्या क्षीरिकाऽपि च ८६

क्षीरिकायाः फलं वृष्यं बल्यं स्निग्धं हिमं गुरु।  
तृष्णामूर्च्छामदभ्रान्तिक्षयदोषत्रयास्रजित् ८७

विकङ्कतः स्रुवावृक्षो ग्रन्थिलः स्वादुकण्टकः।  
स एव यक्षवृक्षश्च कण्टकी व्याघ्रपादपि।  
विकङ्कतफलं पक्वं मधुरं सर्वदोषजित् ८८

पद्मबीजं तु पद्माक्षं गालोड्यं पद्मकर्कटी।  
पद्मबीजं हिमं स्वादु कषायं तिक्तकं गुरु ८९

विष्टम्भि वृष्यं रूक्षञ्च गर्भसंस्थापकं परम्।  
कफवातकरं बल्यं ग्राहि पित्तास्रदाहनुत् ९०

मखान्नं पद्मबीजाभं पानीयफलमित्यपि।  
मखान्नं पद्मबीजस्य गुणैस्तुल्यं विनिर्दिशेत् ९१

शृङ्गाटकं जलफलं त्रिकोणफलमित्यपि ९२

शृङ्गाटकं हिमं स्वादु गुरु वृष्यं कषायकम्।  
ग्राही शुक्रानिलश्लेष्मप्रदं पित्तास्रदाहनुत् ९३

उक्तं कुमुदबीजन्तु बुधैः कैरविणीफलम्।  
भवेत्कुमुद्वतीबीजं स्वादु रूक्षं हिमं गुरु ९४

मधूको गुडपुष्पः स्यान्मधुपुष्पो मधुस्रवः।  
वानप्रस्थो मधुष्ठीलो जलजेऽत्र मधूलकः ९५

मधूकपुष्पं मधुरं शीतलं गुरु बृंहणम्।  
बलशुक्रकरं प्रोक्तं वातपित्तविनाशनम् ९६

फलं शीतं गुरु स्वादु शुक्रलं वातपित्तनुत्।  
अहृद्यं हन्ति तृष्णाऽस्रदाहश्वासक्षतक्षयान् ९७

परूषकं तु परुषमल्पास्थि च परापरम्।  
परूषकं कषायाम्लमामं पित्तकरं लघु ९८

तत्पक्वं मधुरं पाके शीतं विष्टम्भि बृंहणम्।  
हृद्यन्तु पित्तदाहास्रज्वरक्षयसमीरहृत् ९९

तूतस्तूलश्च पूगश्च क्रमुको ब्रह्मदारु च।  
तूतं पक्वं गुरु स्वादु हिमं पित्तानिलापहम्।  
तदेवामं गुरु सरमम्लोष्णं रक्तपित्तकृत् १००

दाडिमः करको दन्तबीजो लोहितपुष्पकः।  
तत्फलं त्रिविधं स्वादु स्वाद्वम्लं केवलाम्लकम् १०१

तत्तु स्वादु त्रिदोषघ्नं तृड्दाहज्वरनाशनम्।  
हृत्कण्ठमुखगन्धघ्नं तर्पणं शुक्रलं लघु १०२

कषायानुरसं ग्राहि स्निग्धं मेधाबलावहम् १०३

स्वाद्वम्लं दीपनं रुच्यं किञ्चित्पित्तकरं लघु।  
अम्लन्तु पित्तजनकमामं वातकफापहम् १०४

अथ बहुवारः इ\!लिसोडांइ\! तस्य नामानि।  
बहुवारस्तु शीतः स्यादुद्दालो बहुवारकः।  
शेलुः श्लेष्मातकश्चापि पिच्छिलो भूतवृक्षकः १०५

बहुवारो विषस्फोटव्रणवीसर्पकुष्ठनुत्।  
मधुरस्तुवरस्तिक्तः केश्यश्च कफपित्तहृत् १०६

फलमामन्तु विष्टम्भि रूक्षं पित्तकफास्रजित्।  
तत्पक्वं मधुरं स्निग्धं श्लेष्मलं शीतलं गुरु १०७

पयः प्रसादी कतकः कतकं तत्फलं च तत्।  
कतकस्य फलं नेत्र्\! यं जलनिर्मलताकरम्।  
वातश्लेष्महरं शीतं मधुरं तुवरं गुरु १०८

द्रा क्षास्वादुफला प्रोक्ता तथा मधुरसाऽपि च।  
मृद्वीका हारहूरा च गोस्तनी चापि कीर्त्तिता १०९

द्रा क्षा पक्वा सरा शीता चक्षुष्या बृंहणी गुरुः।  
स्वादुपाकरसा स्वर्या तुवरा सृष्टमूत्रविट् ११०

कोष्ठमारुतकृद् वृष्या कफपुष्टिरुचिप्रदा १११

हन्ति तृष्णाज्चरश्वासवातवातास्रकामलाः।  
कृच्छ्रास्रपित्तसंमोहदाहशोषमदात्ययान् ११२

आमा स्वल्पगुणा गुर्वी सैवाम्ला रक्तपित्तकृत्।  
वृष्या स्याद् गोस्तनी द्रा क्षा गुर्वी च कफपित्तनुत् ११३

अबीजाऽन्या स्वल्पतरा गोस्तनीसदृशी गुणैः।  
द्रा क्षा पर्वतजा लघ्वी साऽम्ला श्लेष्माम्लपित्तकृत्।  
द्रा क्षा पर्वतजा यादृक् तादृशी करमर्दिका ११४

भूमिखर्जूरीका स्वाद्वी दुरारोहाः मृदुच्छदा।  
तथा स्कन्धफला काककर्कटी स्वादुमस्तका ११५

पिण्डखर्जूरिका त्वन्या सा देशे पश्चिमे भवेत्।  
खर्जुरी गोस्तनाकारा परद्वीपादिहागता ११६

जायते पश्चिमे देशे सा छोहारेति कीत्तर्यते।  
खर्जूरीत्रितयं शीतं मधुरं रसपाकयोः ११७

स्निग्धं रुचिकरं हृद्यं क्षतक्षयहरं गुरु।  
तर्पणं रक्तपित्तघ्नं पुष्टिविष्टम्भशुक्रदम् ११८

कोष्ठमारुतहृद् बल्यं वान्तिवातकफापहम्।  
ज्वरातिसारक्षुत्तृष्णाकासश्वासनिवारकम् ११९

मदमूर्च्छामरुत्पित्तमद्योद्भूतगदान्तकृत्।  
महतीभ्यां गुणैरल्पास्वल्पखर्जूरिका स्मृता १२०

खर्जूरीतरुतोयं तु मदपित्तकरं भवेत्।  
वातश्लेष्महरं रुच्यं दीपनं बलशुक्रकृत् १२१

सुलेमानी तु मृदुला दलहीनफला च सा।  
सुलेमानी श्रमभ्रान्तिदाहमूर्च्छाऽस्रपित्तहृत् १२२

वातादौ वातवैरी स्यान्नेत्रोपमफलस्तथा।  
वातादः उष्णः सुस्निग्धो वातघ्नः शुक्रकृद् गुरुः १२३

वातादमज्जा मधुरो वृष्यः पित्तानिलापहः।  
स्निग्धोष्णः कफकृन्नेष्टो रक्तपित्तविकारिणाम् १२४

मुष्टिप्रमाणं बदरं सेवं सिवितिकाफलम् १२५

सेवं समीरपित्तघ्नं बृंहणं कफकृद् गुरु।  
रसे पाके च मधुरं शिशिरं रुचिशुक्रकृत् १२६

अमृतफलं लघु वृष्यं सुस्वादु त्रीन्हरेद्दोषान्।  
देशेषु मुद्गलानां-बहुलं तल्लभ्यते लोकैः १२७

पीलुर्गुडफलः स्रंसी तथा शीतफलोऽपि च।  
पीलु श्लेष्मसमीरघ्नं पित्तलं भेदि गुल्मनुत्।  
स्वादु तिक्तञ्च यत्पीलु तन्नात्युष्णं त्रिदोषहृत् १२८

पीलुः शैलभवोऽक्षोटः कर्परालश्च कीर्तितः।  
अक्षोटकोपि वातादसदृशः कफपित्तकृत् १२९

बीजपूरो मातुलुङ्गो रुचकः फलपूरकः।  
बीजपूरफलं स्वादु रसेऽम्ल दीपनं लघु १३०

रक्तपित्तहरं कण्ठजिह्वाहृदयशोधनम्।  
श्वासकासारुचिहरं हृद्यं तृष्णाहरं स्मृतम् १३१

बीजपूरोऽपरः प्रोक्तो मधुरो मधुकर्कटी १३२

मधुकर्कटिका स्वाद्वी रोचनी शीतला गुरुः।  
रक्तपित्तक्षयश्वासकासहिक्काभ्रमापहा १३३

स्याज्जम्बीरो दन्तशठो जम्भजम्भीरजम्भलाः।  
जम्बीरमुष्णं गुर्वम्लं वातश्लेष्मविबन्धनुत् १३४

शूलकासकफोत्क्लेशच्छर्दितृष्णाऽमदोषजित्।  
आस्यवैरस्यहृत्पीडावह्निमान्द्यक्रिमीन् हरेत्।  
स्वल्पजम्बीरिका तद्वत्तृष्णाच्छर्दिनिवारिणी १३५

निम्बूः स्त्री निम्बुकं क्लीबे निम्बूकमपि कीर्त्तितम्।  
निम्बूकमम्लं वातघ्नं दीपनं पाचनं लघु १३६

निम्बुकं कृमिसमूहनाशनं तीक्ष्णमम्लमुदरग्रहापहम्।  
वातपित्तकफशूलिने हितं कष्टनष्टरुचिरोचनं परम् १३७

त्रिदोषवह्निक्षयवातरोगनिपीडितानां विषविह्वलानाम्।  
मन्दानले बद्धगुदे प्रदेयं विषूचिकायां मुनयो वदन्ति १३८

मिष्टनिम्बूफलं स्वादु गुरु मारुतपित्तनुत् १३९

गलरोगविषध्वंसिकफोत्क्लेशि च रक्तहृत्।  
शोषारुचितृषाच्छर्दिहरं बल्यञ्च बृंहणम् १४०

कर्मरङ्गं शिरालं च बृहदम्लं रुजाकरम्।  
कर्मरङ्गं हिमं ग्राहि स्वाद्वम्लं कफवातहृत् १४१

अम्लिका चुक्रिकाऽम्ली च चुका दन्तशठाऽपि च।  
अम्ला च चिञ्चिका चिञ्चा तिन्तिडीका च तिन्तिडी १४२

अम्लिकाऽम्ला गुरुर्वातहरी पित्तकफास्रकृत्।  
पक्वा तु दीपनी रूक्षा सरोष्णा कफवातनुत् १४३

स्यादम्लवेतसश्चुक्रं शतवेधि सहस्रनुत्।  
अम्लवेतसमत्यम्लं भेदनं लघु दीपनम् १४४

हृद्रो गशूलगुल्मघ्नं पित्तलं लोमहर्षणम्।  
रूक्षं विण्मूत्रदोषघ्नं प्लीहोदावर्त्तनाशनम् १४५

हिक्काऽनाहारुचिश्वासकासाजीर्णवमिप्रणुत्।  
कफवातामयध्वंसिच्छागमांसद्र वत्वकृत्।  
चणकाम्लगुणं ज्ञेयं लोहसूचीद्र वत्वकृत् १४६

वृक्षाम्लं तिन्तिडीकञ्चचुक्रं स्यादम्लवृक्षकम्।  
वृक्षाम्लमाममम्लोष्णं वातघ्नं कफपित्तलम् १४७

पक्वन्तु गुरु संग्राहि कटुकं तुवरं लघु १४८

अम्लोष्णं रोचनं रूक्षं दीपनं कफवातकृत्।  
तृष्णाऽशोग्रहणीगुल्मशूलहृद्रो गजन्तुजित् १४९

अम्लवेतसवृक्षाम्लबृहज्जम्बीरनिम्बुकैः।  
चतुरम्लं हि पञ्चाम्लं बीजपूरयुतैर्भवेत् १५०

फलेषु परिपक्वं यद् गुणवत्तदुदाहृतम्।  
बिल्वादन्यत्र विज्ञेयमामं तद्धि गुणाधिकम्।  
फलेषु सरसं यत्स्याद् गुणवत्तदुदाहृतम् १५१

द्रा क्षाबिल्वशिवाऽदीनां फलं शुष्कं गुणाधिकम्।  
फलतुल्यगुणं सर्वं मज्जानमपि निर्दिशेत् १५२

फलं हिमाग्निदुर्वातव्यालकीटादिदूषितम्।  
अकालजं कुभूमीजं पाकातीतं न भक्षयेत् १५३

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
सप्तम आम्रादिफलवर्गः समाप्तः ७

 

अथाष्टमो धात्वादिवर्गोपरनामको धातूपधातुरसोपरसरत्नोपरत्नविषोपविषवर्गः।  
स्वर्णं रूप्यञ्च ताम्रं च रङ्गं यशदमेव च।  
सीसं लौहञ्च सप्तैते धातवो गिरिसम्भवः १

वली पलित खालित्य कार्श्याबल्य जरामयान्।  
निवार्य देहं दधति नृणां तद्धातवो मताः २

पुरा निजाश्रमस्थानां सप्तर्षीणां जितात्मनाम्।  
पत्नीर्विलोक्य लावण्यलक्ष्मीसम्पन्नयौवनाः ३

कन्दर्पदर्पविध्वस्तचेतसो जातवेदसः।  
पतितं यद्धरापृष्ठे रेतस्तद्धेमतामगात्।  
कृत्रिमञ्चापि भवति तद्र सेन्द्र स्य वेधतः ४

स्वर्णं सुवर्णं कनकं हिरण्यं हेम हाटकम् ५

तपनीयं च गाङ्गेयं कलधौतञ्च काञ्चनम्।  
चामीकरं शातकुम्भं तथा कार्त्तस्वरं च तत् ६

जाम्बूनदं जातरूपं महारजतमित्यपि ७

दाहे रक्तं सितं छेदे निकषे कुङ्कुमप्रभम्।  
तारशुल्वोज्झितं स्निग्धं कोमलं गुरु हेम सत् ८

तच्छ्वेतं कठिनं रूक्षं विवर्णं समलं दलम्।  
दाहे छेदेऽसितं श्वेतं कषे त्याज्यं लघु स्फुटम् ९

सुवर्णं शीतलं वृष्यं बल्यं गुरु रसायनम्।  
स्वादु तिक्तं च तुवरं पाके च स्वादु पिच्छिलम् १०

पवित्रं बृंहणं नेत्र्\! यं मेधास्मृतिमतिप्रदम्।  
हृद्यमायुष्करं कान्तिवाग्विशुद्धिस्थिरत्वकृत्।  
विषद्वयक्षयोन्मादत्रिदोषज्वरशोषजित् ११

बलं सवीर्यं हरते नराणां रोगव्रजान् पोषयतीह काये।  
असौख्यकृच्चापि सदा सुवर्णमशुद्धमेतन्मरणञ्च कुर्यात् १२

असम्यङ्मारितं स्वर्णं बलं वीर्य्यञ्च नाशयेत्।  
करोति रोगान् मृत्युं च तद्धन्याद्यत्नतस्ततः १३

त्रिपुरस्य वधार्थाय निर्निमेषैर्विलोचनैः।  
निरीक्षयामास शिवः क्रोधेन परिपूरितः १४

अग्निस्तत्कालमपतत्तस्यकस्माद्विलोचनात्।  
ततो रुद्र ः\! समभवद् वैश्वानर इव ज्वलन् १५

द्वितीयादपतन्नेत्रादश्रुबिन्दुस्तु वामकात्।  
तस्माद्र जतमुत्पन्नमुक्तकर्मसु योजयेत् १६

कृत्रिमं च भवेत्तद्धि वङ्गादिरसयोगतः १७

रूप्यं तु रजतं तारं चन्द्र कान्ति सितप्रभम् १८

गुरु स्निग्धं मृदु श्वेतं दाहे छेदे घनक्षमम्।  
वर्णाढ्यं चन्द्र वत्स्वच्छं रूप्यं नवगुणं शुभम्।  
कठिनं कृत्रिमं रूक्षं रक्तं पीतदलं लघु।  
दाहच्छेदघनैर्नष्टं रूप्यं दुष्टं प्रकीर्त्तितम् १९

रूप्यं शीतं कषायाम्लं स्वादुपाकरसं सरम्।  
वयसः स्थापनं स्निग्धं लेखनं वातपित्तजित्।  
प्रमेहादिकरोगांश्च नाशयत्यचिराद् ध्रुवम् २०

तारं शरीरस्य करोति तापं विध्वंसनं यच्छति शुक्रनाशम्।  
वीर्यं बलं हन्ति तनोश्च पुष्टिं महागदान्पोषयति ह्यशुद्धम् २१

शुक्रं यत् कार्त्तिकेयस्य पतितं धरणीतले।  
तस्मात्ताम्रं समुत्पन्नमिदमाहुः पुराविदः २२

ताम्रमौदुम्बरं शुल्वमुदुम्बरमपि स्मृतम्।  
रविप्रियं म्लेच्छमुखं सूर्यपर्यायनामकम् २३

जपाकुसुमसङ्काशं स्निग्धं मृदु घनक्षमम्।  
लौहनागोज्झितं ताम्रं मारणाय प्रशस्यते २४

कृष्णं रूक्षमतिस्तब्धं श्वेतञ्चापि घनासहम्।  
लौहनागयुतञ्चेति शुल्बं दुष्टं प्रकीर्त्तितम् २५

ताम्रं कषायं मधुरं च तिक्तमम्लं च पाके कटु सारकं च।  
पित्तापहं श्लेष्महरं च शीतं तद्रो पणं स्याल्लघु लेखनञ्च २६

पाण्डूदरार्शोज्व्रकुष्ठकासश्वासक्षयान् पीनसमम्लपित्तम्।  
शोथं कृमिं शूलमपाकरोति प्राहुः परे बृंहणमल्पमेतत् २७

एको दोषो विषे ताम्रेत्वसम्यङ्मारितेऽष्टते।  
दाहः स्वेदोऽरुचिर्मूर्च्छाक्लेदो रेको वमिर्भ्रमः २८

रङ्गं वङ्गं त्रपु प्रोक्तं तथा पिच्चटमित्यपि।  
क्षुरकं मिश्रकं चापि द्विविधं वङ्ग मुच्यते २९

उत्तमं क्षुरकं तत्र मिश्रकं त्ववरं मतम् ३०

रङ्गं लघु सरं रूक्षमुष्णं मेहकफक्रिमीन्।  
निहन्ति पाण्डुं सश्वासं चक्षुष्यं पित्तलं मनाक् ३१

सिंहो यथा हस्तिगणं निहन्ति तथैव वङ्गोऽखिलमेहवर्गम्।  
देहस्य सौख्यं प्रबलेन्द्रि यत्वं नरस्य पुष्टिं विदधाति नूनम् ३२

यशदं रङ्गसदृशं रीतिहेतुश्च तन्मतम्।  
यशदं तुवरं तिक्तं शीतलं कफपित्तहृत्।  
चक्षुष्यं परमं मेहान् पाण्डुं श्वासं च नाशयेत् ३३

दृष्ट्वा भोगिसुतां रम्यां वासुकिस्तुमुमोच यत्।  
वीर्यं जातस्ततो नागः सर्वरोगापहा नृणाम् ३४

सीसं ब्रध्नं च वप्रं च योगेष्टं नागनामकम् ३५

सीसं रङ्गगुणं ज्ञेयं विशेषान्मेहनाशनम् ३६

नागस्तु नागशततुल्यबलं ददाति व्याधिं विनाशयति जीवनमातनोति।  
बह्निं प्रदीपयति कामबलं करोति मृत्युं च नाशयति सन्ततसेवितः सः३७

पाकेन हीनौ किल वङ्गनागौ कुष्ठानि गुल्मांश्च तथाऽतिकष्टान्।  
कण्डूप्रमेहानिलसादशोथभगन्दरादीन् कुरुतः प्रयुक्तौ ३८

पुरा लोमिनदैत्यानां निहतानां सुरैर्युधि।  
उत्पन्नानि शरीरेभ्यो लोहानि विविधानि च।  
लोहोऽस्त्री शस्त्रकं तीक्ष्णं पिण्डं कालायसायसी ३९

गुरुता दृढतोत्क्लेदः कश्मलं दाहकारिता।  
अश्मदोषः सुदुर्गन्धो दोषाः सप्तायसस्य तु ४०

लोहं तिक्तं सरं शीतं मधुरं तुवरं गुरु।  
रूक्षं वयस्यं चक्षुष्यं लेखनं वातलं जयेत् ४१

कफं पित्तं गरं शूलं शोथार्शः प्लीहपाण्डुताः।  
मेदोमेहकृमीन् कुष्ठं तत्किट्टं तद्वदेव हि ४२

षण्ढत्वकुष्ठामयमृत्युदं भवेद् हृद्रो गशूलौ कुरुतेऽश्मरीञ्च।  
नानारुजानाञ्च तथा प्रकोपं करोति हृल्लासमशुद्धलोहम् ४३

जीवहारि मदकारि चायसं चेदशुद्धिमदसंस्कृतं ध्रुवम्।  
पाटवं न तनुते शरीरके दारुणां हृदि रुजाञ्च यच्छति ४४

कूष्माण्डं तिलतैलञ्च माषान्नं राजिकां तथा।  
मद्यम्लरसं चापि त्यजेल्लोहस्य सेवकः ४५

क्षमाभृच्छिखराकाराण्यङ्गान्यम्लेन लेपिते।  
लौहे स्युर्यत्र सूक्ष्माणि तत्सारमभिधीयते।  
लौहं साराह्वयं हन्याद् ग्रहणीमतिसारकम् ४६

अर्द्धं सर्वाङ्गजं वातं शूलं च परिणामजम्।  
छर्दिं च पीनसं पित्तं श्वासं कासं व्यपोहति ४७

यत्पात्रे न प्रसरति जले तैलविन्दुः प्रतप्ते।  
हिङ्गुर्गन्धं त्यजति च निजं तिक्ततां निम्बवल्कः।  
तप्तं दुग्धं भवति शिखराकारकंनैति भूमिं।  
कृष्णाङ्गः स्यात् सजलचणकः कान्तलोहंतदुक्तम् ४८

गुल्मोदरार्शःशूलाममामवातं भगन्दरम्।  
कामलाशोथकुष्ठानि क्षयं कान्तमयो हरेत् ४९

प्लीहानमम्लपित्तञ्च यकृच्चापि शिरोरुजम् ५०

सर्वान् रोगान् विजयते कान्तलोहं न संशयः।  
बलं वीर्यं वपुःपुष्टिं कुरुतेऽग्नि विवर्द्धयेत् ५१

ध्मायमानस्य लोहस्य मलं मण्डूर मुच्यते

लोहसिंहानिका किट्टी सिंहानञ्च निगद्यते।  
यल्लोहं यद्गुणंप्रोक्तं तत्किट्टमपि तद्गुणम् ५२

सप्तोपधातवः स्वर्णमाक्षिकं तारमाक्षिकं।  
तुत्थं कांस्यं च रीतिश्च सिन्दूरञ्च शिलाजतु ५३

उपधातुषु सर्वेषु तत्तद्धातुगुणा अपि।  
सन्ति किन्त्वेषु ते गौणास्तत्तदंशाल्पभावतः ५४

स्वर्णमाक्षिकमाख्यातं तापीजं मधुमाक्षिकम् ५५

ताप्यं माक्षिकधातुश्च मधुधातुश्च स स्मृतः।  
किञ्चित्सुवर्णं साहित्यात्स्वर्णमाक्षिकमीरितम् ५६

उपधातुः सुवर्णस्य किञ्चित्स्वर्णगुणान्वितम्।  
तथा च काञ्चनाभावे दीयते स्वर्णमाक्षिकम् ५७

किन्तु तस्यानुकल्पत्वात्किञ्चिदूनगुणास्ततः।  
न केवलं स्वर्णगुणा वर्त्तन्ते स्वर्णमाक्षिके ५८

द्र व्यान्तरस्य संसर्गात्सन्त्यन्येऽपि गुणा यतः।  
सुवर्णमाक्षिकं स्वादु तिक्तं वृष्यं रसायनम् ५९

चक्षुष्यं बस्तिरुक्कुष्ठपाण्डुमेहविषोदरान्।  
अर्शः शोथं विषं कण्डूं त्रिदोषमपि नाशयेत् ६०

मन्दानलत्वं बलहानिमुग्रां विष्टम्भितां नेत्रगदान्सकुष्ठान्।  
तथैव मालां व्रणपूर्विकां च करोति तापीजमशुद्धमेतत् ६१

तारमाक्षिकमन्यत्तु तद्भवेद्र जतोपमम्।  
किञ्चिद्र जतसाहित्यात्तारमाक्षिकमीरितम् ६२

अनुकल्पतया तस्य ततो हीनगुणाः स्मृताः।  
न केवलं रूप्यगुणा यतः स्यात्तारमाक्षिकम् ६३

स्वादु पाके रसे किञ्चित्तिक्तं वृष्यं रसायनम्।  
चक्षुष्यं वस्तिरुक्कुष्ठपाण्डुमेहविषोदरान्।  
अर्शः शोथं क्षयङ्कण्डूं त्रिदोषमपि नाशयेत् ६४

मन्दानलत्वं बलहानिमुग्रां विष्टग्भितां नेत्रगदान्सकुष्ठान्।  
तथैव मालां व्रणपूर्विकाञ्च करोति तापीजमिदञ्च तद्वत् ६५

तुत्थं वितुन्नकं चापि शिखिग्रीवं मयूरकम्।  
तुत्थं ताम्रोपधातुर्हि किञ्चित्ताम्रेण तद्भवेत् ६६

किञ्चित्ताम्रगुणं तस्माद्वक्ष्यमाणगुणं च तत्।  
तुत्थकं कटुकं क्षारं कषायं वामकं लघु ६७

लेखनं भेदनं शीतं चक्षुष्यं कफपित्तहृत्।  
विषाश्मकुष्ठकण्डूघ्नं खर्परं चापि तद्गुणम् ६८

ताम्रत्रपुजमाख्यातं कांस्यं घोषं च कंसकम्।  
उपधातुर्भवेत्कांस्यं द्वयोस्तरणिरङ्गयोः ६९

कांस्यस्य तु गुणा ज्ञेयाः स्वयोनिसदृशाजनैः।  
संयोगजप्रभावेण तस्यान्येऽपि गुणाः स्मृताः ७०

कांस्यं कषायं तिक्तोष्णं लेखनं विशदं सरम्।  
गुरु नेत्रहितं रूक्षं कफपित्तहरं परम् ७१

पित्तलं त्वारकूटं स्यादारो रीतिश्च कथ्यते।  
राजरीतिर्ब्रह्मरीतिः कपिला पिङ्गलापि च ७२

रीतिरप्युपधातुः स्यात्ताम्रस्य यशदस्य च।  
पित्तलस्य गुणा ज्ञेयाः स्वयोनिसदृशा जनैः ७३

संयोगजप्रभावेण तस्याप्यन्ये गुणाः स्मृताः ७४

रीतिकायुगलं रूक्षं तिक्तञ्च लवणं रसे।  
शोधनं पाण्डुरोगघ्नं कृमिघ्नं नातिलेखनम् ७५

सिन्दूरं रक्तरेणुश्च नागगर्भश्च सीसजम्।  
सीसोपधातुः सिन्दूरं गुणैस्तत्सीसवन्मतम् ७६

संयोगजप्रभावेण तस्यान्येऽपि गुणाः स्मृताः।  
सिन्दूरमुष्णं वीसर्पकुष्ठकण्डूविषापहम्।  
भग्नसन्धानजननं व्रणशोधनरोपणम् ७७

निदाघे घर्मसन्तप्ता धातुसारं धराधराः।  
निर्यासवत्प्रमुञ्चन्ति तच्छिलाजतु कीर्त्तितम् ७८

सौवर्णं राजतं ताम्रमायसं तच्चतुर्विधम्।  
शिलाजत्वद्रि जतु च शैलनिर्यास इत्यपि ७९

गैरेयमश्मजं चापि गिरिजं शैलधातुजम्।  
शिलाजं कटु तिक्तोष्णं कटुपाकं रसायनम् ८०

छेदि योगवहं हन्ति कफमेहाश्मशर्कराः।  
मूत्रकृच्छ्रं क्षयं श्वासं वातार्शांसि च पाण्डुताम् ८१

अपस्मारं तथोन्मादं शोथकुष्ठोदरकृमीन् ८२

सौवर्णं तु जपापुष्पवर्णं भवति तद्र सात्।  
मधुरं कटु तिक्तं च शीतलं कटुपाकि च ८३

राजतं पाण्डुरं शीतं कटुकं स्वादुपाकि च।  
ताम्रं मयूरकण्ठाभं तीक्ष्णमुष्णं च जायते ८४

लौहं जटायुपक्षाभं सत्तिक्तं लवणं भवेत्।  
विपाके कटुकं शीतं सर्वं श्रेष्ठमुदाहृतम् ८५

रसायनार्थिभिर्लोकैः पारदो रस्यते यतः।  
ततो रस इति प्रोक्तः स च धातुरपि स्मृतः ८६

शिवाङ्गात्प्रच्युतं रेतः पतितं धरणीतले।  
तद्देहसारजातत्वाच्छुक्लमच्छमभूच्च तत् ८७

क्षेत्रभेदेन विज्ञेयं शिववीर्यं चतुर्विधम्।  
श्वेतं रक्तं तथा पीतं कृष्णं तत्तु भवेत्क्रमात्।  
ब्राह्मणः क्षत्रियो वैश्यः शूद्र श्च खलु जातितः ८८

श्वेतं शस्तं रुजां नाशे रक्तं किल रसायने।  
धातुवादे तु तत्पीतं खे गतौ कृष्णमेव च ८९

पारदो रसधातुश्च रसेन्द्र श्च महारसः ९०

चपलः शिववीर्यश्च रसः सूतः शिवाह्वयः।  
पारदः षड्रसः स्निग्धस्त्रिदोषघ्नो रसायनः ९१

योगवाही महावृष्यः सदा दृष्टिबलप्रदः।  
सर्वामयहरः प्रोक्तो विशेषात्सर्वकुष्ठनुत् ९२

स्वस्थो रसो भवेद् ब्रह्मा बद्धो ज्ञेयो जनार्दनः।  
रञ्जितः कामितश्चापि साक्षाद्देवो महेश्वरः ९३

मूर्च्छितो हरति रुजं बन्धनमनुभूय खे गतिं कुरुते।  
अजरीकरोति हि मृतः कोऽन्य करुणाऽकरः सूतात् ९४

असाध्यो यो भवेद्रो गो यस्य नास्ति चिकित्सितम्।  
रसेन्द्रो हन्ति तं रोगं नरकुञ्जरवाजिनाम् ९५

मलं विषं वह्निगिरित्वचापलं नैसर्गिकं दोषमुशन्ति पारदे।  
उपाधिजौ द्वौ त्रपुनागयोगजौ दोषौ रसेन्द्रे कथितौ मुनीश्वरैः ९६

मलेन मूर्च्छा मरणं विषेण दाहोऽग्निना कष्टतरः शरीरे।  
देहस्य जाड्यं गिरिणा सदा स्युश्चाञ्चल्यतो वीर्यहृतिश्च पुंसाम्।  
वङ्गेन कुष्ठं भुजगेन षण्ढो भवेदतोऽसौ परिशोधनीयः ९७

वह्निर्विषं मलं चेति मुख्या दोषास्त्रयो रसे।  
एते कुर्वन्ति सन्तापं मृतिं मूर्च्छां नृणां क्रमात् ९८

अन्येऽपि कथिता दोषा भिषग्भिः पारदे यदि।  
तथाऽप्येते त्रयो दोषाहरणीया विशेषतः ९९

संस्कारहीनं खलु सूतराजं यः सेवते तस्य करोति बाधाम्।  
देहस्य नाशं विदधाति नूनं कष्टांश्च रोगाञ्जनयेन्नराणाम् १००

गन्धो हिङ्गुलमभ्रतालकशिलाः स्रोतोऽञ्जनं टङ्कणं।  
राजावर्तकचुम्बकौ स्फटिकया शङ्खः खटी गैरिकम्।  
कासीसं रसकं कपर्दसिकताबोलाश्च कुङ्कष्ठकं

सौराष्ट्री च मता अमी उपरसाः सूतस्य किञ्चिद्गुणैः १०१

हिङ्गुलं दरदं म्लेच्छमिङ्गुलं चूर्णपारदम्।  
दरदस्त्रिविधः प्रोक्तश्चर्मारः शुकतुण्डकः १०२

हंसपादस्तृतीयः स्याद् गुणवानुत्तरोत्तरम् १०३

चर्मारः शुक्लवर्णः स्यात्स पीतः शुकतुण्डकः।  
जपाकुसुमसङ्काशो हंसपादो महोत्तमः १०४

तिक्तं कषायं कटु हिङ्गुलं स्यान्नेत्रामयघ्नं कफपित्तहारि।  
हृल्लासकुष्ठज्वरकामलाश्च प्लीहामवातौ च गरं निहन्ति १०५

उर्ध्वपातनयुक्त्या तु डमरुयंत्रपाचितम्।  
हिङ्गुलं तस्य सूतं तु शुद्धमेव न शोधयेत् १०६

श्वेतद्वीपे पुरा देव्याः क्रीडन्त्या रजसाऽप्लुतम्।  
दुकूलं तेन वस्त्रेण स्नातायाः क्षीरनीरधौ १०७

प्रसृतं यद्र जस्तस्माद्गन्धकः समभूत्ततः।  
गन्धको गान्धिकश्चापि गन्धपाषाण इत्यपि १०८

सौगन्धिकश्च कथितो बलिर्बलरसोऽपि च।  
चतुर्धा गन्धकः प्रोक्तो रक्तः पीतः सितोऽसितः १०९

रक्तो हेमक्रियासूक्तः पीतश्चैव रसायने।  
व्रणादिलेपने श्वेतः कृष्णः श्रेष्ठः सुदुर्लभः ११०

गन्धकः कटुकस्तिक्तो वीर्योष्णस्तुवरः सरः।  
पित्तलः कटुकः पाके जन्तुकण्डूविसर्पजित्।  
हन्ति कुष्ठक्षयप्लीहकफवातान् रसायनः १११

अशोधितो गन्धक एव कुष्ठं करोति तापं विषमं शरीरे।  
सौख्यं च रूपं च वलं तथौजः शुक्रं निहन्त्येव करोति चास्रम् ११२

पुरा वधाय वृत्रस्य वज्रिणा वज्रमुद्धृतम्।  
विस्फुलिङ्गास्ततस्तस्य गगने परिसर्पिताः ११३

ते निपेतुर्घनध्वानाच्छिखरेषु महीभृताम्।  
तेभ्य एव समुत्पन्नं तत्तद्गिरिषु चाभ्रकम् ११४

तद्वज्रं वज्रजातत्वादभ्रमभ्ररवोद्भवात्।  
गगनात्स्खलितं यस्माद्गगनं च ततो मतम् ११५

विप्रक्षत्रियविट्शूद्र भेदात्तत्स्याच्चतुर्विधम्।  
क्रमेणैव सितं रक्तं पीतं कृष्णं च वर्णतः ११६

प्रशस्यते सितं तारे रक्तं तत्तु रसायने।  
पीतं हेमनि कृष्णं तु गदेषु द्रुतयेऽपि च ११७

पिनाकं दर्दुरं नागं वज्रं चेति चतुर्विधम्।  
मुच्चत्यग्नौ विनिक्षिप्तं पिनाकं दलसञ्चयम् ११८

अज्ञानाद्भक्षणं तस्य महाकुष्ठप्रदायकम्।  
दुर्दरं त्वग्निनिक्षिप्तं कुरुते दुर्दरध्वनिम् ११९

गोलकान्बहुशः कृत्वा स स्यान्मृत्युप्रदायकः।  
नागं तु नागवद्बह्वौ फूत्कारं परिमुञ्चति १२०

तद्भक्षितमवश्यं तु विदधाति भगन्दरम्।  
वज्रं तु वज्रवत्तिष्टेत्तन्नाग्नौ विकृतिं व्रजेत् १२१

सर्वाभ्रेषु वरं वज्रं व्याधिवार्द्धक्यमृत्युहृत् १२२

अभ्रमुत्तरशैलोत्थं बहुसत्त्वं गुणाधिकम्।  
दक्षिणाद्रि भवं स्वल्पसत्वमल्पगुणप्रदम् १२३

अभ्रं कषायं मधुरं सुशीतमायुष्करं धातुविवर्द्धनं च।  
हन्यात्त्रिदोषं व्रणमेहकुष्टप्लीहोदरग्रन्थिविषकृमींश्च १२४

रोगान्हन्ति द्र ढयति वपुर्वीर्यवृद्धिं विधत्ते

तारुण्याढ्यं रमयति शतं योषितां नित्यमेव।  
दीर्घायुष्काञ्जनयति सुतान्विक्रमैः सिंहतुल्यान्।  
मृत्योर्भीतिं हरति सततं सेव्यमानं मृताभ्रम् १२५

पीडां विधत्ते विविधां नराणां कुष्ठं क्षयं पाण्डुगदं च शोथम्।  
हृत्पार्श्वपीडां च करोत्यशुद्धमभ्रं त्वसिद्धं गुरु तापदं स्यात् १२६

हरितालं तु तालं स्यादालं तालकमित्यपि।  
हरितालं द्विधा प्रोक्तं पत्राख्यं पिण्डसंज्ञकम् १२७

तयोराद्यं गुणैः श्रेष्ठं ततो हीनगुणं परम्।  
स्वर्णवर्णं गुरु स्निग्धं सपत्रं चाभ्रपत्रवत् १२८

पत्राख्यं तालकं विद्याद् गुणाढ्यं तद्र सायनम्।  
निष्पत्रं पिण्डसदृशं स्वल्पसत्त्वं तथा गुरु १२९

स्त्रीपुष्पहारकं स्वल्पगुणं तत्पिण्डतालकम्।  
हरितालं कटु स्निग्धं कषायोष्णं हरेद्विषम्।  
कण्डूकुष्ठास्यरोगास्रकफपित्तकचव्रणान् १३०

हरति च हरितालं चारुतां देहजातां।  
सृजति च बहुतापञ्चाङ्गसङ्कोचपीडाम्।  
वितरति कफवातौ कुष्ठरोगं विदध्यात्।  
इदमशितमशुद्धं मारितं चाप्यसम्यक् १३१

मनःशिला मनोगुप्ता मनोह्वा नागजिह्विका।  
नैपाली कुनटी गोला शिला दिव्यौषधिः स्मृता १३२

मनःशिला गुरुर्वर्ण्या सरोष्णा लेखनी कटुः।  
तिक्ता स्निग्धा विषश्वासकासभूतकफास्रनुत् १३३

मनः शिला मन्दबलं करोति जन्तुं ध्रुवं शोधनमन्तरेण मलानुबन्धं किल
मूत्ररोधं सशर्करं कृच्छ्रगदं च कुर्यात् १३४

अञ्जनं यामुनं चापि कापोताञ्जनमित्यपि।  
तत्तु स्रोतोऽञ्जनं कृष्णं सौवीरं श्वेतमीरितम् १३५

वल्मीकशिखराकारे भिन्नमञ्जनसन्निभम्।  
घृष्टं तु गैरिकाकारमेतत्स्रोतोऽञ्जनं स्मृतम् १३६

स्रोतोऽञ्जनसमं ज्ञेयं सौवीरं तत्तु पाण्डुरम्।  
स्रोतोऽञ्जनं स्मृतं स्वादु चक्षुष्यं कफपित्तनुत् १३७

कषायं लेखनं स्निग्धं ग्राहि च्छर्दिविषापहम्।  
सिध्मक्षयास्रहृच्छीतं सेवनीयं सदा बुधैः १३८

स्रोतोऽञ्जनगुणाः सर्वे सौवीरेऽपि मता बुधैः।  
किन्तु द्वयोरञ्जनयोः श्रेष्ठं स्रोतोऽञ्जनं स्मृतम् १३९

टङ्कणोऽग्निकरो रूक्षः कफघ्नो वातपित्तकृत् १४०

स्फटी च स्फटिका प्रोक्ता श्वेता शुभ्रा च रङ्गदा।  
दृढरङ्गा रङ्गदृढा रङ्गाङ्गापि च कथ्यते १४१

स्फटिका तु कषायोष्णा वातपित्तकफव्रणान्।  
निहन्ति श्वित्रवीसर्पान् योनिसङ्कोचकारिणी १४२

राजावर्त्तो नृपावर्त्तो राजन्यावर्त्तकस्तथा।  
आवर्त्तमणिसंज्ञश्च ह्यावर्त्तोऽपि तथैव च १४३

राजावर्त्तं कटुस्तिक्तः शिशिरः पित्तनाशनः।  
राजावर्त्तः प्रमेहघ्नश्छर्दिहिक्कानिवारणः १४४

चुम्बकः कान्तपाषाणोऽयस्कान्तो लौहकर्षकः।  
चुम्बको लेखनः शीतो मेदोविषगरापहः १४५

गैरिकं रक्तधातुश्च गैरेयं गिरिजं तथा।  
सुवर्णगैरिकं त्वन्यत्ततो रक्ततरं हि तत् १४६

गैरिकद्वितयं स्निग्धं मधुरं तुवरं हिमम्।  
चक्षुष्यं दाहपित्तास्रकफहिक्काविषापहम् १४७

खटिका कठिनी चापि लेखनी च निगद्यते।  
खटी दाहास्रजिच्छीता मधुरा विषशोथजित् १४८

लेपादेतद्गुणा प्रोक्ता भक्षिता मृत्तिकासमा।  
खटी गौरखटी द्वे च गुणैस्तुल्ये प्रकीर्त्तिते १४९

बालुका सिकता प्रोक्ता शर्करा रेतजाऽपि च।  
वालुका लेखनी शीता व्रणोरःक्षतनाशिनी १५०

खर्परी तुत्थकं तुत्थादन्यत्तद्र सकं स्मृतम्।  
ये गुणास्तुत्थके प्रोक्तास्ते गुणा रसके स्मृता १५१

काशीशं धातुकाशीशं पांशुकाशीशमित्यपि।  
तदेव किञ्चित्पीतं तु पुष्पकाशीशमुच्यते १५२

काशीशमम्लमुष्णं च तिक्तञ्च तुवरं तथा।  
वातश्लेष्महरं केश्यं नेत्रकण्डूविषप्रणुत्।  
मूत्रकृच्छ्राश्मरीश्वित्रनाशनं परिकीर्त्तितम् १५३

सौराष्ट्री तुवरी काली मृत्तालकसुराष्ट्रजे १५४

आढकी चापि सा ख्याता मृत्स्ना च सुरमृत्तिका।  
स्फटिकायागुणाः सर्वे सौराष्ट्र्या अपि कीर्त्तिताः १५५

मृन्मृदा मृत्तिका मृत्स्ना क्षेत्रजा कृष्णमृत्तिका।  
कृष्णमृत् क्षतदाहास्रप्रदरश्लेष्मपित्तनुत् १५६

पङ्कस्तु जलकल्कश्च चुलुकः कर्दमो मलः।  
चिकिलः पलितो द्रा पः पललश्च निषद्वरः।  
कर्दमो दाहपित्तास्रशोथघ्नः शीतलः सरः १५७

कपर्दको वराटश्च कपर्दी च वराटिका।  
कर्णस्रावाग्निमान्द्यघ्नी पित्तास्रकफनाशिनी १५८

शङ्खः समुद्र जः कम्बुः सुनादः पावनध्वनिः।  
शङ्खो नेत्र्\! यो हिमः शीतो लघुः पित्तकफास्रजित् १५९

बोलगन्धरसप्राणपिण्डगोपरसाः समाः।  
बोलं रक्तहरं शीतं मेध्यं दीपनपाचनम्।  
मधुरं कटु तिक्तं च दाहस्वेदत्रिदोषजित्।  
ज्वरापस्मारकुष्ठघ्नं गर्भाशयविशुद्धिकृत् १६०

हिमवत्पादशिखरे कङ्कुष्ठमुपजायते।  
तत्रैकं रक्तकालं स्यात्तदन्यद्दण्डकं स्मृतम् १६१

पीतप्रभं गुरु स्निग्धं श्रेष्ठं कङ्कुष्ठमादिमम्।  
श्यामं पीतं लघु त्यक्तसत्त्वं नेष्टं तथाऽण्डकम् १६२

कङ्कुष्टं काककुष्ठं च विरङ्गं कोलकाकुलम् १६३

कङ्कुष्ठं रेचनं तिक्तं कटूष्णं वर्णकारकम्।  
कृमिशोथोदराध्मानगुल्मानाहकफापहम् १६४

धनार्थिनो जनाःसर्वे रमन्तेऽस्मिन्नतीव यत्।  
ततो रत्नमिति प्रोक्तं शब्दशास्त्रविशारदैः १६५

रत्नं क्लीबे मणिः पुंसि स्त्रियामपि निगद्यते।  
तत्तु पाषाणभेदोऽस्ति मुक्तादि च तदुच्यते १६६

रत्नं गारुत्मतं पुष्परागो माणिक्यमेव च।  
इन्द्र नीलश्च गोमेदस्तथा वैदूर्यमित्यपि।  
मौक्तिकं विद्रुमश्चेति रत्नान्युक्तानि वै नव १६७

मुक्ताफलं हीरकं च वैदूर्यं पद्मरागकम् १६८

पुष्परागं च गोमेदं नीलं गारुत्मतं तथा।  
प्रवालयुक्तान्येतानि महारत्नानि वै नव १६९

हीरकः पुंसि वज्रोऽस्त्री चन्द्रो मणिवरश्च सः।  
स तु श्वेतः स्मृतो विप्रो लोहितः क्षत्रियः स्मृतः।  
पीतो वैश्योऽसितः शूद्र श्चतुर्वर्णात्मकश्च सः १७०

रसायने मतो विप्रः सर्वसिद्धिप्रदायकः।  
क्षत्रियो व्याधिविध्वंसी जरामृत्युहरः स्मृतः १७१

वैश्यो धनप्रदः प्रोक्तस्तथा देहस्यदार्ढ्यकृत्।  
शूद्रो नाशयति व्याधीन् वयःस्तम्भं करोति च १७२

अथ पुंस्त्रीनपुंसकभेदात् त्रिविधस्य तस्य।  
पुंस्त्रीनपुंसकानीह लक्षणीयानि लक्षणैः।  
सुवृत्ताः फलसम्पूर्णास्तेजोयुक्ता बृहत्तराः १७३

पुरुषास्ते समाख्याता रेखाविन्दु विवर्जिताः।  
रेखाविन्दुसमायुक्ताः षडस्रास्ते स्त्रियः स्मृताः १७४

त्रिकोणाश्च सुदीर्घास्ते विज्ञेयाश्च नपुंसकाः।  
तेषु स्युः पुरुषाः श्रेष्ठा रसबन्धनकारिणः १७५

स्त्रियः कुर्वन्ति कायस्य कान्तिं स्त्रीणां सुखप्रदाः।  
नपुंसकास्त्ववीर्याः स्युरकामा सत्ववर्जिताः१७६

स्त्रियः स्त्रीभ्यः प्रदातव्याः क्लीबं क्लीबे प्रयोजयेत्।  
सर्वेभ्यः सर्वदादेयाः पुरुषा वीर्यवर्धनाः १७७

अशुद्धं कुरुते वज्रं कुष्ठं पार्श्वव्यथां तथा।  
पाण्डुतां पङ्गुलत्वं च तस्मात्संशोध्य मारयेत् १७८

आयुः पुष्टिं बलं वीर्यं वर्णं सौख्यं करोति च।  
सेवितं सर्वरोगघ्नं मृतं वज्रं न संशयः १७९

गारुत्मतं मरकतमश्मगर्भो हरिन्मणिः १८०

माणिक्यं पद्मरागः स्याच्छोणरत्नञ्च लोहितम् १८१

पुष्परागो मञ्जुमणिः स्याद्वाचस्पतिवल्लभः १८२

नीलं तथेन्द्र नीलञ्च गोमेदः पीतरत्नकम् १८३

वैदूर्यं दूरजं रत्नं स्यात्केतुग्रहवल्लभम् १८४

मौक्तिकं शौतिक्तं मुक्ता तथा मुक्ताफलञ्च तत्।  
शुक्तिः शङ्खो गजः क्रोडः फणी मत्स्यश्च दर्दुरः।  
वेणुरेते समाख्यातास्तज्ज्ञैर्मौक्तिकयोनयः।  
मौक्तितं शीतलं वृष्यं चक्षुष्यं बलपुष्टिदम् १८५

पुंसि क्लीबे प्रवालः स्यात्पुमानेव तु विद्रुमः १८६

रत्नानि भक्षितानि स्युर्मधुराणि सराणि च।  
चक्षुष्याणि च शीतानि विषघ्नानि धृतानि च।  
मङ्गल्यानि मनोज्ञानि ग्रहदोषहराणि च १८७

किं रत्नं कस्य ग्रहस्य प्रीतिकारित्वेन दोषहरं भवतीति प्रश्ने।  
तदुत्तरमाहै रत्नमालायाम्।  
माणिक्यं तरणेः सुजातममलं मुक्ताफलं शीतगो

र्माहेयस्य तु विद्रुमो निगदितः सौम्यस्य गारुत्मतम्।  
देवेज्यस्य च पुष्परागमसुराचार्यस्य वज्रं शने

र्नीलं निर्मलमन्ययोर्निगदिते गोमेदवैदूर्यके १८८

उपरत्नानि काचश्च कर्पूराश्मा तथैव च।  
मुक्ताशुक्तिस्तथा शङ्ख इत्यादीनि बहून्यपि १८९

गुणा यथैव रत्नानामुपरत्नेषु ते तथा।  
किन्तु किञ्चित्ततो हीना विशेषोऽयमुदाहृतः १९०

विषं तु गरलः क्षवेडस्तस्य भेदानुदाहरे।  
वत्सनाभः सहारिद्र ः\! सक्तुकश्च प्रदीपनः।  
सौराष्ट्रिकः शृङ्गिकश्च कालकूटस्तथैव च।  
हालाहलो ब्रह्मपुत्रो विषभेदा अमी नव १९१

सिन्दुवारसदृक्पत्रो वत्सनाभ्याकृतिस्तथा।  
यत्पार्श्वे न तरोर्वृद्धिर्वत्सनाभः स भाषितः १९२

हरिद्रा तुल्यमूलो यो हारिद्र ः\! स उदाहृतः १९३

यद्ग्रन्थिः सक्तुकेनैव पूर्णमध्यः स सक्तुकः १९४

वर्णतो लोहितो यः स्याद्दीप्तिमान् दहनप्रभः।  
महादाहकरः पूर्वैः कथितं स प्रदीपनः १९५

सुराष्ट्रविषये यः स्यात्स सौराष्ट्रिक उच्यते १९६

यस्मिन् गोशृङ्गके बद्धे दुग्धं भवति लोहितम्।  
स शृङ्गिक इति प्रोक्तो द्र व्यतत्त्वविशारदैः १९७

देवासुररणे देवैर्हतस्य पृथुमालिनः।  
दैत्यस्य रुधिराज्जातस्तरुरश्वत्थसन्निभः।  
निर्यासः कालकूटोऽस्य मुनिभिः परिकीर्त्तितः।  
सोऽहिक्षेत्रे शृङ्गवेरे कोङ्कणे मलये भवेत् १९८

गोस्तनाभफलो गुच्छस्तालपत्रच्छदस्तथा।  
तेजसा यस्य दह्यन्ते समीपस्था द्रुमादयः।  
असौ हालाहलो ज्ञेयः किष्किन्धायां हिमालये।  
दक्षिणाब्धितटे देशे कोङ्कणेऽपि च जायते १९९

वर्णतः कपिलो यः स्यात्तथा भवति सारतः।  
ब्रह्मपुत्रः सविज्ञेयो जायते मलयाचले २००

ब्राह्मणः पाण्डुरस्तेषु क्षत्रियो लोहितप्रभः।  
वैश्यः पीतोऽसितः शूद्रो विष उक्तश्चतुर्विधः २०१

रसायने विषं विप्रं क्षत्रियं देहपुष्टये।  
वैश्यं कुष्ठविनाशाय शूद्रं दद्याद्वधाय हि २०२

विषं प्राणहरं प्रोक्तं व्यवायि च विकाशि च।  
आग्नेयं वातकफहृद्योगवाहि मदावहम् २०३

तदेव युक्तियुक्तं तु प्राणदायि रसायनम्।  
योगवाहि त्रिदोषघ्नं बृंहणं वीर्यवर्द्धनम् २०४

ये दुर्गुणा विषेऽशुद्धे ते स्युर्हीना विशोधनात्।  
तस्माद्विषं प्रयोगेषु शोधयित्वा प्रयोजयेत् २०५

अर्कक्षीरं स्नुहीक्षीरं लाङ्गली करवीरकः।  
गुञ्जाऽहिफेनो धत्तूरः सप्तोपविषजातयः २०६

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
अष्टमः धात्वादिवर्गः समाप्तः ८

 

अथ नवमो धान्यवर्गः।  
शालिधान्यं व्रीहिधान्यं शूकधान्यं तृतीयकम्।  
शिम्बीधान्यं क्षुद्र धान्यमित्युक्तं धान्यपञ्चकम् १

शालयो रक्तशाल्याद्या व्रीहयः षष्टिकादयः।  
यवादिकं शूकधान्यं मुद्गाद्यंशिम्बिधान्यकम्।  
कङ्ग्वादिकं क्षुद्र धान्यं तृणधान्यञ्च तत्स्मृतम् २

कण्डनेन विना शुक्ला हैमन्ताः शालयः स्मृताः३

रक्तशालि सकलमः पाण्डुकः शकुनाहृतः।  
सुगन्धकः कर्दमको महाशालिश्च दूषकः ४

पुष्पाण्डकः पुण्डरीकस्तथा महिषमस्तकः।  
दीर्घशूकः काञ्चनको हायनो लोध्रपुष्पकः ५

इत्याद्याः शालयः सन्ति बहवो बहुदेशजाः।  
ग्रन्थविस्तरभीतेस्ते समस्ता नात्र भाषिताः ६

शालयो मधुरा स्निग्धा बल्या बद्धाल्पवर्चसः।  
कषाया लघवो रुच्याः स्वर्या वृष्याश्च बृंहणाः।  
अल्पानिलकफाः शीताः पित्तघ्ना मूत्रलास्तथा ७

शालयो दग्धमृज्जाताः कषाया लघुपाकिनः।  
सृष्टमूत्रपुरीषाश्च रूक्षाः श्लेष्मापकर्षणाः ८

कैदारा वातपित्तघ्ना गुरवः कफशुक्रलाः।  
कषायाश्चाल्पवर्चस्का मेध्याश्चैव बलावहाः ९

स्थलजाः स्वादवः पित्तकफघ्ना वातपित्तदाः।  
किञ्चित्तिक्ताः कषायाश्च विपाके कटुका अपि १०

वापिता मधुरा वृष्या बल्याः पित्तप्रणाशनाः।  
श्लेष्मलाश्चाल्पवर्चस्काः कषाया गुरवो हिमाः ११

वापितेभ्यो गुणैः किञ्चिद्धीनाः प्रोक्ता अवापिताः १२

रोपितास्तु नवा वृष्या पुराणा लघवः स्मृताः।  
तेभ्यस्तुरोपिता भूयः शीघ्रपाका गुणाधिकाः १३

छिन्नरूढा हिमा रूक्षा बल्याः पित्तकफापहाः।  
बद्धविट्काः कषायाश्च लघवश्चाल्पतिक्तकाः १४

रक्तशालिर्वरस्तेषु बल्यो वर्ण्यस्त्रिदोषजित्।  
चक्षुष्यो मूत्रलः स्वर्यः शुक्रलस्तृड्ज्वरापहः १५

विषव्रणश्वासकासदाहनुद् वह्निपुष्टिदः।  
तस्मादल्पान्तरगुणाः शालयो महदादयः १६

वार्षिकाः कण्डिताः शुक्ला व्रीहयश्चिरपाकिनः।  
कृष्णव्रीहिः पाटलश्च कुक्कुटाण्डक इत्यपि १७

शालामुखो जतुमुख इत्याद्या व्रीहयः स्मृताः।  
कृष्णब्रीहिः स विज्ञेयो यत्कृष्णतुषतण्डुलः १८

पाटलः पाटलापुष्पवर्णको ब्रीहिरुच्यते।  
कुक्कुटाण्डाकृतिव्रीहिः कुक्कुटाण्डक उच्यते १९

शालामुखः कृष्णशूकः कृष्णतण्डुल उच्यते।  
लाक्षावर्णं मुखं यस्य ज्ञेयो जतुमुखस्तु सः २०

व्रीहयः कथिताः पाके मधुरा वीर्यतो हिमाः।  
अल्पाभिष्यदिनो बद्धवर्चस्काः षष्टिकैः समाः।  
कृष्णव्रीहिर्वरस्तेषां तस्मादल्पगुणाः परे २१

गर्भस्था एव ये पाकं यान्ति ते षष्टिका मताः २२

षष्टिकः शतपुष्पश्च प्रमोदकमुकुन्दकौ।  
महाषष्टिक इत्याद्याः षष्टिकाः समुदाहृताः।  
एतेऽपि व्रीहयः प्रोक्ता व्रीहिलक्षणदर्शनात् २३

षष्टिका मधुरा शीता लघवो बद्धवर्चसः।  
वातपित्तप्रशमनाः शालिभिः सदृशा गुणैः २४

षष्टिका प्रवरा तेषां लघ्वी स्निग्धा त्रिदोषजित् २५

स्वाद्वी मृद्वी ग्राहिणी च बलदा ज्वरहारिणी।  
रक्तशालिगुणैस्तुल्या ततः स्वल्पगुणाः परे २६

यवस्तु सितशूकः स्यान्निःशूकोऽतियवः स्मृतः।  
तोक्यस्तद्वत्स हरितस्ततः स्वल्पश्च कीर्त्तितः २७

यवः कषायो मधुरः शीतलो लेखनो मृदुः।  
व्रणेषु तिलवत्पथ्यो रूक्षो मेधाऽग्निवर्धनः २८

कटुपाकोऽनभिष्यन्दी स्वर्यो बलकरो गुरुः।  
बहुवातमलो वर्णस्थैर्यकारी च पिच्छिलः २९

कण्ठत्वगामयश्लेष्मपित्तमेदःप्रणाशनः।  
पीनसश्वासकासोरुस्तम्भलोहिततृट्प्रणुत्।  
अस्मादतियवो न्यूनस्तोक्यो न्यूनतरस्ततः ३०

गोधूमः सुमनोऽपि स्यात्त्रिविधः स च कीर्त्तितः।  
महागोधूम इत्याख्यः पश्चाद्देशात्समागतः ३१

मधूली तु ततः किञ्चिदल्पा सा मध्यदेशजा।  
निः शूको दीर्घगोधूमः क्वचिन्नन्दीमुखाभिघः ३२

गोधूमः मधुरः शीतो वातपित्तहरो गुरुः।  
कफशुक्रप्रदो बल्यः स्निग्धः सन्धानकृत्सरः ३३

जीवनो बृंहणो वर्ण्यो व्रण्यो रुच्यः स्थिरत्वकृत् ३४

मधूली शीतला स्निग्धा पित्तघ्नी मधुरा लघुः।  
शुक्रला वृंहणी पथ्या तद्वन्नन्दीमुखः स्मृतः ३५

शमीजाः शिम्बिजाः शिम्बीभवाः सूप्याश्च वैदलाः ३६

वैदला मधुरा रूक्षाः कषायाः कटुपाकिनः।  
वातलाः कफपित्तघ्ना बद्धमूत्रमला हिमाः।  
ऋते मुद्गमसूराभ्यामन्ये त्वाध्मानकारिणः ३७

मुद्गो रूक्षो लघुर्ग्राही कफपित्तहरो हिमः।  
स्वादुरल्पानिलो नेत्र्\! यो ज्वरघ्नो वनजस्तथा ३८

मुद्गो बहुविधः श्यामो हरितः पीतकस्तथा।  
श्वेतो रक्तश्च तेषान्तु पूर्वः पूर्वो लघुः स्मृतः ३९

सुश्रुतेन पुनः प्रोक्तो हरितः प्रवरो गुणैः।  
चरकादिभिरप्युक्त एष एव गुणाधिकः ४०

माषो गुरुः स्वादुपाकः स्निग्धो रुच्योऽनिलापहः।  
स्रंसनस्तर्पणो बल्यः शुक्रलो वृंहणः परः ४१

भिन्नमूत्रमलः स्तन्यो मेदःपित्तकफप्रदः।  
गुदकीलार्दितश्वासपक्तिशूलानि नाशयेत् ४२

कफपित्तकरा माषाः कफपित्तकरं दधि।  
कफपित्तकरा मत्स्या वृन्ताकं कफपित्तकृत् ४३

राजमाषो महामाषश्चपलश्च बलः स्मृतः।  
राजमाषो गुरुः स्वादुस्तुवरस्तर्पणः सरः ४४

रूक्षो वातकरो रुच्यः स्तन्यो भूरिबलप्रदः।  
श्वेतो रक्तस्तथा कृष्णस्त्रिविधः स प्रकीर्त्तितः।  
यो महांस्तेषु भवति स एवोक्तो गुणाधिकः ४५

निष्पावो राजशिम्बिः स्याद्वल्लकः श्वेतशिम्बिकः।  
निष्पावो मधुरो रूक्षो विपाकेऽम्लो गुरुः सरः ४६

कषायः स्तन्यपित्तास्रमूत्रवातविबन्धकृत्।  
विदाह्युष्णो विषश्लेष्मशोथहृच्छुक्रनाशनः ४७

मकुष्ठो वनमुद्गः स्यान्मकुष्ठकमुकुष्ठकौ ४८

मकुष्ठो वातलो ग्राही कफपित्तहरो लघुः।  
वह्निजिन्मधुरः पाके कृमिकृज्ज्वरनाशनः ४९

मङ्गल्यको मसूरः स्यान्मङ्गल्या च मसूरिका।  
मसूरो मधुरः पाके संग्राही शीतलो लघुः।  
कफपित्तास्रजिद्रू क्षो वातलो ज्वरनाशनः ५०

आढकी तुवरी चापि सा प्रोक्ता शणपुष्पिका ५१

आढकी तुवरा रूक्षा मधुरा शीतला लघुः।  
ग्राहिणी वातजननी वर्ण्या पित्तकफास्रजित् ५२

चणको हरिमन्थः स्यात्सकलप्रिय इत्यपि।  
चणकः शीतलो रूक्षः पित्तरक्तकफापहः।  
लघुः कषायो विष्टम्भी वातलो ज्वरनाशनः ५३

स चाङ्गारेण सम्भृष्टस्तैलभृष्टश्च तद्गुणः।  
आर्द्र भृष्टो बलकरो रोचनश्च प्रकीर्त्तितः ५४

शुष्कभृष्टोऽतिरूक्षश्च वातकुष्ठप्रकोपणः।  
स्विन्नः पित्तकफौ हन्यात् सूपः क्षोभकरो मतः ५५

आद्रो र्\!ऽतिकोमलो रुच्यः पित्तशुक्रहरो हिमः।  
कषायो वातलो ग्राही कफपित्तहरो लघुः ५६

कलायो वर्त्तुलः प्रोक्तः सतीनश्च हरेणुकः।  
कलायो मधुरः स्वादुः पाके रूक्षश्च शीतलः ५७

त्रिपुटः खण्डिकोऽपि स्यात्कथ्यन्ते तद्गुणा अथ।  
त्रिपुटो मधुरस्तिक्तस्तुवरो रूक्षणो भृशम् ५८

कफपित्तहरो रुच्यो ग्राहकः शीतलस्तथा।  
किन्तु खञ्जत्वपङ्गुत्वकारी वातातिकोपनः ५९

कुलत्थिका कुलत्थश्च कथ्यन्ते तद्गुणा अथ ६०

कुलत्थः कटुकः पाके कषायः पित्तरक्तकृत्।  
लघुर्विदाही वीर्योष्णः श्वासकासकफानिलान् ६१

हन्ति हिक्काऽश्मरीशुक्रदाहानाहान् सपीनसान्।  
स्वेदसंग्राहको मेदोज्वरकृमिहरः सरः ६२

तिलः कृष्णः सितो रक्तः स वन्योऽल्पतिलःस्मृतः।  
तिलो रसे कटुस्तिक्तो मधुरस्तुवरो गुरुः ६३

विपाके कटुकः स्वादुः स्निग्धोष्णः कफपित्तनुत्।  
बल्यः केश्यो हिमस्पर्शस्त्वच्यः स्तन्यो व्रणे हितः ६४

दन्त्योऽल्पमूत्रकृद् ग्राही वातघ्नोऽग्निमतिप्रदः।  
कृष्णः श्रेष्ठतमस्तेषु शुक्रलो मध्यमः सितः।  
अन्ये हीनतराः प्रोक्तास्तज्ज्ञै रक्तादयस्तिलाः ६५

अतसी नीलपुष्पी च पार्वती स्यादुमा क्षुमा ६६

अतसी मधुरा तिक्ता स्निग्धा पाके कटुर्गुरुः।  
उष्णा दृक्छुक्रवातघ्नी कफपित्तविनाशिनी ६७

तुवरी ग्राहिणी प्रोक्ता लघ्वी कफविषास्रजित्।  
तीक्ष्णोष्णा वह्निदा कण्डूकुष्ठकोष्ठकृमिप्रणुत् ६८

सर्षपः कटुकः स्नेहस्तुन्तुभश्च कदम्बकः।  
गौरस्तु सर्षपः प्राज्ञैः सिद्धार्थ इति कथ्यते ६९

सर्षपस्तु रसे पाके कटुः स्निग्धः सतिक्तकः।  
तीक्ष्णोष्णः कफवातघ्नो रक्तपित्ताग्निवर्धनः ७०

रक्षोहरो जयेत्कण्डूं कुष्ठकोष्ठकृमिग्रहान्।  
यथा रक्तस्तथा गौरः किन्तु गौरो वरो मतः ७१

राजीतु राजिका तीक्ष्णगन्धा क्षुज्जनिकाऽसुरी।  
क्षवः क्षुताभिजनकः कृष्णीका कृष्णसर्षपः ७२

राजिका कफपित्तघ्नी तीक्ष्णोष्णा रक्तपित्तकृत्।  
किञ्चित् रूक्षाऽग्निदा कण्डूकुष्ठकोष्ठकृमीन्हरेत्।  
अतितीक्ष्णा विशेषेण तद्वत्कृष्णाऽपि राजिका ७३

क्षुद्र धान्यं कुधान्यं च तृणधान्यमिति स्मृतम्।  
क्षुद्र धान्यमनुष्णं स्यात्कषायं लघु लेखनम् ७४

मधुरं कटुकं पाके रूक्षं च क्लेदशोषकम्।  
वातकृद् बद्धविट्कं च पित्तरक्तकफापहम् ७५

स्त्रियां कङ्गुप्रियङ्गु द्वे कृष्णारक्ता सिता तथा।  
पीता चतुर्विधा कङ्गुस्तासां पीता वरा स्मृता ७६

कङ्गुस्तु भग्नसन्धानवातकृद् बृंहणी गुरुः।  
रूक्षा श्लेष्महराऽतीव वाजिनां गुणकृद् भृशम् ७७

चीनाकः काककङ्गुश्च सुश्लक्ष्णः श्लक्ष्णकः स्मृतः।  
चीनाकः कङ्गुभेदोऽस्ति स ज्ञेयः कङ्गुवद् गुणैः ७८

श्यामाकः श्यामकः श्यामास्त्रिबीजः स्यादविप्रियः।  
सुकुमारो राजधान्यं तृणबीजोत्तमश्च सः।  
श्यामाकः शोषणो रूक्षो वातलः कफपित्तहृत् ७९

कोद्र वः कोरदूषः स्यादुद्दालो वनकोद्र वः।  
कोद्र वो वातलो ग्राही हिमः पित्तकफापहः।  
उद्दालस्तु भवेदुष्णो ग्राही वातकरो भृशम् ८०

चारुकः शरबीजः स्यात्कथ्यन्ते तद्गुणा अथ।  
चारुको मधुरो रूक्षो रक्तपित्तकफापहः।  
शीतलो लघुवृष्यश्च कषायो वातकोपनः ८१

यवा वंशभवा रूक्षाः कषायाः कटुपाकिनः।  
बद्धमूत्राः कफघ्नाश्च वातपित्तकराः सराः ८२

कुसुम्भबीजं वरटा सैव प्रोक्ता वरट्टिका ८३

वरटा मधुरा स्निग्धा रक्तपित्तकफापहा।  
कषाया शीतला गुर्वी स्यादवृष्याऽनिलापहा ८४

गवेधुका तु विद्वद्भिर्गवेधुः कथिता स्त्रियाम्।  
गवेधुः कटुका स्वाद्वी कार्श्यकृत्कफनाशिनी ८५

प्रसाधिका तु नीवारस्तृणान्नमिति च स्मृतम्।  
नीवारः शीतलो ग्राही पित्तघ्नः कफवातकृत् ८६

यावनालो हिमः स्वादुर्लोहितः श्लेष्मपित्तजित्।  
अवृष्यस्तुवरो रूक्षः क्लेदकृत्कथितो लघुः ८७

धान्यं सर्वं नवं स्वादु गुरु श्लेष्मकरं स्मृतम्।  
तत्तु वर्षोषितं पथ्यं यतो लघुतरं हि तत् ८८

वर्षोषितं सर्वधान्यं गौरवं परिमुञ्चति।  
न तु त्यजति वीर्यं स्वं क्रमान्मुञ्चत्यतः परम् ८९

एतेषु यवगोधूमतिलमाषा नवा हिताः।  
पुराणा विरसा रूक्षा न तथा गुणकारिणः ९०

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
नवमो धान्यवर्गः समाप्तः ९

 

अथ शाकवर्गः।  
पत्रं पुष्पं फलं नालं कन्दं संस्वेदजं तथा।  
शाकं षड्विधमुदृष्टं गुरुं विद्याद्यथोत्तरम् १

प्रायः शाकानि सर्वाणि विष्टम्भीनि गुरूणि च।  
रूक्षाणि बहुवर्चांसि सृष्टविण्मारुतानि च २

शाकं भिनत्ति वपुरस्थि निहन्ति नेत्रं वर्णं विनाशयति रक्तमथापि शुक्रम्।  
प्रज्ञाक्षयं च कुरुते पलितं च नूनं हन्ति स्मृतिं गतिमिति प्रवदन्ति
तज्ज्ञाः३

शाकेषु सर्वेषु वसन्ति रोगास्ते हेतवो देहविनाशनाय।  
तस्माद् बुधः शाकविवर्जनं तु कुर्यात्तथाऽम्लेषु स एव दोषः ४

वास्तूकं वास्तुकं च स्यात्क्षारपत्रं च शाकराट्।  
तदेव तु बृहत्पत्रं रक्तं स्याद्गौडवास्तुकम् ५

प्रायशो यवमध्ये स्याद्यवशाकमतः स्मृतम्।  
वास्तूकद्वितयं स्वादु क्षारं पाके कटूदितम् ६

दीपनं पाचनं रुच्यं लघु शुक्रबलप्रदम्।  
सरं प्लीहास्रपित्तार्शः कृमिदोषत्रयापहम् ७

पोतक्युपोदिका सा तु मालवाऽमृतवल्लरी।  
पोतकी शीतला स्निग्धा श्लेष्मला वातपित्तनुत् ८

अकण्ठ्या पिच्छिला निद्रा शुक्रदा रक्त पित्तजित्।  
बलदा रुचिकृत्पथ्या बृंहणी तृप्तिकारिणी ९

मारिषो वाष्पको मार्ष श्वेतो रक्तश्च संस्मृतः।  
मारिषो मधुरः शीतो विष्टम्भी पित्तनुद् गुरुः १०

वातश्लेष्मकरो रक्तपित्तनुद् विषमाग्निजित्।  
रक्तमार्षो गुरुर्नाति सक्षारो मधुरः सरः।  
श्लेष्मलः कटुकः पाके स्वल्पदोष उदीरितः ११

तण्डुलीयो मेघनादः काण्डेरस्तण्डुलेरकः।  
भण्डीरस्तण्डुलीबीजो विषघ्नश्चाल्पमारिषः १२

तण्डुलीयो लघुः शीतो रूक्षः पित्तकफास्रजित्।  
सृष्टमूत्रमलो रुच्यो दीपनो विषहारकः १३

पानीयतण्डुलीयं तु कञ्चटं समुदाहृतम्।  
कञ्चटं तिक्तकं रक्तपित्तानिलहरं लघु १४

पलक्या वास्तुकाकारा छुरिका चीरितच्छदा १५

पलक्या वातला शीता श्मेष्मला भेदिनी गुरुः।  
विष्टम्भिनी मदश्वासपित्तरक्तकफापहा १६

नाडिकं कालशाकं च श्राद्धशाकं च कालकम्।  
कालशाकं सरं रुच्यं वातकृत्कफशोथहृत्।  
बल्यं रुचिकरं मेध्यं रक्तपित्तहरं हिमम् १७

पट्टशाकस्तु नाडीको नाडीशाकश्च स स्मृतः।  
नाडीको रक्तपित्तघ्नो विष्टम्भो वातकोपनः १८

कलम्बी शतपर्वी च कथ्यन्ते तद्गुणा अथ।  
कलम्बी स्तन्यदा प्रोक्ता मधुरा शुक्रकारिणी १९

लोणालोणी च कथिता वृहल्लोणी तु घोटिका।  
लोणी रूक्षा स्मृता गुर्वी वातश्लेष्महरी पटुः २०

अर्शोघ्नी दीपनी चाम्ला मन्दाग्निविषनाशिनी।  
घोटिकाऽम्ला सराचोष्णा वातकृत्कफपित्तहृत् २१

वाग्दोषव्रणगुल्मघ्नी श्वासकासप्रमेहनुत्।  
शोथे लोचनरोगे च हिता तज्ज्ञैरुदाहृता २२

चाङ्गेरी चुक्रिका दन्तशठाम्बष्ठाऽम्ललोणिका।  
अश्मन्तकस्तु शफरी कुशली चाम्लपत्रकः २३

चाङ्गेरी दीपनी रुच्या रुक्षोष्णा कफवातनुत्।  
पित्तलाऽम्ला ग्रहण्यर्शः कुष्ठातीसारनाशिनी २४

चुक्रिका स्यात्तु पत्राम्ला रोचनी शतवेधिनी २५

चुक्रा त्वम्लतरा स्वाद्वी वातघ्नी कफपित्तकृत्।  
रुच्या लघुतरा पाके वृन्ताकेनातिरोचनी २६

चिञ्चा चञ्चुश्चञ्चुकी च दीर्घपत्रा सतिक्तका।  
चञ्चुः शीता सरा रुच्या स्वाद्वी दोषत्रयापहा।  
धातुपुष्टिकरी बल्या मेध्या पिच्छिलका स्मृता २७

ब्राह्मी शङ्खधराऽचारी मत्स्याक्षी हिलमोचिका।  
शोथं कुष्ठं कफं पित्तं हरते हिलमोचिका २८

शितिवारः शितिवरः स्वस्तिकः सुनिषण्णकः।  
श्रीवारकः सूचिपत्रः पर्णकः कुक्कुटः शिखी २९

चाङ्गेरीसदृशः पत्रैश्चतुर्दल इतीरितः।  
शाको जलान्विते देशे चतुष्पत्रीति चोच्यते ३०

सुनिषण्णो हिमो ग्राही मेदोदोषत्रयापहः ३१

अविदाही लघुः स्वादुः कषायो रूक्षदीपनः।  
वृष्यो रुच्योज्वरश्वासमेहकुष्ठभ्रम प्रणुत् ३२

पाचनं लघु रुच्योष्णं पत्रं मूलकजं नवम्।  
स्नेहसिद्धं त्रिदोषघ्नमसिद्धं कफपित्तकृत् ३३

द्रो णपुष्पीदलं स्वादु रूक्षं गुरु च पित्तकृत्।  
भेदनं कामलाशोथमेहज्वरहरं कटु ३४

यवानीशाकमाग्नेयं रुच्यं वातकफप्रणुत्।  
उष्णं कटु च तिक्तं च पित्तलं लघु शूलहृत् ३५

दद्रुघ्नपत्रं दोषघ्नमम्लं वातकफापहम्।  
कण्डूकासक्रिमिश्वासदद्रुकुष्ठप्रणुल्लघु ३६

सेहुण्डस्य दलं तीक्ष्णं दीपनं रेचनं हरेत्।  
आध्मानाष्ठीलिकागुल्मशूलशोथोदराणि च ३७

पर्पटो हन्ति पित्तास्रज्वरतृष्णाकफभ्रमान्।  
संग्राही शीतलस्तिक्तो दाहनुद्वातलो लघुः ३८

गोजिह्वा कुष्ठमेहास्रकृच्छ्रज्वरहरी लघुः ३९

पटोलपत्रं पित्तघ्नं दीपनं पाचनं लघु।  
स्निग्धं वृष्यं तथोष्णं च ज्वरकासक्रिमिप्रणुत् ४०

गुडूचीपत्रमाग्नेयं सर्वज्वरहरं लघु।  
कषायं कटुतित्तं च स्वादुपाकं रसायनम् ४१

बल्यमुष्णं च संग्राहि हन्याद्दोषत्रयं तृषाम्।  
दाहप्रमेहवातासृक्कामलाकुष्ठपाण्डुताः ४२

कासमर्दोऽरिमर्दश्च कासारिः कर्कशस्तथा।  
कासमर्ददलं रुच्यं वृष्यं कासविषास्रनुत् ४३

मधुरं कफवातघ्नं पाचनं कण्ठशोधनम्।  
विशेषतः कासहरं पित्तघ्नं ग्राहकं लघु ४४

रुच्यं चणकशाकं स्याद् दुर्जरं कफवातकृत्।  
अम्लं विष्टम्भजनकं पित्तनुदृन्तशोथहृत् ४५

कलायशाकं भेदि स्याल्लघु तिक्तं त्रिदोषजित् ४६

कटुकं सार्षपं शाकं बहुमूत्रमलं गुरु।  
अम्लपाकं विदाहि स्यादुष्णं रूक्षं त्रिदोषकृत्।  
सक्षारलवणं तीक्ष्णं स्वादु शाकेषु निन्दितम् ४७

अगस्तिकुसुमं शीतं चातुर्थिकनिवारणम्।  
नक्तान्ध्यनाशनं तिक्तं कषायं कटुपाकि च।  
पीनसश्लेष्मपित्तघ्नं वातघ्नं मुनिभिर्मतम् ४८

कदल्याः कुसुमं स्निग्धं मधुरं तुवरं गुरु।  
वातपित्तहरं शीतं रक्तपित्तक्षयप्रणुत् ४९

शिग्रोः पुष्पं तु कटुकं तीक्ष्णोष्णं स्नायुशोथनुत्।  
कृमिहृत्कफवातघ्नं विद्र धिप्लीहगुल्मजित्।  
मधु शिग्रोस्त्वक्षिहितं रक्तपित्तप्रसादनम् ५०

शाल्मलीपुष्पशाकं तु घृतसैन्धवसाधितम्।  
प्रदरं नाशयत्येव दुःसाध्यं च न संशयः ५१

रसे पाके च मधुरं कषायं शीतलं गुरु।  
कफपित्तास्रजिद् ग्राहि वातलं च प्रकीर्त्तितम् ५२

इति पुष्पशाकानि।  
अथ फलशाकानि।  
कूष्माडं स्यात्पुष्पफलं पीतपुष्पं बृहत्फलम् ५३

कूष्माण्डं बृंहणं वृष्यं गुरु पित्तास्रवातनुत्।  
बालं पित्तापहं शीतं मध्यमं कफकारकम् ५४

बृद्धंनातिहिमं स्वादु सक्षारं दीपनं लघु।  
बस्तिशुद्धिकरं चेतोरोगहृत्सर्वदोषजित् ५५

कूष्माण्डी तु भृशं लघ्वी कर्कारुरपि कीर्त्तिता।  
कर्कारुग्राहिणी शीता रक्तपित्तहरा गुरुः।  
पक्वा तिक्ताऽग्निजननी सक्षारा कफवातनुत् ५६

अलाबूः कथिता तुम्बी द्विधा दीर्घा च वर्तुला ५७

मिष्टतुम्बीफलं हृद्यं पित्तश्लेष्मापहं गुरु।  
वृष्यं रुचिकरं प्रोक्तं धातु पुष्टिविवर्धनम् ५८

इक्ष्वाकुः कटुतुम्बी स्यात्सा तूम्बी च महाफला।  
कटुतुम्बी हिमा हृद्या पित्तकासविषापहा।  
तिक्ता कटुर्विपाके च वातपित्तज्वरान्तकृत् ५९

एर्वारुः कर्कटी प्रोक्ता कथ्यन्ते तद्गुणा अथ ६०

कर्कटी शीतला रूक्षा ग्राहिणी मधुरा गुरुः।  
रुच्या पित्तहरा सामा पक्वा तृष्णाऽग्निपित्तकृत् ६१

चिचिण्डः श्वेतराजिः स्यात्सुदीर्घो गृहकूलकः।  
चिचिण्डो वातपित्तघ्नो बल्यः पथ्यो रुचिप्रदः।  
शोषणोऽतिहितः किञ्चिद् गुणैर्न्यूनः पटोलतः ६२

कारवेल्लं कटिल्लं स्यात्कारवेल्ली ततोलघुः।  
कारवेल्लं हिमं भेदि लघुतिक्तमवातलम् ६३

ज्वरपित्तकफास्रघ्नं पाण्डुमेहकृमीन् हरेत्।  
तद्गुणा कारवेल्ली स्याद्विशेषाद्दीपनी लघुः ६४

महाकोशातकी प्रोक्ता हस्तिघोषा महाफला ६५

धामार्गवो घोषकश्च हस्तिपर्णश्च स स्मृतः।  
महाकोशातकीस्निग्धा रक्तपित्तानिलापहा ६६

धामार्गवः पीतपुष्पो जालिनी कृतवेधना।  
राजकोशातकी चेति तथोक्ता राजिमत्फला ६७

राजकोशातकी शीता मधुरा कफवातकृत्।  
पितघ्नी दीपनी श्वासज्वरकासकृमिप्रणुत् ६८

पटोलः कुलकस्तिक्तः पाण्डुकः कर्कशच्छदः।  
राजीफलः पाण्डुफलो राजेयश्चामृतफलः ६९

बीजगर्भः प्रतीकश्च कुष्ठहा कासभञ्जनः।  
पटोलं पाचनं हृद्यं वृष्यं लघ्वग्निदीपनम्।  
स्निग्धोष्णं हन्ति कासास्रज्वरदोषत्रयक्रिमीन् ७०

पटोलस्य भवेन्मूलं विरेचनकरं सुखात् ७१

नालं श्लेष्महरं पत्रं पित्तहारी फलं पुनः।  
दोषत्रयहरं प्रोक्तं तद्वतिक्ता पटोलिका ७२

बिम्बी रक्तफला तुण्डी तुण्डीकेरी च बिम्बिका।  
ओष्ठोपमफला प्रोक्ता पीलुपर्णी च कथ्यते ७३

बिम्बीफलं स्वादु शीतं गुरु पित्तास्रवातजित्।  
स्तभनं लेखनं रुच्यं विबन्धाध्मानकारकम् ७४

शिम्बिः शिम्बी पुस्तशिम्बी तथा पुस्तकशिम्बिका।  
शिम्बीद्वयं च मधुरं रसे पाके हिमं गुरु।  
बल्यं दाहकरं प्रोक्तं श्लेष्मलं वातपित्तजित् ७५

कोलशिम्बिः कृष्णफला तथा पर्यङ्कपट्टिका ७६

कोलशिम्बिः समीरघ्नी गुर्व्युष्णा कफपित्तकृत्।  
शुक्राग्निसादकृत् वृष्या रुचिकृद् बद्धविड् गुरुः ७७

शोभाञ्जनफलं स्वादु कषायं कफपित्तनुत्।  
शूलकुष्ठक्षयश्वासगुल्महृद् दीपनं परम् ७८

वृन्ताकं स्त्री तु वार्त्ताकुर्भण्टाकी भाण्टिकाऽपि च।  
वृन्ताकं स्वादु तीक्ष्णोष्णं कटुपाकमपित्तलम्।  
ज्वरवातबलासघ्नं दीपनं शुक्रलं लघु ७९

तद्बालं कफपित्तघ्नं वृद्धं पित्तकरं गुरु ८०

वृन्ताकं पित्तलं किञ्चिदङ्गारपरिपाचितम्।  
कफमेदोऽनिलामघ्नमत्यर्थं लघु दीपनम् ८१

तदेव हि गुरु स्निग्धं सतैलं लवणान्वितम्।  
अपरं श्वेतवृन्ताकं कुक्कुटाण्डसमं भवेत्।  
तदर्शःसु विशेषेण हितं हीनं च पूर्वतः ८२

डिण्डिशो रोमशफलो मुनिनिर्मित इत्यपि ८३

डिण्डिशो रुचिकृद्भेदी पित्तश्लेष्मापहः स्मृतः।  
सुशीतो वातलो रूक्षो मूत्रलश्चाश्मरीहरः ८४

पिण्डारं शीतलं बल्यं पित्तघ्नंरुचिकारकम्।  
पाके लघु विशेषेण विषशान्तिकरं स्मृतम् ८५

कर्कोटकी पीतपुष्पा महाजालीति चोच्यते।  
कर्कोटी मलहृत्कुष्ठहृल्लासारुचिनाशिनी।  
श्वासकासज्वरान्हन्ति कटुपाका च दीपनी ८६

डोडिका विषमुष्टिश्च डोडित्यपि सुमुष्टिका ८७

डोडिका पुष्टिदा वृष्या रुच्या वह्निप्रदा लघुः।  
हन्ति पित्तकफार्शांसि कृमिगुल्मविषामयान् ८८

कण्टकारीफलं तिक्तं कटुकं दीपनं लघु।  
रूक्षोष्णं श्वासकासघ्नं ज्वरानिलकफापहम् ८९

इति फल शाकानि।  
तीक्ष्णोष्णं सार्षपं नालं वातश्लेष्मव्रणापहम्।  
कण्डूकृमिहरं दद्रुकुष्ठघ्नं रुचिकारकम् ९०

इति नालशाकानि।  
अथ कन्दशाकानि।  
सूरणः कन्द ओलश्च कन्दलोऽशोघ्न इत्यपि।  
सूरणो दीपनो रूक्षः कषायः कण्डुकृत् कटुः ९१

विष्टम्भी विशदो रुच्यः कफार्शः कृन्तनो लघुः।  
विशेषादर्शसे पथ्यः प्लीहगुल्मविनाशनः ९२

सर्वेषां कन्दशाकानां सूरणः श्रेष्ठ उच्यते।  
दद्रू णां कुष्ठिनां रक्तपित्तिनां न हितो हि सः।  
सन्धानयोगं सम्प्राप्तः सूरणो गुणवत्तरः ९३

आरूकं वीरसेनञ्च वीरं वीरारुकं तथा।  
आरुकमप्यालुकं तत्कथितं वीरसेनकम् ९४

काष्ठालुकशङ्खालुकहस्त्यालुकानि कथ्यन्ते।  
पिण्डालुकमघ्वालुक रक्तालुकानि चोक्तानि ९५

आलुकं शीतलं सर्वं विष्टम्भि मधुरं गुरु ९६

सृष्टमूत्रमलं रूक्षं दुर्जरं रक्तपित्तनुत्।  
कफानिलकरं बल्यं वृष्यं स्वल्पाग्निवर्द्धनम् ९७

रक्तालुभेदो या दीर्घा तन्वी च प्रथिताऽलुकी।  
आलुकी बलकृत्स्निग्धा गुर्वी हृत्कफनाशिनी।  
विष्टम्भकारिणी तैले तलिताऽतिरुचिप्रदा ९८

मूलकं द्विविधं प्रोक्तं तत्रैकं लघुमूलकम्।  
शालामर्कटकं विस्रं शालेयं मरुसम्भवम् ९९

चाणक्यमूलकं तीक्ष्णं तथा मूलकपोतिका।  
नेपालमूलकं चान्यत्तद्भवेद्गजदन्तवत् १००

लघुमूलं कटूष्णं स्याद्रुच्यं लघु च पाचनम्।  
दोषत्रयहरं स्वर्यं ज्वरश्वासविनाशनम् १०१

नासिकाकण्ठरोगघ्नं नयनामयनाशनम् १०२

महत्तदेव रूक्षोष्णं गुरु दोषत्रयप्रदस्।  
स्नेहसिद्धं तदेव स्याद् दोषत्रयविनाशनम् १०३

गृञ्जनं गाजरं प्रोक्तं तथा नारङ्गवर्णकम्।  
गाजरं मधुरं तीक्ष्णं तिक्तोष्णं दीपनं लघु।  
संग्राहि रक्तपित्तार्शोग्रहणीकफवातजित् १०४

शीतलः कदलीकन्दो बल्यः केश्योऽम्लपित्तजित्।  
वह्निकृद्दाहहारी च मधुरो रुचिकारकः १०५

मानकः स्यान्महापत्रः कथ्यन्ते तद्गुणा अथ।  
मानकः शोथहृच्छीतो रक्तपित्तहरो लघुः १०६

वाराही पित्तला बल्या कट्वी तिक्ता रसायनी।  
आयुःशुक्राग्निकृन्मेहकफकुष्ठानिलापहा १०७

गजकर्णा तु तिक्तोष्णा तथा वातकफाञ्जयेत्।  
शीतज्वरहरी स्वादुः पाके तस्यास्तु कन्दकः १०८

पाण्डुशोथकृमिप्लीहगुल्मानाहोदरापहः।  
ग्रहण्यर्शोविकारघ्नी वनसूरणकन्दवत् १०९

केमुकं कटुकं पाके तिक्तं ग्राहि हिमं लघु ११०

दीपनं पाचनं हृद्यं कफपित्तज्वरापहम्।  
कुष्ठकासप्रमेहास्रनाशनं वातलं कटु १११

कसेरु द्विविधं तत्तु महद्रा जकसेरुकम्।  
मुस्ताकृति लघु स्याद्यत्तच्चिचोढमिति स्मृतम् ११२

कसेरुकद्वयं शीतं मधुरं तुवरं गुरु।  
पित्तशोणितदाहघ्नं नयनामयनाशनम्।  
ग्राहि शुक्रानिलश्लेष्मारुचिस्तन्यकरं स्मृतम् ११३

पद्मादिकन्दः शालूकं करहाटश्च कथ्यते ११४

मृणालमूलं भिस्साण्डं जलालूकञ्च कथ्यते।  
शालूकं शीतलं वृष्यं पित्तदाहास्रनुद् गुरु ११५

दुर्जरं स्वादुपाकश्च स्तन्यानिलकफप्रदम्।  
संग्राहि मधुरं रूक्षं भिस्साण्डमपि तद्गुणम् ११६

बालं ह्यनार्त्तवं जीर्णं व्याधितं कृमिभक्षितम्।  
कन्दं विवर्जयेत्सर्वं यद्वाऽग्न्यादिविदूषितम्।  
अतिजीर्णमकालोत्थं रूक्षसिद्धमदेशजम् ११७

कर्कशं कोमलं चातिशीतव्यालादिदूषितम्।  
संशुष्कं सकलं शाकं नाश्नीयान्मूलकं विना ११८

इति कन्द शाकानि।  
उक्तं संस्वेदजं शाकं भूमिच्छत्रं शिलीन्ध्रकम्।  
क्षितिगोमयकाष्ठेषु वृक्षादिषु तदुद्भवेत् ११९

सर्वे संस्वेदजाः शीता दोषलाः पिच्छिलाश्च ते।  
गुरवश्छर्द्यतीसारज्वरश्लेष्मामयप्रदाः १२०

श्वेताशुचिस्थलीकाष्ठवंशगोमयसम्भवाः।  
नातिदोषकरास्ते स्युः शेषास्तेभ्यो विगर्हिताः १२१

इति श्रीलटकन तनय श्रीमिश्रभाव विरचिते भावप्रकाशे मिस्रप्रकरणे

दशमः शाकवर्गं समाप्तः १०

 

अथैकादशो मांसवर्गः।  
मासं तु पिशितं क्रव्यमामिषं पललं पलम्।  
मांसं वातहरं सर्वं बृंहणं बलपुष्टिकृत्।  
प्रीणनं गुरु हृद्यञ्च मधुरं रसपाकयोः १

मांसवर्गो द्विधा ज्ञेयो जाङ्गलानूपभेदतः २

मांसवर्गेऽत्र जङ्घाला बिलस्थाश्च गुहाशयाः।  
तथा पर्णमृगा ज्ञेया विष्किराः प्रतुदस्तथा ३

प्रसहा अथ च ग्राम्या अष्टौ जाङ्गलजातयः।  
जाङ्गला मधुरा रूक्षास्तुवरा लघवस्तथा ४

बल्यास्ते बृंहणं वृष्या दीपना दोषहारिणः।  
मूकतां मिन्मिनत्वं च गद्गदत्वार्दिते तथा ५

बाधिर्य्यमरुचिच्छर्दिप्रमेहमुखजान् गदान्।  
श्लीपदं गलगण्डञ्च नाशयत्यनिलामयान् ६

कूलेचराः प्लवाश्चापि कोशस्थाः पादिनस्तथा।  
मत्स्या एते समाख्याताः पञ्चधाऽनूपजातयः ७

अनूपा मधुराः स्निग्धा गुरवो वह्निसादनाः।  
श्लेष्मलाः पिच्छिलाश्चापि मांसपुष्टिप्रदा भृशम्।  
तथाऽभिष्यन्दिनस्ते हि प्रायः पथ्यतमाः स्मृताः ८

हरिणैणकुरङ्गर्ष्यपृषतन्यङ्कुशम्बराः ९

राजीवोऽपि च मुण्डी चेत्याद्या जङ्घालसंज्ञकाः।  
हरिणस्ताम्रवर्णः स्यादेणः कृष्णः प्रकीर्त्तितः १०

कुरङ्गईषत्ताम्रः स्यादेणतुल्याकृतिर्महान्।  
ऋष्यो नीलाङ्गको लोके स रोझ इति कीर्त्तितः ११

पृषतश्चन्द्र बिन्दुः स्याद्धरिणात्किञ्चिदल्पकः।  
न्यङ्कुर्बहुविषाणोऽथ शम्बरो गवयो महान् १२

राजीवस्तु मृगो ज्ञेयो राजिभिः परितोवृतः।  
यो मृगः शृङ्गहीनः स्यात्स मुण्डीति निगद्यते १३

जङ्घालाः प्रायशः सर्वे पित्तश्लेष्महराः स्मृतः।  
किञ्चिद्वातकराश्चापि लघवो बलवर्द्धनाः १४

गोधाशशभुजङ्गाखुशल्लक्याद्या बिलेशयाः।  
बिलेशया वातहरा मधुरा रसपाकयोः।  
बृंहणा बद्धविण्मूत्रा वीर्योष्णाश्च प्रकीर्त्तिताः १५

सिंहव्याघ्रवृका ॠक्षतरक्षुद्वीपिनस्तथा।  
बभ्रुजम्बूकमार्जारा इत्याद्याः स्युर्गुहाशयाः १६

गुहाशया वातहरा गुरूष्णा मधुराश्च ते।  
स्निग्धा बल्या हिता नित्यं नेत्र गुद विकारिणाम् १७

अथ पर्णमृगाः विऋ\!क्षॐ पर चढने वाले प्राणीइ\! तेषां गणनां।  
वनौका वृक्षमार्जारो वृक्षमर्कटिकाऽदयः।  
एते पर्णमृगाः प्रोक्ताः सुश्रुताद्यैर्महर्षिभिः १८

स्मृताः पर्ण मृगा वृष्याश्चक्षुष्या शोषिणे हिताः।  
श्वासार्शः कास शमनाः सृष्ट मूत्र पुरीषकाः १९

वर्त्तका लाववर्त्तीरकपिञ्जलकतित्तिराः।  
कुलिङ्गकुक्कुटाद्याश्च विष्किरा समुदाहृताः २०

विकीर्य भक्षयन्त्येते यस्मात्तस्माद्धि विष्किराः।  
कपिञ्जल इति प्राज्ञैः कथितो गौरतित्तिरिः २१

विष्किरा मधुराः शीताः कषायाः कटुपाकिनः।  
बल्या वृष्यास्रिदोषघ्नाः पथ्यास्ते लघवः स्मृताः २२

कालकण्ठकहारीतकपोतशतपत्रकाः।  
पारावतः खञ्जरीटः पिकाद्याः प्रतुदाः स्मृताः।  
प्रतुद्य भक्षयन्त्येते तुण्डेन प्रतुदास्ततः २३

प्रतुदा मधुराः पित्तकफघ्नास्तुवरा हिमाः।  
लघवो बद्धवर्चस्काः किञ्चिद्वातकराःस्मृताः २४

काको गृध्र उलूकश्च चिल्लश्च शशघातकः।  
चाषो भासश्च कुरर इत्याद्याः प्रसहाः स्मृताः २५

प्रसहाः कीर्त्तिता एते प्रसह्याच्छिद्य भक्षणात् २६

प्रसहाः खलु वीर्योष्णास्तन्मांसं भक्षयन्ति ये।  
ते शोषभस्मकोन्मादशुक्रक्षीणा भवन्ति हि २७

छागमेषवृषाश्वाद्या ग्राम्याः प्रोक्ता महर्षिभिः।  
ग्राम्या वातहराः सर्वे दीपनाः कफपित्तलाः।  
मधुरा रसपाकाभ्यां बृंहणा बलवर्द्धनाः २८

लुलायगण्डवाराहचमरीवारणादयः।  
एते कूलेचराः प्रोक्ता यतः कूले चरन्त्यपाम् २९

कूलेचरा मरुत्पित्तहरा वृष्या बलावहाः।  
मधुराः शीतलाः स्निग्धामूत्रलाः श्लेष्म वर्धना ३०

हंससारसकारण्डबकक्रौञ्चशरारिकाः ३१

नन्दीमुखी सकादम्बा बलाकाद्याः प्लवाः स्मृताः।  
प्लवन्ति सलिले यस्मादेते तस्मात्प्लवाः स्मृताः ३२

प्लवाः पित्तहराः स्निग्धा मधुरा गुखो हिमाः।  
वात श्लेष्म प्रदाश्चापि बल शुक्र कराः सराः ३३

शङ्खः शङ्खनखश्चापिशुक्तिशम्बूककर्कटाः।  
जीवा एवंविधाश्चान्येकोशस्थाः परिकीर्त्तिताः ३४

कोशस्था मधुराःस्निग्धा वातपित्तहरा हिमाः।  
बृंहणा बहुवर्चस्का वृष्याश्च बलवर्द्धनाः ३५

कुम्भीरकूर्मनक्राश्च गोधामकरशङ्कव।  
घण्टिकः शिशुमारश्चेत्यादयः पादिनः स्मृताः ३६

पादनोऽपि च ये तेतु कोशस्थानां गुणैः समाः ३७

मत्स्यो मीनो विसारश्च झषो वैसारिणोऽण्डजः।  
शकुली पृथुरोमा च स सुदर्शन इत्यपि ३८

रोहिताद्यास्तु ये जीवास्ते मत्स्याः परिकीर्त्तिताः।  
मत्स्याः स्निग्धोष्णमधुरा गुरवः कफपित्तलाः ३९

वातघ्ना बृंहणा वृष्या रोचका बलवर्द्धनाः।  
मद्यव्यवायसक्तानां दीप्ताग्नीनाञ्च पूजिताः ४०

हरिणः शीतलो बद्धविण्मूत्रो दीपनो लघुः।  
रसे पाके च मधुरः सुगन्धिः सन्निपातहा ४१

एणः कषायो मधुरः पित्तासृक्कफवातहृत्।  
संग्राही रोचनो बल्यो ज्वरप्रशमनः स्मृतः ४२

कुरङ्गो बृंहणो बल्यः शीतलः पित्तहृद् गुरुः।  
मधुरो वातहृद् ग्राही किञ्चित्कफकरः स्मृतः ४३

ऋष्यो नीलाण्डकश्चापि गवयो रोझ इत्यपि।  
गवयो मधुरो बल्यः स्निग्धोष्णः कफपित्तलः ४४

पृषतस्तु भवेत्स्वादुर्ग्राहकः शीतलो लघुः।  
दीपनो रोचनः श्वासज्वरदोषत्रयास्रजित् ४५

न्यङ्कुः स्वादुर्लघुर्बल्यो वृष्यो दोषत्रयापहः ४६

साबरं पललं स्निग्धं शीतलं गुरु च स्मृतम्।  
रसे पाके च मधुरं कफदं रक्तपित्तहृत् ४७

राजीवस्तु गुणैर्ज्ञेयः पृषतेन समो जनैः ४८

मुण्डी तु ज्वरकासास्रक्षयश्वासापहो हिमः ४९

लम्बकर्णः शशः शूली लोमकर्णो बिलेशयः।  
शशः शीतो लघुर्ग्राही रूक्षः स्वादुः सदा हितः।  
वह्निकृत्कफपित्तघ्नो वातसाधारणः स्मृतः।  
ज्वरातीसारशोषास्रश्वासामयहरश्च सः ५०

सेधा तु शल्यकः श्वावित्कथ्यन्ते तद्गुणा अथ।  
शल्यकः श्वासकासास्रशोषदोषत्रयापहः ५१

पक्षी खगो विहङ्गश्च विहगश्च विहङ्गमः।  
शकुनिर्विः पतत्री च विष्किरो विकिरोऽण्डजः।  
धान्याङ्कुरचरा येऽत्र तेषां मांसं लघूत्तमम्।  
आनूपं बलकृन्मांसं स्निग्धं गुरुतरं स्मृतम् ५२

वर्तीको वर्त्तकश्चित्रस्ततोऽन्या वर्त्तका स्मृता।  
वर्त्तकोऽग्निकरः शीतो ज्वरदोषत्रयापहः।  
सुरुच्यः शुक्रदो बल्यो वर्त्तकाऽल्पगुणा ततः ५३

लावा विष्करवर्गेषु ते चतुर्धा मता बुधैः ५४

पांशुलोगौरकोऽन्यस्तु पौण्ड्रको दर्भरस्तथा।  
लावा वह्निकराः स्निग्धा गरघ्ना ग्राहका हिताः ५५

पांशुलः श्लेष्मलस्तेषु वीर्योऽष्णोनिलनाशनः।  
गौरोलघुतरो रूक्षो वह्निकारी त्रिदोषजित् ५६

पौण्ड्रकः पित्तकृत्किञ्चिल्लघुर्वातकफापहः।  
दर्भरो रक्तपित्तघ्नो हृदामयहरो हिमः ५७

वर्त्तीको वर्त्तिचटको वार्त्तीकश्चैव स स्मृतः।  
वर्त्तीको मधुरः शीतो रूक्षश्च कफपित्तनुत् ५८

तित्तिरिः कृष्णवर्णः स्यात्स तु गौरः कपिञ्जलः।  
तित्तिरिर्बलदो ग्राही हिक्कादोषत्रयापहः।  
श्वासकासज्वरहरस्तस्माद्गौरोऽधिको गुणैः ५९

चटकः कलविङ्कः स्यात्कुलिङ्गः कालकण्ठकः ६०

कुलिङ्गः शीतलः स्निग्धः स्वादुः शुक्रकफप्रदः।  
सन्निपातहरो वेश्मचटकश्चातिशुक्रलः ६१

कुक्कुटः कृकवाकुः स्यात्कालज्ञश्चरणायुधः।  
ताम्रचूडस्तथा दक्षो यामनादी शिखण्डिकः ६२

कुक्कुटो बृंहणः स्निग्धो वीर्योष्णोऽनिलहृद् गुरुः।  
चक्षुष्यः शुक्रकफकृद् बल्यो वृष्यः कषायकः ६३

आरण्यकुक्कुटः स्निग्धो बृंहणः श्लेष्मलो गुरुः।  
वातपित्तक्षयवमिविषमज्वरनाशनः ६४

हारीतो रक्तपीतः स्याद्धरितोऽपि स कथ्यते।  
हारीतो रूक्ष उष्णश्च रक्तपित्तकफापहः।  
स्वेदस्वरकरः प्रोक्तः ईषद्वातकरश्च सः ६५

पाण्डुस्तु द्विविधो ज्ञेयश्चित्रपक्षः कलध्वनिः ६६

द्वितीयो धवलः प्रोक्तः स कपोतः स्फुटध्वनिः।  
चित्रपक्षः कफहरो वातघ्नो ग्रहणीप्रणुत् ६७

धवलः पाण्डुरुद्दिष्टो रक्तपित्तहरो हिमः।  
रसे पाके च मधुरः संग्राही वातशान्तिकृत् ६८

मयूरश्चन्द्र की केकी मेघरावो भुजङ्गभुक्।  
शिखी शिखावलो बर्ही शिखण्डी नीलकण्ठकः ६९

शुक्लापाङ्गः कलापी च मेघनादानुलास्यपि।  
रसे पाके च मधुरः संग्राही वातशान्तिकृत् ७०

पारावतः कलरवः कपोतो रक्तलोचनः।  
पारावतो गुरुः स्निग्धो रक्तपित्तानिलापहः।  
संग्राही शीतलस्तज्ज्ञैः कथितो वीर्यवर्द्धनः ७१

नातिस्निग्धानि वृष्याणि स्वादुपाकरसानि च।  
वातघ्नान्यतिशुक्राणि गुरूण्यण्डानि पक्षिणाम् ७२

छागलो बर्करश्छागो बस्तोऽजश्छेलकः स्तुभः ७३

अजा छागी स्तुभा चापि छेलिका च गलस्तनी।  
छागमांसं लघु स्निग्धं स्वादुपाकं त्रिदोषनुत् ७४

नातिशीतमदाहि स्यात्स्वादु पीनसनाशनम्।  
परं बलकरं रुच्यं बृहणं वीर्यवर्द्धनम् ७५

अजायास्त्वप्रसूताया मांसं पीनसनाशनम्।  
शुष्ककासेऽरुचौ शोषे हितमग्नेश्च दीपनम् ७६

अजासुतस्य बालस्य मांसं लघुतरं स्मृतम्।  
हृद्यं ज्वरहरं श्रेष्ठं सुखदं बलदं भृशम् ७७

मासंनिष्कासिताण्डस्य छागस्य कफकृद् गुरु।  
स्रोतःशुद्धिकरं बल्यं मांसदं वातपित्तनुत् ७८

वृद्धस्य वातलं रूक्षं तथा व्याधिमृतस्य च।  
ऊर्ध्वजत्रुविकारघ्नं छागमुण्डं रुचिप्रदम् ७९

अथ मेषः मिए\!ढाइ\! तस्य नामान्यण्डविहीनस्य तस्य च

मेढ्रो मेढो हुडो मेष उरणोऽप्येडकोऽपि च।  
अविर्वृष्णिस्तथोर्णायुः कथ्यन्ते तद्गुणा अथ ८०

मेषस्य मांसं पुष्टौ स्यात्पित्तश्लेष्मकरं गुरु।  
तस्यैवाण्डविहीनस्य मांसं किञ्चिल्लघु स्मृतम् ८१

अथैडकः दिउ\!म्बा मेढाइ\! तस्य नामानि तद्भेदस्य च।  
एडकः पृथुशृङ्गः स्यान्मेदः पुच्छस्तु दुम्बकः।  
एडकस्य पलं ज्ञेयं मेषामिषसमं गुणैः ८२

मेदः पुच्छोद्भवं मांसं हृद्यं वृष्यं श्रमापहम्।  
पित्तश्लेष्मकरं किञ्चिद्वातव्याधिविनाशानम् ८३

बलीवर्दस्तु वृषभः ऋषभश्च तथा वृषः।  
अनड्वान्सौरभेयोऽपि गौरुक्षा भद्र इत्यपि ८४

सुरभिः सौरभेयी च माहेयी गौरुदाहृता।  
गोमांसं सुगुरु स्निग्धं पित्तश्लेष्मविवर्द्धनम्।  
बृंहणं वातहृत् बल्यमपथ्यं पीनसप्रणुत् ८५

घोटकेऽप्यश्वतुरगास्तुरङ्गमाश्च तुरङ्गाः।  
बाजिवाहार्वगन्धर्वहयसैन्धवसप्तयः ८६

अश्वमांसन्तु तुवरं वह्निकृत्कफपित्तलम्।  
वातहृद् बृहणं बल्यं चक्षुष्यं मधुरं लघु ८७

महिषो घोटकारिः स्यात्कासरश्च रजस्वलः ८८

पीनस्कन्धः कृष्णकायो लुलायो यमवाहनः।  
महिषस्यामिषं स्वादु स्निग्धोष्णं वातनाशनम् ८९

निद्रा शुक्रप्रदं बल्यं तनुदार्ढ्यकरं गुरु।  
वृष्यञ्च सृष्टविण्मूत्रं वातपित्तास्रनाशनम् ९०

मण्डूकः प्लवगो भेको वर्षाभूर्दर्दुरो हरिः।  
मण्डूकः श्लेष्मलो नातिपित्तलो बलकारकः ९१

कच्छपो गूढपात्कूर्मः कमठो दृढपृष्ठकः।  
कच्छपो बलदो वातपित्तनुत्पुंस्त्वकारकः ९२

सद्योहतस्य मांसं स्थाद्व्याधिघाति यथाऽमृतम्।  
वयस्यं बृंहणं सात्म्यमन्यथा तद् विवर्जयेत् ९३

स्वयं मृतस्य चाबल्यमतीसारकरं गुरु ९४

वृद्धानां दोषलं मांसं बालानां बलदं लघु ९५

सर्पदष्टस्य मांसञ्च शुष्कमांस त्रिदोषकृत्।  
त्रिदोषकृद् व्यालदष्टं शुष्कं शूलकरं परम् ९६

विषाम्बुरुङ्मृतस्यैतन्मृत्युदोषरुजाकरम्।  
क्लिन्नमुत्क्लेशजनकं कृशं वातप्रकोपणम्।  
तोयपूर्णं शिराराजं मृतमप्सु त्रिदोषकृत् ९७

विहङ्गेषु पुमाञ्छ्रेष्ठः स्त्री चतुष्पदजातिषु।  
परार्द्धं लघु पुंसां स्यात्स्त्रीणां पूर्वार्द्धमादिशेत्।  
देहमध्यं गुरुप्रायं सर्वेषां प्राणिनां स्मृतम् ९८

पक्षक्षेपाद्विहङ्गानां तदेव लघु कथ्यते।  
गुरूण्यण्डानि सर्वेषां गुर्वी ग्रीवा च पक्षिणाम् ९९

उरः स्कन्धोदरं कुक्षी पादौ पाणी कटी तथा।  
पृष्ठत्वग्यकृदन्त्राणि गुरूणीह यथोत्तरम् १००

लघुवातकरं मांसं खगानां धान्यचारिणाम्।  
मत्स्याशिनां पित्तकरं वातघ्नं गुरु कीर्त्तितम् १०१

फलाशिनां श्लेष्मकरं लघु रूक्षमुदीरितम्।  
बृंहणं गुरु वातघ्नं तेषामेव पलाशिनाम् १०२

तुल्यजातिष्वल्पदेहा महादेहेषु पूजिताः।  
अल्पदेहेषु शस्यन्ते तथैव स्थूलदेहिनाः १०३

रक्तोदरो रक्तमुखो रक्ताक्षो रक्तपक्षतिः।  
कृष्णपुच्छो झषः श्रेष्ठो रोहितः कथितो बुधैः १०४

रोहितः सर्वमत्स्यानां वरो वृष्योऽदितार्त्तिजित्।  
कषायानुरसः स्वादुर्वातघ्नो नातिपित्तकृत्।  
ऊर्ध्वजत्रुगतान् रोगान् हन्याद्रो हितमुण्डकम् १०५

शिलीन्ध्रः श्लेष्मलो बल्यो विपाके मधुरो गुरुः।  
वातपित्तहरो हृद्यः आमवातकरश्च सः १०६

भाकुरो मधुरः शीतो वृष्यः श्लेष्मकरो गुरुः।  
विष्टम्भजनकश्चापि रक्तपित्तहरः स्मृतः १०७

मोचिका वातहृद् बल्या बृंहणी मधुरा गुरुः।  
पित्तहृत्कफकृद्रुच्या वृष्या दीप्ताग्नये हिता १०८

पाठीनः श्लेष्मलो बल्यो निद्रा लुः पिशिताशनः।  
दूषयेद्रुधिरं पित्तं कुष्ठरोगं करोति च १०९

शृङ्गी तु वातशमनी स्निग्धा श्लेष्मप्रकोपणी।  
रसे तिक्ता कषाया च लघ्वी रुच्या स्मृताबुधैः ११०

इल्लीसो मधुरः स्निग्धो रोचनो वह्निवर्द्धनः।  
पित्तहृत्कफकृत्किञ्चिल्लघुर्वृष्योऽनिलापहः १११

शष्कुली ग्राहिणी हृद्या मधुरा तुवरा स्मृता ११२

गर्गरः पित्तलः किञ्चिद्वातजित्कफकोपनः ११३

कविका मधुरा स्निग्धा कफघ्नी रुचिकारिणी।  
कञ्चित्पित्तकरी वातनाशिनी वह्निवर्द्धिनी ११४

वर्मिमत्स्यो हरेद्वातं पित्तं रुचिकरो लघुः ११५

दण्डमत्स्यो रसे तिक्तः पित्तरक्तं कफं हरेत्।  
वातसाधारणः प्रोक्तः शुक्रलो बलवर्द्धनः ११६

एरङ्गो मधुरः स्निग्धो विष्टम्भी शीतलो लघुः ११७

महाशफरसंज्ञस्तु तिक्तः पित्तकफापहः।  
शिशिरो मधुरो रुच्यो वातसाधारणः स्मृतः ११८

गरघ्नी मधुरा तिक्ता तुवरा वातपित्तहृत्।  
कफघ्नी रुचिकृल्लघ्वी दीपनी बलवीर्यकृत् ११९

मद्गुरो वातहृद् बल्यो वृष्यः कफकरो लघुः १२०

सपादमत्स्यो मेधाकृन्मेदः क्षयकरश्च सः।  
वातपित्तकरश्चापि रुचिकृत्परमो मतः १२१

प्रोष्ठी तिक्ता कटुः स्वादुः शुक्रदा कफवातजित्।  
स्निग्धाऽस्यकण्ठरोगघ्नी रोचनी च लघुः स्मृता १२२

क्षुद्र मत्स्याः स्वादुरसा दोषत्रयविनाशनाः।  
लघुपाका रुचिकरा बलदास्ते हिता मताः १२३

अतिसूक्ष्माः पुंस्त्वहरा रुच्याः कासानिलापहाः १२४

मत्स्यगर्भो भृशं वृष्यः स्निग्धः पुष्टिकरो लघुः।  
कफमेदःप्रदो बल्यो ग्लानिकृन्मेहनाशनः १२५

शुष्कमत्स्या नवा बल्या दुर्जरा विड्विबन्धिनः १२६

दग्धमत्स्यो गुणैः श्रेष्ठः पुष्टिकृद् बलवर्द्धनः १२७

कौपमत्स्याः शुक्रमूत्रकुष्ठश्लेष्मविवर्द्धनाः।  
सरोजा मधुराः स्निग्धा बल्या वातविनाशनाः।  
नादेया बृंहणा मत्स्या गुरवोऽनिलनाशनाः।  
रक्तपित्तकरा वृष्याः स्निग्धोष्णाः स्वल्पवर्चसः।  
चौञ्ज्याः पित्तकराः स्निग्धा मधुरा लघवो हिमाः।  
तडागा गुरवो वृष्याः शीतला मलमूत्रदाः।  
ताडागवन्निर्झरजा बलायुर्मतिदृक्कराः १२८

हेमन्ते कूपजा मत्स्याः शिशिरे सारसा हिताः।  
वसन्ते ते तु नादेया ग्रीष्मे चौञ्ज्यसमुद्भवाः।  
तडागजाता वर्षासु तास्वपथ्या नदीभवाः।  
नैर्झरा शरदि श्रेष्ठा विशेषोऽयमुदाहृतः १२९

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणे एकादशो मांसवर्गः समाप्तः ११

 

अथ द्वादशः कृतान्नवर्गः।  
समवायिनि हेतौ ये मुनिभिर्गणिता गुणाः।  
कार्येऽपि तेऽखिलाज्ञेयाः परिभाषेति भाषिताः १

क्वचित्संस्कारभेदेन गुणभेदो भवेद्यतः।  
भक्तं लघु पुराणस्यशालेस्तच्चिपिटो गुरुः २

क्वचिद्योगप्रभावेण गुणान्तरमपेक्षते।  
कदन्नं गुरु सर्पिश्च तद्युक्तं सुपचं भवेत् ३

भक्तमन्नं तथाऽन्धश्च क्वचित्कूरं च कीर्त्तितम्।  
ओदनोऽस्त्री स्रियां भिस्सा दीदिविः पुंसि भाषितः ४

सुधौतांस्तण्डुलान् स्फीतांस्तोये पञ्चगुणे पचेत्।  
तदुक्तं प्रस्रुतं चोष्णं विशदं गुणवन्मतम् ५

भक्तं वह्निकरं पथ्यं तर्पणं रोचनं लघु।  
अधौतमस्रुतं शीतं गुर्वरुच्यं कफप्रदम् ६

दलितन्तु शमीधान्यं दालिर्दाली स्त्रियामुभे।  
दाली तु सलिले सिद्धा लवणार्द्र कहिङ्गुभिः ७

संयुक्ता सूपनाम्नी स्यात्कथ्यन्ते तद्गुणा अथ।  
सूपो विष्टम्भको रूक्षः शीतस्तु स विशेषतः।  
निस्तुषो भृष्टसंसिद्धो लाघवं सुतरां व्रजेत् ८

तण्डुला दालिसंमिश्रा लवणार्द्र कहिङ्गुभिः।  
संयुक्ताः सलिले सिद्धाः कृशरा कथिता बुधैः ९

कृशरा शुक्रला बल्या गुरुः पित्तकफप्रदा।  
दुर्जरा बुद्धिविष्टम्भमलमूत्रकरी स्मृता १०

वृते हरिद्रा संयुक्ते माषजा भर्जयेद्वटीम् ११

तण्डुलांश्चापि निर्धौतान्सहैव परिभर्जयेत्।  
सिद्धयोग्यं जलं तत्र प्रक्षिप्य कुशलः पचेत् १२

लवणार्द्र कहिङ्गूनि मात्रया तत्र निक्षिपेत्।  
एषा सिद्धि समायाता प्रोक्ता तापहरी बुधैः १३

भवेत्तापहरी बल्या वृष्या श्लेष्माणमाचरेत्।  
बृंहणी तर्पणी रुच्या गुर्वी पित्तहरी स्मृता १४

पायसं परमान्नं स्यात्क्षीरिकाऽपि तदुच्यते।  
शुद्धेर्द्धऽपक्वे दुग्धे तु घृताक्तांस्तण्डुलान्पचेत् १५

ते सिद्धाः क्षीरिका ख्याताः ससिताऽज्ययुतोत्तमा।  
क्षीरिका दुर्जरा प्रोक्ता बृंहणी बलवर्द्धिनी।  
विष्टम्भिनी हरेत् पित्तं रक्तपित्ताग्निमारुतान् १६

नारिकेरं तनूकृत्य छिन्नं पयसि गोः क्षिपेत्।  
सितागव्याज्यसंयुक्ते तत्पचेन्मृदुनाऽग्निना १७

नारिकेरोद्भवा क्षीरी स्निग्धा शीताऽतिपुष्टिदा।  
गुर्वी सुमधुरावृष्या रक्तपित्तानिलापहा १८

समितावर्त्तिकाः कृत्वा सुसूक्ष्मा यवसन्निभा।  
शुष्काः क्षीरेणसंसाध्या भोज्यावृत्तसिताऽन्विताः १९

सेविका तर्पणी बल्या गुर्वी पित्तानिलापहा।  
ग्राहिणी सन्धिकृद्रुच्या तां खादेन्नातिमात्रया २०

गोधूमा धवला धौताः कुट्टिताः शोषितास्ततः।  
प्रोक्षितायन्त्रनिष्पष्टाश्चालिताः समिताः स्मृताः २१

वारिणा कोमलां कृत्वा समितां साधु मर्दयेत्।  
हस्तचालनया तस्या लोप्त्रद्यं सम्यक्प्रसारयेत् २२

अधोमुखघटस्यैतद्बिस्तृतं प्रक्षिपेद् बहिः।  
मृदुना वह्निना साध्या सिद्धो मण्डक उच्यते २३

दुग्धेन साज्यखण्डेन मण्डकं भक्षयेन्नरः।  
अथवा सिद्धमांसेन सतक्रवटकेन वा २४

मण्डको बृंहणो वृष्यो बल्यो रुचिकरो भृशम्।  
पाकेऽपि मधुरो ग्राही लघुर्दोषत्रयापहः२५

कुर्यात्समितयाऽतीव तन्वी पर्पटिका ततः २६

स्वेदयेत्तप्तके तां तु पोलिकां जगदुर्बुधाः।  
तां खादेल्लप्सिकायुक्तां तस्या मण्डकवद् गुणाः २७

समितां सर्पिषा भृष्टां शर्करां पयसि क्षिपेत्।  
तस्मिन्घनीकृते न्यस्येल्लवङ्गं मरिचादिकम्।  
सिद्धषा लप्सिका ख्याता गुणानस्या वदाम्यहम् २८

लप्सिका बृंहणी वृष्या बल्या पित्तानिलापहा।  
स्निग्धा श्लेष्मकरी गुर्वी रोचनी तर्पणी परम् २९

शुष्कगोधूमचूर्णेन किञ्चित्पुष्टाञ्च पोलिकाम् ३०

तप्तके स्वेदयेत्कृत्वा भूर्यङ्गारेऽपि तां पचेत्।  
सिद्धैषारोटिका प्रोक्ता गुणानस्याः प्रचक्ष्महे ३१

रोटिका बलकृद्रुच्या बृंहणी धातुवर्द्धनी।  
वातघ्नी कफकृद् गुर्वी दीप्ताग्नीनां प्रपूजिता ३२

शुष्कगोधूमचूर्णन्तु साम्बु गाढं विमर्दयेत्।  
विधाय वटकाकारं निर्धूमेऽग्नौ शनैः पचेत् ३३

अङ्गारकर्कटी ह्येषा बृंहणी शुक्रला लघुः।  
दीपनी कफकृद्बल्या पीनसश्वासकासजित् ३४

यवजारोटिका रुच्या मधुरा विशदा लघुः।  
मलशुक्रानिलकरी बल्या हन्ति कफामयान् ३५

चूर्ण यच्छुष्कमाषाणां चमसी साऽभिधीयते।  
चमसीरचिता रोटी कथ्यते बलभद्रि का।  
रूक्षोष्णा वातला बल्या दीप्ताग्नीनां सुपूजिता ३६

माषाणां दालयस्तोये स्यापितास्त्यक्तकञ्चुकाः।  
आतपे शोषिता यन्त्रे पिष्टास्ता धूमसी स्मृता ३७

धूमसीरचिता चैव प्रोक्ता झर्झरिका बुधैः।  
झर्झरी कफपित्तघ्नी किञ्चिद्वातकरी स्मृता ३८

चणक्या रोटिका रूक्षा श्लेष्मपित्तास्रनुद्गुरुः।  
विष्टम्भिनी न चक्षुष्या तद्गुणा चापि शष्कुली ३९

दालि संस्थापिता तोये ततोऽपहृतकञ्चुका।  
शिलायां साधु सम्पिष्टा पिष्टिका कथिता बुधैः ४०

माषपिष्टिकया पूर्णगर्भा गोधूमचूर्णतः।  
रचिता रोटिका सैव प्रोक्ता बेढमिका बुधैः ४१

भवेद्बेढमिका बल्या वृष्या रुच्याऽनिलापहा।  
उष्णा सन्तर्पणी गुर्वी बृंहणी शुक्रला परम् ४२

भिन्नमूत्रमला स्तन्यमेदःपित्तकफप्रदा।  
गुदकीलार्दितश्वासपक्तिशूलानि नाशयेत् ४३

धूमसीरचिता हिङ्गुहरिद्रा लवणैर्युताः।  
जीरकस्वर्जिकाभ्याञ्च तनूकृत्य च वेल्लिताः ४४

पर्पटास्ते सदाऽङ्गारभृष्टाः परमरोचकाः।  
दीपनाः पाचनाः रूक्षा गुरवः किञ्चिदीरिताः ४५

मौद्गाश्च तद्गुणाः प्रोक्ता विशेषाल्लघवो हिताः ४६

चणकस्य गुणैर्युक्ताः पर्पटाश्चणकोद्भवाः।  
स्नेहभृष्टास्तु ते सर्वे भवेयुर्मध्यमा गुणैः ४७

माषाणां पिष्टिकां पूर्याल्लवणार्द्र कहिङ्गुभिः।  
तया पिष्टिकया पूर्णा समिता कृत पोलिका ४८

ततस्तैलेन पक्वा सा पूरिका कथिता बुधैः।  
रुच्या स्वादी गुरुः स्निग्धा बल्या पितास्रदूषिका ४९

चक्षुस्तेजोहरी चोष्णा पाके वातविनाशिनी।  
तथैव घृतपक्वाऽपि चक्षुष्या रक्तपित्तहृत् ५०

अथ वटकः शुष्कः सरसश्च सूखा व रसदार बरा।  
माषाणांपिष्टिकां युक्तां लवणार्द्र कहिङ्गुभिः।  
कृत्वा विदध्याद्वटकांस्तांस्तैलेषु पचेच्छनैः ५१

विशुष्का वटका बल्या बृंहणा वीर्य्यवर्द्धनाः।  
वातामयहरा रुच्या विशेषादर्दितापहाः ५२

विबन्धभेदिनः श्लेष्मकारिणोऽत्यग्निपूजिताः।  
संचूर्ण्यनिक्षिपेत्तक्रे भृष्टं जीरकहिङ्गु च ५३

लवणं तत्र वटकान्सकलानपि मज्जयेत्।  
शुक्रलस्तत्र वटको बलकृद्रो चनो गुरुः ५४

विबन्धहृद्विदाही च श्लेष्मलः पवनापहः।  
राज्यक्तयाऽतिरोचन्या पाचन्या तांस्तु भक्षयेत् ५५

मन्थनी नूतना धार्या कटुतैलेन लेपिता।  
निर्मलेनाम्बुनाऽपूर्य तस्यां चूर्णं विनिक्षिपेत्।  
राजिकाजीरकलवणहिङ्गुशुण्ठीनिशाकृतम् ५६

निक्षिपेद्वटकांस्तत्र भाण्डस्यास्यञ्च मुद्र येत्।  
ततो दिनत्रयादूर्ध्वमम्लाः स्युर्वटका ध्रुवम् ५७

काञ्जिकावटको रुच्यो वातघ्नः श्लेष्मकारकः।  
शूलघ्नोऽजीर्णदाहनुद् नेत्ररोगे तु नो हितः ५८

अम्लिकां स्वेदयित्वा तु जलेन सह मर्दयेत्।  
तन्नीरे कृतसंस्कारे वटकान्मज्जयेज्जनः ५९

अम्लिकावटकास्ते तु रुच्या वह्निप्रदीपनाः।  
वटकस्य गुणैः पूर्वै रेतेऽपि च समन्विताः ६०

मुद्गानां वटकास्तक्रे मज्जिता लघवो हिमाः।  
संस्कारजप्रभावेण त्रिदोषशमना हिताः ६१

माषाणां पिष्टिका हिङ्गुलवणार्द्र कसंस्कृता।  
तया विरचिता वस्त्रे वटिकाः साधु शोषिताः ६२

भर्जितास्तप्ततैलैस्ता अथवाऽम्बुप्रयोगतः।  
वटकस्य गुणैर्युक्ता ज्ञातव्या रोचना भृशम् ६३

कूष्माण्डकवटी ज्ञेया पूर्वोक्तवटिकागुणा।  
विशेषात्पित्तरक्तघ्नी लघ्वी च कथिता बुधैः ६४

मूद्गानां वटिका तद्वद्र चिता साधिता तथा।  
पथ्या रुच्या तथा लघ्वी मुद्गसूपगुणा स्मृता ६५

माषपिष्टिकया लिप्तं नागवल्लीदलं महत् ६६

तत्तु संस्वेदयेद्युक्त्या स्थाल्यामास्तारकोपरि।  
ततो निष्कास्य तं खण्ड्यं ततस्तैलेन भर्जयेत् ६७

अलीकमत्स्य उक्तोऽय प्रकारः पाक पण्डितैः।  
तं वृन्ताक भटित्रेण वास्तूकेन च भक्षयेत् ६८

स्थाल्यां घृते वा तैले वा हरिद्रा ं\! हिङ्गु भर्जयेत्।  
अवलेहनसंयुक्तं तक्रं तत्रैव निक्षिपेत्।  
एषा सिद्धा समरिचा क्वथिता कथिता बुधैः ६९

क्वथिता पाचनी रुच्या लघ्वी वह्निप्रदीपनी।  
कफानिलाविबन्धघ्नी किञ्चित्पित्तप्रकोपणी ७०

अलीकमत्स्याः शुष्का वा किं वा क्वथितया पुनः।  
बृंहणा रोचना वृष्या बल्या वातगदापहः ७१

कोष्ठशुद्धिकराः शुष्काः किञ्चित्पित्तप्रकोपणाः

अर्दिते सहनुस्तम्भे विशेषेण हिताः स्मृताः ७२

मुद्गपिष्टीविरचितान् वटकांस्तैलपाचितान्।  
हस्तेन चूर्णयेत्सम्यक् तस्मिंश्चूर्णं विनिक्षिपेत् ७३

भृष्टं हिङ्ग्वार्द्र कं सूक्ष्मं मरिचं जीरकं तथा।  
निम्बूरसं यवानीं च युक्त्या सर्वं विमिश्रयेत् ७४

मुद्गपिष्टि पचेत्सम्यक् स्थाल्याभास्तारकोपरि।  
तस्यास्तु गोलकं कुर्यात्तन्मध्ये पूरण क्षिपेत् ७५

तैले तान्गोलकान्पक्त्वा क्वथितायां निमज्जयेत्।  
गोलकाःपाचक्\! प्रोक्तास्ते त्वार्द्र कवटा अपि ७६

मुद्गार्द्र कवटा रुच्या लघ्वो बलकारकाः।  
दीपनास्तर्पणाः पथ्यास्त्रिषु दोषेषु पूजिताः ७७

दालयश्चणकानां तु निस्तुषा यन्त्रपेषिताः।  
तच्चूर्णं वेसनं प्रोक्तं पाकशास्त्रविशारदैः ७८

वटिकावेसनस्यापि क्वथितायां निमज्जिता।  
रुच्या विष्टम्भजननी बल्या पुष्टिकरी स्मृता ७९

पाकपात्रे घृतं दद्यात्तैलञ्च तदभावतः।  
तत्र हिङ्गुहरिद्रा ं\! च भर्जयेत्तदनन्तरम् ८०

छागादेरस्थिरहितं मांसं तत्खण्डितं ध्रुवम्।  
धौतं निर्गालितं तस्मिन्घृते तद्भर्जयेच्छनैः ८१

सिद्धयोग्यं जलं दत्वा लवणन्तु पचेत्ततः।  
सिद्धे जलेन सम्पिष्य वेशवारं परिक्षिपेत् ८२

द्र व्याणि वेशवारस्य नागवल्लीदलानि च।  
तण्डुलाश्च लवङ्गानि मरिचानि समासतः ८३

अनेन विधिना सिद्धं शुद्धमांसमिति स्मृतम् ८४

शुद्धमांसं परं वृष्यं बल्यं रुच्यञ्च बृंहणम्।  
त्रिदोषशमनं श्रेष्ठं दीपनं धातुवर्द्धनम् ८५

छागादेर्मांसमूर्वादेः कुट्टितं खण्डितं पुनः।  
शुद्धमांसविधानेन पचेदेतत्सहद्र कम्।  
सहद्र कं गुणैर्ग्रन्थे शुद्धमांसगुणं स्मृतम् ८६

पाकपात्रे घृतं दत्त्वा हरिद्रा ं\! हिङ्गु भर्जयेत्।  
छागादेः सकलस्यापि खण्डान्यपि च भर्जयेत् ८७

सिद्धयोग्यं जलं दत्त्वा पचेन्मृदुतरं तथा।  
जीरकादियुते तक्रे मांसखण्डानि भावयेत् ८८

तक्रमांसन्तु वातघ्नं लघु रुच्यं बलप्रदम्।  
कफघ्नं पित्तलं किञ्चित्सर्वाहारस्य पाचनम् ८९

पाकपात्रे तु बृहति मांसखण्डानि निक्षिपेत्।  
पानीयं प्रचुरं सर्पिः प्रभूतं हिङ्गु जीरकम् ९०

हरिद्रा मार्द्र कं शुण्ठीं लवणं मरिचानि च।  
तण्डुलांश्चापि गोधूमाञ्जम्बीराणां रसान् बहून् ९१

यथा सर्वाणि वस्तूनि सुपक्वानि भवन्ति हि।  
तथा पचेत्तु निपुणो बहुमण्डस्थितिर्यथा ९२

एषा हरीसा बलकृद्वातपित्तापहा गुरुः।  
शीतोष्णा शुक्रदा स्निग्धा सरा सन्धानकारिणी ९३

शुद्धमांसविधानेन मांसं सम्यक्प्रसाधितम्।  
पुनस्तदाज्ये सम्भृष्टं तलितं प्रोच्यते बुधैः ९४

तलितं बलमेधाऽग्निमांसौजःशुक्रवृद्धिकृत्।  
तर्पणं लघु सुस्निग्धं रोचनं दृढताकरम् ९५

कालखण्डादिमांसानि ग्रथितानि शलाकया।  
घृतं सलवणं दत्त्वा निर्धूमे दहने पचेत् ९६

तत्तु शूल्यमिति प्रोक्तं पाककर्मविचक्षणैः ९७

शूल्यं पलं सुधातुल्यं रुच्यं बह्निकरं लघु।  
कफवातहरं बल्यं किञ्चित्पित्तकरं हि तत् ९८

शुद्धमांसं तनूकृत्य कर्त्तितं स्वेदितं जले।  
लवङ्गहिङ्गुलवणमरिचार्द्र कसंयुतम् ९९

एलाजीरकधान्याकनिम्बूरससमन्वितम्।  
घृते सुगन्धे तद् भृष्टं पूरणं प्रोच्यते बुधैः १००

शृङ्गाटकं समितया कृतं पूरणपूरितम्।  
पुनः सर्पिषि सभृष्टं मांसशृङ्गाटकं वदेत् १०१

मांसशृङ्गाटकं रुच्यं बृंहणं बलकृद् गुरु।  
वातपित्तहरं वृष्यं कफघ्नं वीर्यवर्धनम् १०२

सिद्धमांसरसो रुच्यः श्रमश्वासक्षयापहः।  
प्रीणनो वातपित्तघ्नः क्षीणानामल्परेतसाम्।  
विश्लिष्टभग्नसन्धीनां शुद्धानां शुद्धिकाङ्क्षिणाम् १०३

स्मृत्योजोबलहीनानां ज्वरक्षीणक्षतोरसाम्।  
शस्यते स्वरहीनानां दृष्ट्यायुःश्रवणार्थिनाम् १०४

प्रकाराः कथिताः सन्ति बहवो मांससम्भवाः।  
ग्रन्थविस्तरभीतेस्ते मया नात्र प्रकीर्त्तिताः १०५

हिङ्गुजीरयुते तैले क्षिपेच्छाकं सुखण्डितम् १०६

लवणं चात्र चूर्णादि सिद्धे हिङ्गूदकं क्षिपेत्।  
इत्येवं सर्वशाकानां साधनेऽभिहितो विधिः १०७

समितां मर्दयेदाज्यैर्जलेनापि च सन्नयेत्।  
तस्यास्तु वटिकां कृत्वा पचेत्सर्पिषि नीरसम्।  
एलालवङ्गकर्पूरमरिचाद्यैरलङ्कृते १०८

मज्जयित्वा सितापाके ततस्तञ्च समुद्धरेत्।  
अयं प्रकारः संसिद्धौ मण्ठ इत्यभिधीयते १०९

मण्ठस्तु बृंहणो वृष्यो बल्यः सुमधुरो गुरुः।  
पित्तानिलहरो रुच्यो दीप्ताग्नीनां सुपूजितः ११०

समिताशर्करासर्पिर्निर्मिता अपरेऽपि ये।  
प्रकारा अमुना तुल्यास्तेऽपि चेत्तद्गुणाः स्मृताः १११

पर्पट्यः साज्यसमिता निर्मिता घृतभर्जिताः।  
कुट्टिताश्चालिताः शुद्धशर्कराभिर्विमर्दिताः ११२

तत्र चूर्णं क्षिपेदेलालवङ्गमरिचानि च।  
नारिकेरं सकर्पूरं चारबीजान्यनेकधा ११३

घृताक्तसमिता पुष्टरोटिका रचिता ततः।  
तस्यान्तःपूरणं तस्य कुर्यान्मुद्रा ं\! दृढां सुधीः ११४

सर्पिषि प्रचुरे तान्तु सुपचेन्निपुणो जनः।  
प्रकारज्ञैः प्रकारोऽय सम्पाव इति कीर्त्तितः ११५

मण्ठकेन समो ज्ञेयः सम्पावोऽपि गुणैर्जनैः ११६

घृताढ्यया समितया लम्बं कृत्वा पुटं ततः।  
लवङ्गोषणकर्पूरयुतया सितयाऽन्वितम् ११७

पचेदाज्येन सिद्धैषा ज्ञेया कर्पूरनालिका।  
सम्पावसदृशा ज्ञेया गुणैः कर्पूरनालिका ११८

समिताया घृताढ्याया वर्त्तीर्दीर्घाः समाचरेत्।  
तास्तु सन्निहिता दीर्घाः पीठस्योपरि धारयेत् ११९

वेल्लयेद्वेल्लनेनैता यथैका पर्पटी भवेत्।  
ततश्छुरिकया तान्तु संलग्नामेव कर्त्तयेत् १२०

ततस्तु वेल्लयेद्भूयः सट्टकेन च लेपयेत्।  
शालिचूर्णं घृतं तोयं मिश्रितं सट्टकं वदेत् १२१

ततः संवृत्य तल्लोप्त्रद्यं विदधीत पृथक्पृथक्।  
पुनस्तां वेल्लययेल्लोप्त्रद्यं यथा स्यान्मण्डलाकृतिः १२२

ततस्तां सुपचेदाज्ये भवेयुश्च स्फुटाः स्फुटाः।  
सुगन्धया शर्करया तद्धूलनमाचरेत् १२३

सिद्धैषा फेनिकानाम्नी मण्ठकेन समा गुणैः।  
ततः किञ्चिल्लघुरियं विशेषोऽयमुदाहृतः १२४

समिताया घृताक्ताया लोप्त्रद्यं कृत्वा च वेल्लयेत्।  
आज्ये तां भर्जयेत्सिद्धा शष्कुली फेनिकागुणा १२५

वृताढ्यया समितया कृत्वा सूत्राणि तानि तु।  
निपुणो भर्जयेदाज्ये खण्डपाकेन योजयेत्।  
युक्तेन मोदकान् कुर्यात्ते गुणैर्मण्ठका यथा १२६

मुद्गानां धूमसीं सम्यग्घोलयेन्निर्मलाऽम्बुना १२७

कटाहस्य घृतस्योर्ध्वं झर्झरं स्थापयेत्ततः।  
घूमसीन्तु द्र वीभूतां प्रक्षिपेज्झर्झरोपरि १२८

पतन्ति बिन्दवस्तस्मात्तान्सुपक्वान्समुद्धरेत्।  
सितापाकेन संयोज्य कुर्याद्धस्तेन मोदकान् १२९

लघुर्ग्राही त्रिदोषघ्नः स्वादुः शीतो रुचिप्रदः।  
चक्षुष्यो ज्वरहृद्बल्यस्तर्पणो मुद्गमोदकः १३०

एवमेव प्रकारेण कार्या वेसनमोदकाः १३१

ते बल्या लघवः शीताः किञ्चिद्वातकरास्तथा।  
विष्टम्भिनो ज्वरघ्नाश्च पित्तरक्तकफापहाः १३२

तण्डुलचूर्णविमिश्रितनष्टक्षीरेण सान्द्र पिष्टेन।  
दृढकूपिकां विदध्यात्ताञ्च पचेत्सर्पिषा सम्यक् १३३

अथ तां कोरितमध्यां घनपयसा पूर्णगर्भाञ्च।  
सट्टकमुद्रि तवदनां तप्तघृते सुपक्ववदनाञ्च।  
अथ पाण्डुखण्डपाके स्नपयेत्कर्पूरवासिते कुशलः।  
अथ दुग्धकूपिका सा बल्या पित्तानिलापहाचैव १३४

वृष्या शीता गुर्वी शुक्रकरी च तर्पणी रुच्या।  
विदधाति कायपुष्टिं दृष्टिं दूरप्रसारिणीं सुचिरम् १३५

नूतनं घटमानीय तस्यान्तः कुशलो जनः।  
प्रस्थार्द्धपरिमाणेन दध्नाऽम्लेन प्रलेपयेत् १३७

द्विप्रस्थां समितां तत्र दध्यम्ल प्रस्थसम्मितम्।  
घृतमर्द्धशरावञ्च घोलयित्वा घटे क्षिपेत् १३८

आतपे स्थापयेत्तावद् यावद्याति तदम्लताम्।  
ततस्तत्प्रक्षिपेत्पात्रे सच्छिद्रे भाजने तु तत् १३९

परिभ्राम्य परिभ्राम्य सुसन्तप्ते घृते क्षिपेत्।  
पुनः पुनः स्तदावृत्त्या विदध्यान्मण्डलाकृतिम् १४०

तां सुपक्वां घृतान्नीत्वा सितापाके तनुद्र वे।  
कर्पूरादिसुगन्धे च स्नापयित्वोद्धरेत्ततः १४१

एषा कुण्डलिनी नाम्ना पुष्टिकान्तिबलप्रदा।  
धातुवृद्धिकरी वृष्या रुच्या चेन्द्रि यतर्पणी १४२

आदौ माहिषमम्लमम्बुरहितं दध्याढकं शर्करां।  
शुभ्रां प्रस्थयुगोन्मितां शुचिपटे किञ्चिच्च किञ्चित्क्षिपेत्।  
दुग्धेनार्द्धघटेन मृण्मयनवंस्थाल्यां दृढं स्रावये

देलाबीजलवङ्गचन्द्र मरिचैर्योग्यैश्च तद्योजयेत् १४३

भीमेन प्रियभोजनेन रचिता नाम्ना रसाला स्वयं।  
श्रीकृष्णेन पुरा पुनः पुनरियं प्रीत्या समास्वादिता।  
एषा येन वसन्तवर्जितदिने संसेव्यते नित्यश

स्तस्य स्यादतिवीर्य्यवृद्धिरनिशं सर्वेन्द्रि याणां बलम् १४४

ग्रीष्मे तथाशरदि ये रविशोषिताङ्गा ये च प्रमत्तवनितासुरतातिखिन्नाः।  
ये चापि मार्गपरिसर्पणशीर्णगात्रास्तेषामियं वपुषि पोषणमाशु कुर्यात् १४५

रसाला शुक्रला वल्या रोचनी वातपित्तजित् १४६

दीपनी बृंहणी स्निग्धा मधुरा शिशिरा सरा।  
रक्तपित्तं तृषां दाहं प्रतिश्यायं विनाशयेत् १४७

जलेन शीतलेनैव घोलिता शुभ्रशर्करा।  
एलालवङ्गकर्पूरमरिचैश्च समन्विता १४८

शर्करोदकनाम्ना तत्प्रसिद्धं विदुषां मुखैः।  
शर्करोदकमाख्यातं शुक्रलं शिशिरं सरम् १४९

बल्यं रुच्यं लघु स्वादु वातपित्तप्रणाशनम्।  
मूर्च्छाछर्दितृषादाहज्वरशान्तिकरं परम् १५०

आम्रमामं जले स्विन्नं मर्दितं दृढपाणिना।  
सिताशीताम्बुसंयुक्तं कर्पूरमरिचान्वितम् १५१

प्रपाणकमिदं श्रेष्ठं भीमसेनेन निर्मितम्।  
सद्यो रुचिकरं बल्यं शीघ्रमिन्द्रि वतर्पणम् १५२

अम्लिकायाः फलं पक्वं मर्दितं वारिणा दृढम्।  
शर्करामरिचैर्मिश्रं लवङ्गेन्दुसुवासितम् १५३

अम्लिकाफलसम्भूतं पानकं वातनाशनम्।  
पित्तश्लेष्मकरं किञ्चित्सुरुच्यं वह्निबोधनम् १५४

भागैकं निम्बुजं तोयं षड्भागं शर्करोदकम्।  
लवङ्गमरिचैर्मिश्रं पानं पानकमुत्तमम् १५५

निम्बूकफलभवं पानमत्यम्लं वातनाशनम्।  
वह्निदीप्तिकरं रुच्यं समस्ताहारपाचकम् १५६

शिलायां साधु सम्पिष्टं धान्याकं वस्त्रगालितम्।  
शर्करोदकसंयुक्तं कर्पूरादिसुसंस्कृतम्।  
नूतने मृण्मये पात्रे स्थितं पित्तहरं परम् १५७

काञ्जिकं रोचनं रुच्यं पाचनं वह्निदीपनम् १५८

शूलाजीर्णविबन्धघ्नं कोष्ठशुद्धिकरं परम्।  
न भवेत्काञ्जिकं यत्र तत्र जालि प्रदीयते १५९

आममाम्रफलं पिष्टं राजिकालवणान्वितम्।  
मृष्टहिङ्गुयुतं पूतं घोलितं जालिरुच्यते १६०

जालिर्हरति जिह्वायाः कुण्ठत्वं कण्ठशोधिनी।  
मन्दं मन्दन्तु पीता सा रोचनी वह्निबोधिनी १६१

तुर्यांशेन जलेन संयुतमतिस्थूलं सदम्लं दधि।  
प्रायोमाहिषमम्बुकेन विमले मृद्भाजने गालयेत्।  
भृष्टं हिंगुच जीरकञ्चलवणं राजीञ्च किञ्चिन्मितां।  
पिष्टां तत्र विमिश्रयेद्भवति तत्तक्रं न कस्य प्रियम् १६२

तक्रं रुचिकरं वह्निदीपनं पाचनं परम्।  
उदरे ये गदास्तेषां नाशनं तृप्तिकारकम् १६३

विदाहीन्यन्नपानानि यानि भुङ्क्ते हि मानवः।  
तद्विदाहप्रशान्त्यर्थं भोजनान्ते पयः पिबेत् १६४

धान्यानि भ्राष्ट्रभृष्टानि यन्त्रपिष्टानि सक्तवः १६५

यवजाः सक्तवः शीता दीपना लघवः सराः।  
कफपित्तहरा रूक्षा लेखनाश्च प्रकीर्त्तिताः १६६

ते पीता बलदा वृष्या बृंहणा भेदनास्तथा।  
तर्पणा मधुरा रुच्याः परिणामे बलावहाः १६७

कफपित्तश्रमक्षुत्तृड्व्रणनेत्रामयापहाः।  
प्रशस्ता घर्मदाहाध्वव्यायामार्त्तशरीरिणाम् १६८

निस्तुषैश्चणकैर्भृष्टैस्तुर्यांशैश्च यवैः कृताः।  
सक्तवः शर्करासर्पिर्युक्ता ग्रीष्मेऽपि पूजिता १६९

सक्तवः शालिसम्भूता वह्निदा लघवो हिमाः।  
मधुरा ग्राहिणो रुच्याः पथ्याश्च बलशुक्रदा १७०

न भुक्त्वा न रदैश्छित्वा न निशायां न वा बहून्।  
नजलान्तरितानद्भिः सक्तूनद्यान्न केवलान् १७१

पृथक्पानं पुनर्दानं सामिषं पयसा निशि।  
दन्तच्छेदनमुष्णञ्च सप्त सक्तुषु वर्जयेत् १७२

यवास्तु निस्तुषा भृष्टाः स्मृता धाना इति स्त्रियाम्।  
धानाः स्युर्दुर्जरा रुक्षास्तृट्प्रदा गुरवश्च ताः।  
तथा मेहकफच्छर्दिनाशिन्यः सम्प्रकीर्त्तिताः १७३

येषां स्युस्तण्डुलास्तानि धान्यानि सतुषाणि च।  
भृष्टानि स्फुटितान्याहुर्लाजा इति मनीषिणः १७४

लाजाः स्युर्मधुराः शीता लघवो दीपनाश्च ते।  
स्वल्पमूत्रमला रूक्षा बल्याः पित्तकफच्छिदः।  
छर्द्यतीसारदाहास्रमेहमेदस्तृषाऽपहाः १७५

शालयः सतुषा आद्रा र्\! भृष्टा अस्फुटितास्ततः।  
कुट्टिताश्चिपिटाःप्रोक्तास्ते स्मृताः पृथुका अपि १७६

पृथुका गुरवो वातनाशनाः श्लेष्मला अपि।  
सक्षीरा बृंहणा वृष्या बल्या भिन्नमलाश्च ते १७७

अर्द्धपक्वैः शमीधान्यैस्तृणभृष्टैश्च होलकः।  
होलकोऽल्पानिलोः मेदः कफदोषत्रयापहः।  
भवेद् यो होलको यस्य स च तत्तद्गुणो भवेत् १७८

मञ्जरी त्वर्द्धपक्वा वा यवगोधूमयोर्भवेत्।  
तृणानलेन संभृष्टा बुधैरूचीति सा स्मृता।  
ऊची कफप्रदा बल्या लघ्वी पित्तानिलापहा १७९

अर्धस्विन्नास्तु गोधूमा अन्येऽपि चणकादयः १८०

कुल्माषा इति कथ्यन्ते शब्दशास्त्रेषु पण्डितैः।  
कुल्माषागुरवो रूक्षा वातला भिन्नवर्चसः १८१

पललन्तु समाख्यातं सैक्षवं तिलपिष्टकम्।  
पललं मलकृद् वृष्यं वातघ्नं कफपित्तकृत्।  
बृंहणं च गुरु स्निग्धं मूत्राधिक्यनिवर्त्तकम् १८२

तिलकिट्टन्तु पिण्याकस्तथा तिलखलि स्मृता।  
पिण्याको लेखनो रूक्षो विष्टम्भी दृष्टिदूषणः १८३

तुण्डुलो मेहजन्तुघ्नः स नवस्त्वतिदुर्जरः १८४

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे

द्वादशः कृतान्नवर्गः समाप्तः १२

 

अथ वारिवर्गः।  
पानीयं सलिलं नीरं कीलालं जलमम्बु च।  
आपो वार्वारि कं तोयं पयः पाथस्तथोदकम्।  
जीवनं वनमम्भोऽणोऽमृतं घनरसोऽपि च १

पानीयं श्रमनाशनं क्लमहरं मूर्च्छापिपासापहं

तन्द्रा च्छर्दिविबन्धहृद्बलकरं निद्रा हरं तर्पणम्।  
हृद्यं गुप्तरसं ह्यजीर्णशमकं नित्यं हितं शीतलं

लघ्वच्छं रसकारणं निगदितं पीयूषवज्जीवनम् २

पानीयं मुनिभिः प्रोक्तं दिव्यं भौममिति द्विधा ३

दिव्यं चतुर्विधं प्रोक्तं धाराजं करकाभवम्।  
तौषारञ्च तथा हैमं तेषु धारं गुणाधिकम् ४

धाराभिः पतितं तोयं गृहीतं स्फीतवाससा।  
शिलायां वसुधायां वा धौतायां पतितञ्च तत् ५

सौवर्णे राजते ताम्रे स्फाटिके काचनिर्मिते।  
भाजने मृण्मये वाऽपि स्थापितं धारमुच्यते ६

धारं नीरं त्रिदोषघ्नमनिर्देश्यरसं लघु।  
सौम्यं रसायनं बल्यं तर्पणं ह्लादि जीवनम् ७

पाचनं मतिकृन्मूर्च्छातन्द्रा दाहश्रमक्लमान्।  
तृष्णां हरति तत् पथ्यं विशेषात्प्रावृषि स्मृतम् ८

धाराजलं च द्विविधं गाङ्गसामुद्र भेदतः ९

आकाशगङ्गासम्बन्धिजलमादाय दिग्गजाः।  
मेघैरन्तरिता वृष्टिं कुर्वन्तीति वचः सताम् १०

गाङ्गमाश्वयुजे मासि प्रायो वर्षति वारिदः।  
सर्वथा तज्जलं ज्ञेयं तथैव चरके वचः ११

स्थापिते हेमजे पात्रे राजते मृण्मयेऽपि वा।  
शाल्यन्नं येन संसिक्तं भवेदक्लेदि वर्णवत् १२

तद्गाङ्गं सर्वदोषघ्नं ज्ञेयं सामुद्र मन्यथा।  
तत्तु सक्षारलवणं शुक्रदृष्टिबलापहम् १३

विस्रञ्च दोषलं तीक्ष्णं सर्वकर्मसु नो हितम्।  
सामुद्रं त्वाश्विने मासि गुणैर्गाङ्गवदादिशेत् १४

यतोऽगस्त्यस्य दिव्यर्षेरुदयात्सकलं जलम्।  
निर्मलं निर्विषं स्वादु शुक्रलं स्याददोषलम् १५

फूत्कारविषवातेन नागानां व्योमचारिणाम्।  
वर्षासु सविषं तोयं दिव्यमप्याश्विनं विना १६

अनार्त्तवं प्रमुञ्चन्ति वारि वारिधरास्तु यत्।  
तत्त्रिदोषाय सर्वेषां देहिनां परिकीर्त्तितम् १७

दिव्यवाय्वग्निसंयोगात् संहताः खात् पतन्ति याः।  
पाषाणखण्डवच्चापस्ताः कारक्योऽमृतोपमाः १८

करकाजं जलं रूक्षं विशदं गुरु च स्थिरम्।  
दारुणं शीतलं सान्द्रं पित्तहृत्कफवातकृत् १९

अपि नद्याः समुद्रा न्ते वह्निरापस्तदुद्भवाः।  
धूमावयवनिर्मुक्तास्तुषाराख्यास्तु ताः स्मृताः २०

अपथ्याः प्राणिनां प्रायो भूरुहाणान्तु ता हिताः।  
तुषाराम्बु हिमं रूक्षं स्याद्वातलमपित्तलम्।  
कफोरुस्तम्भकण्ठाग्निमेहगण्डादिरोगनुत् २१

हिमवच्छिखरादिभ्यो द्र वीभूयाभिवर्षति।  
यत्तदेव हिमं हैमं जलमाहुर्मनीषिणः।  
हिमाम्बु शीतं पित्तघ्नं गुरु वातविवर्द्धनम् २२

और्वानलधूमेरितमम्बु समुद्र स्य यद्घनीभूतम्।  
पवनानीतमुदीच्यां तद्धिममिति कथ्यते सद्भिः २३

हिमन्तु शीतलं रूक्षं दारुणं सूक्ष्ममित्यपि।  
न तद् दूषयते वातं न च पित्तं न वा कफम् २४

भौममम्भो निगदितं प्रथमं त्रिविधं बुधैः।  
जाङ्गलं परमानूपं ततः साधारणं क्रमात् २५

अल्पोदकोऽल्पवृक्षश्च पित्तरक्तामयान्वितः।  
ज्ञातव्यो जाङ्गलो देशस्तत्रत्यं जाङ्गलं जलम् २६

वह्वम्बुर्बहुवृक्षश्च वातश्लेष्मामयान्वितः।  
देशोऽनूप इति ख्यात आनूपं तद्भवं जलम् २७

मिश्रचिह्नस्तु यो देशः स हि साधारणः स्मृतः।  
तस्मिन्देशे यदुदकं तत्तु साधारणं स्मृतम् २८

जाङ्गलं सलिलं रूक्षं लवणं लघु पित्तनुत्।  
वह्निकृत्कफहृत्पथ्यं विकारान्हरते बहून् २९

आनूपं वार्यभिष्यन्दि स्वादु स्निग्धं घनं गुरु।  
वह्निहृत्कफकृद्हृद्यं विकारान्कुरुते बहून् ३०

साधारणं तु मधुरं दीपनं शीतलं लघु।  
तर्पणं रोचनं तृष्णादाहदोषत्रयप्रणुत् ३१

नद्या नदस्य वा नीरं नादेयमिति कीर्त्तितम् ३२

नादेयमुदकं रूक्षं वातलं लघु दीपनम्।  
अनभिष्यन्दि विशदं कटुकं कफपित्तनुत् ३३

नद्यः शीघ्रवहा लघ्व्यः सर्वा याश्चामलोदकाः।  
गुर्व्यः शैवलसंछन्ना मन्दगाः कलुषाश्च याः ३४

हिमवत्प्रभवाः पथ्या नद्योऽश्माहतपाथसः।  
गङ्गाशतद्रुसरयूयमुनाऽद्या गुणोत्तमाः ३५

सह्यशैलभवा नद्यो वेणागोदावरीमुखाः।  
कुर्वन्ति प्रायशः कुष्ठमीषद्वातकफावहाः ३६

नदीसरस्तडागस्थे कूपप्रस्रवणादिजे।  
उदके देशभेदेन गुणान्दोषांश्च लक्षयेत् ३७

विदार्य भूमिं निम्नां यन्महत्या धारया स्रवेत्।  
तत्तोयमौद्भिदं नाम वदन्तीति महर्षयः ३८

औद्भिदं वारि पित्तघ्नमविदाह्यतिशीतलम्।  
प्रीणनं मधुरं बल्यमीषद्वातकरं लघु ४९

शैलसानुस्रवद्वारिप्रवाहो निर्झरो झरः।  
स तु प्रस्रवणश्चापि तत्रत्यं नैर्झरं जलम् ४०

नैर्झरं रुचिकृन्नीरं कफघ्नं दीपनं लघु।  
मधुरं कटुपाकं च वातलं स्यादपित्तलम् ४१

नद्याः शैलादिरुद्धायाः यत्र संस्रुत्य तिष्ठति।  
तत्सरो जलजच्छन्नं तदम्भः सारसं स्मृतम् ४२

सारसं सलिलं बल्यं तृष्णाघ्नं मधुरं लघु।  
रोचनं तुवरं रूक्षं बद्धमूत्रमलं स्मृतम् ४३

प्रशस्तभूमिभागस्थो बहुसंवत्सरोषितः।  
जलाशयस्तडागः स्यात्ताडागं तज्जलं स्मृतम् ४४

ताडागमुदकं स्वादु कषायं कटुपाकि च।  
वातलं बद्धविण्मूत्रमसृक्पित्तकफापहम् ४५

पाषाणैरिष्टकाभिर्वा बद्धः कूपो बृहत्तरः।  
ससोपानो भवेद्वापी तज्जलं वाप्यमुच्यते ४६

वाप्यं वारि यदि क्षारं पित्तकृत्कफवातहृत्।  
तदेव मिष्टं कफकृद्वातपित्तहरं भवेत् ४७

भूमौ खातोऽल्पविस्तारो गम्भीरो मण्डलाकृतिः।  
बद्धोऽबद्धः स कूपः स्यात्तदम्भः कौपमुच्यते ४८

कौपं पयो यदि स्वादु त्रिदोषघ्नं हितं लघु।  
तत्क्षारं कफवातघ्नं दीपनं पित्तकृत्परम् ४९

शिलाकीर्णं स्वयं श्वभ्रं नीलाञ्जनसमोदकम्।  
लतावितानसंच्छन्नं चौञ्ज्यमित्यभिधीयते ५०

अश्मादिभिरबद्धं यत्तच्चौञ्ज्यमिति वा परे।  
तत्रत्त्यमुदकं चौञ्ज्यं मुनिभिस्तदुदाहृतम् ५१

चौञ्ज्यं वह्निकरं नीरं रूक्षं कफहरं लघु।  
मधुरं पित्तनुद्रुच्यं पाचनं विशदं स्मृतम् ५२

अल्पं सरः पल्वलं स्याद्यत्र चन्द्र र्क्षगे रवौ ५३

न तिष्ठति जलं किञ्चित्तत्रत्यं वारि पाल्वलम्।  
पाल्वलं वार्यभिष्यन्दि गुरु स्वादु त्रिदोषकृत् ५४

नद्यादिनिकटे भूमिर्या भवेद्वालुकामयी।  
उद्भाव्यते ततो यत्तु तज्जलं विकिरं विदुः ५५

विकिरं शीतलं स्वच्छं निर्दोषं लघु च स्मृतम्।  
तुवरं स्वादु पित्तघ्नं क्षारं तर्त्पित्तलं मनाक् ५६

केदारः क्षेत्रमुद्दिष्टं कैदारं तज्जलं स्मृतम्।  
कैदारं वार्यभिष्यन्दि मधुरं गुरु दोषकृत् ५७

वार्षिकं तदहर्वृष्टं भूमिस्थमहितं जलम्।  
त्रिरात्रमुषितं तत्तु प्रसन्नममृतोपमम् ५८

हेमन्ते सारसं तोयं ताडागं वा हितं स्मृतम्।  
हेमन्ते विहितं तोयं शिशिरेऽपि प्रशस्यते ५९

वसन्तग्रीष्मयोः कौपं वाप्यं वा नैर्झरं जलम्।  
नादेयं वारि नादेयं वसन्तग्रीष्मयोर्बुधैः ६०

विषवद्वनवृक्षाणां पत्राद्यैर्दूषितं यतः।  
औद्भिदं वाऽन्तरिक्षं वा कौपं वा प्रावृषि स्मृतम्।  
शस्तं शरदि नादेयं नीरमंशूदकं परम् ६१

दिवा रविकरैर्जुष्टं निशि शीतकरांशुभिः।  
ज्ञेयमंशूदकं नाम स्निग्धं दोषत्रयापहम् ६२

अनभिष्यन्दि निर्दोषमान्तरिक्षजलोपमम्।  
बल्यं रसायनं मेध्यं शीतं लघु सुधासमम् ६३

शरदि स्वच्छमुदयादगस्त्यादखिलं हितम् ६४

पौषे वारि सरोजातं माघे तत्तु तडागजम्।  
फाल्गुने कूपसम्भूतं चैत्रे चौञ्ज्यं हितम् मतम् ६५

वैशाखे नैर्झरं नीरं ज्येष्ठे शस्तं तथौद्भिदम्।  
आषाढे शस्यते कौपं श्रावणे दिव्यमेव च ६६

भाद्रे कौपं पयः शस्तमाश्विने चौञ्ज्यमेव च।  
कार्त्तिके मार्गशीर्षे च जलमात्रं प्रशस्यते ६७

भौमानामम्भसां प्रायो ग्रहणं प्रातरिष्यते।  
शीतत्वं निर्मलत्वञ्च यतस्तेषां मतो गुणः ६८

अत्यम्बुपानान्न पिच्यतेऽन्न निरम्बुपानाच्च स एव दोषः।  
तस्मान्नरो वह्निविवर्द्धनाय मुहुर्मुहुर्वारि पिबेदभूरि ६९

मूर्च्छापित्तोष्ण दाहेषु विषे रक्ते मदात्यये।  
श्रमे भ्रमे विदग्धेऽन्नेतमके वमथौ तथा।  
ऊर्ध्वगे रक्त पित्ते च शीतमम्भः प्रशस्यते ७०

पार्श्वशूले प्रतिश्याये वातरोगे गलग्रहे।  
आध्माने स्तिमिते कोष्ठे सद्यःशुद्धौ नवज्वरे ७१

अरुचिग्रहणीगुल्मश्वासकासेषु विद्र धौ।  
हिक्कायां स्नेहपाने च शीताम्बु परिवर्जयेत् ७२

अरोचके प्रतिश्याये मन्देऽग्नौ श्वयथौ क्षये।  
मुखप्रसेके जठरे कुष्ठे नेत्रामये ज्वरे।  
व्रणे च मधुमेहे च पिबेत्पानीयमल्पकम् ७३

जीवनं जीविनां जीवो जगत् सर्वन्तु तन्मयम्।  
नातोऽत्यन्तनिषेधेन कदाचिद्वारि वार्य्यते ७४

तृष्णा गरीयसी घोरा सद्यःप्राणविनाशिनी।  
तस्माद् देयं तृषाऽत्ताय पानीयं प्राणधारणम् ७५

तृषितो मोहमायाति मोहात्प्राणान्विमुञ्चति।  
अतः सर्वास्ववस्थासु न क्वचिद्वारि वारयेत् ७६

अगन्धमव्यक्तरसं सुशीतं तर्षनाशनम्।  
स्वच्छं लघु च हृद्यञ्च तोयं गुणवदुच्यते ७७

पिच्छिलं कृमिलं क्लिन्नं वर्णशैवालकर्दमैः।  
विवर्णं विरसं सान्द्रं दुर्गन्धं न हितं जलम् ७८

कलुषं छन्नमम्भोजपर्णनीलीतृणादिभिः।  
दुःस्पर्शनमसंस्पृष्टं सौरचान्द्र मरीचिभिः ७९

अनार्त्तवं वार्षिकं तु प्रथमं तच्च भूमिगम्।  
व्यापन्नं परिहर्त्तव्यं सर्वदोषप्रकोपणम् ८०

तत् कुर्यात्स्नानपानाभ्यां तृष्णाऽध्मानचिरज्वरान्।  
कासाग्निमान्द्याभिष्यन्दकण्डूगण्डादिकं तथा ८१

निन्दितं चापि पानीयं क्वथितं सूर्यतापितम्।  
सुवर्णं रजतं लौहं पाषाणं सिकतामपि ८२

भृशं सन्ताप्य निर्वाप्य सप्तधा साधितं तथा।  
कर्पूरजातिपुन्नागपाटलादिसुवासितम् ८३

शुचिसान्द्र पटस्रावि क्षुद्र जन्तुविवर्जितम्।  
स्वच्छं कनकमुक्ताऽद्यै शुद्धं स्याद्दोषवर्जितम् ८४

पर्णमूलविसग्रन्थिमुक्ताकनकशैवलैः।  
गोमेदेन च वस्त्रेण कुर्य्यादम्बुप्रसादनम् ८५

पीतं जलं जीर्य्यति यामयुग्माद्यामैकमात्राच्छृतशीतलञ्च।  
तदर्धमात्रेण शृतं कदुष्णं पयःप्रपाके त्रय एव कालाः ८६

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकणे त्रयोदशो वारिवर्गः समाप्त १३

 

अथ दुग्धवर्गः।  
दुग्धं क्षीरं पयः स्तन्यं बालजीवनमित्यपि।  
दुग्धं सुमधुरं स्निग्धं वातपित्तहरं सरम् १

सद्यः शुक्रकरं शीतं सात्म्यं सर्वशरीरिणाम्।  
जीवनं बृहणं बल्यं मेध्यं वाजीकरं परम्।  
वयःस्थापनमायुष्यं सन्धिकारि रसायनम् २

विरेकवान्तिवस्तीनां सेव्यमोजोविवर्द्धनम् ३

जीर्णज्वरे मनोरोगे शोषमूर्च्छाभ्रमेषु च।  
ग्रहण्यां पाण्डुरोगे च दाहे तृषि हृदामये ४

शूलोदावर्त्तगुल्मेषु वस्तिरोगे गुदाङ्कुरे।  
रक्तपित्तेऽतिसारे च योनिरोगे श्रमे क्लमे ५

गर्भस्रावे च सततं हितं मुनिवरैः स्मृतम्।  
बालवृद्धक्षतक्षीणाः क्षुद्व्यवायकृशाश्च ये।  
तेभ्यः सदाऽतिशयितं हितमेतदुदाहृतम् ६

गव्यं दुग्धं विशेषेण मधुरं रसपाकयोः।  
दोषधातुमलस्रोतः किञ्चित्क्लेदकरं गुरु ७

शीतलं स्तन्यकृत्स्निग्धं वातपित्तास्रनाशनम्।  
जरासमस्तरोगाणां शान्तिकृत् सेविनां सदा ८

कृष्णाया गोर्भवेद् दुग्धं वातहारि गुणाधिकम् ९

पीताया हरते पित्तं तथा वातहरं भवेत्।  
श्लेष्मलं गुरु शुक्लाया रक्ता चित्रा च वातहृत् १०

बालवत्सविवत्सानां गवां दुग्धं त्रिदोषकृत् ११

वष्कयिण्यास्त्रिदोषघ्नं तर्पणं बलकृत्पयः १२

जाङ्गलानूपशैलेषु चरन्तीनां यथोत्तररम्।  
पयो गुरुतरं स्नेहो यथाऽहारं प्रवर्त्तते १३

स्वल्पान्नभक्षणाज्जातं क्षीरं गुरु कफप्रदम्।  
तत्तु बल्यं परं वृष्यं स्वस्थानां गुणदायकम्।  
पलालतृणकार्पासबीजजं रोगिणे हितम् १४

माहिषं मधुरं गव्यात्स्निग्धं शुक्रकरं गुरु।  
निद्रा करमभिष्यन्दि क्षुधाऽधिक्यहरं हिमम् १५

छागं कषायं मधुरं शीतं ग्राहि तथा लघु।  
रक्तपित्तातिसारघ्नं क्षयकासज्वरापहम् १६

अजानामल्पकायत्वात्कटुतिक्तनिषेवणात्।  
स्तोकाम्बुपानाद्व्यायामात्सर्वरोगापहं पयः १७

मृगीणां जाङ्गलोत्थानामजाक्षीरगुणं पयः १८

आविकं लवणं स्वादु स्निग्धोष्णं चाश्मरीप्रणुत्।  
अहृद्यं तर्पणं केश्यं शुक्रपित्तकफप्रदम्।  
गुरु कासानिलोद्भूते केवले चानिले वरम् १९

रूक्षोष्णं वडवाक्षीरं बल्यं शोषानिलापहम्।  
अम्लं पटु लघु स्वादु सर्वमेकशफं तथा २०

औष्ट्रं दुग्धं लघु स्वादु लवणं दीपनं तथा।  
कृमिकुष्ठकफानाहशोथोदरहरं सरम् २१

बृंहणं हस्तिनीदुग्धं मधुरं तुवरं गुरु।  
वृष्यं बल्यं हिमं स्निग्धं चक्षुष्यं स्थिरताकरम् २२

भार्या लघु पयः शीतं दीपनं वातपित्तजित्।  
चक्षुः शूलाभिवातघ्नं नस्याश्च्योतनयोर्वरम् २३

धारोष्णं गोपयो बल्यं लघु शीतं सुधासमम्।  
दीपनञ्च त्रिदोषघ्नं तद्धाराशिशिरं त्यजेत् २४

धारोष्णं शस्यते गव्यं धाराशीतन्तु माहिषम्।  
शृतोष्णमाविकं पथ्यं शृतशीतमजापयः २५

आमं क्षीरमभिष्यन्दि गुरु श्लेष्मामवर्द्धनम्।  
ज्ञेयं सर्वमपथ्यं तु गव्यमाहिषवर्जितम् २६

नारीक्षीरं त्वाममेव हितं न तु शृतं हितम्।  
शृतोष्णं कफवातघ्नं शृतशीतन्तु पित्तनुत् २७

अर्द्धोदकं क्षीरशिष्टमामाल्लघुतरं पयः।  
जलेन रहितं दुग्धमतिपक्वं यथा यथा।  
तथा तथा गुरु स्निग्धं वृष्यं बलविवर्धनम् २८

क्षीरं तत्कालसूताया घनं पीयूषमुच्यते।  
नष्टदुग्धस्य पक्वस्य पिण्डः प्रोक्तः किलाटकः २९

अपक्वमेव यन्नष्टं क्षीरशाकं हि तत्पयः ३०

दघ्ना तक्रेण वा नष्टं दुग्धं बद्धं सुवाससा।  
द्र वभावेन सहितं तक्रपिण्डः स उच्यते ३१

नष्टदुग्धभवं नीरं मोरटं जेज्जटोऽब्रवीत्।  
पीयूषञ्च किलाटञ्च क्षीरशाकं तथैव च ३२

तक्रपिण्ड इमे वृष्या बृंहणा बलवर्द्धनाः।  
गुरवः श्लेष्मला हृद्या वातपित्तविनाशनाः ३३

दीप्ताग्नीनां विनिद्रा णां विद्र धौ चाभिपूजिताः।  
मुखशोष तृषा दाह रक्त पित्त ज्वरप्रणुत्।  
लघुर्बलकरो रुच्यो मोरटः स्यात्सितायुतः ३४

सन्तानिका गुरुः शीता वृष्या पित्तास्रवातनुत्।  
तर्पणी वृंहणी स्निग्धा बलासबलशुक्रला ३५

खण्डेन सहितं दुग्धं कफकृत्पवनापहम्।  
सितासितोपलायुक्तं शुक्रलं त्रिमलापहम्।  
सगुडं मूत्रकृच्छ्रघ्नं पित्तश्लेष्मकरं परम् ३६

रात्रौ चन्द्र गुणाधिक्याद्व्यायामाकरणात्तथा।  
प्राभातिकं पयः प्रायः प्रादोषाद् गुरु शीतलम् ३७

दिवाकरकराघाताद्व्यायामानिलसेवनात्।  
प्राभातिकात्तु प्रादोषं लघु वातकफापहम् ३८

वृष्यं बृंहणमग्निदीपनकरं पूर्वाह्नकाले पयो।  
मध्याह्ने तु बलावहं कफहरं पित्तापहं दीपनम्।  
बाले बृद्धिकरं क्षयेऽक्षयकरं वृद्धेषु रेतोवहं।  
रात्रौ पथ्यमनेकदोषशमनं चक्षुर्हितं संस्मृतम् ३९

वदन्ति पेयं निशि केवलं पयो भोज्यं न तेनेह सहौदनादिकम्।  
भवत्यजीर्णं न शयीत शर्वरीं क्षीरस्य पीतस्य न शेषमुत्सृजेत् ४०

विदाहीन्यन्नपानानि दिवा भुङ्क्ते हि यन्नरः।  
तद्विदाहप्रशान्त्यर्थं रात्रौ क्षीरं सदा पिबेत् ४१

दीप्तानले कृशे पुंसि बाले वृद्धे पयःप्रिये।  
मतं हिततमं दुग्धं सद्यःशुक्रकरं यतः ४२

क्षीरं गव्यमथाजं वा कोष्णं दण्डाहतं पिबेत्।  
लघु वृष्यं ज्वरहरं वातपित्तकफापहम् ४३

गोदुग्धप्रभवं किं वा छागीदुग्धसमुद्भवम्।  
भवेत् फेनं त्रिदोषघ्नं रोचनं बलवर्द्धनम् ४४

वह्निबृद्धिकरं वृष्यं सद्यस्तृप्तिकरं लघु।  
अतीसारेऽग्निमान्द्ये च ज्वरे जीर्णे प्रशस्यते ४५

विवर्णं विरसं चाम्लं दुर्गन्धं ग्रथितं पयः।  
वर्जयेदम्ललवणयुक्तं कुष्ठादिकृद् यतः ४६

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणे चतुर्दशो दुग्धवर्गः समाप्तः १४  ।  
 

अथ दधिवर्गः।  
दध्युष्णं दीपनं स्निग्धं कषायानुरसं गुरु।  
पाकेऽम्ल ग्राहि पित्तास्रशोथमेदः कफप्रदम् १

मूत्रकृच्छ्रे प्रतिश्याये शीतगे विषमज्वरे।  
अतीसारेऽरुचौ कार्श्ये शस्यते बलशुक्रकृत् २

आदौ मन्दं ततः स्वादु स्वाद्वम्लञ्च ततःपरम्।  
अम्लं चतुर्थमत्यम्लं पञ्चमं दधि पञ्चधा ३

मन्दं दुग्धवदव्यक्तरसं किञ्चिद्घनं भवेत्।  
मन्दं स्यात्सृष्टविण्मूत्रं दोषत्रयविदाहकृत् ४

यत्सम्यग्घनतां यातं व्यक्तस्वादुरसं भवेत्।  
अव्यक्ताम्लरसं तत्तु स्वादु विज्ञैरुदाहृतम् ५

स्वादु स्यादत्यभिष्यन्दि वृष्यं मेदःकफावहम्।  
वातघ्नं मधुरं पाके रक्तपित्तप्रसादनम् ६

स्वाद्वम्लं सान्द्र मधुरं कषायानुरसं भवेत्।  
स्वाद्वम्लस्य गुणा ज्ञेया सामान्यदधिवज्जनैः ७

यत्तिरोहितमाधुर्यं व्यक्ताम्लत्वं तदम्लकम्।  
अम्लं तु दीपनं पित्तरक्तश्लेष्मविवर्द्धनम् ८

तदत्यम्लं दन्तरोमहर्षकण्ठादिदाहकृत्।  
अत्यम्लं दीपनं रक्तवातपित्तकरं परम् ९

गव्यं दधि विशेषेण स्वाद्वम्लं च रुचिप्रदम्।  
पवित्रं दीपनं हृद्यं पुष्टिकृत्पवनापहम्।  
उक्तं दध्नामशेषाणां मध्ये गव्यं गुणाधिकम् १०

माहिषं दधि सुस्निग्धं श्लेष्मलं वातपित्तनुत्।  
स्वादुपाकमभिष्यन्दि वृष्यं गुर्वस्रदूषकम् ११

आजं दध्युत्तमं ग्राहि लघु दोषत्रयापहम्।  
शस्यते श्वासकासार्शः क्षयकार्श्येषु दीपनम् १२

पक्वदुग्धभवं रुच्यं दधि स्निग्धं गुणोत्तमम्।  
पित्तानिलापहं सर्वधात्वग्निबलवर्द्धनम् १३

असारं दधि सङ्ग्राहि शीतलं वातलं लघु।  
विष्टम्भि दीपनं रुच्यं ग्रहणीरोगनाशनम् १४

गालितं दधि सुस्निग्धं वातघ्नं कफकृद् गुरु।  
बलपुष्टिकरं रुच्यं मधुरं नातिपित्तकृत् १५

सशर्करं दधि श्रेष्ठं तृष्णापित्तास्रदाहजित्।  
सगुडं वातनुद् वृष्यं बृंहणं तर्पणं गुरु १६

न नक्तं दधि भुञ्जीत न चाप्यघृतशर्करम्।  
नामुद्गसूपं नाक्षौद्रं नोष्णं नामलकैर्विना १७

हेमन्ते शिशिरे चापि वर्षासु दधि शस्यते।  
शरद्ग्रीष्मवसन्तेषु प्रायशस्तद्विगर्हितम् १८

ज्वरासृक्पित्त वीसर्पकुष्ठपाण्ड्वामयभ्रमान्।  
प्राप्नुयात्कामलां चोग्रां विधिं हत्वा दधिप्रियः १९

दध्नस्तूपरि यो भागो घनः स्नेहसमन्वितः।  
स लोके सर इत्युक्तो दध्नो मण्डस्तु मस्त्विति २०

सरः स्वादुर्गुरुर्वृष्यो वातवह्निप्रणाशनः।  
सोऽम्लो वस्तिप्रशमनः पित्तश्लेष्मविवर्द्धनः २१

मस्तु क्लमहरं बल्यं लघु भक्ताभिलाषकृत् २२

स्रोतोविशोधनं ह्लादि कफतृष्णानिलापहम्।  
अवृष्यं प्रीणनं शीघ्रं भिनत्ति मलसञ्चयम् २३

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणे पञ्चदशो दधिवर्गः समाप्तः १५  ।  
 

अथ तक्रवर्गः।  
घोलं तु मथितं तक्रमुदश्विच्छच्छिकाऽपि च।  
ससरं निर्जलं घोलं मथितं त्वसरोदकम् १

तक्रं पादजलं प्रोक्तमुदश्वित्त्वर्द्धवारिकम्।  
छच्छिका सारहीना स्यात्स्वच्छा प्रचुरवारिका।  
घोलं तु शर्करायुक्तं गुणैर्ज्ञेयं रसालवत् २

वातपित्तहरं ह्लादि मथितं कफपित्तनुत् ३

तक्रं ग्राहि कषायाम्लं स्वादुपाकरसं लघु।  
वीर्योष्णं दीपनं वृष्यं प्रीणनं वातनाशनम् ४

ग्रहण्यादिमतां पथ्यं भवेत्संग्राहि लाघवात्।  
किञ्च स्वादुविपाकित्वान्न च पित्तप्रकोपणम् ५

अम्लोष्णं दीपनं वृष्यं प्रीणनं वातनाशनम्।  
कषायोष्णविकाशित्वाद्रौ क्ष्याच्चापि कफापहम् ६

न तक्रसेवी व्यथते कदाचिन्न तक्रदग्धाः प्रभवन्ति रोगाः।  
यथा सुराणाममृतं सुखाय तथा नराणां भुवि तक्रमाहुः ७

उदश्वित् कफकृद् बल्यमामघ्नं परमं मतम्।  
छच्छिका शीतला लघ्वी पित्तश्रमतृषाहरी।  
वातनुत् कफकृत् सा तु दीपनी लवणान्विता ८

समुद्धृतघृतं तक्रं पथ्यं लघु विशेषतः ९

स्तोकोद्धृतघृतं तस्माद् गुरु वृष्यं कफापहम्।  
अनुद्धृतघृतं सान्द्रं गुरुपुष्टिकफप्रदम् १०

वातेऽम्ल शस्यते तक्रं शुण्ठीसैन्धवसंयुतम्।  
पित्ते स्वादु सितायुक्तं व्योषक्षारयुतं कफे ११

हिङ्गुजीरयुतं घोलं सैन्धवेन च संयुतम्।  
भवेदतीव वातघ्नमर्शोऽतीसारहृत्परम् १२

रुचिदं पुष्टिदं बल्यं वस्तिशूलविनाशनम्।  
मूत्रकृच्छ्रे तु सगुडं पाण्डुरोगे सचित्रकम् १३

तक्रमामं कफं कोष्ठे हन्ति कण्ठे करोति च।  
पीनसश्वासकासादौ पक्वमेव प्रयुज्यते १४

शीतकालेऽग्निमान्द्ये च तथा वातामयेषु च।  
अरुचौ स्रोतसां रोधे तक्रं स्यादमृतोपमम्।  
तत्तु हन्ति गरच्छर्दिप्रसेकविषमज्वरान्।  
पाण्डुमेदोग्रहण्यर्शोमूत्रग्रहभगन्दरान् १५

मेहं गुल्ममतीसारं शूलप्लीहोदरारुचीः।  
श्वित्रकोष्ठगतव्याधीन् कुष्ठशोथतृषाकृमीन् १६

नैव तक्रं क्षये दद्यान्नोष्णकाले न दुर्बले।  
न मूर्च्छाभ्रमदाहेषु न रोगे रक्तपित्तजे १७

यान्युक्तानि दधीन्यष्टौ तद्गुणं तक्रमादिशेत् १८

इति श्रीमिश्रलटक नतनय श्रीमिश्रभाव विरचिते भावप्रकाशे मिश्रप्रकरणे।  
षोडशस्तक्रवर्गः समाप्तः १६  ।  
 

अथ नवनीत वर्गः।  
म्रक्षणं सरजं हैयङ्गवीनं नवनीतकम्।  
नवनीतं हितं गव्यं वृष्यं वर्णबलाग्निकृत् १

संग्राहि वातपित्तासृक्क्षयार्शोऽदितकासहृत्।  
तद्धितं बालके वृद्धे विशेषादमृतं शिशोः २

नवनीतं महिष्यास्तु वातश्लेष्मकरं गुरु।  
दाहपित्तश्रमहरं मेदः शुक्रविवर्द्धनम् ३

दुग्धोत्थं नवनीतं तु चक्षुष्यं रक्तपित्तनुत्।  
वृष्यं बल्यमतिस्निग्धं मधुरं ग्राहि शीतलम् ४

नवनीतं तु सद्यस्कं स्वादु ग्राहि हिमं लघु।  
मेध्यं किञ्चित्कषायाम्लमीषत्तक्रांश सङ्क्रमात् ५

सक्षारकटुकाम्लत्वाच्छर्द्यर्शःकुष्ठकारकम्।  
श्लेष्मलं गुरु मेदस्यं नवनीतं चिरन्तनम् ६

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणे सप्तदशो नवनीतवर्गः समाप्तः १७  ।  
 

अथ घृतवर्गः।  
घृतमाज्यं हविः सर्पिः कथ्यन्ते तद्गुणा अथ।  
घृतं रसायनं स्वादु चक्षुष्यं वह्निदीपनम् १

शीतवीर्यविषालक्ष्मीपापपित्तानिलापहम्।  
अल्पाभिष्यन्दि कान्त्योजस्तेजोलावण्यवृद्धिकृत् २

स्वरस्मृतिकरं मेध्यमायुष्यं बलकृद्गुरु।  
उदावर्त्तज्वरोन्मादशूलानाहव्रणान् हरेत्।  
स्निग्धं कफकरं रक्षःक्षयवीसर्परक्तनुत् ३

गव्यं घृतं विशेषेण चक्षुष्यं वृष्यमग्निकृत्।  
स्वादु पाककरं शीतं वातपित्तकफापहम् ४

मेधालावण्यकान्त्योजस्तेजोवृद्धिकरं परम्।  
अलक्ष्मीपापरक्षोघ्नं वयसः स्थापकं गुरु ५

बल्यं पवित्रमायुष्यं सुमङ्गल्यं रसायनम्।  
सुगन्धं रोचनं चारु सर्वाज्येषु गुणाधिकम् ६

माहिषन्तु घृतं स्वादु पित्तरक्तानिलापहम्।  
शीतलं श्लेष्मलं वृष्यं गुरु स्वादु विपच्यते ७

आजमाज्यं करोत्यग्निं चक्षुष्यं बलवर्द्धनम्।  
कासे श्वासे क्षये चापि हितं पाके भवेत् कटु ८

औष्ट्रं कटु घृतं पाके शोषकृमिविषापहम्।  
दीपनं कफवातघ्नं कुष्ठगुल्मोदरापहम् ९

पाके लघ्वाविकं सर्पिः सर्वरोगविनाशनम् १०

वृद्धिं करोति चास्थ्नां वा अश्मरीशर्कराऽपहम्।  
चक्षुष्यमग्निसंधुक्ष्यं वातदोषनिवारणम् ११

कफेऽनिले योनिदोषे पित्ते रक्ते च तद्धितम्।  
चज्ञुष्यमाज्यं स्त्रीणां वा सर्पिः स्यादमृतोपमम् १२

वृद्धिं करोति देहाग्नेर्लघु पाके विषापहम्।  
तर्पणं नेत्ररोगघ्नं दाहनुद् वडवाघृतम् १३

घृतं दुग्धभवं ग्राहि शीतलं नेत्ररोगहृत्।  
निहन्ति पित्तदाहास्रमदमूर्च्छाभ्रमानिलान् १४

हविर्ह्यस्तनदुग्धोत्थं तत्स्याद्धैयङ्गवीनकम्।  
हैयङ्गवीनं चक्षुष्यं दीपनं रुचिकृत्परम्।  
बलकृद् बृंहणं वृष्यं विशेषाज्ज्वरनाशनम् १५

बर्षादूर्ध्वं भवेदाज्यं पुराणं तत् त्रिदोषनुत्।  
मूर्च्छाकुष्ठविषोन्मादापस्मारतिमिरापहम् १६

यथा यथा ऽखिलं सर्पिः पुराणमधिकं भवेत्।  
तथा तथा गुणैः स्वैः स्वैरधिकं तदुदाहृतम् १७

योजयेन्नवमेवाज्यं भोजने तर्पणे श्रमे।  
बलक्षये पाण्डुरोगे कामलानेत्ररोगयोः १८

राजयक्ष्मणि बाले च वृद्धे श्लेष्मकृते गदे १९

रोगे सोमे विषूच्याञ्च विबन्धे च मदात्यये।  
ज्वरे च दहने मन्दे न सर्पिर्बहु मन्यते २०

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणेऽष्टादशो घृतवर्गः समाप्तः १८  ।  
 

अथ मूत्रवर्गः।  
गोमूत्रं कटु तीक्ष्णोष्णं क्षारं तिक्तकषायकम्।  
लघ्वग्निदीपनं मेध्यं पित्तकृत्कफवातहृत् १

शूलगुल्मोदरानाहकण्ड्वक्षिमुखरोगजित्।  
किलासगदवातामवस्तिरुक्कुष्ठनाशनम्।  
कासश्वासापहं शोथकामलापाण्डुरोगहृत् २

कण्डूकिलासगदशूलमुखाक्षिरोगान्गुल्मातिसारमरुदामयमूत्ररोधान्।  
कासं सकुष्ठजठरकृमिपाण्डुरोगान्गोमूत्रमेकमपि पीतमपाकरोति ३

सर्वेष्वपि च मूत्रेषु गोमूत्रं गुणतोऽधिकम्।  
अतोऽविशेषात्कथने मूत्रं गोमूत्रमुच्यते ४

प्लीहोदरश्वासकासशोथवर्चोग्रहापहम् ५

शूलगुल्मरुजाऽनाहकामलापाण्डुरोगहृत्।  
कषायं तिक्ततीक्ष्णं च पूरणात्कर्णशूलहृत् ६

नरमूत्रं गरं हन्ति सेवितं तद्र सायनम्।  
रक्तपामाहरं तीक्ष्णं सक्षारलवणं स्मृतम् ७

गोऽजाऽविमहिषीणां तु स्त्रीणां मूत्रं प्रशस्यते।  
खरोष्ट्रेभनराश्वानां पुंसां मूत्रं हितं स्मृतम् ८

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
एकोनिविंशो मूत्रवर्गः समाप्तः १९  ।  
 

अथ तैलवर्गः।  
तिलादिस्निग्धवस्तूनां स्नेहस्तैलमुदाहृतम्।  
तत्तु वातहरं सर्वं विशेषात्तिलसम्भवम् १

तिलतैलं गुरु स्थैर्यबलवर्णकरं सरम्।  
वृष्यं विकाशि विशदं मधुरं रसपाकयोः २

सूक्ष्मं कषायानुरसं तिक्तं वातकफापहम्।  
वीर्येणोष्णं हिमं स्पर्शे बृंहणं रक्तपित्तकृत् ३

लेखनं बद्धविण्मूत्रं गर्भाशयविशोधनम्।  
दीपनं बुद्धिदं मेध्यं व्यवायि व्रणमेहनुत् ४

श्रोत्रयोनिशिरःशूलनाशनं लघुताकरम्।  
त्वच्यं केश्यं च चक्षुष्यमभ्यङ्गे भोजनेऽन्यथा ५

छिन्नभिन्नच्युतोत्पिष्टमथितक्षतपिच्चिते।  
भग्नस्फुटितविद्धाग्निदग्धविश्लिष्टदारिते ६

तथाऽभिहतनिर्भुग्नमृगव्याघ्रादिविक्षते।  
वस्तौ पानेऽन्नसंस्कारे नस्ये कर्णाक्षिपूरणे।  
सेकाभ्यङ्गावगाहेषु तिलतैलं प्रशस्यते ७

रूक्षादिदुष्टः पवनः स्रोतः संकोचयेद् यदा।  
रसोऽसम्यग्वहन् कार्श्यं कुर्याद्र क्तान्यवर्द्धयन् ८

तेषु प्रवेष्टुं सरतासौक्ष्म्यस्निग्धत्वमार्दवैः।  
तैलं क्षमं रसं नेतुं कृशानां तेन बृंहणम् ९

व्यवायिसूक्ष्मतीक्ष्णोष्णसरत्वैर्मेदसः क्षयम्।  
शनैः प्रकुरुते तैलं तेन लेखनमीरितम् १०

द्रुतं पुरीषं बध्नाति स्खलितं तत्प्रवर्त्तयेत्।  
ग्राहकं सारकञ्चापि तेन तैलमुदीरितम् ११

घृतमब्दात्परं पक्वं हीनवीर्यं प्रजायते।  
तैलं पक्वमपक्वं वा चिरस्थायि गुणाधिकम् १२

दीपनं सार्षपं तैलं कटुपाकरसं लघु।  
लेखनं स्पर्शवीर्य्योष्णं तीक्ष्णं पित्तास्रदूषकम् १३

कफमेदोऽनिलार्शोघ्नं शिरःकर्णामयापहम्।  
कण्डूकुष्ठकृमिश्वित्रकोठदुष्टकृमिप्रणुत् १४

तद्वद्रा जिकयोस्तैलं विशेषान्मूत्रकृच्छ्रकृत् १५

तीक्ष्णोष्णं तुवरी तैलं लघु ग्राहि कफास्रजित्।  
बह्निकृद्विषहृत्कण्डूकुष्ठकोठकृमिप्रणुत्।  
मेदोदोषापहं चापि व्रणशोथहरं परम् १६

अतसीतैलमाग्नेयं स्निग्धोष्णं कफपित्तकृत्।  
कटुपाकमचक्षुष्यं बल्यं वातहरं गुरु १७

मलकृद्र सतः स्वादु ग्राहि त्वग्दोषहृद् घनम् १८

वस्तौ पाने तथाऽभ्यङ्गे नस्ये कर्णस्य पूरणे।  
अनुपानविधौ चापि प्रयोज्यं वातशान्तये १९

कुसुम्भतैलमम्लं स्यादुष्णं गुरुविदाहि च।  
चक्षुर्भ्यामहितं बल्यं रक्तपित्तकफप्रदम् २०

तैलं तु खसबीजानां बल्यं वृष्यं गुरुस्मृतम्।  
वातहृत्कफहृच्छीतं स्वादुपाकरसं च तत् २१

एरण्डतैलं तीक्ष्णोष्णं दीपनं पिच्छिलं गुरु।  
वृष्यं त्वच्यं वयःस्थापि मेधाकान्तिबलप्रदम् २२

कषायानुरसं सूक्ष्मं योनिशुक्रविशोधनम्।  
विस्रं स्वादु रसे पाके सतिक्तं कटुकं रसम् २३

बिषमज्वरहृद्रो गपृष्ठगुह्यादिशूलनुत्।  
हन्ति वातोदरानाहगुल्माष्ठीलाकटिग्रहान् २४

वातशोणितविड्बन्धव्रघ्नशोथामविद्र धीन्।  
आमवातगजेन्द्र स्य शरीरवनचारिणः।  
एक एव निहन्ताऽयमैरण्डस्नेहकेसरी २५

तैलं सर्जरसोद्भूतं विस्फोटव्रणनाशनम्।  
कुष्ठपामाकृमिहरं वातश्लेष्मामयापहम् २६

तैलं स्वयोनिगुणकृद्वाग्भटेनाखिलं मतम्।  
अतः शेषस्य तैलस्य गुणा ज्ञेयाः स्वयोनिवत् २७

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणे विंशस्तैलवर्गः समाप्तः २०  ।  
 

अथ सन्धानवर्गः।  
सन्धितं धान्यमण्डादि काञ्जिकं कथ्यते जनैः।  
काञ्जिकं भेदि तीक्ष्णोष्णं रोचनं पाचनं लघु १

दाहज्वरहरं स्पर्शात्पानाद्वातकफापहम्।  
माषादिवटकैर्यत्तु क्रियते तद् गुणाधिकम् २

लघु वातहरं तत्तु रोचनं पाचनं परम्।  
शूलाजीर्णविबन्धामनाशनं वस्तिशोधनम् ३

शोषमूर्च्छाभ्रमार्त्तानां मदकण्डूविशोषिणाम्।  
कुष्ठिनां रक्तपित्तीनां काञ्जिकं न प्रशस्यते ४

पाण्डुरोगे यक्ष्मणि च तथा शोषातुरेषु च।  
क्षतक्षीणे तथा श्रान्ते मन्दज्वरनिपीडिते।  
एतेषां न हितं प्रोक्तं काञ्जिकं दोषकारकम् ५

तुषोदकं यवैरामैः सतुषैः शकलीकृतैः ६

तुषाम्बु दीपनं हृद्यं पाण्डुकृमिगदापहम्।  
तीक्ष्णोष्णं पाचनं पित्तरक्तकृद्वस्तिशूलनुत् ७

सौवीरं तु यवैरामैः पक्वैर्वा निस्तुषैः कृतम्।  
गोधूमैरपि सौवीरमाचार्याः केचिदूचिरे ८

सौवीरं तु ग्रहण्यर्शःकफघ्नं भेदि दीपनम्।  
उदावर्त्ताङ्गमर्दास्थिशूलानाहेषु शस्यते ९

आरनालं तु गोधूमैरामैः स्यान्निस्तुषीकृतैः।  
पक्वैर्वा सन्धितैस्तत्तु सौवीरसदृशं गुणैः १०

धान्याम्लं शालिचूर्णं च कोद्र वादिकृतं भवेत्।  
धान्याम्लं धान्ययोनित्वात्प्रीणनं लघु दीपनम्।  
अरुचौ वातरोगेषु सर्वेष्वास्थापने हितम् ११

शिण्डाकी राजिकायुक्तैः स्यान्मूलकदलद्र वैः।  
सर्षपस्वरसैर्वाऽपि शालिपिष्टकसंयुतैः १२

शिण्डाकी रोचनी गुर्वी पित्तश्लेष्मकरी स्मृता १३

कन्दमूलफलादीनि सस्नेहलवणानि च।  
यत्र द्र वेऽभिषूयन्ते तच्छुक्तमभिधीयते १४

शुक्तं कफघ्नं तीक्ष्णोष्णं रोचनं पाचनं लघु।  
पाण्डुकृमिहरं रूक्षं भेदनं रक्तपित्तकृत् १५

कन्दमूलफलाढ्यं यत्तत्तु विज्ञेयमासुतम्।  
तद्रुच्यं पाचनं वातहरं लघु विशेषतः १६

मद्यन्तु सीधुमैरेयमिरा च मदिरा सुरा।  
कादम्बरी वारुणी च हालाऽपि बलवल्लभा १७

पेयं यन्मादकं लोकैस्तन्मद्यमभिधीयते।  
यथाऽरिष्टं सुरा सीधुरासवाद्यमनेकधा १८

मद्यं सर्वं भवेदुष्णं पित्तकृद्वातनाशनम्।  
भेदनं शीघ्रपाकं च रूक्षं कफहरं परम् १९

अम्लं च दीपनं रुच्यं पाचनं चाशुकारि च।  
तीक्ष्णं सूक्ष्मं च विशदं व्यवायि च विकाशि च २०

पक्वौषधाम्बुसिद्धं यन्मद्यं तत्स्यादरिष्टकम् २१

अरिष्टं लघुपाकेन सर्वतश्च गुणाधिकम्।  
अरिष्टस्य गुणा ज्ञेया बीजद्र व्यगुणैः समाः २२

शालिषष्टिकपिष्टादिकृतं मद्यं सुरा स्मृता।  
सुरा गुर्वी बलस्तन्यपुष्टिमेदःकफप्रदा।  
ग्राहिणी शोथगुल्मार्शोग्रहणीमूत्रकृच्छ्रनुत् २३

पुनर्नवाशिलापिष्टैर्विहिता वारुणी स्मृता।  
संहितैस्तालखर्जूररसैर्या साऽपि वारुणी।  
सुरावद्वारुणी लघ्वी पीनसाध्मानशूलनुत् २४

इक्षोः पक्वै रसैः सिद्धः सीधुः पक्वरसश्च सः।  
आमैस्तैरेव यः सीधुः स च शीतरसः स्मृतः २५

सीधुः पक्वरसः श्रेष्ठः स्वराग्निबलवर्णकृत्।  
वातपित्तकरः सद्यः स्नेहनो रोचनो हरेत् २६

विबन्धमेदः शोफार्शः शोफोदरकफामयान्।  
तस्मादल्पगुणः शीतरसः संलेखनः स्मृतः २७

यदपक्व्षधाम्बुभ्यां सिद्धं मद्यं स आसवः २८

आसवस्य गुणा ज्ञेया बीजद्र व्यगुणैः समाः २९

मद्यं नवमभिष्यन्दि त्रिदोषजनकं सरम्।  
अहृद्यं बृंहणं दाहि दुर्गन्धं विशदं गुरु ३०

जीर्णं तदेव रोचिष्णु कृमिश्लेष्मानिलापहम्।  
हृद्यं सुगन्धि गुणवल्लघु स्रोतोविशोधनम् ३१

सात्त्विकेगीतहास्यादि राजसे साहासादिकम्।  
तामसे निन्द्यकर्माणि निद्रा ञ्च मदिराऽचरेत् ३२

विधिना मात्रया काले हितैरन्नैर्यथाबलम्।  
प्रहृष्टो यः पिबेन्मद्यं तस्य स्यादमृतं यथा ३३

किन्तु मद्यं स्वभावेन यथैवान्नं तथा स्मृतम्।  
अयुक्तियुक्तं रोगाय युक्तियुक्तं यथाऽमृतम् ३४

मुस्तैलवालुगदजीरकधान्यकैला यश्चर्वयन्सदसि वाचमभिव्यनक्ति।  
स्वाभाविकं मुखजमुञ्झति पूतिगन्धं गन्धञ्च मद्यलशुनादि भवञ्च नूनम् ३५

इति श्रीमिश्रलटकन तनय श्रीमिश्रभाव विरचिते भावप्रकाशे

मिश्रप्रकरणे एकविंशः सन्धानवर्गः समाप्तः २१  ।  
 

अथ मधुवर्गः।  
मधु माक्षिक माध्वीकक्षौद्र सारघमीरितम्।  
मक्षिकावरटीभृङ्गवान्तं पुष्परसोद्भवम् १

मधु शीतं लघु स्वादु रूक्षं ग्राहि विलेखनम्।  
चक्षुष्यं दीपनं स्वर्यं व्रणशोधनरोपणम् २

सौकुमार्यकरं सूक्ष्मं परं स्रोतोविशोधनम्।  
कषायानुरसं ह्लादि प्रसादजनकं परम् ३

वर्ण्यं मेधाकरं वृष्यं विशदं रोचनं हरेत्।  
कुष्ठार्शःकास पित्तास्र कफ मेह क्लमकृमीन् ४

मेदस्तृष्णा वमिश्वास हिक्काऽतीसारविड्ग्रहान्।  
दाहक्षतक्षयांस्तत्तु योगवाह्यल्पवातलम् ५

माक्षिकं भ्रामरं क्षौद्रं पौत्तिकंछात्रमित्यपि।  
आर्घ्यमौद्दालकं दालमित्यष्टौ मधुजातयः ६

मक्षिकाः पिङ्गवर्णास्तु महत्यो मधुमक्षिकाः।  
ताभिः कृतं तैलवर्णं माक्षिकं परिकीर्त्तितम् ७

माक्षिकं मधुषु श्रेष्ठं नेत्रामयहरं लघु।  
कामलाऽशक्षतश्वासकासक्षयविनाशनम् ८

किञ्चित्सूक्ष्मैः प्रसिद्धेभ्यः षट्पदेभ्योऽलिभिश्चितं।  
निर्मलं स्फटिकाभं यत्तन्मधु भ्रामरं स्मृतम् ९

भ्रामरं रक्तपित्तघ्नं मूत्रजाड्यकरं गुरु।  
स्वादुपाकमभिष्यन्दि विशेषात्पिच्छिलं हिमम् १०

मक्षिकाःकपिलाः सूक्ष्माः क्षुद्रा ऽख्यास्तत्कृतं मधु।  
मुनिभिः क्षौद्र मित्युक्तंतद्वर्णात्कपिलं भवेत्।  
गुणैर्माक्षिकवत्क्षौद्रं विशेषान्मेहनाशनम् ११

कृष्णा या मशकोपमा लघुतराः प्रायो महापीडिका।  
वृक्षाणां पृथुकोटरान्तरगताः पुष्पासवं कुर्वते।  
तास्तज्ज्ञैरिह पुत्तिका निगदितास्ताभिः कृतं सर्पिषा।  
तुल्यं यन्मधु तद्वनेचरजनैः संकीर्तितं पौत्तिकम् १२

पौत्तिकं मधु रूक्षोष्णं पित्तदाहास्रवातकृत्।  
विदाहि मेहकृच्छ्रघ्नं ग्रन्थ्यादिक्षतशोषि च १३

वरटाः कपिलाः पीताः प्रायो हिमवतो वने १४

कुर्वन्ति च्छत्रकाकारं तज्जं छात्रं मधु स्मृतम्।  
छात्रं कपिलपीतं स्यात्पिच्छिलं शीतलं गुरु १५

स्वादुपाकं कृमिश्वित्ररक्तपित्तप्रमेहजित्।  
भ्रमतृण्मोहविषहृत्तर्पणञ्चगुणाधिकम् १६

मधूकवृक्षनिर्यासं जरत्कार्वाश्रभोद्भवम्।  
स्रवत्यार्घ्यं तदाख्यातं श्वेतकं मालवे पुनः १७

तीक्ष्णतुण्डास्तु याः पीता मक्षिकाः षट्पदोपमाः।  
अर्घ्यास्तास्तत्कृतं यत्तदार्घ्यमित्यपरे जगुः १८

आर्घ्यं मध्वतिचक्षुष्यं कफपित्तहरं परम्।  
कषायं कटुकं पाके तिक्तञ्च बलपुष्टिकृत् १९

प्रायो वल्मीकमध्यस्थाः कपिलाः स्वल्पकीटकाः।  
कुर्वन्ति कपिलं स्वल्पं तत्स्यादौद्दालकं मधु २०

औद्दालकं रुचिकरं स्वर्यं कुष्ठविषापहम्।  
कपायमुष्णमम्लञ्च कटुपाकञ्च पित्तकृत् २१

संस्रुत्य पतितं पुष्पाद्यत्तु पत्रोपरि स्थितम्।  
मधुराम्लकषायञ्च तद्दालं मधु कीर्त्तितम् २२

दालं मधु लघु प्रोक्तं दीपनीयं कफापहम्।  
कषायानुरसं रूक्षं रुच्यं छर्दिप्रमेहजित् २३

अधिकं मधुरं स्निग्धं बृंहणं गुरु भारिकम् २४

नवं मधुभवेत्पुष्टयै नातिश्लेष्महरं सरम्।  
पुराणं ग्राहकं रूक्षं मेदोघ्नमतिलेखनम् २५

मधुनः शर्करायाश्च गुडस्यापि विशेषतः।  
एकसंवत्सरे वृत्ते पुराणत्वं स्मृतं बुधैः २६

विषपुष्पादपि रसं सविषा भ्रमरादयः।  
गृहीत्वा मधु कुर्वन्ति तच्छीतं गुणवन्मधु २७

विषान्वयात्तदुष्णन्तु द्र व्येणोष्णेन वा सह।  
उष्णार्त्तस्योष्णकाले च स्मृतं विषसमं मधु २८

मयनं तु मधूच्छिष्टं मधुशेषं च सिक्थकम्।  
मध्वाधारो मदनकं मधूषितमति स्मृतम् २९

मदनं मृदु सुस्निग्धं भूतघ्नं व्रणरोपणम्।  
भग्नसन्धान्कृद्वातकुष्ठवीसर्परक्तजित् ३०

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
द्वाविंशो मधुवर्गः समाप्तः २२  ।  
 

अथ इक्षुवर्गः।  
इक्षुर्दीर्घच्छदः प्रोक्तस्तथा भूरिरसोऽपि च।  
गुडमूलोऽसिपत्रश्च तथा मधुतृणः स्मृतः १

इक्षवो रक्तपित्तघ्ना बल्या वृष्याः कफप्रदाः।  
स्वादुपाकरसाः स्निग्धाः गुरवो मूत्रला हिमाः २

पौण्ड्रको भीरुकश्चापि वंशकः शतपोरकः।  
कान्तारतापसेक्षुश्च काण्डेक्षुः सूचिपत्रकः ३

नैपालो दीर्घपत्रश्च नीलपोरोऽथ कोशकृत्।  
मनोगुप्ता च इत्येता जातयस्तत्र कीर्त्तिताः ४

वातपित्तप्रशमनो मधुरो रसपाकयोः।  
सुशीतो वृंहणो बल्यः पौण्ड्रको भीरुकस्तथा ५

कोशकारो गुरुः शीतो रक्तपित्तक्षयापहः ६

कान्तारेक्षुर्गुरुर्वृष्यः श्लेष्मलो वृंहणः सरः ७

दीर्घपोरः सुकठिनः सक्षारो वंशकः स्मृतः ८

शतपर्वा भवेत्किञ्चित्कोशकारगुणान्वितः।  
विशेषात्किञ्चिदुष्णश्च सक्षारः पवनापहः ९

तापसेक्षुर्भवेन्मृद्वी मधुरा श्लेष्मकोपनी।  
तर्पणी रुचिकृच्चापि वृष्या च बलकारिणी १०

एवं गुणैस्तु काण्डेक्षुः स तु वातप्रकोपणः ११

सूचीपत्रो नीलपोरो नैपालो दीर्घपत्रकः।  
वातलाः कफपित्तघ्नाः सकषाया विदाहिनः १२

मनोगुप्ता वातहरी तृष्णाऽमयविनाशिनी।  
सुशीता मधुराऽतीव रक्तपित्तप्रणाशिनी १३

बालइक्षुः कफं कुर्य्यान्मेदोमेहकरश्च सः।  
युवा तु वातहृत् स्वादुरीषत्तीक्ष्णश्च पित्तनुत्।  
रक्तपित्तहरो वृद्धः क्षतहृद्बलवीर्यकृत् १४

मूले तु मधुरोऽत्यर्थं मध्येऽपि मधुरः स्मृतः।  
अग्रे ग्रन्थिषु विज्ञेय इक्षुः पटुरसोजनैः १५

दन्तनिष्पीडितस्येक्षो रसः पित्तास्रनाशनः।  
शर्करासमवीर्यः स्यादविदाही कफप्रदः १६

मूलाग्रजन्तुग्रन्थ्यादिपीडनान्मलसङ्कराद्।  
किञ्चित्कालविधृत्या च विकृतिं याति यान्त्रिकः।  
तस्माद्विदाही विष्टम्भी गुरुः स्याद्यान्त्रिको रसः १७

रसः पर्युषितो नेष्टो ह्यम्लो वातापहो गुरुः।  
कफपित्तकरः शोषी भेदनश्चातिमूत्रलः १८

पक्वो रसो गुरुः स्निग्धः सुतीक्ष्णः कफवातनुत्।  
गुल्मानाहप्रशमनः किञ्चित्पित्तकरः स्मृतः १९

इक्षोर्विकारास्तृड्दाहमूर्छापित्तास्रनाशनः।  
गुरवो मधुरा बल्याः स्निग्धा वातहराः सराः।  
वृष्या मोहहराः शीता वृंहणा विषहारिणः २०

इक्षो रसस्तु यः पक्वः किञ्चिद्गाढो बहुद्र वः।  
स एवेक्षुविकारेषु ख्यातः फाणितसंज्ञया।  
फाणितं गुर्वभिष्यन्दि वृंहणं कफशुक्रकृत्।  
वातपित्तश्रमान्हन्ति मूत्रवस्तिविशोधनम् २१

इक्षो रसो यः सम्पक्वो घनः किञ्चिद्द्र वान्वितः २२

मन्दं यत्स्यन्दते तस्मात्तन्मत्स्यण्डी निगद्यते।  
मत्स्यण्डी भेदिनी बल्या लघ्वी पित्तानिलापहा।  
मधुरा बृंहणी वृष्या रक्तदोषापहा स्मृता २३

इक्षो रसो यः सम्पन्नो जायते लोष्टवद् दृढः २४

स गुडो गौडदेशे तु मत्स्यण्ड्येव गुडो मतः।  
गुडो वृष्यो गुरुः स्निग्धो वातघ्नो मूत्रशोधनः।  
नातिपित्तहरो मेदःकफकृमिबलप्रदः २५

गुडो जीर्णो लघुः पथ्योऽनभिष्यन्द्यग्निपुष्टिकृत्।  
पित्तघ्नो मधुरो वृष्यो वातघ्नोऽसृक्प्रसादनः २६

गुडो नवः कफश्वासकासकृमिकरोऽग्निकृत् २७

श्लेष्माणमाशु विनिहन्ति सहार्द्र केण पित्तं निहन्ति च तदेव हरीतकीभिः।  
शुण्ठ्या समं हरति वातमशेषमित्थं दोषत्रयक्षयकराय नमो गुडाय २८

खण्डन्तु मधुरं वृष्यं चक्षुष्यं बृंहणं हिमम्।  
वातपित्तहरं स्निग्धं बल्यं वान्तिहरं परम् २९

खण्डन्तु सिकतारूपं सुश्वेतं शर्करा सिता।  
सिता सुमधुरा रुच्या वातपित्तास्रदाहहृत्।  
मूर्च्छाच्छर्दिज्वरान्हन्ति सुशीता शुक्रकारिणी ३०

भवेत्पुष्पसिता शीता रक्तपित्तहरी लघुः।  
सितोपला सरा लघ्वी वातपित्तहरी हिमा ३१

मधुजा शर्करा रूक्षा कफपित्तहरा गुरुः।  
छर्द्यतीसारतृड्दाहरक्तहृत्तुवरा हिमा ३२

यथा यथैषां नैर्मल्यं मधुरत्वं यथा यथा।  
स्नेहलाघवशैत्यादि सरत्वञ्च तथा तथा ३३

इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे।  
त्रयोविंश इक्षुवर्गः समाप्तः २३  ।  
 

अक्षशब्दः स्मृतोऽष्टासु सौवर्चलबिभीतके।  
कर्षपद्माक्षरुद्रा क्षशकटेन्द्रि यपाशके १

काकाख्यः काकमाची च काकोली काकणन्तिका।  
काकजङ्घा काकनासा काकोदुम्बरिकाऽपि च।  
सप्तस्वर्थेषु कथितः काकशब्दो विचक्षणैः २

सर्पद्विरदमेषेषु सीसके नागकेसरे।  
नागबल्ल्यां नागदन्त्यां नागशब्दः प्रयुज्यते ३

मांसेद्र वे चेक्षुरसे पारदे मधुरादिषु।  
बोले रागे विषे नीरे रसो नवसु वर्त्तते ४  ।  
इति श्रीमिश्रलटकन तनय श्रीमिश्रभाव विरचिते भावप्रकाशे मिश्रप्रकरणे

चतुर्विंशोऽनेकार्थवर्गःसमाप्तः २४  ।  
इति भावप्रकाशे पूर्वखण्डे प्रथमभागे द्र व्यगुणप्रकरणापरनामकं षष्ठं।  
मिश्रप्रकरणं समाप्तम् ६  ।  
समाप्तश्चायं निघण्टुभागः।  
 

 

 

 

 

 

BhŒva PrakŒ§ha, by Bhav Mishra, edited by Brahmashankar Mishra, 1969
edition. Typed by Pramod Sharma, M.A.

Proofread by Maya Nand Sastri, Ved Vyakaranacharya.

Font conversion by Claude Setzer and Ralph Bunker.

Formatted for Maharishi University of Management Vedic Literature
Collection. ।  
भाव प्रकाशः।  
पूर्वखण्डे द्वितीयो भागः।  
तत्र सप्तमं परिभाषादिप्रकरणम् ७

न मानेन विना युक्तिर्द्र व्याणां जायते क्वचित्।  
अतः प्रयोगकार्यार्थं मानमत्रोच्यते मया १

चरकस्य मतं वैद्यैराद्यैर्यस्मान्मतं ततः।  
विहाय सर्वमानानि मागधं मानमुच्यते २

त्रसरेणुर्बुधैः प्रोक्तस्त्रिशता परमाणुभिः।  
त्रसरेणुस्तु पर्यायनाम्ना वंशी निगद्यते ३

जालान्तरगतैः सूर्यकरैर्वंशी विलोक्यते।  
षड्वंशीभिर्मरीचिः स्यात्ताभिः षड्भिश्च राजिका ४

तिसृभी राजिकाभिश्च्न सर्षपः प्रोच्यते बुधैः।  
यवोऽष्टसर्षपैः प्रोक्तो गुञ्जा स्यात्तच्चतुष्टयम् ५

षड्भिस्तु रक्तिकाभिः स्यान्माषको हेमधानकौ।  
माषैश्चतुर्भिः शाणः स्याद्धरणः स निगद्यते ६

टङ्कः स एव कथितस्तद्द्वयं कोल उच्यते।  
क्षुद्र को वटकश्चैव द्र ङ्क्षणः स निगद्यते ७

कोलद्वयन्तुं कर्षः स्यात्स प्रोक्तः पाणिमानिका।  
अक्षः पिचुः पाणितलं किञ्चित्पाणिश्च तिन्दुकम् ८

विडालपदकं चैव तथा षोडशिका मता।  
करमध्यो हंसपदं सुवर्णं कवलग्रहः ९

उदुम्बरञ्च पर्यायैः कर्षमेव निगद्यते।  
स्यात्कर्षाभ्यामर्द्धपलं शुक्तिरष्टमिका तथा १०

शुक्तिभ्याञ्च पलं ज्ञेयं मुष्टिराम्रं चतुर्थिका।  
प्रकुञ्चः षोडशी बिल्वं पलमेवात्र कीत्तर्यते ११

पलाभ्यां प्रसृतिर्ज्ञेया प्रसृतञ्च निगद्यते।  
प्रसृतिभ्यामञ्जलि स्यात्कुडवोऽद्धशरावकः १२

अष्टमानञ्च स ज्ञेयः कुडवाभ्याञ्च मानिका।  
शरावोऽष्टपलं तद्वज्ज्ञेयमत्र विचक्षणैः १३

शरावाभ्यां भवेत्प्रस्थश्चतुः प्रस्थस्तथाऽढकः।  
भाजनं कांस्यपात्रं च चतुःषष्टिपलश्च सः १४

चतुर्भिराढकैद्रो र्णः\! कलशो नल्वणोऽमणः।  
उन्मानञ्चघटो राशिद्रो र्ण\!पर्यायसंज्ञितः १५

द्रो णाभ्यां शूर्पकुम्भौ च चतुःषष्टिशरावकः।  
शूर्पाभ्याञ्च भवेद् द्रो णी वाहो गोणी च सा स्मृता १६

द्रो णीचतुष्टयं खारी कथिता सूक्ष्मबुद्धिभिः।  
चतुःसहस्रपलिका षण्णवत्यधिका च सा १७

पलानां द्विसहस्रञ्च भार एकः प्रकीर्त्तितः।  
तुलापलशतं ज्ञेयं सर्वत्रैवैष निश्चयः १८

माषटङ्काक्षबिल्वानि कुडवप्रस्थमाढकम्।  
राशिर्गोणी खारिकेति यथोत्तरचतुर्गुणम् १९

गुञ्जाऽदिमानमारभ्य यावत्स्यात्कुडवस्थितिः।  
द्र वार्द्र शुष्कद्र व्याणां तावन्मानं समं मतम् २०

प्रस्थादिमानमारभ्य द्विगुणं तद् द्र वार्द्र योः।  
मानं तथा तुलायास्तु द्विगुणं न क्वचित्स्मृतम् २१

मृद्वृक्षवेणुलोहादेर्भाण्डं यच्चतुरङ्गुलम्।  
विस्तीर्णञ्च तथोच्चञ्च तन्मानं कुडवं वदेत् २२

इति मागधमानं समाप्तम्।  
यतो मन्दाग्नयो ह्रस्वा हीनसत्त्वा नराः कलौ।  
अतस्तु मात्रा तद्योग्या प्रोच्यते सुज्ञसंमता २३

यवो द्वादशभिर्गौरसर्षपैः प्रोच्यते बुधैः।  
यवद्वयेन गुञ्जा स्यात्त्रिगुञ्जो वल्ल उच्यते २४

माषो गुञ्जाभिरष्टाभिः सप्तभिर्वा भवेत्क्वचित्।  
चतुर्भिर्माषकैः शाणः स निष्कष्टङ्क एव च २५

गद्याणो माषकैः षड्भिः कर्षः स्याद्दशमाषकैः।  
चतुष्कर्षैः पलं प्रोक्तं दशशाणमितं बुधैः २६

चतुष्पलैश्च कुडवः प्रस्थाद्याः पूर्ववन्मताः।  
स्थितिर्नास्त्येव मात्रायाः कालमग्निं वयो बलम् २७

प्रकृतिं दोषदेशौ च दृष्ट्वा मात्रां प्रकल्पयेत्।  
नाल्पं हन्त्यौषधं व्याधिं यथाऽम्भोऽल्प महानलः।  
अतिमात्रं च दोषाय यथा शस्ये बहूदकम् २८

इति कालिङ्गमानं समाप्तम्।  
इति श्रीमिश्रलटकन तनय श्रीमिश्रभाव विरचिते भावप्रकाशे परिभाषादिप्रकरणे

प्रथमं मानपरिभाषाख्यं प्रकरणं समाप्तम् १  ।  
 

अथ द्वितीयं भेषजविधानप्रकरणम् २  ।  
स्वरसश्च तथा कल्कः क्वाथश्च हिमफाण्टकौ।  
ज्ञेयाः कषायाः पञ्चैते लघवः स्युर्यथोत्तरम् १

अहतात्तत्क्षणाकृष्टाद् द्र व्यात्क्षुण्णात्समुद्भवेत्।  
वस्त्रनिष्पीडितो यश्च स्वरसो रस उच्यते २

कुडवं चूर्णितं द्र व्यं क्षिप्तञ्च द्विगुणे जले।  
अहोरात्रं स्थितं तस्माद्भवेद्वा रस उत्तमः ३

आदाय शुष्कद्र व्यं वा स्वरसानामसंभवे।  
जलेऽष्टगुणिते साध्यं पादशिष्टं च गृह्यते ४

स्वरस्य गुरुत्वाच्च पलमर्द्धं प्रयोजयेत्।  
निशोषितं चाग्निसिद्धं पलमात्रं रसं पिबेत् ५

सितामधुगुडक्षाराञ्जीरकं लवणं तथा।  
घृतं तैलञ्च चूर्णादीन् कोलमात्रान् रसे क्षिपेत् ६

कण्डितं तण्डुलपलं जलेऽष्टगुणिते क्षिपेत्।  
भावयित्वा जलं ग्राह्यं देयं सर्वत्र कर्मसु ७

क्षुण्णं द्र व्यपलं सम्यक् षड्भिर्नीरपलैः प्लुतम्।  
निशोषितं हिमः स स्यात्तथा शीतकषायकः।  
तस्य मानं मतं पाने पलद्वयमितं बुधैः ८

जले चतुष्पले शीते क्षुण्णं द्र व्यपलं क्षिपेत्।  
मृत्पात्रे मन्थयेत् सम्यक् तस्माच्च द्विपलं पिबेत् ९

क्षुण्णे द्र व्यपले सम्यग्जलमुष्णं विनिक्षिपेत्।  
मृत्पात्रे कुडवोन्मानं ततस्तु स्रावयेत्पटात् १०

स स्याच्चूर्णद्र वः फाण्टस्तन्मानं द्विपलोन्मितम्।  
क्षौद्रं सितागुडादींस्तु कर्षमात्रान्विनिक्षिपेत् ११

द्र व्यमाद्र रं\! शिलापिष्टं शुष्कं वा सजलं भवेत्।  
तदेव कल्को विज्ञेयस्तन्मानं कर्षसम्मितम् १२

कल्के मधुघृतं तैलं देयं द्बिगुणमात्रया।  
सितां गुडं समं दद्याद् द्र वो देयश्चतुर्गुणः १३

अत्यन्तशुष्कं यद् द्र व्यं सुपिष्टं वस्त्रगालितम्।  
तत्स्याच्चूर्णं रजः क्षोदस्तन्मात्रा कर्षसम्मिता १४

चूर्णे गुडः समो देयः शर्करा द्विगुणा मता।  
चूर्णेषु भर्जितं हिङ्गु देयं नोत्क्लेदकृद्भवेत् १५

लिहेच्चूर्णं द्र वैः सर्वैर्घृताद्यैर्द्विगुणोन्मितैः।  
पिबेच्चतुर्गुणैरेवं चूर्णमालोडितं द्र वैः १६

चूर्णावलेहगुटिकाकल्कानामनुपानकम्।  
पित्तवातकफातङ्के त्रिद्व्येकपलमाहरेत् १७

यथा तैलं जले क्षिप्तं क्षणेनैव विसर्पति।  
अनुपानबलादङ्गे तथा सर्पति भेषजम् १८

द्र वेण यावता सम्यक् चूर्णं सर्वं प्लुतं भवेत्।  
भावनायाः प्रमाणं तु चूर्णे प्रोक्तं भिषग्वरैः १९

पुटपाकस्य कल्कस्य स्वरसो गृह्यते यतः।  
अतस्तु पुटपाकानां युक्तिरत्रोच्यते मया २०

पुटपाकस्य पाकोऽय लेपस्याङ्गारवर्णता।  
लेपश्च द्व्यङ्गुलं स्थूलं कुर्याद् द्व्यङ्गुलमात्रकम् २१

काश्मरीवटजम्ब्वादिपत्रैर्वेष्टनमुत्तमम् २२

पलमात्रो रसो ग्राह्यः कर्षमानं मधु क्षिपेत्।  
कल्कचूर्णद्र वाद्यास्तु देयाः कोलमिता बुधैः २३

अष्टमेनांशशेषेण चतुर्थेनार्द्धकेन वा।  
अथवा क्वथनेनैव सिद्धमुष्णोदकं भवेत् २४

श्लेष्मामवातमेदोघ्नं वस्तिशोधनदीपनम्।  
कासश्वासज्वरान् हन्ति पीतमुष्णोदकं निशि २५

क्षीरमष्टगुणं द्र व्यात्क्षीरान्नीरं चतुर्गुणम्।  
क्षीरावशेषं तत्पीतं शूलमामोद्भवं जयेत् २६

पानीयं षोडशगुणं क्षुण्णे द्र व्यपले क्षिपेत्।  
मृत्पात्रे क्वाथयेद् ग्राह्यमष्टमांशावशेषितम् २७

कर्षादौ तु पलं यावद् दद्यात्षोडशिकं जलम्।  
ततस्तु कुडवं यावत्तोयमष्टगुणं भवेत्।  
चतुर्गुणमतश्चोर्ध्वं यावत् प्रस्थादिकं जलम् २८

तज्जलं पाययेद्धीमान्कोष्णं मृद्वग्निसाधितम्।  
शृतः क्वाथः कषायश्च निर्यूहः स निगद्यते २९

मात्रोत्तमा पलेन स्यात्त्रिभिरक्षैस्तु मध्यमा।  
जघन्या च पलार्द्धेन स्नेहक्वाथौषधेषु च ३०

क्वाथ्यद्र व्यपले वारि द्विरष्टगुणमिष्यते।  
चतुर्भागावशिष्टन्तु पेयं जलचतुष्टयम् ३१

दीप्तानलं महाकायं पाययेदञ्जलि जलम्।  
अन्ये त्वर्द्धं परित्यज्य प्रसृतिं तु चिकित्सकाः ३२

क्वाथत्यागमनिच्छन्तस्त्वष्टभागावशेषितम्।  
पारम्पर्योपदेशेन वृद्धवैद्याः पलद्वयम् ३३

क्वाथे क्षिपेत्सितामंशैश्चतुर्थाष्टमषोडशैः।  
वातपित्तकफातङ्के विपरीतं लघु स्मृतम् ३४

जीरकं गुग्गुलं क्षारं लवणं च शिलाजतु।  
हिङ्गु त्रिकटुकञ्चैव क्वाथे शाणोन्मितं क्षिपेत् ३५

क्षीरं घृतं गुडं तैलं मूत्रं चान्यद् द्र वं तथा।  
कल्कं चूर्णादिकं क्वाथे निक्षिपेत् कर्षसम्मितम् ३६

तत्रोपविश्य विश्रान्तः प्रसन्नवदनेक्षणः।  
औषधं हेमरजतमृद्भाजनपरिस्थितम् ३७

पिबेत् प्रसन्नहृदयः पीत्वा पात्रमधोमुखम्।  
विधायाचम्य सलिलं ताम्बूलाद्युपयोजयेत् ३८

क्वाथादेर्यत्पुनः पाकाद् घनत्वं सा रसक्रिया।  
सोऽवलेहश्च लेहश्च तन्मात्रा स्यात्पलोन्मिता ३९

सिता चतुर्गुणा कार्या चूर्णाच्च द्विगुणो गुडः।  
द्र वं चतुर्गुणं दद्यादिति सर्वत्र निश्चयः ४०

सुपक्वे तन्तुमत्त्वं स्यादवलेहेऽप्सु मज्जनम्।  
स्थिरत्वं पीडिते मुद्रा गन्धवर्णरसोद्भवः ४१

दुग्धमिक्षुरसं यूषं पञ्चमूलकषायकम्।  
वासाक्वाथं यथायोग्यमनुपानं प्रशस्यते ४२

वटका अथ कथ्यन्ते तन्नाम गुटिका वटी।  
मोदको वटिका पिण्डी गुडो वर्त्तिस्तथोच्यते ४३

लेहवत्साध्यते वह्नौ गुडो वा शर्कराऽथवा।  
गुग्गुल्लुर्वा क्षिपेत्तत्र चूर्णं तन्निर्मिता वटी ४४

कुर्यादवह्निसिद्धेन क्वचिद् गुग्गुलुना वटीम्।  
द्र वेण मधुना वाऽपि गुटिकां कारयेद् बुधः ४५

सिता चतुर्गुणा देया वटीषु द्विगुणो गुडः।  
चूर्णे चूर्णसमः कार्यो गुग्गुलुर्मधु तत्समम् ४६

द्र वं तु द्विगुणं देयं मोदकेषु भिषग्वरैः ४७

कर्षप्रमाणं तन्मात्रा बलं दृष्ट्वा प्रयुज्यते ४८

कल्काच्चतुर्गुणीकृत्य घृतं वा तैलमेव च।  
चतुर्गुणद्र वे साध्यं तस्य मात्रा पलोन्मिता ४९

निक्षिप्य क्वाथयेत्तोयं क्वाथ्यद्र व्याच्चतुर्गुणम्।  
पादशिष्टं गृहीत्वा तु स्नेहं तेनैव साधयेत् ५०

चतुर्गुणं मृदुद्र व्ये कठिनेऽष्टगुणं जलम्।  
मृद्वादिक्वाथ्यसंघाते दद्यादष्टगुणं पयः।  
अत्यन्त कठिने द्र व्ये नीरं षोडशिकं मतम् ५१

प्रस्थादितः क्षिपेन्नीरं खारीं यावच्चतुर्गुणम् ५२

अम्बुक्वाथरसैर्यत्र पृथक् स्नेहस्य साधनम्।  
कल्कस्यांशं तत्र दद्याच्चतुर्थ षष्ठमष्टमम् ५३

दुग्धेदध्नि रसे तक्रे कल्को देयोऽष्टमांशकः।  
कल्काच्च सम्यक् पाकार्थं तोयमत्र चतुर्गुणम् ५४

द्र वाणि यत्र स्नेहेषु पञ्चादीनि भवन्ति हि।  
तत्र स्नेहसमान्याहुर्यथापूर्वं चतुर्गुणम् ५५

द्र व्येण केवलेनैव स्नेहपाको भवेद् यदि।  
तत्राम्बुपिष्टः कल्कः स्याज्जलं चात्र चतुर्गुणम् ५६

क्वाथेन केवलेनैव पाको यत्रोदितः क्वचित्।  
क्वाथ्यद्र व्यस्य कल्कोऽपि तत्र स्नेहे प्रयुज्यते ५७

कल्कहीनस्तु यः स्नेहः स साध्यः केवले द्र वे ५८

पुष्पकल्कस्तु यः स्नेहस्तत्र तोयं चतुर्गुणम्।  
स्नेहात् स्नेहाष्टमांशश्च पुष्पकल्कः प्रयुज्यते ५९

वर्त्तिवत्स्नेहकल्कः स्याद् यदाऽङ्गुल्या विवर्त्तितः।  
शब्दहीनोऽग्निनिक्षिप्तःस्नेहः सिद्धो भवेत्तदा ६०

यदा फेनोद्गमस्तैले फेनशान्तिश्च सर्पिषि।  
वर्णगन्धरसोत्पत्तिः स्नेहः सिद्धो भवेत्तदा ६१

स्नेहपाकस्त्रिधा प्रोक्तो मृदुर्मध्यः खरस्तथा।  
ईषत्सरसकल्कस्तु स्नेहपाको मृदुर्भवेत् ६२

मध्यपाकस्य सिद्धिश्च कल्के नीरसकोमले।  
ईषत्कठिनकल्कश्च स्नेहपाको भवेत्खरः ६३

तदूर्ध्वं दग्धपाकः स्याद्दाहकृन्निष्प्रयोजनः।  
आमपाकश्च निर्वीर्यो वह्निमान्द्यकरो गुरुः ६४

नस्यार्थं स्यान्मृदुः पाको मध्यमः सर्वकर्मसु।  
अभ्यङ्गार्थः खरः प्रोक्तो युञ्ज्यादेवं यथोचितम् ६५

घृततैलगुडादींश्च साधयेन्नैकवासरे।  
प्रकुर्वुन्त्युषितास्त्वेते विशेषाद् गुणसञ्चयम् ६६

द्र वेषु चिरकालस्थं द्र व्यं यत्सन्धितं भवेत्।  
आसवारिष्टभेदैस्तु प्रोच्यते भेषजोचितम् ६७

यदपक्वौषधाम्बुभ्यां सिद्धं मद्यं स आसवः।  
अरिष्टः क्वाथसाध्यः स्यात्तयोर्मानं पलोन्मितम् ६८

अनुक्तमानारिष्टेषु द्र वाद् द्रो णं गुडात्तुलाम्।  
क्षौद्रं क्षिपेद् गुडादर्द्धं प्रक्षेपं दशमांशिकम् ६९

ज्ञेयः शीतरसः सीघुरपक्वमधुरद्र वैः।  
सिद्धः पक्वरसः सीधुः सम्पक्वमधुरद्र वैः ७०

परिपक्वान्नसन्धानात्समुत्पन्नां सुरां जगुः।  
सुरामण्डः प्रसन्ना स्यात्ततः कादम्वरी घना ७१

तदधो जगलो ज्ञेयो मेदको जगलाद्घनः।  
वक्कसो हृतसारः स्यात्सुराबीजं तु किण्वकम् ७२

यत्तालखर्जूररसैः सन्धिता सा हि वारुणी ७३

कन्दमूलफलादीनि सस्नेहलवणानि च।  
यत्र द्र वेऽभिषूयन्ते तच्छुक्तमभिधीयते ७४

विनष्टमम्लतां यातं मद्यं वा मधुरद्र वः।  
विनष्टः सन्धितो यस्तु तच्चुक्रमभिधीयते ७५

गुडाम्बुना सतैलेन कन्दशाकफलैस्तथा।  
संधितं चाम्लतां यातं गुडचुक्रं प्रचक्ष्यते।  
एवमेव हि शुक्तं स्यान्मृद्वीकासम्भवं तथा ७६

तुषाम्बु सन्धितं ज्ञेयमामैर्विदलितैर्यवः।  
यवैस्तु निस्तुषैः पक्वैः सौवीरं साधितं भवेत् ७७

आरनालन्तु गोधूमैरामैः स्यान्निस्तुस्तुषीकृतैः।  
पक्वैर्वा संहितं तत्तु सौवीरसदृशं गुणैः ७८

कुल्माषधान्यमण्डादिसहितं काञ्जिकं विदुः।  
शिण्डाकी संहिता ज्ञेया मूलकैः सर्षपादिभिः ७९

इति श्रीमिश्रलटकन तनय श्रीमिश्रभाव विरचिते भावप्रकाशे परिभाषादिप्रकरणे

द्वितीयं भेषजविधानप्रकरणं समाप्तम् २  ।  
 

अथ तृतीयं धात्वादिशोधनमारण विधिप्रकरणम् ३

दाहे रक्तं सितं छेदे निकषे कुङ्कुमप्रभम्।  
तारशुल्बोज्झितं स्निग्धं कोमलं गुरु हेम सत् १

तच्छेदे कठिनं रूक्षं विवर्णं समलं दलम्।  
दाहे छेदे सितं श्वेतं कषे स्फुटं लघु त्यजेत् २

पत्तलीकृतपत्राणि हेम्नो वह्नौ प्रतापयेत्।  
निषिञ्चेत्तप्ततप्तानि तैले तक्रे च काञ्जिके ३

गोमूत्रे च कुलत्थानां कषाये तु त्रिधा त्रिधा।  
एवं हेम्नः परेषाञ्च धातूनां शोधनं भवेत् ४

बलं सवीर्य्यं हरते नराणां रोगव्रजं पोषयतीह काये।  
असौख्यकार्येव सदा सुवर्णमशुद्धमेतन्मरणञ्च कुर्यात् ५

स्वर्णस्य द्विगुणं सूतमम्लेन सह मर्दयेत्।  
तद्गोलकसमं गन्धं निदध्यादधरोत्तरम् ६

गोलकञ्च ततो रुद्ध्वा शरावदृढसम्पुटे।  
त्रिंशद्वनोपलैर्दद्यात्पुटान्येवं चतुर्दश।  
निरुत्थं जायते भस्म गन्धो देयः पुनः पुनः ७

काञ्चने गलिते नागं षोडशांशेन निक्षिपेत्।  
चूर्णयित्वा तथाम्लेन घृष्ट्वा कृत्वा तु गोलकम् ८

गोलकेन समं गन्धं दत्त्वा चैवाधरोत्तरम् ९

शरावसम्पुटे धृत्वा पुटेत् त्रिंशद्वनोपलैः।  
एवं सप्तपुटैर्हेम निरुत्थं भस्म जायते १०

काञ्चनाररसैर्घृष्ट्वा समसूतकगन्धयोः।  
कज्जलद्यं हेमपत्राणि लेपयेत्समया तथा ११

काञ्चनारत्वचः कल्कैर्मूषायुग्मं प्रकल्पयेत्।  
धृत्वा तत्संपुटे गोलं मृण्मूषासम्पुटे च तत् १२

निधाय सन्धिरोधं च कृत्वा संशोष्य गोलकम्।  
वह्निं खरतरं कुर्यादेवं दत्त्वा पुटत्रयम् १३

निरुत्थं जायते भस्म सर्वकर्मसु योजयेत्।  
काञ्चनारप्रकारेण लाङ्गली हन्ति काञ्चनम् १४

ज्वालामुखी तथा हन्याद् यथा हन्ति मनःशिला १५

शिलासिन्दूरयोश्चूर्णं समयोरर्कदुग्धकैः।  
सप्तधा भावनां दद्याच्छोषयेच्च पुनः पुनः १६

ततस्तु गलिते हेम्नि कल्कोऽय दीयते समः।  
पुनर्धमेदतितरां यथा कल्को विलीयते।  
एवं वेलात्रयं दद्यात्कल्कं हेममृतिर्भवेत् १७

सुवर्णं शीतलं वृष्यं बल्यं गुरु रसायनम्।  
स्वादु तिक्तं च तुवरं पाके च स्वादु पिच्छिलम् १८

पवित्रं बृंहणं नेत्र्\! यं मेधास्मृतिमतिप्रदम्।  
हृद्यामायुष्करं कान्तिवाग्विशुद्धिस्थिरत्वकृत्।  
विषद्वयक्षयोन्मादत्रिदोषज्वरशोषजित् १९

असम्यङ्मारितं स्वर्णं बलं वीर्यं च नाशयेत्।  
करोति रोगान् मृत्युं च तद्धन्याद् यत्नतस्ततः २०

लोहादेरनपुनर्भावस्तद्गुणत्वं गुणाढ्यता।  
सलिले तरणं चापि तत्सिद्धिः पुटनाद्भवेत् २१

गम्भीरे विस्तृते कुण्डे द्विहस्ते चतुरस्रके।  
वनोपलसहस्रेण पूरिते पुटनौषधम् २२

कोष्ठे रुद्धं प्रयत्नेन गोविष्ठोपरि धारयेत्।  
वनोपलसहस्रार्द्धं कोष्ठिकोपरि निक्षिपेत् २३

वह्निं विनिक्षिपेत्तत्र महापुटमिति स्मृतम् २४

सपादहस्तमानेन कुण्डे निम्ने तथाऽयते।  
वनोपलसहस्रेण पूर्णे मध्ये विधारयेत् २५

पुटनद्र व्यसंयुक्तां कोष्टिकां मुद्रि तां मुखे।  
अधोऽधानि करण्डानि अर्धान्युपरि निक्षिपेत्।  
एतद्गजपुटं प्रोक्तं ख्यातं सर्वपुटोत्तमम् २६

अरत्निमात्रके कुण्डे पुटं वाराहमुच्यते।  
वितस्तिमात्रके खाते कथितं कौक्कुटं पुटम् २७

षोडशाङ्गुलके खाते कस्यचित्कौक्कुटं पुटम् २८

यत्पुटं दीयते खाते ह्यष्टसंख्यैर्वनोपलैः।  
कपोतपुटमेतत्तु कथितं पुटपण्डितैः २९

गोष्ठान्तर्गोखुरक्षुण्णं शुष्कं चूर्णितगोमयम्।  
गोबरं तत्समाख्यातं वरिष्ठं रससाधने ३०

बृहद्भाण्डस्थितैर्यत्र गौबरैर्दीयते पुटम्।  
तद् गोबरपुटं प्रोक्तं भिषग्भिः सूतभस्मनि ३१

बृहद्भाण्डे तुषैः पूर्णे मध्ये मूषां विधारयेत्।  
क्षिप्त्वाऽग्नि मुद्र येद्भाण्डं तद्भाण्डपुटमुच्यते ३२

भाण्डे वितस्तिगम्भीरे मध्ये निहितकूपिके।  
कूपिकाकण्ठपर्यन्तं वालुकाभिश्च पूरिते ३३

भेषजं कूपिकासंस्थं वह्निना यत्र पच्यते।  
बालुकायन्त्रमेतद्धि यन्त्रं तत्र बुधैः स्मृतम् ३४

निबद्धमौषधं सूतं भूर्जे तत्त्रिगुणे वरे।  
रसपोटलिकां काष्ठे दृढं बद्ध्वा गुणेन हि ३५

सन्धानपूर्णकुम्भान्तःस्वावलम्बनसन्धितम्।  
अधस्ताज्ज्वालयेदग्निं तत्तदुक्तक्रमेण हि।  
दोलायन्त्रमिदं प्रोक्तं स्वेदनाख्यं तदेव हि ३६

साम्बुस्थालीमुखे बद्धे वस्त्रे स्वेद्यं निधाय च।  
पिधाय पच्यते तत्र तद् यन्त्रं स्वेदनं स्मृतम् ३७

अधःस्थाल्यां रसं क्षिप्त्वा विदध्यात्तन्मुखोपरि।  
स्थालीमूर्ध्वमुखीं सम्यङ्निरुध्य मृदुमृत्स्नया ३८

ऊर्ध्वस्थाल्यां जलं क्षिप्त्वा चुल्ल्यामारोप्य यत्नतः।  
अधस्ताज्ज्वालयेदग्निं यावत्प्रहरपञ्चकम् ३९

स्वाङ्गशीतं ततो यन्त्राद् गृह्णीयाद्र समुत्तमम्।  
विद्याधराभिधं यन्त्रमेतत्तज्ज्ञैरुदाहृतम् ४०

बालुकाभिः समस्ताङ्गं गर्त्ते मूषां रसान्विताम्।  
दीप्तोपलैः संवृणुयाद् यन्त्रं भूधरनामकम् ४१

यन्त्रं डमरुसंज्ञं स्यात्तत्स्थाल्या मुद्रि ते मुखे ४२

गुरु स्निग्धं मृदु श्वेतं दाहे छेदे घनक्षमम्।  
वर्णाढ्यं चन्द्र वत् स्वच्छं तारं नवगुणं शुभम् ४३

कठिनं कृत्रिमं रूक्षं रक्तं पीतदलं लघु।  
दाहच्छेदघनैर्नष्टं रूप्यं दुष्टं प्रकीर्त्तितम् ४४

पत्तलीकृतपत्राणि तारस्याग्नौ प्रतापयेत्।  
निषिञ्चेत्तप्ततप्तानि तैले तक्रे च काञ्जिके ४५

गोमूत्रे च कुलत्थानां कषाये च त्रिधा त्रिधा।  
एवं रजतपत्राणां विशुद्धिः संप्रजायते ४६

रूप्यं त्वशुद्धं प्रकरोति तापं विबन्धकं वीर्यबलक्षयं च।  
देहस्य पुष्टिं हरते तनोति रोगांस्ततः शोधनमस्य कुर्यात् ४७

भागैकं तालकं मर्द्यं याममम्लेन केनचित्।  
तेन भागत्रयं तारपत्त्राणि परिलेपयेत् ४८

धृत्वा मूषापुटे रुद्ध्वा पुटेत्त्रिंशद्वनोपलैः।  
समुद्धृत्य पुनस्तालं दत्त्वा रुद्ध्वा पुटे पचेत्।  
एवं चतुर्दशपुटैस्तारं भस्म प्रजायते ४९

स्नुहीक्षीरेण सम्पिष्टं माक्षिकं तेन लेपयेत् ५०

तालकस्य प्रकारेण तारपत्राणि बुद्धिमान्।  
पुटेच्चतुर्दशपुटैस्तारं भस्म प्रजायते ५१

रौप्यं शीतं कषायं च स्वादुपाकरसं सरम्।  
वयसः स्थापनं स्निग्धं लेखनं वातपित्तजित्।  
प्रमेहादिकरोगांश्च नाशयत्यचिराद्र् ध्रुवम् ५२

जपाकुसुमसङ्काशं स्निग्धं गुरु घनक्षमम्।  
लोहनागोज्झितं ताम्रं मारणाय प्रशस्यते ५३

कृष्णं रूक्षमतिस्वच्छं श्वेतं चापि घनासहम्।  
लोहनागयुतं चेति शुल्वं दुष्टं प्रकीर्त्तितम् ५४

पत्तलीकृतपत्राणि ताम्रस्याग्नौ प्रतापयेत्।  
निषिञ्चेत्तप्ततप्तानि तैले तक्रे च काञ्जिके ५५

गोमूत्रे च कुलत्थानां कषाये च त्रिधा त्रिधा।  
एवं ताम्रस्य पत्राणां विशुद्धिः संप्रजायते ५६

एको दोषो विषे ताम्रे त्वशुद्धेऽष्टौ भ्रमो वमिः।  
विरेकस्वेद उत्क्लेदो मूर्च्छा दाहोऽरुचिस्तथा ५७

न विषं विषमित्याहुस्ताम्रन्तु विषमुच्यते।  
एको दोषो विषे ताम्रे त्वष्टौ दोषाः प्रकीर्त्तिताः ५८

सूक्ष्माणि ताम्रपत्राणि कृत्वा संस्वेदयेद् बुधः।  
वासरत्रयमम्लेन ततः खल्वे विनिक्षिपेत् ५९

पादांशं सूतकं दत्त्वा याममम्लेन मर्दयेत्।  
ततः उद्धृत्य पत्राणि लेपयेद् द्विगुणेन च ६०

गन्धकेनाम्लघृष्टेन तस्य कुर्याच्च गोलकम्।  
ततः पिष्ट्वा च मीनाक्षीं चाङ्गेरीं वा पुनर्नवाम् ६१

तत्कल्केन बहिर्गोलं लेपयेद्द्व्यङ्गुलोन्मितम्।  
धृत्वा तद् गोलकं भाण्डे शरावेण च रोधयेत् ६२

बालुकाभिः प्रपूर्याथ विभूतिलवणाम्बुभिः।  
दत्वा भाण्डमुखे मुद्रा ं\! ततश्चुल्ल्यां विपाचयेत् ६३

क्रमवृद्ध्याऽग्निना सम्यग्यावद्यामचतुष्टयम्।  
स्वाङ्गशीतं समुद्धृत्य मर्दयेच्छूरणद्र वैः ६४

यामैकं गोलकं तच्च विक्षिपेच्छूरणोदरे।  
मृदा लेपस्तु कर्त्तव्यः सर्वतोऽङ्गुष्ठमात्रकः ६५

पाच्यं गजपुटे क्षिप्तं मृतं भवति निश्चितम् ६६

वमनं च विरेकं च भ्रमं क्लममथारुचिम्।  
विदाहं स्वेदमुत्क्लेदं न करोति कदाचन ६७

ताम्रं कषायं मधुरं सतिक्तमम्लञ्च पाके कटु सारकं च।  
पित्तापहं श्लेष्महरं च शीतं तद्रो पणं स्याल्लघु लेखनं च ६८

पाण्डूदरार्शोज्वरकुष्ठकासश्वासक्षयान्पीनसमम्लपित्तम्।  
शोथं कृमीञ्शूलमपाकरोति प्राहुर्बुधा बृंहणमल्पमेतत् ६९

एको दोषो विषे ताम्रे त्वसम्यङ्मारिते पुनः।  
दाहः स्वेदोऽरुचिर्मूर्च्छोत्क्लेदो रेको वमिर्भ्रमः ७०

वङ्गं च गिरिजं तच्च खुरकं मिश्रकं द्विधा।  
तयोस्तु खुरकं श्रेष्ठं मिश्रकं त्वहितं मतम् ७१

वङ्गं विधत्ते खलु शुद्धिहीनमाक्षेपकम्पौ च किलासगुल्मौ।  
कुष्ठानि शूलं किल वातशोथं पाण्डुं प्रमेहञ्च भगन्दरञ्च ७२

विषोपमं रक्तविकारवृन्दं क्षयञ्च कृच्छ्राणि कफज्चरञ्च।  
मेहाश्मरीविद्र धिमुष्करोगान् नागोऽपि कुर्यात्कथितान्विकारान् ७३

वङ्गनागौ प्रतप्तौ च गलितौ तौ निषेचयेत्।  
त्रिधा त्रिधा विशुद्धिः स्याद्र विदुग्धेऽपि च त्रिधा ७४

मृत्पात्रे द्रा विते वङ्गे चिञ्चाऽश्वत्थत्वचो रजः।  
पिष्ट्वा वङ्गचतुर्थांशमथोदर्व्या प्रचालयेत् ७५

ततो द्वियाममात्रेण वङ्गं भस्म प्रजायते।  
अथ भस्मसमं तालं क्षिप्त्वाऽम्लेन विमर्दयेत् ७६

ततो गजपुटे पक्त्वा पुनरम्लेन मर्दयेत्।  
तालेन दशमांशेन याममेकं ततः पुटेत्।  
एवं दशपुटैः पक्वं वङ्गं भवति मारितम् ७७

वङ्गं लघु सरं रूक्षं कुष्ठं मेहकफकृमीन्।  
निहन्ति पाण्डुं सश्वासं नेत्र्\! यमीषत्तु पित्तलम् ७८

सिंहो गजौघं तु यथा निहन्ति तथैव वङ्गोऽखिलमेहवर्गम्।  
देहस्य सौख्यं प्रबलेन्द्रि यत्वं नरस्य पुष्टिं विदधाति नूनम् ७९

यशदं गिरिजं तस्य दोषाः शोधनमारणे।  
वङ्गस्येव हि बोद्धव्या गुणांस्तु गणयाम्यथ ८०

यशदं च सरं तिक्तं शीतलं कफपित्तहृत्।  
चक्षुष्यं परमं मेहान् पाण्डुं श्वासञ्च नाशयेत् ८१

तस्य साहजिका दोषा वङ्गस्येव निदर्शिताः।  
शोधनञ्चापि तस्येव भिषग्भिर्गदितं पुरा ८२

ताम्बूलरससम्पिष्टं शिलालेपात् पुनः पुनः।  
द्वात्रिंशद्भिः पुटैर्नागो निरुत्थं भस्म जायते ८३

अश्वत्थचिञ्चात्वक्चूर्णं चतुर्थांशेन निक्षिपेत्।  
मृत्पात्रे विद्रुतो नागो लोहदर्व्या प्रचालितः ८४

यामैकेन भवेद्भस्म तत्तुल्या स्यान्मनःशिला।  
काञ्जिकेन द्वयं पिष्ट्वा पचेद्गजपुटेन च ८५

स्वाङ्गशीतं पुनः पिष्ट्वा शिलया काञ्जिकेन च।  
पुनः पचेच्छरावाभ्यामेवं षष्टिपुटैर्मृतिः ८६

सीसं वङ्गगुणं ज्ञेयं विशेषान्मेहनाशनम् ८७

नागस्तु नागशततुल्यबलं ददाति व्याधिं च नाशयति जीवनमातनोति।  
वह्निं प्रदीपयति कामबलं करोति मृत्युञ्च नाशयति सन्ततसेवितः सः ८८

खञ्जत्वकुष्ठामयमृत्युकारी हृद्रो गशूलौ कुरुतेऽश्मरीञ्च।  
नानारुजानां च तथा प्रकोपं कुर्याच्च हृल्लासमशुद्धलौहम् ८९

पत्तलीकृतपत्राणि लौहस्याग्नौ प्रतापयेत्।  
निषिञ्चेत्तप्ततप्तानि तैले तक्रे च काञ्जिके ९०

गोमूत्रे च कुलत्थानां कषाये च त्रिधा त्रिधा।  
एवं लौहस्य पत्राणां विशुद्धिः संप्रजायते ९१

शुद्धं लौहभवं चूर्णं पातालगरुडीरसैः।  
मर्दयित्वा पुटेद्वह्नौ दद्यादेवं पुटत्रयम् ९२

पुटत्रयं कुमार्याश्च कुठारच्छिन्निकिरसैः।  
पुटषट्कं ततो दद्यादेवं तीक्ष्णमृतिर्भवेत् ९३

क्षिपेच्च द्वादशांशेन दरदं तीक्ष्णचूर्णतः।  
मर्दयेत्कन्यकाद्रा वैर्यामयुग्मं ततः पुटेत्।  
एवं सप्तपुटैर्मृत्युं लौहचूर्णमवाप्नुयात् ९४

सत्योऽनुभूतो योगेन्द्रै ः\! क्रमोऽन्यो लौहमारणे।  
कथ्यते रामराजेन कौतूहलधियाऽधुना ९५

सूतकाद् द्विगुणं गन्धं दत्त्वा कुर्याच्च कज्जलीम्।  
द्वयोः समं लौहचूर्णं मर्दयेत्कन्यकाद्र वैः ९६

यामयुग्मं ततः पिण्डं कृत्वा ताम्रस्य पात्रके।  
घर्मे धृत्वा रुबूकस्य पत्रैराच्छादयेद्बुधः ९७

यामत्रयाद्भवेदुष्णं धान्यराशौ न्यसेत्ततः।  
दत्त्वोपरि शरावं तु त्रिदिनान्ते समुद्धरेत् ९८

पिष्ट्वा च गालयेद्वस्त्रादेवं वारितरं भवेत्।  
दाडिमस्य दलं पिष्ट्वा तच्चतुर्गुणवारिणा ९९

तद्र सेनायसं चूर्णं सन्नीय प्लावयेदिति।  
आतपे शोषयेत्तच्च पुटेदेवं पुनः पुनः १००

एकविंशतिवारैस्तन्म्रियते नात्र संशयः।  
एवं सर्वाणि लौहानि स्वर्णादीन्यपि मारयेत् १०१

लौहं तिक्तं सरं शीतं कषायं मधुरं गुरु।  
रूक्षं वयस्यं चक्षुष्यं लेखनं वातलं जयेत् १०२

कफं पित्तं गरं शूलं शोफार्शः प्लीहपाण्डुताः।  
मेदोमेहकृमीन् कुष्ठं तत्किट्टं तद्वदेव हि १०३

गुञ्जामेकां समारभ्य यावत्स्युर्नवरक्तिकाः।  
तावल्लौहं समश्नीयाद्यथादोषानलं नरः १०४

कूष्माण्डं तिलतैलं च माषान्नं राजिकां तथा।  
मद्यमम्लरसञ्चैव वर्जयेल्लौहसेवकः १०५

शिलागन्धार्कदुग्धाक्ताः स्वर्णाद्याः सर्वधातवः।  
म्रियन्ते द्वादशपुटैः सत्यं गुरुवचो यथा १०६

मन्दानलत्वं बलहानिमुग्रां बिष्टम्भितां नेत्रगदान् सकुष्ठान्।  
मालां तथैव व्रणपूर्विकाञ्च कुर्यादशुद्धं खलु माक्षिकञ्च १०७

माक्षिकस्य त्रयो भागा भागैकं सैन्धवस्य च।  
मातुलुङ्गद्र वैर्वाऽथ जम्बीरस्य द्र वैः पचेत् १०८

चालयेल्लौहजे पात्रे यावत्पात्रं सुलोहितम्।  
भवेत्ततस्तु संशुद्धिं स्वर्णमाक्षिकमृच्छति १०९

कुलत्थस्य कषायेण घृष्ट्वा तैलेन वा पुटेत्।  
तक्रेण वाऽजमूत्रेण म्रियते स्वर्णमाक्षिकम् ११०

स्वर्णमाक्षिकवद्दोषा विज्ञेयास्तारमाक्षिके।  
अतस्तद्दोषशान्त्यर्थं शोधनं तस्य कथ्यते १११

कर्कोटीमेषशृङ्ग्युत्थैर्द्र वैर्जम्बीरजैर्दिनम्।  
भावयेदातपे तीव्रे विमला शुद्ध्य्ति ध्रुवम् ११२

कुलत्थस्य कषायेण घृष्ट्वा तैलेन वा पुटेत्।  
मरणं वाऽजमूत्रेण तारमाक्षिकमृच्छति ११३

न केवलं स्वर्णरूप्यगुणास्तापीजयोर्मताः।  
द्र व्यान्तरस्य संसर्गात्सन्त्यन्येऽपि गुणास्तयोः ११४

माक्षिकं मधुरं तिक्तं स्वर्यं वृष्यं रसायनम् ११५

चक्षुष्यं वस्तिरुक्कुष्ठपाण्डुमेहविषोदरम्।  
अर्शः शोफं क्षयं कण्डूं त्रिदोषञ्च नियच्छति ११६

विष्ठया मर्दयेत्तुत्थं मार्जारककपोतयोः।  
दशांशं टङ्कणं दत्त्वा पचेल्लघुपुटे ततः।  
पुटं दध्ना पुटं क्षौद्रै र्देयं तुत्थविशुद्धये ११७

तुत्थकं कटुकं क्षारं कषायं वामकं लघु ११८

लेखनं भेदनं शीतं चक्षुष्यं कफपित्तहृत्।  
विषाश्मकुष्ठकण्डूघ्नं तद्गुणं खर्परं मतम् ११९

पत्तलीकृतपत्राणि कांस्यस्याग्नौ प्रतापयेत्।  
निषिञ्चेत्तप्ततप्तानि तैले तक्रे च काञ्जिके १२०

गोमूत्रे च कुलत्थानां कषायेऽत्र त्रिधा त्रिधा।  
एवं कांस्यस्य रीतेश्च विशुद्धिः सम्प्रजायते १२१

अर्कक्षीरेण सम्पिष्टो गन्धकस्तेन लेपयेत्।  
समेन कांस्यपत्राणि शुद्धान्यम्लद्र वैर्मुहुः १२२

ततो मूषापुटे धृत्वा पचेद्गजपुटेन च।  
एवं पुटद्वयात् कांस्यं रीतिश्च म्रियते ध्रुवम् १२३

कांस्यं कषायं तीक्ष्णोष्णं लेखनं विशदं सरम्।  
गुरु नेत्रहितं रूक्षं कफपित्तहरं परम् १२४

रीतिका तु भवेद्रू क्षा सतिक्ता लवणा रसे।  
शोधनी पाण्डुरोगघ्नी कृमिहृन्नातिलेखनी १२५

दुग्धाम्लयोगतस्तस्य विशुद्धिर्गदिता बुधैः १२६

सिन्दूर उष्णो वीसर्पकुष्ठकण्डूविषापहः।  
भग्नसन्धानजननो व्रणशोधनरोपणः १२७

गोमूत्रगन्धवत्कृष्णं स्रिग्धं मृदु तथा गुरु।  
तिक्तं कषायं शीतञ्च सर्वश्रेष्ठं तदायसम् १२८

विन्ध्यादौ बहुलं तत्तु यत्र लौहं यतोऽधिकम्।  
तच्छोधनमृते व्यर्थमनेकमलमेलनात् १२९

शिलाजतु समानीय सूक्ष्मं खण्डं विधाय च।  
निक्षिप्यात्युष्णपानीये यामैकं स्थापयेत्सुधीः १३०

मर्दयित्वा ततो नीरं गृह्णीयाद्वस्त्रगालितम्।  
स्थापयित्वा च मृत्पात्रे धारयेदातपे बुधः १३१

उपरिस्थं घनं यत्स्यात्तत्क्षिपेदन्यपात्रके।  
एवं पुनः पुनर्नीतं द्विमासाभ्यां शिलाजतु १३२

भवेत्कार्यक्षमं वह्नौ क्षिप्तं लिङ्गोपमं भवेत्।  
निर्धूमञ्च ततः शुद्धं सर्वकर्मसु योजयेत् १३३

व्याधिव्याधितसात्म्यं समनुसरन् भावयेदयःपात्रे।  
प्राक् केवलजलधौतं शुष्कं क्वाथैस्ततो भाव्यम् १३४

तुल्यं गिरिजेन जले वसुगुणिते भावनौषधं क्वाथ्यम्।  
तत्क्वाथे पादांशे पूतोष्णे प्रक्षिपेद्गिरिजम् १३५

तत्समरसतां यातं संशुष्कं प्रक्षिपेद्र से भूयः।  
स्वैः स्व्रेवं क्वाथैर्भाव्यं वारान् भवेत् सप्त १३६

अथ स्निग्धस्य शुद्धस्य वृतं तिक्तकसाधितम्।  
त्र्\! यहं युञ्जीत गिरिजमेकैकेन तथा त्र्\! यहम् १३७

फलत्रयस्य यूषेण पटोल्या मधुकस्य च।  
शिलाजमेवं देहस्य भवत्यत्युपकारकम् १३८

लोहस्थितं निम्बगुडूचिसर्पिर्यवैर्यथावत्परिभावयेत्तत्।  
सन्तानिकाकीटपतङ्गदंशदुष्टौषधीदोषनिवारणाय १३९

उष्णे च काले रवितापयुक्ते व्यभ्रे निवाते समभूमिभागे।  
चत्वारि पात्राण्यसितायसानि न्यस्यातपे तत्र कृतावधानः १४०

शिलाजतु श्रेष्ठमवाप्य पात्रे प्रक्षिप्य तस्माद् द्विगुणञ्च तोयम्।  
उष्णं तदूर्ध्वं क्वथितञ्च दत्त्वा विशोधयेत्तन्मृदितं यथावत् १४१

ततस्तु यत्कृष्णमुपैति चोर्ध्वं सन्तानिकावद्र विरश्मितप्तम्।  
पात्रे तदन्यत्र ततो निदध्यात्तत्रापरं कोष्णजलं क्षिपेच्च १४२

पुनश्च तस्मादपरत्र पात्रे पश्चाच्च पात्रादपरत्र भूयः।  
यदा विशुद्धं जलमेवमूर्ध्वं कृष्णं समस्तं मलमेत्यधस्तात्।  
तदा त्यजेत्तत्सलिलं मलञ्च शिलाजतु स्याज्जलशुद्धमेवम् १४३

शिलाजतु स्मृतं तिक्तं कटूष्णं कटुपाकि च।  
रसायनं योगवाहि श्लेष्ममेहाश्मशर्कराः १४४

मूत्रकृच्छ्रं क्षयं श्वासं शोथमर्शांसि पाण्डुताम्।  
वातरक्तं तथा कुष्ठमपस्मारोदरं हरेत् १४५

नानाधान्यैर्यथाप्राप्तैस्तुषवर्जैर्जलान्वितैः।  
मृद्भाण्डं पूरितं रक्षेद्यावदम्लत्वमाप्नुयात् १४६

तन्मध्ये भृङ्गराड् मुण्डी विष्णुक्रान्ता पुनर्नवा।  
मीनाक्षी चैव सर्पाक्षी सहदेवी शतावरी १४७

त्रिफला गिरिकर्णी च हंसपादी च चित्रकम्।  
समूलं कुट्टयित्वा तु यथालाभं विनिक्षिपेत् १४८

पूर्वाम्लभाण्डमध्ये तु धान्याम्लकमिदं स्मृतम्।  
स्वेदनादिषु सर्वत्र रसराजस्य योजयेत्।  
अत्यम्लमारनालं वा तदभावे प्रयोजयेत् १४९

त्र्\! यूषणं लवणं राजी रजनी त्रिफलाऽद्र कम्।  
महाबला नागबला मेघनादः पुनर्नवा १५०

मेषशृङ्गी चित्रकञ्च नवसारं समं समम्।  
एतत्समस्तं व्यस्तं वा पूर्वाम्लेनैव पेषयेत् १५१

प्रलिम्पेत्तेन कल्केन वस्त्रमङ्गुलमात्रकम् १५२

तन्मध्ये निक्षिपेत्सूतं बद्ध्वा तत्त्रिदिनं पचेत्।  
दोलायन्त्रेऽम्लसंयुक्ते जायते स्वेदितो रसः १५३

मूलकानलसिन्धूत्थत्र्\! यूषणार्द्र कराजिकाः।  
रसस्य षोडशांशेन द्र व्यं युञ्ज्यात् पृथक्पृथक् १५४

द्र व्येष्वनुक्तमानेषु मतं मानमितं बुधैः।  
पट्टावृतेषु चैतेषु सूतं प्रक्षिप्य काञ्जिके १५५

स्वेदयेद्दिनमेकञ्च दोलायन्त्रेण बुद्धिमान्।  
स्वेदात्तीव्रो भवेत्सूतो मर्दनाच्च सुनिर्मलः १५६

इष्टिकाचूर्णचूर्णाभ्यामादौ मर्द्यो रसस्ततः।  
दध्ना गुडेन सिन्धूत्थराजिकागृहधूमकैः १५७

कुमारिकाचित्रकरक्तसर्षपैः कृतैः कषायैर्बृहतीविमिश्रितैः।  
फलत्रिकेणापि विमर्दितो रसो दिनत्रयं सर्वमलैर्विमुच्यते १५८

त्र्\! यूषणत्रिफलावन्ध्याकन्दैः क्षुद्रा द्वयान्वितैः।  
चित्रकोर्णानिशाक्षारकन्याऽककनकद्र वैः १५९

सूतं कृतेन यूषेण वारान्सप्त विमर्दयेत्।  
इत्थं संमूर्च्छितः सूतस्त्यजेत्सप्तापि कञ्चुकान् १६०

मयूरग्रीवताप्याभ्यां नष्टपिष्टीकृतस्य च।  
यन्त्रे विद्याधरे कुर्याद्र सेन्द्र स्योर्ध्वपातनम् १६१

त्रिफलाशिग्रुशिखिभिर्लंवणासुरिसंयुतैः।  
नष्टपिष्टं रसं कृत्वा लेपयेदूर्ध्वभाजनम् १६२

ततो दीप्तैरधः पातमुपलैस्तस्य कारयेत्।  
यन्त्रे भूधरसंज्ञे तु ततः सूतो विशुद्ध्य्ति १६३

स्वेदनादिक्रियाभिस्तु शोधितोऽसौ यदा भवेत्।  
तदा कार्याणि कुरुते प्रयोज्यः सर्वकर्मसु १६४

गृहकन्या हरति मलं त्रिफलाऽग्नि चित्रको विषं हन्ति।  
तस्मादेभिर्मिश्रैर्वारान् संमूर्च्छयेत्सप्त १६५

कुमारिकाचित्रकरक्तसर्षपैः कृतैः कषायैर्वृहतीविमिश्रितैः।  
फलत्रिकेणापि विमर्दितो रसो दिनत्रयं सर्वमलैर्विमुच्यते १६६

कुमार्या च निशाचूर्णैर्दिनं सूतं विमर्दयेत्।  
एवं कदर्थितः सूतः षण्ढो भवति निश्चितम् १६७

बह्वौषधिकषायेण स्वेदितः स बली भवेत्।  
सर्पाक्षीचिञ्चिकावन्ध्याभृङ्गाब्दैः स्वेदितो बली।  
ततः स पावकद्रा वैः स्विन्नः स्यादतिदीप्तिमान् १६८

धूमसारं रसं तोरीं गन्धकं नवसादरम्।  
यामैकं मर्दयेदम्लैर्भागं कृत्वा समं समम् १६९

काचकूप्यां विनिक्षिप्य ताञ्च मृद्वस्त्रमुद्र या।  
विलिप्य परितो वक्त्रे मुद्रा ं\! दत्त्वा विशोषयेत् १७०

अधः सच्छिद्र पिठरीमध्ये कूपीं निवेशयेत्।  
पिठरीं बालुकापूरैर्भृत्वा चाकूपिकागलम् १७१

निवेश्य चुल्ल्यां तदधो बह्निं कुर्याच्छनैः शनैः।  
तस्मादत्यधिकं किञ्चित्पावकं ज्वालयेत्क्रमात् १७२

एवं द्वादशभिर्यामैम्रियते रस उत्तमः।  
स्फोटयेत्स्वाङ्गशीतं तमूर्ध्वगं गन्धकं त्यजेत् १७३

अधःस्थञ्च मृतं सूतं गृह्णीयात्तं तु मात्रया।  
यथोचितानुपानेन सर्वकर्मसु योजयेत् १७४

अपामार्गस्य बीजानां मूषायुग्मं प्रकल्पयेत्।  
तत्सम्पुटे क्षिपेत्सूतं मलयूदुग्धमिश्रितम् १७५

द्रो णपुष्पीप्रसूनानि विडङ्गमरिमेदकः।  
एतच्चूर्णमधश्चोर्ध्वं दत्त्वा मुद्रा प्रदीयते १७६

तद्गोलं स्थापयेत्सम्यङ् मृन्मूषासम्पुटे पचेत् १७७

एवमेकपुटेनैव सूतकं भस्म जायते।  
तत्प्रयोज्यं यथास्थाने यथामात्रं यथाविधि १७८

काकोदुम्बरिकादुग्धैः रसं किञ्चिद्विमर्दयेत्।  
तद्दुग्धघृष्टहिङ्गोश्च मूषायुग्मं प्रकल्पयेत् १७९

क्षिप्त्वा तत्संपुटे सूतं तत्र मुद्रा ं\! प्रदापयेत्।  
धृत्वा तद् गोलकं प्राज्ञो मृन्मूषासम्पुटेऽधिके।  
पचेद् गजपुटेनैव सूतकं याति भस्मताम् १८०

नागवल्लीरसैर्घृष्टः कर्कोटीकन्दगर्भितः।  
मृन्मूषासम्पुटे पक्वं सूतो यात्येव भस्मताम् १८१

तत्र पारदस्य संक्षिप्तं शोधनं कर्त्तव्यम्।  
शुद्धसूतसमं कुर्यात्प्रत्येकं गैरिकं सुधीः।  
इष्टिकां खटिकां तद्वत्स्फटिकां सिन्धुजन्म च १८२

वल्मीकं क्षारलवणं भाण्डरञ्जकमृत्तिकाम्।  
सर्वाण्येतानि संचूर्ण्य वाससा चापि शोधयेत् १८३

एभिश्चूर्णैर्युतं सूतं यावद्यामं विमर्दयेत्।  
तच्चूर्णसहितं सूतं स्थालीमध्ये परिक्षिपेत् १८४

तस्याः स्थाल्या मुखे स्थालीमपरां धारयेत्समाम्।  
सवस्त्रकुट्टितमृदा मुद्र येदनयोर्मुखम् १८५

संशोष्य मुद्र येद्भूयो भूयः संशोष्य मुद्र येत्।  
सम्यग्विशोष्य मुद्रा ं\! तां स्थालद्यं चुल्ल्यां विधारयेत् १८६

अग्निं निरन्तरं दद्याद्यावद्दिनचतुष्टयम्।  
अङ्गारोपरि तद्यन्त्रं रक्षेद्यत्नादहर्निशम् १८७

शनैरुद्घाटयेद्यन्त्रमूर्ध्वस्थालीगतं रसम्।  
कर्पूरवत्सुविमलं गृह्णीयाद् गुणवत्तरम् १८८

तद्देवकुसुमचन्दनकस्तूरीकुङ्कुमैर्युक्तम्।  
खादन् हरति फिरङ्गं व्याधिं सोपद्र वं सपदि १८९

विन्दति वह्नेर्दीप्तिं पुष्टिं वीर्यं बलं विपुलम्।  
रमयति रमणीशतकं रसकर्पूरस्य सेवकः सततम् १९०

शुद्धसूतस्य गृह्णीयाद्भिषग्भागचतुष्टयम्।  
शुद्धगन्धस्य भागैकं तावत्कृत्रिमगन्धकम् १९१

अथवा पारदस्यार्द्धं शुद्धगन्धकमेव हि।  
तयोः कज्जलिकां कुर्याद्दिनमेकं विमर्दयेत् १९२

मृत्तिका वाससा सार्द्धं कुट्टयेदतियत्नतः।  
तथा वारत्रयं सम्यक्काचकूपीं प्रलेपयेत् १९३

मृत्तिकां शोषयित्वा तु कूप्यां कज्जलिकां क्षिपेत्।  
तां कूपीं बालुकायन्त्रे स्थापयित्वा रसं पचेत् १९४

अग्निं निरन्तरं दद्याद्यावद्दिनचुतष्टयम्।  
गृह्णीयादूर्ध्वसंलग्नं सिन्दूरसदृशं रसम् १९५

इति सिन्दूररसः।  
पारदः कृमिकुष्ठघ्नो जयदो दृष्टिकृत्सरः।  
मृत्युहृच्च महावीर्यो योगवाही ज्वरापहः १९६

स्मृत्योजोरूपदो वृष्यो वृद्धिकृद्धातुवर्द्धनः।  
षण्ढत्वनाशनः शूरः खेचरः सिद्धिदःपरः १९७

पारदः सकलरोगहा स्मृतः षड्रसो निखिलयोगवाहकः।  
पञ्चभूतमय एष कीर्त्तितस्तेन तद्गुणगणैर्विराजते १९८

यस्य रोगस्य यो योगस्तेनैव सह योजितः।  
रसेन्द्रो हन्ति तं रोगं नरकुञ्जरवाजिनाम् १९९

मेषीक्षीरेण दरदमम्लवर्गैश्च भावितम्।  
सप्तवारान्प्रयत्नेन शुद्धिमायाति निश्चितम् २००

तिक्तं कषायं कटु हिङ्गुलं स्यान्नेत्रामयघ्नं कफपित्तहारि।  
हृल्लासकण्डूज्वरकामलाश्च प्लीहामवातौ च गरं निहन्ति २०१

निम्बूरसैर्निम्बपत्ररसैर्वा याममात्रकम्।  
घृष्ट्वा दरदमूर्ध्वन्तु पातयेत्सूतयुक्तिवत् २०२

तत्रोर्ध्वपिठरीलग्नं गृह्णीयाद्र समुत्तमम्।  
शुद्धमेव हि तं सूतं सर्वकर्मसु योजयेत् २०३

अशुद्धो गन्धकः कुर्यात्कुष्ठं पित्तरुजां भ्रमम्।  
हन्ति वीर्य्यं बलं रूपं तस्माच्छुद्धः प्रयुज्यते २०४

लौहपात्रे विनिक्षिप्य घृतमग्नौ प्रतापयेत्।  
तप्ते घृते तत्समानं क्षिपेद् गन्धकजं रजः २०५

विद्रुतं गन्धकं दृष्ट्वा तनुवस्त्रे विनिक्षिपेत्।  
यथा वस्त्राद्विनिःस्रुत्य दुग्धमध्येऽखिलं पतेत्।  
एवं स गन्धकः शुद्धः सर्वकर्मोचितो भवेत् २०६

गन्धकः कटुकस्तिक्तो वीर्य्योष्णस्तुवरः सरः २०७

पित्तलः कटुकः पाके कण्डूवीसर्पजन्तुजित्।  
हन्ति कुष्ठक्षयप्लीहकफवातान् रसायनः २०८

पीडां विधत्ते विविधां नराणां कुष्ठं क्षयं पाण्डुगदञ्च कुर्य्यात्।  
हृत्पार्श्वपीडां च करोत्यसह्यामशुद्धमभ्रं गुरु वह्निहृत्स्यात् २०९

कृष्णाभ्रकं धमेद्वह्नौ ततः क्षीरे विनिक्षिपेत्।  
भिन्नपत्रं तु तत्कृत्वा तण्डुलीयाम्लयोर्द्र वैः।  
भावयेदष्टयामं तदेवमभ्रं विशुद्ध्यति २१०

कृत्वा धान्याभ्रकं तथा शोषयित्वाऽथ मर्दयेत्।  
अर्कक्षीरैर्दिनं खल्वे चक्राकारं च कारयेत् २११

वेष्टयेदर्कपत्रैश्च सम्यग्गजपुटे पचेत्।  
पुनर्मर्द्यं पुनः पाच्यं सप्तवारान् पुनः पुनः २१२

ततो वटजटाक्वाथैस्तद्वद्देयं पुटत्रयम्।  
म्रियते नात्र सन्देहः प्रयोज्यं सर्वकर्मसु २१३

तुल्यं घृतं मृताभ्रेण लोहपात्रे विपाचयेत्।  
घृते जीर्णे तदभ्रन्तु सर्वयोगेषु योजयेत् २१४

पादांशशालिसंयुक्तमभ्रं बद्ध्वाऽथ कम्बले।  
त्रिरात्रं स्थापयेन्नीरे तत्क्लिन्नं मर्दयेत्करैः २१५

कम्बलाद्गलितं सूक्ष्मं बालुकारहितञ्च यत्।  
तद् धान्याभ्रमिति प्रोक्तमभ्रमारणसिद्धये २१६

अभ्रं कषायं मधुरं सुशीतमायुष्करं धातुविवर्द्धनञ्च।  
हन्यात् त्रिदोषं व्रणमेहकुष्ठं प्लीहोदरं ग्रन्थिविषकृमींश्च २१७

रोगान् हन्ति द्र ढयति वपुर्वीर्यवृद्धिं विधत्ते।  
तारुण्याढ्यं रमयति शतं योषितां नित्यमेव।  
दीर्घायुष्काञ्जनयति सुतान् सिंहतुल्यप्रभावान्।  
मृत्योर्भीतिं हरति सुतरां सेव्यमानं मृताभ्रम् २१८

अशुद्धं तालमायुर्हृत्कफमारुतमेहकृत्।  
तापस्फोटाङ्गसङ्कोचं कुरुते तेन शोधयेत् २१९

तालकं कणशः कृत्वा तच्चूर्णं काञ्जिके पचेत्।  
दोलायन्त्रेण यामैकं ततः कूष्माण्डजद्र वैः २२०

तिलतैले पचेद्यामं यामञ्च त्रिफलाजले।  
एवं यन्त्रे चतुर्यामं पक्वं शुद्ध्य्ति तालकम् २२१

सदलं तालकं शुद्धं पौनर्नवरसेन तु।  
खल्वे विमर्दयेदेकं दिनं पश्चाद्विशोधयेत् २२२

ततः पुनर्नवाक्षारैः स्थाल्यामर्द्धं प्रपूरयेत्।  
तत्र तद्गोलकं कृत्वा पुनस्तेनैव पूरयेत् २२३

आकण्ठं पिठरं तस्य पिधानं धारयेन्मुखे।  
स्थालद्यं चुल्ल्यां समारोप्य क्रमाद्वह्निं विवर्धयेत् २२४

दिनान्यन्तरशून्यानि पञ्च वह्निं प्रदापयेत् २२५

एवं तन्म्रियते तालं मात्रा तस्यैकरक्तिका।  
अनुपानान्यनेकानि यथायोग्यं प्रयोजयेत् २२६

हरितालं कटु स्निग्धं कषायोष्णं हरेद्विषम्।  
कण्डूकुष्ठास्यरोगास्रकफपित्तकचव्रणान् २२७

तालकं हरते रोगान्कुष्ठमृत्युज्वरापहम्।  
शोधितं कुरुते कान्तिं वीर्यवृद्धिं तथाऽयुषम् २२८

तालकस्यैव भेदोऽस्ति मनोगुप्तैतदन्तरम्।  
तालकं त्वतिपीतं स्याद्भवेद्र क्ता मनः शिला २२९

मनःशिला मन्दवलं करोति जन्तुं ध्रुवं शोधनमन्तरेण।  
मलस्य बन्धं किल मूत्ररोधं सशर्करं कृच्छ्रगदञ्च कुर्य्यात् २३०

पचेत्त्र्यहमजामूत्रे दोलायन्त्रे मनःशिलाम्।  
भावयेत्सप्तधा पित्तैरजायाः सा विशुद्ध्यति २३१

गुर्वी मनः शिला वर्ण्या सरोष्णा लेखनी कटुः।  
तिक्ता स्निग्धा विषश्वासकासभूतकफास्रनुत् २३२

नरमूत्रे च गोमूत्रे सप्ताहं रसकं पचेत्।  
दोलायन्त्रेण शुद्धः स्यात्ततः कार्येषु योजयेत् २३३

खर्परं कटुकं क्षारं कषायं वामकं लघु।  
लेखनं भेदनं शीतं चक्षुष्यं कफपित्तहृत्।  
विषाश्मकुष्ठकण्डूनां नाशनं परमं मतम् २३४

सूर्यावर्त्तो वज्रकन्दः कदली देवदालिका।  
शिग्रुः कोशातकी वन्ध्या काकमाची च बालकम् २३५

एषामेकरसेनैव त्रिक्षारैर्लवणैः सह।  
भावयेदम्लवर्गैश्च दिनमेकं प्रयत्नतः २३६

ततः पचेच्च तद्द्रा वैर्दोलायन्त्रे दिनं सुधीः।  
एवं शुद्ध्य्न्ति ते सर्वे प्रोक्ता उपरसा हि ये २३७

कङ्कुष्ठं गैरिकं शङ्खः कासीसं टङ्कणं तथा।  
नीलाञ्जनं शुक्तिभेदाः क्षुल्लकाः सवराटकाः २३८

जम्बीरवारिणा स्विन्नाः क्षालिताः कोष्णवारिणा।  
शुद्धिमायान्त्यमी योज्या भिषग्भिर्योगसिद्धये २३९

अशुद्धं कुरुते वज्रं कुष्ठं पार्श्वव्यथां तथा।  
पाण्डुत्वं पङ्गुलत्वञ्च तस्मात्संशोध्य मारयेत् २४०

कुलत्थकोद्र वक्वाथे दोलायन्त्रे विपाचयेत्।  
व्याघ्रीकन्दगतं वज्रं त्रिदिनात्तद्विशुद्ध्य्ति २४१

गृहीत्वाऽह्नि शुभे वज्रंव्याघ्रीकन्दोदरे क्षिपेत्।  
महिषीविष्ठया लिप्त्वा कारीषाग्नौ विपाचयेत् २४२

त्रियामायां चतुर्यामं यामिन्यन्तेऽश्वमूत्रके।  
सेचयेत्पाचयेदेवं सप्तरात्रेण शुद्ध्य्ति २४३

हिंगुसैन्धवसंयुक्ते क्षिपेत्क्वाथे कुलत्थजे।  
तप्तं तप्तं पुनर्वज्रं भवेद्भस्म त्रिसप्तधा २४४

मेषशृङ्गभुजङ्गास्थिकूर्मपृष्ठाम्लवेतसान् २४५

शशदन्तं समं पिष्ट्वा वज्रीक्षीरेण गोलकम्।  
कृत्वा तन्मध्यगं वज्रं म्रियते ध्मातमेव हि २४६

आयुः पुष्टिं बलं वीर्यं वर्णं सौख्यं करोति च।  
सेवितं सर्वरोगघ्नं मृतं वज्रं न संशयः २४७

वज्रवत्सर्वरत्नानि शोधयेन्मारयेत्तथा।  
शुद्धानां मारितानाञ्च तेषां शृणु गुणानपि २४८

मणयो वीर्यतः शीता मधुरास्तुवरा रसात्।  
चक्षुष्या लेखनाश्चापि सारका विषहारकाः।  
धारणात्ते तु मङ्गल्या ग्रहदृष्टिहरा अपि २४९

सिन्धुवारसदृक्पत्रो वत्सनाभ्याकृतिस्तथा।  
यत्पार्श्वे न तरोर्वृद्धिर्वत्सनाभः स भाषितः २५०

गोमूत्रे त्रिदिनं स्थाप्यं विषं तेन विशुद्ध्य्ति।  
रक्तसर्षपतैलाक्ते तथा धार्यञ्च वाससि २५१

ये गुणा गरले प्रोक्तास्ते स्युर्हीना विशोधनात्।  
तस्माद्विषं प्रयोगे तु शोधयित्वा प्रयोजयेत् २५२

विषं प्राणहरं प्रोक्तं व्यवायि च विकाशि च।  
आग्नेयं वातकफहृद्योगवाहि मदावहम् २५३

तदेव युक्तियुक्तन्तु प्राणदायि रसायनम्।  
योगवाहि परं वातश्लेष्मजित्सन्निपातहृत् २५४

अर्कक्षीरं स्नुहीक्षीरं लाङ्गली करवीरकः।  
गुञ्जाऽहिफेनो धत्तूरः सप्तोपविषजातयः २५५

गुणहीनं भवेद्वर्षादूर्ध्वं तद्रू पमौषधम्।  
मासद्वयात्तथा चूर्णं लभते हीनवीर्यताम् २५६

हीनत्वं गुटिकालेहौ लभेते वत्सरं यदि।  
हीनाः स्युर्घृततैलाद्याश्चतुर्मासाधिकास्तथा २५७

घृतमब्दात्परं पक्वं हीनवीर्यत्वमाप्नुयात्।  
तैलं पक्वमपक्वञ्च चिरस्थायि गुणाधिकम् २५८

ओषध्यो लघुपाकाः स्युर्निर्वीर्या वत्सरात्परम्।  
पुराणाः स्युर्गुणैर्युक्ता आसवा धातवो रसाः २५९

इति श्रीमिश्रलटकन तनय श्रीमिश्रभाव विरचिते भावप्रकाशे परिभाषादिप्रकरणे

तृतीयं धात्वादिशोधनमारणविधिप्रकरणं समाप्तम् ३

अथ चतुर्थं स्नेहपानविधिप्रकरणम् ४

स्नेहश्चतुर्विधः प्रोक्तो घृतं तैलं वसा तथा।  
मज्जा च तं पिवेन्मर्त्यः किञ्चिदभ्युदिते रवौ १

स्थावरो जङ्गमश्चैव द्वियोनिः स्नेह उच्यते।  
तिलतैलं स्थावरेषु जङ्गमेषु घृतं वरम्।  
द्वाभ्यां त्रिभिश्चतुर्भिर्वा यमकस्रिवृतो महान् २

पिबेत् त्र्\! यहं चतुरहं पञ्चाहं षडहानि वा ३

दोषकालवयोवह्निबलान्यालोक्य योजयेत्।  
हीनाञ्चमध्यमां ज्येष्ठां मात्रां स्नेहस्य बुद्धिमान् ४

अमात्रया तथाऽकाले मिथ्याऽहारविहारतः।  
स्नेहः करोति शोथार्शस्तन्द्रा निद्रा विसंज्ञताः ५

देया दीप्ताग्नये मात्रा स्नेहस्यैकपलोन्मिता।  
मध्यमाय त्रिकर्षा स्याज्जघन्याय द्विकार्षिकी ६

अथवा स्नेहमात्राः स्युस्तिस्रोऽन्या सर्वसम्मताः।  
अहोरात्रेण महती जीर्यत्यह्नि तु मध्यमा।  
जीर्यत्यल्पा दिनार्द्धेन सा विज्ञेया सुखावहा ७

अल्पा स्याद्दीपनी वृष्या स्वल्पदोषे प्रपूजिता ८

मध्यमा स्नेहनी ज्ञेया वृंहणी भ्रमहारिणी।  
ज्येष्ठा कुष्ठविषोन्मादग्रहापस्मारनाशिनी ९

या मात्रा प्रथमे यामे गते जीर्यति वासरे।  
सा मात्रा दीपयत्यग्निमल्पदोषे च पूजिता १०

या मात्रा वासरस्यार्द्धे व्यतीते परिजीर्यति।  
सा वृष्या बृंहणी च स्यान्मध्यदोषे प्रपूजिता ११

या मात्रा चरमे यामे स्थितेऽह्न परिजीर्यति।  
सा मात्रा स्नेहनी ज्ञेया बहुदोषेषु पूजिता १२

केवलं पैत्तिके सर्पिर्वातिके लवणान्वितम्।  
देयं वहुकफे वह्निव्योषक्षारसमन्वितम् १३

रूक्षक्षतविषार्त्तानां वातपित्तविकारिणाम्।  
हीनमेधास्मृतीनां च सर्पिष्पानं प्रशस्यते १४

कृमिकोष्ठानिलाविष्टाः प्रवृद्धकफमेदसः।  
पिबेयुस्तैलसात्म्याश्च तैलं दार्ढ्यार्थिनस्तु ये १५

व्यायामकर्षिताः शुष्करेतोरक्ता महारुजः।  
महाग्निमारुतप्राणा वसायोग्या नराः स्मृताः १६

क्रूराशयाः क्लेशसहा वातार्त्ता दीप्तवह्नयः।  
मज्जानञ्च पिबेयुस्ते सर्पिर्वा सर्वतो हितम् १७

शीतकाले दिवा स्नेहमुष्णकाले पिबेन्निशि।  
वातपित्ताधिके रात्रौ वातश्लेष्माधिके दिवा १८

नस्याभ्यज्जनगण्डूषमूर्ध्वकर्णाक्षितर्पणे।  
तैलं घृतं वा युञ्जीत दृष्ट्वा दोषबलाबलम् १९

घृते कोष्णं जलं पेयं तैले यूषः प्रशस्यते।  
वसामज्ज्ञोः पिबेन्मण्डमनुपानं सुखावहम् २०

स्नेहद्विषः शिशून्वृद्धान्सुकुमारान्कृशानपि।  
तृष्णालुकानुष्णकाले सह भक्तेन पाययेत् २१

सर्पिष्मती बहुतिला यवागूः स्वल्पतण्डुला।  
सुखोष्णा सेव्यमाना तु सद्यः स्नेहनकारिणी २२

शर्कराचूर्णसंयुक्ते दोहनस्थे घृते तु गाम्।  
दुग्ध्वा क्षीरं पिबेद्रू क्षः सद्यः स्नेहनमुत्तमम् २३

मिथ्याऽचाराद् बहुत्वाच्च यस्य स्नेहो न जीर्यति।  
विष्टभ्य वाऽपि जीर्येत वारिणोष्णेन वामयेत् २४

स्नेहस्याजीर्णशङ्कायां पिबेदुष्णोदकं नरः।  
तेनोद्गारो भवेच्छुद्धो भक्तं प्रति रुचिस्तथा २५

स्नेहेन पैत्तिकस्याग्निर्यदा तीक्ष्णतरीकृतः।  
तदाऽस्योदीरयेत् तृष्णां विषमां तस्य पाययेत्।  
शीतलं पायसं तेन तृष्णा तस्य प्रशाम्यति २६

अजीर्णी वर्जयेत्स्नेहमुदरी तरुणज्वरी।  
दुर्बलोऽरोचकी स्थूलो मूर्च्छालो मेहपीडितः २७

दत्तवस्तिविरिक्तश्च वान्तस्तृष्णाश्रमान्वितः।  
अकालप्रसवा नारी दुर्दिने च विवर्जयेत् २८

स्वेद्यसंशोध्यमद्यस्त्रीव्यायामासक्तचित्तकाः २९

वृद्धबालकृशा रूक्षाः क्षीणास्राः क्षीणरेतसः।  
वातार्त्तास्तिमिरार्त्ता ये तेषां स्नेहनमुत्तमम् ३०

वातानुलोम्यं दीप्ताग्निर्वर्चः स्निग्धमसंहतम्।  
मृदुस्निग्धाङ्गताऽग्लानिः स्नेहद्वेषोऽथ लाघवम्।  
विमलेन्द्रि यता सम्यक् स्निग्धे रूक्षे विपर्ययः ३१

भक्तद्वेषो मुखस्रावो गुदे दाहः प्रवाहिका।  
तन्द्रा ऽतीसारपाण्डुत्वं भृशं स्निग्धस्य लक्षणम् ३२

रूक्षस्य स्नेहनं स्नेहैरतिस्निग्धस्य रूक्षणम्।  
श्यामाकचणकाद्यैश्च तक्रपिण्याकसक्तुभिः ३३

दीप्ताग्निः शुद्धकोष्ठश्च पुष्टधातुर्दृढेन्द्रि यः।  
निर्जरो बलवर्णाढ्यः स्नेहसेवी भवेन्नरः ३४

स्नेहे व्यायामसंशीतवेगाघातप्रजागरान्।  
दिवास्वप्नमभिष्यन्दि रूक्षान्नञ्च विवर्जयेत् ३५

इति श्रीमिश्रलटकन तनय श्रीमिश्रभाव विरचिते भावप्रकाशे परिभाषादिप्रकरणे

चतुर्थं स्नेहपानविधिप्रकरणं समाप्तम् ४

 

अथ पञ्चमं पञ्चकर्मविधिप्रकरणम् ५

प्रथमं वमनं पश्चाद्विरेकश्चानुवासनम्।  
एतानि पञ्चकर्माणि निरूहो नावनं तथा १

शरत्काले वसन्ते च प्रावृट्काले च देहिनाम्।  
वमनं रेचनं चैव कारयेत्कुशलो भिषक् २

बलवन्तं कफव्याप्तं हृल्लासादिनिपीडितम्।  
तथा वमनसात्म्यञ्च धीरचित्तञ्च वामयेत् ३

विषदोषे स्तन्यरोगे मन्देऽग्नौ श्लीपदेऽबुदे।  
हृद्रो गे कुष्ठवीसर्पमेहाजीर्णभ्रमेषु च ४

विदारिकाऽपचीकासश्वासपीनसवृद्धिषु।  
अपस्मारे ज्वरोन्मादे तथा रक्तातिसारिषु ५

नासाताल्वोष्ठपाकेषु कर्णस्रावेऽधिजिह्वके।  
गलशुण्ड्यामतीसारे पित्तश्लेष्मगदे तथा।  
मेदोगदेऽरुचौ चैव वमनं कारयेद्भिषक् ६

न वामनीयस्तिमिरी न गुल्मी नोदरी कृशः।  
नातिवृद्धो गर्भिणी च न स्थूलो न क्षतातुरः ७

मदार्त्तो बालको रूक्षः क्षुधितश्च निरूहितः।  
उदावत्तर्यूर्ध्वरक्ती च दुश्छर्द्यः केवलानिली ८

पाण्डुरोगी कृमिव्याप्तः पवनात्स्वरघातवान् ९

एतेऽप्यजीर्णव्यथिता वाम्या ये विषपीडिताः।  
कफव्याप्ताश्च ते वाम्या मधुकक्वाथपानतः १०

सुकुमारं कृशं बालं वृद्धं भीरुञ्च वामयेत्।  
पाययित्वा यवागूं वा क्षीरतक्रदधीनि च ११

असात्म्यैः श्लेष्मलैर्भोज्यैर्दोषानुत्क्लेश्य देहिनाम्।  
स्निग्धस्विन्नाय वमनं दत्तं सम्यक्प्रवर्त्तते १२

वमनेषु च सर्वेषु सैन्धवं मधु वा हितम्।  
वीभत्सं वमनं दद्याद्विपरीतं विरेचनम् १३

क्वाथद्र व्यस्य कुडवं श्रपयित्वा जलाढके।  
अर्द्धभागावशिष्टञ्च वमनेष्ववचारयेत् १४

क्वाथपाने नवप्रस्था ज्येष्ठा मात्रा प्रकीर्त्तिता।  
मध्यमा षण्मिता प्रोक्ता त्रिप्रस्था च कनीयसी १५

वमने च विरेके च तथा शोणितमोक्षणे।  
अर्द्धत्रयोदशपलं प्रस्थमाहुर्मनीषिणः १६

कल्कचूर्णावलेहानां त्रिपलं मात्रयोत्तमम्।  
मध्यमं द्विपलं विद्यात्कनीयस्तु पलं भवेत् १७

वमने चाष्टवेगाःस्युः पित्तान्ता उत्तमास्तु ते।  
षड् वेगा मध्यमा वेगाश्चत्वारस्त्वपरे मताः १८

कफं कटुकतीक्ष्णोष्णैः पित्तं स्वादुहिमैर्जयेत्।  
सुस्वादुलवणाम्लोष्णैः संसृष्टं वायुना कफम् १९

कृष्णां राठफलं सिन्धुं कफे कोष्णजलैः पिबेत्।  
पटोलवासानिम्बांश्च पित्ते शीतजलैः पिबेत् २०

सश्लेष्मवातपीडायां सक्षीरं मदनं पिबेत्।  
अजीर्णे कोष्णपानीयं सिन्धुं पीत्वा वमेत्सुधीः २१

वमनं पाययित्वा तु जानुमात्रासने स्थितम्।  
कण्ठमेरण्डनालेन स्पृशन्तं वामयेद्भिषक् २२

प्रसेको हृद्ग्रहः कोठः कण्डूर्दुश्छर्दिते भवेत्।  
अतिवान्ते भवेत्तृष्णा हिक्कोद्गारो विसंज्ञिता २३

जिह्वानिःसरणं चाक्ष्णोर्व्यावृत्तिर्हनुसंहतिः।  
रक्तच्छर्दिः ष्ठीवनञ्च कण्ठपीडा च जायते २४

वमनस्यातियोगे तु मृदु कुर्याद्विरेचनम्।  
वमनेन प्रविष्टायां जिह्वायां कवलग्रहाः।  
स्निग्धाम्ललवणैर्युक्तैर्घृतक्षीररसैर्हिताः २५

फलान्यम्लानि खादेयुस्तस्य चान्येऽग्रतो नराः।  
निःसृतान्तु तिलद्रा क्षाकल्कलिप्तां प्रवेशयेत् २६

व्यावृत्तेऽक्ष्णि घृताभ्यक्तेपीडनञ्च शनेः शनैः।  
हनुमोक्षे स्मृतः स्वेदो नस्यञ्च श्लेष्मवातहृत् २७

रक्तपित्तविधानेन रक्तष्ठीवमुपाचरेत्।  
धात्रीरसाञ्जनोशीरलाजाचन्दनवारिभिः २८

मन्थंकृत्वा पाययेच्च सघृतं क्षौरद्र शर्करम्।  
शाम्यन्त्यनेन तृष्णाऽद्या रोगाश्छर्दिसमुद्भवाः २९

हृत्कण्ठशिरसां शुद्धिर्दीप्ताग्नित्वञ्च लाघवम्।  
कफपित्तविनाशश्च सम्यग्वान्तस्य लक्षणम् ३०

ततोऽपराह्णे दीप्ताग्निं मुद्गषष्टिकशालिभिः।  
हृद्यैश्च जाङ्गलरसैः कृत्वा यूषञ्च भोजयेत् ३१

तन्द्रा निद्रा ऽस्यदौर्गन्ध्यं कण्डूश्च ग्रहणी विषम्।  
सुवान्तस्य न पीडायै भवन्त्येते कदाचन ३२

अजीर्णं शीतपानीयं व्यायामं मैथुनं तथा।  
स्नेहाभ्यङ्गञ्च रोषञ्च दिनमेकं सुधीस्त्यजेत् ३३

स्निग्धस्विन्नाय वान्ताय दद्यात्सम्यग्विरेचनम्।  
अवान्तस्य त्वधःस्रस्तो ग्रहणीं छादयेत्कफः ३४

मन्दाग्निं गौरवं कुर्याज्जनयेद्वा प्रवाहिकाम्।  
अथवा पाचनैरामं वलासं परिपाचयेत् ३५

ऋतौ वसन्ते शरदि देहशुद्धौ विरेचयेत्।  
अन्यदाऽत्ययिके कार्ये शोधनं शीलयेद् बुधः ३६

पित्ते विरेचनं युञ्ज्यादामोद्भूते गदे तथा।  
उदरे च तथाऽध्माने कोष्ठशुद्धौ विशेषतः ३७

दोषाः कादाचित्कुप्यन्ति जिता लङ्घनपाचनैः।  
शोधनैः शोधिता ये तु न तेषां पुनरुद्भवः ३८

बालो वृद्धो भृशं स्निग्धः क्षतक्षीणो भयान्वितः।  
श्रान्तस्तृषाऽत्त स्थूलश्च गर्भिणी च नवज्वरी ३९

नवप्रसूता नारी च मन्दाग्निश्च मदात्ययी।  
शल्यार्दितश्च रूक्षश्च न विरेच्या विजानता ४०

जीर्णज्वरी गरव्याप्तो वातरोगी भगन्दरी।  
अर्शः पाण्डूदरग्रन्थिहृद्रो गारुचिपीडिताः ४१

योनिरोगप्रमेहार्त्ता गुल्मप्लीहव्रणार्दिताः।  
विद्र धिच्छर्दिविस्फोटविसूचीकुष्ठसंयुताः ४२

कर्णनासाशिरोवक्त्रगुदमेढ्रामयान्विताः।  
प्लीहशोथाक्षिरोगार्त्ताः कृमिक्षारानिलार्दिताः ४३

शूलिनो मूत्रघातार्त्ता विरेकार्हा नरा मताः ४४

बहुपित्तो मृदुः कोष्ठो बहुश्लेष्मा च मध्यमः।  
बहुवातःक्रूरकोष्ठो दुर्विरेच्यः स कथ्यते ४५

मृद्वी मात्रा मृदौ कोष्ठे मध्यकोष्ठे च मध्यमा।  
क्रूरे तीक्ष्णा मता द्र व्यैर्मृदुमध्यमतीक्ष्णकैः ४६

मृदुद्रा र्क्षा\!पयश्चञ्चुतैलैरपि विरिच्यते।  
मध्यमस्त्रिवृतातिक्ताराजवृक्षैर्विरिच्यते।  
क्रूरः स्नुक्पयसा हेमक्षीरीदन्तीफलादिभिः ४७

मात्रोत्तमा विरेकस्य त्रिंशद्वेगैः कफान्तिका।  
वेगैर्विंशतिभिर्मध्या हीनोक्ता दशवेगिका ४८

द्विपलं श्रेष्ठमाख्यातं मध्यमं च पलं भवेत्।  
पलार्द्धं च कषायाणां कनीयस्तु विरेचनम् ४९

कल्कमोदकचूर्णानां कर्षो मध्वाज्यलेहतः।  
कर्षद्वयं पलं वाऽपि वयोरोगाद्यपेक्षया ५०

पित्तोत्तरे त्रिवृच्चूर्णं द्रा क्षाक्वाथादिभिः पिबेत्।  
त्रिफलाक्वाथगोमूत्रैः पिबेद् व्योषं कफार्दितः ५१

त्रिवृत्सैन्धवशुण्ठीनां चूर्णमम्लैः पिबन्नेरः।  
वातार्दितो विरेकाय जाङ्गलानां रसेन वा ५२

एरण्डतैलं त्रिफलाक्वाथेन द्विगुणेन वा।  
युक्तं पीतं पयोभिर्वा न चिरेण विरिच्यते ५३

त्रिवृता कौटजं बीजं पिप्पली विश्वभेषजम्।  
समृद्वीकारसं क्षौद्रं वर्षाकाले विरेचनम् ५४

त्रिवृद्दुरालभामुस्तशर्करोदीच्यचन्दनम्।  
द्रा क्षाऽम्बुना सयष्ट्याह्वं शीतलञ्च घनात्यये ५५

त्रिवृता चित्रकं पाठामजाजीं सरलं वचाम्।  
हेमक्षीरीं हेमन्ते तु चूर्णमुष्णाम्बुना पिबेत् ५६

पिप्पलद्यं नागरं सिन्धुं श्यामां त्रिवृतया सह।  
लिह्यात्क्षौद्रे ण शिशिरे वसन्ते च विरेचनम् ५७

त्रिवृता शर्करा तुल्या ग्रीष्मकाले विरेचनम् ५८

अथाभयादिमोदकः

अभया मरिचं शुण्ठीविडङ्गामलकानि च।  
पिप्पली पिप्पलीमूलं त्वक्पत्रं मुस्तमेव च ५९

एतानि समभागानि दन्ती तु त्रिगुणा भवेत्।  
त्रिवृताऽष्टगुणा ज्ञेया षड्गुणा चात्र शर्करा ६०

मधुना मोदकान्कृत्वा कर्षमात्रान्प्रमाणतः।  
एकैकं भक्षयेत् प्रातः शीतञ्चानु पिबेज्जलम् ६१

तावद्विरिच्यते जन्तुर्यावदुष्णं न सेवते।  
पानाहारविहारेषु भवेन्निर्यन्त्रणः सदा ६२

विषमज्वरमन्दाग्निपाण्डुकासभगन्दरान्।  
दुर्नामकुष्ठगुल्मार्शोगलगण्डोदरभ्रमान् ६३

विदाहप्लीहमेहांश्च यक्ष्माणं नयनामयान्।  
वातरोगांस्तथाऽध्मानं मूत्रकच्छ्रादि चाश्मरीम् ६४

पृष्ठपार्श्वोरुजघनजङ्घोदररुजं जयेत्।  
स्नेहाभ्यङ्गञ्च रोषञ्च दिनमेकं सुधीस्त्यजेत् ६५

सततं शीलनादेव पलितानि प्रणाशयेत्।  
अभयामोदका ह्येते रसायनवराः स्मृताः ६६

पीत्वा विरेचनं शीतजलैः संसिच्य चक्षुषी।  
सुगन्धि किच्चिदाघ्राय ताम्बूलं शीलयेद् बुधः ६७

निर्वातस्थो न वेगांश्च धारयेन्न शयीत च।  
शीताम्बु न स्पृशेत्क्वापि कोष्णनीरं पिबेन्मुहुः ६८

वलासौषधपित्तानि वायुर्वान्ते यथा व्रजेत्।  
रेकात्तथा मलं पित्तं भेषजञ्च कफो व्रजेत् ६९

दुर्विरिक्तस्य नाभेस्तु स्तब्धता कुक्षिशूलरुक्।  
पुरीषवातसङ्गश्च कण्डूमण्डलगौरवम् ७०

विदाहोऽरुचिराध्मानं भ्रमश्छर्दिश्च जायते।  
तं पुनः पाचनैः स्नेहैः पक्त्वा स्निग्धं तु रेचयेत्।  
तेनास्योपद्र वा यान्ति दीप्ताग्निर्लघुता भवेत् ७१

विरेकस्यातियोगेन मूर्च्छा भ्रंशो गुदस्य च।  
शूलं कफातियोगः स्यान्मांसधावनसन्निभम् ७२

मेदोनिभं जलाभासं रक्तश्चापि विरिच्यते।  
तस्य शीताम्बुभिः सिक्त्वा शरीरं तण्डुलाम्बुभिः ७३

मधुमिश्रैस्तथा शीतैः कारयेद्वमनं मृदु।  
सहकारत्वचः कल्को दध्ना सौवीरकेण वा ७४

पिष्ट्वा नाभिप्रलेपेन हन्त्यतीसारमुल्वणम्।  
सौवीरं तु यवैरामैः पक्वैर्वा निस्तुषीकृतैः ७५

अजाक्षीरं रसञ्चापि वैष्किरं हारिणं तथा।  
शालिभिः षष्टिकैस्तुल्यैर्मसूरैर्वापि भोजयेत् ७६

शीतैः संग्राहिभिर्द्र व्यैः कुर्यात्संग्रहणं भिषक्।  
लाघवे मनसस्तुष्टावनुलोमं गतेऽनिले ७७

सुविरिक्तं नरं ज्ञात्वा पाचनं पाययेन्निशि।  
इन्द्रि याणां बलं बुद्धे प्रसादो वह्निदीप्तता ७८

धातुस्थैर्यं वयःस्थैर्यं भवेद्रे चनसेवनात्।  
प्रवातसेवां शीताम्बुस्नेहाभ्यङ्गमजीर्णताम् ७९

व्यायामं मैथुनञ्चैव न सेवेत विरेचितः।  
शालिषष्टिकमुद्गाद्यैर्यवागूं भोजयेत्कृताम् ८०

जङ्घालविष्किराणां वा रसैः शाल्योदनं हितम् ८१

वस्तिर्द्विधाऽनुवासाख्यो निरूहश्च ततः परम्।  
यः स्नेहो दीयते स स्यादनुवासन नामकः ८२

कषायक्षीरतैलैर्यो निरूहः स निगद्यते।  
वस्तिभिर्दीयते यस्मात्तस्माद्वस्तिरिति स्मृतः ८३

तत्रानुवासनाख्यो हि वस्तिर्यः सोऽत्र कथ्यते।  
अनुवासनभेदश्च मात्रावस्तिरुदीरितः ८४

पलद्वयं तस्य मात्रा तस्मादर्द्धाऽपि वा भवेत्।  
अनुवास्यस्तु रूक्षः स्यात्तीक्ष्णाग्निः केवलानिली ८५

नानुवास्यस्तु कुष्ठी स्यान्मेही स्थूलस्तथोदरी।  
नास्थाप्या नानुवास्याश्च जीर्णोन्मादतृडर्दिताः।  
शोथमूर्च्छाऽरुचिभयश्वासकासक्षयातुराः ८६

नेत्रं कार्यं सुवर्णादिधातुभिर्वृक्षवेणुभिः।  
नलैर्दन्तैर्विषाणाग्रैर्मणिभिर्वा विधीयते ८७

एकवर्षात्तु षड्वर्षाद्यावन्मानं षडङ्गुलम्।  
ततो द्वादशकं यावन्मानं स्यादष्टसम्मितम् ८८

ततः परं द्वादशभिरङ्गुलैर्नेत्रदीर्घता।  
मुद्गच्छिद्रं कलायाभं छिद्रं कोलास्थिसन्निमम् ८९

यथा संख्यं भवेन्नेत्रं श्लक्ष्णं गोपुच्छसन्निभम्।  
गोपुच्छसन्निमं मूले स्थूलं तस्मात् क्रमात् कृशम् ९०

आतुराङ्गुष्ठमानेन मूले स्थूलं निधीयते।  
कनिष्ठिकापरीणाहमग्रे च गुटिकामुखम् ९१

तन्मूले कर्णिके द्वे च कार्ये भागाच्चतुर्थकात् ९२

योजयेत्तत्र वस्तिञ्च बन्धद्वयविधानतः।  
मृगाजशूकरगवां महिषस्यापि वा भवेत् ९३

मूत्रकोषस्य वस्तिस्तु तदलाभे तु चर्मणः।  
कषायरक्तः स मृदुर्वस्तिः स्निग्धो दृढो हितः ९४

व्रणवस्तेस्तु नेत्रं स्याच्छ्लक्ष्णमष्टाङ्गुलोन्मितम्।  
मुद्गच्छिद्रं गृध्रपक्षनलिकापरिणाहि च ९५

शरीरोपचयं वर्णं बलमारोग्यमायुषः।  
कुरुते परिवृद्धिञ्च वस्तिः सम्यगुपासितः ९६

दिवा शीते वसन्ते च स्नेहवस्तिः प्रदीयते।  
ग्रीष्मवर्षाशरत्काले रात्रौ स्यादनुवासनम् ९७

न चातिस्निग्धमशनं भोजयित्वाऽनुवासयेत्।  
मदं मूर्च्छां च जनयेद् द्विधा स्नेहः प्रयोजितः ९८

रूक्षभुक्तवतोऽत्यन्तं बलं वर्णञ्च हापयेत्।  
युक्तस्नेहमतो जन्तुं भोजयित्वाऽनुवासयेत् ९९

हीनमात्रावुभौ वस्ती नातिकार्यकरौ स्मृतौ।  
अतिमात्रौ तथाऽनाहक्लमातीसारकारकौ १००

उत्तमास्यात्पलैः षड्भिर्मध्यमा स्यात्पलैस्त्रिभिः।  
पलाध्यर्द्धेन हीनास्यादुक्ताः मात्राऽनुवासने १०१

शताह्वासैन्धवाभ्याञ्च देयं स्नेहे च चूर्णकम्।  
तन्मात्रोत्तममध्यान्त्या षट्चतुर्द्वयमाषकैः १०२

विरेचनात्सप्तरात्रे गते जातबलाय च।  
भुक्तान्नायानुवास्याय वस्तिर्देयोऽनुवासनः १०३

तथाऽनुवास्यं स्वभ्यक्तमुष्णाम्बुस्वेदितं शनैः।  
भोजयित्चा यथाशास्त्रं कृतचङ्क्रमणं ततः।  
उत्सृष्टानिलविण्मूत्रं योजयेत्स्नेहबस्तिना १०४

सुप्तस्य वामपार्श्वेन वामजङ्घाप्रसारिणः।  
कुञ्चितापरजङ्घस्य नेत्रं स्निग्धे गुदे न्यसेत् १०५

बद्धं वस्तिमुखं सूत्रैर्वामहस्तेन धारयेत्।  
पीडयेद्दक्षिणेनैव मध्यवेगेन धीरधीः १०६

जृम्भाकासक्षवादींश्च वस्तिकाले न कारयेत्।  
त्रिंशन्मात्रामितः कालः प्रोक्तो वस्तेस्तु पीडने १०७

ततः प्रणिहिते स्नेहे उत्तानो वाक्शतं भवेत्।  
प्रसारितः सर्वगात्रैर्यथावीर्यं प्रसर्पति १०८

स्वजानुनः करावर्त्तं कुर्याच्छोटिकया पुनः।  
एषा मात्रा भवेदेका सर्वत्रैवैष निश्चयः १०९

निमेषोन्मेषणं पुंसामङ्गुल्या छोटिकाऽथ वा।  
गुर्वक्षरोच्चारणं वा स्यान्मात्रेयं स्मृता बुधैः ११०

ताडयेत्तलयोरेनं त्रींस्त्रीन्वाराञ्छनैः शनैः।  
स्फिजोश्चैव तथा श्रोणीं शय्याञ्चैवोत्क्षिपेत्ततः १११

स्फिजोश्चैनं स्वपाणिभ्यां पूर्ववत्ताडयेद् बुधः ११२

शय्याञ्च पादतस्तस्य त्रीन्वारानुत्क्षिपेत्ततः।  
जाते विधाने तु ततः कुर्यान्निद्रा ं\! यथासुखम् ११३

सानिलः सपुरीषश्च स्नेहः प्रत्येति यस्य तु।  
उपद्र वं विना शीघ्रं स सम्यगनुवासितः ११४

जीर्णान्नमथ सायाह्ने स्नेहे प्रत्यागते पुनः।  
लघ्वन्नं भोजयेत्कामं दीप्ताग्निस्तु नरो यदि ११५

अनुवासिताय दातव्यमितरेऽह्नि सुखोदकम्।  
धान्यशुण्ठीकषायं वा स्नेहव्यापत्तिनाशनम् ११६

अनेनविधिना षड्वा सप्त चाष्टौ नवापि वा।  
विधेया वस्तयस्तेषामन्ते चैव निरूहणम् ११७

दत्तस्तु प्रथमो वस्तिः स्नेहयेद्वस्तिवङ्क्षणौ।  
सम्यग्दत्तो द्वितीयस्तु मूर्द्धस्थमनिलं जयेत् ११८

बलं वर्णश्च जनयेत्तृतीयस्तु प्रयोजितः।  
चतुर्थपञ्चमौ दत्तौ स्नेहयेतां रसासृजी ११९

षष्ठो मांसं स्नेहयति सप्तमो मेद एव च।  
अष्टमो नवमश्चापि मज्जानञ्च यथाक्रमम् १२०

एवं शुक्रगतान्दोषान्द्विगुणः साधु साधयेत् १२१

अष्टादशाष्टादशकाद्दिनाद्यो ना निषेवते।  
स कुञ्जरबलोऽश्वस्य जवतुल्योऽमरप्रभः १२२

रूक्षाय बहुवाताय स्नेहवस्तिं दिने दिने।  
दद्याद्वैद्यस्तथाऽन्येषामग्न्याबाधभयात् त्र्\! यहात्।  
स्नेहोऽल्पमात्रो रूक्षाणां दीर्घकालमनत्ययः १२३

तथा निरूहः स्निग्धानामल्पमात्रः प्रशस्यते।  
अथ वा यस्य तत्कालं स्नेहो निर्याति केवलः।  
तस्याप्यल्पतरो देयो न हि स्निग्धेऽवतिष्ठते १२४

अशुद्धस्य मलोन्मिश्रः स्नेहो नैति यदा पुनः।  
तदाऽङ्गसदनध्माने शूलं श्वासश्च जायते १२५

पक्वाशये गुरुत्वञ्च तत्र दद्यान्निरूहणम्।  
तीक्ष्णं तीक्ष्णोषधैर्युक्तं फलवर्त्तिमथापि वा १२६

यथाऽनुलोमनो वायुर्मलः स्नेहश्च जायते।  
तथा विरेचनं दद्यात्तीक्ष्णं नस्यञ्च शस्यते १२७

यस्य नोपद्र वं कुर्यात्स्नेहवस्तिरनिःसृतः।  
सर्वोऽल्पो व्यावृतो रौक्ष्यादुपेक्ष्यः स विजानता १२८

अनायातं त्वहोरात्रे स्नेहं संशोधनैर्हरेत्।  
स्नेहबस्तावनायाते नान्यः स्नेहो विधीयते १२९

गुडूच्येरण्डपूतीकभार्ङ्गींवृषकरौहिषम्।  
शतावरीसहचरौ काकनासां पलोन्मिताम् १३०

यवमाषातसीकोलकुलत्थान्प्रसृतोन्मितान्।  
चतुद्रो र्णे\!ऽम्भसः पक्त्वा द्रो णशेषेण तेन च १३१

पचेत्तैलाढकं सर्वैर्जीवनीयैः पलोन्मितैः।  
अनुवासनमेतद्धि सर्ववातविकारनुत् १३२

षटसप्ततिव्यापदस्तु जायन्ते बस्तिकर्मणः।  
दूषितात् समुदायेन ताश्चिकित्स्यास्तु सुश्रुतात् १३३

पानाहारविहाराश्च परिहाराश्च कृत्स्नशः।  
स्नेहपानसमाः कार्य्या नात्र कार्या विचारणा १३४

निरूहवस्तिर्बहुधा भिद्यते कारणान्तरः।  
तैरेव तस्य नामानि कृतानि मुनिपुङ्गवैः १३५

निरूहस्यापरं नाम प्रोक्तमास्थापनं बुधैः।  
स्वस्थाने स्थापनाद्दोषधातूनां स्थापनं मतम् १३६

निरूहस्य प्रमाणं तु प्रस्थं पादोत्तरं परम्।  
मध्यमं प्रस्थमुद्दिष्टं हीनञ्च कुडवास्त्रयः १३७

अतिस्निग्धोऽक्लिष्टदोषः क्षतोरस्कः कृशस्तथा।  
आध्मानच्छर्दिहिक्काऽशकासश्वासप्रपीडितः १३८

गुदशोफातिसारार्त्तो विसूचीकुष्ठसंयुतः।  
गर्भिणी मधुमेही च नास्थाप्यश्च जलोदरी १३९

वातव्याधावुदावर्ते वातासृग्विषमज्वरे।  
मूर्च्छातृष्णोदरानाहमूत्रकृच्छ्राश्मरीषु च १४०

वृद्ध्य्सृग्दरमन्दाग्निप्रमेहेषु निरूह्रणम्।  
शूलेऽम्लपित्ते हृद्रो गे योजयेद्विधिवद् बुधः १४१

उत्सृष्टानिलविण्मूत्रं स्निग्धं स्विन्नमभोजितम्।  
मध्याह्ने गृहमध्ये च यथायोग्यं निरूहयेत् १४२

स्नेहवस्तिविधानेन बुधः कुर्यान्निरूहणम् १४३

जाते निरूहे च ततो भवेदुत्कटकासनः।  
तिष्ठेन्महूर्त्तमात्रन्तु निरूहागमनेच्छया १४४

अनायातं मुहूर्त्तं तु निरूहं शोधनैर्हरेत्।  
निरूहैरेव मतिमान्क्षारसूत्राम्लसैन्धवैः १४५

यस्य क्रमेण गच्छन्ति विट्पित्तकफवायवः।  
लाघवं चोपजायेत सुनिरूहं तमादिशेत् १४६

यस्य स्याद्वस्तिरत्यल्पवेगो हीनमलानिलः।  
मूर्च्छाऽत्तिजाड्यारुचिमान्दुर्निरूहं तमादिशेत् १४७

विविक्तता मनस्तुष्टिः स्निग्धता व्याधिनिग्रहः।  
आस्थापनस्नेहवस्त्योः सम्यग्दाने तु लक्षणम् १४८

अनेन विधिना युञ्ज्यान्निरूहं वस्तिदानवित्।  
द्वितीयं वा तृतीयं वा चतुर्थं वा यथोचितम् १४९

सस्नेह एकः पवने पित्ते द्वौ पयसा सह।  
कषायकटुमूत्राद्याः कफेऽत्युष्णास्त्रयो हिताः १५०

पित्तश्लेष्मानिलाविष्टं क्षीरयूषरसैः क्रमात्।  
निरूढं भोजयित्वा च ततस्तमनुवासयेत् १५१

सुकुमारस्य वृद्धस्य बालस्य च मृदुर्हितः।  
वस्तिस्तीक्ष्णः प्रयुक्तस्तु तेषां हन्याद्बलायुषी १५२

दद्यादुत्क्लेशनं पूर्वं मध्ये दोषहरं ततः।  
पश्चात्संशमनीयञ्च दद्याद्वस्तिं विचक्षणः १५३

एरण्डबीजं मधुकं पिप्पली सैन्धवं वचा।  
हपुषाफलकल्कश्च वस्तिरुत्क्लेशनः स्मृतः १५४

शताह्वा मधुकं बिल्वं कौटजं फलमेव च।  
सकाञ्जिकः सगोमूत्रो वस्तिर्दोषहरः स्मृतः १५५

प्रियङ्गुर्मधुकं मुस्ता तथैव च रसाञ्जनम्।  
सक्षीरः शस्यते वस्तिर्दोषाणां शमनः स्मृतः १५६

त्रिफलाक्वाथगोमूत्रक्षौद्र क्षारसमायुतः।  
ऊषकादिप्रतीवापैर्वस्तयोलेखनाः स्मृताः १५७

बृंहणद्र व्यनिक्वाथैः कल्कैर्मधुरकैर्युताः।  
सर्पिर्मांसरसोपेता वस्तयो बृंहणाः स्मृताः १५८

बदर्यैरावतीशेलुशाल्मलीपुष्पजाङ्कुराः।  
क्षीरसिद्धाःक्षौद्र युक्ता नाम्ना पिच्छलसंज्ञिताः १५९

अजोरभ्रैणरुधिरैर्युक्ता देया विचक्षणैः।  
मात्रा पिच्छिलवस्तीनां पलैर्द्वादशभिर्मता १६०

दत्त्वादौ सैन्धवस्याक्षं मधुनः प्रसृतिद्वयम्।  
विनिर्मथ्य ततो दद्यात्स्नेहस्य प्रसृतित्रयम् १६१

एकीभूते ततः स्नेहे कल्कस्य प्रसृतिं क्षिपेत्।  
सम्मूर्च्छिते कषायन्तु चतुः प्रसृतिसम्मितम् १६२

गृह्णीयाच्च तदा वाऽल्पमन्ते द्विप्रसृतोन्मितम्।  
क्षिप्त्वा विमथ्य दद्याच्च निरूहं कुशलो भिषक् १६३

एवं प्रकल्पितो वस्तिर्द्वादशप्रसृतिर्भवेत्।  
वाते चतुष्पलं क्षौद्रं दद्यात् स्नेहस्य षट्पलम् १६४

पित्ते चतुष्पलं क्षौद्रं स्नेहं दद्यात्पलत्रयम्।  
कफे तु षट्पलं क्षौद्रं क्षिपेत् स्नेहं चतुष्पलम् १६५

एरण्डक्वाथतुल्यांशं मधुतैलं पलाष्टकम्।  
शतपुष्पापलार्द्धेन सैन्धवार्द्धेन संयुतम्।  
मधुतैलकसंज्ञोऽय वस्तिर्दारुविलोडितः १६६

मेदोगुल्मकृमिप्लीहमलोदावर्तनाशनः।  
बलवर्णकरश्चैव वृष्यो दीपनबृंहणः १६७

क्षौद्रा ज्यक्षीरतैलानां प्रसृतं प्रसृतं भवेत्।  
हपुषासैन्धवाक्षांशो वस्तिः स्याद्यापनः परः १६८

एरण्डमूलनिक्वाथो मधुतैलं ससैन्धवम्।  
एष युक्तरथो वस्तिः सवचापिप्पलीफलः १६९

पञ्चमूलस्य निक्वाथैस्तैलं मागधिका मधु।  
ससैन्धवः सयष्ट्याह्वः सिद्धवस्तिरिति स्मृतः १७०

स्नानमुष्णोदकैः कुर्याद्दिवास्वप्नमजीर्णताम्।  
वर्जयेदपरं सर्वमाचरेत्स्नेहवस्तिवत् १७१

अतः परं प्रवक्ष्यामि वस्तिमुत्तरसंज्ञितम्।  
निरूहादुत्तरो यस्मात्तस्मादुत्तरसंज्ञकः १७२

द्वादशाङ्गुलकं नेत्रं मध्ये च कृतकर्णिकम्।  
मालतीपुष्पवृन्ताभं छिद्रं सर्षपनिर्गमम् १७३

पञ्चविंशतिवर्षाणामधोमात्रा द्विकार्षिकी।  
तदूर्ध्वं पलमात्रा च स्नेहस्योक्ता भिषग्वरैः १७४

अथास्थापनशुद्धस्य तृप्तस्य स्नानभोजनैः।  
स्थितस्य जानुमात्रे च पिष्टे स्निग्धे शलाकया १७५

स्निग्धया मेढ्रमार्गे तु तत्रो नेत्रं नियोजयेत्।  
शनैः शनैर्घृताभ्यक्तं मेढ्ररन्ध्राङ्गुलानि षट् १७६

ततोऽवपीडयेद्बस्तिं शनैर्नेत्रं विनिर्हरेत्।  
ततः प्रत्यागते स्नेहे स्नेहवस्तिंक्रमो हितः १७७

स्त्रीणां कनिष्ठिकास्थूलं नेत्रं कुर्याद् दशाङ्गुलम्।  
मुद्गप्रवेशयोग्यञ्च योन्यन्तश्चतुरङ्गुलम् १७८

द्व्यङ्गुलं मूत्रमार्गे च सूक्ष्मं नेत्रं नियोजयेत्।  
मूत्रकृच्छ्रविकारेषु बालानां त्वेकमङ्गुलम् १७९

शनैर्निष्कम्पमाधेयं सूक्ष्मं नेत्रं विचक्षणैः।  
मालतीपुष्पवृन्ताभं नेत्रमित्युदितं पुनः १८०

योनिमार्गेषु नारीणां स्नेहमात्रा द्विपालिकी।  
मूत्रमार्गे पलोन्माना बालानां च द्विकार्षिकी १८१

उत्तानायै स्त्रियै दद्यादूर्ध्वजान्वै विचक्षणः।  
अप्रत्यागच्छति भिषग् वस्तावुत्तरसंज्ञिते १८२

भूयो वस्तिं विदध्याच्च संयुक्तं शोधनैर्गुणैः।  
फलवर्त्तिं विदध्याद् वा योनिमार्गे दृढां भिषक् १८३

सूत्रैर्विनिर्मितां स्निग्धां शोधनद्र व्यसंयुताम् १८४

दह्यमाने तथा वस्तौ दद्याद्वस्तिं विशारदः।  
क्षीरिवृक्षकषायेण पयसा शीतलेन वा १८५

वस्तिः शुक्ररुजः पुंसां स्त्रीणामार्त्तवजा रुजः।  
हन्यादुत्तरवस्तिस्तु नोचितो मेहिने क्वचित् १८६

सम्यग्दत्तस्य लिङ्गानि व्यापदः क्रम एव च।  
वस्तेरुत्तरसंज्ञस्य समानाः स्नेहवस्तिना १८७

घृताभ्यक्ते गुदे क्षिप्ता श्लक्ष्णा स्वाङ्गुष्ठसन्निभा।  
मलप्रवर्त्तिनी वर्त्तिः फलवर्त्तिश्च सा स्मृता १८८

नस्यं तत्कथ्यते धीरैर्नासाग्राह्यं यदौषधम्।  
नावनं नस्यकर्मेति तस्य नामद्वयं मतम् १८९

नस्यभेदो द्विधा प्रोक्तो रेचनं स्नेहनं तथा।  
रेचनं कर्षणं प्रोक्तं स्नेहनं वृंहणं मतम् १९०

कफपित्तानिलध्वंसि पूर्वमध्यापराह्णके।  
दिनस्य गृह्यते नस्यं रात्रावप्युत्कटे गदे १९१

नस्यं त्यजेद्भोजनान्ते दुर्दिने चापतर्पितः।  
तथा नवप्रतिश्यायी गर्भिणी गरदूषितः।  
अजीर्णी दत्तवस्तिश्च पीतस्नेहोदकासवः १९२

क्रुद्धः शोकाभिभूतश्च तृषार्त्तो वृद्धबालकौ।  
वेगावरोधी श्रान्तश्च स्नातुकामश्च वर्जयेत् १९३

अष्टवर्षस्य बालस्य नस्यकर्म समाचरेत्।  
अशीतिवर्षादूर्ध्वञ्च नावनं नैव दीयते १९४

अथ वैरेचनं नस्यं ग्राह्यं तैलैः सुतीक्ष्णकैः।  
तीक्ष्णैः भेषजसिद्धैर्वा स्नेहैः क्वाथै रसैस्तथा १९५

नासिकारन्ध्रयोरष्टौ षट् चत्वारश्च बिन्दवः।  
प्रत्येकं रेचनं योग्यं मुख्यमध्याल्पमात्रया १९६

नस्यकर्मणि दातव्यं शाणैकं तीक्ष्णमौषधम्।  
हिङ्गु स्याद्यवमात्रन्तु माषैकं सैन्धवं मतम् १९७

क्षीरं चैवाष्टशाणं स्यात्पानीयञ्च त्रिकार्षिकम्।  
कार्षिकं मधुरद्र व्यं नस्यकर्मणि योजयेत् १९८

अवपीडः प्रधमनं द्वौ भेदावपरौ स्मृतौ।  
शिरोविरेचनस्याथ तौ तु देयौ यथायथम् १९९

कल्कीकृतादौषधाद्यः पीडितो निःसृतो रसः।  
सोऽवपीडः समुद्दिष्टस्तीक्ष्णद्र व्यसमुद्भवः २००

षडङ्गुला द्विवक्त्रा या नाडी चूर्णं तथा धमेत्।  
तीक्ष्णं कोलमितं वक्त्रवातैः प्रधमनं हितम् २०१

ऊर्ध्वजत्रुगते रोगे कफजे स्वरसंक्षये।  
अरोचके प्रतिश्याये शिरःशूले च पीनसे २०२

शोफापस्मारकुष्ठेषु नस्यं वैरेचनं हितम्।  
भीरुस्त्रीकृशबालानां नस्यं स्नेहेन शस्यते २०३

गलरोगे सन्निपाते निद्रा यां विषमज्वरे।  
मनोविकारे कृमिषु पूज्यते चावपीडनम् २०४

अत्यन्तोत्कटदोषेषु विसंज्ञेषु च दीयते।  
चूर्णं प्रधमनं धीरैस्तद्धि तीक्ष्णतरं यतः २०५

नस्यं स्याद् गुडशुण्ठीभ्यां पिप्पलीसैन्धवेन वा।  
जलपिष्टेन कर्णाक्षिनासामूर्द्धभवा गदाः २०६

मन्याहनुगलोद्भूता नश्यन्ति भुजपृष्ठजाः।  
मधूकसारकृष्णाभ्यां वचामरिचसैन्धवैः २०७

नस्यं कोष्णाम्भसा पिष्टं दद्यात्संज्ञाप्रबोधनम्।  
अपस्मारे तथोन्मादे सन्निपातेऽपतन्त्रके २०८

सैन्धवं श्वेतमरिचं सर्षपाः कुष्ठमेव च।  
बस्तमूत्रेण संपिष्टं नस्यं तन्द्रा निवारणम् २०९

रोहितस्य च पित्तेन भावितं मरिचं वचा।  
कट्फलं चेति तच्चूर्णं देयं प्रधमनं वुधैः २१०

अथ बृंहणनस्यस्य कल्पना कथ्यतेऽधुना।  
मर्शश्च प्रतिमर्शश्च द्वौ भेदौ स्नेहने मतौ २११

मर्शस्य तर्पणी मात्रा मुख्या शाणैः स्मृताऽष्टभिः।  
मध्यमा तु चतुःशाणैर्हीना शाणमिता मता २१२

एकैकस्मिंस्तु मात्रेयं देया नासापुटे बुधैः २१३

मर्शस्य द्वित्रिवेलं वा वीक्ष्य दोषबलाबलम्।  
एकान्तरं द्वयन्तरं वा नस्यं दद्याद्विचक्षणः २१४

त्र्\! यहं पञ्चाहमथवा सप्ताहं वा सुयन्त्रितः २१५

मर्शे शिरोविरेके च व्यापदो विविधाः स्मृताः।  
दोषोत्क्लेशात्क्षयाच्चैव विज्ञेयास्ता यथाक्रमम्।  
दोषोत्क्लेशनिमित्तासु युञ्ज्याद्वमनशोधनम् २१६

अथ क्षयनिमित्तासु यथास्वं बृंहणं हितम्।  
शिरोनासाऽक्षिरोगेषु सूर्यावर्त्तार्द्धभेदके २१७

दन्तरोगे बले हीने मन्याबाह्वंसजे गदे।  
मुखशोषे कर्णनादे वातपित्तगदे तथा २१८

अकालपलिते चैव केशश्मश्रुप्रपातने।  
पूज्यते बृंहणं नस्यं स्नेहैर्वा मधुरद्र वैः २१९

सशर्करं पयःपिष्टं भृष्टमाज्येन कुङ्कुमम्।  
नस्यप्रयोगतो हन्याद्वातरक्तभवा रुजः।  
भ्रूशङ्खाक्षिशिरःकर्णसूर्यावर्त्तार्द्धभेदकान् २२०

नस्यं स्यादणुतैलेन तथा नारायणेन वा।  
माषादिना वा सर्पिर्भिस्तत्तद्भेषजसाधितैः २२१

तैलं कफे स्याद्वाते च केवले पवने वसाम्।  
दद्यान्नस्यं सदा पित्ते सर्पिर्मज्जानमेव च २२२

माषात्मगुप्तारास्नाभिर्बलारुबुकरौहिषैः।  
कृतोऽश्वगन्धया क्वाथो हिङ्गुसैन्धवसंयुतः २२३

कोष्णो नस्यप्रयोगेण पक्षाघातं सकम्पनम्।  
जयेदर्दितवातञ्च मन्यास्तम्भावबाहुकौ २२४

प्रतिमर्शस्य मात्रा तु द्वित्रिविन्दुमिता मता।  
प्रत्येकशो नासिकया स्नेहनेति विनिश्चितम् २२५

स्नेहे ग्रन्थिद्वयं यावन्निमग्ना चोद्धृता ततः।  
तर्जनी यं स्रवेद्बिन्दुं सा मात्रा बिन्दुसंज्ञिता २२६

एवंविधैर्बिन्दुसंज्ञैरष्टाभिः शाण उच्यते।  
स देयो मर्शनस्येषु प्रतिमर्शो द्विबिन्दुकः २२७

समयाः प्रतिमर्शस्य बुधैः प्रोक्ताश्चतुर्दश।  
प्रभाते दन्तकाष्ठान्ते गृहान्निर्गमने तथा २२८

व्यायामाध्वव्यवायान्ते विण्मूत्रान्तेऽञ्जने कृते।  
कवलान्ते भोजनान्ते दिवास्वप्नोस्त्थिते तथा २२९

वमनान्ते तथा सायं प्रतिमर्शः प्रयुज्यते २३०

रीषदुच्छिक्कनात्स्नेहो यथा वक्त्रं प्रपद्यते।  
नस्ये निषिक्तं तं विद्यात्प्रतिमर्शप्रमाणतः २३१

उच्छिष्टं न पिबेन्नैव निष्ठीवेन्मुखमागतम् २३२

क्षीणे तृष्णाऽस्यशोषार्त्ते बाले वृद्धे च पूज्यते।  
प्रतिमर्शान्न जायन्ते रोगाश्चैवोर्ध्वजत्रुजाः।  
बलीपलितनाशश्च बलमिन्द्रि यजं भवेत् २३३

बिभीतनिम्बौ गाम्भारी शिवा शेलुश्च काकिनी।  
एकैकतैलनस्येन पलितं नश्यति ध्रुवम् २३४

अथ नस्यविधिं वक्ष्ये नस्यग्रहणहेतवे।  
देशेवातरजोमुक्ते कृतदन्तनिघर्षणम् २३५

विशुद्धं धूमपानेन स्विन्नभालगलं तथा।  
उत्तानशायिनं किञ्चित्प्रलम्बशिरसं नरम् २३६

आस्तीर्णहस्तपादञ्च वस्त्राच्छादितलोचनम्।  
समुन्नामितनासाऽग्र वैद्यो नस्येन योजयेत् २३७

कोष्णेनाच्छिन्नधारेण हेमतारादिशुक्तिभिः।  
शुक्त्या वा यन्त्रयुक्त्या वा प्लोतैर्वा नस्यमाचरेत् २३८

नस्येष्वासिच्यमानेषु सिरो नैव प्रकम्पयेत्।  
न कुप्येन्न प्रभाषेत नोच्छिक्केन्न हसेत्तथा २३९

एतैर्हि विहितः स्नेहो नैवान्तं सम्प्रपद्यते।  
ततः कासप्रतिश्यायशिरोऽक्षिगदसम्भवः २४०

शृङ्गाटकमभिव्याप्य स्थापयेन्न गिलेद् द्र वम्।  
पञ्च सप्त दशैव स्युर्मात्राः स्नेहस्य धारणे २४१

उपविश्याथ निष्ठीवेन्नासावक्त्रागतं द्र वम्।  
वामदक्षिणपार्श्वाभ्यां निष्ठीवेत्संमुखं न हि २४२

नीते नस्ये मनस्तापं रजःक्रोधञ्च सन्त्यजेत्।  
शयीत निद्रा ं\! त्यक्त्वा च प्रोत्तानो वाक्छतं नरः २४३

तथा शिरोविरेकान्ते धूमो वा कवलो हितः।  
नस्ये त्रीण्युपदिष्टानि लक्षणानि प्रयोगतः २४४

शुद्धहीनातियोगा हि विज्ञेयाः शास्त्रचिन्तकैः।  
लाघवं मलसंशुद्धिः स्रोतसां व्याधिसंक्षयः।  
चित्तेन्द्रि यप्रसादश्च शिरसः शुद्धिलक्षणम् २४५

कण्डूःप्रदेहो गुरुता स्रोतसां कफसंस्रवः।  
मूर्ध्नि हीनाविशुद्धेस्तु लक्षणं परिकीर्त्तितम् २४६

मस्तुलुङ्गागमो वातवृद्धिरिन्द्रि यविभ्रमः।  
शून्यता शिरसश्चापि मूर्ध्नि गाढं विरेचिते २४७

हीनातिशुद्धे शिरसि कफवातघ्नमाचरेत्।  
तत्र हीनेन नस्येन शुद्धे वातघ्नमाचरेत् २४८

सम्यग्विशुद्धे शिरसि सर्पिर्नस्येन दीयते।  
कफप्रसेकः शिरसो गुरुतेन्द्रि यविभ्रमः २४९

लक्षणं तदतिस्निग्धे तत्र रूक्षं प्रदापयेत्।  
भोजयेच्चानभिष्यन्दि नस्ये वातिकमादिशेत् २५०

इति श्रीमिश्रलटकन तनय श्रीमिश्रभाव विरचिते भावप्रकाशे परिभाषाऽदिप्रकरणे

पञ्चमं पञ्चकर्मविधिप्रकरणं समाप्तम् ५

 

अथ षष्ठं धूमपानादिविधिप्रकणम् ६

धूमस्तु षड्विधः प्रोक्तः शमनो बृंहणस्तथा।  
रेचनः कासहा चैव वामनो व्रणधूपनः १

शमनस्य तु पर्यायौ मध्यः प्रायोगिकस्तथा।  
बृंहणस्य च पर्यायौ स्नेहनो मृदुरेव च २

रेचनस्यापि पर्यायौ शोधनस्तीक्ष्ण एव च।  
अधूमार्हाश्च खल्वेते श्रान्तो भीतश्च दुःखितः ३

दत्तवस्तिर्विरिक्तश्च रात्रौ जागरितस्तथा।  
पिपासितश्च दाहार्त्तस्तालुशोषी तथोदरी ४

शिरोऽभितापी तिमिरी छर्द्याध्मानप्रपीडितः।  
क्षतोरस्कः प्रमेहार्त्तः पाण्डुरोगी च गर्भिणी ५

रूक्षः क्षीणोऽभ्यवहृतक्षीरक्षौद्र घृतासवः।  
भुक्तान्नदधिमत्स्यश्च बालो वृद्धः कृशस्तथा ६

अकाले चातिपीतश्च धूमः कुर्यादुपद्र वान्।  
तत्रेष्टं सर्पिषः पानं नावनाञ्जनतर्पणम् ७

सर्पिरिक्षुरसं द्रा क्षां पयो वा शर्कराऽम्बु वा।  
मधुराम्लौ रसौ वाऽपि वमनाय प्रदापयेत् ८

धूमस्तु द्वादशाद्वर्षाद् गृह्यतेऽशीतिकान्न च।  
कासश्वासप्रतिश्यायान् मन्याहनुशिरोरुजः ९

वातश्लेष्मविकारांश्च हन्याद्धूमः सुयोजितः।  
धूमोपयोगात्पुरुषः प्रसन्नेन्द्रि यवाङ्मनाः।  
दृढकेशद्विजश्मश्रुः सुगन्धिवदनो भवेत् १०

धूमनाडी भवेत्तत्र त्रिखण्डा च त्रिपर्विका।  
कनिष्ठिकापरीणाहा राजमाषागमान्तरा ११

धूमपानी भवेद्दीर्घा शमने रोगिणोऽङ्गुलैः।  
चत्वारिंशन्मितैस्तद्वद् द्वात्रिंशद्भिर्मृदौ मता १२

तीक्ष्णे चतुर्विंशतिभिः कासघ्ने षोडशोन्मित्\! १३

दशाङ्गुलैर्वामनीये तथा स्याद् व्रणनाडिका।  
कलायमण्डलस्थूला कुलत्थागमरन्ध्रिका १४

अथेषिकां प्रलिम्पेच्च सुश्लक्ष्णां द्वादशाङ्गुलाम्।  
धूमद्र व्यस्य कल्केन लेपश्चाष्टाङ्गुलः स्मृतः १५

कल्कं कर्षमितं लिप्त्वा छायाशुष्कञ्च कारयेत्।  
ईषिकामपनीयाथ स्नेहाक्तां वर्त्तिमादरात् १६

अङ्गारैर्दीपितां कृत्वा धृत्वा नेत्रस्य रन्ध्रके।  
वदनेन पिबेद् धूमं वदनेनैव संत्यजेत् १७

नासिकाभ्यां ततः पीत्वा मुखेनैव वमेत्सुधीः।  
शरावसम्पुटे क्षिप्त्वा कल्कमङ्गारदीपितम्।  
छिद्रे नेत्रं निवेश्याथ व्रणं तेनैव धूपयेत् १८

एलादिकल्कं शमने स्निग्धं सर्जरसं मृदौ १९

रेचने तीक्ष्णकल्कञ्च श्वासघ्ने क्षुद्र कोषणम्।  
वामने स्नायुचर्माढ्यं दद्याद्धूमस्य पानकम् २०

व्रणे निम्बवचाद्यश्च धूपनं संप्रशस्यते।  
अन्येऽपि धूमा गेहेषु कर्त्तव्या रोगशान्तये २१

मयूरपिच्छं निम्बस्य पत्राणि बृहतीफलम्।  
मरिचं हिङ्गु मांसी च बीजं कार्पाससम्भवम् २२

छागरोमाहिनिर्मोको विष्ठा वैडालिकी तथा।  
गजदन्तश्च तच्चूर्णं किञ्चिद्घृतविमिश्रितम् २३

गेहेषु धूपनं दत्तं सर्वान् बालग्रहान् हरेत्।  
पिशाचान् राक्षसान् हत्वा सर्वज्वरहरं भवेत् २४

मनस्तापं रजःक्रोधौ धूमपाने निवारयेत्।  
नेत्राणि धातुजान्याहुर्नलवंशादिजान्यपि २५

स्नेहक्षीरकषायादिद्र वैः सम्पूर्णमाननम्।  
आपूर्य स्थीयते तावद्विधिर्गण्डूषधारणे २६

कफपूर्णास्यता यावच्छेदो दोषस्य वा भवेत्।  
नेत्रघ्राणस्रुतिर्यावत्तावद्गण्डूषधारणम् २७

गण्डूषान् सुस्थितः कुर्य्यात्स्विन्नभालगलादिकः।  
मनुष्यस्त्रींस्तथा पञ्च सप्त वाऽदोषनाशनात् २८

चतुर्विधः स्याद् गण्डूषः स्नेहनः शमनस्तथा।  
शोधनो रोपणश्चैव कवलश्चापि तादृशः २९

स्निग्धोष्णैः स्नैहिको वाते स्वादुशीतैः प्रसादनः।  
पित्ते कट्वम्ललवणैरुष्णैः संशोधनः कफे।  
कषायतिक्तमधुरैः कटूष्णो रोपणो व्रणे ३०

दद्याद् द्र व्येषु चूर्णञ्च गण्डूषे कोलमात्रकम्।  
कर्षप्रमाणः कल्कश्च कवले दीयते बुधैः ३१

धार्यन्ते पञ्चमाद्वर्षाद्गण्डूषाः कवलादयः ३२

व्याधेरपचयस्तुष्टिर्वैशद्यं वक्त्रलाघवम्।  
इन्द्रि याणां प्रसादश्च गण्डूषे विधृते भवेत् ३३

हरेदास्यस्य वैरस्यं शोषं पाकं व्रणं तृषाम्।  
दन्तचालञ्च गण्डूषो वैशद्यं तु करोति हि ३४

वातपित्तकफघ्नस्य द्र व्यस्य कवलं मुखे।  
अर्द्धं निक्षिप्य संचर्व्य निष्ठीवेत्कवले विधिः ३५

कवलः कुरुते काङ्क्षां भक्ष्येषु हरते कफम्।  
तृष्णां शोषञ्च वैरस्यं दन्तचालञ्च नाशयेत् ३६

दन्त जिह्वामुखानां यच्चूर्णकल्कावलेहकैः।  
शनैर्घर्षणमङ्गुल्या तदुक्तं प्रतिसारणम् ३७

वैरस्यं मुखदौर्गन्ध्यं मुखशोषं तथा तृषाम्।  
अरुचिं दन्तपीडाञ्च निहन्ति प्रतिसारणम् ३८

हीने जाड्यकफोत्क्लेशावरसज्ञानमेव च।  
अतियोगान्मुखे पाकः शोषस्तृष्णावमिः क्लमः ३९

स्वेदश्चतुर्विधः प्रोक्तस्तापोष्मस्वेदसंज्ञितः।  
उपनाहो द्र वः स्वेदः सर्वे वातार्त्तिहारिणः ४०

स्वेदौ तापोष्मजौ प्रायः श्लेष्मघ्नौ समुदीरितौ।  
उपनाहस्तु वातघ्नः पित्तसङ्गे द्र वो हितः ४१

महाबले महाव्याधौ शीते स्वेदो महान् स्मृतः।  
दुर्बले दुर्बलः स्वेदो मध्यमे मध्यमो मतः।  
बलासे रूक्षणः स्वेदो रूक्षस्निग्धः कफानिले ४२

कफमेदोवृते वाते कोष्णं गेहं रवेः करान्।  
नियुद्धं मार्गगमनं गुरु प्रावरणं ध्रुवम् ४३

चिन्ताव्यायामभारांश्च सेवेतामयमुक्तये।  
येषां नस्यं प्रदातव्यं वस्तिश्श्चापि हि देहिनाम् ४४

शोधनीयाश्च ये केचित् पूर्वं स्वेद्याश्च ते मताः।  
स्वेद्या ऊर्ध्वं त्रयोऽपीह भगन्दर्यर्शसस्तथा ४५

अश्मर्या चातुरो जन्तुः शययेच्छस्त्रकर्मणः ४६

पश्चात्स्वेद्या हृते शल्ये मूढगर्भगदे तथा।  
काले प्रजाताऽकाले वा पश्चात्स्वेद्या नितम्बिनी ४७

सर्वान्स्वेदान्निवाते च जीर्णेऽन्ने वाऽवचारयेत्।  
स्वेदाद्धातुस्थिता दोषाः स्नेहक्लिन्नस्य देहिनः ४८

द्र वत्वं प्राप्य कोष्ठान्तर्गत्वा यान्ति विरेकताम्।  
स्नेहाभ्यक्तशरीरस्य शीतैराच्छाद्य चक्षुषी।  
स्वेद्यमानशरीरस्य हृदयं शीतलः स्पृशेत् ४९

अजीर्णी दुर्बली मेही क्षतक्षीणः पिपासितः ५०

अतिसारी रक्तपित्ती पाण्डुरोगी तथोदरी।  
मेदस्वी गर्भिणी चैव न हि स्वेद्या विजानता ५१

स्वेदादेषां याति देहो विनाशं नो साध्यत्वं यान्ति तेषां विकाराः ५२

एतानपि मृदुस्वेदैः स्वेदसाध्यानुपाचरेत्।  
मृदुस्वेदं प्रयुञ्जीत तथा हृन्मुष्कदृष्टिषु ५३

अतिस्वेदात्सन्धिपीठा दाहस्तृष्णा क्लमो भ्रमः।  
पित्तासृक्पिडिकाकोपस्तत्र शीतैरुपाचरेत् ५४

तेषु तापाभिधः स्वेदो बालुकावस्त्रपाणिभिः।  
कपालकन्दुकाङ्गारैर्यथायोग्यं हि जायते ५५

प्रतप्तैरम्लसिक्तैश्च कायेऽलक्तकवेष्टिते।  
ऊष्मस्वेदः प्रयोक्तव्यो लोहपिण्डेष्टकादिभिः।  
अथवा वातनिर्णाशिद्र व्यक्वाथरसादिभिः ५६

उष्णैर्घटं पूरयित्वा पार्श्वे छिद्रं विधाय च।  
विमुद्र य्स्यां त्रिखण्डां च धातुजां काष्ठजामुत ५७

षडङ्गुलास्यां गोपुच्छां नाडीं युञ्ज्याद् द्विहस्तकाम्।  
सुखोपविष्टं स्वभ्यक्तं गुरुप्रावरणावृतम्।  
हस्तिशुण्डिकया नाड्या स्वेदयेद्वातरोगिणम् ५८

पुरुषायाममात्रां वा भूमिं सम्मार्ज्य खादिरैः।  
काष्ठैर्दग्ध्वा तथाऽभ्युक्ष्य क्षीरधान्याम्लवारिभिः ५९

वातघ्नपत्रैराच्छाद्य शयानं स्वेदयेन्नरम्।  
एवं माषादिभिः स्विन्नैः शयानं स्वेदमाचरेत् ६०

अथोपनाहस्वेदञ्च कुर्याद्वातहरौषधैः।  
प्रदिह्य देहं वातार्त्तं क्षीरमांसरसादिभिः ६१

अम्लपिष्टैः सलवणैः सुखोष्णैः स्नेहसंयुतैः।  
अथ ग्राम्यानूपमांसैर्जीवनीयगणेन च ६२

दधिसौवीरकक्षीरैर्वीरतर्वादिना तथा।  
कुलत्थमाषगोधूमैरतसीतिलसर्षपैः ६३

शतपुष्पादेवदारुशेफालीस्थूलजीरकैः।  
एरण्डमूलजीरैश्च रास्नामूलकशिग्रुभिः ६४

मिसिकृष्णाकुठेरैश्च लवणैरम्लसंयुतैः।  
प्रसारण्यश्वगन्धाभ्यां बलाभिर्दशमूलकैः ६५

गुडूच्या वानरीवीजैर्यथालाभसमाहृतैः।  
क्षुण्णैः स्विन्नैश्च वस्त्रेण बद्धैः संस्वेदयेन्नरम् ६६

महाशाल्वणसंज्ञोऽय योगः सर्वानिलार्त्तिहृत् ६७

अथवाऽम्लेन सम्पिष्टैः कोष्णैःसूक्ष्मपटस्थितैः।  
भेषजैः स्वेदयेत् किं वा स्विन्नैः कोष्णैः पटस्थितैः ६८

द्र वस्वेदस्तु वातघ्नद्र व्यक्वाथेन पूरिते।  
कटाहे कोष्ठके वाऽपि सूपविष्टोऽवगाहयेत् ६९

सौवर्णं राजतं वापि ताम्रं लौहञ्च दारुजम्।  
कोष्ठकं तत्र कुर्वीतोच्छ्राये षड्विंशदङ्गुलम्।  
आयामे वा तदेव स्याच्चतुष्कोणन्तु चिक्कणम् ७०

नाभेः षडङ्गुलं यावन्मग्नं क्वाथस्य धारया।  
कोष्णया स्कन्धयोः सिक्तस्तिष्ठेत्स्निग्धतनुर्नरः ७१

मुहूर्त्तैकं समारभ्य यावत्स्यात्तच्चतुष्टयम्।  
तावत्तदवगाहेत यावदारोग्यनिश्चयः ७२

एवं तैलेन दुग्धेन सर्पिषा स्वेदयेन्नरम्।  
एकान्तरो द्व्यन्तरो वा युक्तः स्नेहोऽवगाहने ७३

सिरामुखैर्लोमकूपैर्धमनीभिश्च तर्पयेत्।  
शरीरे बलमाधत्ते युक्तः स्नेहोऽवगाहने ७४

जलसिक्तस्य वर्द्धन्ते यथा मूलेऽङकुरादयः।  
तथैव धातुवृद्धिर्हि स्नेहसिक्तस्य जायते ७५

नातः परतरः कश्चिदुपायो वातनाशनः।  
शीतशूलव्युपरमे स्तम्भगौरवनिग्रहे ७६

दीप्तैऽग्नौ मार्दवे जाते स्वेदनाद्विरतिर्मता ७७

अभ्यङ्गः परिषेकश्च पिचुर्वस्तिरिति क्रमात्।  
मूर्द्धतैलं चतुर्द्धा स्याद्बलवत्तद्यथोत्तरम् ७८

त्रयोऽभ्यङ्गादयः पूर्वे प्रसिद्धाः सर्वतः स्मृताः।  
शिरोवस्तिविधिश्चात्र प्रोच्यते सुज्ञसम्मतः ७९

शिरोवस्तिश्चर्मणः स्याद् द्विमुखो द्वादशाङ्गुलः।  
शिरःप्रमाणस्तं बद्ध्वा मस्तके माषपिष्टकैः ८०

सन्धिरोधं विधायाशु स्नेहैः कोष्णैः प्रपूरयेत्।  
तावद्धार्यस्तु यावत्स्यान्नासाकर्णमुखस्रुतिः ८१

वेदनोपशमो वाऽपि मात्राणां वा सहस्रकम्।  
स्वजानुनः करावर्त्तं कुर्याच्छोटिकया युतम् ८२

एषा मात्रा भवेदेका सर्वत्रैवैष निश्चयः।  
विना भोजनमेवात्र शिरोवस्तिः प्रशस्यते ८३

प्रयोज्यस्तु शिरोवस्तिः पञ्च सप्त दिनानि वा।  
विमोच्य शिरसो बस्तिं गृह्णीयाच्च समन्ततः ८४

ऊर्ध्वकायं ततः कोष्णे नीरे स्नानं समाचरेत्।  
अनेन दुर्जया रोगा वातजा यान्ति संक्षयम्।  
शिरःकम्पादयस्तेन सर्वकालेषु युज्यते ८५

स्वेदयेत्कर्णदेशन्तु किञ्चिन्नुः पार्श्वशायिनः।  
मूत्रैः स्नेहै रसैरुष्णैः श्रोत्ररन्ध्रं प्रपूरयेत् ८६

कर्णञ्च पूरितं रक्षेच्छतं पञ्च शतानि वा।  
सहस्रं वापि मात्राणां श्रोत्रकण्ठशिरोगदे ८७

मूत्राद्यैः पूरणं कर्णे भोजनात्प्राक्प्रशस्यते।  
तैलाद्यैः पूरणं कर्णे भास्करेऽस्तमुपागते ८८

कर्णे शूलाकुले कोष्णं बस्तमूत्रं ससैन्धवम्।  
निक्षिपेत्तेन शाम्यन्ति शूलपाकादिजा रुजः ८९

शृङ्गवेरञ्च मधुकं सैन्धवं तैलमेव च।  
कदुष्णं कर्णयोर्देयमेतत्स्याद्वेदनाऽपहम् ९०

पीतार्कपत्रमाज्येन लिप्तं वह्नौ प्रतापयेत्।  
तद्र सः श्रवणे क्षिप्तः कर्णशूलहरः परः ९१

आलेपस्य तु नामानि लेपो लेपनलिप्तकौ।  
दोषघ्नो विषहा वर्ण्यः स च लेपस्त्रिधा मतः ९२

त्रिप्रमाणश्चतुर्भागत्रिभागार्द्धाङ्गुलोन्नतः।  
आद्रो र्\! व्याधिहरः स स्याच्छुष्को दूषयति च्छविम् ९३

दोषघ्नो लेपो यथा

शोथघ्नीदारुसिद्धार्थशुण्ठीशोभाञ्जनत्वचाम्।  
आरनालेप पिष्टानां प्रलेपः सर्वशोथहा ९४

शिरीषं मधुयष्टी च तगरं रक्तचन्दनम्।  
एला मांसी निशायुग्मं कुष्ठं बालकमेव च ९५

इति सञ्चूर्ण्य लेपोऽय पञ्चमांशघृतप्लुतः।  
जलेन क्रियते सुज्ञैर्दशाङ्ग इति संज्ञितः ९६

वीसर्पश्च विषस्फोटाञ्छोथदुष्टव्रणाञ्जयेत् ९७

विषहा लेपो यथा

अजादुग्धतिलैर्लेपो नवनीतेन संयुतः।  
शोथमारुष्करं हन्ति लेपो वा कृष्णमार्त्तिकः ९८

अपरः कृमिविषापहलेपो यथा

लाङ्गल्यतिविषाऽलाबूशालिनीबीजमूलकैः।  
लेपो धान्याम्बुसम्पिष्टः कीटविस्फोटनाशनः ९९

मुखकान्तिदो लेपो यथा।  
रक्तचन्दन मञ्जिष्ठा लोध्र कुष्ठ प्रियङ्गवः।  
वटाङ्कुरा मसूराश्च व्यङ्गघ्ना मुखकान्तिदाः १००

अथ लेपविधिश्चैव प्रोच्यते सुज्ञसम्मतः।  
आलेपश्च प्रदेहश्च द्वौ भेदौ तस्य भाषितौ १०१

चर्माद्र रं\! माहिषं यद्वत्प्रोन्नतं सा मितिस्तयोः।  
शीतस्तनुविशोषी च प्रलेपः पित्तहृन्मतः १०२

आद्रो र्\! घनस्तथोष्णः स्यात्प्रदेहः श्लेष्मवातहा।  
न रात्रौ लेपनं कुर्याच्छुष्यमाणं न धारयेत्।  
शुष्यमाणमुपेक्षेत प्रदेहं पीडनं प्रति १०३

तमसा पिहितो ह्यूष्मा लोमकूपमुखे स्थितः।  
विना लेपेन निर्याति रात्रौ नालेपयेदतः १०४

रात्रावपि प्रलेपादिर्व्रणे देयो विचक्षणैः।  
अपाकिन्यतिगम्भीरे रक्तश्लेष्मसमुद्भवे १०५

प्रलेपो यथा

मधुकं चन्दनं मूर्वा नलमूलञ्च पर्पटम्।  
उशीरं बालकं पद्मं प्रलेपः पित्तशोथहृत् १०६

प्रदेहो यथा

बीजपूरजटा हिंस्रा देवदारु महौषधम्।  
रास्नाऽरणिः प्रदेहोऽय वातशोथविनाशनः १०७

कृष्णापुराणपिण्याकशिग्रुत्वक्सिकताशिवाः।  
गोमूत्रपिष्टः कोष्णोऽय प्रदेहः श्लेष्मशोथहा १०८

शोणितं स्रावयेज्जन्तोरामयं प्रसमीक्ष्य च।  
प्रस्थं प्रस्थार्द्धमथ वा प्रस्थार्द्धार्द्धमथापि वा १०९

शरत्काले स्वभावेन शोणितं स्रावयेन्नरः।  
त्वग्दोषग्रन्थिशोथाद्या नश्यन्ति रुधिरोद्भवाः ११०

व्यभ्रे वर्षासु विध्येत शीते ग्रीष्मे शरद्यपि।  
मध्याह्ने शीतकाले च रुधिरं स्रावयेद् बुधः १११

अनुष्णाशीतं मधुरं स्निग्धं रक्तञ्चवर्णतः।  
शोणितं गुरु विस्रं स्याद् विदाहश्चास्य पित्तवत् ११२

विस्रता द्र वता रागश्चलनं विलयस्तथा।  
भूम्यादिपञ्चभूतानामेते रक्ते गुणाः स्मृताः ११३

रक्ते दुष्टे भवेच्छोथो रक्तमण्डलमेव च।  
व्यथा दाहश्च पाकश्च कण्डूश्च पिडकोद्गमः ११४

वृद्धे रक्ताङ्गनेत्रत्वं सिराणां पूर्णता तथा।  
गात्राणां गौरवं निद्रा मोहो दाहश्च जायते ११५

क्षीणेऽस्रे मधुराकाङ्क्षा मूर्च्छा च त्वचि रूक्षता।  
शैथिल्यं च सिराणां स्याद्वातादुन्मार्गगामिता ११६

अरुणं फेनिलं रूक्षं परुषं तनु शीघ्रगम्।  
आस्कन्दि सूचीनिस्तोदि रक्तं स्याद्वातदूषितम् ११७

पित्तेन पीतं हरितं नीलं श्यावं च विस्रकम्।  
अस्वादूष्णं मक्षिकाणां पिपीलीनामनिष्टकम् ११८

शीतलं बहुलं स्निग्धं गैरिकोदकसन्निभम्।  
मांसपेशीप्रभं स्कन्दि मन्दगं कफदूषितम् ११९

द्विदोषदुष्टं संसृष्टं त्रिदुष्टं पूतिगन्धकम्।  
सर्वलक्षणसंयुक्तं काञ्जिकाभं च जायते १२०

विषदुष्टं भवेच्छ्यावं नासिकोन्मार्गगं तथा।  
विस्रं काञ्जिकसंकाशं सर्वकुष्ठकरं तथा १२१

इन्द्र गोपप्रभं ज्ञेयं प्रकृतिस्थमसंहतम् १२२

शोथे दाहेऽङ्गपाके च रक्तवर्णेऽसृजः स्रुतौ।  
वातरक्ते तथा कुष्ठे सपीडे दुर्जयेऽनिले।  
पाण्डुरोगे श्लीपदे च विषदुष्टेच शोणिते १२३

ग्रन्थ्यर्बुदापचीक्षुद्र रोगाधिमन्थकाभिधे।  
विदारीस्तनरोगेषु गात्राणां सादगौरवे १२४

रक्ताभिष्यन्दतन्द्रा यां पूतिघ्राणास्यदाहके।  
यकृत्प्लीहविसर्पेषु विद्र धौ पिडकोद्गमे १२५

कर्णौष्ठघ्राणवक्त्राणां पाके दाहे शिरोरुजि।  
उपदंशे रक्तपित्ते रक्तस्रावः प्रशस्यते १२६

एषु रोगेषु शृङ्गैर्वा जलौकाऽलाबुकैरपि।  
अथवापि सिरामोक्षैः कारयेद्र क्तपातनम् १२७

न कुर्वीत सिरामोक्षं कृशस्यातिव्यवायिनः।  
क्लीबस्य भीरोर्गर्भिण्याः सूतायाः पाण्डुरोगिणः १२८

पञ्चकर्मविशुद्धस्य पीतस्नेहस्य चार्शसाम्।  
सर्वाङ्गशोथयुक्तानामुदरिश्वासकासिनाम् १२९

छर्द्यतीसारजुष्टानामतिस्विन्नतनोरपि।  
ऊनषोडशवर्षस्य गतसप्ततिकस्य च १३०

आघातात्स्रुतरक्तस्य सिरामोक्षो न शस्यते १३१

एषां चात्ययिके रोगे जलौकाभिर्विनिर्हरेत्।  
तथा च विषजुष्टानां सिरामोक्षो न शस्यते १३२

गोशृङ्गेण जलौकाभिरलाबूभिरपि त्रिधा।  
वातपित्तकफैर्दुष्टं शोणितं स्रावयेद् बुधः १३३

द्विदोषाभ्यान्तु दुष्टं यत्त्रिदोषैरपिदूषितम्।  
शोणितं स्रावयेद्युक्त्यासिरामोक्षैः पदैस्तथा १३४

गृह्णाति शोणितं शृङ्गं दशाङ्गुलमितं बलात्।  
जलौकाहस्तमात्रं तु तुम्बी तु द्वादशाङ्गुलम् १३५

पदमङ्गुलमात्रस्य सिरा सर्वाङ्गशोधिनी।  
शीते निरन्ने मूर्छार्त्तिनिद्रा भीतिमदश्रमैः १३६

युक्तानां न स्रवेद्र क्तं तथा विण्मूत्रसङ्गिनाम्।  
शोणिते चाप्रवृत्ते तु कुष्ठत्रिकटुसैन्धवैः १३७

मर्दयेद् व्रणवक्त्रञ्च तेन रक्तं प्रवर्त्तते।  
तस्मान्न शीते नात्युष्णे नास्विन्ने नातितापिते १३८

पीत्वा यथागूं तृप्तस्य स्रावयेच्छोणितं बुधः।  
अतिस्विन्नस्योष्णकाले तथैवातिसिराव्यधात् १३९

अतिप्रवर्त्तते रक्तं तत्र कुर्यात्प्रतिक्रियाम्।  
अतिप्रवृत्ते रक्ते तु लोध्रसर्जरसाञ्जनैः १४०

यवगोधूमचूर्णैश्च धवधन्वनगैरिकैः।  
सर्पनिर्मोकचूर्णैर्वा भस्मना क्षौमवस्त्रयोः १४१

मुखं व्रणस्य बद्ध्वा च शीतैश्चोपचरेद् व्रणम्।  
विध्येदूर्ध्वसिरां तावद्दहेत्क्षारेण वह्निना १४२

व्रणं कषायः सन्धत्ते रक्तं स्कन्दयते हिमम्।  
व्रणास्यं पाचयेत्क्षारो दाहः सङ्कोचयेत्सिराः १४३

रक्ते दुष्टेऽवशिष्टेऽपि व्याधिर्नैव प्रकुप्यति।  
अतो रक्षेत्सावशेषं रक्ते नातिस्रुतिर्हिता १४४

आन्ध्यमाक्षेपकं तृष्णां तिमिरं शिरसो रुजः।  
पक्षाघातं श्वासकासौ हिक्कादाहौ च पाण्डुताम्।  
कुरुतेऽतिस्रुतं रक्तं मरणं वा करोति च १४५

देहस्योत्पत्तिरसृजा देहस्तेनैव धार्यते।  
रक्तं जीवस्य चाधारस्तस्माद्र क्षेदसृग्बुधः १४६

शीतोपचारैः कुपिते स्रुतरक्तस्य मारुते।  
कोष्णेन सर्पिषा शोथं सव्यथं परिषेचयेत् १४७

क्षीणस्यैणशशोरभ्रहरिणच्छागमांसजः।  
रसः समुचितः पाने क्षीरः षष्टिकया हितम् १४८

पीडाशान्तिर्लघुत्वं च व्याध्युपद्र वसंक्षयः।  
मनःस्वास्थ्यं भवेच्चिह्नं सम्यङ्निःसारितेऽसृजि १४९

व्यायाममैथुनक्रोधशीतस्नानप्रवातकान्।  
एकाशनं दिवानिद्रा क्षाराम्लकटुभोजनम् १५०

शोकं वादमजीर्णञ्च त्यजेदाबलदर्शनात् १५१

सेक आश्च्योतनं पिण्डी विडालस्तर्पणं तथा।  
पुटपाकोऽञ्जनं चैभिः कल्पैर्नेत्रमुपाचरेत् १५२

सेकस्तु सूक्ष्मधाराभिः सर्वस्मिन्नयने हितः।  
मीलिताक्षस्य मर्त्यस्य प्रदेयश्चतुरङ्गुलः १५३

स सस्नेहो भवेद्वाते पित्ते रक्ते च रोपणः।  
लेखनस्तु कफे कार्यस्तस्य मात्राऽभिधीयते १५४

षड्भिर्वाचां शतैः स्नेहे चतुभिश्चैव रोपणे।  
तैस्त्रिभिर्लेखने कार्यः सेको नेत्रप्रसादने १५५

निमेषोन्मेषणं पुंसामङ्गुल्या च्छोटिकाऽथ वा।  
गुर्वक्षरोच्चारणं वा वाङ्मात्रेयं स्मृता बुधैः १५६  ।  
सेकस्तु दिवसे कार्यो रात्रौ चात्यन्तिके गदे।  
एरण्डस्य दलैः पिष्टैः पक्वमाजं पयो हितम्।  
सुखोष्णं नेत्रयोः सिक्तं वाताभिष्यन्दनाशनम् १५७

क्वाथक्षौद्रा सवस्नेहबिन्दूनां यत्तु पातनम्।  
द्व्यङ्गुलोन्मीलिते नेत्रे प्रोक्तमाश्च्योतनं हितम् १५८

बिन्दवोऽष्टौ लेखनेषु रोपणे दश बिन्दवः।  
स्नेहने द्वादश प्रोक्तास्ते शीते कोष्णरूपिणः १५९

उष्णे तु शीतरूपाः स्युः सर्वत्रैवैष निश्चयः।  
वाते तिक्तं तथा स्निग्धं पित्ते मधुरशीतलम् १६०

कफे तिक्तोष्णरूक्षं च क्रमादाश्च्योतनं हितम्।  
आश्च्योतनानां सर्वेषां मात्रा स्याद्वाक्छतोन्मिता १६१

ततः परं लोचनाभ्यां भेषजानामयोगतः।  
आश्च्योतनं न कर्त्तव्यं निशायां केनचित्क्वचित् १६२

बिल्वादिपञ्चमूलेन बृहत्येरण्डशिग्रुमिः।  
क्वाथ आश्च्योतने कोष्णो वाताभिष्यन्दनाशनः १६३

युक्तभेषजकल्कस्य पिण्डी कवलमात्रया।  
वस्त्रखण्डेन सम्बद्ध्या नेत्रेऽभिष्यिन्दनाशिनी १६४

स्निग्धोष्णा पिण्डिका वाते पित्ते सा शीतला मता।  
रूक्षोष्णा श्लेष्मणि प्रोक्ता विधिरुक्तो बुधैरयम् १६५

एरण्डपत्रमूलत्वङ्निर्मिता वातनाशिनी।  
धात्रीविरचिता पित्ते शिग्रुपत्रकृता कफे १६६

विडालको बहिर्लेपो नेत्रपक्ष्मविवर्जितः।  
तस्य मात्रा परिज्ञेया मुखालेपविधानवत् १६७

यष्टीगैरिकसिन्धूत्थदार्वीतार्क्ष्यैः समांशकेः।  
जलपिष्टैर्बहिर्लेपः सर्वनेत्रामयापहः १६८

वातातपरजोहीने वेश्मन्युत्तानशायिनः।  
अभितो माषचूर्णेन क्लिन्नेन परिपिण्डितौ १६९

समौ दृढावसम्बाधौ कर्त्तव्यौ नेत्रकोशयोः।  
पूरयेद् घृतमण्डेन विलीनेन सुखोदकैः १७०

सर्पिषा शतधौतेन क्षीरजेन घृतेन वा।  
निमग्नान्यक्षिपक्ष्माणि यावत्स्युस्तावदेव हि १७१

पूरयेन्मीलिते नेत्रे तत उन्मीलयेच्छनैः।  
भिषग्भिरेष विख्यातस्तर्पणस्योदितो विधिः १७२

यद्रू क्षञ्च परिष्यन्दि नेत्रं कुटिलमाविलम्।  
शीर्णपक्ष्मसिरोत्पातकृच्छ्रोन्मीलनसंयुतम् १७३

तिमिरार्जुनशुक्लाद्यैरभिष्यन्दाधिमन्थकैः।  
शुष्काक्षिपाकशोथाभ्यां युतं वातविपर्ययैः।  
तन्नेत्रं तर्पयेत्सम्यङ् नेत्ररोगविशारदः १७४

तर्पणं धारयेद्वर्त्मरोगे वाचां शतं बुधः।  
स्वस्थे कफे सन्धिरोगे वाचां पञ्च शतानि च १७५

षट्शतानि कफे कृष्णरोगे सप्त शतानि हि।  
दृष्टिरोगे शतान्यष्टावधिमन्थे सहस्रकम् १७६

सहस्रं वातरोगेषु धार्यमेव हि तर्पणम् १७७

पूर्णे चापाङ्गमार्गेण स्रावयित्वाऽक्षि शोधयेत्।  
स्विन्नेन यवपिष्टेन स्नेहवीर्येरितं ततः १७८

यथास्वं धूमपानेन कफमस्य विरेचयेत्।  
एकाहं वा त्र्\! यहं वापि पञ्चाहं तर्पणं चरेत् १७९

तर्पणे तृप्तिलिङ्गानि नेत्रस्यैतानि लक्षयेत्।  
सुखस्वप्नावबोधत्वं वैशद्यं नेत्रपाटवम्।  
निर्वृतिर्व्याधिशान्तिश्च क्रियालाघवमेव च १८०

गुर्वाविलमतिस्निग्धमश्रुकण्डूपदेहवत्।  
घर्षतोदयुतं नेत्रमतितर्पितमादिशेत् १८१

सास्रावशोफरोगाढ्यमुपदेहसमाकुलम्।  
रूक्षमस्रावमरुणं नेत्रं स्याद्धीनतर्पितम् १८२

अनयोर्दोषबाहुल्यात्प्रयतेत चिकित्सिते।  
रूक्षस्निग्धोपचाराभ्यामनयोः स्यात्प्रतिक्रिया १८३

दुर्दिनात्युष्णशीतेषु चिन्तायां संभ्रमेषु च।  
अशान्तोपद्र वे चाक्ष्णि तर्पणं न प्रशस्यते १८४

द्वे बिल्वे स्निग्धमांसस्य परद्र व्यपलं मतम्।  
द्र वस्य कुडवोन्मानं सर्वमेकत्र पेषयेत् १८५

तदेकत्र समालोड्य पत्रैः सुपरिवेष्टितम्।  
पुटपाकविधानेन तत्पक्त्वा तद्र सं बुधः १८६

तर्पणोक्तेन विधिना यथावदवधारयेत्।  
दृष्टिमध्ये निषेच्यः स्यान्नित्यमुत्तानशायिनः १८७

स्नेहनो लेखनश्चैव रोपणश्चेति स त्रिधा।  
हितः स्निग्धोऽतिरूक्षस्य स्निग्धस्य स तु लेखनः १८८

दृष्टेर्बलार्थमितरः पित्तासृग्व्रणवातनुत् १८९

स्नेहमांसवसामज्जमेदःस्वाद्वौषधैः कृतः।  
स्नेहनः पुटपाकः स्याद्धार्यो द्वे वाक्छते तु सः १९०

जाङ्गलानां यकृन्मांसैर्लैखनद्र व्यसंयुतैः।  
कृष्णलोहरजस्ताम्रशङ्खविद्रुमसिन्धुजैः १९१

समुद्र फेनकासीसस्रोतोऽजदधिमस्तुभिः।  
लेखनो वाक्छतं तस्य परं धारणमिष्यते १९२

स्तन्य जाङ्गलमध्वाज्यतिक्तद्र व्यविपाचितः।  
लेखनात्त्रिगुणो धार्यः पुटपाकस्तु रोपणः १९३

निम्बामृतावृषपटोलनिदिग्धिकाभिः।  
स्यात्पञ्चतिक्तक इति प्रथितो गणोऽयम् १९४

आचरेत्तर्पणोक्तां तु क्रियां व्यापत्तिदर्शने १९५

तेजांस्यनिलमाकाशमादर्शं भास्वराणि च।  
नेक्षेत तर्पिते नेत्रे यश्च वा पुटपाकवान् १९६

अथ सम्पक्वदोषस्य प्राप्तमञ्जनमाचरेत्।  
अञ्जनं क्रियते येन तद् द्र व्यं चाञ्जनं मतम् १९७

तत्प्रत्येकं त्रिधा प्रोक्तं लेखनं रोपणं तथा।  
स्नेहनं चेति लिङ्गानि तेषां विस्तरतः शृणु १९८

लेखनं क्षारतीक्ष्णाम्लरसैरञ्जनमुच्यते।  
नेत्रवर्त्मसिराजालश्रोत्रशृङ्गाटकस्थितम् १९९

मुखनासाऽक्षिभिर्दोषमुत्क्लिश्य स्रावयेच्च तत्।  
कषायं तिक्तकं चापि सस्नेहं रोपणं मतम् २००

स्नेहस्य शैत्याद्वर्ण्यं स्याद् दृष्टेश्च बलवर्द्धनम्।  
मधुरं स्नेहमण्डं तदञ्जनं स्यात्प्रसादनम् २०१

दृष्टिदोषप्रसादार्थं स्नेहनार्थञ्च तद्धितम्।  
हरेणुमात्रावर्त्तिस्तु लेखनी स्यात्प्रमाणतः २०२

सार्द्धहरेणुकमिता रोपणी वर्त्तिरिष्यते।  
क्रियते स्नेहनी वर्त्तिर्द्विहरेणुकमात्रया २०३

रसाञ्जनस्य मात्रा तु पिष्टवर्तिमिता मता।  
चूर्णं तु लेखनं वैद्यैर्द्विशलाकं प्रदीयते।  
रोपणं त्रिशलाकं स्याच्चतस्रः स्नेहनाञ्जने २०४

मुखयोर्मुकुलाकारा कलायपरिमण्डला।  
अष्टाङ्गुला शलाका स्यादश्मजा धातुजाऽथ वा २०५

ताम्रलोहाश्मसञ्जाता शलाका लेखने मता।  
सुवर्णरजतोद्भूता स्नेहने समुदाहृता २०६

अङ्गुली च मृदुत्वेन रोपणे सम्प्रयुज्यते।  
कृष्णभागावधिं लिम्पेदपाङ्गं यावदञ्जनम् २०७

हेमन्ते शिशिरे चैव मध्याह्नेऽञ्जनमिष्यते।  
पूर्वाह्णेवाऽपराह्णे वा ग्रीष्मे शरदि चेष्यते २०८

वर्षास्वनभ्रे नात्युष्णे वसन्ते तु सदैव हि।  
अथ वा सर्वदा प्रातः सायं वाऽञ्जनमाचरेत् २०९

नातिशीतोष्णवाताभ्रवेलायां तत्प्रयुज्यते।  
श्रान्तेऽथ रुदिते भीते पीतमद्ये नवज्वरे २१०

अजीर्णे वेगघाते च नाञ्जनं सम्प्रयुज्यते।  
रागोपदेहौ तिमिरं शूलं संरम्भमेव च २११

निद्रा क्षयञ्च कुरुते निषिद्धे युक्तमञ्जनम् २१२

शङ्खनाभिर्बिभीतस्य मज्जा पथ्या मनः शिला।  
पिप्पली मरिचं कुष्ठं वचा चेति समांशकम् २१३

छागक्षीरेण सम्पिष्य वर्त्तिं कुर्याद्यवोन्मिताम्।  
हरेणुमात्रां सम्पिष्य जलैः कुर्याद्यथाऽञ्जनम् २१४

तिमिरं मांसवृद्धिञ्च काचं पटलमर्बुदम्।  
रात्र्\! यन्धं वार्षिकं पुष्पं वर्त्तिश्चन्द्रो दया हरेत् २१५

इति चन्द्रो दया वर्त्तिर्लेखनी।  
अशीतिस्तिलपुष्पाणि षष्टिः पिप्पलितण्डुलाः।  
जातीपुष्पाणि पञ्चाशन्मरिचानि तु षोडश २१६

सूक्ष्मं पिष्ट्वाऽम्बुना वर्त्तिः कृता कुसुमिकाऽभिधा।  
तिमिरार्जुनशुक्लानां नाशिनी मांसवृद्धिनुत्।  
एतस्या अञ्जने प्रोक्ता मात्रा सार्धहरेणुका २१७

धात्र्\! यक्षपथ्याबीजानि एकद्वित्रिगुणानि च।  
पिष्ट्वा वर्त्तिं जलैः कुर्यादञ्जनं द्विहरेणुकम् २१८

नेत्रस्रावं हरत्याशु वातरक्तरुजं तथा २१९

तुत्थमाक्षिकसिन्ध्त्थाः सिताशङ्खमनःशिलाः।  
गैरिकं सिन्धुफेनञ्च मरिचं चेति चूर्णयेत् २२०

संयोज्य मधुना कुर्यादञ्जनार्थं रसक्रियाम्।  
वर्त्मरोगार्मतिमिरकाचशुक्लहरीं पराम् २२१

रसाञ्जनं सर्जरसो जातिपुष्पं मनः शिला।  
समुद्र फेनो लवणं गैरिकं मरिचं तथा२२२

एतत्समांशं मधुना पिष्टं प्रक्लिन्नवर्त्मने।  
अञ्जनं क्लेदकण्डूघ्नं पक्ष्मणाञ्च प्ररोहणम् २२३

कतकस्य फलं घृष्ट्वा मधुना नेत्रमञ्जयेत्।  
ईषत्कर्पूरसहितं स्मृतं नेत्रप्रसादनम् २२४

दक्षाण्डत्वक्छिलाकाचशङ्खचन्दनसैन्धबैः।  
अञ्जनं हरते नित्यं सर्वानक्षिगदान्बलात् २२५

शिलायां रसकं पिष्ट्वा सम्यगाप्लाव्य वारिणा।  
गृह्णीयात्तज्जलं सर्वं त्यजेच्चूर्णमधोगतम् २२६

शुष्कं तच्च जलं सर्वं पर्पटीसन्निभं भवेत्।  
विचूर्ण्य भावयेत्सम्यक्त्रिवेलं त्रिफलारसैः २२७

कर्पूरस्य रजस्तत्र दशमांशेन निक्षिपेत्।  
अञ्जयेन्नयनं तेन सर्वदोषप्रशान्तये।  
समस्तनेत्ररोगघ्नं चूर्णमेतन्न संशयः २२८

अग्नितप्तं हि सौवीरं निषिञ्चेत्त्रिफलारसैः।  
सप्तवेलं तथा स्तन्यैः स्त्रीणां सिक्तं विच्\!र्णितम् २२९

अञ्जयेत्तेन नयने प्रत्यहं चक्षुषोर्हितम्।  
सर्वानक्षिविकारांस्तु हन्यादेतन्न संशयः २३०

गतदोषमपेताश्रु प्रपश्यत्सम्यगम्भसि।  
प्रक्षाल्याक्षि यथादोषं कार्यं प्रत्यञ्जनं ततः २३१

न वा निर्वातदोषेऽक्षिधावनं सम्प्रयोजयेत्।  
प्रत्यञ्जनं तत्रदद्याच्चूर्णं तीक्ष्णप्रसादनम् २३२

शुद्धे नागे द्रुते तुत्थं शुद्धं सूतं विनिक्षिपेत्।  
कृष्णाञ्जनं तयोस्तुल्यं सर्वमेकत्र चूर्णयेत् २३३

दशमांशेन कर्पूरं तस्मिश्चूर्णे विनिक्षिपेत्।  
एतत्प्रत्यञ्जनं नेत्रगदजिन्नयनामृतम् २३४

त्रिफलाभृङ्गशुण्ठीनां रसैस्तद्वच्च सर्पिषा।  
गोमूत्रमध्वजाक्षीरैः सिक्तो नागः प्रतापितः २३५

तच्छलाका हरत्येव सर्वान्नेत्रभवान्गदान् २३६

इति भेषजानां विधानानि।  
भैषज्यमभ्यवहरेत्प्रभाते प्रायशो बुधः।  
कषायांस्तु विशेषेण तत्र भेदस्तु दर्शितः २३७

ज्ञेयः पञ्चविधः कालो भैषज्यग्रहणे नृणाम्।  
किञ्चित्सूर्योदये जाते तथा दिवसभोजने।  
सायन्तने भोजने च मुहुश्चापि तथा निशि २३८

प्रायः पित्तकफोद्रे के विरेकवमनार्थयोः।  
लेखनार्थे च भैषज्यं प्रभातेऽनन्नमाहरेत् २३९

भैषज्यं विगुणेऽपाने भोजनाग्रे प्रशस्यते।  
अरुचौ चित्रभोज्यैश्च मिश्रं रुचिरमाहरेत् २४०

समानवाते विगुणे मन्देऽग्नावतिदीपनम्।  
दद्याद्भोजनमध्ये च भैषज्यं कुशलो भिषक् २४१

व्यानकोपेतु भैषज्यं भोजनान्ते समाहरेत्।  
हिक्काऽक्षेपककम्पेषु पूर्वमन्ते च भोजनात् २४२

उदाने कुपिते वाते स्वरभङ्गादिकारिणि।  
ग्रासग्रासान्तरे देयं भैषज्यं सान्ध्यभोजने २४३

प्राणे प्रदुष्टे सान्ध्यस्य भुक्तस्यान्ते प्रदीयते।  
औषधं प्रायशो धीरैः कालोऽय स्यात्तृतीयकः २४४

मुहुर्मुहुश्च तृट्छर्दिहिक्काश्वासगरेषु च।  
सायञ्च भेषजं दद्यादिति कालश्चतुर्थकः २४५

ऊर्ध्वजत्रुविकारेषु लेखने बृंहणे तथा।  
पाचने शमने देयमनन्नं भेषजं निशि २४६

वीर्याधिकं भवति भेषजमन्नहीनं हन्यात्तदामयमसंशयमाशु चैव।  
तद्बालवृद्धयुवतीमृदुभिश्च पीतं ग्लानिं परां नयति चाशु बलक्षयञ्च २४७

शीघ्रं विपाकमुपयाति बलं न हिंस्यादन्नावृतं न च मुहुर्वदनान्निरेति।  
एतद्धितं स्थविरवालकृशाङ्गनाभ्यः प्राग्भोजनाद्यदशितं किल तच्च तद्वत् २४८

औषधशेषे भुक्तं भोजनशेषे यदौषधं पीतम्।  
न करोति गदोपशमम्प्रकोपयत्यन्यरोगांश्च २४९

अनुलोमोऽनिलः स्वास्थ्यं क्षुत्तृष्णासुमनस्कताः

लघुत्वमिन्द्रि योद्गारशुद्धिर्जीर्णौषधाकृतिः २५०

क्लमो दाहोऽङ्गसदनं भ्रममूर्च्छाशिरोरुजाः।  
अरतिर्बलहानिश्च सावशेषौषधाकृतिः २५१

देवान्गुरूंस्तथा विप्रान्पूजयित्वा प्रणम्य च।  
आशिषश्च समादाय श्रद्धया भैषजं भजेत् २५२

रसायनमिवर्षीणां देवानाममृतं यथा।  
सुधेवोत्तमनागानां भैषज्यमिदमस्तु ते २५३

ब्रह्मदक्षाश्विरुद्रे न्द्र भूचन्द्रा र्कानिलानलाः।  
देवाश्च सौषधिग्रामा भूमिदेवाश्च पान्तु वः २५४

औषधं हेमरजतमृद्भाजनपरिस्थितम्।  
पिबेदाप्तजनस्याग्रे प्रसन्नवदनेक्षणः २५५

प्रशान्तस्तूपविश्याथ पीत्वा पात्रमधोमुखम्।  
निक्षिप्याचम्य सलिलं ताम्बूलाद्युपयोजयेत् २५६

इति श्रीमिश्रलटकन तनय श्रीमन्मिश्रभाव विरचिते भावप्रकाशे

परिभाषादिप्रकरणे षष्ठं धूमपानादिविधिप्रकरणं समाप्तम्।  
 

अथ सप्तमं रोगिपरीक्षाप्रकरणम् ७

दर्शनस्पर्शनप्रश्नैस्तं परीक्षेत रोगिणम्।  
आयुरादि दृशा स्पर्शाच्छीतादि प्रश्नतः परम् १

मिथ्यादृष्टा विकारा हि दुराख्यातास्तथैव च।  
तथा दुष्परिदृष्टाश्च मोहयेयुश्चिकित्सकान् २

तत्र दर्शनं नेत्रजिह्वामूत्रादीनां कर्त्तव्यम्।  
नेत्रं स्यात्पवनाद्रू क्षं धूम्रवर्णं तथाऽरुणम्।  
कोटरान्तः प्रविष्टं च तथा स्तब्धविलोकनम् ३

हरिद्रा खण्डवर्णं वा रक्तं वा हरितं तथा।  
दीपद्वेषिसदाहञ्च नेत्रं स्यात्पित्तकोपतः ४

चक्षुर्बलासबाहुल्यात्स्निग्धं स्यात्सलिलप्लुतम्।  
तथा धवलवर्णञ्च ज्योतिर्हीनं बलान्वितम् ५

नेत्रं द्विदोषबाहुल्यात्स्याद्दोषद्वयलक्षणम्।  
त्रिदोषलिङ्गसङ्गेन तं मारयति रोगिणम् ६

त्रिदोषदूषितं नेत्रमन्तर्मग्नं भृशं भवेत्।  
त्रिलिङ्गं सलिलस्रावि प्रान्तेनोन्मीलयत्यपि ७

शाकपत्रप्रभा रूक्षा स्फुटना रसनाऽनिलात्।  
रक्ता श्यावा भवेत्पित्ताल्लिप्ताद्रा र्\! धवला कफात् ८

परिदग्धा खरस्पर्शा कृष्णा दोषत्रयेऽधिके।  
सैव दोषद्वयाधिक्ये दोषद्वितयलक्षणा ९

वातेन पाण्डुरं मूत्रं रक्तं नीलञ्च पित्ततः।  
रक्तमेव भवेद्र क्ताद्धवलं फेनिलं कफात् १०

अथ शरीरस्य शैत्योष्णत्वादिज्ञानार्थं स्पर्शनं कार्यम्।  
पुंसो दक्षिणहस्तस्य स्त्रियो वामकरस्य तु।  
अङ्गुष्ठमूलगां नाडीं परीक्षेत भिषग्वरः ११

अङ्गुलीभिस्तु तिसृभिर्नाडीमवहितः स्पृशेत्।  
तच्चेष्टया सुखं दुःखं जानीयात्कुशलोऽखिलम् १२

सद्यःस्नातस्य सुप्तस्य क्षुत्तृष्णाऽतपशीलिनः।  
व्यायामश्रान्तदेहस्य सम्यङ् नाडी न बुध्यते १३

वातेऽधिके भवेन्नाडी प्रव्यक्ता तर्जनीतले।  
पित्ते व्यक्ता मध्यमायां तृतीयाङ्गुलिगा कफे १४

तर्जनीमध्यमामध्ये वातपित्ताधिके स्फुटा।  
अनामिकायां तर्जन्यां व्यक्ता वातकफे भवेत् १५

मध्यमाऽनामिकामध्ये स्फुटा पित्तकफेऽधिके।  
अङ्गुलित्रितयेऽपि स्यात्प्रव्यक्ता सन्निपाततः १६

वाताद्वक्रगतिं धत्ते पित्तादुत्प्लुत्य गामिनी।  
कफान्मन्दगतिर्ज्ञेया सन्निपातादतिद्रुता १७

वक्रमुत्प्लुत्य चलति धमनी वातपित्ततः।  
वहेद्वक्रञ्च मन्दञ्च वातश्लेष्माधिकत्वतः १८

उत्प्लुत्य मन्दं चलति नाडी पित्तकफेऽधिके।  
कामात्क्रोधाद्वेगवहा क्षीणा चिन्ताभयप्लुता १९

स्थित्वा स्थित्वा चलेद्या सा हन्ति स्थानच्युता तथा।  
अतिक्षीणा च शीता च प्राणान्हन्ति न संशयः २०

ज्वरकोपेन धमनी सोष्णावेगवती भवेत्।  
मन्दाग्नेः क्षीणधातोश्च सैव मन्दतरा मता २१

चपला क्षुधितस्य स्यात्तृप्तस्य भवति स्थिरा।  
सुखिनोऽपि स्थिरा ज्ञेया तथा बलवती मता २२

हेतुस्तदनु सम्प्राप्तिः पूर्वरूपञ्च लक्षणम्।  
तथैवोपशयः पञ्च रोगविज्ञानहेतवः २३

यत्तु न स्याद्विना येन तस्य तद्धेतुरुच्यते।  
शास्त्रे संव्यवहाराय तत्पर्यायान्प्रचक्ष्महे २४

निदानं कारणं हेतुर्निमित्तं च निबन्धनम्।  
मूलमायतनं तत्र प्रत्ययोऽपि निगद्यते २५

यथा दुष्टेन दोषेण यथा चानुविसर्पता।  
उत्पत्तिरामयस्यासौ सम्प्राप्तिर्जातिरागतिः २६

संख्याविकल्पप्राधान्यबलकालविशेषतः।  
साभिद्यते यथाऽत्रैव वक्ष्यन्तेऽष्टौ ज्वरा इति २७

दोषाणां समवेतानां विकल्पॐऽशाशकल्पना २८

स्वातन्त्र्\! यपारतन्त्र्\! याभ्यां व्याधेः प्राधान्यमादिशेत् २९

हेत्वादिकार्त्स्न्यावयवैर्बलाबलविशेषणम् ३०

नक्तंदिनर्त्तुभुक्तांशैर्व्याधिकालो यथामलम् ३१

नक्तादेरंशेषु वातादिप्रकोप उक्तो वाग्भटेन

ते व्यापिनोऽपि हृन्नाभ्योरधोमध्योर्ध्वसंश्रयाः।  
वयोऽहोरात्रभुक्तानामन्तमध्यादिगाः क्रमात् ३२  ।  
इति।  
ऋतुषु वातादिकोपो यथा

वर्षासु शिशिरे वायुः पित्तं शरदि चोष्णके।  
वसन्ते तु कफः कुप्येदेषा प्रकृतिरार्तवी ३३

पूर्वरूपन्तु तद्येन विद्याद्भाविनमामयम्।  
सामान्यं च विशिष्टञ्च द्विविधं तदुदाहृतम्।  
सामान्यं तत्र दोषाणां विशेषैरनधिष्ठितम्।  
विशिष्टमीषद्व्यक्तं स्याद्विशेषैश्च समन्वितम् ३४

पूर्वरूपं विशिष्टं यद्व्यक्तं तल्लक्षणं स्मृतम्।  
संस्थानं लिङ्गं चिह्नञ्च व्यञ्जनं रूपमाकृतिः ३५

औषधान्नविहाराणामुपयोगं सुखावहम्।  
नृणामुपशयं विद्यात्सहि सात्म्यमिति स्मृतः ३६

मधुरलवणसाम्लस्निग्धनस्योष्णनिद्रा गुरुरविकरवस्तिस्वेदसंमर्दनानि।  
दधिघृततिलतैलाभ्यङ्गसन्तर्पणानिप्रकुपितपवमानं शान्तमेतानि कुर्य्युः ३७

तिक्तस्वादुकषायशीतपवनच्छायानिशावीजनं

ज्योत्स्नाभूगृहयन्त्रवारिजलजं स्त्रीगात्रसंस्पर्शनम्।  
सर्पिःक्षीरविरेकसेकरुधिरस्रावप्रदेहादिकं।  
पानाहारविहारभेषजमिदं पित्तप्रशान्तिं नयेत् ३८

रूक्षक्षारकषायतिक्तकटुकव्यायामनिष्ठीवनं

धूमात्युष्णशिरोविरेकवमनस्वेदोपवासादिकम्।  
तृड्वाताध्वनियुद्धजागरजलक्रीडाऽङ्गनासेवनंपानाहारविहारभेषजमिदं श्लेष्माणमुग्रं हरेत् ३९

सर्वेषामेव रोगाणां निदानं कुपिता मलाः।  
तत्प्रकोपस्य तु प्रोक्तं विविधाहितसेवनम् ४०

नीवारस्त्रिपुटः सतीनचणकश्यामाकमुद्गाढकी।  
निष्पावाश्च मकुष्ठकश्चवरटी मङ्गल्यकः कोद्र वः।  
यद् द्र व्यं कटुकं सतिक्ततुवरं शीतञ्च रूक्षं लघुस्वल्पाशो विषमाशनं निरशनं भुक्तेह्यजीर्णेऽशनम् ४१

भुक्तं जीर्णतरं परिश्रमभरोगर्त्तादिकोष्णं ल्लिंइ\! घनंबाहुभ्यांतरणं तरोः प्रपतनं मार्गेऽतियानं पदा।  
दण्डादिप्रहृतिस्तथोच्चपतनं धातुक्षयो जागरोमार्गस्यावरणंव्यवायभृशता वातादिवेगाहतिः ४२

अत्यर्थं वमनं विरेचनमतिस्रावोऽधिकश्चासृजोरोगान्मांसविहीनताऽतिमदनश्चिन्ता च शोको भयम्।  
वर्षा वै शिशिरो दिनस्य रजनेर्भागौ तृतीयौ घनाः

प्राग्वातस्तुहिनं शरीरमरुतो दुष्टेरमी हेतवः ४३

कट्वम्लोष्णविदाहितीक्ष्णलवणक्रोधोपवासातपस्त्रीसम्भोगतृषाक्षुधाऽभिहननव्यायाममद्यादिभिः।  
भुक्ते जीर्यति भोजने च शरदि ग्रीष्मे तथा प्राणिनां।  
मध्याह्ने च तथाऽधरात्रिसमये पित्तप्रकोपो भवेत् ४४

विदाहिद्र व्यमुद्गारमम्लं कुर्यात्तथा तृषाम्।  
हृद्विदाहञ्च जनयेत्पाकं गच्छति तच्चिरात् ४५

माषैस्तिलैः कुलत्थैश्च मत्स्यैर्मेषामिषेण च।  
गव्येन दधितक्रेण नृणां पित्तं प्रकुप्यति ४६

गुरुपटुमधुराम्लस्निग्धमाषैस्तिलैश्च द्र वदधिदिननिद्रा शीतसर्पिः प्रपूरैः

प्रथमदिवसभागे रात्रिभागेऽपि चाद्येभवति हि कफकोपो भुक्तमात्रे वसन्ते ४७

निदानार्थकरो रोगो रोगस्याप्युपलक्ष्यते ४८

कश्चिद्धि रोगो रोगस्य हेतुर्भूत्वा प्रशाम्यति ४९

न प्रशाम्यति चाप्यन्यो हेत्वर्थं कुरुतेऽपि च ५०

अत्यन्तकुत्सितावेतौ सदा स्थूलकृशौ नरौ।  
श्रेष्ठो मध्यशरीरस्तु स्थूलः क्षीणो न पूजितः।  
कर्षयेद् बृंहयेच्चापि सदा स्थूलकृशौ नरौ।  
रक्षणञ्चापि मध्यस्य कुर्वीत कुशलो भिषक् ५१

क्षपयेद् बृंहयेच्चापि दोषधातुमलान्भिषक्।  
नरो रोगान्वितो यावद्रो गेण रहितो भवेत् ५२

अस्वस्थो येन विधिना स्वस्थो भवति मानवः।  
तमेव कारयेद्वैद्यो यतः स्वास्थ्यं सदेप्सितम् ५३

समदोषः समाग्निश्च समधातुमलक्रियः।  
प्रसन्नात्मेन्द्रि यमनाः स्वस्थ इत्यभिधीयते ५४

विण्मूत्राखिलदोषधातुसमता काङ्क्षाऽन्नपाने रुचिर्भुक्तं जीर्यति पुष्टये परिणतिः स्वप्नावबोधौ सुखम्।  
गृह्णीते विषयान्यथास्वमुचितान्वृत्तिं मनोवृत्तितः।  
स्वस्थस्याभिहितं चतुर्दशविधं जन्तोरिदं लक्षणम् ५५

तत्तद्वृद्धिकराहारविहारातिनिषेवणात्।  
दोषधातुमलानां हि वृद्धिरुक्ता भिषग्वरैः ५६

वाते वृद्धे भवेत्कार्श्यं पारुष्यं चोष्णकामिता।  
गाढं मलं बलञ्चाल्पं गात्रस्फूर्त्तिर्विनिद्र ता।  
विण्मूत्रनेत्रगात्राणां पीतत्वं क्षीणमिन्द्रि यम्।  
शीतेच्छातापमूर्च्छाःस्युः पित्ते वृद्धेऽल्पमूत्रता ५७

विडादिशौक्ल्यं शीतत्वं गौरवञ्चातिनिद्र ता।  
सन्धिशैथिल्यमुत्क्लेदो मुखसेकः कफेऽधिके ५८

रसे वृद्धेऽन्नविद्वेषो जायते गात्रगौरवम्।  
लालाप्रसेकश्छर्दिश्च मूर्च्छा सादो भ्रमः कफः ५९

प्रवृद्धं रुधिरं कुर्याद् गात्रमारक्तवर्णकम्।  
लोचनञ्च तथा रुक्तं सिराः पूरयतेऽपि च ६०

रक्तन्तु कुरुते वृद्धं विसर्पप्लीहविद्र धीन्।  
कुष्ठं वातास्रकं गुल्मं सिरापूर्णत्वकामले ६१

गात्राणां गौरवं निद्रा मदो दाहश्च जायते।  
व्यङ्गाग्निसादसंमोहरक्तत्वङ्नेत्रमूत्रताः ६२

गुदमेढ्रास्यपाकार्शःपिडकामशकास्तथा।  
इन्द्र लुप्ताङ्गमर्दासृग्दरास्तापं कराङ्घ्रिषु ६३

शमयेद्र क्तवृद्ध्य्त्थुआ\!न् रक्तस्रुतिविरेचनैः।  
मांसं वृद्धन्तु गण्डौष्ठस्फिगुपस्थोरुवाहुषु।  
जङ्घयोः कुरुते वृद्धिं तथा गात्रस्य गौरवम् ६४

उदरे पार्श्वयोर्वृद्धिः कासश्वासादयस्तथा।  
दौर्गन्ध्यं स्निग्धता गात्रे मेदोवृद्धौ भवेदिति ६५

प्रवृद्धं कुरुते मेदः श्रममल्पेऽपि चेष्टिते।  
तृट्स्वेदगलगण्डौष्ठरोगमेहादिजन्म च ६६

श्वासं स्फिग्जठरग्रीवास्तनानां लम्बनं तथा।  
वृद्धान्यस्थीनि कुर्वन्ति अस्थीन्यन्यानि चास्थिषु ६७

आचरन्ति तथा दन्तान्विकटान्महतस्तथा।  
मज्जा वृद्धः समस्ताङ्गनेत्रगौरवमाचरेत् ६८

शुक्राश्मरी शुक्रवृद्धौ शुक्रस्यातिप्रवर्त्तनम्।  
मलप्रवृद्धावाटोपो जायते जठरे व्यथा ६९

मूत्रे वृद्धे मुहुर्मूत्रमाध्मानं वस्तिवेदना।  
स्वेदे वृद्धे तु दौर्गन्ध्यं त्वचि कण्डूश्च जायते ७०

आर्त्तवातिप्रवृत्तिः स्याद्दौर्गन्ध्यं चार्त्तवे भवेत्।  
अङ्गमर्दश्च जायेत लिङ्गं स्यादार्त्तवेऽधिके ७१

स्तनयोरतिपीनत्वं क्षीरस्रावो मुहुर्मुहुः।  
तोदश्च तत्र भवति स्तन्याधिक्यस्य लक्षणम् ७२

उदरादिप्रवृद्धिस्तु वृद्धे गर्भेऽभिजायते।  
स्वेदश्च गर्भवत्याः स्यात्प्रसवे व्यसनं महत् ७३

तत्तद्ध्रासकराहारविहारपरिषेवणात्।  
दोषधातुमलानां हि ह्रासो निगदितो नृणाम् ७४

पूर्वः पूर्वोऽतिवृद्धत्वाद्वर्द्धयेद्धि परस्परम्।  
तस्मादतिप्रवृद्धानां धातूनां ह्रासनं हितम् ७५

असात्म्यान्नसदाक्रोधशोकचिन्ताभयश्रमै।  
अतिव्यवायानशनात्यर्थसंशोधन्रपि ७६

वेगानां धारणाच्चापि साहसादविघाततः।  
दोषाणामथ धातूनां मलानाञ्च भवेत्क्षयः ७७

वातक्षयेऽल्पचेष्टत्वं मन्दवाक्यं विसंज्ञता।  
पित्तक्षयेऽधिकः श्लेष्मा वह्निमान्द्यं प्रभाक्षयः ७८

सन्धयः शिथिला मूर्च्छा रौक्ष्यं दाहः कफक्षये।  
हृत्पीडा कण्ठशोषौत्वक्शून्यातृट् च रसक्षये ७९

सिराः श्लथा हिमाम्लेच्छा त्वक्पारुष्यं क्षयेऽसृजः।  
गण्डौष्ठकन्धरास्कन्धवक्षोजठरसन्धिषु ८०

उपस्थशोथपिण्डीषु शुष्कता गात्ररूक्षता।  
तोदो धमन्यः शिथिला भवेयुर्मांससंक्षये ८१

प्लीहाभिवृद्धिः सन्धीनां शून्यता तनुरूक्षता।  
प्रार्थना स्निग्धमांसस्य लिङ्गं स्यान्मेदसः क्षये ८२

अस्थिशूलं तनौ रौक्ष्यं नखदन्तत्रुटिस्तथा।  
अस्थिक्षये लिङ्गमेतद्वैद्यैः सर्वैरुदाहृतम् ८३

शुक्राल्पत्वं पर्वभेदस्तोदः शून्यत्वमस्थिनि।  
लिङ्गान्येतानि जायन्ते नराणां मज्जसंक्षये ८४

शुक्रक्षये रतेऽशक्तिर्व्यथा शेफसि मुष्कयोः।  
चिरेण शुक्रसेकः स्यात्सेके रक्ताल्पशुक्रता ८५

ओजः संक्षीयते कोपाच्चिन्ताशोकश्रमादिभिः।  
रूक्षतीक्ष्णोष्णकटुकैः कर्षणैरपरैरपि ८६

बिभेति दुर्बलोऽभीक्ष्णं चिन्तयेद्व्यथितेन्द्रि यः।  
अभ्युत्थायोन्मना रूक्षः क्षामः स्यादोजसः क्षये ८७

पुरीषस्य क्षये पार्श्वे हृदये च व्यथा भवेत्।  
सशब्दस्यानिलस्योर्ध्वगमनं कुक्षिसंवृतिः ८८

मूत्रक्षयेऽल्पमूत्रत्वं वस्तौ तोदश्च जायते।  
स्वेदनाशस्त्वचो रौक्ष्यं चक्षुषोरपि रूक्षता ८९

स्तब्धाश्च रोमकूपाः स्युर्लिङ्गं स्वेदक्षये भवेत्।  
आर्त्तवस्य स्वकाले चाभावस्तस्याल्पताऽथ वा ९०

जायते वेदना योनौ लिङ्गं स्यादार्त्तवक्षये।  
अभावः स्वल्पता वा स्यात्स्तन्यस्य भवतस्तथा ९१

ग्लानौ पयोधरावेतल्लक्षणं स्तन्यसंक्षये।  
अनुन्नतो भवेत्कुक्षिर्गर्भस्यास्पन्दनं तथा।  
इति गर्भक्षये प्राज्ञैर्लक्षणं समुदाहृतम् ९२

तत्तत्संवर्द्धनाहारविहारातिनिषेवणात्।  
तत्तत्प्राप्य नरः शीघ्रं तत्तत्क्षयमपोहति ९३

ओजस्तु वर्द्धते नॄणां सुस्निग्धैः स्वादुभिस्तथा।  
वृष्यैरन्यैर्विशेषात्तु क्षीरमांसरसादिभिः ९४

दोषधातुमलक्षीणो बलक्षीणोऽपि मानवः।  
तत्तत्संवर्द्धनं यत्तदन्नपानं प्रकाङ्क्षति ९५

यद्यदाहारजातन्तु क्षीणः प्रार्थयते नरः।  
तस्य तस्य स लाभेन तत्तत्क्षयमपोहति ९६

कषायकटुतिक्तानि रूक्षशीतलघूनि च।  
यवमुद्गप्रियङ्गूंश्च वातक्षीणोऽभिकाङ्क्षति ९७

तिलमाषकुलत्थादिपिष्टान्नविकृतिं तथा।  
मस्तुशुक्ताम्लतक्राणि काञ्जिकञ्चतथा दधि ९८

कट्वम्ललवणोष्णानि तीक्ष्णं क्रोधं विदाहि च।  
समयं देशमुष्णञ्च पित्तक्षीणोऽभिकाङ्क्षति ९९

मधुरस्निग्धशीतानि लवणाम्लगुरूणि च।  
दधि क्षीरं दिवास्वप्नं कफक्षीणोऽभिकाङ्क्षति १००

रसक्षीणो नरः काङ्क्षत्यम्भोऽतिशिशिरं मुहुः।  
रात्रिनिद्रा ं\! हिमं चन्द्रं भोक्तुञ्च मधुरं रसम् १०१

इक्षुं मांसरसं मन्थं मधु सर्पिर्गुडोदकम् १०२

द्रा क्षादाडिमशुक्तानि सस्नेहलवणानि च।  
रक्तसिद्धानि मांसानि रक्तक्षीणोऽभिकाङ्क्षति १०३

अन्नानि दधिसिद्धानि षाडवांश्च बहूनपि।  
स्थूलक्रव्यादमांसानि मांसक्षीणोऽभिकाङ्क्षति १०४

मेदः सिद्धानि मांसानि ग्राम्यानूपौदकानि च।  
सक्षाराणि विशेषेण मेदःक्षीणोऽभिकाङ्क्षति १०५

अस्थिक्षीणस्तथा मांसं मज्जास्थिस्नेहसंयुतम्।  
स्वाद्वम्लसंयुतं द्र व्यं मज्जाक्षीणोऽभिकाङ्क्षति १०६

शिखिनः कुक्कुटस्याण्डं हंससारसयोस्तथा।  
ग्राम्यानूपौदकानाञ्च शुक्रक्षीणोऽभिकाङ्क्षति १०७

यवान्नं यवकान्नञ्च शाकानि विविधानि च।  
मसूरमाषयूषञ्च मलक्षीणोऽभिकाङ्क्षति १०८

पेयमिक्षुरसं क्षीरं सगुडं बदरोदकम्।  
मूत्रक्षीणोऽभिलषति त्रपुसैर्वारुकाणि च १०९

अभ्यङ्गोद्वर्त्तने मद्यं निवातशयनासने।  
गुरु प्रावरणं चैव स्वेदक्षीणोऽभिकाङ्क्षति ११०

कट्वम्ललवणोष्णानि विदाहीनि गुरूणि च।  
फलशाकानि पानानि स्त्री काङ्क्षत्यार्त्तवक्षये १११

सुराशाल्यन्नमांसानि गोक्षीरं शर्करां तथा।  
आसवं दधि हृद्यानि स्तन्यक्षीणाऽभिवाञ्छति ११२

मृगाजाविवराहाणां गर्भान्वाञ्छति संस्कृतान्।  
वसाशूल्यप्रकारादीन्भोक्तुं गर्भपरिक्षये ११३

रसादिशुक्रपर्य्यन्तं धातुपुष्टिनिमित्तकम्।  
चेष्टासु पाटवं यत्तु बलं तदभिधीयते ११४

अभिघाताद्भयात्क्रोधाच्चिन्तया च परिश्रमात्।  
धातूनां संक्षयाच्छोकाद्बलं संक्षीयते नृणाम् ११५

गौरवं स्तब्धता गात्रे मुखम्लानिर्विवर्णता।  
तन्द्रा निद्रा वातशोथो बलव्यापत्तिलक्षणम् ११६

दोषसाम्यकरं यत्तु बह्निसाम्यकरं च यत्।  
धातुपुष्टिकरं द्र व्यं बलं तदभिवर्द्धयेत् ११७

कृशोऽपि बलवान्कश्चित् स्थूलोऽत्यल्पबलो यतः।  
तस्माच्चेष्टापटुत्वेन बलवन्तं विदुर्बुधाः ११८

इति श्रीमिश्रलटकन तनय श्रीमन्मिश्रभाव विरचिते श्रीभावप्रकाशे पूर्वखण्डे

परिभाषादिप्रकरणे सप्तमं रोगिपरीक्षाप्रकरणं समाप्तम् ७

इति पूर्व खण्डं समाप्तम्।  
