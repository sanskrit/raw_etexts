

नित्यनथसिद्ध [अलिअस् नेमनथ]: रसरत्नकर


र्रा, १,१
स्वर्गापवर्गविस्फारौ भुवनस्योदये यथा /
भवरोगहरौ वन्दे चण्डिकाचन्द्रशेखरौ // र्रा_१,१.१ //
रसोपरसलोहानां तैलमूलफलैः सह /
असाध्यं प्रत्ययोपेतं कथ्यते रससाधनम् // र्रा_१,१.२ //
वैद्यानां यशसे'र्थाय व्याधितानां हिताय च /
वादिनां कौतुकार्थाय वृद्धानां देहसिद्धये // र्रा_१,१.३ //
मन्त्रिणां मन्त्रसिद्ध्यर्थं विविधाश्चर्यकारणम् /
पञ्चखण्डम् इदं शास्त्रं साधकानां हितप्रदम् // र्रा_१,१.४ //
रसखण्डे तु वैद्यानां व्याधितानां रसेन्द्रके /
वादिनां वादखण्डे च वृद्धानां च रसायने // र्रा_१,१.५ //
मन्त्रिणां मन्त्रखण्डे च रससिद्धिः प्रजायते /
सुतरां नास्ति संदेहः तत्तत्खण्डविलोकिनाम् // र्रा_१,१.६ //
हतो हन्ति जरामृत्युं मूर्छितो व्याधिघातकः /
धत्ते च खेगतिं बद्धः को'न्यः सूतात्कृपाकरः // र्रा_१,१.७ //
जरामरणदारिद्र्यरोगनाशकरोमतः /
मूर्छितो हरते व्याधीन् नसो देहे चरन्नपि // र्रा_१,१.८ //
मोहयेद्यः परान्बद्धो जीवयेच्च मृतः परान् /
मूर्छितो बोधयेदन्यांस्तं सूतं को न सेवते // र्रा_१,१.९ //
आयुर्द्रविणमारोग्यं वह्निर् मेधा महद् बलम् /
रूपयौवनलावण्यं रसोपासनया भवेत् // र्रा_१,१.१० //
मारयेज्जारितं सूतं गन्धकेनैव मूर्छयेत् /
बद्धः स्याद् द्रुतिसत्वाभ्यां रसस्यैवं त्रिधा गतिः // र्रा_१,१.११ //
दोषहीनो रसो ब्रह्मा मूर्छितस्तु जनार्दनः /
मारितो रुद्ररूपः स्याद्बद्धः साक्षान्महेश्वरः // र्रा_१,१.१२ //
वेधको देहलोहाभ्यां सूतो देवि सदाशिवः /
दर्शनाद्रसराजस्य ब्रह्महत्यां व्यपोहति // र्रा_१,१.१३ //
स्पर्शनान्नाशयेद्देवि गोहत्यां नात्र संशयः /
किं पुनर्भक्षणाद्देवि प्राप्यते परमं पदम् // र्रा_१,१.१४ //
अल्पमात्रोपयोगित्वाद् अरुचेर् अप्रप्सङ्गतः /
क्षिप्रमारोग्यदायित्वाद्भेषजेभ्यो रसो'धिकः // र्रा_१,१.१५ //
यदुक्तं शम्भुना पूर्वं रसखण्डे रसायने /
रसस्य वन्दनार्थे च दीपिका रसमङ्गले // र्रा_१,१.१६ //
व्याधितानां हितार्थाय प्रोक्तं नागार्जुनेन यत् /
उक्तं चर्पटिसिद्धेन स्वर्गवैद्यकपालिके // र्रा_१,१.१७ //
अनेकरसशास्त्रेषु संहितास्वागमेषु च /
यदुक्तं वाग्भटे तन्त्रे सुश्रुते वैद्यसागरे // र्रा_१,१.१८ //
अन्यैश्च बहुभिः सिद्धैर् यद् उक्तं च विलोक्य तत् /
तत्र यद्यदसाध्यं स्याद्यद्यद्दुर्लभमौषधम् // र्रा_१,१.१९ //
तत्तत्सर्वं परित्यज्य सारभूतं समुद्धृतम् /
क्वचिच्छास्त्रे क्रिया नास्ति क्रमसंख्या न च क्वचित् // र्रा_१,१.२० //
मात्रा युक्तिः क्वचिन्नास्ति सम्प्रदायो न च क्वचित् /
तेन सिद्धिर्न तत्रास्ति रसे वाथ रसायने // र्रा_१,१.२१ //
वैद्ये वादे प्रयोगे च यस्माद्यत्नो मया कृतः /
यद्यद्गुरुमुखाज्ज्ञातं स्वानुभूतं च यन्मया /
तत्तल्लोकहितार्थाय प्रकटीक्रियते 'धुना // र्रा_१,१.२२ //
श्रीमान् सूतनृपो ददाति विलसंल्लक्ष्मीं वपुः शाश्वतंस्वानां प्रीतिकरीम् अचञ्चलमनो मातेव पुंसां यथा /
अन्यो नास्ति शरीरनाशकगदप्रध्वंसकारी ततः कार्यं नित्यमहोत्सवैः प्रथमतः सूताद् वपुःसाधनम् // र्रा_१,१.२३ //
साक्षादक्षयदायको भुवि नृणां पञ्चत्वमुच्चैः कुतो मूर्च्छां मूर्छितविग्रहो गदभृतां हन्त्युञ्चकैः प्राणिनाम् /
बद्धं प्राप्य सुरासुरेन्द्रचरितां तां तां गतिं प्रापयेत् /
सो'यं पातु परोपकारचतुरः श्रीसूतराजो जगत् // र्रा_१,१.२४ //
यदन्यत्र तदत्रास्ति यदत्रास्ति न तत्क्वचित् /
रसरत्नाकरः सो'यं नित्यनाथेन निर्मितः /
ततः कुर्यात् प्रयत्नेन रससंस्कारम् उत्तमम् // र्रा_१,१.२५ //
अविज्ञात्या च शास्त्रार्थं प्रयोगकुशलो भिषक् /
यम एव स विज्ञेयः मर्त्यानां मृत्युरूपधृक् // र्रा_१,१.२६ //
{रसस्य महादोषाः}
नागो वङ्गो मलो वह्निश्चांचल्यं च विषं गिरिः /
असह्याग्निर्महादोषा निषिद्धाः पारदे स्थिताः // र्रा_१,१.२७ //
जायं गण्डस्तनौ नागात्कुष्ठं वङ्गाद्रुजा मलात् /
वह्नेर् दाहो बीजनाशश्चाञ्चल्यान्मरणं विषात् // र्रा_१,१.२८ //
गिरेः स्फोटो ह्यसह्याग्नेर् दोषान्मोह उपजायते /
{निर्दोषपारदस्य गुणाः}
दोषहीनो यदा सूतस्तदा मृत्युजरापहः // र्रा_१,१.२९ //
साक्षादमृतमप्येष दोषयुक्तो रसो विषम् /
तस्माद्दोषविशुद्ध्यर्थं रसशुद्धिर्विधीयते // र्रा_१,१.३० //
रसो ग्राह्यः सुनक्षत्रे पलानां शतमात्रकम् /
पञ्चाशतं पञ्चविंशद्वा द्वादशं चैकमेव वा // र्रा_१,१.३१ //
पलादूनं न कर्तव्यं रससंस्कारम् उत्तमम् /
अघोरेण च मन्त्रेण रससंस्कारपूजनम् // र्रा_१,१.३२ //
अघोरेभ्यो'थ घोरेभ्यो घोरघोरतरेभ्यः /
सर्वेभ्यः सर्वसर्वेभ्यो नमस्ते'स्तु रुद्ररूपेभ्यः // र्रा_१,१.३३ //


र्रा, १, २
निःसारं वीक्ष्य विश्वं गदविकलवपुर् व्याप्तम् एवातितप्तम् /
भूयः कारुण्यसिन्धोः सकलगुणनिधेः सूतराजस्य युक्तिम् // र्रा_१,२.१ //
दृष्ट्वा सूतस्य शास्त्राण्यवहितमनसा प्राणिनाम् इष्टसिद्ध्यै /
शृण्वन्तूच्चैर् मयोक्तं सुविपुलमतयो भोगिकेन्द्राः सरेन्द्राः /
यावत्सूतं न शुद्धं न च मृतमथ नो मूर्छितं गन्धबन्धं /
नो वज्रं मारितं वा न च गगनवधो नापसूताश्च शुद्धाः /
स्वर्णाद्यं सर्वलोहं विषमपि न मृतं तैलपातो न यावत् /
तावद्वैद्यः क्व सिद्धो भवति वसुभुजां मण्डले श्लाघ्ययोग्यः // र्रा_१,२.२ //
{अष्टदोषनिवारण}
अथातः सम्प्रवक्ष्यामि दोषाष्टकनिवारणम् /
इष्टकारजनीचूर्णैः षोडशांशैः रसस्य तु // र्रा_१,२.३ //
मर्दयेत्तप्तखल्वे तं जम्बीरोत्थद्रवैर्दिनम् /
खल्वं लोहमयं वाथ पाषाणाश्ममथापि वा // र्रा_१,२.४ //
काञ्जिकैः क्षालयेत्सूतं नागदोषस्य शान्तये /
विशालाङ्कोलचूर्णेन वङ्गदोषं विनाशयेत् // र्रा_१,२.५ //
राजवृक्षो मलं हन्ति चित्रकं हन्ति वह्निजम् /
चाञ्चल्यं कृष्णधत्तूरैस्त्रैफलैर्विषनाशनम् // र्रा_१,२.६ //
कटुत्रयं गिरिं हन्ति असह्याग्निं त्रिकण्टकः /
{(२)}
प्रतिदोषं कलांशेन तत्र चूर्णं सकन्यकम् // र्रा_१,२.७ //
सुवस्त्रगालितं सूतं खल्वे क्षिप्त्वा यथाक्रमम् /
प्रत्येकं प्रत्यहं यत्नात्सप्तरात्रं विमर्दयेत् // र्रा_१,२.८ //
उद्धृत्योष्णारनालेन मृद्भाण्डे क्षालयेत्सुधीः /
सर्वदोषविनिर्मुक्तः सप्तकञ्चुकवर्जितः // र्रा_१,२.९ //
जायते शुद्धः सूतो'यं युज्यते वैद्यकर्मणि /
{पारदशोधन}
अजाशकृत्तुषाग्निं च ज्वालयित्वा भुवि क्षिपेत् /
तस्योपरि स्थितं खल्वं तत्रोक्तं मर्दयेद्रसम् // र्रा_१,२.१० //
श्रीखण्डं देवदारु च काकतुण्डीं जयाद्रवैः /
कर्कोटीमूषलीकन्याद्रवे दत्त्वा विमर्दयेत् /
दिनैकं पातनायन्त्रे शुद्धं च विनियोजयेत् // र्रा_१,२.११ //
कुमार्याश्च निशाचूर्णे दिनं सूतं विमर्दयेत् /
पातयेत् पातनायन्त्रे सम्यक् शुद्धो भवेद्रसः // र्रा_१,२.१२ //
{हिंगुलोत्थपारदशोधन}
पारिभद्ररसैः पेष्यं हिंगुलं याममात्रकम् /
जम्बीराणां द्रवैर्वाथ पात्यं पातालयन्त्रके // र्रा_१,२.१३ //
तं सूतं योजयेद्योगे सप्तकञ्चुकवर्जितम् /
इत्येवं शुद्धयः ख्याता यथेष्टैका प्रकारयेत् // र्रा_१,२.१४ //
{शुद्धसूतमारणौषधयः}
अथैतां मूलिकां वक्ष्ये शुद्धसूतस्य मारणे /
ब्रह्मदण्डी मेघनादा चित्रकं तृणमुस्तिका // र्रा_१,२.१५ //
वज्रवल्ली बला शुण्ठी कटुतुम्ब्यर्धचन्द्रिका /
विषमुष्ट्यर्कलाक्षाश्च गोक्षुरः काकतुण्डिका // र्रा_१,२.१६ //
कन्या चण्डालिनीकन्दं सर्पाक्षी सरपुङ्खिका /
वस्ता रक्ताग्रनिर्गुण्डी लज्जाली देवदालिका // र्रा_१,२.१७ //
जाती जयन्ती वाराही भूकदम्बं कुरण्टकम् /
कोषातकी नीरकणा लाङ्गली सहदेविकाः // र्रा_१,२.१८ //
चक्रमर्दो'मृताकन्दं काकमाची रविप्रिया /
विष्णुक्रान्ता हस्तिशुण्डी स्नुक्पयो भृङ्गराट् पटुः // र्रा_१,२.१९ //
इत्येताः मूलिका आख्याता योज्या पारदमारिकाः /
एताः समस्ता व्यस्ता वा देया ह्यष्टादशाधिकाः // र्रा_१,२.२० //
{पारदभस्मनिर्माण}
अप्रसूतगवां मूत्रे पेषयेद् रक्तमूलिकाम् /
तद्द्रवैः शोधितं सूतं तुल्यं गन्धकसंयुतम् // र्रा_१,२.२१ //
तप्तखल्वे चतुर्यामम् अविच्छिन्नं विमर्दयेत् /
तत्पिण्डं पातयेद्यन्त्रे त्रिंशद्धट्टमहापुटे // र्रा_१,२.२२ //
एवं दशपुटैर् मार्यं मर्द्यं पात्यं पुनः पुनः /
तदुद्धृत्य पुनर्मर्द्यं वज्रमूषान्तरे क्षिपेत् // र्रा_१,२.२३ //
भूधराख्ये पुटे पच्याद्दशधा भस्मतां व्रजेत् /
द्रवैर्द्रवैः पुनर्मर्द्यं सिद्धो'यं वज्रसूतकः // र्रा_१,२.२४ //
मूलिकामारितः सूतो जारणक्रमवर्जितः /
न क्रमेद्देहलोहाभ्यां रोगहर्ता भवेद्ध्रुवम् // र्रा_१,२.२५ //
{पारदभस्मनिर्माण (२)}
रसं गन्धकतैलेन द्विगुणेन विमर्दयेत् /
दिनैकं वाथ सर्पाक्षीविष्णुक्रान्ताह्वभृङ्गजैः // र्रा_१,२.२६ //
त्र्यहं विमर्दयेद् द्रावैस् त्रिंशद्धट्टमहापुटे /
इत्येवमष्टधा पाच्यं रसो भस्मीभवेद् ध्रुवम् // र्रा_१,२.२७ //
{रसभस्मनिर्माण (३)}
श्वेताङ्कोटजटावारि सूतं मर्द्यं दिनत्रयम् /
पुटयेद्भूधरे यन्त्रे मूषायां भस्मतां व्रजेत् // र्रा_१,२.२८ //
देवदालीं हरिक्रान्तामारनालेन पेषयेत् /
सप्तधा सूतकं तेन कुर्याद्धमनम् उत्थितम् // र्रा_१,२.२९ //
तं सूतं खर्परे कुर्याद्दत्त्वा दत्त्वा चतुर्द्रवम् /
चुल्ल्योपरि पचेद् वह्नौ भस्म स्यादरुणोपमम् // र्रा_१,२.३० //
{पारदमारण (४)}
काष्ठोदुम्बरजैः क्षीरैः सितां हिंगु विभावयेत् /
सप्तवारं प्रयत्नेन शोध्यं पेष्यं पुनः पुनः // र्रा_१,२.३१ //
काष्ठोदुम्बरपञ्चाङ्गैः कषायं षोडशांशकम् /
दत्त्वा तेन पुनर् मर्द्यं हिंगु वङ्गरसेश्वरम् // र्रा_१,२.३२ //
क्षिप्त्वा निरुध्य मूषायां भूधराख्ये पुटे पचेत् /
अष्टधा म्रियते सूतो देयं हिंगु पुटे पुटे // र्रा_१,२.३३ //
{पारदमारण (५)}
अपामार्गस्य बीजानि तथैरण्डस्य चूर्णयेत् /
तच्चूर्णं पारदे देयं मूषायामेव रोधयेत् // र्रा_१,२.३४ //
रुद्ध्वा लघुपुटे पच्याच्चतुर्भिर्भस्मतां व्रजेत् /
{पारदमारण (६)}
कटुतुम्ब्युद्भवे कन्दे गर्भे नारीपयःसु वै // र्रा_१,२.३५ //
सप्तधा म्रियते सूतः स्वेदयेद् गोमयाग्निना /
{पारदमारण (७)}
अङ्कोलस्य जटातोयैः पिष्ट्वा खल्वे विमर्दयेत् // र्रा_१,२.३६ //
सूतं गन्धकसंयुक्तं दिनान्ते तं निरोधयेत् /
पुटयेद्भूधरे यन्त्रे दिनान्ते तं समुद्धरेत् // र्रा_१,२.३७ //
{पारदमारण (८)}
धान्याभ्रं सूतकं तुल्यं मर्दयेन्मारकद्रवैः /
दिनैकं तेन कल्केन वस्त्रे लिप्त्वा च वर्तिकाम् // र्रा_१,२.३८ //
विलिप्य तैलैर्वर्तिं ताम् एरण्डोत्थैः पुनः पुनः /
प्रज्वाल्य तद्धृतं भाण्डे ग्राहयेत्पतितामधः // र्रा_१,२.३९ //
कृष्णभस्म भवेत्तच्च पुनर्मर्द्यं त्रियामकैः /
दिनैकं तत्पचेद्यन्त्रे कच्छपाख्ये न संशयः // र्रा_१,२.४० //
मृतः सूतो भवेत्सद्यस्तत्तद्योगेषु योजयेत् /
{पारदमारण (९)}
द्विपलं शुद्धसूतं तु सूतार्धशुद्धगन्धकम् // र्रा_१,२.४१ //
मर्दयेन्मारकद्रावैर् दिनमेकं निरन्तरम् /
बद्ध्वा तु भूधरे यन्त्रे दिनैकं मारयेत् पुटात् // र्रा_१,२.४२ //
{वज्रमूषा}
तुषदग्धस्य भागौ द्वावेको वल्मीकमृत्तिका /
लोहकिट्टस्य भागैकं श्वेतपाषाणभागकम् // र्रा_१,२.४३ //
नरकेशसमं किंचिच्छागीक्षीरेण पेषयेत् /
यामद्वयं दृढं मर्द्यं तेन मूषान्धसंपुटाम् // र्रा_१,२.४४ //
शोषयित्वाथ संलिप्य तत्कल्कैः संनिरुध्य च /
वज्रमूषा समाख्याता सम्यक् पारदमारिका // र्रा_१,२.४५ //
{भस्मसूतवर्णाः}
श्वेतं पीतं तथा रक्तं कृष्णं चेति चतुर्विधम् /
लक्षणं भस्मसूतस्य श्रेष्ठं स्यादुत्तरोत्तरम् // र्रा_१,२.४६ //


र्रा, १, ३
{जारणपूर्वं मारणम्}
अथातो जारणापूर्वं बीजं मारणमुच्यते /
अजीर्णं चाप्यबीजं च सूतकं यस्तु मारयेत् // र्रा_१,३.१ //
ब्रह्महा स दुराचारो मम द्रोही महेश्वरि /
तस्मात्सर्वप्रयत्नेन जारितं मारयेद्रसम् // र्रा_१,३.२ //
{रसस्य समुखकरणम्}
संस्थाप्य गोमयं भूमौ पक्वमूषां ततः परम् /
तन्मध्ये कटुतुम्ब्युत्थं तैलं दत्त्वा रसं क्षिपेत् // र्रा_१,३.३ //
काकमाचीरसं देयं तैलं तुल्यं ततः पुनः /
गन्धकं व्रीहिमात्रं च क्षिप्त्वा तं च निरोधयेत् // र्रा_१,३.४ //
तत्पृष्ठे पावको देयः पूर्णं वा वह्निखर्परम् /
स्वाङ्गशीतलतां ज्ञात्वा जीर्णे तैले च गन्धकम् // र्रा_१,३.५ //
काकमाचीद्रवं चाग्नौ दत्त्वा दत्त्वा च जारयेत् /
मूषाधो गोमयं चात्र दत्त्वा चोदधर्वं च पावकम् // र्रा_१,३.६ //
षड्गुणं गन्धकं जार्यं सूतस्यैवं मुखं भवेत् /
{समुखपारदस्य जारणापूर्वको मारणविधिः}
तं सूतं मर्दयेन्नीरैर्जम्बीरोत्थैः पुनः पुनः // र्रा_१,३.७ //
चतुःषष्ट्यंशकैः पूर्वैर् द्वात्रिंशांशं ततः पुनः /
षोडशांशं शुद्धहेमपत्रं सूतेषु निक्षिपेत् // र्रा_१,३.८ //
शिखिपित्तेन सम्पिष्टं तैलैश्च सर्षपोद्भवैः /
लिप्त्वा हेमं क्षिपेत्सूतं यामं जम्बीरजैर्द्रवैः // र्रा_१,३.९ //
मर्द्यं तं पूर्ववत् पच्यान्मूषायां जम्बीरद्रवैः /
पूरयेद् रोधयेच्चाग्निं दत्त्वा यत्नेन जारयेत् // र्रा_१,३.१० //
ग्रासे ग्रासे च तन्मर्द्यं जम्बीराणां द्रवैः दृढम् /
मूलिका लवणं गन्धमभावे पित्ततैलयोः // र्रा_१,३.११ //
पिष्ट्वा जम्बीरनीरेण हेमपत्रं प्रलेपयेत् /
इत्येवं जारणा कार्या ततः सूतं च मारयेत् // र्रा_१,३.१२ //
अथवा निर्मुखं सूतं विडयोगेन मारयेत् /
{विडनिर्माणविधि}
विडमत्र प्रवक्ष्यामि साधयेद्भिषजां वरः // र्रा_१,३.१३ //
शंखचूर्णं रविक्षीरैश्चातपे भावयेद्दिनम् /
तद्वज्जम्बीरजैर्द्रावैर् दिनैकं धूमसारकम् // र्रा_१,३.१४ //
सुवर्चलमजामूत्रैः क्वाथ्यं यामचतुष्टयम् /
कण्टकारीं च संक्वाथ्यं दिनैकं नरमूत्रकैः // र्रा_१,३.१५ //
सज्जीक्षारं तिन्तिडीकं काशीशं च शिलाजतुम् /
जम्बीरोत्थैर् द्रवैर् भाव्यं पृथग्यामं चतुष्टयम् // र्रा_१,३.१६ //
जयपालबीजं त्वग्घीनं मूलकानां द्रवैर् दिनम् /
सैन्धवं टङ्कणं गुञ्जां शिग्रुमूलद्रवैर्दिनम् // र्रा_१,३.१७ //
एतत्सर्वं समांशं तु मर्द्यं जम्बीरजैर्द्रवैः /
तद्गोलं रक्षयेद्यत्नाद्विडो'यं वाडवानलः /
अनेन मर्दयेत्सूतं ग्रसते तप्तखल्वके // र्रा_१,३.१८ //
{विडयोगेन पारदादिमारणप्रकारः}
स्वर्णाभ्रकसर्वलोहानि यथेष्टानि च जारयेत् /
मारयेत् पूर्वयोगेन मारणं चात्र कथ्यते // र्रा_१,३.१९ //
{पारदमारण (१)}
कुम्भीं समूलाम् उद्धृत्य गोमूत्रेण सुपेषयेत् /
तद्द्रवैर् मर्दयेत्सूतं दिनैकं कान्तसम्पुटे // र्रा_१,३.२० //
लिप्त्वा नियामका देया ऊर्ध्वश्चाधस् तदन्वयेत् /
मृद्वग्निना दिनैकं तु पचेच्चुल्यां मृतो भवेत् // र्रा_१,३.२१ //
{पारदमारण (२)}
गोघृतं गन्धकं सूतं पिष्ट्वा पिण्डीं प्रकल्पयेत् /
कुमारीदलमध्यस्थं कृत्वा सूत्रेण वेष्टयेत् // र्रा_१,३.२२ //
तं कान्तसम्पुटे रुद्ध्वा त्रिभिर् लघुपुटैः पचेत् /
ततो ध्माते भवेद्भस्म चान्धमूषे क्षयं ध्रुवम् // र्रा_१,३.२३ //
{पारदमारण (३)}
शाकवृक्षस्य पक्वानि फलान्यादाय शोधयेत् /
पेषयेद्रविदुग्धेन तेन मूषां प्रलेपयेत् // र्रा_१,३.२४ //
आदिप्रसूतगोर् जातजरायोश्चूर्णपूरितः /
तन्मध्ये सूतकं रुद्ध्वा ध्मातो भस्मत्वमाप्नुयात् // र्रा_१,३.२५ //
{पारदमारण (४)}
कर्कोटकीं काकमाचीं च कञ्चुकीं कटुतुम्बिकाम् /
काकजङ्घां काकतुण्डीं काकिनीं काकमञ्जरीः // र्रा_१,३.२६ //
पिष्ट्वैतान् वज्रमूषास्तैर्लेपं कृत्वा रसं क्षिपेत् /
मर्दितं दिनमेकं तु तैरेवार्द्रोत्थितै रसैः // र्रा_१,३.२७ //
रुद्ध्वाथ भूधरे पच्याद् अष्टवारं पुनः पुनः /
मर्दयेल्लिप्तमूषास्ता रुद्ध्वा ध्मातो मृतो भवेत् // र्रा_१,३.२८ //
{पारदमारण (५)}
रसैर्नियामकैर् मर्द्यो दृढं यामचतुष्टयम् /
द्विगुणैर्गन्धतैलैश्च पचेन्मृद्वग्निना शनैः // र्रा_१,३.२९ //
यावत् खोटो भवेत्तत्तद्रोधयेल्लौहसम्पुटे /
हरीतकीं जले पिष्ट्वा लौहकिट्टेन मूषिकाम् // र्रा_१,३.३० //
कृत्वा तन्मध्यतः क्षिप्त्वा सम्पुटं चान्धयेत्पुनः /
तस्योर्ध्वं स्रावकाकारं हृत्वा नागद्रुतं क्षिपेत् // र्रा_१,३.३१ //
कठिनेन धमेत्तावद्यावन्नागो द्रुतो भवेत् /
न धमेच्च पुनस्तावद्यावत् कठिनतां व्रजेत् // र्रा_१,३.३२ //
एवं पुनः पुनर्ध्मातस्त्रियामैर् म्रियते रसः /
{नियामकौषध्यः}
नियामकास्ततो वक्ष्ये सूतस्य मारकर्मणि // र्रा_१,३.३३ //
सर्पाक्षी क्षीरिणी वन्ध्या मत्स्याक्षी शरपुङ्खिका /
काकजङ्घा शिखिशिखा ब्रह्मदण्ड्य् आखुपर्णिका // र्रा_१,३.३४ //
वर्षाभूः कञ्चुकी मूर्वा पद्मकोत्पलचिञ्चिका /
शतावरी वज्रलता वज्रकन्दा त्रिपर्णिका // र्रा_१,३.३५ //
मण्डूकपर्णी पाटली चित्रको ग्रीष्मसुन्दरः /
काकमाची महाराष्ट्री हरिद्रा तिलकर्णिका // र्रा_१,३.३६ //
श्वेतार्कशिग्रुधत्तूरमृगदूर्वाहरीतकी /
गुडूची मूषली पुङ्खा भृङ्गराड्रक्तचित्रकम् // र्रा_१,३.३७ //
तगरं शूरणं मुण्डी मयङ्का पोतकोकिलम् /
सैन्धवं श्वेतवर्षाभूः साम्भरं हिंगु माक्षिकम् // र्रा_१,३.३८ //
विष्णुकान्ता सोमवल्ली व्रणघ्नी यक्षलोचनम् /
व्याघ्रपादी हंसपदी वृश्चिकाली कुरण्टकम् // र्रा_१,३.३९ //
स्वयम्भूकुसुमं कुञ्ची हस्तिशुण्डीन्द्रवारुणी /
बीजान्यहस्करस्यापि सर्वत्रैते नियामकाः // र्रा_१,३.४० //
एताः समस्ता व्यस्ता वा देया ह्यष्टादशाधिकाः /
मारणे मूर्च्छने बन्धे रसस्यैतानि योजयेत् // र्रा_१,३.४१ //
{रसस्य जारणमारणविधिः}
अप्रसूतगवां मूत्रैः पिष्ट्वा पूर्वनियामिकाः /
तद्द्रवैर्मर्दयेत् सूतं यथा पूर्वोदितं क्रमात् // र्रा_१,३.४२ //
इत्येवं जारणं प्रोक्तं मारणं परिकीर्तितम् /
{रसभस्मपरीक्षा}
परीक्षा मारिते सूते कर्तव्या च यथोदिता // र्रा_१,३.४३ //
अधस्तुषाग्निना तप्तो ह्यक्षीणस्तिष्ठते यदा /
तदा भस्म विजानीयाच्चुल्ल्यां यामं निरीक्षयेत् // र्रा_१,३.४४ //
मूलिकामारितं सूतं सर्वयोगेषु योजयेत् /
जारितो याति सूतो'सौ जरादारिद्र्यरोगनुत् // र्रा_१,३.४५ //
मूर्छितो व्याधिनाशाय बद्धः सर्वत्र योजयेत् // र्रा_१,३.४६ //


र्रा, १, ४
{मूर्छन}
अथातः शुद्धसूतस्य मूर्च्छना विधिरुच्यते /
मेघनादो वचा हिंगु शूरणैर्मर्दयेद्रसम् // र्रा_१,४.१ //
नष्टपिष्टं तु तद्गोलं हिङ्गुना वेष्टयेद् बहिः /
पचेल्लवणयन्त्रस्थं दिनैकं चण्डवह्निना // र्रा_१,४.२ //
ऊर्ध्वलग्नं समारुह्य दृढं वस्त्रेण बन्धयेत् /
ऊर्ध्वाधो गन्धकं तुल्यं दत्त्वा सौम्यानले पचेत् // र्रा_१,४.३ //
जीर्णे गन्धे पुनर् देयं षड्भिर् वारैः समं समम् /
षड्गुणे गन्धके जीर्णे मूर्छितो रोगहा भवेत् // र्रा_१,४.४ //
{मेर्चुर्य्:: मूर्छन}
गन्धकं मधुसारं च शुद्धसूतं समं समम् /
यामैकं पाचयेत् खल्वे काचकुप्यां निवेशयेत् // र्रा_१,४.५ //
रुद्ध्वा द्वादशयामं तं वालुकायन्त्रगं पचेत् /
स्फोटयेत्स्वांगशीतं तं तदूर्ध्वं गन्धकं त्यजेत् // र्रा_१,४.६ //
अधःस्थं रसमादाय सर्वरोगेषु योजयेत् /
{मेर्चुर्य्:: फ़ोर्मुलतिओन्}
शुद्धं सूतं द्विधा गन्धं सूतार्द्धं सैन्धवं क्षिपेत् // र्रा_१,४.७ //
द्रवैः सितजयन्त्याश्च मर्दयेद्दिवसत्रयम् /
कृत्वा गोलं च संशोष्य क्षिप्त्वा मूषां निरुन्धयेत् // र्रा_१,४.८ //
शोषयित्वा धमेत् किंचित् सुतप्तां तां जले क्षिपेत् /
तस्माद्रसं समुद्धृत्य त्रिकण्टरसभावितम् // र्रा_१,४.९ //
योजयेत्सर्वरोगेषु धमेद्वा भूधरे पचेत् /
{मेर्चुर्य्:: फ़ोर्मुलतिओन्}
रसार्धं गन्धकं मर्द्यं घृतैर्युक्तं तु गोलकम् // र्रा_१,४.१० //
कृत्वा तं बन्धयेद्वस्त्रे दोलायन्त्रगतं पचेत् /
गोमूत्रान्तः कृतं यामं नरमूत्रैर्दिनत्रयम् // र्रा_१,४.११ //
शोषयेच्च पुनर्वस्त्रे बद्ध्वावेष्ट्य सदा दृढम् /
शुष्कं निरुध्य मूषायां ततस्तुषाग्निना पचेत् // र्रा_१,४.१२ //
ऊर्ध्वभागमधः कृत्वा अधोभागं च ऊर्ध्वगम् /
इत्यादिपरिवर्तेन स्वेदयेद्दिवसत्रयम् // र्रा_१,४.१३ //
पश्चाद् उद्धृत्य तं सूतं योगवाहं रुजापहम् // र्रा_१,४.१४ //
{मेर्चुर्य्:: फ़ोर्मुलतिओन्}
सद्योजातस्य बालस्य विष्ठां पालाशबीजकम् /
चाण्डाली रुधिरं सूतं सूतपादं च टङ्कणम् // र्रा_१,४.१५ //
जयन्त्या मर्दयेद् द्रावैर् दिनैकं तत्तु गोलकम् /
पेषयेत्सहदेव्याथ लेपयेत् ताम्रसंपुटम् // र्रा_१,४.१६ //
तन्मध्ये गोलकं क्षिप्त्वा द्वियामं स्वेदयेल्लघु /
वालुकायन्त्रमध्ये तु समुद्धृत्य ततः पुनः // र्रा_१,४.१७ //
चित्रकैः सहदेव्या च गन्धकैर् लेपयेद् बहिः /
सम्पुटं बन्धयेद्वस्त्रे मृदालेप्य च शोषयेत् // र्रा_१,४.१८ //
तं रुद्ध्वान्धमूषायां ध्माते सम्पुटमाहरेत् /
सूक्ष्मचूर्णं हरेद्रोगान् योगवाहो महारसः // र्रा_१,४.१९ //
सम्पुटं सूततुल्यं स्याच्छास्त्रदृष्टेन कर्मणा // र्रा_१,४.२० //
{मेर्चुर्य्:: फ़ोर्मुलतिओन्}
धत्तूरकद्रवैर् मर्द्यं दिनं गन्धं ससूतकम् /
अन्धमूषे दिनं स्वेद्यं भूधरे मूर्छितो भवेत् // र्रा_१,४.२१ //
कृत्वा षडङ्गुलां मूषां सुपक्वां मृन्मयीं दृढाम् /
मूषागर्भं विलेप्याथ मूलैर्बहुलपत्रकैः // र्रा_१,४.२२ //
तन्मध्ये सूतकं क्षिप्त्वा मूषां पूर्यात्तु तद्द्रवैः /
रुद्ध्वा सलवणैर्यन्त्रैश्चुल्यां दीप्ताग्निना पचेत् // र्रा_१,४.२३ //
सप्ताहान्ते समुद्धृत्य यवमानं ज्वरापहम् /
{मेर्चुर्य्:: मूर्छन}
काशीशं सैन्धवं सूतं तुल्यं तुल्यं विमर्दयेत् // र्रा_१,४.२४ //
काशीशस्यास्य भागेन दातव्या फुल्लतूरिका /
स्तोकस्तोकं क्षिपेत् खल्वे त्रियामं चैव मूर्छयेत् // र्रा_१,४.२५ //
प्रत्येकं शतनिष्कं स्यादूनं नैवाधिकं भवेत् /
स्थालीसम्पुटयन्त्रेण दिनं चण्डाग्निना पचेत् // र्रा_१,४.२६ //
ऊर्ध्वलग्नं ततश्चुल्ल्यां मूर्छितं चाहरेत् सूतम् /
{मेर्चुर्य्:: मूर्छन}
कुरण्टकरसैर्भाव्यम् आतपे मर्दयेद्रसम् // र्रा_१,४.२७ //
लताकरञ्जपत्रैर्वाङ्गुष्ठाग्रेन विमर्दयेत् /
दिनैकं मूर्छितं सम्यक् सर्वरोगेषु योजयेत् // र्रा_१,४.२८ //
{हैरण्यगर्भक}
अथ सूतस्य शुद्धस्य मूर्छितस्याप्ययं विधिः /
सूततुल्यं घृतं जीर्णं द्वाभ्यां तुल्यं च गन्धकम् // र्रा_१,४.२९ //
रविक्षीरैर्दिनं मर्द्यम् अन्धयित्वा च भूधरे /
पुटकेन भवेत्सिद्धो रसो हैरण्यगर्भकः // र्रा_१,४.३० //
{वैक्रान्तबद्धरस}
कटुतुम्ब्युद्भवे कन्दे वन्ध्यायाः क्षीरकन्दके /
अपक्वैकं समादाय तद्गर्भे पिण्डिका ततः // र्रा_१,४.३१ //
दशनिष्कं शुद्धसूतं निष्कैकं शुद्धगन्धकम् /
स्तोकं स्तोकं क्षिपेद् गन्धं पाषाणे तं तु कुट्टयेत् // र्रा_१,४.३२ //
याममात्रे भवेत् पिण्डी रसं कन्दे विनिक्षिपेत् /
अध ऊर्ध्वं भस्म वैक्रान्तं दत्त्वा निष्कार्द्धमात्रकम् // र्रा_१,४.३३ //
ततः कन्दस्य मज्जाभिर्मुखं बद्ध्वा मृदा दृढम् /
लिप्तम् अङ्गुलमानेन सर्वतः शोष्य गोलकम् // र्रा_१,४.३४ //
पाचयेद् भूधरे यन्त्रे तत उद्धृत्य पुनः पचेत् /
ऊर्ध्वभागमधः कुर्यादित्येवं परिवर्तयेत् // र्रा_१,४.३५ //
क्रमेण चालयेदूर्ध्वं बहिर्युग्मोपलैः पचेत् /
ततो भिन्नस्तु संग्राह्यो बद्धः स्याद्दाडिमोपमम् /
नाम्ना वैक्रान्तबद्धो'यं सर्वरोगेषु योजयेत् // र्रा_१,४.३६ //
{गन्धबद्धपारद}
अथवा गन्धपीठीनां वस्त्रे बद्ध्वा तु गन्धकम् /
तुल्यं दत्त्वा निरुन्ध्याथ सम्पुटे लोहजे दृढे // र्रा_१,४.३७ //
पुटयेद्भूधरे तावद्यावज्जीर्यति गन्धकम् /
एवं पुनः पुनर्देयं यावद्गन्धस्तु षड्गुणम् // र्रा_१,४.३८ //
इत्येवं गन्धके बद्धः सूतः स्यात्सर्वरोगहृत् /
{गन्धबद्धपारद (२)}
मूषा जम्बीरविस्तारा दैर्घ्येण षोडशाङ्गुला /
अपक्वा सुदृढा कार्या सिकताभाण्डमध्यगा // र्रा_१,४.३९ //
त्रिभागं वालुका लग्ना पादांशेन बहिः स्थिताः /
पलैकं चूर्णितं गन्धं मूषामध्ये विनिक्षिपेत् // र्रा_१,४.४० //
शुद्धसूतं समं पश्चात् क्षिपेद्गन्धपलं ततः /
भाण्डम् आरोपयेच्चुल्ल्यां मूषामाच्छाद्य यत्नतः // र्रा_१,४.४१ //
मन्दाग्निना पचेत्तावद्यावन्निर्धूमतां व्रजेत् /
गन्धधूमे गते पूर्या काकमाचीद्रवैस्तु सा // र्रा_१,४.४२ //
द्रवे जीर्णे पुनः पूर्या नागवल्लीदलद्रवैः /
जीर्णे धुस्तूरकद्रावैः पूरयित्वा पुनः पचेत् // र्रा_१,४.४३ //
यावज्जीर्यति तद्गन्धं काकमाच्यादिभिः पुनः /
दत्त्वा दत्त्वा पचेत्तद्वद् धुस्तुरादिक्रमाद् रसम् // र्रा_१,४.४४ //
भित्त्वा मूषां समादाय जराव्याधिहरो रसः /
योजयेद् गन्धबद्धो'यं योगवाहेषु सर्वतः // र्रा_१,४.४५ //
{मेर्चुर्य्:: मूर्छन:: तेस्त्}
कज्जलाभो यदा सूतो विहाय घनचापलम् /
मूर्छितः स तदा ज्ञेयो नानारसगतः क्वचित् // र्रा_१,४.४६ //
माधुर्यगौरवोपेतः तेजसा भास्करोपमः /
वह्निमध्ये यदा तिष्ठेत्तदा वृक्षस्य लक्षणम् // र्रा_१,४.४७ //
स जयति रसराजो मृत्युशङ्कापहारी सकलगुणनिधानः कायकल्पाधिकारी /
वलिपलितविनाशं सेवनाद्वीर्यवृद्धिं स्थिरमपि कुरुते यः कामिनीनां प्रसङ्गे // र्रा_१,४.४८ //
इत्येता मारिताः सूता मूर्छिता बद्धम् आगताः /
प्रत्येकं योगवाहः स्यात्तत्तद्योगेषु योजयेत् // र्रा_१,४.४९ //
मारितं देहसिद्ध्यर्थं मूर्छितं व्याधिनाशनम् /
रसभस्म क्वचिद्रोगे देहार्थे मूर्छितं क्वचित् // र्रा_१,४.५० //
बद्धं द्वाभ्यां प्रयुञ्जीत शास्त्रदृष्टेन कर्मणा /
{मेर्चुर्य्:: स्तोरगे}
दन्ते शृङ्गे'थवा वंशे रक्षयेत्साधितं रसम् // र्रा_१,४.५१ //
{मेर्चुर्य्:: मेदिच्. प्रोपेर्तिएस्}
पारदं क्रिमिकुष्ठघ्नं बल्यमायुष्यदृष्टिदम् /
सेवनात्सर्वरोगघ्नं रुच्यं गुरुकषायकम् // र्रा_१,४.५२ //
सूते गुणानां शतकोटिर् वज्रे चाभ्रे सहस्रं कनके शतैकम् /
तारे गुणाशीतिस् तदर्धं कान्ते तीक्ष्णे चतुःषष्टिः रवौ तदर्धम् // र्रा_१,४.५३ //
रसादिभिर्या क्रियते चिकित्सा दैवीति सद्भिः परिकीर्तिता सा /
सा मानुषी मन्त्रकृता शिफाद्यैः सा राक्षसी शस्त्रकृतादिभिर्या // र्रा_१,४.५४ //


र्रा, १, ५
{उपरसनामानि}
गन्धकं वज्रवैक्रान्तं वज्राभ्रं तालकं शिला /
खर्परं शिखितुत्थं च विमलां हेममाक्षिकम् // र्रा_१,५.१ //
कासीसम् कान्तपाषाणं वराटीमथ हिंगुलम् /
कङ्कुष्ठं शंखभूनागं टंकणश्च शिलाजतु // र्रा_१,५.२ //
एते उपरसाः शोध्याः मार्या द्राव्याः पुटे क्वचित् // र्रा_१,५.३ //
{गन्ध:: अशुद्ध:: मेदिच्. प्रोपेर्तिएस्}
अपक्वगन्धं कुरुते'ति कुष्ठं तापं भ्रमं पित्तरुजां करोति /
रूपं सुखं वीर्यबलं च हन्ति तस्मात् संशुद्धं विधियोजनीयम् // र्रा_१,५.४ //
{गन्धकशोधन}
साज्यं भाण्डे पयः क्षिप्त्वा मुखं वस्त्रेण बन्धयेत् /
तत्पृष्ठे चूर्णितं गन्धं क्षिप्त्वा स्रावेण रोधयेत् // र्रा_१,५.५ //
भाण्डं निक्षिप्य भूम्यन्ते ऊर्ध्वे देयं पुटं लघु /
ततः क्षीरे द्रुतं गन्धं शुद्धं योगेषु योजयेत् // र्रा_१,५.६ //
{गन्धकशोधन (२)}
अथवार्कस्नुहीक्षीरैर्वस्त्रं लेप्यं च सप्तधा /
गन्धकं नवनीतेन पिष्ट्वा वस्त्रं प्रलेपयेत् // र्रा_१,५.७ //
तद्वह्निज्वलिता देशे हृत्वा धार्या ह्यधोमुखा /
तैलं पतेदधोभाण्डे ग्राह्यं योगेषु योजयेत् // र्रा_१,५.८ //
{सुल्फ़ुर्:: शुद्ध:: मेदिच्. प्रोपेर्तिएस्}
शुद्धो गन्धो हरेद्रोगान् कुष्ठमृत्युज्वरादिकान् /
अग्निकारी महानुष्णो वीर्यवृद्धिं करोति च // र्रा_१,५.९ //
{वज्र:: शोधन}
व्याघ्रीकन्दयुतं वज्रं दोलायन्त्रेण पाचितम् /
सप्ताहात् कौद्रवे क्वाथे कौलत्थे विमलं भवेत् // र्रा_१,५.१० //
{वज्र:: मारण}
त्रिसप्तकृत्वस्तत्तप्तं खरमूत्रेण सेचयेत् /
षड्गुणैस्तालकं पिष्ट्वा तद्गोले कुलिशं क्षिपेत् // र्रा_१,५.११ //
प्रध्मातं वाजिमूत्रेण सिक्तं पूर्वोदितक्रमैः /
भस्मीभवति तद्वज्रं वज्रवत्कुरुते तनुम् // र्रा_१,५.१२ //
{वज्र:: मारण}
ऊर्णाशृङ्गं परिपिष्य पिण्डम् एतस्य मध्ये तु निधाय वज्रम् /
पिण्डे'थवाधाय च वज्रवल्ल्याः पुटत्रयं तस्य रसे विदध्यात् // र्रा_१,५.१३ //
मृत्युरेव भवेदस्य वज्राख्यस्य न संशयः // र्रा_१,५.१४ //
{वज्र:: अशुद्ध:: मेदिच्. प्रोपेर्तिएस्}
अशुद्धवज्रम् आयुर्घ्नं पीडां कुष्ठं करोति च /
पाण्डुतापगुरुत्वं च तस्माच्छुद्धं तु कारयेत् // र्रा_१,५.१५ //
{वज्र:: सुब्त्य्पेस्:: चोलोउर्, चस्ते}
श्वेतरक्तपीतकृष्णा द्विजाद्याः वज्रजातयः /
रसायने भवेद् विप्रः श्वेतः सिद्धिप्रदायकः // र्रा_१,५.१६ //
क्षत्रियो मृत्युजिद् रक्तो वलीपलितरोगहा /
द्रवकारी भवेद्वैश्यः पीतो देहस्य दार्ढ्यकृत् // र्रा_१,५.१७ //
कृष्णः शूद्रो रुजां हन्ति वयःस्थैर्यं करोति च /
पुंस्त्रीनपुंसकाश्चैते लक्षणेन तु लक्षयेत् // र्रा_१,५.१८ //
{वज्र:: पुंवज्र:: परीक्षा}
वृत्ताः फलकसम्पूर्णास् तेजस्वन्तो बृहद्भवाः /
पुरुषास्ते समाख्याता रेखाबिन्दुविवर्जिताः // र्रा_१,५.१९ //
{वज्र:: स्तीवज्र:: परीक्षा}
रेखाबिन्दुसमायुक्ताः षट्कोणास् ताः स्त्रियः स्मृताः /
{वज्र:: नपुंसक:: परीक्षा}
त्रिकोणायत्ता दीर्घा विज्ञेयास्ता नपुंसकाः // र्रा_१,५.२० //
पूर्वपूर्वमिमे शस्ताः पुरुषाः बलवत्तराः /
शरीरकान्तिजनका भोगदा वज्रयोषितः // र्रा_१,५.२१ //
नपुंसकास्त्वल्पवीर्याः कामुकाः सत्त्ववर्जिताः /
स्त्री तु स्त्रीणां प्रदातव्या क्लीबं क्लीबे तथैव च // र्रा_१,५.२२ //
सर्वेषां सर्वदा योज्याः पुरुषाः बलवत्तराः // र्रा_१,५.२३ //
{वज्र:: शोधन}
गृहीत्वा तु शुभं वज्रं व्याघ्रीकन्दोदरे क्षिपेत् /
महिषीविष्ठया लेप्यं करीषाग्नौ विपाचयेत् // र्रा_१,५.२४ //
निशायां तु चतुर्यामं निशान्ते वाश्वमूत्रके /
सेचयेत्तानि प्रत्येकं सप्तरात्रेण शुध्यति // र्रा_१,५.२५ //
{वज्र:: शोधन}
मेघनादा शमी श्यामा शृङ्गी मदनकोद्भवम् /
कुलत्थं वेतसं चाथ अगस्त्यं सिन्धुवारकाः // र्रा_१,५.२६ //
एतेषां सजलैः क्वाथैर् वज्रं जम्बीरमध्यगम् /
दोलायन्त्रे त्र्यहं पाच्यमेवं वज्रं विशुद्धयेत् // र्रा_१,५.२७ //
{वज्र:: शोधन}
कुलत्थकोद्रवक्वाथे दोलायन्त्रे विपाचयेत् /
व्याघ्रीकन्दगतं वज्रं सप्ताहाच्छुद्धिम् ऋच्छति // र्रा_१,५.२८ //
{वज्र:: शोधन}
व्याघ्रीं कन्दगतं वज्रं मृदा लिप्तं पुटे पचेत् /
अहोरात्रात्समुद्धृत्य हयमूत्रेण सेचयेत् // र्रा_१,५.२९ //
वज्रीक्षीरेण वा सिञ्चेदेवं शुद्धं च मारयेत् // र्रा_१,५.३० //
{वज्र:: ब्राह्मण:: मारण}
विप्रजात्यादिवज्राणां मारणं कथ्यते पुनः /
अश्वत्थबदरीझिण्टीमाक्षिकं कर्कटास्थि च // र्रा_१,५.३१ //
तुल्यं स्नुहीपयः पिष्ट्वा वज्रं तद्गोलके क्षिपेत् /
रुद्ध्वा गजपुटे पच्याद्विप्रजातिर् मृतो भवेत् // र्रा_१,५.३२ //
{वज्र:: क्षत्रिय:: मारण}
करवीरं मेषशृङ्गं च बदरं च उदुम्बरम् /
अर्कदुग्धसमं पिष्ट्वा विप्रवन्मारयेन्नृपम् // र्रा_१,५.३३ //
{वज्र:: वैश्य:: मारण}
बलां चातिबलां गन्धं पेषयेत्कच्छपास्थि च /
एतैर् वा वारुणीदुग्धैः म्रियेद्वैश्यो'पि विप्रवत् // र्रा_१,५.३४ //
{वज्र:: शूद्र:: मारण}
सूरणं लसुनं शङ्खं समं पेष्यं मनःशिलाम् /
वटक्षीरेण मूषान्तर्विप्रवच्छूद्रमारणम् // र्रा_१,५.३५ //
{वज्र:: स्त्री, नपुंसक:: मारण}
स्त्रियस्तेषां म्रियन्ते च तत्तदौषधयोगतः /
नपुंसकमृतिस्तेषां चतुर्णाम् औषधैः समम् // र्रा_१,५.३६ //
{वज्र:: मारण}
द्विवर्षरूढकार्पासैर्मूलं कान्तमुखैः सह /
नारीस्तन्येन सम्पिष्य पिष्ट्वा ध्मातं मृतं भवेत् // र्रा_१,५.३७ //
{वज्र:: मारण}
मेषशृङ्गभुजङ्गास्थिकूर्मपृष्ठाम्लवेतसैः /
गजदन्तसमं पिष्ट्वा वज्रीदुग्धेन गोलकम् // र्रा_१,५.३८ //
कृत्वा तन्मध्यगं वज्रं म्रियते धमनेन तु /
{वज्र:: मारण}
त्रिवर्षनागवन्ध्यास्तु कार्पासस्याथ मूलिका /
पिष्ट्वा तन्मध्यगं वज्रं कृत्वा मूषां निरोधयेत् // र्रा_१,५.३९ //
पचेद्गजपुटे तं च म्रियते सप्तधा पुटैः // र्रा_१,५.४० //
{वज्र:: मारण}
मत्कुणानां तु रक्तेन सप्तधातपशोषितम् /
कुलिशं भावितं तदक्ध्रूर्णितापि मनःशिला // र्रा_१,५.४१ //
लिप्त्वा च बदरीपत्रैः वेष्टयित्वा पुरे पचेत् /
पुनर्लेप्यं पुनः पाच्यं सप्तधा म्रियते'पि च // र्रा_१,५.४२ //
{वज्र:: मारण}
वज्रं महानदीशुक्तौ क्षिप्तं भाव्यं मुहुर्मुहुः /
स्नुह्यर्कोन्मत्तकन्यानां द्वयेणैकेन चाह्निकम् // र्रा_१,५.४३ //
कृष्णकर्कटमांसेन पिष्टितं वेष्टयेद् बहिः /
भूनागस्य मृदा सम्यग्ध्माते भस्मत्वमाप्नुयात् // र्रा_१,५.४४ //
{वज्र:: मारण}
रक्तोत्पलस्य मूलैश्च मेघनादस्य कुड्मलैः /
पिण्डितैर्वेष्टितं ध्मातं वज्रं भस्म भवत्यलम् // र्रा_१,५.४५ //
{वज्र:: मृत:: मेदिच्. प्रोपेर्तिएस्}
वज्रमायुर्बलं रूपं देहसौख्यं करोति च /
सेवितो हन्ति रोगांश्च मृतो वज्रो न संशयः /
{वैक्रान्त:: शोधन}
वैक्रान्तं वज्रवच्छोध्यं नीलं वा लोहितं च वा /
{वैक्रान्त:: मारण}
हयमूत्रे तत्सेच्यं तप्तं तप्तं त्रिसप्तधा // र्रा_१,५.४६ //
ततश्चोत्तरवारुण्याः पञ्चाङ्गे गोलके क्षिपेत् /
रुद्ध्वा मूषापुटे पच्यादुद्धृत्य गोलके पुनः // र्रा_१,५.४७ //
क्षिप्त्वा रुद्ध्वा पचेदेवं सप्तधा भस्मतां व्रजेत् /
{वैक्रान्त:: सुब्स्तितुते फ़ोर् वज्र}
भस्मीभूतं च वैक्रान्तं वज्रस्थाने नियोजयेत् // र्रा_१,५.४८ //


र्रा, १, ६
{अभ्र:: अशुद्ध:: मेदिच्. प्रोपेर्तिएस्}
अशुद्धाभ्रं निहन्त्यायुर् वर्धयेन्मारुतं कफम् /
अहतं छेदयेद्देहं मन्दाग्निक्रिमिदायकम् // र्रा_१,६.१ //
{अभ्र:: सुब्त्य्पेस्}
कृष्णं पीतं सितं रक्तं योज्यं योगे रसायने /
पिनाकं दर्दुरं नागं वज्रं चेति चतुर्विधम् // र्रा_१,६.२ //
पिनाकाद्यास्त्रयो वर्ज्या वज्रं यत्नात्समाहरेत् /
{पिनाक:: परीक्षा}
मुञ्चत्यग्नौ विनिक्षिप्ते पिनाको दलसंचयम् // र्रा_१,६.३ //
अज्ञानाद्भक्षणं तस्य महाकुष्ठप्रदायकम् /
{दर्दुर}
दर्दुरो निहितो ह्यग्नौ कुरुते दर्दुरध्वनिम् // र्रा_१,६.४ //
{नाग}
नागश्चाग्निगतः शब्दं फूत्कारं च विमुञ्चति /
स च देहगतो नित्यं व्याधिं कुर्याद्भगन्दरम् // र्रा_१,६.५ //
{वज्राभ्र}
वज्राभ्रकं वह्निसंस्थं न किंचिद् विकृतिं व्रजेत् /
तस्माद्वज्राभ्रकं योज्यं व्याधिवार्द्धक्यमृत्युजित् // र्रा_१,६.६ //
{धान्याभ्रक:: प्रोदुच्तिओन्}
धमेद्वज्राभ्रकं वह्नौ ततः क्षीरे निषेचयेत् /
भिन्नपत्रं तु तं ज्ञात्वा मेघनादद्रवाम्लयोः // र्रा_१,६.७ //
भावयेदष्टयामं तद्धान्याभ्रं कारयेत्सुधीः /
{धान्याभ्रक:: प्रोदुच्तिओन्}
अथवाभ्रस्य भागौ द्वौ टङ्कश्चैकं जलैः सह // र्रा_१,६.८ //
द्विदिनं स्थापयेत्पात्रे सूक्ष्मं कृत्वा प्रपेषयेत् /
बद्ध्वा धान्ययुतं वस्त्रे मर्दयेत्काञ्जिकैः सह // र्रा_१,६.९ //
अधो यद्गालितं सूक्ष्मं शुद्धं धान्याभ्रकं भवेत् // र्रा_१,६.१० //
{अभ्र:: मारण:: निश्चन्द्र}
पुनर्नवामेघनादद्रवैर् धान्याभ्रकं दिनम् /
मर्द्यं गजपुटे पच्यात्पुनश्चिञ्चाथ सूरणैः // र्रा_१,६.११ //
द्रवैर्मुस्तभवैर्मर्द्यं पृथग्देयं पुटत्रयम् /
एवं मर्कदलैर् वेष्ट्यं देयं वा मोचसम्पुटे // र्रा_१,६.१२ //
निश्चन्द्रं जायते ह्यभ्रं यथा दोषेषु योजयेत् /
{अभ्र:: मारण:: निश्चन्द्र}
गोघृतैस्त्रिफलां क्वाथैः पक्त्वा च पूर्ववत् पचेत् // र्रा_१,६.१३ //
पञ्चविंशत्पुटैरेव कासमर्द्याः द्रवैः पचेत् /
देयं पुटत्रयं क्षीरैर् मर्दयेच्च पुटे पुटे // र्रा_१,६.१४ //
निश्चन्द्रं जायते ह्यभ्रं जरामृत्युरुजापहम् /
{अभ्र:: मारण}
धान्याभ्रकस्य भागैकं द्वौ भागौ टंकणस्य च // र्रा_१,६.१५ //
पिष्ट्वा तदन्धमूषायां रुद्ध्वा तीव्राग्निना पचेत् /
स्वभावशीतलं चूर्णं सर्वरोगेषु योजयेत् // र्रा_१,६.१६ //
{धान्याभ्रक:: मारण}
धान्याभ्रकमम्लंपिष्टं पुटे तप्ते'म्लसेचनम् /
तत् पिष्ट्वा धारयेत् खल्वे भाव्यमम्लारनालकैः // र्रा_१,६.१७ //
तप्तं तप्तं चारनालैः पाच्यं शोध्यं पुनः पुनः /
पुटे वा धमने पाच्यं विंशद्वारं पुनः पुनः // र्रा_१,६.१८ //
तप्तं तप्तं क्षिपेद्दुग्धे पिष्ट्वाथ शोषयेत्पुनः /
दुग्धतप्तं पुटं पच्यात्तप्तं दुग्धेन सेचयेत् // र्रा_१,६.१९ //
एवं त्रिसप्तवाराणि शोष्यं पेष्यं पुटे पचेत् /
पेषयित्वा पचेत्स्थाल्यां लौहदर्व्या विचालयेत् // र्रा_१,६.२० //
दुग्धस्थं च ततो दुग्धैः पुटे पच्यात्पुनः पुनः /
एवं सप्तदिनं पच्याद्दिवा चैकं पुटे निशि // र्रा_१,६.२१ //
तण्डुली वज्रवल्ली च तालमूली पुनर्नवा /
चाङ्गेरी मरिचं चैव बलायाः पयसा सह // र्रा_१,६.२२ //
एभिश्च पेषयेच्चाभ्रं प्रत्येकं तं त्र्यहं त्र्यहम् /
स्थित्वा तप्ते पुटे पश्चात्प्रत्येकेन पुनः पुनः // र्रा_१,६.२३ //
पिष्ट्वा पुनः पुटे घृष्टं कज्जलाभं मृतं भवेत् // र्रा_१,६.२४ //
{अभ्र:: मारण:: निश्चन्द्र}
धान्याभ्रकस्य शुद्धस्य दशांशं मरिचं क्षिपेत् /
पेषयेदम्लवर्गेण चाम्ले भाव्यं दिनत्रयम् // र्रा_१,६.२५ //
तं शुष्कं सम्पुटे धाम्यं खदिराङ्गारकैर् दृढम् /
ऊर्ध्वपात्रं निरूप्याथ सेचयेदम्लकेन तत् // र्रा_१,६.२६ //
अगस्त्यशिग्रुवर्षाभूमूलैस्तं पत्रजै रसैः /
पिष्ट्वाभ्रं सेचयेत्तेन यद् वान्याम्लरसेन च // र्रा_१,६.२७ //
सितामध्वाज्यगोक्षीरैर् दध्नाम्लं पेष्यम् अभ्रकम् /
मत्स्याक्ष्याः करवीरायाः द्रवैः पिष्ट्वा त्रिधा पचेत् // र्रा_१,६.२८ //
ततो गजपुरे पाच्यं निश्चन्द्रं जायते'भ्रकम् /
{अभ्र:: मारण:: निश्चन्द्र}
धान्याभ्रकं द्रवैर्मर्द्यं मत्स्याक्षीतुलसीद्रवैः // र्रा_१,६.२९ //
मूलजैः कोकिलाक्षस्य कुमारीश्वेतदूर्वयोः /
व्याघ्रीकन्दपुनर्नवया दिनम् एतैर् विमर्दयेत् // र्रा_१,६.३० //
कुञ्जराख्यैः पुटैः सप्त पिष्ट्वा पिष्ट्वा पचेत् पुनः /
तद्वत्पञ्चामृतैः पाच्यं पिष्ट्वा पिष्ट्वा तु सप्तधा // र्रा_१,६.३१ //
एवं निश्चन्द्रतां याति सर्वरोगेषु योजयेत् // र्रा_१,६.३२ //
{अभ्र:: मारण:: निश्चन्द्र}
धान्याभ्रं टंकणं तुल्यं गोमूत्रैस्तुलसीदलैः /
वाकुच्याः सूरणैर् अल्पैर् दिनं पिष्ट्वा पुटे पचेत् // र्रा_१,६.३३ //
जयन्त्याश्च द्रवैः पश्चान्मर्द्यं मर्द्य त्रिधा पुटेत् /
चतुर्गजपुटेनैवं निश्चन्द्रं सर्वरोगजित् // र्रा_१,६.३४ //
{अभ्र:: मारण}
धान्याभ्रकं रविक्षीरैः रविमूलद्रवैश्च वा /
मर्द्यं मर्द्यं पुटे पच्यात्सप्तधा म्रियते ध्रुवम् // र्रा_१,६.३५ //
{अभ्र:: मारण}
धान्याभ्रकं तुषाम्लाम्लैरातपे स्थापयेद्दिनम् /
यामं मर्द्यं चतुर्गोलं रुद्ध्वा गजपुटे पचेत् // र्रा_१,६.३६ //
एवं गोक्षीरमध्यस्थं स्थाप्यं मर्द्य पुटे पचेत् /
एवं कार्पासतोयेन स्थाप्यं पेष्यं पुटे पचेत् // र्रा_१,६.३७ //
ततो'म्लैश्चैव कार्पासैर् गवां क्षीरैः पुनः पुनः /
घर्मपाकं मर्दनं च पुटं चैवम् अनुक्रमात् // र्रा_१,६.३८ //
एवं विंशत्पुटे प्राप्ते मृतो भवति निश्चितम् // र्रा_१,६.३९ //
{अभ्र:: मृत:: अमृतीकरण}
सर्वेषां घातिताभ्राणाममृतीकरणं शृणु /
त्रिफलोत्थकषायस्य पलान्यादाय षोडश // र्रा_१,६.४० //
गोमूत्रस्य पलान्यष्टौ मृताभ्रस्य पलान्दश /
एकीकृत्य लौहपात्रे पाचयेन्मृदुवह्निना // र्रा_१,६.४१ //
द्रवे जीर्णे समादाय सर्वं रोगेषु योजयेत् /
{अभ्र:: मेदिच्. प्रोपेर्तिएस्}
अनुपानं विना ह्यभ्रं जरामृत्युरुजापहम् // र्रा_१,६.४२ //
योजयेदनुपानैर्वा तत्तद्रोगहरं क्षणात् /
मृतं चाभ्रं हरेद् रोगान् जरामृत्युमनेकधा // र्रा_१,६.४३ //
सेवितं देहदार्ढ्यं च रूपवीर्यं विवर्धयेत् // र्रा_१,६.४४ //


र्रा, १, ७
{हरिताल:: अशुद्ध:: मेदिच्. प्रोपेर्तिएस्}
अशुद्धतालमायुर्घ्नं ककमारुतमेहकृत् /
तापशोफाङ्गसंकोचं कुरुते तेन शोधयेत् // र्रा_१,७.१ //
{हरिताल:: शोधन}
तालकं कणशः कृत्वा दशांशेन च टङ्कणम् /
जम्बीराणां द्रवैः क्षाल्यं काञ्जिकैः क्षालयेत् पुनः // र्रा_१,७.२ //
वस्त्रैश्चतुर्गुणैर् बद्ध्वा दोलायन्त्रे दिनं पचेत् /
संयुक्तं चारनालेन दिनं कुष्माण्डजैः रसैः // र्रा_१,७.३ //
तिलतैलैः पचेद्यामं यामं च त्रिफलाजलैः /
त्रिवारं तालकं भाव्यं पिष्ट्वा मूत्रैश्च काञ्जिकैः // र्रा_१,७.४ //
तत्फलैर् दशभिर् देयं रुद्ध्वा पुटं च पेषयेत् /
एवं द्वादशधा पाच्यं शुद्धं योगेषु योजयेत् // र्रा_१,७.५ //
{हरिताल:: शोधन}
तालकं पोटलीबद्धं सप्ताहं काञ्जिके पचेत् /
दोलायन्त्रेण यामैकं ततः कुष्माण्डजैः रसैः // र्रा_१,७.६ //
तिलतैले पचेद्यामं यामं च त्रिफलाजलैः /
एवं यन्त्रे चतुर्यामं पाच्यं शुध्यति तालकः // र्रा_१,७.७ //
{हरिताल:: शुद्ध:: मेदिच्. प्रोपेर्तिएस्}
तालको हरते रोगान् कुष्ठमृत्युज्वरापहः /
शोधितः शीतवीर्ये च कुरुते वायुवर्धनम् // र्रा_१,७.८ //
{मनःशिला:: अशुद्ध:: मेदिच्. प्रोपेर्तिएस्}
अश्मरीं मूत्रहृद्रोगमशुद्धा कुरुते शिला /
मन्दाग्निं मलबन्धं च शुद्धा सर्वरुजापहा // र्रा_१,७.९ //
{मनःशिला:: शोधन}
अजामूत्रे त्र्यहं पाच्या दोलायन्त्रे मनःशिला /
सप्तधा तैरजापित्तैर् घर्मे भाव्यं विशुद्धये // र्रा_१,७.१० //
{मनःशिला:: शोधन}
जयन्तीभृङ्गराजोत्थरक्तागस्त्यरसैः शिला /
दोलायन्त्रे दिनं पाच्या यामं छागस्य मूत्रके // र्रा_१,७.११ //
क्षालयेदारनालेन सर्वरोगेषु योजयेत् // र्रा_१,७.१२ //
{रसक:: शोधन}
नरमूत्रैश्च गोमूत्रैः सप्ताहं रसकं पचेत् /
दोलायन्त्रेण सम्यक्तच्छुद्धं योगेषु योजयेत् // र्रा_१,७.१३ //
{तुत्थ:: शोधन}
विष्ठया मर्दयेत्खल्वे मार्जारकपोतयोः /
दशांशं टङ्कणं दद्यात्पाच्यं मृद्वग्निना ततः // र्रा_१,७.१४ //
पुटं दध्ना पुटं क्षौद्रैर्देयं तुत्थविशुद्धये // र्रा_१,७.१५ //
{विमला:: शोधन}
विमला त्रिविधं पाच्या रम्भातोयेन संयुता /
अम्लवेतसधान्याम्लमेषीमूत्रेण पेषयेत् // र्रा_१,७.१६ //
दोलायन्त्रे चतुर्यामं शुद्धिरेषा महोत्तमा /
{विमल:: शोधन}
कर्कटीमेषशृङ्ग्युत्थद्रवैर् जम्बीरजैर् द्रवैः // र्रा_१,७.१७ //
भावयेदातपे तीव्रे विमला शुध्यति ध्रुवम् // र्रा_१,७.१८ //
{माक्षिक:: अशुद्ध:: मेदिच्. प्रोपेर्तिएस्}
मन्दाग्निं बलहानिं च व्रणविष्टम्भनेत्ररुक् /
कुरुते माक्षिको मृत्युम् अशुद्धो नात्र संशयः // र्रा_१,७.१९ //
{माक्षिक:: शोधन}
माक्षिकं नरमूत्रेण क्वाथयेत् कोद्रवैर्द्रवैः /
वेतसेनाम्लवर्गेण टंकणेन कटुत्रिकैः // र्रा_१,७.२० //
दोलायन्त्रे दिनं पाच्यं सूरणस्यैव मध्यगम् /
दिनं रम्भाद्रवैः पच्यात्तद्धृत्वा पेषयेद्घृतैः // र्रा_१,७.२१ //
एरण्डतैलसंयुक्तं पुटे पच्याद्विशुद्धये /
{माक्षिक:: शोधन}
माक्षिकस्य त्रयो भागा भागैकं सैन्धवस्य च // र्रा_१,७.२२ //
मातुलुङ्गद्रवैर्वाथ जम्बीरोत्थद्रवैः पचेत् /
लोहपात्रे पचेत्तावद्यावत्पात्रं सुलोहितम् // र्रा_१,७.२३ //
ताम्रवर्णमयो याति तावच्छुध्यति माक्षिकम् /
{माक्षिक:: शोधन}
अगस्त्यपुष्पनिर्यासैः शिग्रुमूलं विघर्षयेत् // र्रा_१,७.२४ //
द्रवैः पाषाणभेद्याश्च पच्यादेभिश्च माक्षिकम् /
तद्वटीं चान्धमूषायां विंशद्भिर् उपलैः पचेत् // र्रा_१,७.२५ //
पुनः पिष्ट्वाथ रुन्ध्याच्च पुटैःषड्भिर् विशुध्यति // र्रा_१,७.२६ //
{माक्षिक:: शोधन}
मेघनादपाषाणभेदी पिष्ट्वा तत्पिण्डमध्ये माक्षिकं कणशः कृत्वा निक्षिपेत् /
तद्गोलकं वस्त्रे बद्ध्वा दोलायन्त्रे कुलत्थक्वाथे दिनमेकं पचेत् /
एतच्छुद्धलोहानां युक्तस्थाने मारणे योज्यम् // र्रा_१,७.२७ //
{माक्षिक:: परीक्षा:: गोओद् क़ुअलित्य्}
भङ्गे सुवर्णसंकाशो 'न्तः कृष्णो बहिश्छविः /
बृहद्वर्णं इति ख्यातो माक्षिकः श्रेष्ठ उच्यते // र्रा_१,७.२८ //
व्यापयत्यङ्गम् अङ्गानि तैलबिन्दुरिवाम्भसि /
न विना शोधनं सर्वे धातवः प्रबलादयः // र्रा_१,७.२९ //
रोगोपशमकर्तारः शोधनं तेन वक्ष्यते // र्रा_१,७.३० //
{चोरल्:: मारण}
प्रवालानां स्त्रीदुग्धेन भावना पश्चाद्धण्डिकामध्ये स्थापयित्वा निरुध्योपरि शरावकं दत्त्वा लेपयेत् /
वह्निसंदीपनं कृत्वा प्रहरद्वयेन विद्रुमं म्रियते // र्रा_१,७.३१ //
{उपरस (?):: मारण}
कुलत्थस्य पचेद्द्रोणे वारिद्रोणेन बुद्धिमान् /
तेन पादावशेषेण क्वाथे'ष्टौ मणयः शिला // र्रा_१,७.३२ //
आतपे त्रिदिनं शुष्कं क्वाथसिक्तं पुनः पुनः /
मुक्ताचूर्णं समादाय करकाम्बुविभावितम् // र्रा_१,७.३३ //
आतपे त्रिदिनं भाव्यं चूर्णितं मृत्युम् आप्नुयात् // र्रा_१,७.३४ //
{शिलाजतु:: शोधन}
शङ्खं नीलाञ्जनं चैव पूर्ववच्छोधयेद्दिनम् /
गोमूत्रैस्त्रिफलाक्वाथैर् भृङ्गराजद्रवैर् जतुम् // र्रा_१,७.३५ //
मर्दयेदायसे पात्रे दिनाच्छुद्धिः शिलाजतोः /
{दरद:: शोधन}
मेषीक्षीरेण दरदमम्लवर्गैश्च भावितम् // र्रा_१,७.३६ //
सप्तवारं प्रयत्नेन शुद्धिमायाति निश्चितम् /
{उपरस:: शोधन}
सूर्यावर्तं वज्रकन्दं कदली देवदालिका // र्रा_१,७.३७ //
शिग्रु कोशातकी वन्ध्या काकमाची च वायसी /
आसामेकरसेनैव त्रिक्षारैर्लवणैर् युतम् // र्रा_१,७.३८ //
भावयेदम्लवर्गेण दिनमेकं प्रयत्नतः /
सौवीरं कान्तपाषाणं शुद्धभूनागमृत्तिका // र्रा_१,७.३९ //
शङ्खं नीलाञ्जनं चैव सर्वोपरसाश्च ये /
पृथग्भाव्यं विधानेन शुद्धिं यान्ति दिने दिने // र्रा_१,७.४० //
ततः पश्चात्तु तद्द्रावैर्दोलायन्त्रे दिनं सुधीः /
शुध्यन्ते नात्र सन्देहः सर्वेषु परमा अमी // र्रा_१,७.४१ //
मुञ्चन्ति द्रुतसत्त्वांश्च मतं साधारणं स्मृतम् // र्रा_१,७.४२ //
{?:: सत्त्वपातन}
गुग्गुलुं टङ्कणं लाक्षा मज्जा सर्जरसं पुनः /
ऊर्णा गुञ्जा क्षेत्रमीनम् अस्थीनि शशकस्य च // र्रा_१,७.४३ //
गुडमध्वाज्यपिण्याकं तुत्थं पेष्यमजाजलैः /
सर्वं तुल्यं च धान्याभ्रं भूनागं मृत्तिकापि च // र्रा_१,७.४४ //
कान्तपाषाणतुल्यं च कठिन्युपरसाश्च ये /
मेलयेन्माहिषैः पच्याद्दध्यादिगोमयान्तिकैः // र्रा_१,७.४५ //
दृढं मर्द्यं वटीं कुर्यात्कर्षमात्रं तु शोषयेत् /
कोष्ठीयन्त्रे धमेद्गाढम् अङ्गारैश्च चिरोद्भवैः // र्रा_१,७.४६ //
त्रिवारं धमनाद् एव सत्त्वं पतति निर्मलम् /
असाध्यान् मोचयेत् सत्त्वान् मृत्तिकादेश्च का कथा // र्रा_१,७.४७ //
{हरिताल:: सत्त्वपातन}
लाक्षा आज्यं तिलाः शिग्रुः टंकणं लवणं गुडम् /
तालकार्धेन संयोज्य छिद्रमूषां निरोधयेत् // र्रा_१,७.४८ //
पुटे पातालयन्त्रेण सत्वं पतति निश्चितम् /
{??}
चाङ्गेरी चणकाम्लं च मातुलुङ्गाम्लवेतसम् /
चिञ्चा नारङ्गं जम्बीरनम्ण वर्ग इति स्मृतम् /
{हरिताल:: सत्त्वपातन}
तालकं चूर्णयित्वा तु छागीक्षीरेण भावयेत् // र्रा_१,७.४९ //
वारत्रयं ततो विद्धिमूलं पिष्ट्वा तु मिश्रितम् /
कृत्वा च गुडकं शुष्कं सत्वं ग्राह्यं च पूर्ववत् // र्रा_१,७.५० //
{हरिताल:: सत्त्वपातन}
तालकं मर्दयेद्दुग्धैः सर्पाक्षीं वाथ मूलकैः /
पूर्ववद्ग्राहयेत् सत्त्वं छिद्रमूषां निरुध्य च // र्रा_१,७.५१ //
{मनःशिला:: सत्त्वपातन}
तालवच्च शिलासत्वं ग्राह्यं तैरेव चौषधैः /
तुल्येन टंकणेनैव ध्मातं सत्त्वं चतुर्थकम् // र्रा_१,७.५२ //
{माक्षिक:: सत्त्वपातन}
गोक्षीरैश्च तुत्थक्षीरैर्भाव्यमेरण्डतैलकैः /
माक्षिकं दिनमेकं तु मर्दितं वटकीकृतम् // र्रा_१,७.५३ //
अभ्रवद्धमने सत्वं सम्यगस्याप्ययं विधिः /
{माक्षिक (?):: सत्त्वपातन}
जयन्ती त्रिफलाचूर्णं हरिद्रागुडटङ्कणम् // र्रा_१,७.५४ //
पादांशं टङ्कणस्येदं पिष्ट्वा मूषां विलेपयेत् /
नालिकां सम्पुटे बद्ध्वा शोषयेदातपे खरे // र्रा_१,७.५५ //
ग्राह्यं पातालयन्त्रे च सत्वं ध्मातं पुटेन च // र्रा_१,७.५६ //


र्रा, १, ८
{मेतल्स्}
स्वर्णं तारं ताम्रं नागं वङ्गं कान्तं च तीक्ष्णकम् /
मुण्डान्तमष्टधा लोहं कांस्यारं घोषकं त्रिधा // र्रा_१,८.१ //
{उपलोहाः}
उपलौहाः समाख्याता मण्डूरोलौहकिट्टकम् /
एते द्वादशधा शोध्या मार्या द्राव्याः पुटादिषु // र्रा_१,८.२ //
{मेतल्स्:: शोधन}
तैले तक्रे गवां मूत्रे ह्यारनाले कुलत्थके /
क्रमात्प्राप्तं तथा तप्तं द्रावे द्रावे तु सप्तधा // र्रा_१,८.३ //
स्वर्णादिलोहपत्राणां शुद्धिरेषा प्रकीर्तिता /
{मेतल्स्:: मारण}
हेम्नः पादं मृतं सूतं पिष्टमम्लेन केनचित् // र्रा_१,८.४ //
पत्रे लिप्त्वा पुटे पच्यादष्टाभिर्म्रियते ध्रुवम् /
शुद्धानां सर्वलौहानां मारणे रीतिरीदृशी // र्रा_१,८.५ //
{गोल्द्:: अशुद्ध:: मेदिच्. प्रोपेर्तिएस्}
सौख्यं वीर्यं बलं हन्ति नानारोगं करोति च /
अशुद्धं स्वर्णं सूतं च तस्माच्छुद्धं तु मारयेत् // र्रा_१,८.६ //
{पञ्चमृत्तिकाः}
वल्मीकमृत्तिकाधूमगैरिकं चेष्टिकापुटे /
{गोल्द्:: शोधन}
इत्याद्याः मृत्तिकाः पञ्च जम्बीरैर् आरनालकैः // र्रा_१,८.७ //
पिष्ट्वा लेप्यं स्वर्णपत्रं श्रेष्ठं पुटेन शुध्यति /
{गोल्द्:: शोधन}
भावयेन्मातुलुङ्गाम्लैस्त्रिदिनं पञ्चमृत्तिका // र्रा_१,८.८ //
सैन्धवं भूमिभस्मापि स्वर्णं शुध्यति पूर्ववत् // र्रा_१,८.९ //
{सुब्स्तन्चेस् फ़ोर् मारण ओफ़् मेतल्स्}
नागैः सुवर्णं रजतं च ताप्यैर्गन्धेन ताम्रं शिलया च नागम् /
तालेन वङ्गं त्रिविधं च लौहं नारीपयो हन्ति च हिंगुलेन // र्रा_१,८.१० //
{गोल्द्:: मारण}
माक्षिकं नागचूर्णं च पिष्टमर्करसेन तु /
हेमपत्रं पुटेनैव म्रियते क्षणमात्रतः // र्रा_१,८.११ //
{गोल्द्:: मारण}
स्वर्णार्धं पारदं दत्त्वा कुर्याद्यत्नेन पिष्टिकाम् /
दत्त्वोर्ध्वाधो नागचूर्णं पुटनान्म्रियते ध्रुवम् // र्रा_१,८.१२ //
{गोल्द्:: मारण}
नागचूर्णं शिलां वज्रीक्षीरेण परियसितम् /
तेनालिप्य सुवर्णस्य कल्कश्च म्रियते पुटात् // र्रा_१,८.१३ //
{गोल्द्:: मारण}
मृतं नागं स्नुहीक्षीरैरथवाम्लेन केनचित् /
पिष्ट्वा लेप्यं सुवर्णपत्रं रुद्ध्वा गजपुटे पचेत् // र्रा_१,८.१४ //
आदाय पेषयेदम्लैर् मृन्नागं चाष्टमांशकम् /
बद्ध्वा गजपुटे पच्यात् पूर्वनागयुतं युतम् // र्रा_१,८.१५ //
एवं पुनः पुनः पच्यादष्टधा म्रियते ध्रुवम् /
{गोल्द्:: मारण:: निरुत्थ}
शुद्धसूतसमं गन्धं माक्षिकं च महाम्लकैः // र्रा_१,८.१६ //
अष्टाभिश्च पुटैर्हेम्नो म्रियते पूर्ववत्क्रियाम् /
शुद्धसूतं समं स्वर्णं खल्वे कुर्याच्च गोलकम् // र्रा_१,८.१७ //
अधो वै गन्धकं दत्त्वा सर्वं तुल्यं निरुध्य च /
त्रिंशद्वनोपलैर्देयं पुटान्येवं चतुर्दश // र्रा_१,८.१८ //
निरुत्थं जायते भस्म गन्धं देयं पुटे पुटे /
{गोल्द्:: मारण:: निरुत्थ}
स्वर्णस्य द्विगुणं सूतं याममम्लेन मर्दयेत् // र्रा_१,८.१९ //
अधः ऊर्ध्वं माक्षिकं पिष्ट्वा मूषायां स्वर्णतुल्यकम् /
तत्पृष्ठे मर्दितं हेम तत्पृष्ठे हेममाक्षिकम् // र्रा_१,८.२० //
देयं स्वर्णं समं तच्च पृष्ठे गन्धं च तत्समम् /
षड्वारं चूर्णितं दत्त्वा रुद्ध्वा मूषां धमेद्दृढम् // र्रा_१,८.२१ //
स्वभावशीतलं ग्राह्यं तद्भस्म भागपञ्चकम् /
टंकणं श्वेतकाचं च भागैकं च प्रयोजयेत् // र्रा_१,८.२२ //
त्रितयं मधुनाज्येन मिलितं गोलकीकृतम् /
धान्याभ्रकस्य भागैकम् अधश्चोर्ध्वं च दापयेत् // र्रा_१,८.२३ //
निरुध्य तद्धमेद्गाढं मूषायां घटिकाद्वयम् /
निरुत्थं जायते भस्म तत्तद्योगेषु योजयेत् // र्रा_१,८.२४ //
{गोल्द्:: मारण:: निरुत्थ}
शुद्धमाक्षिकं भागैकं भागं चावोटमाक्षिकम् /
त्रिभागं सूतकं क्षिप्त्वा त्रयमम्लेन मर्दयेत् // र्रा_१,८.२५ //
तद्गोलं पातालयन्त्रे तदा यामत्रयं पचेत् /
इत्येवं म्रियते स्वर्णं निरुत्थं नात्र संशयः // र्रा_१,८.२६ //
{गोल्द्:: मारण}
तथैव च राजवृक्षभल्लातैष्टंकणेन च /
लिप्त्वा स्वर्णस्य पत्राणि रुद्ध्वा गजपुटे पचेत् // र्रा_१,८.२७ //
तैः द्रवैश्च पुनः पिष्ट्वा म्रियते सप्तधा पुटे /
हेममारभ्य तोलैकं माषैकं शुद्धनागकम् // र्रा_१,८.२८ //
लिप्त्वा देयं तु तं चूर्णं तच्छुद्धैर्गन्धमाक्षिकैः /
अम्लेन मर्दयेद्यामं रुद्ध्वा लघुपुटे पचेत् // र्रा_१,८.२९ //
गन्धं पुनः पुनर्देयं म्रियते दशभिः पुटैः /
{गोल्द्:: मृत:: मेदिच्. प्रोपेर्तिएस्}
सुवर्णं च भवेच्छीतं तिक्तं स्निग्धं हिमं गुरु // र्रा_१,८.३० //
बुद्धिविद्यास्मृतिकरं विषहारि रसायनम् // र्रा_१,८.३१ //
{सिल्वेर्:: अशुद्ध:: मेदिच्. प्रोपेर्तिएस्}
आयुः शुक्रं बलं हन्ति रोगवेगं करोति च /
अशुद्धममृतं तारं शुद्धं मार्यमतो बुधैः // र्रा_१,८.३२ //
{सिल्वेर्:: शोधन}
नागेन टङ्कणेनैव द्रावितं शुद्धिम् ऋच्छति /
{सिल्वेर्:: मारण}
माक्षिकं गन्धकं चैवमर्कक्षीरेण मर्दयेत् // र्रा_१,८.३३ //
तेन लिप्तं रूप्यपत्रं पुटेन म्रियते ध्रुवम् /
{सिल्वेर्:: मारण}
तारं त्रिवारं निक्षिप्तं तैले ज्योतिष्मती भवेत् // र्रा_१,८.३४ //
स्नुक्क्षीरैः पेषयेत्ताम्रं तारपत्राणि लेपयेत् /
रुद्ध्वा गजपुटे पच्यात् पूर्वोक्तैः पेषयेत्पुनः // र्रा_१,८.३५ //
भूधात्री माक्षिकं तुल्यं पिप्पली सैन्धवाम्लकैः /
लिप्त्वा तारस्य पत्राणि रुद्ध्वा सप्तपुटे पचेत् // र्रा_१,८.३६ //
द्रवैः पुनः पुनः पिष्ट्वा म्रियते नात्र संशयः /
{सिल्वेर्:: मारण:: निरुत्थ}
तारपत्रैस्त्रिभिर् भागैर् भागैकं शुद्धमाक्षिकम् // र्रा_१,८.३७ //
मर्द्यं जम्बीरजैर्द्रावैस्तारपत्राणि लेपयेत् /
शोषयेदन्धयेत् तं च त्रिंशद्वन्योपलैः पचेत् // र्रा_१,८.३८ //
चतुर्दशपुटेनैवं निरुत्थं म्रियते ध्रुवम् /
{सिल्वेर्:: मारण}
रूप्यपत्रं चतुर्भागाद्भागैकं मृतवङ्गकम् // र्रा_१,८.३९ //
अथवा गन्धतालेन लेप्यं जम्बीरपेषितम् /
रुद्ध्वा त्रिःपुटैः पच्यात् पञ्चविंशद्वनोपलैः // र्रा_१,८.४० //
म्रियते नात्र संदेहो गन्धो देयः पुटे पुटे /
{सिल्वेर्:: मारण}
रसगन्धौ समौ कृत्वा काकतुण्डस्य मूलकम् // र्रा_१,८.४१ //
मर्दयेन्महिषीक्षीरैः पिष्ट्वा तं क्षालयेज्जलैः /
हरिद्रागोलके क्षिप्त्वा गोलं हयपुरीषके // र्रा_१,८.४२ //
क्षिप्त्वा दिनैकविंशं तं तद्गोलमुद्धरेत् पुनः /
तत्पिष्ट्वा तारपत्राणि लेप्यान्यम्लेन केनचित् // र्रा_१,८.४३ //
पुटैर् विंशतिभिर्भस्म जायते नात्र संशयः /
भस्मना चाम्लपिष्टेन मेलयेत्तालकं पुटैः // र्रा_१,८.४४ //
जायते तद्विधानेन सर्वरोगापहारकम् // र्रा_१,८.४५ //
{चोप्पेर्:: अशुद्ध:: मेदिच्. प्रोपेर्तिएस्}
अपक्वताम्रम् आयुर्घ्नं कान्तिघ्नं सर्वधातुहा /
भ्रान्तिमूर्च्छाभ्रमोत्केशं नानारुक्कुष्ठशूलकृत् // र्रा_१,८.४६ //
{चोप्पेर्:: शोधन}
स्नुह्यर्कक्षीरलवणकाञ्जिकैस् ताम्रपत्रकम् लिप्त्वा /
प्रताप्यं निर्गुण्डीरसैः सिञ्च्यात्पुनः पुनः // र्रा_१,८.४७ //
वारद्वादशदाहत्वं लेपनात्ताम्रसिञ्चनात् /
खटिका लवणं तक्रैर् आरनालैश्च पेषयेत् // र्रा_१,८.४८ //
तेन लिप्त्वा ताम्रपत्रं तप्तं तप्तं निषेचयेत् /
षड्वारम् अम्लपिष्टेन निर्गुण्ड्यास्तु विशुद्धये // र्रा_१,८.४९ //
{चोप्पेर्:: शोधन}
गोमूत्रेण पचेत्ताम्रपत्रं यामं दृढाग्निना /
शुध्यते नात्र सन्देहो मारणं कथ्यते'धुना // र्रा_१,८.५० //
{चोप्पेर्:: मारण}
गन्धेन ताम्रतुल्येन ह्यम्लपिष्टेन लेपयेत् /
कण्टकवेधीकृतं पत्रं सिद्धयित्वा पुटे पचेत् // र्रा_१,८.५१ //
उद्धृत्य चूर्णयेत् तस्मिन् पादांशं गन्धकं क्षिपेत् /
जम्बीरैरारनालैर्वा मृगदूर्वाद्रवैस्तथा // र्रा_१,८.५२ //
पिष्ट्वा पिष्ट्वा पचेत्तद्वत् सगन्धं च चतुष्पुटे /
मातुलङ्गरसैः पिष्ट्वा पुटमेकं प्रदापयेत् // र्रा_१,८.५३ //
अनेनैव विधानेन ताम्रभस्म भवेद्ध्रुवम् /
{चोप्पेर्:: मारण}
ताम्रस्य द्विगुणं सूतं जम्बीराम्लेन मर्दयेत् // र्रा_१,८.५४ //
सितशर्करयाप्येवं पुटत्रये मृतं भवेत् /
{चोप्पेर्:: मारण}
पाषाणभेदीमत्स्याक्षीद्रवैर्द्विगुणगन्धकैः // र्रा_१,८.५५ //
ताम्रस्य लेपयेत्पत्रं रुद्ध्वा गजपुटे पचेत् /
सप्तांशेन पुनर्दग्धं दत्त्वा द्रावैश्च पेषयेत् // र्रा_१,८.५६ //
एवं सप्तपुटे पक्वं ताम्रभस्म भवेद्ध्रुवम् /
{चोप्पेर्:: मारण}
ताम्रस्य हिङ्गुलं सूतं जम्बीराम्लेन पेषयेत् // र्रा_१,८.५७ //
आदौ मूषान्तरे क्षिप्त्वा धत्तूरस्य तु पत्रकम् /
तत्पृष्ठे ताम्रतुल्यं तु गन्धकं चूर्णितं क्षिपेत् // र्रा_१,८.५८ //
तत्पृष्ठे मर्दितं ताम्रं पूर्वतुल्यं तु गन्धकम् /
आच्छाद्य धुस्तूरपत्रे रुद्ध्वा गजपुटे पचेत् // र्रा_१,८.५९ //
स्वांगशीतं तु तच्चूर्णं भस्मीभवति निश्चितम् /
{चोप्पेर्:: मारण}
किंचिद्गन्धेन चाम्लेन क्षालयेत्ताम्रपत्रकम् // र्रा_१,८.६० //
तेन गन्धेन सूतेन ताम्रपत्रं प्रलेपयेत् /
गन्धेन पुटितं पश्चान्म्रियते नात्र संशयः // र्रा_१,८.६१ //
{चोप्पेर्:: मारण}
ताम्रद्विगुणगन्धेन चाम्लपिष्टेन तत्पुनः /
क्षिप्त्वा ह्यधो'र्धभागेन देया पिष्टाम्लकैर्बुधः // र्रा_१,८.६२ //
तत्पिण्डं भाण्डगर्भे तु रुद्ध्वा चुल्यां विपाचयेत् /
यामैकं तीव्रपाकेन भस्मीभवति निश्चितम् // र्रा_१,८.६३ //
{चोप्पेर्:: मारण}
सूतमेकं द्विधा गन्धं यामं कृत्वा विमर्दितम् /
द्वयोस्तुल्यं ताम्रपत्रं स्थाल्यां गर्भे निधापयेत् // र्रा_१,८.६४ //
सम्यग्लवणयन्त्रस्थं पार्श्वे भस्म निधापयेत् /
चतुर्यामं पचेच्चुल्ल्यां पात्रपृष्ठे सगोमयम् // र्रा_१,८.६५ //
जलं पुनः पुनर्देयं स्वाङ्गशैत्यं विचूर्णयेत् /
म्रियते नात्र संदेहः सर्वरोगेषु योजयेत् // र्रा_१,८.६६ //
{चोप्पेर्:: मारण (शोधन?)}
नानाविधं मतं ताम्रं शुद्ध्यर्थं भागपञ्चकम् /
भागैकं श्वेतकाचं च भागपञ्चैकटंकणम् // र्रा_१,८.६७ //
मूषायां मिलितं कृत्वा भागैकं ताम्रपत्रकम् /
ऊर्ध्वे दत्त्वा निरुद्ध्याय ध्मातैर्ग्राह्यं सुशीतलम् // र्रा_१,८.६८ //
निर्दोषं तु भवेत्ताम्रं सर्वरोगहरं भवेत् /
{चोप्पेर्:: मृत:: मेदिच्. अप्प्लिचतिओन्}
अथवा मारितं ताम्रमम्लेनैकेन मर्दयेत् // र्रा_१,८.६९ //
तद्गोलं सूरणस्यान्तर् उर्ध्वारुद्ध्वा तु लेपयेत् /
शुष्कं गजपुटे पच्यात् सर्वदोषहरो भवेत् // र्रा_१,८.७० //
वान्तिं भ्रान्तिं विरेकं च न करोति कदाचन /
{चोप्पेर्:: मृत:: मेदिच्. प्रोपेर्तिएस्}
ताम्रं तीक्ष्णोष्णमधुरं कषायं शीतलं सरम् // र्रा_१,८.७१ //
कफपित्तक्षयं पाण्डुकुष्ठघ्नं च रसायनम् /
परिणामशूलम् अर्शांसि मन्दाग्निं च विनाशयेत् // र्रा_१,८.७२ //
{तिन्, लेअद्:: अमृत:: मेदिच्. प्रोपेर्तिएस्}
पाकहीनौ नागवंगौ कुष्ठगुल्मरुजाकरौ /
मेहपाण्डूदरवातकफमृत्युकरौ किल // र्रा_१,८.७३ //
{लेअद्:: शोधन}
निर्गुण्डीमूलचूर्णेन मार्कदुग्धेन लेपयेत् /
नागपत्रं तु तं शुष्कं द्रावयित्वा निषेचयेत् // र्रा_१,८.७४ //
निर्गुण्डीद्रवमध्ये तु ततः पत्रं तु कारयेत् /
लिप्त्वा भाव्यं पुनः सेच्यं सप्तवारं विशुद्धये // र्रा_१,८.७५ //
{लेअद्:: शोधन}
निशा तुम्बरुबीजानि कोकिलाक्षं कुठारिकाम् /
गौरीफलाम्लिका चण्डी क्षुद्रा ब्राह्मी सजीरकम् // र्रा_१,८.७६ //
यथालाभेन भस्मैकं वज्रीक्षीरेण भावयेत् /
तन्मध्ये भावितं नागं शुद्धं सेकं तु सप्तधा // र्रा_१,८.७७ //
{लेअद्:: मारण:: निरुत्थ}
अश्वत्थचिञ्चात्वग्भस्म नागस्य चतुरंशतः /
क्षिप्त्वा चुल्ल्यां पचेत्पात्रे चालयेल्लोहचट्टके // र्रा_१,८.७८ //
यावद्भस्म भवेद् एतच्च भस्म तुल्यं मनःशिलाम् /
जम्बीरैरारनालैर्वा पिष्ट्वा रुद्ध्वा पुटे पचेत् // र्रा_१,८.७९ //
स्वांगशीतं पुनः पिष्ट्वा विंशत्यंशैः शिलाम्लकैः /
एवं षड्भिः पुटे पाको नागस्यापि निरुत्थितः // र्रा_१,८.८० //
{लेअद्:: मारण}
अथवा नागपत्राणि चूर्णलिप्तानि खर्परे /
अत्यग्नौ पाचयेद्यामं तद्भस्म चित्रकद्रवैः // र्रा_१,८.८१ //
भर्जयेल्लौहजे पात्रे चाल्यमर्जुनदण्डकैः /
यामषोडशपर्यन्तं द्रवं देयं पुनः पुनः // र्रा_१,८.८२ //
दण्डेन मर्दयेत्क्वाथ्यम् उद्धृत्य चित्रकद्रवैः /
गोलयित्वा निरुध्याथ षट्पुटे मारयेल्लघु // र्रा_१,८.८३ //
{लेअद्:: मारण}
चिञ्चाक्षमिक्षुभल्लातबलावज्रलताभवैः /
अपामार्गार्जुनाश्वत्थभस्मभिर् भर्जयेद् दृढम् // र्रा_१,८.८४ //
लोहपात्रं तु सप्ताहं तुल्यं भस्मानि चाशु च /
दण्डपलाशकेनैव म्रियते नात्र संशयः // र्रा_१,८.८५ //
{लेअद्:: मारण}
पिष्ट्वागस्तिं च भूनागं लिप्त्वा पात्रं विशोषयेत् /
तद्भाण्डे द्रावयेद्यामं दृढे भाण्डे विनिक्षिपेत् // र्रा_१,८.८६ //
वासाचिर्चिटयोः क्षारे वासादले विघट्टयेत् /
यामैकं पाचयेच्चुल्ल्यां समुद्धृत्य विमिश्रयेत् // र्रा_१,८.८७ //
तच्चूर्णं तु शिलाताप्यैर्वासकक्षारसंयुतैः /
तत्तुल्यं पूर्वनागं विंशदेकपुटे पचेत् // र्रा_१,८.८८ //
द्विपुटं चिर्चिटाक्षारैः देयं वासारसैः सह /
नागः सिन्दूरवर्णाभो म्रियते सर्वकार्यकृत् // र्रा_१,८.८९ //
{लेअद्:: मारण}
कुनटी माक्षिकं चैव समभागं तु कारयेत् /
अर्कपर्णेन तत्पिष्ट्वा सीसपत्राणि मारयेत् // र्रा_१,८.९० //
{लेअद्:: मृत:: मेदिच्. प्रोपेर्तिएस्}
सतिक्तमधुरो नागो मृतो भवति भस्मसात् /
आयुष्कीर्तिं वीर्यवृद्धिं करोति सेवनात्सदा // र्रा_१,८.९१ //
{तिन्:: मारण}
माक्षिकं हरितालं च पलाशस्वरसेन च /
कृतकल्केन संलिप्य वंगपत्राणि मारयेत् // र्रा_१,८.९२ //
नागवच्छोधयेद् वङ्गं तद्वदश्वत्थचिंचयोः /
तद्भस्म हरितालं च तुल्यमम्लेन केनचित् // र्रा_१,८.९३ //
पलाशोत्थद्रवैर्वाथ गोलयित्वान्धयेत्पुटे /
उद्धृत्य दशमांशेन तालेन सह मर्दयेत् // र्रा_१,८.९४ //
पूर्वद्रावैः सहालोड्य रुद्ध्वा गजपुटे पचेत् /
एवं विंशत्पुटे पक्त्वा मृतं भवति भस्मसात् // र्रा_१,८.९५ //
{तिन्:: मारण}
वङ्गपादेन सूतेन वङ्गपत्राणि लेपयेत् /
चिञ्चावृक्षस्य संगृह्य चान्तश्छन्नं च तण्डुलैः // र्रा_१,८.९६ //
पिष्ट्वा तत्पिण्डमध्ये तु वङ्गपत्राणि लेपयेत् /
शिरीषरजनीचूर्णैः कुमार्याः शुभगोलकम् // र्रा_१,८.९७ //
सूतलिप्तं वङ्गपत्रं गोलके समलेपितम् /
रुद्ध्वा गजपुटे पक्वं पूर्वसंख्या मृतो भवेत् // र्रा_१,८.९८ //
{तिन्:: मारण}
अक्षभल्लातकं तोयैः पिष्ट्वा तानि विलेपयेत् /
ततस्तिलखली मध्ये क्षिप्त्वा रुद्ध्वा पुटे पचेत् // र्रा_१,८.९९ //
गजाख्ये जायते भस्म चत्वारिंशतिवङ्गकम् /
{तिन्:: मृत:: मेदिच्. प्रोपेर्तिएस्}
सतिक्तलवणं वङ्गं पाण्डुघ्नं क्रिमिमेहजित् // र्रा_१,८.१०० //
लेखिनं पित्तलं किंचित् सर्वदेहामयापहम् // र्रा_१,८.१०१ //


र्रा, १, ९
{इरोन्:: अशुद्ध:: मेदिच्. प्रोपेर्तिएस्}
अशुद्धममृतं लौहम् आयुर्हानिरुजाकरम् /
हृत्पीडां च तृषां जाड्यं तस्माच्छुद्धं च मारयेत् // र्रा_१,९.१ //
{कान्तलोह:: परीक्षा}
पात्रे यस्मिन्प्रसरति न चेत्तैलबिन्दुर्विसृष्टः /
हिङ्गुर् गन्धं प्रसरति निजं तिक्ततां निम्बुकश्च /
पाके दग्धं भवति शिखराकारता नैव भूमौ /
कान्तं लौहं तदिदमुदितं लक्षणोक्तं न चान्यत् // र्रा_१,९.२ //
कान्तं मृदुतरं तारं रुक्माभं तिमिरं करम् /
स्वादुर्यतो भवेन्निम्बकल्को रात्रिनिवेशितः // र्रा_१,९.३ //
कान्तं तदुत्तमं यच्च रूप्येनावर्तितं मिलेत् /
सर्वरोगहरम् एतत् सर्वकुष्ठहरं परम् // र्रा_१,९.४ //
{इरोन्:: सुब्त्य्पेस्:: शोधन}
शशछागरक्तसंलिप्तं त्रिवारं चाग्नितापितम् /
कान्तादिमुण्डपर्यन्तं सर्वरोगहरं परम् // र्रा_१,९.५ //
{इरोन्:: शोधन:: अद्रि}
त्रिफलाष्टगुणैस् तोयैस्त्रिफलाषोडशं पलम् /
तत्क्वाथे पादशेषे तु लौहस्य पत्रपञ्चकम् // र्रा_१,९.६ //
कृत्वा पत्राणि तप्तानि सप्तवाराणि सेचयेत् /
एवं प्रलीयते दोषो गिरिजो लौहसम्भवः // र्रा_१,९.७ //
{इरोन्:: शोधन}
त्रिविधं लौहचूर्णं वा गोमूत्रैः षड्गुणैः पचेत् /
प्रक्षालयेदारनाले शोष्यं शुद्धिम् अवाप्नुयात् // र्रा_१,९.८ //
{इरोन्:: सुब्त्य्पेस्:: शोधन}
रक्तमाला हंसपादो गोजिह्वा त्रिफलामृता /
गोपाली तुम्बुरुर्दन्ती तुल्यगोमूत्रपेषितम् // र्रा_१,९.९ //
अस्मिन्मध्ये लौहपत्त्रं तप्तं तप्तं द्विसप्तधा /
सेचयेत्कान्तमुण्डान्तं सर्वदोषापनुत्तये // र्रा_१,९.१० //
सर्वेष्वौषधकल्पेषु लौहकल्पं प्रशस्यते /
तस्मात् सर्वं प्रयत्नेन लौहमादौ विमारयेत् // र्रा_१,९.११ //
अयः पञ्चपलाद् ऊर्ध्वं यावत् पलत्रयोदशात् /
आदौ मन्त्रस्ततः कर्म यथाकर्तव्यम् उच्यते // र्रा_१,९.१२ //
{इरोन्:: मारण}
हिङ्गुलस्य पलान् पञ्च नारीस्तन्येन पेषयेत् /
तेन लौहस्य पत्राणि लेपयेत्पलपञ्चकम् // र्रा_१,९.१३ //
रुद्ध्वा गजपुटे पच्यात्कषायैस्त्रैफलैः पुनः /
जम्बीरैरारनालैर्वा विंशत्यंशेन हिङ्गुलम् // र्रा_१,९.१४ //
पिष्ट्वा रुद्ध्वा पुटेल्लोहं तथैवं पाचयेत्पुनः /
चत्वारिंशत्पुटैर् एवं कान्तं तीक्ष्णं च मुण्डकम् // र्रा_१,९.१५ //
हो म्रियते त्रालसन्दे दत्त्वा दत्त्वा च हिङ्गुलम् /
{इरोन्:: मारण}
अर्जुनस्य त्वचा पेष्या काञ्जिकेनातिलोहिता // र्रा_१,९.१६ //
तन्मध्ये लोहचूर्णं च कांस्यपात्रे विनिक्षिपेत् /
दिनैकं भावयेद्घर्मे द्रवैः पूर्यं पुनः पुनः // र्रा_१,९.१७ //
अर्जुनैः सारनालैर् वा त्रिविधं मारयेदयः /
{इरोन्:: मारण}
दन्तीपत्रं द्रवं यच्च लौहचूर्णं विलोडयेत् // र्रा_१,९.१८ //
दिनैकं भावयेद् घर्मे द्रवं देयं पुनः पुनः /
रुद्ध्वा रात्रौ पुटैः पच्याद् एभिर्द्रावैश्च भावयेत् // र्रा_१,९.१९ //
एवमष्टदिनं कुर्यात् त्रिविधं म्रियते ह्ययः /
{इरोन्:: मारण}
चिञ्चापत्रनिभां कुर्यात्त्रिविधं लोहपत्रकम् // र्रा_१,९.२० //
मृत्पात्रस्थं क्षिपेद् घर्मे दन्त्या द्रावैः प्रपूरयेत् /
पत्रं पुनः पुनस्तावद्यावज्ज्वरति वै त्वयः // र्रा_१,९.२१ //
म्रियते तीव्रघर्मेण चूर्णीकृत्य नियोजयेत् /
{इरोन्:: मारण}
कान्तं तीक्ष्णं तथा मुण्डचूर्णं मत्स्याक्षजैर् द्रवैः // र्रा_१,९.२२ //
आतपे त्रिदिनं भाव्यं द्विदिनं चित्रकद्रवैः /
त्रिकण्टकद्रवैस्त्र्यहं सहदेव्या द्रवैस्त्र्यहम् // र्रा_१,९.२३ //
गोमूत्रैस्त्रिफलाक्वाथे भावयेच्च त्र्यहं त्र्यहम् /
धातक्याश्च ततो मर्द्यं क्रमाद्देयं पुटं पुटम् // र्रा_१,९.२४ //
रुद्ध्वा गजपुटेनैवं मृतं योगेषु योजयेत् /
{इरोन्:: मारण}
द्रवैः कुरण्टपत्रोत्थैः लौहचूर्णं विमर्दयेत् // र्रा_१,९.२५ //
दिनैकमातपे तीव्रे द्रवैर्मर्द्यं त्रिकण्टकैः /
वन्ध्याभृङ्गीपुनर्नवयोर् गोमूत्रैश्च दिनं पुनः // र्रा_१,९.२६ //
गोमूत्रैस्त्रिफला क्वाथ्या तत्कषायेण भावयेत् /
त्रिसप्ताहं प्रयत्नेन दिनैकं मर्दयेत् ततः // र्रा_१,९.२७ //
रुद्ध्वा गजपुटे पञ्चादिं क्वाथेन मर्दयेत् /
दिवा मर्द्यं पुटं रात्रावेकविंशतिदिनानि वै // र्रा_१,९.२८ //
एकविंशद्दिनेनैव म्रियते त्रिविधं ह्ययः /
{इरोन्:: मारण}
माक्षिकं च शिला ह्यम्लैर् हरिद्रा मरिचानि च // र्रा_१,९.२९ //
पिष्ट्वा मर्द्यं लोहपत्रं तप्तं तप्तं निषेचयेत् /
सप्तधा त्रिफलाक्वाथे जलेन क्षालयेत्पुनः // र्रा_१,९.३० //
कुट्टयेल्लोहदण्डेन पेषयेत्त्रिफलाजलैः /
षोडशांशेन लोहस्य दातव्यं माक्षिकं शिला // र्रा_१,९.३१ //
अम्लेन लोडितं रुद्ध्वा गजान्धकपुटे पचेत् /
निरुत्थं जायते भस्म कान्तं तीक्ष्णादिमुण्डकम् // र्रा_१,९.३२ //
{इरोन्:: मारण}
तिन्दूफलस्य मज्जाभिर्लिप्त्वा स्थाप्यातपे खरे /
धारयेत् कांस्यपात्रस्थं दिनैकेन पुटत्यलम् // र्रा_१,९.३३ //
लेप्यं पुनः पुनः कुर्यात् दिनान्तान्तं प्रलेपयेत् /
त्रिफलाक्वाथसंयुक्तं दिनैकेन मृतं भवेत् // र्रा_१,९.३४ //
{इरोन्:: मारण}
स्थाल्यां वा लोहपात्रे वा लौहदर्व्या विलोडयेत् /
पाचयेत्त्रिफलाक्वाथे दिनैकं लोहचूर्णकम् // र्रा_१,९.३५ //
तत्पिण्डं त्रिफलातोयैः पिष्ट्वा रुद्ध्वा पुटे पचेत् /
षोडशांशेन मूषायां निर्वाते'हर्निशं पचेत् // र्रा_१,९.३६ //
एवं त्रिधा प्रकर्तव्यं स्थालीपाकं पुटान्तरम् /
भृङ्ग्या द्रावं तालमूली हस्तिकर्णस्य मूलकम् // र्रा_१,९.३७ //
शतावरी विदार्याश्च मूलक्वाथे च त्रैफले /
पिष्ट्वा तत्पूर्ववत् स्थाल्यां पाच्यं पेष्यं पुटे त्रिधा // र्रा_१,९.३८ //
ततः पुनर्नवातोयैर् दशमूलकषायकैः /
बृहत्याश्च कषायैर्वा बीजपूरस्य तोयतः // र्रा_१,९.३९ //
ब्रह्मबीजस् तथाशिग्रुक्वाथे गोपयसापि वा /
प्रत्येकेन प्रपेष्यादौ पूर्वगर्भपुटे पचेत् // र्रा_१,९.४० //
भावयेत्तु द्रवेनैव पुटान्ते याममात्रकम् /
प्रत्येकेन क्रमादेवं पिष्ट्वा पुटैश्च भावयेत् // र्रा_१,९.४१ //
म्रियते नात्र संदेहः कान्तं तीक्ष्णं च मुण्डकम् /
सर्वम् एतन्मृतं लौहं ध्मातव्यं मित्रपञ्चकैः /
यद्येवं स्यान्निरुत्थानं सेव्यं वारितरं भवेत् // र्रा_१,९.४२ //
{इरोन्:: मारण}
मध्वाज्यं मृतं लौहं च सरूप्यं संपुटे क्षिपेत् /
रुद्ध्वा दभायं तु संग्राह्यं रूप्यं च पूर्वमानकम् // र्रा_१,९.४३ //
तदा लौहं मृतं विद्यादमृतं मारयेत् पुनः // र्रा_१,९.४४ //
{इरोन्:: मारण:: निरुत्थ}
गन्धकं तु मृतं लौहं तुल्यं खल्वे विमर्दयेत् /
दिनैकं कन्यकाद्रावै रुद्ध्वा गजपुटे पचेत् // र्रा_१,९.४५ //
इत्येवं सर्वलोहानां कर्तव्यो'यं निरुत्थितः // र्रा_१,९.४६ //
{इरोन्:: मारण:: वारितर}
शुद्धसूतं द्विधा गन्धं कृत्वा खल्वे तु कज्जलीम् /
द्वयोः समं लौहचूर्णं मर्दयेत्कन्यकाद्रवैः // र्रा_१,९.४७ //
यामद्वयात्समुद्धृत्य तद्गोलं ताम्रपात्रके /
आच्छाद्यैरण्डपत्रैश्च यामार्द्धेणोष्णतां व्रजेत् // र्रा_१,९.४८ //
धान्यराशौ न्यसेत् पश्चात् त्रिदिनान्ते समुद्धरेत् /
सम्पिष्य गालयेद् वस्त्रे सद्यो वारितरं भवेत् // र्रा_१,९.४९ //
कान्तं तीक्ष्णं तथा मुण्डं निरुत्थं जायते मृतम् /
स्वर्णादीन् मारयेदेवं चूर्णीकृत्य तु लोहवत् // र्रा_१,९.५० //
सिद्धयोगमिदं ख्यातं सिद्धानां सम्मुखागतम् /
{इरोन्:: मृत:: मेदिच्. उसे}
अन्नभूतम् आयसाद्यं सर्वरोगज्वरापहम् // र्रा_१,९.५१ //
त्रिफलारससंयुक्तं सर्वरोगेषु योजयेत् // र्रा_१,९.५२ //
मृतानि लौहानि वशीभवन्ति /
निघ्नन्ति युक्त्या ह्यखिलामयानि /
अभ्यासयोगाद् दृढयोगसिद्धम् /
कुर्वन्ति रुङ्मृत्युजराविनाशम् // र्रा_१,९.५३ //
{इरोन्:: मृत:: अमृतीकरण}
तोयाष्टभागशेषेन त्रिफलापलपञ्चकम् /
घृतं क्वाथस्य तुल्यं स्याच्चूर्णं तुल्यं मृतायसम् // र्रा_१,९.५४ //
पाचयेत् ताम्रपात्रे च लौहदर्व्या विचालयेत् /
मृद्वग्निना पचेत्तावद् यावज्जीर्यति गन्धकम् // र्रा_१,९.५५ //
लौहतुल्या शिवा योज्या सुपक्वेनैवावतारयेत् /
योगवाहमिदं ख्यातं मृतं लोहं महामृतम् // र्रा_१,९.५६ //
एवं कान्तस्य तीक्ष्णस्य मुण्डस्यापि विधिः स्मृतः /
{इरोन्:: मृत:: अमृतीकरण}
गुडस्य कुडवे पक्वं लौहभस्म पलान्वितम् // र्रा_१,९.५७ //
कोलप्रमाणं रोगेषु तच्च योगेन योजयेत् /
घृतं तुल्यं मृतं लोहं लोहपात्रगतं पचेत् // र्रा_१,९.५८ //
जीर्णे घृतं समादाय योगवाहेषु योजयेत् // र्रा_१,९.५९ //
ओं अमृतेन भक्ष्याय नमः अनेन मनुना लौहं भक्षयेत् /
{इरोन्:: मृत:: मेदिच्. प्रोपेर्तिएस्}
आयुर्वीर्यं बलं दत्ते पाण्डुमेहादिकुष्ठनुत् /
आमवातहरं लौहं वलीपलितनाशनम् // र्रा_१,९.६० //
{उपलोह:: शोधन}
त्रिक्षारं पञ्चलवणं सप्तधाम्लेन मर्दयेत् /
कांस्यारघोषपत्राणि तिलकल्केन लेपयेत् // र्रा_१,९.६१ //
रुद्ध्वा गजपुटे पच्याच्छुद्धिमायाति नान्यथा /
{उपलोह:: मारण}
ताम्रवन्मारयेत् तेषां कृत्वा सर्वत्र योजयेत् // र्रा_१,९.६२ //
{ब्रोन्ज़े:: मेदिच्. प्रोपेर्तिएस्}
कांस्यं कषायमुष्णं च लघु रूक्षं च तिक्तकम् /
कफपित्तरुजं हन्ति हृद्देहायुष्यवर्धनम् // र्रा_१,९.६३ //
{ब्रस्स्:: मेदिच्. प्रोपेर्तिएस्}
रीतिका च गलं रूक्षम् अतिक्तलवणं सरम् /
शोधनं सर्वरोगघ्नं बलवीर्यायुष्यवर्द्धनम् // र्रा_१,९.६४ //
{मण्डूर:: प्रोदुच्तिओन्}
अल्पाङ्गारे धमेत् किट्टं लौहजं च गवां जलैः /
सेचयेदक्षपत्रैश्च सप्तवारं पुनः पुनः // र्रा_१,९.६५ //
मण्डूरो'यं समाख्यातः शुद्धं श्लक्ष्णं नियोजयेत् /
किट्टाच्छतगुणं मुण्डं मुण्डात्तीक्ष्णं शताधिकम् // र्रा_१,९.६६ //
तीक्ष्णाल्लक्षगुणं कान्तं भक्षणात्कुरुते गुणम् /
तस्मात् कान्तं सदा सेव्यं जरामृत्युहरं परम् // र्रा_१,९.६७ //


र्रा, १, १०
तैलानां पातनं वक्ष्ये सूर्यपाके'थवानले /
यन्त्रयोगेन यत्तैलं ग्राह्यं योगेषु योजयेत् // र्रा_१,१०.१ //
{धत्तूर:: ओइल्}
धत्तूरबीजचूर्णानि वस्त्रपूतानि कारयेत् /
आलिप्य कांस्यपात्रं तु धारयेदातपे खरे // र्रा_१,१०.२ //
सुतप्तं वस्त्रपूतं च पातयेत् तैलमाहरेत् /
{शिग्रु:: ओइल्}
शिग्रुपुष्करबीजानां बीजस्य मार्कवस्य च // र्रा_१,१०.३ //
ग्राह्यं धत्तूरवत् तैलमेकैकस्य पृथक् पृथक् /
यथा धत्तूरजं तैलं क्वाथाद् घर्मे समुद्धृतम् // र्रा_१,१०.४ //
तथा सर्वत्र तैलानि संग्राह्यान्यौषधान्तरैः /
{अङ्कोट:: ओइल्}
अङ्कोटस्यापि तैलं स्यात्काकतुण्डया समूलया // र्रा_१,१०.५ //
वाकुचीदेवदाल्याश्च कर्कोटीमूलतः भवेत् /
अपामार्गकषायेण तैलं स्याद्विषतुण्डजम् // र्रा_१,१०.६ //
मूलक्वाथैः कुमार्यास्तु तैलं जैपालजं भवेत् /
क्वाथेन रक्तमार्गस्य वाकुचीतैलमाहरेत् // र्रा_१,१०.७ //
क्वाथेन चेन्द्रवारुण्यास्तैलमारग्वधं भवेत् /
काकतुण्ड्यपामार्गोत्थक्वाथात् तैलं समाहरेत् // र्रा_१,१०.८ //
{कटुतुम्बी:: ओइल्}
बीजानि कटुतुम्ब्याश्च गोमयेन विलोडयेत् /
शुष्कं धान्यतुषैः सार्द्धं कुट्टयेच्च उलूखले // र्रा_१,१०.९ //
निस्तुषं तं विचूर्ण्याथ भृङ्गराजरसैः सह /
मर्दयित्वातपे तैलं गृह्णीयात्पीडने सति // र्रा_१,१०.१० //
{ओइल् फ़्रोम् कृष्णा अन्द् काकतुण्डी}
कृष्णायाः काकतुण्ड्याश्च बीजं चूर्णानि कारयेत् /
कान्तपाषाणचूर्णं चैकीकृत्य निरोधयेत् // र्रा_१,१०.११ //
धान्यराशिगतं पक्त्वा उद्धृते तैलमाहरेत् /
धात्रीफलरसैर् भाव्यं चूर्णं पाषाणबीजकम् // र्रा_१,१०.१२ //
दिनैकं च ततो यन्त्रे तैलं ग्राह्यं च तैलके /
{ओइल्:: फ़्रोम् गुञ्जा अन्द् करञ्ज}
गुञ्जाकरञ्जफलं च नरमूत्रेण भावयेत् // र्रा_१,१०.१३ //
सप्तवारं ततो घर्मे लेपयेत्कांस्यभाजनम् /
उद्धृत्य धारयेद् घर्मे तैलं पतति पीडनात् // र्रा_१,१०.१४ //
{ओइल्:: ज्योतिष्मती}
वर्धमानारनालेन पिष्ट्वा चूर्णं विभावयेत् /
ज्योतिष्मत्युत्थबीजानाम् आतपे तैलमाहरेत् // र्रा_१,१०.१५ //
{ओइल्:: पुत्रजीव}
पुत्रजीवस्य बीजानां चूर्णम् अगस्त्यबीजजम् /
आम्रातवत्प्रकर्तव्यं ततस्तैलं पृथक् पृथक् // र्रा_१,१०.१६ //
{ओइल्:: बिल्व}
नारिकेलाम्बुना भाव्यं बिल्वबीजस्य चूर्णकम् /
दिनैकं तैलयन्त्रेण तैलमाकृष्य योजयेत् // र्रा_१,१०.१७ //
{ओइल्:: अङ्कोल}
निस्तुषाङ्कोलबीजानां सुखं किंचिद् विघर्षयेत् /
प्रलेपयेत्कांस्यपात्रे पिष्ट्वा चणकलेपने // र्रा_१,१०.१८ //
तन्मुखे टंकणं चूर्णं किंचित् किंचित् प्रलेपयेत् /
धारयेदातपे तीव्रे मुखात् तैलं समाहरेत् // र्रा_१,१०.१९ //
{केशतैल}
शमीचूर्णसमं पिष्ट्वा छिद्रमाण्डे निवेशयेत् /
छिद्राधः स्थापयेद् भाण्डं छिद्रे केशं च दापयेत् // र्रा_१,१०.२० //
जलेन सेचयेद्द्रव्यं छिद्राधो ग्राहयेच्च तम् /
तन्मध्ये धृतकेशस्य क्षिपेदूर्ध्वं पुटं शनैः // र्रा_१,१०.२१ //
तत्क्षणाच्छ्रवरूपं च केशतैलमिदं भवेत् /
{ओइल्:: एxत्रच्तिओन् (गेन्.)}
अपक्वभानुपत्राणां रसमादाय भावयेत् // र्रा_१,१०.२२ //
समस्तं बीजचूर्णं चोक्तानुक्तं पृथक् पृथक् /
आतपे मुच्यते तैलं साध्यासाध्यं न संशयः // र्रा_१,१०.२३ //
{ओइल्}
तथैवोत्तरवारुण्याः कषायेण समाहरेत् /
तैलं समस्तबीजानां ग्राहयेदातपे खरे // र्रा_१,१०.२४ //
{ओइल्}
सर्वबीजास्थिमांसानां शुष्कं पिष्ट्वा ह्यनेकधा /
सर्वबीजेषु वा तैलं ग्राह्यं पातालयन्त्रके // र्रा_१,१०.२५ //
{ओइल्}
वंशादिसर्वकाष्ठानां नारिकेलकपालकम् /
तुषधान्यादिबीजानां गर्भयन्त्रेण तैलकम् // र्रा_१,१०.२६ //
ग्राहयेत्सर्वबीजानां तं च योगेषु योजयेत् // र्रा_१,१०.२७ //
{वत्सनाभ}
वत्सनाभं विषं स्वादु दीपनं कफवातजित् /
त्रिदोषशमनं योगयुक्तं सुधामयं भवेत् // र्रा_१,१०.२८ //
बृंहणं बलवीर्यस्य वाडबाग्निशतोपमम् /
सन्निपाते प्रतीकारे प्रभवः प्रभवो'स्य हि // र्रा_१,१०.२९ //
उद्धृतं फलपाकान्ते नवं स्निग्धं घनं गुरु /
अव्यापकं विषहरं वातातपविशोषितम् // र्रा_१,१०.३० //
रक्तसर्षपतैलेन लिप्तं वाससि धारयेत् /
अथवापि यथा प्राप्तं विषं गोमूत्रसंयुतम् // र्रा_१,१०.३१ //
आतपे त्रिदिनं शुष्कं निहितं वीर्यधृक् भवेत् /
मृतं सूताभ्रकं लौहं विषं च तुल्यवीर्यकम् // र्रा_१,१०.३२ //
तस्माद्विषं योगवाहे योज्यं योगे रसायने /
तानि चैव तु मानानि अष्टौ षड्वा चतुर्थकम् // र्रा_१,१०.३३ //
मात्रात्रयं समाख्यातमुत्तमाधममध्यम् /
दातव्यं सर्वरोगेषु घृताशिने हिताशिने // र्रा_१,१०.३४ //
क्षीराशिने प्रदातव्यं रसायनवते नरे /
न क्रोधिने न पित्ताढ्ये न क्लीबे राजयक्ष्मणि // र्रा_१,१०.३५ //
क्षुत्तृष्णाश्रमकर्माध्वशोषिणे क्षयरोगिणे /
गर्भिणीबालवृद्धेषु न विषं राजमन्दिरे // र्रा_१,१०.३६ //
न दातव्यं न भोक्तव्यं विसंवादे कदाचन /
आचार्येण तु भोक्तव्यं शिष्यप्रत्ययकारकम् // र्रा_१,१०.३७ //
अनेन मन्त्रेण मर्दयेद्भूमौ न स्थापयेत् /
अमृतमिति वदेदिति क्रमो'यम् /
ओं सिद्धगुरुभ्यो नमः /
परमगुरुभ्यो नमः /
परात्परगुरुभ्यो नमः /
परमेष्ठिगुरुभ्यो नमः /
{वेगेतब्ले पोइसोन्स्}
सक्तुकं मुस्तकं शृङ्गी वालकं सर्षपाह्वयम् /
वत्सनाभं च कूर्मश्च श्वेतशृङ्गी तथाष्टमम् // र्रा_१,१०.३८ //
इत्यष्टौ योजयेद्योगे कालकूटादि वर्जयेत् /
{पोइसोन्स्}
कालकूटं मेषशृङ्गी हालाहलं च दर्दुरम् // र्रा_१,१०.३९ //
कर्कटं मर्कटं ग्रन्थि हारिद्रं रक्तशृङ्गकम् /
केशवं दशमं चेति वर्जनीयं भिषग्वरैः // र्रा_१,१०.४० //
सक्तुकाद्यान् प्रयुञ्जीत सर्वरोगे रसायने /
एतद्विषं जातिचतुष्टयं च विचार्य योज्यं भिषगुत्तमेन // र्रा_१,१०.४१ //
विप्रो रक्षति यौवनं नरपतिस्तद्भूतले पालतां वैश्यः कुष्ठविनाशने च कुशलः शूद्रो हरेज्जीवनम् /
तस्माच्चापि भिषग्वरेण निपुणैस्तद्वेदिना भावयेत् कुर्यादेव ततो विषं नृपवरो मृत्युंजयाय क्षितौ // र्रा_१,१०.४२ //
श्वेता वा यदि वा पिङ्गा मधुरा ऊषरापि वा /
लोमशा ब्रह्मजातिः स्यात्क्षत्रजातिस्तु लोहिता // र्रा_१,१०.४३ //
पीता वा मधुरा किंचिद् वैश्यजातिस्तु धूसरा /
कृष्णा शूद्रस्य दृश्येत एतेषां च भिषग्वरैः // र्रा_१,१०.४४ //
क्षीरं सम्पूर्णभाण्डे'पि विषं दत्त्वा विचिन्तयेत् /
जायते'पि यदा वर्णं तदा जातिं विनिर्दिशेत् // र्रा_१,१०.४५ //
शुक्लं रक्तं तथा पीतं कृष्णं चेति चतुर्विधम् /
ब्रह्मक्षत्रविट्शूद्राणां ज्ञातव्यो जातिनिर्णयः // र्रा_१,१०.४६ //
क्षिप्तं दुग्धे विषं वैद्यो जानीयात् क्रमशो यदि /
श्वेतं रक्तं तथा पीतं कृष्णं चोष्णलमेव च // र्रा_१,१०.४७ //
तुत्थेन टङ्कणेनैव म्रियते पेषणाद्विषम् /
विषेषु जङ्गमाख्येषु विषं नागभवं हितम् // र्रा_१,१०.४८ //
इदमेव महाश्रेष्ठं त्रिदोषक्षपणं क्षणात् /
दीपनं कुरुते सद्यो वडवाग्निशतोपमम् // र्रा_१,१०.४९ //
संनिपातप्रतिकारे प्रभावः प्रभवो हि सः // र्रा_१,१०.५० //
नागोद्भवं यथाप्राप्तं विषं गोमूत्रसंयुतम् /
आतपे त्रिदिनं शुष्कं निहितं वीर्यधृग् भवेत् // र्रा_१,१०.५१ //
अतिमात्रं यदा भुङ्क्ते तदार्ज्य टङ्कणं पिबेत् /
रजनी मेघनादा वा सर्पाक्षी वा घृतान्विता // र्रा_१,१०.५२ //
लिहेद्वा मधुसर्पिर्भ्यां चूर्णिताम् अर्जुनत्वचम् /
पुत्रजीवकमज्जां वा पिबेद्वा निम्बकद्वयम् // र्रा_१,१०.५३ //
एवं विषविधिः ख्यातः प्रयोगं च वदाम्यहम् /
विषं त्रिकटुकं मुस्तं हरिद्रानिम्बपत्रकम् // र्रा_१,१०.५४ //
विडङ्गम् अष्टमं चूर्णं छागमूत्रैः समं समम् /
चणकाभा वटी ख्याता स्याज्जया योगवाहिका // र्रा_१,१०.५५ //
विषं पाठाश्वगन्धाश्च बला तालीसपत्त्रकम् /
मरिचं पिप्पली निम्बमजामूत्रेण तुल्यकम् // र्रा_१,१०.५६ //
वटिका पूर्ववत्कार्या वटिका योगवाहिका /
निद्रां तन्द्रां क्लमं दाहं सफेनं लोमहर्षणम् // र्रा_१,१०.५७ //
शोषं चैवातिसारं च कुरुते जङ्गमं विषम् /
स्थावरं तु ज्वरं हिक्कां दन्तहर्षं गलग्रहम् // र्रा_१,१०.५८ //
फेनछर्द्यरुचिश्वासं मूर्च्छां च कुरुते विषम् /
न जानाति यदा मन्त्री विषं भक्षेच्चिकित्सितम् // र्रा_१,१०.५९ //
विषमेव तदादाय मज्जत्यम्बुनिधाविव /
तस्माद्यत्नेन संरक्षेद्राजा विषचिकित्सकात् // र्रा_१,१०.६० //
प्रथमं वह्निखर्परिकायां मनाग्भृष्ट्वा वक्ष्यमाणमन्त्रेण निर्विषं विधाय गृह्णीयादिति /
निम्बुद्रवे पित्तं वारत्रयं विभाव्य प्रक्षाल्य संशोष्य गृह्णीयादिति /
{शिलाजतु:: ओरिगिन्}
हेमाद्याः सूर्यसंतप्ताः स्रवन्ति गिरिधातवः /
जत्वाभं मृदु मृत्स्नाभं यन्मलं तच्छिलाजतु // र्रा_१,१०.६१ //
{शिलाजतु:: मेदिच्. प्रोपेर्तिएस्}
अनघं चाल्पकषायं च कटु पाके शिलाजतु /
नात्युष्णशीतं धातुभ्यश्चतुर्भ्यस्तस्य सम्भवः // र्रा_१,१०.६२ //
{शिलाजतु:: फ़्रोम् गोल्द्:: मेदिच्. प्रोपेर्तिएस्}
हेम्नो'थ रजतात्ताम्राद्वरं कालायसाद् अपि /
मधुरं च सतिक्तं च जपापुष्पनिभं च यत् // र्रा_१,१०.६३ //
विपाके कटु शीतं च तत्सुवर्णस्य निसृतम् /
{शिलाजतु:: फ़्रोम् सिल्वेर्:: मेदिच्. प्रोपेर्तिएस्}
राजतं कटुकं श्वेतं शीतं स्वादु विपच्यते // र्रा_१,१०.६४ //
{शिलाजतु:: फ़्रोम् चोप्पेर्:: मेदिच्. प्रोपेर्तिएस्}
ताम्राद् बर्हिणकण्ठाभं तीक्ष्णोष्णं पच्यते कटु /
{शिलाजतु:: फ़्रोम् इरोन्:: मेदिच्. प्रोपेर्तिएस्}
यच्च गुग्गुलुसंकाशं सतिक्तं लवणान्वितम् // र्रा_१,१०.६५ //
विपाके कटु शीतं च सर्वश्रेष्ठं तदायसम् /
गोमूत्रगन्धः सर्वेषां सर्वकर्मसु यौगिकाः // र्रा_१,१०.६६ //
रसायनप्रयोगेषु पश्चिमं तु विशिष्यते /
यथाक्रमं वातपित्ते श्लेष्मपित्ते कफे त्रिषु // र्रा_१,१०.६७ //
विशेषेण प्रशस्यन्ते मला हेमादिधातुजाः /
{शिलाजतु:: फ्य्स्. प्रोपेर्तिएस्}
लौहः किट्टायते वह्नौ विधूमं दह्यते'म्भसि // र्रा_१,१०.६८ //
तृणाद्यग्रे कृतं श्रेष्ठम् अधो गलति तन्तुवत् /
दंशदंष्ट्रौषधादिदोषहरणार्थं मेषशृङ्गं भूर्जपत्रेण धूपयेत् /
क्वाथ्यद्रव्यं शिलाजतुसमं चतुर्गुणेन जलं दत्त्वा चतुर्भागावशेषेण भावयेद् इत्येकः पक्षः /
वाग्भट्टस्तु अष्टगुणजलदानेनाष्टावशेषे पूर्ववदुभयथैव व्यवहारः /
भद्रशिलाजतु त्रिफलादशमूलोष्णक्वाथे निक्षिप्य /
केवलोष्णोदके वा स्थिते ऊर्ध्वं वीभूते पद्धपत्रवत् सर्वं ग्राह्यम् /
ततः शिवागुडिकोक्तक्रमेण भावनां दत्त्वा विशोध्य सालसारादिना भावयेद्यथा /
सालयुग्मौ करञ्जौ द्वौ खदिरं चन्दनद्वयम् /
गर्दभाण्डो 'र्जुनश्चेह लोध्रयुग्मधवासनाः // र्रा_१,१०.६९ //
शिरीषागुरुकालीयपूगपूतिककर्कटाः /
सालसारादिरप्येष गणः श्लेष्मगदापहः // र्रा_१,१०.७० //
मेहगुल्मार्शःकुष्ठारिमेदःपाण्डुरुजापहः /
एभिर्दिवातपे शोष्यं रात्रौ रात्रौ च भावयेत् // र्रा_१,१०.७१ //
द्रवेण यावता द्रव्यमेकीभूयार्द्रतां व्रजेत् /
भवेत् प्रमाणं निर्दिष्टं भिषग्भिर् भावनाविधौ // र्रा_१,१०.७२ //
भवेद्द्रव्यं समं क्वाथ्यं क्वाथं चाष्टावशेषितम् /
तेनार्द्रसमं द्रव्यं शोषयेत्प्रबलातपे // र्रा_१,१०.७३ //
दग्धहीरकं योज्यं निक्षिप्याग्नौ ध्मापयित्वा निर्गुण्डीरसेन सप्तवारान् निर्वाप्य प्रक्षाल्य च गृह्णीयात् // र्रा_१,१०.७४ //
जायन्ते वामरुक्वाथे जनपदे ग्रीष्मे 'र्कतापार्दिताः /
शीतोषणे शिशिरे च गुग्गुलुरसं मुञ्चन्ति ते पञ्चधा // र्रा_१,१०.७५ //
हेमाभं महिषाक्षतुल्यमपरं तत्पद्मरागोपमं भृङ्गाभं कुमुदद्युतिं च विधिना ग्राह्या परीक्ष्या ततः // र्रा_१,१०.७६ //
वह्नौ ज्वलन्ति तपने विलयं प्रयान्ति क्लिद्यन्ति कोष्णसलिले पयसा समानाः // र्रा_१,१०.७७ //
ग्राह्याः शुभाः परिहरेच्चिरकालजातान् अङ्गात्स्फुटं खर्परगन्धिकतुल्यवर्णान् // र्रा_१,१०.७८ //
{गुग्गुलु:: मेदिच्. प्रोपेर्तिएस्}
स्वादे स्वादुः कषायतिक्तकटुको वीर्ये विपाके कटुः /
वृष्यो मार्गविशोधने 'तिविशदस्तीक्ष्णो विकाशी सरः // र्रा_१,१०.७९ //
सायुष्यः स्वरदस्त्रिदोषशमनो मेधास्मृतिश्रीकरः /
धन्यः पापनिसूदनो'ग्निजननो हृत्कण्ठशोधीपुनः // र्रा_१,१०.८० //
{गुग्गुलु:: शोधन}
दशमूलक्वाथे उष्णे पूते गुग्गुलुं परिक्षिप्यालोड्य च वस्त्रपूतं विधाय चण्डातपे विशोष्य घृतं दत्त्वा पिण्डितव्यम् // र्रा_१,१०.८१ //
{चोन्छ्:: शोधन}
शंखनाभिं तथाम्लेन सप्तवारं हि भावयेत् /
रौद्रे मलादिकं त्यक्त्वा प्रक्षाल्य ग्राहयेदिति // र्रा_१,१०.८२ //
{मोनेय् चोव्रिए:: शोधन}
वराटीं तक्रचाङ्गेरीजम्बीराणां रसे शुभे /
प्रक्षिप्य भावयेत्तावद्यावच्छुक्ला न पश्यति // र्रा_१,१०.८३ //
पश्चादुद्धृत्य गृह्णीयाद् वराटीं शुद्धिमागताम् // र्रा_१,१०.८४ //
{पेअर्ल्:: शोधन}
भौमिकं जलम् आदाय मुक्तां च व्युषितामपि /
त्यक्त्वा मलादिकां तां च प्रक्षाल्य ग्राहयेदिति // र्रा_१,१०.८५ //


र्रा, २


र्रा, २, १
जयति स रसराजो मृत्युशङ्कापहारी सकलगुणनिधानं कायकल्पाधिकारी /
वलिपलितविनाशं सेवितो वीर्यवृद्धिं स्थिरम् अपि कुरुते यः कामिनीनां प्रसङ्गम् // र्रा_२,१.१ //
अथातः सम्प्रवक्ष्यामि देहसिद्धिं सुशोभनाम् /
यस्याः सिद्धौ मनुष्याणां जायन्ते सर्वसिद्धयः // र्रा_२,१.२ //
न देहेन विना किंचिद् इष्टम् अस्ति जगत्त्रये /
तस्मात् सर्वप्रयत्नेन तस्मिन् यत्नो विधीयताम् // र्रा_२,१.३ //
शुभनक्षत्रदिवसे वमने रेचने कृते /
ततो विशेषशुद्ध्यर्थं केतकीस्तनजं द्रवम् // र्रा_२,१.४ //
त्रिदिनं कुडवैकैकं लोणदोषहरं पिबेत् /
विडङ्गं च वचा कुष्ठं केतकीस्तनसंयुतम् // र्रा_२,१.५ //
क्वथितं त्रिदिनं पीतम् अम्लदोषहरं परम् /
श्यामावह्निविडङ्गानि त्र्यूषणं त्रिफला वृषः // र्रा_२,१.६ //
सैन्धवं देवदारुश् च मुस्ता चैतत् समं समम् /
घृतैर् लेह्यं तु कर्षैकं सप्ताहात् सर्वदोषजित् // र्रा_२,१.७ //
एवं विशुद्धदेहस् तु पूजयेद् देवतां गुरुम् /
कुमारीं योगिनीचक्रं ततः कुर्याद् रसायनम् // र्रा_२,१.८ //
{रसायन}
निर्वाते भूगृहे वाथ बाह्यचिन्ताविवर्जितः /
जितेन्द्रियो जितक्रोधः क्षीरशाल्यन्नभुग् भवेत् // र्रा_२,१.९ //
षष्ट्योदनं यवान्नं च गोधूमं मुद्गयूषकम् /
जाङ्गलं भक्षयेन् मांसं केवलं क्षीरम् एव वा // र्रा_२,१.१० //
बलान्नं वाथ भुञ्जीत शाकलोणविवर्जितम् /
अभ्यङ्गं मस्तुना कुर्यात् स्नानं चैव सुखाम्बुना // र्रा_२,१.११ //
काकिनीं स्त्रीं भजेन् नित्यं स्वानुकूलां सुयौवनाम् /
रसेन्द्रे भक्ष्यमाणे तु कामान्धो जायते नरः // र्रा_२,१.१२ //
मैथुनेन विना तस्य ह्य् अजीर्णो जायते रसः /
अजीर्णे कम्पदाहार्ती हिक्का मूर्छा ज्वरो 'रतिः // र्रा_२,१.१३ //
कासश्वासारुचिच्छर्दिभ्रममोहा भवन्ति हि /
सेवेत सुभगां तस्माद् दुर्भगां परिवर्जयेत् // र्रा_२,१.१४ //
अभ्यङ्गं कटुतैलेन काञ्जिकं मदिरां दधि /
कलिङ्गकारवल्ल्यम्लतैलकूष्माण्डराजिकाः // र्रा_२,१.१५ //
बिल्वच्छत्राकवार्ताकविदलं काकमाचिकाम् /
मूलकं लशुनं तीक्ष्णं शीतम् उष्णं च वर्जयेत् // र्रा_२,१.१६ //
रात्रौ जागरणं त्याज्यं दिवास्वापं च मैथुनम् /
कलहोद्वेगचिन्ताश् च शोकं चैव विवर्जयेत् // र्रा_२,१.१७ //
आवर्जनाद् भवेच् छूलं निद्रालस्यं ज्वरो 'रतिः /
त्र्यहं पिबेत् तत्प्रशान्त्यै वारिणा कर्कटीफलम् // र्रा_२,१.१८ //
शुण्ठीसैन्धवचूर्णं वा मातुलुङ्गाम्लकैर् लिहेत् /
सौवर्चलं गवां मूत्रैः पिबेद् वा तत्प्रशान्तये // र्रा_२,१.१९ //
वन्ध्याकर्कोटकीं पुङ्खां पातालगरुडीं जलैः /
क्वाथयेद् अष्टगुणितैस् तदष्टांशं ससैन्धवम् // र्रा_२,१.२० //
पिबेत् सर्वविकारघ्नं त्रिदिनं शिवभाषितम् /
मूलं वा कारवल्ल्युत्थं सैन्धवं वा गवां जलैः // र्रा_२,१.२१ //
त्रिदिनं कर्षमात्रं तु पिबेत् सर्वविकारजित् /
अपथ्यशीलिनाम् एतत् कथितं रससेविनाम् // र्रा_२,१.२२ //
अमुम् एव विधिं कुर्याद् रसायनविधौ किल /
अमृतं विधिसंयुक्तं विधिहीनं तु तद् विषम् // र्रा_२,१.२३ //
चातुर्जातककर्पूरकङ्कोलं कटुकीफलम् /
खादेत् ताम्बूलसंयुक्तं रससङ्क्रामणे हितम् // र्रा_२,१.२४ //
अथात्र वक्ष्यते सम्यग् आदौ पारदमारणम् /
समुखस्य रसेन्द्रस्य वासनामुखितस्य वा // र्रा_२,१.२५ //
क्रमेण जारयेत् स्वर्णं समांशं पूर्ववत् ततः /
तत्तुल्यं गन्धकं तस्मिन् दत्त्वा दिव्यौषधिद्रवैः // र्रा_२,१.२६ //
मर्दयेत् त्रिदिनं खल्वे मूषायां चान्धितं ततः /
करीषाग्नौ दिवारात्रं त्रिरात्रं वा तुषाग्निना // र्रा_२,१.२७ //
स्वेदितं मर्दयेद् भूयो बीजैर् दिव्यौषधोद्भवैः /
तुल्यं खल्वे चतुर्यामं वज्रमूषान्धितं धमेत् // र्रा_२,१.२८ //
भस्मसूतं भवेत् तद्वै योज्यं सर्वरसायने /
शुद्धसूतं समं स्वर्णं यामम् अम्लैर् विमर्दयेत् // र्रा_२,१.२९ //
प्रक्षाल्य ग्राहयेत् पिष्टीं पिष्ट्यर्धं शुद्धगन्धकम् /
गन्धार्धं टङ्कणं दत्त्वा सर्वतुल्यां हरिद्रिकाम् // र्रा_२,१.३० //
स्त्रीपुष्पेण तु तत्सर्वं मर्द्यं रम्भाद्रवान्वितम् /
दिनान्ते गोलकं कृत्वा वालुकायन्त्रगं पचेत् // र्रा_२,१.३१ //
दिनं मन्दाग्निना तं वै समुद्धृत्य विचूर्णयेत् /
चूर्णांशं गन्धकं दत्त्वा गर्भयन्त्रे त्र्यहं पचेत् // र्रा_२,१.३२ //
तुषाग्निना लघुत्वेन जायते भस्मसूतकः /
शुद्धसूतस् त्रिभागः स्याद् भागैकं ताम्रचूर्णकम् // र्रा_२,१.३३ //
दिनैकं मर्दयेद् अम्लैः क्षालितं पिष्टिम् आहरेत् /
माक्षिकाद् धौतसत्त्वं च पिष्टितुल्यं प्रकल्पयेत् // र्रा_२,१.३४ //
तत्सर्वं त्रिदिनं मर्द्यं चक्रमर्ददलद्रवैः /
तद्गोलं गर्भयन्त्रस्थं त्रिदिनं तुषवह्निना // र्रा_२,१.३५ //
करीषाग्नौ दिवारात्रं पचेद् वा भस्मतां व्रजेत् /
शुद्धसूतं व्योमसत्त्वं सुवर्णं च समं समम् // र्रा_२,१.३६ //
सर्वतुल्यं विडं दत्त्वा मर्द्यं रम्भाद्रवैर् दिनम् /
बीजैर् दिव्यौषधीनां च तुल्यैर् मर्द्यं दिनद्वयम् // र्रा_२,१.३७ //
गर्भयन्त्रगतं पच्यान् म्रियते पूर्ववत् पुटे /
चतुरङ्गुलदीर्घं स्याद् विस्तारे चाङ्गुलत्रयम् // र्रा_२,१.३८ //
मृन्मयं सम्पुटं कृत्वा छायाशुष्कं च कारयेत् /
लवणं विंशभागं स्याद् भागम् एकं तु गुग्गुलुम् // र्रा_२,१.३९ //
सर्वं तोयैः प्रपिष्याथ तेनैव सम्पुटोदरम् /
लिप्त्वा तत्र रसं रुन्ध्याद् गर्भयन्त्रम् इदं भवेत् // र्रा_२,१.४० //
विमला पारदं शुद्धं तुल्यं निर्गुण्डिकाद्रवैः /
मर्दयेत् त्रिदिनं तं वै काचकूप्यां निवेशयेत् // र्रा_२,१.४१ //
काचकूप्या ह्य् अभावे तु निरुन्ध्याच्छरावसम्पुटे /
पाचयेद् वालुकायन्त्रे चतुर्यामान् मृतो भवेत् // र्रा_२,१.४२ //
माक्षिकाद् धौतसत्त्वं तु तत्समं शुद्धगन्धकम् /
द्वाभ्यां तुल्यं शुद्धरसं दिनं निर्गुण्डिकाद्रवैः // र्रा_२,१.४३ //
तत् सर्वं मर्दितं गोलं वज्रमूषान्धितं पचेत् /
दिनैकं वालुकायन्त्रे मृतं स्याद् रक्तवर्णकम् // र्रा_२,१.४४ //
ऊर्ध्वाधो गन्धकं तुल्यं दातव्यं शुद्धपारदे /
उदरे पक्वमूषायाः काकमाचीद्रवं पुनः // र्रा_२,१.४५ //
द्वाभ्यां चतुर्गुणं दत्त्वा ताम् आच्छाद्य पचेच् छनैः /
क्रमाग्नौ वालुकायन्त्रे चतुर्यामान् मृतो भवेत् // र्रा_२,१.४६ //
स्नुह्या वा हेमवल्ल्या वा क्षीरैः शुद्धरसं दिनम् /
मर्दयेद् गन्धकं तुल्यं गर्भयन्त्रगतं पुटेत् // र्रा_२,१.४७ //
पूर्ववत् क्रमयोगेन मृतं योगेषु योजयेत् /
शुद्धसूतसमं गुञ्जालाक्षोर्णामधुटङ्कणम् // र्रा_२,१.४८ //
तत् सर्वं भृङ्गजैर् द्रावैर् दिनम् एकं विमर्दयेत् /
वज्रमूषान्धितं ध्मातं म्रियते शशिसन्निभम् // र्रा_२,१.४९ //
द्रवैस् तु कीटमारिण्या ह्य् अजमोदाद्रवैश् च वा /
अहिमार्या द्रवैर् वाथ किंवा श्वेताङ्कुलद्रवैः // र्रा_२,१.५० //
मर्दयेत् पारदं शुद्धं समगन्धं दिनत्रयम् /
सम्पुटे मृन्मये रुद्ध्वा करीषाग्नौ दिवानिशि // र्रा_२,१.५१ //
पचेत् तुषाग्निना वाथ त्रिदिनान् म्रियते ध्रुवम् /
शुद्धसूतं मृतं वज्रं समांशं तप्तखल्वके // र्रा_२,१.५२ //
हंसपाद्या द्रवैर् मर्द्यं त्रिदिनान्ते समुद्धरेत् /
बीजैर् दिव्यौषधीनां च वज्रमूषां प्रलेपयेत् // र्रा_२,१.५३ //
तत्र पूर्वरसं रुद्ध्वा त्रिदिनं तुषवह्निना /
पाचयित्वा समुद्धृत्य तत्समं शुद्धपारदम् // र्रा_२,१.५४ //
एकीकृत्य त्र्यहं मर्द्यं हंसपाद्या द्रवैर् दृढम् /
तद्गोलं पूर्ववत् पच्यान् मृतं भवति शोभनम् // र्रा_२,१.५५ //
वज्राभ्राद्यष्टलोहानां रसखण्डे यथोदितम् /
मारणं वादिखण्डे वा तथा ज्ञेयं रसायने // र्रा_२,१.५६ //
एवं मृतो रसवरः परमामूतः स्यात् तत्सेवकाः सततम् अस्य दृढं तु तेषाम् /
देहं करोति सहसा सुरसुन्दरीणां क्रीडाक्षमं परमसुन्दरम् एव नित्यम् // र्रा_२,१.५७ //


र्रा, २, २
धर्मज्ञैः शिववत्सलैर् निर्जरैर् भूपैर् महासाधकैः सम्यग्दिव्यरसायनेन सततं कल्पान्तसीमावधि /
रक्ष्यं गात्रम् अनन्तपुण्यनिचये मुक्तिश् च यस्माद् भवेत् तद् वक्ष्ये परमाद्भुतं सुखकरं साम्राज्यदं धीमताम् // र्रा_२,२.१ //
अभ्रकं भक्षयेद् आदौ मारितं चामृतीकृतम् /
मासैकं निष्कनिष्कं वै क्षेत्रीकरणहेतवे // र्रा_२,२.२ //
यस्माद् अभ्रं रसक्षेत्रं ततः कुर्याद् रसायनम् /
अक्षेत्रीकरणे सूतो ह्य् अमृतो विषतां व्रजेत् // र्रा_२,२.३ //
फलसिद्धिः कुतस् तस्य सुबीजस्योषरे यथा /
वज्रपारदयोर् भस्म समभागं प्रकल्पयेत् // र्रा_२,२.४ //
सूतपादं मृतं स्वर्णं सर्वं मर्द्यं दिनावधि /
हंसपाद्या द्रवैर् एव तद्गोलं चान्धितं पुटेत् // र्रा_२,२.५ //
अर्कक्षीरैः पुनर् मर्द्यं तद्वद् गजपुटे पचेत् /
भक्षयेत् सर्षपवृद्धं यावन् माषं विवर्धयेत् // र्रा_२,२.६ //
शरण्यः साधकानां तु रसो 'यं वज्रपञ्जरः /
चित्रकार्द्रकसिन्धूत्थमृततीक्ष्णसुवर्चलम् // र्रा_२,२.७ //
समं सर्वं सदा चानु भक्ष्यं स्यात् क्रामणे हितम् /
मासषट्कप्रयोगेण जीवेद् आचन्द्रतारकम् // र्रा_२,२.८ //
वलीपलितनिर्मुक्तो दिव्यकायो महाबलः /
मृतसूताद् द्वादशांशं मृतं वज्रं प्रकल्पयेत् // र्रा_२,२.९ //
द्वाभ्यां तुल्यं मृतं कान्तं कान्ततुल्यं मृताभ्रकम् /
तत् सर्वं भृङ्गजैर् द्रावैर् मर्दितं भावयेत् त्र्यहम् // र्रा_२,२.१० //
त्र्यहं गोक्षुरकद्रावैः क्षौद्रैर् माषं ततो लिहेत् /
रसो वज्रेश्वरो नाम वज्रकायकरो नृणाम् // र्रा_२,२.११ //
चतुर्मासैर् जरां हन्ति जीवेद् ब्रह्मदिनं किल /
भृङ्गराजस्य पञ्चाङ्गं चूर्णयेत् त्रिफलासमम् // र्रा_२,२.१२ //
पलैकं मधुना लेह्यं क्रामकं परमं रसे /
वज्रसूताभ्रहेम्नां तु भस्म शुद्धं तु माक्षिकम् // र्रा_२,२.१३ //
तुल्यं सप्तदिनं मर्द्यं दिव्यौषधिरसैर् दृढम् /
रुद्ध्वा तं त्रिदिनं पच्याद् वालुकायन्त्रगं पुनः // र्रा_२,२.१४ //
उद्धृत्य त्रिदिनं भाव्यं भृङ्गसर्पाक्षिजैर् द्रवैः /
माषैकं मधुसर्पिर्भ्यां वज्रधारारसं लिहेत् // र्रा_२,२.१५ //
मासषट्कप्रयोगेण रुद्रतुल्यो भवेन् नरः /
वलीपलितनिर्मुक्तो वायुवेगो महाबलः // र्रा_२,२.१६ //
पुनर्नवाभृङ्गतिलवाजिगन्धाः समांशकाः /
सर्वतुल्या सिता योज्या चूर्णितं भक्षयेत् पलम् // र्रा_२,२.१७ //
सुवर्णं पारदं कान्तं मृतं सर्वं समं भवेत् /
शतावर्याः शिफाद्रावैर् भावयेद् दिवसत्रयम् // र्रा_२,२.१८ //
त्रिदिनं त्रिफलाक्वाथैर् भृङ्गद्रावैर् दिनत्रयम् /
भावितं मधुसर्पिर्भ्यां भक्षयेद् भैरवं रसम् // र्रा_२,२.१९ //
माषैकैकं वर्षमात्रं जीवेच् चन्द्रार्कतारकम् /
मूलचूर्णं शतावर्याः कृष्णाजपयसा युतम् // र्रा_२,२.२० //
पलैकैकं पिबेच् चानु क्रामकं परमं हितम् /
रसभस्म समं गन्धं शिलाजत्वम्लवेतसम् // र्रा_२,२.२१ //
यामैकं मर्दयेत् सर्वं मधुसर्पिर्युतं लिहेत् /
निष्कैकैकं वर्षमात्रं शिलावीरो महारसः // र्रा_२,२.२२ //
जराकालं निहन्त्य् आशु जीवेद् वर्षशतत्रयम् /
पलार्धं मुसलीचूर्णं भृङ्गराजरसैः पिबेत् // र्रा_२,२.२३ //
धात्रीफलरसैर् वाथ क्रामकं ह्य् अनुपानकम् /
मेघनादद्रवैर् मर्द्यं शुद्धसूतं दिनत्रयम् // र्रा_२,२.२४ //
विडङ्गं द्विनिशं व्योषं समं चूर्णं प्रकल्पयेत् /
आरग्वधस्य मूलं तु चूर्णस्य द्विगुणं भवेत् // र्रा_२,२.२५ //
चूर्णस्य द्विगुणं चाज्यं क्षौद्रं चैव चतुर्गुणम् /
सर्वं पूर्वरसे क्षिप्त्वा मृद्वग्नौ चालयत् पचेत् // र्रा_२,२.२६ //
तत्पिण्डं कर्षम् एकैकं भक्षयेद् अमृतार्णवः /
वर्षमात्राञ् जरां हन्ति जीवेद् वर्षशतत्रयम् // र्रा_२,२.२७ //
वाकुचीचूर्णकर्षैकं धात्रीफलरसैः पिबेत् /
पारदाद् द्विगुणं गन्धं शुद्धं सर्वं विमर्दयेत् // र्रा_२,२.२८ //
मुण्ड्यार्द्रकरसैः खल्वे त्रिसप्ताहं पुनः पुनः /
एतत् तुल्यं शुद्धताम्रं सम्पुटे तन् निरोधयेत् // र्रा_२,२.२९ //
वेष्टयेद् वस्त्रखण्डेन वज्रमृत्तिकया बहिः /
लिप्त्वा विशोषयेत् तं वै सम्यग् गजपुटे पचेत् // र्रा_२,२.३० //
उद्धृत्य सम्पुटं चूर्ण्यं देवदाल्या द्रवैस् त्र्यहम् /
भङ्गीपुनर्नवाद्रावैः पृथग्भाव्यं त्र्यहं त्र्यहम् // र्रा_२,२.३१ //
तत्तुल्यं नागराच् चूर्णं क्षिप्त्वा मध्वाज्यसंयुतम् /
लिहेन् माषद्वयं नित्यं यावत् संवत्सरावधि // र्रा_२,२.३२ //
रसो 'यम् उदयादित्यो जरामृत्युहरः परः /
पुनर्नवादेवदालीभृङ्गचूर्णं समं समम् // र्रा_२,२.३३ //
मध्वाज्याभ्यां लिहेत् कर्षम् अनु स्यात् क्रामणं परम् /
पारदो गगनं कान्तं तीक्ष्णं च मारितं समम् // र्रा_२,२.३४ //
भृङ्गधात्रीफलद्रावैश् छायायां भावयेत् त्र्यहम् /
सितामध्वाज्यकैस् तुल्यं सर्वं भाण्डे निरोधयेत् // र्रा_२,२.३५ //
धान्यराशौ स्थितं मासं ततो निष्कत्रयं समम् /
भक्षयेच् च पिबेत् क्षीरं कर्षैकं त्रिफलाम् अनु // र्रा_२,२.३६ //
रात्रौ शुण्ठीं कणां खादेद् वर्षैकाद् अमरो भवेत् /
जीवेद् ब्रह्मदिनं वीरः स्याद् रसो गगनेश्वरः // र्रा_२,२.३७ //
वटक्षीरैस् त्र्यहं मर्द्यं गन्धं शुद्धरसं समम् /
वटकाष्ठाग्निना पच्यान् मृत्पात्रे यामपञ्चकम् // र्रा_२,२.३८ //
क्षिपन् क्षिपन् वटक्षीरं तत्काष्ठेनैव चालयेत् /
समुद्धृत्य त्र्यहं भाव्यं देवदालीदलद्रवैः // र्रा_२,२.३९ //
उष्णकाले तु गुञ्जैकं ताम्बूलपत्रसंयुतम् /
चन्द्रवृद्ध्या सदा भक्ष्यं यावत् षोडशगुञ्जकम् // र्रा_२,२.४० //
चूर्णम् उत्तरवारुण्या वाकुच्या देवदालिजम् /
मध्वाज्याभ्यां लिहेत् कर्षं क्रामकं ह्य् अनुपानकम् // र्रा_२,२.४१ //
वर्षमात्राज् जरां हन्ति जीवेद् वर्षशतत्रयम् /
रसो वटेश्वरो नाम वज्रकायकरो नृणाम् // र्रा_२,२.४२ //
मृतं सूतं शुद्धगन्धं त्रिफलां गुग्गुलुं समम् /
सर्वं वातारितैलेन मिश्रं कर्षं लिहेत् सदा // र्रा_२,२.४३ //
षण्मासेन जरां हन्ति जीवेद् ब्रह्मदिनत्रयम् /
तस्य मूत्रपुरीषेण शुल्बं भवति काञ्चनम् // र्रा_२,२.४४ //
अजस्य वृषणं पाच्यं गवां क्षीरेण तं निशि /
सितायुक्तं पिबेच् चानु रसो 'यम् अचलेश्वरः // र्रा_२,२.४५ //
रसं वज्रं स्वर्णकान्ते मुण्डं च मारितं समम् /
माक्षिकं गन्धकं शुद्धं सर्वं जम्बीरजैर् द्रवैः // र्रा_२,२.४६ //
सप्ताहं मर्दयेत् खल्वे तद्गोलं चान्धितं पुटेत् /
भूधरे दिनम् एकं तु ख्यातः सिद्धरसः परः // र्रा_२,२.४७ //
माषैकं मधुना लेह्यं वर्षान् मृत्युजरापहम् /
दिव्यकायो नरः सिद्धो भवेद् विष्णुपराक्रमः // र्रा_२,२.४८ //
श्वेतपौनर्नवं मूलं क्षीरपिष्टं सदा पिबेत् /
भक्षयेद् वा सिता सार्धं क्रामकं परमे रसे // र्रा_२,२.४९ //
मृतसूतस्य द्विगुणं शुद्धं गन्धं विमिश्रयेत् /
दिनैकं कन्यकाद्रावैर् मर्दयित्वा निरोधयेत् // र्रा_२,२.५० //
दिनैकं मधुना पच्यान् निष्कैकं मधुना लिहेत् /
गन्धामृतो रसो नाम वत्सरान् मृत्युजिद् भवेत् // र्रा_२,२.५१ //
समूलं भृङ्गराजं तु छायाशुष्कं विचूर्णयेत् /
तत्समं त्रिफलाचूर्णं सर्वतुल्या सिता भवेत् // र्रा_२,२.५२ //
एकीकृत्य पलैकैकं भक्षयेद् अनुपानकम् /
पारदाभ्रं मृतं तुल्यं द्वाभ्यां तुल्यं तु गन्धकम् // र्रा_२,२.५३ //
तत् सर्वं भृङ्गजैर् द्रावैर् मर्दयेद् दिनसप्तकम् /
षड्वारं चाङ्कुलीतैलैर् भावयित्वाथ भक्षयेत् // र्रा_२,२.५४ //
माषमात्रं तु वर्षैकं रसो 'यं कालकण्टकः /
पिष्ट्वा करञ्जपत्राणि गवां क्षीरैः पिबेद् अनु // र्रा_२,२.५५ //
जरामृत्युविनिर्मुक्तो जीवेद् ब्रह्मदिनं नरः /
मृतसूताभ्रकं कान्तं विषं ताप्यं शिलाजतु // र्रा_२,२.५६ //
तुल्यांशं मधुसर्पिर्भ्यां लिहेद् गुञ्जात्रयं सदा /
षण्मासेन जरां हन्ति जीवेद् ब्रह्मदिनं नरः // र्रा_२,२.५७ //
अश्वगन्धामूलचूर्णं सप्तभागघृतैः समम् /
भागाष्टकं गुडं तस्मिन् क्षिपेद् भागं च पिप्पलीम् // र्रा_२,२.५८ //
मृद्वग्निना च तत् सर्वं पिण्डितं भक्षयेत् पलम् /
क्रामकं ह्य् अमृतेशस्य रसराजस्य सिद्धये // र्रा_२,२.५९ //
त्रिगुणं शुद्धसूतस्य योजयेच् छुद्धगन्धकम् /
लोहपर्पटिकाचूर्णं सूततुल्यं विनिक्षिपेत् // र्रा_२,२.६० //
स्नुह्यर्कपयसा मर्द्यं तत् सर्वं दिवसत्रयम् /
तच् छुष्कं चान्धितं पच्यात् करीषाग्नौ दिवानिशम् // र्रा_२,२.६१ //
ततश् च टङ्कणं काचं दत्त्वा रुद्ध्वा धमेद् दृढम् /
गुञ्जैकं मधुना खादेद् रसवीरो महारसः // र्रा_२,२.६२ //
अब्दैकेन जरां हन्ति जीवेद् आचन्द्रतारकम् /
मुसलीमूलचूर्णं तु गुञ्जापत्रद्रवैः पिबेत् // र्रा_२,२.६३ //
छागीमूत्रेण वा तं वै कर्षैकं क्रामकं परम् /
मृतसूतसमं गन्धं काकमाच्या द्रवैर् दिनम् // र्रा_२,२.६४ //
मर्दितं चान्धितं पच्यात् करीषाग्नौ दिवानिशम् /
दिव्यौषधदलद्रावैर् दिनं मर्द्यं तम् अन्धयेत् // र्रा_२,२.६५ //
ध्मातं तस्मात् समुद्धृत्य तत्तुल्यं हाटकं मृतम् /
एकीकृत्य घृतैर् लेह्यं माषैकं वत्सरावधि // र्रा_२,२.६६ //
जरां मृत्युं निहन्त्य् आशु सत्यं काञ्चायनो रसः /
काकमाचीद्रवैर् भाव्यं चूर्णं धात्रीफलोद्भवम् // र्रा_२,२.६७ //
मधुना भक्षयेत् कर्षम् अनु स्यात् क्रामकं परम् /
मृतसूताभ्रकं गन्धं तुल्यं सप्तदिनावधि // र्रा_२,२.६८ //
शिग्रुमूलद्रवैर् मर्द्यं तद्गोलं भाण्डमध्यगम् /
रुद्ध्वा पच्याल् लघुत्वेन शाककाष्ठैर् दिनावधि // र्रा_२,२.६९ //
परानन्दो रसो नाम घृतैर् निष्कं सदा लिहेत् /
दिनैकं त्रिफलाक्वाथैः कुष्ठं सम्यग् विपाचयेत् // र्रा_२,२.७० //
तच् छुष्कं चूर्णितं कर्षं मध्वाज्याभ्यां लिहेद् अनु /
संवत्सरप्रयोगेण जीवेद् आचन्द्रतारकम् // र्रा_२,२.७१ //
मृतसूताभ्रकं तुल्यं मृतलोहं तयोः समम् /
लोहांशं शोधितं गन्धं भावयेद् दिनसप्तकम् // र्रा_२,२.७२ //
तत् सर्वं त्रिफलाक्वाथैर् भृङ्गशिग्रुकचित्रकैः /
द्रवैः पृथक् पृथग् भाव्यं सप्तधा सप्तधा क्रमात् // र्रा_२,२.७३ //
सप्तधा कटुकीक्वाथैर् भावितं चूर्णयेत् पुनः /
चूर्णतुल्यं कणाचूर्णं पुरातनगुडैः समैः // र्रा_२,२.७४ //
सर्वमेकीकृतं खादेन् निष्कैकं वत्सरावधि /
महाकालो रसो नाम जराकालभयंकरः // र्रा_२,२.७५ //
तिलकोरण्टपत्त्राणि गुडेन भक्षयेदनु /
मृतपारदसंतुल्यं लोहपर्पटकं भवेत् // र्रा_२,२.७६ //
त्रिगुणं गन्धकं सूतात्सर्वं दिव्यौषधद्रवैः /
मर्दितं तद्दिनं रुद्ध्वा ध्मातो बद्धो भवेद्रसः // र्रा_२,२.७७ //
तस्मिन् पादं मृतं स्वर्णं क्षिप्त्वा वह्न्यार्द्रकद्रवैः /
मर्द्यं यामं विचूर्ण्याथ व्योषजीरकसैन्धवैः // र्रा_२,२.७८ //
तुल्यं पूर्वरसं तुल्यं निष्कैकैकं च भक्षयेत् /
जरामृत्युं निहन्त्याशु हेमपर्पटको रसः // र्रा_२,२.७९ //
अश्वगन्धासमां यष्टिं धात्रीफलरसैर्दिनम् /
भावितां लेहयेत्क्षौद्रैः पलैकां क्रामकं परम् // र्रा_२,२.८० //
स्वर्णतारार्ककान्तं च तीक्ष्णं वा मारितं समम् /
कृष्णाभ्रसत्त्वमाक्षीकं प्रत्येकं स्वर्णतुल्यकम् // र्रा_२,२.८१ //
तत्सर्वं चान्धितं धाम्यं तत्खोटं मृतपारदम् /
समं सूतान्मृतं वज्रं पादांशं तत्र योजयेत् // र्रा_२,२.८२ //
सर्वं जम्बीरजैर्द्रावैस्तप्तखल्वे विमर्दयेत् /
दिनैकं तं निरुध्याथ भूधरे पावयेद् दिनम् // र्रा_२,२.८३ //
उद्धृत्य गन्धकं तुल्यं दत्त्वा रुद्ध्वा धमेद् द्रुतम् /
तच्चूर्णं मधुनाज्येन माषमात्रं लिहेत्सदा // र्रा_२,२.८४ //
रसः श्रीकण्ठनामायं खेचरत्वं प्रयच्छति /
संवत्सरप्रयोगेन जीवेत्कल्पान्तमेव च // र्रा_२,२.८५ //
तस्य मूत्रपुरीषाभ्यां सर्वलोहानि काञ्चनम् /
पलैकं गन्धकं क्षीरैः क्रामकं चानु पाययेत् // र्रा_२,२.८६ //
शुद्धताम्रस्य भागैकं द्विषट् शुद्धरसस्य च /
त्रयं भूनागसत्त्वस्य भागमेकत्र वारयेत् // र्रा_२,२.८७ //
सर्वं मर्द्यं तप्तखल्वे जम्बीराणां द्रवैर्दिनम् /
तत्सर्वं कच्छपे यन्त्रे क्षिप्त्वा तत्रैव गन्धकम् // र्रा_२,२.८८ //
कासमर्दरसैः पिष्टं तुल्यं दत्त्वा निरुध्य च /
यावज् जीर्णं पुटे पच्याद् एवं षड्गुणगन्धकम् // र्रा_२,२.८९ //
जारयेत्क्रमयोगेन समुद्धृत्याथ मर्दयेत् /
यामं जम्बीरजैर्द्रावैस्ततो निश्चन्द्रमभ्रकम् // र्रा_२,२.९० //
अम्लवेतससंतुल्यं मर्दितं दापयेद्रसे /
षोडशांशं तप्तखल्वे चणकाम्लं च तालकम् // र्रा_२,२.९१ //
कासीसं च दशांशेन दत्त्वा मर्द्यं दिनावधि /
तत्सर्वं पक्वमूषायां क्षिप्त्वा वस्त्रेण बन्धयेत् // र्रा_२,२.९२ //
दोलायन्त्रे सारनाले त्र्यहं लघ्वग्निना पचेत् /
उद्धृत्य क्षालयेदुष्णैः काञ्जिकैर्जीर्यते यदि // र्रा_२,२.९३ //
अजीर्णं चेत्पचेद्यन्त्रे कच्छपाख्ये विडान्वितम् /
एव पुनः पुनर्जार्यं गगनं सूततुल्यकम् // र्रा_२,२.९४ //
शिखिपित्तप्रलिप्तानि स्वर्णपत्त्राणि तस्य वै /
चतुःषष्ट्यंशयोगेन दत्त्वा खल्वे विमर्दयेत् // र्रा_२,२.९५ //
स्वेदयेत्पूर्ववद्यन्त्रे जीर्णे स्वर्णं च दापयेत् /
इत्येवं षोडशांशं तु स्वर्णं जार्यं रसस्य वै // र्रा_२,२.९६ //
ततो जार्यं मृतं वज्रं षोडशांशं च हेमवत् /
तालकासीसजम्बीरयुक्तं मर्द्यं च तत्परम् // र्रा_२,२.९७ //
ततो दिव्यौषधद्रावैस्तं सूतं मर्दयेत् त्र्यहम् /
वज्रमूषान्धितं धाम्यं बद्धं स्याच् चूर्णयेत्पुनः // र्रा_२,२.९८ //
मधुशर्करया सार्धं गुञ्जामात्रं च भक्षयेत् /
रसः खेचरबद्धो'यं षण्मासान्मृत्युजिद्भवेत् // र्रा_२,२.९९ //
वलीपलितनिर्मुक्तो महाबलपराक्रमः /
सप्ताहं भृङ्गजैर्द्रावैर् नीलमुण्डीफलत्रयम् // र्रा_२,२.१०० //
भावयेन्मधुसर्पिर्भ्यां कर्षमात्रं लिहेदनु /
शुद्धसूतं द्विधा गन्धं कुर्यात्खल्वेन कञ्जलम् // र्रा_२,२.१०१ //
तयोस्तुल्यं कान्तचूर्णं तीक्ष्णं वा मुण्डमेव वा /
सर्वमेकीकृतं खल्वे मर्दयेत्कन्यकाद्रवैः // र्रा_२,२.१०२ //
दिनैकं गोलकं कृत्वा ताम्रपात्रे निवेशयेत् /
आच्छाद्यैरण्डपत्त्रैस्तु यामार्धे'त्युष्णतां व्रजेत् // र्रा_२,२.१०३ //
धान्यराशौ न्यसेत्तं तु द्विदिनान्ते समुद्धरेत् /
कन्याभृङ्गीकाकमाचीमुण्डीनिर्गुण्डीचित्रकम् // र्रा_२,२.१०४ //
कोरण्टवाकुचीब्राह्मीसहदेवीपुनर्नवाः /
शाल्मलीविजयाधूर्ता द्रवैरेषां पृथक्पृथक् // र्रा_२,२.१०५ //
सप्तधा सप्तधा भाव्यं सप्तधा त्रिफलोद्भवैः /
कषायैर्भावितं चूर्ण्यं जातीफललवंगकम् // र्रा_२,२.१०६ //
त्रिकटु त्रिफला चैला चूर्णयेन् नवकं समम् /
तच्चूर्णं पूर्वचूर्णं च समं क्षौद्रेण कर्षकम् // र्रा_२,२.१०७ //
वर्षैकं लेहयेन् नित्यं जराकालप्रशान्तये /
स्वयमग्निरसो नाम सिद्धानां सुमुखागतः // र्रा_२,२.१०८ //
तिलाश्वगन्धयोश्चूर्णं पलार्धं मधुना लिहेत् /
निर्गुण्डी नीलिका वज्री ब्रह्मदण्डी त्रिदण्डिका // र्रा_२,२.१०९ //
शतपुष्पा मुद्गपर्णी श्वेतार्को वानरी जया /
पेटारीकृष्णधत्तूरविजयाक्षीरकन्दकम् // र्रा_२,२.११० //
एतैः समस्तैर्व्यस्तैर्वा द्रव्यैर्मर्द्यं दिनत्रयम् /
शुद्धसूतं तप्तखल्वे तत्कल्कं क्षीरकन्दके // र्रा_२,२.१११ //
वज्रकन्दे'थवा रुद्ध्वा तन्मज्जाभिर्मृदा पुनः /
तं कन्दं वज्रमूषायां रुद्ध्वा लघुपुटे पचेत् // र्रा_२,२.११२ //
पुनर्मर्द्यं पुनः पाच्यमित्येवं सप्तधा क्रमात् /
रसः कक्षपुटो नाम गुञ्जैकं मधुना लिहेत् // र्रा_२,२.११३ //
जीवेद्ब्रह्मदिनैकं तु वलीपलितवर्जितः /
वर्षैकेन न संदेहो रसकायो भवेन् नरः // र्रा_२,२.११४ //
भल्लातबीजचूर्णं च हयगन्धामृताघृतैः /
पलैकं भक्षयेच् चानु क्रामकं परमं हितम् // र्रा_२,२.११५ //
मृतसूताभ्रकं वज्रं कान्ततारार्कहाटकम् /
तीक्ष्णं च तुल्यतुल्यांशं सर्वेषां गन्धकं समम् // र्रा_२,२.११६ //
सर्वं पालाशतैलेन मर्दयेद् दिनसप्तकम् /
महाशक्तिरसो नाम क्षौद्रैर्माषं लिहेत्सदा // र्रा_२,२.११७ //
षण्मासेन जरां हन्ति जीवेद्ब्रह्मदिनत्रयम् /
वत्सरात् सप्तकल्पानि जीवत्येव न संशयः // र्रा_२,२.११८ //
इच्छावेगी महासिद्धः पराशक्तिसमो भवेत् /
तस्य मूत्रपुरीषाभ्यां ताम्रं भवति काञ्चनम् // र्रा_२,२.११९ //
पालाशबीजजं तैलं क्षौद्रैर्लेह्यं पलाष्टकम् /
क्रामकं ह्य् अनुपानं स्यात् सम्यक्छक्त्या प्रकाशितम् // र्रा_२,२.१२० //
लोहितं वाथ वा कृष्णं वैक्रान्तं मारितं पलम् /
स्वर्णचूर्णपलैकं च द्विपलं शुद्धपारदम् // र्रा_२,२.१२१ //
बालरण्डाजमूत्राभ्यां तत्सर्वं मर्दयेद् दिनम् /
शरपुङ्खा मेषशृङ्गी सर्पाक्षीकटुतुम्बिका // र्रा_२,२.१२२ //
इन्द्रवारुणिका चैषां द्रवैर्मर्द्यं दिनत्रयम् /
तद्गोलं गर्भयन्त्रे तु रुद्ध्वा पच्याद् दिनत्रयम् // र्रा_२,२.१२३ //
तुषाग्निना लघुत्वेन समुद्धृत्य विचूर्णयेत् /
सप्तधा भृङ्गजैर्द्रावैर्भावितं चूर्णयेत्पुनः // र्रा_२,२.१२४ //
त्रिफलात्र्यूषमध्वाज्यैः समं चूर्णं विमिश्रयेत् /
माषैकैकं सदा खादेद्रसो'यं नाटकेश्वरः // र्रा_२,२.१२५ //
सर्वरोगजरामृत्यून् वत्सरान्नाशयत्यलम् /
दिव्यतेजा महाकायो जीवेदाचन्द्रतारकम् // र्रा_२,२.१२६ //
मूलत्वचं ब्रह्मवृक्षाच्छायाशुष्कां विचूर्णिताम् /
पिबेन् निष्कद्वयां तक्रैः क्रामकं परमं शुभम् // र्रा_२,२.१२७ //
सुशुद्धं श्वेतवैक्रान्तं सप्ताहं भाव्यमातपे /
अम्लवेतससम्पिष्टं तेनैव द्रुतिमाप्नुयात् // र्रा_२,२.१२८ //
एतद्द्रुतिं शुद्धसूतं समं क्षौद्रैर्दिनत्रयम् /
मर्दितं लेहयेन्माषं मासाद्बालो भवेन् नरः // र्रा_२,२.१२९ //
वत्सराद्ब्रह्मतुल्यः स्याद्रसो'यं बालसुन्दरः /
वाकुचीबीजकर्षैकं मध्वाज्याभ्यां लिहेदनु // र्रा_२,२.१३० //
चतुःपलं शुद्धसूतं पलैकं मृतहाटकम् /
पलाशकुड्मलद्रावैस्तत्तैलैश्च दिनत्रयम् // र्रा_२,२.१३१ //
मर्दयेत्तप्तखल्वे तु स्वर्णतुल्यं च गन्धकम् /
शोधितं निक्षिपेत्तस्मिन् पूर्वोक्तैर्मर्दयेद् दिनम् // र्रा_२,२.१३२ //
माषमात्रां वटीं खादेद्वत्सरान् मृत्युजिद्भवेत् /
जीवेद्ब्रह्मदिनं वीरो रसो'यं ब्रह्मपञ्जरः // र्रा_२,२.१३३ //
वानरीकाकतुण्ड्युत्थबीजचूर्णं समं समम् /
शाल्मलीत्वग्दलद्रावैर् भावयेद् दिवसत्रयम् // र्रा_२,२.१३४ //
त्र्यहं च भृङ्गजैर्द्रावैर्भावितं चूर्णयेत्ततः /
पुरातनगुडैस्तुल्यं कर्षैकमनु भक्षयेत् // र्रा_२,२.१३५ //
रक्तभूमौ तु भूनागान् ग्राहयित्वा परीक्षयेत् /
छेदे निर्याति रक्तं चेत् तान् स्वीकुर्यात् प्रयत्नतः // र्रा_२,२.१३६ //
कृष्णवर्णागवाज्येन समेन सह तान् पचेत् /
लोहजे चालयन् पात्रे यावत् सिन्दूरवर्णकम् // र्रा_२,२.१३७ //
तत्सर्वं जायते भस्म तत्तुल्यं मृतपारदम् /
मधुनालोडितं सर्वं गुञ्जार्धार्धं विवर्धयन् // र्रा_२,२.१३८ //
पश्चाद्गुञ्जां सदा खादेद्यावत्संवत्सरावधि /
शिवामृतो रसो नाम जरामृत्युहरो नृणाम् /
आयुर् ब्रह्मदिनं दत्ते शिवाम्बु पाययेदनु // र्रा_२,२.१३९ //
एवं दिव्यरसायनैः समुचितैः सारातिसारैः शुभैः सिद्धं देहमनेकसाधनबलाद् येषां तु दृष्टं मया /
तानाराध्य च तेषु सारमखिलं संगृह्य शास्त्रादपि भूपानां विदुषां महामतिमतां प्रोक्तं हितार्थाय वै // र्रा_२,२.१४० //


र्रा, २, ३
दिव्ययोगगुटिकारसायनं क्रामणेन रहितं न सिध्यति /
शीघ्रसिद्धिकरमेव सेव्यतां क्रामणार्थम् अनुपानमत्र वै // र्रा_२,३.१ //
काकतुम्बी काकमाची निर्गुण्डी च कुमारिका /
गोजिह्वा सैन्धवं गुञ्जा ह्य् आर्द्रकं च समं समम् // र्रा_२,३.२ //
पिष्ट्वा तेन प्रलेप्तव्या मूषा सर्वाङ्गुलावधि /
पारदं व्योमसत्त्वं च कान्तं तीक्ष्णं च मुण्डकम् // र्रा_२,३.३ //
ताप्यसत्त्वं च तुल्यांशं सर्वं संचूर्ण्य मर्दयेत् /
दिनं जम्बीरजैर्द्रावैस्तन्मूषायां विनिक्षिपेत् // र्रा_२,३.४ //
आच्छाद्यालेप्य कल्केन चान्धयित्वा विशोषयेत् /
करीषाग्नौ दिवारात्रं पुटे पक्त्वा समुद्धरेत् // र्रा_२,३.५ //
पुनः प्रलिप्तमूषायां क्षिप्त्वा रुद्ध्वा पुटेत् ततः /
इत्येवं दशमूषासु प्रलिप्तासु विपाचयेत् // र्रा_२,३.६ //
जायते गुटिका दिव्या मृतसंजीवनी परा /
वक्त्रे शिरसि कण्ठे वा कर्णे वा धारिता करे // र्रा_२,३.७ //
हेम्ना सुवेष्टिता सम्यग्वयःस्तम्भकरी परा /
वलीपलितकालाग्निमृत्युशङ्काविनाशनी // र्रा_२,३.८ //
वर्षमात्रान् न संदेहो जीवेद् वर्षशतत्रयम् /
शुद्धपलैकं तु गवां क्षीरैः पिबेत्सदा // र्रा_२,३.९ //
अनेन त्व् अनुपानेन देहे संक्रमते रसः /
समुखं पारदं कान्तं मुण्डलोहाभ्रसत्त्वकम् // र्रा_२,३.१० //
तत्त्वं मृतं वज्रं सर्वं जम्बीरजैर् द्रवैः /
सप्ताहं मर्दयेत् तुल्यं कृत्वा गोलं समुद्धरेत् // र्रा_२,३.११ //
निर्गुण्डी सैन्धवं क्षौद्रं गोजिह्वा काकतुण्डिका /
पिष्ट्वा तु लेपयेद्गोलं सर्वतो 'ङ्गुलमात्रकम् // र्रा_२,३.१२ //
तं रुद्ध्वा वज्रमूषायां पचेद्यामं तु भूधरे /
लिप्त्वा रुद्ध्वा पुनः पाच्यमित्येवं पक्षमात्रकम् // र्रा_२,३.१३ //
यवचिञ्चापलाशोत्थराजीकार्पासबीजकैः /
सुपिष्टैर् लेपयेन्मूषां तन्मध्ये पूर्वगोलकम् // र्रा_२,३.१४ //
टङ्कणं श्वेतकाचं च दत्त्वा पृष्ठे निरुध्य च /
खदिराङ्गारयोगेन धमेद् यावद् द्रुतं भवेत् // र्रा_२,३.१५ //
ततस्तं विडलिप्तायां मूषायां च निवेशयेत् /
तत्तुल्यं दापयेत्स्वर्णं जयेत्तं धमन् धमन् // र्रा_२,३.१६ //
जीर्णे स्वर्णे समुद्धृत्य तप्तखल्वे विमर्दयेत् /
त्र्यहं दिव्यौषधिद्रावैर् वज्रमूषान्धितं धमेत् // र्रा_२,३.१७ //
जायते गुटिका दिव्या नाम्ना वज्रेश्वरी परा /
वक्त्रस्था सा जरां मृत्युं हन्ति संवत्सरात्किल // र्रा_२,३.१८ //
शस्त्रस्तम्भं च कुरुते ब्रह्मायुर् यच्छति ध्रुवम् /
कृष्णाष्टम्यां समादाय सहदेवीं सु चूर्णयेत् // र्रा_२,३.१९ //
कर्षैकां भक्षयेद् आज्यैरनु स्यात् क्रामेण हितम् /
आरक्तं मेघनादं तु तथा पाषाणभेदकम् // र्रा_२,३.२० //
स्त्रीस्तन्यसहितं पिष्ट्वा तेन मूषां प्रलेपयेत् /
भगैकं मृतवज्रस्य स्वर्णचूर्णस्य षोडश // र्रा_२,३.२१ //
क्षिप्त्वा तस्यां निरुध्याथ याममात्रं दृढं धमेत् /
उद्धृत्य निक्षिपेत्खल्वे शुद्धसूतं च तत्समम् // र्रा_२,३.२२ //
मर्दयेच् चार्द्रकद्रावैर् यावद्भवति गोलकः /
चण्डालीकन्दमादाय स्त्रीस्तन्येन सु पेषयेत् // र्रा_२,३.२३ //
अनेन गोलकं लिप्त्वा वज्रमूषायां निरोधयेत् /
पक्त्वा गजपुटे ग्राह्या गुटिका वज्रसुन्दरी // र्रा_२,३.२४ //
वर्षैकं धारयेद्वक्त्रे जीवेद्ब्रह्मदिनत्रयम् /
ब्रह्मवृक्षस्य त्वक्चूर्णं क्षीरैर्नित्यं पलं पिबेत् // र्रा_२,३.२५ //
क्रामणं ह्य् अनुपानं स्यात् साधकस्यातिसिद्धिदम् /
तदुद्भवमलैर् लिप्तं ताम्रं तु धमनेन हि // र्रा_२,३.२६ //
जायते कनकं दिव्यं सत्यं शंकरभाषितम् /
समुखस्य रसेन्द्रस्य पूर्ववत्काञ्चनं समम् // र्रा_२,३.२७ //
जारयेद् विडयोगेन ततो मर्द्यं दिनत्रयम् /
दिव्यौषधैः सगोमूत्रैर् वज्रमूषान्धितं धमेत् // र्रा_२,३.२८ //
उद्धृत्य धारयेद्वक्त्रे गुटिका हेमसुन्दरी /
पलार्धं गन्धकं चाज्यैर् द्विगुणैर् लेहयेदनु // र्रा_२,३.२९ //
वर्षैकेन जरां हन्ति जीवेद् आचन्द्रतारकम् /
शुद्धसूतं मृतं वज्रं व्योमसत्त्वं सहाटकम् // र्रा_२,३.३० //
अम्लवर्गे समं सर्वं मर्दयेद् दिवसत्रयम् /
तद्गोलकं दृढं कृत्वा छायायां शोषयेत्ततः // र्रा_२,३.३१ //
ब्रह्मकार्पासबीजानि राजिका यवचिञ्चिका /
वन्ध्या सर्वं समं पिष्ट्वा पूर्वगोलं प्रलेपयेत् // र्रा_२,३.३२ //
रुद्ध्वा गजपुटे पच्यात् समुद्धृत्याथ लेपयेत् /
रुद्ध्वा मूषायां धमेद्गाढं गुटिका वज्रखेचरी // र्रा_२,३.३३ //
जायते धारिता वक्त्रे वत्सरान् मृत्युनाशिनी /
भूतारवटचूर्णं तु पलैकं सितया युतम् // र्रा_२,३.३४ //
भक्षयेत् क्रामणार्थं तु ब्रह्मायुर्जायते नरः /
कार्पास्याः काकमाच्याश्च कन्यायाश्च दलद्रवैः // र्रा_२,३.३५ //
शुद्धसूतं दिनं मर्द्यं क्षाल्यम् अम्लैः समुद्धरेत् /
तद्रसं निष्कचत्वारि निष्कार्धं ताम्रचूर्णकम् // र्रा_२,३.३६ //
पादोननिष्कमभ्रोत्थं सत्त्वं पादं च हाटकम् /
हेमतुल्यं मुण्डचूर्णं सर्वमम्लैर्विमर्दयेत् // र्रा_२,३.३७ //
दिनान्ते गोलकं कृत्वा जम्बीरस्योदरे क्षिपेत् /
त्रिदिनं दोलकायन्त्रे पाचयेत् सारनालके // र्रा_२,३.३८ //
उद्धृत्य धारयेद्वक्त्रे गुटिका व्योमसुन्दरी /
वर्षमात्राज् जरां हन्ति जीवेद्ब्रह्मदिनं नरः // र्रा_२,३.३९ //
चित्रमूलस्य चूर्णं तु सक्षौद्रं कान्तपात्रके /
आलोड्य भक्षयेत् कर्षमनु स्यात्क्रामणे हितम् // र्रा_२,३.४० //
निष्कमेकं स्वर्णपत्त्रं त्रिनिष्कं शुद्धपारदम् /
जम्बीरशरपुङ्खोत्थद्रवैर् मर्द्यं दिनावधि // र्रा_२,३.४१ //
तद्गोलं बन्धयेद्वस्त्रे पचेद् गोक्षीरपूरिते /
दोलायन्त्रे दिवारात्रं गुटिका हाटकेश्वरी // र्रा_२,३.४२ //
जायते धारिता वक्त्रे जरामृत्युविनाशिनी /
वर्षमात्रान् न संदेहो जीवेद्वर्षायुतं नरः // र्रा_२,३.४३ //
दिनैकं त्रिफलाचूर्णं क्वाथैः खदिरबीजकैः /
भावितं मधुसर्पिर्भ्यां पलैकं क्रामकं लिहेत् // र्रा_२,३.४४ //
रसनिष्कत्रयं शुद्धं निष्कैकं ताम्रचूर्णकम् /
चिञ्चाफलाम्लतक्राभ्यां खल्वे मर्द्यं दिनावधि // र्रा_२,३.४५ //
तद्गोलं बन्धयेद् वस्रैस् तक्रचिञ्चाम्लपूरिते /
दोलायन्त्रे दिनं पच्याद्गुटिकार्कप्रभावती // र्रा_२,३.४६ //
वर्षैकं धारयेद्वक्त्रे सूर्यतुल्यो भवेन् नरः /
पालाशबीजजं तैलं गोक्षीरैः कर्षमात्रकम् // र्रा_२,३.४७ //
क्रामकं ह्य् अनुपानं स्याज् जरामृत्युहरं परम् /
स्वर्णमेकं कान्तमेकं पञ्चतारं द्विपारदम् // र्रा_२,३.४८ //
त्रिभागं व्योमसत्त्वं स्यात् षड्भागं शुल्बचूर्णकम् /
सर्वमेतत्कृतं सूक्ष्मं तप्तखल्वे दिनत्रयम् // र्रा_२,३.४९ //
मर्दयेदम्लवर्गेण दोलायन्त्रे सकाञ्जिके /
तद्गोलं त्रिदिनं पच्याद्गुटिका सुरसुन्दरी // र्रा_२,३.५० //
जायते धारिता वक्त्रे वर्षान्मृत्युजरापहा /
भूतारवटमूलं च कर्षं क्षीरैः पिबेदनु // र्रा_२,३.५१ //
स्वर्णतारार्कमुण्डं च वङ्गसीसाभ्रसत्त्वकम् /
एतत्सर्वं समं चूर्णं चूर्णांशं मृतवज्रकम् // र्रा_२,३.५२ //
सर्वतुल्यं शुद्धसूतं सर्वं दिव्यौषधिद्रवैः /
मर्दयेद् दिनमेकं तु वज्रमूषान्धितं धमेत् // र्रा_२,३.५३ //
गुटिका वज्रतुण्डेयं जायते धारिता मुखे /
जरामृत्युं शस्त्रसंघं नाशयेद्वत्सरात्किल // र्रा_२,३.५४ //
वज्रकायो महावीरो जीवेद्वर्षशतत्रयम् /
कुमार्याः स्वरसं ग्राह्यं गुडेन सह लोडयेत् // र्रा_२,३.५५ //
पलैकं क्रामकं लेह्यमनुपानं सदैव हि /
स्वर्णचूर्णं तु भागैकं त्रिभागं शुद्धपारदम् // र्रा_२,३.५६ //
पादभागं मृतं वज्रं तत्सर्वं क्षीरकन्दजैः /
द्रवैश्च देवदाल्युत्थैस्तप्तखल्वे दिनावधि // र्रा_२,३.५७ //
मर्दयेत् कान्तचूर्णं च वज्रतुल्यं क्षिपेच् च वै /
वज्रमूषान्धितं धाम्यं गुटिका कामसुन्दरी // र्रा_२,३.५८ //
जायते धारिता वक्त्रे वर्षान्मृत्युजरापहा /
निष्कत्रयं ब्रह्मतैलं गवां क्षीरं पलद्वयम् // र्रा_२,३.५९ //
मिश्रितं पाययेच् चानु लक्षायुर्जायते नरः /
लोहपात्रे द्रुते गन्धे पादांशं पारदं क्षिपेत् // र्रा_२,३.६० //
किंचिच् चाल्यं तु काष्ठेन मुहूर्ताद् अवतारयेत् /
शतावरी क्षीरकन्दो वज्रवल्लीन्द्रवारुणी // र्रा_२,३.६१ //
पाठा पुनर्नवा चिञ्चा लाङ्गली सुरदालिका /
एतासां वस्त्रपूतैश्च द्रवैर्मर्द्यं दिनत्रयम् // र्रा_२,३.६२ //
तस्मिन् पात्रे लोहमुष्ट्या छायाशुष्कं वटीकृतम् /
लोहसम्पुटगं रुद्ध्वा संधिं मृल्लवणैर् दृढम् // र्रा_२,३.६३ //
तं धमेत् खदिराङ्गारे यावदारक्तमुद्धरेत् /
उत्खन्योत्खन्य तन्मध्याद् उद्धरेत् तद्रसं पुनः // र्रा_२,३.६४ //
काचटङ्कणसंयुक्तं मूषायां चान्धितं पचेत् /
गान्धारीगुटिका सिद्धा वर्षं वक्त्रे स्थिता सदा // र्रा_२,३.६५ //
काकतुण्डीबीजतैलं कर्षैकं नस्यमाचरेत् /
क्रामकं ह्य् अनुपानं स्याज् जीवेद्वर्षसहस्रकम् // र्रा_२,३.६६ //
शुद्धसूतसमं गन्धं मर्दनात् कज्जलीकृतम् /
तत् ताम्रसम्पुटे रुद्ध्वा लवणेन मृदा दृढम् // र्रा_२,३.६७ //
शुष्कं दीपाग्निना पच्याद् यामैकं भस्मयन्त्रके // र्रा_२,३.६८ //
सम्पुटस्योर्ध्वलग्नं तत्समुद्धृत्याथ मर्दयेत् /
तुल्यपारदसंयुक्तं पूर्ववत्सम्पुटे पचेत् // र्रा_२,३.६९ //
उद्धृत्य तुल्यसूतेन संयुक्तं मर्दितं पचेत् /
इत्येवं सप्तधा कुर्यात्पुनः पारदटङ्कणम् // र्रा_२,३.७० //
तुल्यं तुल्यं क्षिपेत् तस्मिन् दिनं सर्वं विमर्दयेत् /
वज्रमूषागतं रुद्ध्वा ध्माते खोटो भवेद्रसः // र्रा_२,३.७१ //
मार्तण्डी गुटिका ह्य् एषा वर्षैकं यस्य वक्त्रगा /
वलीपलितमुक्तो 'सौ जीवेदाचन्द्रतारकम् // र्रा_२,३.७२ //
पलाशबीजजं तैलं पलैकं क्षीरतुल्यकम् /
क्रामणं प्रपिबेन् नित्यं तत्क्षणान् मूर्छितो भवेत् // र्रा_२,३.७३ //
तस्य वक्त्रे गवां क्षीरं स्तोकं स्तोकं निषेचयेत् /
प्रबुद्धे क्षीरमन्नं स्याद्भोजने परमं हितम् // र्रा_२,३.७४ //
तस्य मूत्रपुरीषाभ्यां ताम्रं भवति काञ्चनम् /
वायुवेगो महासिद्धश् छिद्रां पश्यति मेदिनीम् // र्रा_२,३.७५ //
काकमाच्यमृताद्रावैः पारदं तालकं समम् /
मर्दयेद् दिनमेकं तु कृत्वा गोलं विशोषयेत् // र्रा_२,३.७६ //
निक्षिपेद् वज्रमूषायामाच्छाद्य लोहपर्पटैः /
रुद्ध्वा संधिं धमेद्गाढं खोटबद्धो भवेद्रसः // र्रा_२,३.७७ //
लोहपर्पटकं दत्त्वा तद्वद् धाम्यं त्रिधा पुनः /
वर्षैकं धारयेद्वक्त्रे गुटिका तारकेश्वरी // र्रा_२,३.७८ //
वाकुचीबीजकर्षैकं गवां क्षीरैः पिबेदनु /
व्योमसत्त्वं मृतं वज्रं स्वर्णतारार्कमुण्डकम् // र्रा_२,३.७९ //
तीक्ष्णं कान्तं तालकं च शुद्धं कृत्वा विमिश्रयेत् /
सूक्ष्मचूर्णं समं सर्वं चूर्णांशं शुद्धपारदम् // र्रा_२,३.८० //
त्रिदिनं चाम्लवर्गेण मर्दितं चान्धितं धमेत् /
विद्यावागीश्वरी ख्याता गुटिका वत्सरावधि // र्रा_२,३.८१ //
यस्य वक्त्रे स्थिता तस्य जरा मृत्युर्न विद्यते /
कर्षं ज्योतिष्मतीतैलं क्रामणार्थं पिबेत्सदा // र्रा_२,३.८२ //
वाक्पतिर्जायते धीरो जीवेच् चन्द्रार्कतारकम् /
कान्तपाषाणमाक्षीकं टङ्कणं कर्कटास्थि च // र्रा_२,३.८३ //
स्नुह्यर्कक्षीरभूनागं सर्वमेतत्समं भवेत् /
स्त्रीस्तन्येन दिनं मर्द्यं तेन मूषां प्रलेपयेत् // र्रा_२,३.८४ //
तन्मध्ये द्रुतसूतं तु वज्रभस्म समं समम् /
क्षिप्त्वा रुद्ध्वा पुटे पच्याद्गजाख्ये याममात्रकम् // र्रा_२,३.८५ //
ततः प्रलिप्तमूषायां क्षिप्त्वा रुद्ध्वा धमेद्धठात् /
एवं पुनः पुनः कार्यं वज्रसूतं मिलत्यलम् // र्रा_२,३.८६ //
ततस्तस्यैव दातव्यं समं काचं सटङ्कणम् /
एवं मूषाशते देयं तुल्यं तुल्यं धमन् धमन् // र्रा_२,३.८७ //
तेजःपुञ्जो रसेन्द्रो'सौ भवेन् मार्तण्डसंनिभः /
गुटिका वज्रतुण्डेयं वक्त्रस्था मृत्युनाशिनी // र्रा_२,३.८८ //
वर्षमात्रान् न संदेहो रुद्रतुल्यो भवेन् नरः /
तस्य मूत्रपुरीषाभ्यां पूर्ववत्काञ्चनं भवेत् // र्रा_२,३.८९ //
पञ्चाङ्गं भक्षयेत्कर्षं रुदन्त्या मधुसर्पिषा /
टङ्कणं कर्कटास्थीनि ऊर्णा चैव शिलाजतु // र्रा_२,३.९० //
महिषीकर्णनेत्रोत्थं मलं स्त्रीस्तन्यकैः समम् /
पिष्ट्वा तल्लिप्तमूषायाम् अभ्रसत्त्वं क्षिपेद्धमेत् // र्रा_२,३.९१ //
सत्त्वतुल्यं क्षिपेत्तत्र पूर्ववद् द्रुतपारदम् /
द्रवं दिव्यौषधीनां च दत्त्वा तत्रैव तद्धमेत् // र्रा_२,३.९२ //
मिलितो जायते बद्धः पूर्ववत् काचटङ्कणैः /
ध्मातो मूषाशतेनायं तेजःपुञ्जो भवेद्रसः // र्रा_२,३.९३ //
वर्षैकं धारयेद्वक्त्रे शिवतुल्यो भवेन् नरः /
अजरामरकारीयं गुटिका गगनेश्वरी // र्रा_२,३.९४ //
बिल्वबीजोत्थितं तैलं निष्कमात्रं पिबेदनु /
उदरे जायते वह्निः पिबेत्क्षीरं पुनः पुनः // र्रा_२,३.९५ //
साक्षाज् जातिस्मरत्वं च कवित्वं श्रुतधारणम् /
खेचरत्वमदृश्यत्वं जायते नात्र संशयः // र्रा_२,३.९६ //
अग्निमन्थो वज्रवल्ली सूरणं वनशूरणम् /
चित्रकश्च द्रवैरेषां शुद्धसूतं दिनावधि // र्रा_२,३.९७ //
मर्दयेत्तप्तखल्वे तु तं रसं पलमात्रकम् /
पलं पलं तालवङ्गौ तत्सर्वं चाम्लवेतसैः // र्रा_२,३.९८ //
मर्दयेद् दिनमेकं तु कृत्वा तं गोलकं पुनः /
चतुःपलां नागमूषां कृत्वा तस्यां तु तत्क्षिपेत् // र्रा_२,३.९९ //
चतुःपले शुद्धताम्रसम्पुटे तां निरोधयेत् /
मृण्मूषायां तु तां रुद्ध्वा आरण्योत्पलकैः पुटेत् // र्रा_२,३.१०० //
शतद्वयप्रमाणैस्तु स्वाङ्गशीतं समुद्धरेत् /
सर्वं दिव्यौषधद्रावैर् मर्दयेद् दिवसत्रयम् // र्रा_२,३.१०१ //
चतुर्निष्कमिता कार्या वटिका शोषयेत्ततः /
एकैकां वज्रमूषायां रुद्ध्वा तीव्राग्निना धमेत् // र्रा_२,३.१०२ //
आनन्दगुटिका ह्य् एषा वक्त्रस्था मृत्युनाशिनी /
वत्सरान् नात्र संदेहो जीवेद्ब्रह्मदिनत्रयम् // र्रा_२,३.१०३ //
तैलं वातारिबीजोत्थं गोक्षीरैर् निष्कमात्रकम् /
क्रामणार्थं पिबेन् नित्यं शीघ्रसिद्धिकरं परम् // र्रा_२,३.१०४ //
वज्रभस्मसमं सूतं हंसपाद्या द्रवैस्त्र्यहम् /
मर्दितं द्वंद्वलिप्तायां मूषायां चान्धितं पुटेत् // र्रा_२,३.१०५ //
भूधराख्ये दिवारात्रौ समुद्धृत्याथ तस्य वै /
पूर्वांशं पारदं दत्त्वा हंसपाद्या द्रवैस्त्र्यहम् // र्रा_२,३.१०६ //
मर्दितं द्वंद्वलिप्तायां मूषायां चान्धितं धमेत् /
तत्खोटं धमनाच्छोध्यं काचटङ्कणयोगतः // र्रा_२,३.१०७ //
नक्षत्राभं भवेद् यावत्तावद्धाम्यं पुनः पुनः /
तद्रसं व्योमसत्त्वं च काञ्चनं च समं समम् // र्रा_२,३.१०८ //
समावर्त्य ततः कार्या गुटिका वक्त्रमध्यगा /
वज्रखेचरिका नाम वत्सरान् मृत्युनाशिनी // र्रा_२,३.१०९ //
वलीपलितनिर्मुक्तो दिव्यकायो भवेन् नरः /
निर्गुण्डीमुनिचूर्णं तु कर्षमाज्यैः पिबेदनु // र्रा_२,३.११० //
कान्तं शुल्बं समं चूर्णं वज्रमूषान्धितं धमेत् /
तत्खोटसिद्धचूर्णं तु गन्धकाम्लेन मर्दयेत् // र्रा_२,३.१११ //
रुद्ध्वा सम्यक्पुटे पच्यात्समुद्धृत्याथ मर्दयेत् /
पूर्ववत्क्रमयोगेन पुटेद् वारांश्चतुर्दश // र्रा_२,३.११२ //
वज्रेण द्वंद्वितं स्वर्णमनेनैव तु रञ्जयेत् /
मूषामध्ये धमन्न् एवं सप्तवारं समं क्षिपेत् // र्रा_२,३.११३ //
तत्खोटं चूर्णितं भाव्यं स्त्रीपुष्पेण दिनावधि /
तत्तुल्यं द्रुतसूतं तु सर्वं यामं विमर्दयेत् // र्रा_२,३.११४ //
वेष्टयेद् भूर्जपत्त्रेण वस्त्रे बद्ध्वा पचेत् त्र्यहम् /
दोलायन्त्रे सारनाले जातं गोलं समुद्धरेत् // र्रा_२,३.११५ //
गान्धारी जीवनी चैव लाङ्गली चेन्द्रवारुणी /
एतासां पिण्डकल्केन वेष्टयेत्पूर्वगोलकम् // र्रा_२,३.११६ //
अन्धयित्वा दिनं पच्याद्भूधरे तं समुद्धरेत् /
पुनर्लेप्यं पुनः पाच्यं चतुर्दशदिनावधि // र्रा_२,३.११७ //
गुटिका जायते दिव्या नाम्ना रत्नेश्वरी तथा /
वक्त्रस्था वर्षमात्रं तु नन्दितुल्यो भवेन् नरः // र्रा_२,३.११८ //
जीवेद्वर्षसहस्राणि दिव्यतेजा महाबलः /
वर्षद्वादशपर्यन्तं यस्य वक्त्रे स्थिता तु सा // र्रा_२,३.११९ //
तस्य प्रस्वेदसम्पर्कादष्टलोहानि काञ्चनम् /
जायन्ते नात्र संदेहः सत्यमीश्वरभाषितम् // र्रा_२,३.१२० //
पञ्चाङ्गचूर्णं मध्वाज्यै रुदन्त्युत्थं लिहेदनु /
स्वर्णं कृष्णाभ्रसत्त्वं च तारं ताम्रं सुचूर्णितम् // र्रा_२,३.१२१ //
समांशं द्वंद्वलिप्तायां मूषायां चान्धितं धमेत् /
तत्खोटं भागचत्वारि भागैकं मृतवज्रकम् // र्रा_२,३.१२२ //
माक्षिकं तीक्ष्णकान्तं च भागैकैकं सुचूर्णितम् /
समस्तं द्वंद्वलिप्तायां मूषायां चान्धितं धमेत् // र्रा_२,३.१२३ //
तत्खोटं सूक्ष्मचूर्णं तु चूर्णांशं द्रुतसूतकम् /
त्रिदिनं तप्तखल्वे तु मर्द्यं दिव्यौषधिद्रवैः // र्रा_२,३.१२४ //
रुद्ध्वाथ भूधरे पच्यादहोरात्रात्समुद्धरेत् /
द्रुतसूतं पुनस्तुल्यं दत्त्वा मर्द्यं पुटेत्तथा // र्रा_२,३.१२५ //
इत्येवं सप्तवारांस्तु द्रुतं सूतं समं समम् /
दत्त्वा मर्द्यं पुटे पच्याज् जायते भस्मसूतकः // र्रा_२,३.१२६ //
भस्मसूतसमं गन्धं दत्त्वा रुद्ध्वा धमेद् दृढम् /
जायते गुटिका दिव्या विख्याता दिव्यखेचरी // र्रा_२,३.१२७ //
वर्षैकं धारयेद्वक्त्रे जीवेत्कल्पसहस्रकम् /
तस्य मूत्रपुरीषाभ्यां सर्वलोहस्य लेपनात् // र्रा_२,३.१२८ //
जायते कनकं दिव्यं समावर्ते न संशयः /
पलद्वयं भृङ्गराजद्रव्यं चानु पिबेत्सदा // र्रा_२,३.१२९ //
पूर्वोक्तं भस्मसूतं वा गुञ्जामात्रं सदा लिहेत् /
वर्षैकं मधुनाज्येन लक्षायुर्जायते नरः // र्रा_२,३.१३० //
वलीपलितनिर्मुक्तो महाबलपराक्रमः /
स्वर्णं वैक्रान्तसत्त्वं च द्वंद्वितं जारयेद्रसे // र्रा_२,३.१३१ //
समांशं तु भवेद् यावत्ततस्तेनैव सारयेत् /
समेन जायते बद्धो धारयेत्तं मुखे सदा // र्रा_२,३.१३२ //
संवत्सरप्रयोगेण जराकालापमृत्युजित् /
कुमार्या दलजं द्रावं सितायुक्तं पिबेदनु // र्रा_२,३.१३३ //
स्वर्णवैक्रान्तबद्धो'यं ब्रह्मायुर्यच्छते नृणाम् /
वैक्रान्तसत्त्वतुल्यांशं शुद्धसूतं विमर्दयेत् // र्रा_२,३.१३४ //
दिनं दिव्यौषधद्रावैस् तद्गोलं निगडेन वै /
लिप्त्वा लवणगर्भायां वज्रमूष्यां निरोधयेत् // र्रा_२,३.१३५ //
छायायां शोषयेत्संधिं त्रिदिनं तुषवह्निना /
स्वेदयेद्वा करीषाग्नौ दिवारात्रमथोद्धरेत् // र्रा_२,३.१३६ //
तद्गोलं निगडेनैव लिप्त्वा तद्वन् निरुध्य च /
छायाशुष्कं धमेद्गाढं बन्धमायाति निश्चितम् // र्रा_२,३.१३७ //
वर्षैकं धारयेद्वक्त्रे जीवेद् ब्रह्मदिनत्रयम् /
वैक्रान्तगुटिका ह्य् एषा सर्वकामफलप्रदा // र्रा_२,३.१३८ //
कर्षैकं त्रिफलाचूर्णं मध्वाज्याभ्यां लिहेदनु /
हेम्ना यद्द्वंद्वितं वज्रं कुर्यात्तत्सूक्ष्मचूर्णितम् // र्रा_२,३.१३९ //
एतद्देयं गुह्यसूते मूषायामधरोत्तरम् /
पादमात्रं प्रयत्नेन रुद्ध्वा संधिं विशोषयेत् // र्रा_२,३.१४० //
भूधराख्ये दिनं पच्यात्समुद्धृत्याथ मर्दयेत् /
दिव्यौषधफलद्रावैस् तप्तखल्वे दिनावधि // र्रा_२,३.१४१ //
रुद्ध्वाथ भूधरे पच्याद् दिनं लघुपुटैः पुटेत् /
समुद्धृत्य पुनस्तद्वन्मर्द्यं रुद्ध्वा दिनत्रयम् // र्रा_२,३.१४२ //
तुषाग्निना शनैः स्वेद्यम् ऊर्ध्वाधः परिवर्तयन् /
जायते भस्मसूतो'यं सर्वयोगेषु योजयेत् // र्रा_२,३.१४३ //
द्रुतसूतस्य भागैकं भागैकं पूर्वभस्मकम् /
शुद्धनागस्य भागैकं सर्वमम्लेन मर्दयेत् // र्रा_२,३.१४४ //
अन्धमूषागतं धाम्यं खोटो भवति तद्रसः /
धमेत्प्रकटमूषायां यावन् नागक्षयो भवेत् // र्रा_२,३.१४५ //
द्रुतसूतप्रकारेण द्रावयित्वा त्व् इमं रसम् /
निक्षिपेत्कच्छपे यन्त्रे विडं दत्त्वा दशांशतः // र्रा_२,३.१४६ //
स्वर्णादिसर्वलोहानि क्रमेणैव च जारयेत् /
प्रत्येकं षड्गुणं पश्चाद् वज्रद्वंद्वं च जारयेत् // र्रा_२,३.१४७ //
त्रिगुणं तु भवेद्यावत्ततो रत्नानि वै क्रमात् /
जारयेद् द्रावितान्य् एव प्रत्येकं त्रिगुणं शनैः // र्रा_२,३.१४८ //
ततो यन्त्रात्समुद्धृत्य दिव्यौषधद्रवैर्दिनम् /
मर्द्यं रुद्ध्वा धमेद्गाढं जायते गुटिका शुभा // र्रा_२,३.१४९ //
पूजयेदङ्कुशीमन्त्रैर्नाम्नेयं दिव्यखेचरी /
यस्य वक्त्रे स्थिता ह्य् एषा स भवेद्भैरवोपमः // र्रा_२,३.१५० //
दिव्यतेजा महाकायः खेचरत्वेन गच्छति /
यत्रेच्छा तत्र तत्रैव क्रीडते ह्य् अङ्गनादिभिः // र्रा_२,३.१५१ //
महाकल्पान्तपर्यन्तं तिष्ठत्येव न संशयः /
तस्य मूत्रपुरीषाभ्यां ताम्रं भवति काञ्चनम् // र्रा_२,३.१५२ //
पलाशपुष्पचूर्णं तु तिलाः कृष्णाः सशर्कराः /
सर्वं पलत्रयं खादेन् नित्यं स्यात् क्रामणे हितम् // र्रा_२,३.१५३ //
चूर्णम् अश्वखुरस्यैव गुह्यसूते समं क्षिपेत् /
त्रिदिनं मातुलुङ्गाम्लैस्तत्सर्वं मर्दयेद् दृढम् // र्रा_२,३.१५४ //
सूततुल्यं मृतं वज्रं तस्मिन् क्षिप्त्वाथ मर्दयेत् /
तप्तखल्वे दिनं चाम्लैस्तद्गोलं चान्धितं पुटेत् // र्रा_२,३.१५५ //
दिनैकं भूधरे यन्त्रे भागैकं पूर्वपारदम् /
क्षिप्त्वा तस्मिन् दृढं मर्द्यं मातुलुङ्गद्रवैर्दिनम् // र्रा_२,३.१५६ //
रुद्ध्वाथ पूर्ववत्पच्यात्पुनर्देयश्च पारदः /
मर्द्यं पाच्यं यथापूर्वमेवं कुर्याच् च सप्तधा // र्रा_२,३.१५७ //
रसं पुनः पुनर्दत्त्वा स्यादेवं भस्मसूतकः /
योजयेत्सर्वयोगेषु जरामृत्युहरो भवेत् // र्रा_२,३.१५८ //
भागैकं नागचूर्णस्य भागैकं पूर्वभस्मनः /
द्रुतसूतस्य भागैकं खोटं कुर्याच् च पूर्ववत् // र्रा_२,३.१५९ //
तद्वद्धाम्यं गते नागे द्रावितं जारयेत्पुनः /
पूर्ववल् लोहरत्नान्तं जीर्णे बद्धा स्थिता मुखे // र्रा_२,३.१६० //
प्रचण्डखेचरीनाम्नी गुटिका खे गतिप्रदा /
पूर्ववल् लभते वीरः फलमत्यन्तदुर्लभम् // र्रा_२,३.१६१ //
निर्गुण्डीमूलचूर्णं तु कर्षं तक्रैः पिबेदनु /
शुद्धसूतस्य दातव्यं कलांशं मृतवज्रकम् // र्रा_२,३.१६२ //
तत्सर्वमम्लवर्गेण तप्तखल्वे दिनत्रयम् /
मर्दयित्वा ततस्तेन लेपयेत्समभागतः // र्रा_२,३.१६३ //
पक्वबीजस्य पत्त्राणि तानि भानुदलैः पुनः /
वेष्टितानि निरुध्याथ निखनेच् चुल्लिगर्भतः // र्रा_२,३.१६४ //
आच्छाद्य ज्वालयेत्तत्र काष्ठाग्निं दिवसत्रयम् /
उद्धृत्य द्वंद्वलिप्तायां मूषायां तं निरोधयेत् // र्रा_२,३.१६५ //
करीषाग्नौ पुटे पच्यादहोरात्रात्समुद्धरेत् /
वासनामुखिते सूते तुल्यमेतद्विनिक्षिपेत् // र्रा_२,३.१६६ //
अम्लेन मर्दयेद्यामं जातं गोलं समुद्धरेत् /
क्षिपेज्जम्बीरगर्भे तं वस्त्रे बद्ध्वा त्र्यहं पचेत् // र्रा_२,३.१६७ //
दोलायन्त्रे सारनाले जायते गुटिका शुभा /
कङ्कालखेचरी नाम्ना वक्त्रस्था मृत्युनाशिनी // र्रा_२,३.१६८ //
वर्षैकं धारयेद्यस्तु स जीवेद्ब्रह्मणो दिनम् /
गन्धकं गुग्गुलुं तुल्यमाज्यैः कर्षं लिहेदनु // र्रा_२,३.१६९ //
कृष्णाभ्रकस्य सत्त्वं तु कान्तमाक्षीककाञ्चनम् /
तीक्ष्णं सौवीरचूर्णं च तुल्यं रुद्ध्वा धमेद् दृढम् // र्रा_२,३.१७० //
तत्खोटं सूक्ष्मचूर्णं तु द्रुतसूतसमं भवेत् /
सूतार्धं मारितं वज्रं सर्वमम्लेन मर्दयेत् // र्रा_२,३.१७१ //
दिनैकं तप्तखल्वे तु तं रुद्ध्वा भूधरे पचेत् /
अहोरात्रात्समुद्धृत्य तत्समं पूर्वसूतकम् // र्रा_२,३.१७२ //
दत्त्वा दिव्यौषधद्रावैर्मर्द्यं सर्वं दिनावधि /
पूर्ववद्भूधरे पच्याद् द्रुतसूतं पुनः समम् // र्रा_२,३.१७३ //
दत्त्वा मर्द्यं पुनः पच्यादित्येवं सप्तवारकम् /
एतद्भस्मसमं गन्धं दत्त्वा चान्ध्यं धमेद् दृढम् // र्रा_२,३.१७४ //
जायते गुटिका दिव्या कालविध्वंसिका परा /
यस्य वक्त्रे स्थिता ह्य् एषा तस्य कालः करोति किम् // र्रा_२,३.१७५ //
वर्षषट्कप्रयोगेण जीवेत्कल्पसहस्रकम् /
तद्गात्रस्वेदमात्रेण सर्वलोहानि काञ्चनम् // र्रा_२,३.१७६ //
जायन्ते नात्र संदेहः शिवाम्बु क्रामकं पिबेत् /
स्वर्णतारार्ककान्तं च तीक्ष्णचूर्णं समं समम् // र्रा_२,३.१७७ //
द्वंद्वमेलापलिप्तायां मूषायां चान्धितं धमेत् /
तत्खोटं चूर्णितं कृत्वा चाभिषिक्तं तु पूर्ववत् // र्रा_२,३.१७८ //
समुखे जारयेत्सूते यावत्पञ्चगुणं क्रमात् /
दिव्यौषधद्रवैस्तं वै मर्दयेद् दिवसत्रयम् // र्रा_२,३.१७९ //
अन्धमूषागतं ध्मातं जायते गुटिका शुभा /
नाम्ना पञ्चानना धार्या वक्त्रे संवत्सरावधि // र्रा_२,३.१८० //
वलीपलितनिर्मुक्तो जीवेच् चन्द्रार्कतारकम् /
हस्तिकर्णी समूला तु चूर्ण्या मध्वाज्यसंयुता // र्रा_२,३.१८१ //
स्निग्धभाण्डे तु तां रुद्ध्वा धान्यराशौ निवेशयेत् /
त्रिसप्ताहात्समुद्धृत्य पलैकं भक्षयेदनु // र्रा_२,३.१८२ //
ऋद्धिखण्डे तु यत्प्रोक्तं विविधं रसबन्धनम् /
अत्र तस्यैव वक्ष्यामि देहवेधक्रमं यथा // र्रा_२,३.१८३ //
जारितैर् बन्धितैस् तैस् तै रसराजैः पृथक्पृथक् /
कारयेद्गुटिकां दिव्यां बदराण्डप्रमाणकाम् // र्रा_२,३.१८४ //
सा धार्या वत्सरं वक्त्रे स्वानुरूपफलप्रदा /
गुटिका शतवेधी स्याद्युगायुष्यकरी नृणाम् // र्रा_२,३.१८५ //
सहस्रवेधी गुटिका अष्टकल्पान्तरक्षिका /
लक्षवेधकरी या तु सा दत्ते विष्णुवद्बलम् // र्रा_२,३.१८६ //
वेधिका दशलक्षे या सा रुद्रपददायिनी /
कोटिवेधकरी या सा ईश्वरत्वकरी नृणाम् // र्रा_२,३.१८७ //
वेधिका दशकोटीनां सा सदाख्यपदप्रदा /
गुटिकार्बुदवेधी या सा श्रीकण्ठपदप्रदा // र्रा_२,३.१८८ //
सम्यग्भवपदं दत्ते गुटिका शङ्खवेधिका /
धूम्रवेधी तु या सिद्धा सा शक्तिपददायिनी // र्रा_२,३.१८९ //
पराशक्तिपदं दत्ते स्पर्शवेधकरी तु या /
शब्दवेधकरा या तु सा यस्य वत्सरावधि // र्रा_२,३.१९० //
वक्त्रे स्थिता स वै सिद्धो नित्यं नित्यपदं लभेत् /
स्वेच्छाचारी वज्रकायो वज्रपातैर्न भिद्यते // र्रा_२,३.१९१ //
तस्य मूत्रपुरीषाभ्यां सर्वलोहानि काञ्चनम् /
जायन्ते स्वेदसम्पर्काद् गात्रसंस्पर्शनादपि // र्रा_२,३.१९२ //
सर्वेषाम् उक्तयोगानाम् अनु स्याच्छुद्धगन्धकम् /
पलार्धं भक्षयेन् नित्यं रससंक्रामणे हितम् // र्रा_२,३.१९३ //
कालि कालि महाकालि मांसशोणितभोजिनि /
रक्तकृष्णमुखे देवि रससिद्धिं ददस्व मे // र्रा_२,३.१९४ //
स्वाहा अनेन सिद्धमन्त्रेण शक्तिचक्रं प्रपूजयेत् /
कालिकां भैरवं सिद्धान् कुमारीं साधितं रसम् // र्रा_२,३.१९५ //
ततो रसायनं दिव्यं सेवयेत् सिद्धिमाप्नुयात् /
गुटिकां धारयेद्वक्त्रे पूर्वमन्त्रं जपेत्सदा // र्रा_२,३.१९६ //
रसमन्त्रप्रयोगेण शीघ्रं सिद्धिमवाप्नुयात् /
कालान्तरससिद्धिर्या प्रोक्ता मन्थानभैरवे // र्रा_२,३.१९७ //
तदर्थं पञ्च तत्त्वानि षष्ठं जीवं च साधयेत् /
काकिन्याः पुष्पकाले तु सङ्गं कृत्वा समाहरेत् // र्रा_२,३.१९८ //
तद्योनिस्थं रजोबीजं गगनं तं विदुर्बुधाः /
काकिन्युत्पन्नपुत्रस्य सद्योविड्वायुरुच्यते // र्रा_२,३.१९९ //
तेजस्तु काकिनीपुष्पं जलं तत्पुत्रशोणितम् /
काकिनीपुत्रसर्वाङ्गं पृथिवीतत्त्वमुच्यते // र्रा_२,३.२०० //
रससेवकदेहोत्थवीर्यं जीवस्तु कथ्यते /
तत्प्रत्येकं कोटिवेधं कर्षैकं रससंयुतम् // र्रा_२,३.२०१ //
कृत्वा संरक्षयेद्भिन्नं सुपिष्टं गोलकीकृतम् /
उन्नतं पौरुषं यावद्विस्तारेण तदर्धकम् // र्रा_२,३.२०२ //
कुर्यात्ताम्रकटाहं तु स्थूलं यावत् षडङ्गुलम् /
चतुर्मुखस्य कोष्ठस्य पृष्ठे धार्यं दृढं यथा // र्रा_२,३.२०३ //
गोघृतं नरतैलं च समभागेन मेलयेत् /
तेनापूर्य कटाहं तं सिद्धचक्रं ततो 'र्चयेत् // र्रा_२,३.२०४ //
कुमारीगुरुदेवाग्नीन् भैरवं भैरवीयुतम् /
तर्पयेद् बलिमांसेन क्षेत्रपालं च पूजयेत् // र्रा_२,३.२०५ //
धमनं तत्र कुर्वीत चतुर्दिक्षु शनैः शनैः /
चतुर्भिर् वङ्कनालैश्च खदिराङ्गारयोगतः // र्रा_२,३.२०६ //
सुतप्तं फेननिर्मुक्तं निर्धूमं च यदा भवेत् /
चन्द्रार्कग्रहनक्षत्रदेवताभुवनानि च // र्रा_२,३.२०७ //
नमस्कृत्य गुरुं देवं देहं तत्र विनिक्षिपेत् /
सुद्रुतं तं विजानीयान् निक्षिपेत्पार्थिवं रसम् // र्रा_२,३.२०८ //
धमन्न् अत्रैव यत्नेन यावत् तत् कल्कतां व्रजेत् /
अप्तत्त्वाख्यं रसं तस्मिन् क्षिपेद् रक्तं भवेत् तु तत् // र्रा_२,३.२०९ //
वायुयुक्तं रसं क्षिप्त्वा शुभ्रवर्णं प्रजायते /
तेजोयुक्तं रसं क्षिप्याद् घनीभूतं भवेत्तु तत् // र्रा_२,३.२१० //
तत आकाशसंयुक्तं रसं तत्र विनिक्षिपेत् /
आवर्तितं सुवर्णाभं जायते तत्र निक्षिपेत् // र्रा_२,३.२११ //
जीवयुक्तं रसं दिव्यं ततो हुंकारमुच्चरेत् /
कृत्वा तत्र महारावं हुंकारत्रयसंयुतम् // र्रा_२,३.२१२ //
ततश् चोत्तिष्ठते सिद्धः पूर्वाह्णे भास्करो यथा /
दिव्यतेजा महाकायो महाबलपराक्रमः // र्रा_२,३.२१३ //
नवनागसहस्राणां बलं तस्याधिकं भवेत् /
जीवते वज्रदेहः सन् सत्यं सत्यं शिवोदितम् // र्रा_२,३.२१४ //
जराजर्जरिताङ्गानाम् अन्धानां पङ्गुकुष्ठिनाम् /
नष्टवाग्जडषण्डानां कुब्जानां कुष्ठदेहिनाम् // र्रा_२,३.२१५ //
अनेकव्याधियुक्तानां भ्रान्तोन्मत्तपिशाचिनाम् /
किं पुनः स्वच्छदेहानां भूपानां रससेविनाम् // र्रा_२,३.२१६ //
वीराणां साधकानां च दिव्यसिद्धिप्रदो भवेत् /
तस्माद्वीरतरो यो 'त्र भैरवो'सौ न संशयः // र्रा_२,३.२१७ //
वज्रकायो भवेत्सिद्धो मेधावी दिव्यरूपवान् /
अर्धयोजनविस्तीर्णं विमानं चाप्सरोयुतम् // र्रा_२,३.२१८ //
आयाति नात्र संदेहस्तस्य सिद्धस्य सम्मुखम् /
तत्रारूढो रुद्रलोके क्रीडते भैरवो यथा // र्रा_२,३.२१९ //
क्षुत्पिपासाविनिर्मुक्तो जगन्नाशे न नश्यति /
भुञ्जानः सर्वभोगांश्च योगिनां स प्रियो भवेत् /
इच्छासिद्धो महावीरो नित्यानन्दमयो भवेत् // र्रा_२,३.२२० //
दृष्ट्वा समस्तमनुभूय रसायनेषु सारातिसारसुखसाध्यतरं नराणाम् /
देहस्य दार्ढ्यकरणे गुटिकाप्रयोगाः प्रोक्ताः परं शिवकराः सततं सुसिद्ध्यै // र्रा_२,३.२२१ //


र्रा, २, ४
सूतगन्धगगनायसशुल्बं मारितं च परमामृतीकृतम् /
इष्टमेकमपि मूलिकागणं देहसिद्धिकरमाशु सेवितम् // र्रा_२,४.१ //
मृतकान्ताभ्रकं सूतं गन्धं भृङ्गविडङ्गकम् /
त्वग्वर्जं बिल्वबीजं च प्रत्येकं पलषोडश // र्रा_२,४.२ //
त्रिंशत्पलं त्र्यूषणं च त्रिंशत्त्रिंशद्घृतं मधु /
चित्रमूलं दशपलं सर्वं चूर्णं विलोडयेत् // र्रा_२,४.३ //
पलानि त्रिफलायास्तु विंशपूर्वं चतुःशतम् /
क्वाथ्यम् अष्टगुणैस् तोयैर् ग्राह्यमष्टावशेषितम् // र्रा_२,४.४ //
कषायं भावयेत्तेन मासैकं पूर्वलोडितम् /
लोहपात्रे खरे घर्मे तत्पलार्धं सदा पिबेत् // र्रा_२,४.५ //
क्षीरैः शयनकाले तु वर्षान् मृत्युजरापहम् /
बालो निबिडसंधिश् च जीवेच् चन्द्रार्कतारकम् // र्रा_२,४.६ //
महारसायनं दिव्यं कामिनीशततोषकम् /
अग्निवर्णं क्षिपेत्क्षीरे कृष्णाभ्रं वह्नितापितम् // र्रा_२,४.७ //
भिन्नपत्त्रं ततः कृत्वा जलमध्ये विनिक्षिपेत् /
त्रिंशत्पलानि यत्नेन मरिचं पलपञ्चकम् // र्रा_२,४.८ //
चूर्णितं निक्षिपेत्तस्मिंस्त्रिदिनान्ते समुद्धरेत् /
तत्सर्वं पेषयेच् छ्लक्ष्णं सितवस्त्रेण बन्धयेत् // र्रा_२,४.९ //
जलपूर्णे घटे घर्मे दोलायन्त्रेण धारयेत् /
शुष्के तोये पुनस्तोयं दद्याद् यावज् जले गतम् // र्रा_२,४.१० //
तदभ्रकं ततो वस्त्रं संत्यजेद् रक्षयेज् जलम् /
त्रिंशद्भागं ततः कुर्यात् तज् जलं साभ्रकं सुधीः // र्रा_२,४.११ //
तद्भागैकेन संलोड्य पलैकं श्वेततण्डुलात् /
त्रिंशत्पले गवां क्षीरे तत् पचेच् चाथ शीतलम् // र्रा_२,४.१२ //
मध्वाज्यैर्द्विपलैर्युक्तं निष्कैकैश् च मरीचकैः /
साधको भक्षयेन् नित्यं मासान् मृत्युजरापहम् // र्रा_२,४.१३ //
केशा दन्ता नखास्तस्य पतन्ति ह्य् उद्भवन्ति च /
वज्रकायो भवेत्सिद्धो वायुवेगो महाबलः // र्रा_२,४.१४ //
अमृताभ्रकयोगो'यं शम्भुना गदितः पुरा /
मृताभ्रं गन्धकं शुद्धं कणा सर्वं समं घृतैः // र्रा_२,४.१५ //
कर्षैकं भक्षयेन् नित्यं वर्षान् मृत्युजरापहम् /
कोरण्टकस्य पत्त्राणि मृताभ्रं गन्धकं समम् // र्रा_२,४.१६ //
तत्सर्वं नीलिकाद्रावैः सप्ताहं भाव्यमातपे /
तत्कर्षैकं पिबेत् क्षीरैरब्दान् मृत्युजरापहम् // र्रा_२,४.१७ //
मृताभ्रकस्य कर्षैकं गवां क्षीरं पलं तथा /
समूलपत्त्रां सर्पाक्षीं सार्द्रां पिष्ट्वा च गन्धकम् // र्रा_२,४.१८ //
एकीकृत्य पिबेत्सर्वं वर्षैकेन जरां जयेत् /
वज्रकायः खेचरश्च जीवेद् ब्रह्मदिनत्रयम् // र्रा_२,४.१९ //
मृताभ्रं कान्तलोहं च त्रिफला मागधी समम् /
पञ्चाङ्गं बदरीचूर्णमभ्रतुल्यं नियोजयेत् // र्रा_२,४.२० //
सितामध्वाज्यसंयुक्तं पलार्धं भक्षयेत्सदा /
हन्ति वर्षाज् जरां मृत्युमायुः स्याद्ब्रह्मणो दिनम् // र्रा_२,४.२१ //
अमृतक्रीडे विष्णुसंवरणि स्वाहा /
अनेन मन्त्रेण सर्वे अभ्रकयोगा अभिमन्त्र्य भक्षणीयाः /
मृतं कान्तं तिलाः कृष्णा बदरीफलचूर्णकम् /
काकतुण्डीबीजचूर्णं सर्वं तुल्यं प्रकल्पयेत् // र्रा_२,४.२२ //
शाल्मलीमल्लिपत्त्राणां द्रवैर् भाव्यं दिनत्रयम् /
त्रिदिनं भृङ्गजैर्द्रावैर् भावितं शोषयेत्पुनः // र्रा_२,४.२३ //
तस्मिन् तुल्यं गुडं क्षिप्त्वा वटिकाः कर्षमात्रकाः /
रुदन्त्य् उत्थद्रवैः क्षीरैर् मध्वाज्याभ्यां पिबेत् सदा // र्रा_२,४.२४ //
वर्षैकेन जरां मृत्युं हन्ति सत्यं न संशयः /
मृतं कान्तं कृष्णतिलांस्त्रिफलां चूर्णयेत्समम् // र्रा_२,४.२५ //
शाल्मलीकेतकीद्रावैर्लोडितं कान्तपात्रके /
स्थितं रात्रौ पिबेत्प्रातः पलार्धं मृत्युनाशनम् // र्रा_२,४.२६ //
वत्सरैकाज् जरां हन्ति जीवेद् ब्रह्मदिनत्रयम् /
कान्तभस्म कणाचूर्णं निम्बनिर्यासमेव च // र्रा_२,४.२७ //
त्रिफलातुल्यतुल्यांशं मध्वाज्याभ्यां पलार्धकम् /
लिहेन्मासाष्टकं नित्यं जीवेद्ब्रह्मदिनं नरः // र्रा_२,४.२८ //
कुष्ठखण्डानि संपाच्य कषाये त्रैफले समे /
शोषयित्वा विचूर्ण्याथ तानि कान्तं मृतं समम् // र्रा_२,४.२९ //
मध्वाज्याभ्यां लिहेत्कर्षं वर्षान् मृत्युजरापहम् /
कोरण्टपत्त्रचूर्णं तु कान्तभस्म तिला गुडम् // र्रा_२,४.३० //
तुल्यं भक्ष्यं पलार्धं तद् वर्षान् मृत्युजरापहम् /
कान्तभस्म समं गन्धं तैलैर् ज्योतिष्मतीभवैः // र्रा_२,४.३१ //
लिहेन् नित्यं चतुर्निष्कं ब्रह्मायुर्जायते नरः /
बृहस्पतिसमो वाचा वत्सराद्भवति ध्रुवम् // र्रा_२,४.३२ //
मृततीक्ष्णं त्रयो भागाः शुद्धगन्धाष्टभागकम् /
घर्मे भाव्यं त्रिसप्ताहं तत्सर्वं कन्यकाद्रवैः // र्रा_२,४.३३ //
गोक्षीरैस् तत् पिबेत्कर्षं जीवेद्ब्रह्मदिनत्रयम् /
वर्षमात्रान् न संदेहो दिव्यतेजा महाबलः // र्रा_२,४.३४ //
मृतं कान्तं शिला शुद्धा तुल्यं मध्वाज्यकैर्लिहेत् /
निष्कं निष्कं तु वर्षैकं जीवेद्ब्रह्मदिनत्रयम् // र्रा_२,४.३५ //
त्रिनिष्कं मृततीक्ष्णं तु मुण्डं वा कान्तमेव वा /
पिबेद्धारोष्णपयसा वयःस्तम्भकरं नृणाम् // र्रा_२,४.३६ //
वर्षद्वयप्रयोगेण जीवेदाचन्द्रतारकम् /
सम्यक्कान्तमये पात्रे धात्रीचूर्णं शिवाम्बुना // र्रा_२,४.३७ //
रात्रौ पलैकं संलिप्य प्रातरुत्थाय भक्षयेत् /
वलीपलितनिर्मुक्तो वत्सरान्मृत्युजिद्भवेत् // र्रा_२,४.३८ //
लेपयेत्कान्तपात्रान्तः पलैकं त्रिफलामधु /
दिवारात्रं स्थितं पेयं तन्नित्यं तु शिवाम्बुना /
वर्षान्मृत्युं जरां हन्ति जीवेद्वर्षशतत्रयम् // र्रा_२,४.३९ //
ओं हः अमृते अमृतशक्ति अमृतगन्धोपजीवि निष्पन्नं चन्द्रामृतम् आज्ञापितंकुरु कुरुस्वाहा हे हे हं हः गं इति गन्धकलोहयोर्भक्षणमन्त्रः /
सर्वेषां लोहयोगानामनु स्यात्क्षीरपानकम् /
आस्वादयेत् स्वादुमुस्तानां स्वरसं दन्तपीडितम् // र्रा_२,४.४० //
मूलानि भक्षयेत् तासाम् आस्यवैरस्यशान्तये /
बद्धे कोष्ठे तु दीप्ताग्नौ तप्तं क्षीरं पिबेत्सदा // र्रा_२,४.४१ //
स्नानमर्दनतीक्ष्णोष्णं विष्टम्भे सति वर्जयेत् /
ताम्बूलं भक्षयेन्नित्यं सकर्पूरं मुहुर्मुहुः // र्रा_२,४.४२ //
सम्यग्जीर्णे तु दीप्ताग्नौ पिबेत्पश्चाद्बुभुक्षितः /
शृतं क्षीरं ततो'न्नं च सेव्यं लौहरसायने // र्रा_२,४.४३ //
ब्रह्मवृक्षस्य पञ्चाङ्गं छायाशुष्कं सुचूर्णितम् /
मध्वाज्याभ्यां लिहेत्कर्षं वर्षैकेन जरां जयेत् // र्रा_२,४.४४ //
जीवेद्वर्षसहस्रैकं दिव्यतेजा महाबलः /
ब्रह्मवृक्षस्य पुष्पाणि छायाशुष्काणि कारयेत् // र्रा_२,४.४५ //
त्रिंशत्पलं तु तच्चूर्णं चतुर्विंशत्पलं घृतम् /
एकीकृत्य क्षिपेद्भाण्डे तं रुद्ध्वा धान्यराशिगम् // र्रा_२,४.४६ //
कृत्वा मासात्समुद्धृत्य भागान् कुर्याच्चतुर्दश /
भागैकं भक्षयेन्नित्यं भुञ्जीत कान्तभाजने // र्रा_२,४.४७ //
एवं मासत्रयं कुर्याद्वज्रकायो भवेन्नरः /
तस्य मूत्रपुरीषाभ्यां ताम्रमायाति काञ्चनम् // र्रा_२,४.४८ //
ब्रह्मवृक्षस्य बीजानि चूर्णितानि घृतैः सह /
पूर्ववद्धान्यमध्ये तु क्षिप्त्वा मासात्समुद्धरेत् // र्रा_२,४.४९ //
पलैकैकं सदा खादेद्वत्सरान्मृत्युजिद्भवेत् /
वलीपलितनिर्मुक्तो जीवेद्ब्रह्मदिनत्रयम् // र्रा_२,४.५० //
ब्रह्मबीजोत्थितं तैलं गवां क्षीरैः पलद्वयम् /
तुल्यैः पिबेद्भवेन्मूर्छा सिञ्चेत्तस्य मुखे पयः // र्रा_२,४.५१ //
बोधे क्षीरौदनं दद्यान्मासाज्ज्ञानी भवेन्नरः /
द्वितीये शुक्रतुल्यः स्यात्तृतीये वज्रवद्भवेत् // र्रा_२,४.५२ //
दूरश्रावी चतुर्थे तु पञ्चमे खेगतिर्भवेत् /
मासषट्के स्वयं कर्ता शिवतुल्यपराक्रमः // र्रा_२,४.५३ //
महाकल्पान्तपर्यन्तं जीवेद्वर्षैकसेवनात् /
ब्रह्मवृक्षमतिस्थूलं छेदयेदूर्ध्वभागतः // र्रा_२,४.५४ //
अधो रक्ष्यं त्रिहस्तं स्यात्तस्य मूर्ध्नि बिलं कृतम् /
पक्वधात्रीफलैः पूर्यं तत्काष्ठेन निरुध्य च // र्रा_२,४.५५ //
कुशैस्तु वेष्टयेत्सर्वं लेप्यं मृद्गोमयैः पुनः /
आवेष्ट्य वस्त्रखण्डेन लिम्पेन्मृद्गोमयैस्ततः // र्रा_२,४.५६ //
शुष्के गजपुटं देयं परितो'रण्यकोत्पलैः /
स्वाङ्गशीतलमुद्धृत्य सद्रवाणि फलानि च // र्रा_२,४.५७ //
क्षिपेन्मध्वाज्यसंयुक्ते भाण्डे तान्येव भक्षयेत् /
यथेष्टं भूगृहान्तस्थः क्षीराहारी जरां जयेत् // र्रा_२,४.५८ //
मासद्वयेन वसुधां छिद्रां पश्यति निश्चितम् /
जीवेद्ब्रह्मदिनं यावत्सर्पवत्कञ्चुकं त्यजेत् // र्रा_२,४.५९ //
श्वेतपालाशपञ्चाङ्गं चूर्णितं मधुना सह /
कर्षैकं भक्षयेन्नित्यं मासान्मृत्युजरापहम् // र्रा_२,४.६० //
ब्रह्मायुर्जायते सिद्धो वर्षमात्रान्न संशयः /
अजाघृतेन तद्बीजमेकैकं भक्षयेत्सदा // र्रा_२,४.६१ //
शरीरं भस्मना मर्द्यं मासान्मृत्युजरां जयेत् /
जीवेद्ब्रह्मदिनं यावद्दिव्यकायो भवेन्नरः // र्रा_२,४.६२ //
अन्ये योगा यथा रक्ते ब्रह्मवृक्षे च ये गुणाः /
तथैव श्वेतपालाशे भवेयुः साधकस्य वै // र्रा_२,४.६३ //
अमृतं कुरु कुरु अमृतमालिन्यै नमः /
अनेन मन्त्रेण सर्वयोगाः सप्ताभिमन्त्रिता भक्षणीयाः /
शुक्लपक्षे'थ पूर्णायां पुष्ये वा श्रवणे तथा /
रेवत्यां वाथ सम्पूज्य मुण्डीपञ्चाङ्गमुद्धरेत् // र्रा_२,४.६४ //
छायाशुष्कं तु तच्चूर्णं कर्षं गोपयसा सह /
वर्षैकेन जरां हन्ति जीवेद्वर्षशतत्रयम् // र्रा_२,४.६५ //
तस्य मूत्रपुरीषाभ्यां ताम्रं सौवर्णतां व्रजेत् /
तच्चूर्णं तु घृतैर्लेह्यं तद्वत्स्याद्बलमद्भुतम् // र्रा_२,४.६६ //
ओं नमो'मृतोद्भवाय अमृतं कुरु कुरु स्वाहा ओं ह्रां सः /
इति औषधभक्षणमन्त्रः /
छायाशुष्कं देवदालीपञ्चाङ्गं चूर्णयेत्ततः /
मध्वाज्याभ्यां लिहेत्कर्षं वर्षान्मृत्युजरां जयेत् // र्रा_२,४.६७ //
जीवेत्कल्पसहस्रं तु रुद्रतुल्यो भवेन्नरः /
तच्चूर्णं कर्षमात्रं तु नित्यं पेयं शिवाम्बुना // र्रा_२,४.६८ //
पूर्ववज्जायते सिद्धिर्वत्सरान्नात्र संशयः /
तच्चूर्णं वाकुचीवह्निसर्पाक्षीभृङ्गराट्समम् // र्रा_२,४.६९ //
चूर्णितं कर्षमात्रं तु नित्यं पेयं शिवाम्बुना /
वर्षान्मृत्युं जरां हन्ति छिद्रां पश्यति मेदिनीम् // र्रा_२,४.७० //
पुनर्नवादेवदाल्योर्नीरैर्नित्यं पिबेन्नरः /
देवदाल्याश्च सर्पाक्ष्याः पलैकं वा शिवाम्बुना // र्रा_२,४.७१ //
पिबेत् स्यात् पूर्ववत् सिद्धिर्वत्सरान्नात्र संशयः /
देवदालीं च निर्गुण्डीं पिबेत्कर्षं शिवाम्बुना /
वर्षैकेन जरां हन्ति जीवेदाचन्द्रतारकम् // र्रा_२,४.७२ //
ओं अमृतगण रुद्रगणाम्भः स्वाहा /
अयं च ग्रहणमन्त्रः /
नमो भगवते रुद्राय हुं फट् स्वाहा /
अयं साधकस्य शिखाबन्धनमन्त्रः /
ओं चर र र /
अयं भक्षणमन्त्रः // र्रा_२,४.७३ //
पुष्ये श्वेतार्कमूलं तु ग्राह्यं छायाविशोषितम् /
चूर्णकर्षं गवां क्षीरैः पलद्वंद्वैर्युतं पिबेत् // र्रा_२,४.७४ //
मासषट्काज् जरां हन्ति जीवेद्ब्रह्मदिनत्रयम् /
द्रवं श्वेतार्कपत्त्राणां भृङ्गराजद्रवैः समम् // र्रा_२,४.७५ //
एकीकृत्यातपे शुष्कं चूर्णं क्षीरैश्चतुर्गुणैः /
मृद्वग्निना पचेत्तावद्यावत्पिण्डत्वमागतम् /
तत्कर्षैकं घृतैर्लेह्यं वर्षात्स्यात्पूर्ववत्फलम् // र्रा_२,४.७६ //
ओं आं हं वासरमालिने स्वाहा /
अयं भक्षणमन्त्रः /
ग्राह्यं सोमत्रयोदश्यां हस्तिकर्णस्य पत्त्रकम् /
छायाशुष्कं तु तच्चूर्णं गवां क्षीरैः पिबेत्पलम् // र्रा_२,४.७७ //
वर्षमात्राज्जरां हन्ति जीवेद्ब्रह्मदिनं नरः /
हस्तिकर्णस्य पञ्चाङ्गं छायाशुष्कं विचूर्णितम् // र्रा_२,४.७८ //
कर्षमात्रं पिबेन्नित्यं मासैकमुदकैः सह /
आरनालैस् ततस् तक्रैर् दधिक्षीराज्यक्षौद्रकैः // र्रा_२,४.७९ //
प्रत्येकेन क्रमात्सेव्यं मासैकेन जरापहम् /
जीवेद्ब्रह्मदिनं सार्धं वज्रकायो महाबलः // र्रा_२,४.८० //
ओं गरविषं दृष्टौ गृह्णामि स्वाहा /
हस्तिकर्णग्रहणमन्त्रः /
ओं अमृतकुटीजातानाम् अमृतं कुरु कुरु स्वाहा /
अनेन पूजयेत् /
ओं अमृतोद्भवाय अमृतं कुरु कुरु नित्यं नमो नमः /
भक्षणमन्त्रः // र्रा_२,४.८१ //
रुदन्त्याश्चैव पञ्चाङ्गं छायाशुष्कं विचूर्णयेत् /
तदर्धं मुसलीचूर्णं मुसल्यर्धं फलत्रयम् // र्रा_२,४.८२ //
मूलानां कतकोत्थानां तैलं पातालयन्त्रके /
ग्राहयेद्गर्भयन्त्रे वा तत्तैलं क्षालयेज्जलैः // र्रा_२,४.८३ //
नालिकेरजलैर्वाथ क्षाल्यं पञ्चांशवारकम् /
एतत्तैलेन संयुक्तं पूर्वचूर्णं लिहेत्क्रमात् // र्रा_२,४.८४ //
कर्षादिवर्धनं कार्यं पलान्तं चाथ वर्धयेत् /
एवमब्दाज्जरां हन्ति आयुः स्याद्ब्रह्मणो दिनम् // र्रा_२,४.८५ //
सिद्धयोगो ह्य् अयं ख्यातो वज्रकायकरो नृणाम् /
पुष्यार्के ग्राहयेत् प्रातर्निर्गुण्डीमूलजां त्वचम् // र्रा_२,४.८६ //
छायाशुष्कां विचूर्ण्याथ कर्षमेकं पिबेत्सदा /
अजामूत्रपलैकेन षण्मासादमरो भवेत् // र्रा_२,४.८७ //
वर्षमात्रप्रयोगेण शिवतुल्यो भवेन्नरः /
तच्चूर्णं क्षीरमध्वाज्यैर् लोडितं स्निग्धभाण्डके // र्रा_२,४.८८ //
रुद्ध्वा क्षिपेद्धान्यराशौ मासादुद्धृत्य भक्षयेत् /
द्विपलं वर्षपर्यन्तं जीवेच्चन्द्रार्कतारकम् // र्रा_२,४.८९ //
तच्चूर्णार्धपलं चाज्यैर् लिहेत्स्यात्पूर्ववत्फलम् /
तच्चूर्णं त्रिफला मुण्डी भृङ्गी निम्बो गुडूचिका // र्रा_२,४.९० //
वचा चैषां समं चूर्णं मध्वाज्याभ्यां लिहेत्पलम् /
वर्षान्मृत्युं जरां हन्ति जीवेद्ब्रह्मदिनत्रयम् // र्रा_२,४.९१ //
निर्गुण्डीपत्त्रजं द्रावं भाण्डे मृद्वग्निना पचेत् /
गुडवत्पाकमापन्नं पीतं वान्तिविरेककृत् // र्रा_२,४.९२ //
निर्यान्ति कृमयस्तस्य मुखनासाक्षिकर्णतः /
राजयक्ष्मादिरोगांश्च सप्ताहेन विनाशयेत् /
मासत्रयाज्जरां हन्ति जीवेद्वर्षशतत्रयम् // र्रा_२,४.९३ //
ओं नमो माय गणपतये भूपतये कुबेराय स्वाहा इति भक्षणमन्त्रः /
भल्लातको'भया वीरा काकतुण्ड्याः फलं वचा /
लाङ्गली निम्बपत्त्राणि सहदेवी समं समम् // र्रा_२,४.९४ //
एषां पातालयन्त्रेण तैलं ग्राह्यं प्रयत्नतः /
तत्तैलं नीलिकामूलयुक्तमर्धपलं पिबेत् // र्रा_२,४.९५ //
वत्सरात्पलितं हन्ति आयुः स्याद्ब्रह्मणो दिनम् /
तैलार्धनिष्के तन्नस्ये कृते स्यात्पूर्ववत्फलम् // र्रा_२,४.९६ //
कृष्णजीरकप्रस्थैकं तत्तुल्यं भृङ्गजद्रवम् /
यष्टी नीलोत्पलं चैव प्रति प्रस्थार्धमाहरेत् // र्रा_२,४.९७ //
पादप्रस्थं तिलात्तैलं सर्वमेकत्र पाचयेत् /
ग्राह्यं तैलावशेषं तन्नस्यं तेनैव कारयेत् // र्रा_२,४.९८ //
नस्यं चाङ्कोल्लतैलेन कुर्यान्मृत्युजरापहम् /
निष्कार्धनिष्कं वर्षैकं जीवेद्वर्षशतत्रयम् // र्रा_२,४.९९ //
काकमाचीफलं पिष्ट्वा कर्षैकमुदकैः पिबेत् /
वत्सरात्पलितं हन्ति आयुः स्याद्ब्रह्मणो दिनम् // र्रा_२,४.१०० //
गुडूची मुसली मुण्डी निर्गुण्डी च शतावरी /
विजया च समं चूर्णं सितामध्वाज्यसंयुतम् // र्रा_२,४.१०१ //
खादेत्कर्षद्वयं नित्यं वत्सरात्पलितं जयेत् /
उक्तं गोरक्षनाथेन जीवेद्ब्रह्मदिनत्रयम् // र्रा_२,४.१०२ //
कृष्णाष्टम्यां कृष्णसूत्रैर्वृक्षं शुनकशाल्मलेः /
आवेष्ट्याघोरमन्त्रेण रात्रौ कृष्णाजकं बलिम् // र्रा_२,४.१०३ //
दत्त्वाघोरं जपेत्तत्र यावदष्टसहस्रकम् /
तस्य मूलत्वचं ग्राह्यं छायाशुष्कं विचूर्णयेत् // र्रा_२,४.१०४ //
मध्वाज्याभ्यां सदा खादेत्पलैकं वत्सरावधि /
वलीपलितनिर्मुक्तो जीवेद्ब्रह्मदिनं नरः // र्रा_२,४.१०५ //
तस्य पुष्पाणि संगृह्य गवां क्षीरैः सदा पचेत् /
पुष्पवर्जं पिबेत्क्षीरं मासान्मृत्युजरापहम् // र्रा_२,४.१०६ //
फलैकं तस्य वृक्षस्य गवां क्षीरेण पाचयेत् /
फलवर्जं पिबेत्क्षीरं क्षीरमेवं पिबेद्बुधः // र्रा_२,४.१०७ //
चतुर्मासप्रयोगेण वज्रकायो भवेन्नरः /
जीवेत्कल्पान्तपर्यन्तं वायुवेगो महाबलः // र्रा_२,४.१०८ //
तस्य मूत्रपुरीषाभ्यां ताम्रं भवति काञ्चनम् /
काकमाची भृङ्गराजः सर्पाक्षी सहदेविका // र्रा_२,४.१०९ //
समूला देवदाली च निम्बवाकुचीबीजकम् /
फलानि काकतुण्ड्याश्च मूलं ब्रह्माश्वगन्धयोः // र्रा_२,४.११० //
नीलकोरण्टपत्त्राणि त्रिफला च समं समम् /
चूर्णं तत्कन्यकाद्रावैर्भावयेत्सप्तवासरम् // र्रा_२,४.१११ //
छायायां शोषितं कुर्यात्सितामध्वाज्यसंयुतम् /
भक्षेत् कर्षद्वयं नित्यं वर्षमात्राज्जरां जयेत् /
जीवेच्चन्द्रार्कनक्षत्रं महाकायो महाबलः // र्रा_२,४.११२ //
ओं ठः ठः ठः सः सः सः अमृते अमृतवर्षिणि अमृतसंजीवनि सर्वकामप्रदे भगवान् सोमराज आज्ञापयति स्वाहा इति भक्षणमन्त्रः /
त्रिफला वाकुचीबीजं पिप्पली चाश्वगन्धिका /
सर्वं तुल्यं कृतं चूर्णं मध्वाज्याभ्यां लिहेत्पलम् /
वर्षान्मृत्युं जरां हन्ति जीवेद्ब्रह्मदिनत्रयम् // र्रा_२,४.११३ //
ओं ह्रां ह्रीं ह्रूं सः स्वाहा अनेन मन्त्रेण भक्षयेत् /
मूलिकाकल्पयोगेषु गुञ्जैकं मृतपारदम् /
प्रतियोगयुतं खादेत्फलं शतगुणं भवेत् /
रसेन्द्रस्य प्रभावेण शीघ्रं सिद्धिमवाप्नुयात् // र्रा_२,४.११४ //
अस्थिमुद्राधरो मन्त्री लक्षमेकं श्मशानतः /
जपेन्महाभयं हन्ति सिद्धिं दत्ते रसायनम् // र्रा_२,४.११५ //
तेन भक्षितमात्रेण जीवेदाचन्द्रतारकम् /
अजेयो देवदैत्यानां पर्वतानपि चालयेत् // र्रा_२,४.११६ //
ओं ह्रीं महाभयेरुम् /
प्रातः पुष्यार्कमुख्ये विविधशुभदिने मन्त्रपूजाविधानैर् ग्राह्यं दिव्यौषधीनां फलदलकुसुमं मूलपत्त्रं रसं वा /
सर्वाङ्गं वाथ सिद्ध्यै सकलमभिनवं सेवयेद् ब्रह्मचारी क्षीरान्नं चोदकान्नं हितमशनमिदं सर्वमन्यद् विवर्ज्यम् // र्रा_२,४.११७ //


र्रा, २, ५
उद्वर्तनं पलितहारि परं नराणां शोभावहं सुखकरं कचरञ्जनं च /
वृद्धोपयोगिसुखसाध्यमनेकयुक्त्या वक्ष्ये सुसिद्धमनुभूतिपथेन दृष्टम् // र्रा_२,५.१ //
पारदं गन्धकं तुल्यं नारीस्तन्येन मर्दयेत् /
विष्णुक्रान्ता मेघनादा सर्पाक्षी मुनिमुण्डिका // र्रा_२,५.२ //
आसां द्रवैर्दिनं खल्वे मर्दयेत्तत्समुद्धरेत् /
यवचूर्णं तिलाश्चैव प्रत्येकं रसतुल्यकम् // र्रा_२,५.३ //
क्षिपेत्तस्मिन् घृतैः क्षौद्रैः सर्वमालोड्य रक्षयेत् /
अनेनोद्वर्तनं सम्यग्वलीपलितनाशनम् // र्रा_२,५.४ //
वत्सराद्दिव्यदेहः स्याज्जीवेद्वर्षसहस्रकम् /
वज्रकापालिनीमूलं पारदं च समं समम् // र्रा_२,५.५ //
शिवाम्बुना त्र्यहं मर्द्यमुद्वर्तात्पूर्ववत्फलम् /
उत्पलानि समूलानि पारदं च समं समम् // र्रा_२,५.६ //
सप्ताहं मर्दयेत्खल्वे स्वकीयेनाशिवाम्बुना /
तेनैव मर्दयेद्गात्रं जायते पूर्ववत्फलम् // र्रा_२,५.७ //
पारदस्य समांशेन ब्रह्मदण्डीयमूलकम् /
क्षिप्त्वा सप्तदिनं मर्द्यं स्वकीयेनाशिवाम्बुना // र्रा_२,५.८ //
अनेनोद्वर्तयेद्गात्रं जायते पूर्ववत्फलम् /
गन्धकं कटुतैलेन घर्मे भाव्यं दिनावधि // र्रा_२,५.९ //
तत्पलार्धं सदा खादेद्दिव्यकायकरं नृणाम् /
जायते स्वर्णवद्देहो वत्सराद्वलिवर्जितः // र्रा_२,५.१० //
कुष्ठचूर्णं समध्वाज्यं नित्यं कर्षं लिहेत्तु यः /
वत्सराद्दिव्यदेहः स्याद्गन्धेन शतपुष्पवत् // र्रा_२,५.११ //
कान्तपाषाणचूर्णं तु तैलमध्वाज्यसंयुतम् /
काकतुण्डीफलं सर्वं सममेतत्तु कल्पयेत् // र्रा_२,५.१२ //
भाण्डे रुद्ध्वा क्षिपेन्मासं धान्यराशाव् अथोद्धरेत् /
अनेन लेपयेच्छीर्षं नस्यं कुर्यादनेन वै // र्रा_२,५.१३ //
त्र्यहाद्भ्रमरसंकाशाः केशाः स्युर् वत्सरार्धकम् /
नागचूर्णपलैकं तु शङ्खचूर्णपलद्वयम् // र्रा_२,५.१४ //
पथ्याचूर्णं निष्कमेकं सर्वं पेष्यं दिनावधि /
अम्लदध्ना युतं यत्नात्स्नात्वादौ शिरसि क्षिपेत् // र्रा_२,५.१५ //
मर्दयेद्घटिकार्धं तु वेष्ट्यम् एरण्डपत्त्रकैः /
शिरः संवेष्ट्य वस्त्रेण प्रातः स्नानं समाचरेत् // र्रा_२,५.१६ //
इत्येवं त्रिदिनं यत्नात्कृत्वा केशांश्च रञ्जयेत् /
पञ्चाङ्गं नीलिकाभृङ्गत्रिफलालोहचूर्णकम् // र्रा_२,५.१७ //
तुल्यं सर्वं कृतं सूक्ष्ममिडामूत्रेण मर्दयेत् /
दिनार्धं तेन कल्केन पूर्ववत्केशरञ्जनम् // र्रा_२,५.१८ //
गुञ्जाबीजं तु त्वग्वर्ज्यं कुष्ठैलादेवदारुकम् /
तुल्यं चूर्णं दिनं भाव्यं भृङ्गराजभवैर्द्रवैः // र्रा_२,५.१९ //
सर्वं चतुर्गुणे तैले पाचयेन्मृदुवह्निना /
तेनाभ्यङ्गेन केशानां रञ्जनं भ्रमरोपमम् // र्रा_२,५.२० //
हस्तिदन्तस्य दग्धस्य समं योज्यं रसाञ्जनम् /
अजाक्षीरेण तत्पिष्ट्वा लेपनात्केशरञ्जनम् // र्रा_२,५.२१ //
त्रिफला लोहचूर्णं तु कृष्णमृद्भृङ्गजद्रवम् /
इक्षुदण्डद्रवं चैव मासं भाण्डे निरोधयेत् // र्रा_२,५.२२ //
तल्लेपाद् रञ्जयेत् केशान् स्याद् यावन्मासपञ्चकम् /
लोहकिट्टं जपापुष्पं पिष्ट्वा धात्रीफलं समम् // र्रा_२,५.२३ //
त्रिदिनं लेपितास्तेन कचाः स्युर् भ्रमरोपमाः /
भृङ्गराजरसप्रस्थं तैलं कृष्णतिलोद्भवम् // र्रा_२,५.२४ //
तुल्यं च नीलिकाद्रावं सर्वं यामं विमर्दयेत् /
तल्लेपस्त्रिदिनं कार्यः केशानां रञ्जनं भवेत् // र्रा_२,५.२५ //
सिन्दूरस्य समं चूर्णं साबुणं च तयोः समम् /
तज्जले पेषितं लेप्यं तत्क्षणात्कचरञ्जनम् // र्रा_२,५.२६ //
शतपुष्पा काकमाची तिलाः कृष्णाश्च रोचनम् /
दिनं शिवाम्बुना सर्वं मर्दयेल्लोहपात्रके // र्रा_२,५.२७ //
तल्लेपं त्रिदिनं कुर्यात्केशानां रञ्जनं भवेत् /
चूर्णं सर्जी यवक्षारं सिद्धार्थं काञ्जिकैः सह // र्रा_२,५.२८ //
नागपुष्पाद्रवैर्मर्द्यं तल्लेपाद्रञ्जनं भवेत् /
नीलीपत्त्राणि कासीसं भृङ्गराजरसं दधि // र्रा_२,५.२९ //
लोहचूर्णं समं पिष्ट्वा तल्लेपं केशरञ्जनम् /
चूर्णं सिन्दूरमङ्गारं कदलीकन्दसंयुतम् // र्रा_२,५.३० //
लोहपात्रे लोहमुष्ट्या मर्द्यं जम्बीरजैर्द्रवैः /
दिनैकं च ततो लेप्यं केशानां रञ्जनं भवेत् // र्रा_२,५.३१ //
कुरण्टकस्य पत्त्राणि नागमुष्ट्या विमर्दयेत् /
तल्लेपं त्रिदिनं कुर्याज्जायते केशरञ्जनम् // र्रा_२,५.३२ //
आम्रास्थि त्रिफला भृङ्गी प्रियङ्गुर्मातुलुङ्गकम् /
निशा नीली मृणालानि नागं लोहं च चूर्णितम् // र्रा_२,५.३३ //
समं कल्कं कान्तपात्रे निम्बतैलेन भावयेत् /
मासमात्रं ततस्तेन लेपाद्भवति रञ्जनम् // र्रा_२,५.३४ //
काकमाचीयबीजानि समाः कृष्णतिलास्तथा /
तत्तैलं ग्राहयेद्यन्त्रे तन्नस्यं केशरञ्जनम् // र्रा_२,५.३५ //
गोघृतं भृङ्गजं द्रावं मयूरशिखया सह /
मृद्वग्निना पचेत्तेन स्यान्नस्यं केशरञ्जनम् // र्रा_२,५.३६ //
जपापुष्पद्रवं क्षौद्रं कर्षैकं नस्यमाचरेत् /
सप्ताहाद्रञ्जयेत्केशान् सर्वनस्येष्वयं विधिः // र्रा_२,५.३७ //
त्रिफला लोहचूर्णं तु वारिणा पेषयेत्समम् /
तत्तुल्येन च तैलेन भृङ्गराजरसेन च // र्रा_२,५.३८ //
पचेत्तैलावशेषं तत्स्निग्धभाण्डे निरोधयेत् /
मासैकं भूगतं कुर्यात्तेन शीर्षं प्रलेपयेत् // र्रा_२,५.३९ //
कारवल्ल्या दलैर्वेष्ट्य ततो वस्त्रेण बन्धयेत् /
निर्वाते क्षीरभोजी स्यात्क्षालयेत्त्रिफलाजलैः // र्रा_२,५.४० //
नित्यमेवं प्रकर्तव्यं लेपनं दिनसप्तकम् /
कपालरञ्जनं ख्यातं यावज्जीवं न संशयः // र्रा_२,५.४१ //
बीजानि काकतुण्ड्याश्च सिर्यालीबीजसंयुतम् /
तच्चूर्णं दिनचत्वारि भाव्यं निर्गुण्डीजैर्द्रवैः // र्रा_२,५.४२ //
जपापुष्पद्रवैस्तावत्ततः पातालयन्त्रके /
तैलं प्राह्यं तु तल्लेपात्केशानां रञ्जनं भवेत् // र्रा_२,५.४३ //
वेष्ट्यमेरण्डपत्त्रैश्च निर्वाते क्षीरभोजनम् /
कुर्यात्स्नानं काञ्जिकैश्च नित्यं सप्तदिने कृते // र्रा_२,५.४४ //
यावज्जीवं न संदेहः केशाः स्युर् भ्रमरोपमाः /
भृङ्गराजं काचमाचीं समांशं जलमण्डवीम् // र्रा_२,५.४५ //
संपिष्ट्यापूपिकां कृत्वा तैलमध्ये विपाचयेत् /
पक्वां तां पेषयेत्तैलैर्लेपः स्यात्केशरञ्जनम् // र्रा_२,५.४६ //
पूर्ववत्क्रमयोगेन सप्ताहात्तत्फलं भवेत् /
अयस्कान्तमये पात्रे रात्रौ लेप्यं फलत्रयम् // र्रा_२,५.४७ //
भृङ्गराजद्रवैः सार्धं प्रातः केशान् प्रलेपयेत् /
एवं कुर्यात्त्रिसप्ताहं जायते पूर्ववत्फलम् // र्रा_२,५.४८ //
प्रक्षिपेन्माहिषे शृङ्गे कृष्णजीरं तदन्धयेत् /
गृहाग्रे कर्दमे क्षिप्त्वा षण्मासात्तत्समुद्धरेत् // र्रा_२,५.४९ //
तद्द्रुतं जायते कृष्णं कर्षैकं शिरसि क्षिपेत् /
वेष्टयेत्पूर्वयोगेन कपालरञ्जनं भवेत् // र्रा_२,५.५० //
भ्रमराञ्जनसंकाशं यावज्जीवं न संशयः /
नीलीपत्त्रं भृङ्गराजं त्रिफला कृष्णमायसम् // र्रा_२,५.५१ //
मदनस्य च बीजानि पुष्पं कोरण्टकस्य च /
अर्जुनस्य त्वचं चूर्णं नलिनीमूलकर्दमम् // र्रा_२,५.५२ //
सर्वं तुल्यं क्षिपेद्भाण्डे लोहजे तन्निरोधयेत् /
पक्षमेकं क्षिपेद्भूमौ भाण्डात्कल्कं समुद्धरेत् // र्रा_२,५.५३ //
कल्काच्चतुर्गुणं तैलं तैलाच्चतुर्गुणं द्रवम् /
भृङ्गत्रिफलजं योज्यं पचेत्तैलावशेषकम् // र्रा_२,५.५४ //
परीक्षार्थं क्षिपेत्पक्षं बलाकाया यदा भवेत् /
कृष्णवर्णं तदा सिद्धं पात्रे कृष्णायसे क्षिपेत् // र्रा_२,५.५५ //
मासैकं धारयेत्तस्मिंस्ततः केशान्विलेपयेत् /
तिष्ठन्ति मासषट्कं तु भ्रमरस्तोमसंनिभाः // र्रा_२,५.५६ //
वासापलाशचिञ्चोत्थैर् दण्डैर् वाश्वत्थजैर् दृढम् /
नागं पात्रगतं चाल्यं यावद्भवति मूर्छितम् // र्रा_२,५.५७ //
पलैकं तत्समादाय लोहचूर्णं पलद्वयम् /
त्रिपलं त्रिफलाचूर्णं दाडिमस्य फलत्वचः // र्रा_२,५.५८ //
शुष्कं चूर्णं पलैकं तत्सर्वेषां काञ्जिकं समम् /
भाण्डे सर्वं पचेत्किंचित्तं क्षिपेल्लोहभाजने // र्रा_२,५.५९ //
भृङ्गराजकुरण्टोत्थद्रवं दत्त्वातपे क्षिपेत् /
त्रिसप्ताहं प्रयत्नेन द्रवो देयः पुनः पुनः // र्रा_२,५.६० //
ततस्तं रक्षयेत्तेन लेपात्स्यात्केशरञ्जनम् /
उक्तानुक्तेषु लेपेषु वेष्ट्यमेरण्डपत्त्रकैः // र्रा_२,५.६१ //
शिरो रात्रौ दिवा स्नानं युक्तिरेषा प्रशस्यते /
वज्रीक्षीरेण सप्ताहं भावयेदभयाफलम् /
तच्चूर्णयुक्ततैलस्य लेपाच्छुक्ला भवन्ति हि // र्रा_२,५.६२ //
केशाश्च सर्वरोमाणि शङ्खवर्णा भवन्ति वै /
सप्ताहं वज्रदुग्धेन सुश्वेतान् भावयेत्तिलान् // र्रा_२,५.६३ //
तेभ्यस्तैलं गृहीत्वा तल्लेपाच्छुक्ला भवन्ति वै /
गौर्यामलकचूर्णं तु वज्रीक्षीरेण सप्तधा // र्रा_२,५.६४ //
भावयेत्तेन लेपेन शुक्लतां यान्ति मूर्धजाः /
सिन्दूरं स्फटिकां श्वेतां जलेन सह लेपयेत् // र्रा_२,५.६५ //
तल्लेपेन तु रोमाणि सुशुक्लानि भवन्ति हि /
मासैकं मागधीचूर्णं वज्रीक्षीरेण भावयेत् // र्रा_२,५.६६ //
नराश्वगजवाजिनां शुक्लीकरणमुत्तमम् /
इन्द्रगोपं तैलिनी च तालकं रजनीद्वयम् // र्रा_२,५.६७ //
मनःशिला च तुल्यांशं चूर्णं स्नुक्पयसा त्र्यहम् /
भावयेदर्कजैः क्षीरैस्त्रिदिनं चातपे खरे // र्रा_२,५.६८ //
ततः कुष्माण्डजैर्द्रावैर्भावयेद्दिनसप्तकम् /
कूष्माण्डस्य ततो गर्भे क्षिप्त्वा मासात्समुद्धरेत् // र्रा_२,५.६९ //
तैलेन सर्वरोमाणि केशान् संलेपयेत्त्र्यहम् /
वेष्टयेदर्कजैः पत्त्रैः शुक्लवर्णा भवन्ति च // र्रा_२,५.७० //
स्नाने कृते शुष्ककचेषु रात्रौ लेपे कृते पूर्वदलैस्तु वेष्ट्यम् /
दध्ना तिलैः स्नानमतः प्रभाते कुर्यात्त्र्यहं लेपनमित्थमेव // र्रा_२,५.७१ //


र्रा, २, ६
येषां रामा रमणकुशला रागसक्ताः प्रगल्भाः कामासक्ता हरिणनयनाश्चन्द्रबिम्बाननाश्च /
तेषां वक्ष्ये मदनसुखदां वीर्यवृद्धिं प्रभूतां मत्ताः सिद्धाः शतमपि दृढास्तादृशास्तोषयन्ति // र्रा_२,६.१ //
वज्रहेमार्कसूताभ्रलोहभस्म क्रमोत्तरम् /
सर्वं कन्याद्रवैर्मर्द्यं शाल्मल्याश्च द्रवैस्त्र्यहम् // र्रा_२,६.२ //
तद्रुद्ध्वा काचकूप्यन्तर्वालुकायां त्र्यहं पचेत् /
तत्कल्कं मुसलीक्वाथैर् वज्रार्कक्षीरसंयुतैः // र्रा_२,६.३ //
दिनैकं मर्दयेत्खल्वे रुद्ध्वान्तर्भूधरे पुटेत् /
यामादुद्धृत्य संचूर्ण्यं सिताकृष्णात्रिजातकैः // र्रा_२,६.४ //
समैः समं विमिश्र्याथ माषैकं भक्षयेत्सदा /
मागधी मुसली यष्टी वानरीबीजकं समम् // र्रा_२,६.५ //
चूर्णं सिताज्यगोक्षीरैः पलार्धं पाययेदनु /
कामिनीनां सहस्रैकं रममाणो न मुह्यति /
सेवनाद्दृढकायः स्याद्रसो'यं मकरध्वजः // र्रा_२,६.६ //
शुद्धसूतं समं गन्धं रक्तोत्पलदलद्रवैः /
यामं मर्द्यं पुनर्गन्धं सार्धं तत्र विनिक्षिपेत् // र्रा_२,६.७ //
पूर्वद्रावैर्दिनं मर्द्यं रसार्धं गन्धकं पुनः /
दत्त्वा तद्वद्दिनं मर्द्यं काचकूप्यां निरोधयेत् // र्रा_२,६.८ //
दिनैकं वालुकायन्त्रे पक्वमुद्धृत्य चूर्णयेत् /
भूकुष्माण्डीकषायेण भावयेद्दिनसप्तकम् // र्रा_२,६.९ //
छायायां तत्सितातुल्यं निष्कैकं भक्षयेत्सदा /
शणमूलं सबीजं च मुसली शर्करा समम् // र्रा_२,६.१० //
गवां क्षीरैः पलार्धं तु अनु रात्रौ सदा पिबेत् /
अनन्तं वर्धते वीर्यं रसो'यं मदनोदयः // र्रा_२,६.११ //
शुद्धसूतसमं गन्धं बदरीचित्रकद्रवैः /
मर्द्यं चाङ्कोल्लजैर्द्रावैस्तप्तखल्वे दिनत्रयम् // र्रा_२,६.१२ //
सद्यो हताजमांसस्य पिण्डे न्यस्तं च सीवयेत् /
तत्पिण्डं तिलतैलेन लोहपात्रे शनैः पचेत् // र्रा_२,६.१३ //
यावन्मांसं रक्तवर्णं ततः सूतं समुद्धरेत् /
त्रिदिनं मुसलीक्वाथैर्भावितं सितया युतम् // र्रा_२,६.१४ //
निष्कैकं भक्षयेन्नित्यं रसो'यं मदनेश्वरः /
विदारीकन्दचूर्णं तु क्षीराज्येन पलं पिबेत् // र्रा_२,६.१५ //
रमयेत्स्त्रीशतं नित्यं तत्त्यागादन्धतां व्रजेत् /
मृताभ्रं पारदं स्वर्णं तुल्यं मर्द्यं दिनत्रयम् // र्रा_२,६.१६ //
मुसलीत्रिफलाक्वाथैर् वाजिगन्धाकषायकैः /
कदलीकन्दजैर्द्रावैस्तद्गोलं चान्धितं पुटेत् // र्रा_२,६.१७ //
भूधरे दिनमात्रं तु समुद्धृत्याथ मर्दयेत् /
दिनैकं पूर्वजैर् द्रावैस्तद्वद्रुद्ध्वा पुटे पचेत् // र्रा_२,६.१८ //
पुनर्मर्द्यं पुनः पाच्यमेवमष्टपुटैः पचेत् /
शाल्मलीजातनिर्यासैस्तुल्यं शर्करया सह // र्रा_२,६.१९ //
खादेन्निष्कद्वयं नित्यं द्रावयेद्वनिताशतम् /
गोक्षीरैर्मर्कटीबीजं पलार्धं पाययेदनु // र्रा_२,६.२० //
सर्वाङ्गोद्वर्तनं कुर्यात्सयवैः शाल्मलीद्रवैः /
रसः कामकलाख्यो'यं महावीर्यकरो नृणाम् // र्रा_२,६.२१ //
मृतसूतं त्रयो भागा भागैकं हाटकं मृतम् /
कदलीकन्दजैर्द्रावैः शाल्मलीजद्रवैर्दिनम् // र्रा_२,६.२२ //
गोक्षीरैश्च दिनं मर्द्यं क्षणैकं पाचयेद्घृतैः /
तन्मध्ये शर्करां द्राक्षां धात्रीं रम्भाफलं मधु // र्रा_२,६.२३ //
गोक्षीरं मुसलीं माषान् कोकिलाक्षस्य बीजकम् /
सूताच्चतुर्गुणं क्षिप्त्वा मर्द्यं शाल्मलिजैर्द्रवैः // र्रा_२,६.२४ //
तत्सर्वं दिनमेकं तु कामदेवो रसो भवेत् /
निष्कमात्रं सदा भक्ष्यं गवां क्षीरं पिबेदनु // र्रा_२,६.२५ //
मैथुने दृढलिङ्गः स्याद्द्रावयेद्वनिताकुलम् /
प्रारम्भरजसा स्त्रीणां मर्दयेद् भस्मसूतकम् // र्रा_२,६.२६ //
मृतं ताम्रं च तारं च गन्धकं च समं दिनम् /
सितामध्वाज्यसंयुक्तं निष्कं भुक्त्वा पिबेत्पयः // र्रा_२,६.२७ //
रतिकामरसो नाम कामिनीरमणे हितः /
वानरीमूलगोधूमं कोकिलाक्षस्य बीजकम् // र्रा_२,६.२८ //
माषाश्चेक्षुरसैः सर्वं लोडितं पाचयेद्घृतैः /
तेनैव वटकाः कार्या नित्यं खादेद्द्वयं द्वयम् // र्रा_२,६.२९ //
अनुपानमिदं सिद्धं सेवनाद्रमयेच्छतम् /
शुद्धसूतसमं गन्धं त्र्यहं कह्लारजैर्द्रवैः // र्रा_२,६.३० //
मर्दितं चान्धितं पच्याद्यामं वालुकयन्त्रके /
रक्तागस्त्यद्रवैर्भाव्यं दिनैकं तु सितायुतम् // र्रा_२,६.३१ //
निष्कमात्रं सदा खादेद्रसो'यं मदवर्धनः /
अजस्य वृषणं क्षीरे पक्वं तिलसितायुतम् // र्रा_२,६.३२ //
यथेष्टं भक्षयेच्चानु रमयेत्कामिनीशतम् /
पलद्वयं द्वयं शुद्धं पारदं गन्धकं शुभम् // र्रा_२,६.३३ //
कर्षैकं मारितं स्वर्णं पलैकं मृतताम्रकम् /
रौप्यभस्म चतुर्निष्कं सर्वं पञ्चामृतैर्दिनम् // र्रा_२,६.३४ //
मर्द्यं रुद्ध्वा दिनं पच्याद्भूधरे तं समुद्धरेत् /
पिष्ट्वा पञ्चामृतैः खादेद्वटिकां बदराकृतिम् // र्रा_२,६.३५ //
अनङ्गसुन्दरी ख्याता रामाणां रमते शतम् /
शाल्मलीमूलचूर्णं तु मधुशर्करयान्वितम् // र्रा_२,६.३६ //
पलैकं भक्षयेच्चानु सिताक्षीरं तु पाययेत् /
शाल्मल्युत्थैर्द्रवैर्मर्द्यः पक्षैकं शुद्धपारदः // र्रा_२,६.३७ //
शुद्धगन्धं त्रिसप्ताहं तद्द्रवैर्मर्दयेत्पृथक् /
समाव् एतौ पुनर्मर्द्यौ घृतैर्यामचतुष्टयम् // र्रा_२,६.३८ //
तद्गोलं बन्धयेद्वस्त्रे घृतैर्यामद्वयं पचेत् /
ततस्तं शाल्मलीद्रावैर्मर्दयेद्दिवसत्रयम् // र्रा_२,६.३९ //
निक्षिपेत्काचकूप्यन्तर्वालुकायन्त्रगं पचेत् /
क्षिपेच्छाल्मलिजं द्रावं कूप्या गर्भे दिनावधि // र्रा_२,६.४० //
सार्द्रमेव समुद्धृत्य मिश्र्यं तत्सितया समम् /
निष्कमात्रं सदा खादेद्रसो'यं कामनायकः // र्रा_२,६.४१ //
मुसलीं ससितां क्षीरैः पलैकां पाययेदनु /
कामिनीनां सहस्रं तु क्षोभयेन्निमिषान्तरे // र्रा_२,६.४२ //
शुद्धसूतत्रयो भागा भागैकं ताम्रचूर्णकम् /
कृत्वा पिष्टीं निरुध्याथ रम्भाकन्दोदरे पुनः // र्रा_२,६.४३ //
मृल्लिप्तं शोषितं पच्याद्दिनैकं करीषाग्निना /
एवं सप्तदिनं पच्यात्कन्दे कन्दे दिनं दिनम् // र्रा_२,६.४४ //
उद्धृत्य बन्धयेद्वस्त्रे दृढे चैव चतुर्गुणे /
क्षुद्रशम्बूकमांसाक्तछागीरक्तगतं पचेत् // र्रा_२,६.४५ //
दोलायन्त्रे त्र्यहं यावद्देयं रक्तं पुनः पुनः /
गुडूच्या गजपिप्पल्या कदल्या कोकिलाक्षकैः // र्रा_२,६.४६ //
गोक्षुरीवानरीमूलजातीमूलस्य च द्रवैः /
पाचयेत्तत्कषायैर्वा दोलायन्त्रे दिनत्रयम् // र्रा_२,६.४७ //
ततः क्षीरे सितायुक्ते तद्वत्पच्याद्दिनावधि /
उद्धृत्य मुसलीक्वाथैर्मर्द्यं यामचतुष्टयम् // र्रा_२,६.४८ //
रसः पूर्णेन्दुनामायं खादेन्मांसं सितायुतम् /
गोक्षुरो वानरीबीजं गुडूची गजपिप्पली // र्रा_२,६.४९ //
कोकिलाक्षस्य बीजानि मज्जा कार्पासबीजजा /
शतावरी च रम्भायाः फलं सर्वं समं भवेत् // र्रा_२,६.५० //
सर्वतुल्या सिता योज्या मधुना लोडितं लिहेत् /
पलार्धमनुपानं स्यात्ततः पेयं गवां पयः // र्रा_२,६.५१ //
कामिनीनां सहस्रैकं रमते कामदेववत् /
पद्मबीजं कसेरुं च कन्दं नालं च कर्णिकाम् // र्रा_२,६.५२ //
मुसली भृङ्गराट् द्राक्षा पक्वं श्लेष्मातकं फलम् /
विजया मर्कटी माषाः शणबीजानि वै तिलाः // र्रा_२,६.५३ //
कोकिलाक्षस्य बीजानि भूकुष्माण्डी शतावरी /
शृङ्गाटं चिर्भिटं फञ्जीबीजानि चाश्वगन्धिका // र्रा_२,६.५४ //
एतत्सर्वं समं चूर्ण्य पादांशं चाहरेत्पृथक् /
पादांशस्याष्टमांशेन शुद्धं सूतं विमिश्रयेत् // र्रा_२,६.५५ //
पारदादष्टमांशं च कर्पूरं तत्र निक्षिपेत् /
चातुर्जातकमेकैकं कर्पूराद्द्विगुणं भवेत् // र्रा_२,६.५६ //
सूततुल्या सिता योज्या मर्द्यं रम्भाद्रवैर्दिनम् /
तद्गोलं डामरे यन्त्रे क्रमवृद्धाग्निना पचेत् // र्रा_२,६.५७ //
दिनान्ते चोर्ध्वलग्नं तद्ग्राह्यं रम्भाद्रवैर्दृढम् /
मर्दितं सितया तुल्यं माषैकं भक्षयेत्सदा // र्रा_२,६.५८ //
रसो मदनकामो'यं बलवीर्यविवर्धनः /
दिव्यरूपा भजेद्रामाः कामाकुलकलान्विताः // र्रा_२,६.५९ //
भागत्रयं तु यत्पूर्वं पृथक्चूर्णं सुरक्षितम् /
कुलीरमांसच्छागाण्डचटकाण्डानि वै पृथक् // र्रा_२,६.६० //
प्रत्येकं चूर्णयेत्तुल्यं सर्वतुल्यं गवां पयः /
तत्सर्वं चालयन् पच्याद् यावत्पिण्डत्वमागतम् // र्रा_२,६.६१ //
प्रसार्य काष्ठपात्रान्तश्छायाशुष्कं विचूर्णयेत् /
अस्य चूर्णस्य कर्पूरं चतुःषष्ट्यंशकं क्षिपेत् // र्रा_२,६.६२ //
चातुर्जातकचूर्णं तु क्षिपेद्द्वात्रिंशदंशतः /
सर्वतुल्या सिता योज्या रक्षयेन्नूतने घटे // र्रा_२,६.६३ //
कर्षद्वयं गवां क्षीरैरनुपानैः सदा पिबेत् /
निषेकं मारितं चाभ्रं खादेच्छर्करया समम् // र्रा_२,६.६४ //
शाल्मलीमूलचूर्णं तु भृङ्गराजस्य मूलकम् /
पलैकं सितया चानु सेवेत कामिनीशतम् // र्रा_२,६.६५ //
वानरीकोकिलाक्षस्य बीजानि तिलमाषकाः /
वासागोक्षुरयोर्मूलं सर्वं चूर्णं समं भवेत् // र्रा_२,६.६६ //
चूर्णतुल्यं मृतं चाभ्रं सर्वतुल्या तु शर्करा /
एतत्कर्षं गवां क्षीरैः पिबेत् कामाङ्गनायकः // र्रा_२,६.६७ //
तैलेन पक्वं चटकं खादेत्पूर्वं तु भोजनात् /
भोजनान्ते पिबेत्क्षीरं रामाणां रमयेच्छतम् // र्रा_२,६.६८ //
अश्वगन्धाशतावर्योः शाल्मल्याश्चित्रकस्य च /
मूलं मुसलीजं कन्दं कोकिलाक्षस्य बीजकम् // र्रा_२,६.६९ //
विदारीपद्मिनीकन्दं वानरीबीजकं समम् /
एतच्चूर्णं मृताभ्रं तु तुल्यं शर्करया समम् // र्रा_२,६.७० //
पलार्धं पाययेत्क्षीरैः खादेत्कुक्कुटमांसकम् /
क्षीरपानं ततः कृत्वा रमयेत्कामिनीशतम् // र्रा_२,६.७१ //
धात्रीफलस्य चूर्णं तु भावयेत्तत्फलद्रवैः /
एकविंशतिवारान् वै शोष्यं पेष्यं पुनः पुनः // र्रा_२,६.७२ //
तत्पादांशं मृतं लोहं मध्वाज्यशर्करान्वितम् /
पलैकं भक्षयेन्नित्यं सिताक्षीरं पिबेदनु // र्रा_२,६.७३ //
धात्रीलोहप्रभावेन रमयेत् कामिनीशतम् /
पुनर्नवा नागबला वाजिगन्धा शतावरी // र्रा_२,६.७४ //
गोक्षुरं मुसलीकन्दं मृतं सूतं समं समम् /
चूर्णं मध्वाज्यसंयुक्तं निष्कं भुक्त्वा पिबेत्पयः // र्रा_२,६.७५ //
तण्डुलं वानरीबीजं चूर्णयेत्सितया समम् /
आलोडयेद्गवां क्षीरैस्तेन पच्यादपूपिकाम् // र्रा_२,६.७६ //
तां घृतैर्भक्षयेच्चानु रमयेत्कामिनीकुलम् /
वानरीबीजचूर्णं तु त्वग्वर्ज्यं माषचूर्णकम् // र्रा_२,६.७७ //
नालिकेरोदकैर् भाव्यं यामान्ते पेषयेत्ततः /
विंशत्यंशेन पिष्टस्य मृतमभ्रं विमिश्रयेत् // र्रा_२,६.७८ //
घृतैस्तद्वटकं पक्त्वा मध्वाज्याभ्यां तु भक्षयेत् /
क्षीरं सितां चानुपिबेद्रामाणां रमते शतम् // र्रा_२,६.७९ //
वालुकासम्भवं मत्स्यं सुपक्वं भक्षयेद्घृतैः /
षण्ढो'पि जायते कामी वीर्यस्तम्भः प्रजायते // र्रा_२,६.८० //
ऊर्णनाभिं समं क्षौद्रैः पिष्ट्वा नाभिं प्रलेपयेत् /
मुच्यते बद्धषण्ढो'पि क्षीरैर्वह्निं पिबेदनु // र्रा_२,६.८१ //
स्वयमग्निरसं चात्र त्रिनिष्कं भक्षयेत्सदा /
घृताक्ता दलिता माषाः क्षीरेण सह पाचिताः // र्रा_२,६.८२ //
सिताज्यसंयुता भक्ष्या वीर्यवृद्धिकरा ह्य् अलम् /
क्षणे क्षणे भजेद्रामां यथा पारावतो ध्रुवम् // र्रा_२,६.८३ //
सम्यङ्मारितमभ्रकं कटुफलं कुष्ठाश्वगन्धामृता मेथी मोचरसो विदारिमुसलीगोकण्टकेक्षुरकाम् /
रम्भाकन्दशतावरी ह्य् अजमोदा माषास्तिला धान्यकं यष्टी नागबला कचोरमदनं जातीफलं सैन्धवम् // र्रा_२,६.८४ //
भार्गीकर्कटशुङ्गिभृङ्गत्रिकटु द्वौ जीरकौ चित्रकं चातुर्जातपुनर्नवागजकणाद्राक्षाशणं वासकः /
शाल्मल्यङ्घ्रि फलत्रिकं कपिभवं बीजं समं चूर्णयेच् चूर्णांशा विजयासिताद्विगुणिता मध्वाज्यमिश्रंतु तत् // र्रा_२,६.८५ //
कर्षार्धां गुलिकां विलेह्यमथवा कृत्वा सदा सेवयेत् पेया क्षीरसितानु वीर्यकरणे स्तम्भे'प्यलं कामिनाम् /
श्यामावश्यकरः समाधिसुखदः सङ्गे'ङ्गनाद्रावकः क्षीणे पुष्टिकरः क्षयक्षयकरो नानामयध्वंसकः // र्रा_२,६.८६ //
कासश्वासमहातिसारशमनो मन्दाग्निसंदीपनो ह्य् अर्शांसि ग्रहणीप्रमेहनिचयश्लेष्मातिसारप्रणुत् /
नित्यानन्दकवेर् विशेषकवितावाचाविलासोद्भवं दत्ते सर्वं महास्थिरदशां ध्यानावसाने भृशम् // र्रा_२,६.८७ //
अभ्यासेन निहन्ति मृत्युपलितं कामेश्वरो वत्सरात् सर्वेषां हितकारको निगदितः श्रीनित्यनाथेन वै वृद्धानामपि कामवर्धनकरः प्रौढाङ्गनासंगमे सिद्धो'यं धनवस्त्वमोघसुखदो भूपैः सदा सेव्यताम् // र्रा_२,६.८८ //
इत्येतदुक्तं बहुवीर्यवर्धनं रात्रौ सदा क्षीरसितासमन्वितम् /
भुक्तोत्तरं सेवितमाशु कामिनां विदग्धरामाकुलवश्यकारकम् // र्रा_२,६.८९ //


र्रा, २, ७
वीर्यं स्थिरं योनिमुखेषु येषां स्थूलं दृढं दीर्घतमं च लिङ्गम् /
तेषां प्रगल्भाः प्रमदाश्च सर्वा भवन्ति तृप्ताः सुरतप्रसङ्गे // र्रा_२,७.१ //
नागवल्लीदलद्रावैः सप्ताहं शुद्धपारदम् /
मर्दयेत्तप्तखल्वे तु क्षालयेत्काञ्जिकैस्ततः // र्रा_२,७.२ //
तत्क्षिपेद् विषकन्दस्य गर्भे निष्कचतुष्टयम् /
विषेण तन्मुखं रुद्ध्वा स्थूलवाराहमांसके // र्रा_२,७.३ //
पिण्डं गर्भे निरुध्याथ मुखं सूत्रेण सीवयेत् /
संध्याकाले बलिं दत्त्वा कुक्कुटं मदिरायुतम् // र्रा_२,७.४ //
ततश् चुल्ल्यां लोहपात्रे तैले धत्तूरसम्भवे /
तं विंशतिपले पच्यात्सपिण्डं मन्दवह्निना // र्रा_२,७.५ //
संध्यामारभ्य यत्नेन यावत्सूर्योदयं तथा /
हठाज्जागरणं कुर्यादन्यथा तन्न सिध्यति // र्रा_२,७.६ //
प्रातरुद्धृत्य गुटिकां क्षीरभाण्डे विनिक्षिपेत् /
तत्क्षीरं शुष्यति क्षिप्रमेतत्प्रत्ययमद्भुतम् // र्रा_२,७.७ //
दृष्ट्वा तां धारयेद्वक्त्रे वीर्यस्तम्भकरीं रतौ /
क्षीरं पीत्वा रमेद्रामाः कामाकुलकलान्विताः // र्रा_२,७.८ //
मुखाद्धस्तं यदा प्राप्ता तदा वीर्यं पतत्यलम् /
ब्रह्माण्डगुटिका नाम शोषयन्ती महोदधिम् // र्रा_२,७.९ //
दग्धमङ्कोल्लमूलं तु कर्पूरं कुङ्कुमं तथा /
रोचना सहदेवी च समं सर्वं प्रपेषयेत् // र्रा_२,७.१० //
विषमुष्टिकतैलेन लिप्तलिङ्गो ह्य् अनेन वै /
नरो नारीसहस्रैकं गच्छन्वीर्यं न मुञ्चति // र्रा_२,७.११ //
श्वेतार्कतूलजां वर्तिं कृत्वा सूकरमेदसा /
यावज्ज्वलति दीपो'यं तावद्वीर्यं स्थिरं नृणाम् // र्रा_२,७.१२ //
इन्द्रवारुणिकामूलं पुष्ये नग्नः समुद्धरेत् /
त्र्यूषणैश्च गवां क्षीरैः पिष्ट्वा कुर्याद्वटीं दृढाम् // र्रा_२,७.१३ //
छायाशुष्का स्थिता वक्त्रे वीर्यस्तम्भकरी नृणाम् /
वरमङ्कोलतैलेन नाभिलेपो'पि वीर्यधृक् // र्रा_२,७.१४ //
रक्तापामार्गामूलं तु सोमवारे'भिमन्त्रयेत् /
भौमे प्राप्तः समुद्धृत्य बन्धेत् कट्यां च वीर्यधृक् // र्रा_२,७.१५ //
चटकानङ्कुलीतैलैः पादाधः संप्रलेपयेत् /
न मुञ्चति नरो वीर्यं शय्यां पादेन न स्पृशेत् // र्रा_२,७.१६ //
डुण्डुभो नाम यः सर्पः कृष्णवर्णस्तमाहरेत् /
तस्यास्थि धारयेत्कट्यां नरो वीर्यं न मुञ्चति // र्रा_२,७.१७ //
तन्मुक्ते मुञ्चते वीर्यं सिद्धयोग उदाहृतः /
सहदेवीयमूलं तु तत्समं पद्मकेसरम् // र्रा_२,७.१८ //
पिष्ट्वा मध्वाज्यसंयुक्तो लेपो नाभौ तु वीर्यधृक् /
श्वेतस्य कोकिलाक्षस्य बीजं मूलं समाहरेत् // र्रा_२,७.१९ //
पिष्टं तण्डुलसम्भूतं बदरीणां फलं समम् /
जलैः पिष्ट्वा वटी धार्या वीर्यस्तम्भकरी मुखे // र्रा_२,७.२० //
नागवल्लीपयःपिष्टं लज्जामूलं प्रलेपयेत् /
तन्नाभौ वीर्यधृक् पुंसां मूलं वा तुलसीभवम् // र्रा_२,७.२१ //
मूलेन श्वेतगुञ्जाया वर्तिं कृत्वा प्रदीपयेत् /
दीपं सूकरतैलेन वीर्यस्तम्भकरं नृणाम् // र्रा_२,७.२२ //
बीजमीश्वरलिङ्ग्यास् तु सूतं वृश्चिककण्टकम् /
सर्वं पूगफलस्यान्तः क्षिप्त्वा वेष्ट्यं त्रिलोहकैः // र्रा_२,७.२३ //
जिह्वोपरि स्थिते तस्मिन्नरो वीर्यं न मुञ्चति /
श्लेष्मातस्य कुरण्टस्य बीजं फञ्ज्याः समाहरेत् // र्रा_२,७.२४ //
अजाक्षीरेण तं पिष्ट्वा कर्षं भुक्त्वा तु वीर्यधृक् /
सूरणं तुलसीमूलं ताम्बूलैः सह भक्षयेत् // र्रा_२,७.२५ //
न मुञ्चति नरो वीर्यं कर्षैकेन पृथक्पृथक् /
नखास्थीनि समादाय मार्जारस्य सितस्य वै // र्रा_२,७.२६ //
श्वेतापराजितामूलं नीलीमूलं श्मशानजम् /
सर्वं बद्ध्वा कटौ वीर्यं चिरकालं न मुञ्चति // र्रा_२,७.२७ //
भूलता सिक्थकं तुल्यं लिम्पेत्तैलैः कुसुम्भजैः /
पादौ वीर्यधरो भूयात्पद्भ्यां शय्यां न संस्पृशेत् // र्रा_२,७.२८ //
नवनीतेन वा लेप्यं चटकाण्डं च पूर्ववत् /
इन्द्रवारुणीमूलं उन्मत्ताजस्य मूत्रतः // र्रा_२,७.२९ //
भावयेत्तेन लेपेन नरो वीर्यं न मुञ्चति /
दाडिमस्य त्वचश्चूर्णं फलं भल्लातकाक्षयोः // र्रा_२,७.३० //
पिष्ट्वा तत्कटुतैलेन लेपः स्यात्पूर्ववत्फलम् /
कर्पूरं टङ्कणं सूतं मुनिपुष्परसं मधु // र्रा_२,७.३१ //
मर्दयित्वा लिम्पेत्तेन लिङ्गं यावत्समन्ततः /
जलैः प्रक्षालयेल्लिङ्गं भजेद्रामां यथोचिताम् // र्रा_२,७.३२ //
वीर्यं स्तम्भयते पुंसां याममात्रं न संशयः /
कृष्णधत्तूरतैलेन पारदं घर्षयेद्दिनम् // र्रा_२,७.३३ //
त्रिलोहैर्वेष्टितं बद्धं तत्कट्यां वीर्यधारकम् /
स्वर्णं व्योमसत्त्वं तारं ताम्रं च रोचनम् // र्रा_२,७.३४ //
बीजं वै शरपुङ्खायाः कृष्णधत्तूरबीजकम् /
सर्वं मर्द्यं वटक्षीरैः कुबेराक्षस्य बीजके // र्रा_२,७.३५ //
तत्क्षिप्त्वा धारयेद्वक्त्रे वीर्यस्तम्भकरं चिरम् /
कृकलासस्य पुच्छाग्रं मुद्रिकाकारतां कृतम् // र्रा_२,७.३६ //
ऊर्णनाभस्य जालेन वेष्टयित्वाथ धारयेत् /
वामहस्ते कनिष्ठायां नरो वीर्यं न मुञ्चति // र्रा_२,७.३७ //
स्थलमीनं समादाय शुष्कं चूर्णेन लेपयेत् /
उल्लिप्तं रक्षयेत्किंचिद्वक्त्रे धार्यश्च वीर्यधृक् // र्रा_२,७.३८ //
पश्चिमसमुद्रस्य तटे अमरचण्डेश्वरो नाम देवतायतनं तस्याग्रे वालुकामध्ये स्थलमीनास्तिष्ठन्ति ते च वालुकामीनाः कथ्यन्ते /
शुद्धसूते विनिक्षिप्य स्वर्णं वा नागमेव वा /
अष्टमांशेन तत्सर्वं मर्दयेत्तप्तखल्वके // र्रा_२,७.३९ //
शाल्मल्याश्चैव पञ्चाङ्गरसं तत्र विनिक्षिपेत् /
श्लेष्मान्तस्य फलं पक्वं कोकिलाक्षस्य बीजकम् // र्रा_२,७.४० //
तिलपिण्याकचूर्णं तु दत्त्वा तावद्विमर्दयेत् /
जलौका जायते यावत्ततः कर्पूरटङ्कणम् // र्रा_२,७.४१ //
कपिकच्छुकरोमाणि वाकुचीतैलकं पटु /
मागधीं च जलैः पिष्ट्वा तत्सर्वं तप्तखल्वके // र्रा_२,७.४२ //
क्षिपेत्पूर्वजलौकां च त्रिसप्ताहं विमर्दयेत् /
सा योज्या कामकाले तु नारीणां योनिगह्वरे // र्रा_२,७.४३ //
मददर्पहरा तासां मदविह्वलकारका /
बाल्ये षडङ्गुला योज्या यौवने सा नवाङ्गुला // र्रा_२,७.४४ //
द्वादशाङ्गुलिका योज्या प्रगल्भानां जलौकिका /
यो वा तां धारयेन्मूर्ध्नि वीर्यं तस्य स्थिरं भवेत् // र्रा_२,७.४५ //
पारदादष्टमांशेन सुवर्णं नागमेव वा /
योजयेत्तप्तखल्वे तु शाल्मलीत्वङ्निजद्रवैः // र्रा_२,७.४६ //
मुनिपत्त्ररसैर्नीलीमूलद्रावैश्च मर्दयेत् /
श्लेष्मातकफलं पक्वं कोकिलाक्षस्य बीजकम् // र्रा_२,७.४७ //
मज्जा सुपक्वा बिल्वस्य क्षिपेत्तत्रैव मर्दयेत् /
जलौका जायते यावत्ततस्तस्मात्समुद्धरेत् // र्रा_२,७.४८ //
त्रिसप्ताहं तप्तखल्वे कर्पूराद्यैश्च पूर्ववत् /
मर्दयेच्च फलं तद्वज्जायते नात्र संशयः // र्रा_२,७.४९ //
रसादष्टमभागं तु सुवर्णं नागमेव वा /
योज्यं च त्रिफला भृङ्गी शुण्ठी छागपयो घृतम् // र्रा_२,७.५० //
क्षौद्रं गोमूत्रकं चैव सर्वं सप्तदिनावधि /
मर्दयेत्तदवच्छिन्नं जलौका यावता भवेत् // र्रा_२,७.५१ //
कर्पूराद्यैः पुनर्मर्द्यं तप्तखल्वे तु पूर्ववत् /
पूर्ववज्जायते सिद्धिस्तद्वद्योगे न संशयः // र्रा_२,७.५२ //
त्रिदिनं मर्दयेत्खल्वे सूतं निष्कचतुष्टयम् /
त्रिफलायास्तु निर्यासं स्तोकं स्तोकं विनिक्षिपेत् // र्रा_२,७.५३ //
पयश्चैव महाशृङ्ग्या दातव्यं मर्दनक्षमम् /
जलौका मर्दनाख्येयं जायते सुखदा नृणाम् // र्रा_२,७.५४ //
रामाणां मदमत्तानां द्राविकाग्नौ घृतं यथा /
पूर्ववत्क्रमयोगेन वीर्यस्तम्भकरी भवेत् // र्रा_२,७.५५ //
पारदं मरिचं कुष्ठं तगरं कण्टकारिका /
अश्वगन्धातिलक्षौद्रसैन्धवश्वेतसर्षपाः // र्रा_२,७.५६ //
अपामार्गो यवा माषाः पिप्पली च समं जलैः /
पिष्ट्वा विमर्दयेत्तेन लिङ्गं मासमहर्निशम् // र्रा_२,७.५७ //
वर्धते हस्तमात्रं तत्स्थौल्येन मुसलोपमम् /
वराहवसया क्षौद्रैर्लिङ्गं मासं विलेपयेत् // र्रा_२,७.५८ //
अतिदीर्घं दृढं स्थूलं जायते नात्र संशयः /
अश्वगन्धा वचा कुष्ठं बृहती च शतावरी // र्रा_२,७.५९ //
पाचयेत्तिलतैलेन मर्दयेत्तेन पूर्ववत् /
लिङ्गं स्थूलं दृढं दीर्घं मासमात्रात्प्रजायते // र्रा_२,७.६० //
जम्बूसूकरजं तैलं महाराष्ट्री च टङ्कणम् /
मधुना सह लेपो'यं मासाल्लिङ्गस्य वृद्धिकृत् // र्रा_२,७.६१ //
मिश्रितं मुसलीचूर्णं माहिषैर्नवनीतकैः /
तद्भाण्डं धान्यराशौ च स्थितं सप्तदिनैर्हरेत् // र्रा_२,७.६२ //
तेन प्रलेपयेल्लिङ्गं वर्धते मासमात्रतः /
पिप्पली मरिचं क्षीरं सिता तुल्यं विमर्दयेत् // र्रा_२,७.६३ //
मासैकं वृद्धिकृल्लिङ्गे नात्र कार्या विचारणा /
माहिषं गोघृतं तुल्यं सैन्धवं च समं समम् // र्रा_२,७.६४ //
अनेन लेपयेल्लिङ्गं स्थूलं स्यान्मासमात्रतः /
अश्वगन्धापमार्गौ च सारिवाक्षफलं तिलाः // र्रा_२,७.६५ //
सर्षपेन्द्रयवं तुल्यमजाक्षीरेण पेषयेत् /
तेन लिङ्गं तु मासैकं मर्दनाद्वृद्धिमाप्नुयात् // र्रा_२,७.६६ //
मांसीमक्षफलं कुष्ठमश्वगन्धां शतावरीम् /
तैले पक्त्वा प्रलेपो'यं मासाल्लिङ्गस्य वृद्धिकृत् // र्रा_२,७.६७ //
रोहीतमत्स्यजं पित्तं जलौका लाङ्गली समम् /
अनेन लेपयेल्लिङ्गं स्यान्मासान्मुसलोपमम् /
निशा सिताश्वगन्धा च पारदं मर्दयेत्समम् /
अनेन मर्दयेल्लिङ्गं योनिकर्णस्तनांस्तथा /
वर्धन्ते मासमात्रेण नात्र कार्या विचारणा // र्रा_२,७.६८ //
ओं नमो भगवते उड्डामरेश्वराय सर प्रसर २ कुरु ठ ठः /
अनेन मन्त्रेण सर्वे वर्धनयोगाः सप्ताभिमन्त्रिताः सिद्धा भवन्ति /
जाम्बूमार्जारयोः पित्तं यवागूमर्दितं दिहेत् /
मासैकाद्वर्धते लिङ्गं स्तनौ कर्णौ च मर्दनात् // र्रा_२,७.६९ //
ओं नमो भगवते उड्डामरेश्वराय सर प्रसर प्रसर निकल निकल निकालय निकालय स्वाहा ठः ठः // र्रा_२,७.७० //
गृहगोधा शुनो जिह्वा स्त्रीजरायुः समं समम् /
पिष्ट्वा धार्यं ताम्रपात्रे सप्ताहात्तं पुनः पचेत् // र्रा_२,७.७१ //
तिलतैलेन तत्तैलमर्दनाद्वर्धते खलु /
लिङ्गं स्तनौ च कर्णौ च हस्तौ पादौ न संशयः /
ओं नमो भगवते उड्डामरेश्वराय सर सर हिलि हिलि स्वाहा ठः ठः /
अतितरसुखसाध्यैर् योगराजैः प्रसिद्धैः सततसुरतयोग्यं स्तम्भनं वर्धनं च /
निपुणरसिकरामारञ्जकं मोहकं स्याद् गदितमिह समस्तं भोगिनां सौख्यहेतुः // र्रा_२,७.७२ //


र्रा, २, ८
श्रीशैले देहसिद्धिः प्रभवति सहसा वृक्षमृत्कन्दतोयैस् तच्छास्त्रं शम्भुनोक्तं प्रगहनम् अखिलं वीक्षितं यत्तु सारम् /
व्याहृत्यानेकयुक्त्या सकलसुखकरं दृष्टसिद्धं तु यद्यत्तद्वक्ष्ये साधकानामनुभवपथगं भुक्तये मुक्तये च // र्रा_२,८.१ //
{फ़ेल्स् मित् गुग्गुलु बेइ मल्लिकार्जुन}
मल्लिकार्जुनदेवस्य पुरतो गजसंनिभा /
शिला तिष्ठति या रात्रौ स्रवते गुग्गुलुं सदा // र्रा_२,८.२ //
पालाशचाटुना ग्राह्यं क्षिपेदलाबुपात्रके /
तद्गुग्गुलुसमं गन्धं निष्कैकं भक्षयेत्सदा // र्रा_२,८.३ //
मासान्मृत्युजरां हन्ति जीवेदाचन्द्रतारकम् /
तद्गुग्गुलुं द्रुते ताम्रे कोटिभागेन योजयेत् // र्रा_२,८.४ //
तद्भवेत्कनकं दिव्यं जाम्बूनदसमप्रभम् /
{ग्लोच्के बेइ घण्टासिद्धेश्वर}
वामतो मल्लिनाथस्य घण्टासिद्धेश्वरः स्थितः // र्रा_२,८.५ //
तद्द्वारे विद्यते कुण्डं तत्र घण्टा विलम्बते /
रात्रौ कृष्णचतुर्दश्यां सोपवासैस् त्रिभिर्जनैः // र्रा_२,८.६ //
कर्तव्यं साधनं तत्र निर्विकल्पैरनिद्रितैः /
एकस्तु स्नापयेद्देवं जलमेकस्तु वाहयेत् // र्रा_२,८.७ //
एकस्तु वादयेद्घण्टामविच्छिन्नं निशावधि /
ततस्तुष्टो भवेच्छम्भुः खेचरत्वं प्रयच्छति // र्रा_२,८.८ //
घण्टासिद्धेश्वरस्यैव दक्षिणे क्रोशमात्रके /
निखनेद्दृश्यते तत्र मृद्गोरोचनसंनिभा // र्रा_२,८.९ //
सिताक्षीरैः पिबेत्कर्षं सप्ताहादमरो भवेत् /
{चन्द्रोदक इम् व् वोन् मल्लिनाथ}
चन्द्रोदकं प्रसिद्धं वै मल्लिनाथस्य पश्चिमे // र्रा_२,८.१० //
स्थितं वैशाखमासे तु पूर्णमास्यां सुसाधयेत् /
साधको निर्विकल्पेन स्थित्वा तस्य समीपतः // र्रा_२,८.११ //
रात्रौ जपं प्रकुर्वाणस्तत्तोयं चार्धरात्रके /
स्प्रष्टुं चन्द्रो यदा गच्छेत्तदा क्षिप्रं कराञ्जलिम् // र्रा_२,८.१२ //
कृत्वा तिष्ठेद्यदा याति तज्जलं तत्क्षणात्पिबेत् /
वज्रकायो भवेद्वीरो जीवेदाचन्द्रतारकम् // र्रा_२,८.१३ //
{तमरिन्देन्बौम् इम् ओस्तेन् वोन् श्रीशैल}
श्रीशैलपूर्वद्वारे तु देवो'स्ति त्रिपुरान्तकः /
देवस्योत्तरदिग्भागे चिञ्चावृक्षः समीपतः // र्रा_२,८.१४ //
विद्यते तस्य मूले तु भैरवो दृश्यते स्वयम् /
तस्याग्रे निखनेद्भूमिं पुरुषस्य प्रमाणतः // र्रा_२,८.१५ //
दृश्यते तप्तकुण्डं तु नीलवर्णजलान्वितम् /
चिञ्चावृक्षस्य पत्त्राणि सम्यग्वस्त्रेण बन्धयेत् // र्रा_२,८.१६ //
तस्मिन् कुण्डे विनिक्षिप्य तानि मीना भवन्ति वै /
संगृह्य तस्य काष्ठेन पचेत्तेषां विवर्जयेत् // र्रा_२,८.१७ //
कण्टकानि शिरः पुच्छं शेषं भक्षेत साधकः /
क्षणं मूर्छा भवेत्तेन प्रबुद्धो जायते स्वयम् // र्रा_२,८.१८ //
छिद्रं पश्यति मेदिन्यां जीवेद्वर्षायुतं नरः /
त्रिपुरान्तकदेवस्य पश्चिमे गव्यूतिद्वये // र्रा_२,८.१९ //
मणिपल्लिरिति ग्रामस्तस्य पश्चिमतो गिरिः /
तस्य पश्चिमदिग्भागे कपाटं दृश्यते शुभम् // र्रा_२,८.२० //
पूर्वाभिमुखः प्रविशेत्ततो गच्छेच्च दक्षिणम् /
दशधन्वन्तरं यावद्दृश्यन्ते ज्वलनप्रभाः // र्रा_२,८.२१ //
आम्राकाराः सुपाषाणा ग्राह्या वस्त्रेण बन्धयेत् /
रक्तवर्णं भवेद्वस्त्रं क्षीरमध्ये क्षिपेत्ततः // र्रा_२,८.२२ //
तत्क्षीरं जायते रक्तं तत्क्षीरं साधकः पिबेत् /
सप्ताहाद्वज्रकायः स्याज्जीवेच्चन्द्रार्कतारकम् // र्रा_२,८.२३ //
त्रिपुरान्तकदेवस्य उत्तरे कोकिलाबिलम् /
विख्यातं सर्वलोकेषु कृत्वा वमनरेचनम् // र्रा_२,८.२४ //
साधकः प्रविशेत्तत्र दशधन्वन्तरावधि /
पाषाणाः कोकिलाकारास्तिष्ठन्ति तांस् तु चाहरेत् // र्रा_२,८.२५ //
तेषां पृष्ठे तिलाः क्षिप्ताः स्फुटन्त्येव हि तत्क्षणात् /
इत्येवं प्रत्ययं दृष्ट्वा तांश् च घृष्ट्वा परस्परम् // र्रा_२,८.२६ //
क्षीरमध्ये क्षिपेत्तान् वै क्षीरं कृष्णं प्रजायते /
आकण्ठान्तं पिबेत्तत्तु दिव्यकाव्यो भवेन्नरः // र्रा_२,८.२७ //
वलीपलितनिर्मुक्तो जीवेद्ब्रह्मदिनत्रयम् /
छिद्रं पश्यति मेदिन्यां वायुवेगो महाबलः // र्रा_२,८.२८ //
त्रिपुरान्तकदेवस्य पूर्वदिग्योजनान्तरे /
देवः स्वर्गपुरी नाम विद्यते तत्र वै खनेत् // र्रा_२,८.२९ //
देवाग्रे भूमिकां जानुमात्रां तत्र फला इव /
निर्गच्छन्ति तु पाषाणाः खरस्पर्शा भवन्ति वै // र्रा_२,८.३० //
त्रिपुरान्तकदेवस्य पश्चिमे योजनार्धके /
विद्यते हि बिलद्वारं तन्मध्ये धनुषां त्रयम् // र्रा_२,८.३१ //
गच्छेत्खर्जूरवृक्षो वै दृश्यते कृष्णवर्णकः /
तत्फलानां रसं पीत्वा मूर्छा संजायते क्षणम् // र्रा_२,८.३२ //
ततः संजायते सिद्धो जीवेच्चन्द्रार्कतारकम् /
श्रीशैले दक्षिणे द्वारे जालेश्वरसुरेश्वरौ // र्रा_२,८.३३ //
देवौ प्रसिद्धौ विद्येते निखनेत्तत्र भूमिकाम् /
पाषाणाः श्रीफलाकारा निर्यान्ति स्पर्शभेदकाः // र्रा_२,८.३४ //
देवो रामेश्वरस्तत्र विद्यते तस्य संनिधौ /
रुद्राक्षाकारपाषाणाः खरस्पर्शा भवन्ति ते // र्रा_२,८.३५ //
ज्योतिःसिद्धवटे वृक्षे एकपादेन तिष्ठति /
आवर्तदेवको नाम तत्समीपे तु पश्चिमे // र्रा_२,८.३६ //
विद्यते पर्वतस्तत्र पाषाणास्तालकोपमाः /
आदाय तान् धमेत्तीव्रं दिव्यं भवति काञ्चनम् // र्रा_२,८.३७ //
तत्रैव दक्षिणद्वारे देवः स्यात्कुण्डलेश्वरः /
तत्समीपे खनेद्भूमिं जानुमात्रां ततो हरेत् // र्रा_२,८.३८ //
पाषाणाः श्रीफलाकारा रक्ताश्च स्पर्शवेधकाः /
पुरुषेश्वरदेवस्य कुण्डमस्ति समीपतः // र्रा_२,८.३९ //
गुञ्जा च रिठ्ठकश् चैव द्वौ वृक्षौ तत्र तिष्ठतः /
तयोः पत्त्राणि संभक्ष्य तत्क्षणादमरो भवेत् // र्रा_२,८.४० //
तथा हस्तिशिला तत्र तस्या दक्षिणतः खनेत् /
हस्तमात्रं ततः पश्येज्जम्बूफलसमाकृतिः // र्रा_२,८.४१ //
शिला तत्र समाख्याता स्पर्शग्राह्या प्रयत्नतः /
नाम्ना हस्तिशिरः ख्यातं सैव हस्तिशिला भवेत् // र्रा_२,८.४२ //
तस्या दक्षिणदिग्भागे योजनैकेन तिष्ठति /
छायाछत्त्रं प्रसिद्धं तच्छिवरूपं शिवोदितम् // र्रा_२,८.४३ //
शतहस्तप्रमाणं तु तत्क्षेत्रं परिवर्तुलम् /
यो 'सौ गच्छति तस्याधो नासौ केनापि दृश्यते // र्रा_२,८.४४ //
रुद्रतुल्यो भवेत्सिद्धः क्रीडते भुवनत्रये /
अथवा साधयेद्दूरात्ख्यातं सिद्ध्यष्टकं तु यत् // र्रा_२,८.४५ //
कान्ताभ्रं काञ्चनं सूतं मर्द्यं क्रमगुणोत्तरम् /
तद्गोलं वेष्टयेल् लोहैस् त्रिभिर् यत्नात्क्रमेण वै // र्रा_२,८.४६ //
वस्त्रे बद्ध्वा तु तद्वस्त्रं वंशाग्रे बन्धयेद्दृढम् /
मन्त्रयेत्कालीमन्त्रेण छायाछत्त्रे निवेशयेत् // र्रा_२,८.४७ //
तद्वंशाग्रं क्षणैकेन जायते गुटिका तु ताम् /
साधको धारयेद्वक्त्रे खेचरत्वप्रदायिकाम् // र्रा_२,८.४८ //
तालकं कुनटीं तद्वद्वंशे बद्ध्वा निवेशयेत् /
ताभ्यामञ्जितनेत्रो यो निधिं पश्यति भूगतम् // र्रा_२,८.४९ //
वंशे बद्ध्वा क्षिपेत्खड्गं पूर्वमन्त्रेण मन्त्रितम् /
तत्खड्गं धारयेद्धस्ते त्रैलोक्यविजयी भवेत् // र्रा_२,८.५० //
वस्त्रे गोरोचनं बद्ध्वा वंशस्थं तत्र वेशयेत् /
तेनैव तिलकं कुर्याद्दृष्ट्वा मोहयते जगत् // र्रा_२,८.५१ //
स्रोतोञ्जनं कज्जलं च क्षिप्त्वा तत्रैव पूर्ववत् /
तेन चाञ्जितनेत्रो यो देवैरपि न दृश्यते // र्रा_२,८.५२ //
पादुकां तेन योगेन क्षिप्त्वा पद्भ्यां तु धारयेत् /
यत्रेच्छा तत्र तत्रैव गन्ता भवति तत्क्षणात् // र्रा_२,८.५३ //
तद्वद्रक्तपटं तत्र क्षिप्त्वा संवेष्ट्य साधकः /
अदृश्यो जायते सम्यक्पटे मुक्ते तु दृश्यते // र्रा_२,८.५४ //
कान्ताभ्रं काञ्चनं सूतं कृत्वा गोलं तु वेशयेत् /
वंशाग्रस्थं मन्त्रयुक्तं स्पर्शवेधी भवेत्तु तत् // र्रा_२,८.५५ //
श्रीशैले पश्चिमे द्वारे नाम्ना ब्रह्मेश्वरेश्वरः /
तल्लिङ्गं स्पर्शमित्याहुर्दुर्गा तत्रैव तादृशी // र्रा_२,८.५६ //
नवमं यत्तु सोपानं नद्यां तत्तादृशं स्थितम् /
देवस्य तिष्ठति द्वारे मुद्गवर्णं विलोकयेत् // र्रा_२,८.५७ //
ब्रह्मेश्वरस्य नैरृत्ये संस्थितं तिन्तिणीवनम् /
तस्मिन् वने स्थितं कुण्डं तत्र तिष्ठति चण्डिका // र्रा_२,८.५८ //
एकपादेन चिञ्चाधस् तद्वृक्षात् पत्त्रमाहरेत् /
बद्ध्वा वस्त्रे क्षिपेत्कुण्डे स्नानं तत्र समाचरेत् // र्रा_२,८.५९ //
स्नानान्ते पोटली ग्राह्या सर्वे मत्स्या भवन्ति ते /
तत्काष्ठैः पाचयेत्तानि कण्ठं पुच्छं शिरस्त्यजेत् // र्रा_२,८.६० //
भागं देवाय संकल्प्य द्वितीयमतिथेर्भवेत् /
तृतीयं साधको भुक्त्वा क्षणं भवति मूर्छितः // र्रा_२,८.६१ //
तत्क्षणाज्जायते सिद्धश्छिद्रां पश्यति मेदिनीम् /
अजरामरतां याति न बाध्यस्त्रिदशैरपि // र्रा_२,८.६२ //
अलम्पुरोत्तरे भागे ग्रामः स्याद्भीमपादुकः /
तस्य ग्रामस्य पार्श्वे तु हस्तमात्रं खनेद्भुवम् // र्रा_२,८.६३ //
पाषाणाः सर्पवद्वक्रा ग्राह्याः स्पर्शा भवन्ति ते /
योगेश्वरीति विख्याता देवता या त्व् अलम्पुरे // र्रा_२,८.६४ //
देव्या ह्य् अग्रे गुहा रम्या तन्मध्ये निखनेद्भुवम् /
पाषाणा भेकसंकाशा ग्राह्या मार्जारविष्ठया // र्रा_२,८.६५ //
मिश्रीकृत्य क्षिपेद्वङ्गे तद्वङ्गं तारतां व्रजेत् /
मध्वाज्यसहितान् भक्षेत्पाषाणांस्तान्विचक्षणः // र्रा_२,८.६६ //
श्रीशैलस्योत्तरद्वारे महेशो नाम देवता /
भ्रमराम्रः स्थितस्तत्र तस्य पक्वफलानि वै // र्रा_२,८.६७ //
स्फोटयेत्तत्र निर्यान्ति भ्रमरा जीवसंयुताः /
इत्येवं प्रत्ययं ज्ञात्वा भ्रमरांस्तान् परित्यजेत् // र्रा_२,८.६८ //
फलानि पाचयेत्क्षीरैः पिबेत्क्षीरं यथेष्टकम् /
किंचिन्मूर्छा भवेत्तेन ततो बोधे पिबेत्पुनः // र्रा_२,८.६९ //
एवं कुर्यात्त्रिसप्ताहं वज्रकायो भवेन्नरः /
वलीपलितनिर्मुक्तो जीवेदाचन्द्रतारकम् // र्रा_२,८.७० //
सर्ववाङ्मयवेत्ता च वायुवेगी भवेन्नरः /
तेनैवाम्रफलैकेन वर्जितभ्रमरेण च /
सहस्रपलवङ्गं तु द्रावितं स्तम्भयेद्ध्रुवम् // र्रा_२,८.७१ //
क्षेपात्तारमवाप्नोति सत्यमीश्वरभाषितम् /
तत्फलं छिद्रितं कृत्वा उत्पात्य भ्रमरं ततः // र्रा_२,८.७२ //
शुद्धपारदकर्षैकं तत्तुल्यं कृष्णमभ्रकम् /
क्षिप्त्वा तस्मिन्मुखं रुद्ध्वा लिम्पेन्मृद्गोमयेन च // र्रा_२,८.७३ //
छायाशुष्कं तदाम्रोत्थैः क्वाथैर्यामं विपाचयेत् /
स्वभावशीतला ग्राह्या गुटिका फलमध्यगा // र्रा_२,८.७४ //
मुखस्था खेचरं दत्ते अदृश्यत्वं महाबला /
क्वाथे वाक्पतितुल्यः स्याज्जीवेदाचन्द्रतारकम् // र्रा_२,८.७५ //
तारं ताम्रं भुजंगं वा कोटिभागेन वेधयेत् /
कृष्णाभ्रं शुद्धसूतं च पूर्ववत्तत्फले क्षिपेत् // र्रा_२,८.७६ //
लिम्पेन्मृद्गोमयैस्तद्वदारण्योत्पलकैः पुटेत् /
स्वभावशीतलं ग्राह्यं तद्रसं मधुसर्पिषा // र्रा_२,८.७७ //
गुञ्जामात्रं सदा खादेन्मासाद्बालो भवेन्नरः /
जीवेद्ब्रह्मदिनं वीरो नवनागबलान्वितः // र्रा_२,८.७८ //
विद्यते लोकविख्यातः पूज्यः पञ्चोपचारकैः /
ओं हुं फट्कारमन्त्रेण निर्विकल्पेन साधकैः // र्रा_२,८.७९ //
वीक्ष्य पश्चिमदिग्भागे ह्य् अन्तरिक्षे च तत्क्षणात् /
पश्येद्दिव्यविमानानि जायते प्रत्ययो महान् // र्रा_२,८.८० //
ततः पश्चिमदिग्भागे गच्छेन्नदीं तरेत्सुधीः /
गह्वरं दृश्यते तत्र प्रविशेत्पश्चिममुखम् // र्रा_२,८.८१ //
योजनत्रितयं गच्छेदेकाकी निर्विकल्पकः /
पञ्चयोजनविस्तीर्णं दृश्यते कदलीवनम् // र्रा_२,८.८२ //
तस्य मध्ये'तिविस्तीर्णं जलपूर्णं सरोवरम् /
सिंहासनं तु तन्मध्ये शुद्धस्फटिकसंनिभम् // र्रा_२,८.८३ //
तं दृष्ट्वा दण्डवद्भूमौ निपतेन्मन्त्रमुच्चरेत् /
ओं ह्रीं विद्यावागीश्वराधिपतये ह्रीं ओं स्वाहा /
स्नानं कृत्वा प्रयत्नेन लक्षमेकं जपेदनु /
यथेष्टं भोजनं कृत्वा कन्दमूलफलादिकम् // र्रा_२,८.८४ //
ततः सिंहासनस्योर्ध्वं शुद्धस्फटिकसंनिभः /
चतुर्भुजस्त्रिनेत्रश्च दृश्यते परमेश्वरः // र्रा_२,८.८५ //
स्तोत्रमन्त्रैर्नमस्कारैः प्रणिपत्य पुनः पुनः /
वरं दत्ते यथेष्टं वै साधकस्य न संशयः // र्रा_२,८.८६ //
शतमायतनं तत्र कूपानां च शतं नव /
तावत्संख्यास्तथारामा नन्दनाख्यवनानि च // र्रा_२,८.८७ //
तथा नवशतं वाप्यो विद्यन्ते कदलीवने /
बिलद्वाराणि तावन्ति कल्पवृक्षास्तथैव च // र्रा_२,८.८८ //
तत्रैव मौकली नाम यक्षिणी प्रकटा स्थिता /
सा वक्ति भोजनं देहि यदीच्छसि समीहितम् // र्रा_२,८.८९ //
ततस्तस्य प्रवक्तव्यं दास्यामि परमेश्वरि /
क्षीरान्नं वा फलाहारं तदग्रे दापयेत् सुधीः // र्रा_२,८.९० //
सा वक्ति मम पुत्रो'यं क्षणं वक्षसि धारय /
यदा न मुञ्चसे भूमौ तदा सिद्ध्यष्टकं तव // र्रा_२,८.९१ //
दास्ये'हं नात्र संदेहो भोजनान्ते'थवा पुनः /
त्यक्ते करोमि संहारं तस्माद्यत्नेन रक्षय // र्रा_२,८.९२ //
इत्येवं साधको वीरः कुर्यात्सिद्धिमवाप्नुयात् /
गच्छेदुत्तरदिग्भागे तत्सरो योजनार्धकम् // र्रा_२,८.९३ //
तत्रास्ति पुष्पसम्पूर्णं दिव्याख्यं नन्दनं वनम् /
पुष्पाणां घ्राणमात्रेण क्षुत्पिपासा न विद्यते // र्रा_२,८.९४ //
अथवा भक्षयेत्तस्मात्फलमेकं यथाचितम् /
तेन भक्षितमात्रेण वज्रकायो भवेन्नरः // र्रा_२,८.९५ //
सरो दक्षिणदिग्भागं गच्छेद्योजनपादकम् /
तत्र दाडिमसम्पूर्णं दृश्यते नन्दनं वनम् // र्रा_२,८.९६ //
तत्फलं भक्षयेत्सिद्धो जीवेद्युगसहस्रकम् /
तत्सरःपूर्वदिग्भागे गच्छेत्क्रोशार्धमात्रकम् // र्रा_२,८.९७ //
तत्र धात्रीफलैः पूर्णं श्यामलं नन्दनं वनम् /
फलानि भक्षयेत्तानि जीवेत्कल्पशतत्रयम् // र्रा_२,८.९८ //
तत्सरःपश्चिमभागे गच्छेद्योजनमात्रकम् /
तत्र बिल्वफलैः पूर्णं दृश्यते नन्दनं वनम् // र्रा_२,८.९९ //
तत्फलं भक्षयेद्वीरो जीवेच्चन्द्रार्कतारकम् /
तन्नन्दनवने रम्ये लिङ्गं स्यान्नीलवर्णकम् // र्रा_२,८.१०० //
प्रविशेदुत्तरद्वारे तत्र नागो महाबलः /
उग्रः सप्तफणाकारो दृश्यते 'तिभयंकरः // र्रा_२,८.१०१ //
तस्य कुर्यान्नमस्कारं ह्रुं ह्रुं कुर्यात्समुद्धरेत् /
तदासौ वदते वाणीमदृश्यत्वं ददामि ते // र्रा_२,८.१०२ //
गच्छ त्वं पश्चिमद्वारे तत्रास्ति दिव्यकन्यका /
गच्छेत्तत्र महावीरः साधको मन्त्रमुच्चरन् // र्रा_२,८.१०३ //
हारं दास्यति सा तुष्टा न प्रवेशं प्रयच्छति /
तं हारं धारयेत्कण्ठे साक्षाद्वागीश्वरो भवेत् // र्रा_२,८.१०४ //
ततस्तु दक्षिणं द्वारं गच्छेत्तत्र भयंकरम् /
मुक्तकेशं वक्रनेत्रं गदाहस्तं दिगम्बरम् // र्रा_२,८.१०५ //
नीलवर्णं क्षेत्रपालं दृष्ट्वा मन्त्रं समुच्चरेत् /
ह हा हे हे हं ह्रुंकारं फट् हुं स्वाहान्तमेव च // र्रा_२,८.१०६ //
अनेन मन्त्रपाठेन क्षेत्रपालः प्रसीदति /
ददाति खेचरीं सिद्धिं न प्रवेशं कदाचन // र्रा_२,८.१०७ //
ततस्तु पूर्वदिग्भागे द्वारं तत्र गणेश्वरः /
दृश्यते पूजयेत्तं वै साधकः प्रविशेत्ततः // र्रा_२,८.१०८ //
दृश्यते दिव्यचापं तु तथा लिङ्गं मनोहरम् /
पूजयेच्छिवमन्त्रेण रकारेणैव नान्यथा // र्रा_२,८.१०९ //
ततस्तत्र जपं कुर्यादहोरात्रमुपोषितः /
प्रत्यक्षो जायते रुद्रो वरं दत्ते यथेप्सितम् // र्रा_२,८.११० //
इत्येवमादयः सन्ति सिद्धयः कदलीवने /
अक्षरैर्लिखितं द्वारे तत्र पद्मावतीबिलम् // र्रा_२,८.१११ //
सरसः पूर्वदिग्भागे योजनैकेन तिष्ठति /
वमनं रेचनं कृत्वा प्रविशेत्तत्र साधकः // र्रा_२,८.११२ //
धन्वन्तरं शतं यावद्गच्छेत्तत्र मृदङ्गम् /
दृष्ट्वा तं वादयेद्वीरः सम्यक्पद्मावती ततः // र्रा_२,८.११३ //
आगत्य चामृतं दत्ते यत्पानादमरो भवेत् /
ततस्तं प्रार्थयत्येव आगच्छ मम मन्दिरम् // र्रा_२,८.११४ //
दिव्यं कन्यापञ्चशतं परिवारेण स्वीकुरु /
अहं पत्नी भविष्यामि यावद्ब्रह्मा च जीवति // र्रा_२,८.११५ //
तदन्ते परमं स्थानं गच्छामो नात्र संशयः /
कदम्बेश्वरदेवस्तु आग्नेय्यां दिशि विद्यते // र्रा_२,८.११६ //
तस्य पूर्वतटाकाग्रे स्थितो वृक्षः कदम्बकः /
तस्य पत्त्राणि संगृह्य कटुतैलेन लेपयेत् // र्रा_२,८.११७ //
तद्वृक्षबीजतैलैर्वा तत्काष्ठैः पाचयेत् सुधीः /
मत्स्या भवन्ति ते सर्वे ताम्रपात्रे विनिक्षिपेत् // र्रा_२,८.११८ //
कण्ठपुच्छशिरोवर्जं मध्वाज्याभ्यां तु भक्षयेत् /
तत्क्षणाज्जायते सिद्धो रुद्रतुल्यो महाबलः // र्रा_२,८.११९ //
नदीस्थाने च यो वृक्षो विद्यते कुण्डलेश्वरे /
पूर्ववत्क्रमयोगेन सिद्धिः स्यान्नात्र संशयः // र्रा_२,८.१२० //
कपोतेश्वरदेवस्योत्तरे पुष्पगिरिः स्थितः /
तस्य कुर्यात् प्रयत्नेन त्रिवारं तु प्रदक्षिणम् // र्रा_२,८.१२१ //
ततः शिरः समारुह्य खेचरत्वं लभेन्नरः /
तत्पूर्वोत्तरदिग्भागे छेलिकाद्वारस्थितम् // र्रा_२,८.१२२ //
उत्तराभिमुखं तत्र प्रविशेद्धनुषां त्रयम् /
मूषिकाकारपाषाणास्तिष्ठन्ति तान् समाहरेत् // र्रा_२,८.१२३ //
तक्रैः पिष्ट्वा तदेकं तु पिबेन्मूर्छामवाप्नुयात् /
क्षणादुत्तिष्ठते सिद्धो जीवेद्ब्रह्मदिनत्रयम् // र्रा_२,८.१२४ //
स एव सर्वलोहानां स्पर्शवेधकरो भवेत् /
अहोरात्रोषितो भूत्वा देवाग्रे सिद्धिमाप्नुयात् // र्रा_२,८.१२५ //
कपोतेश्वरदेवस्य दक्षिणे देवताद्वयम् /
तन्मध्ये कटिमात्रं तु खनेद्गोरोचनोपमाः // र्रा_२,८.१२६ //
पाषाणास्तान् समादाय मध्वाज्याभ्यां प्रपेषयेत् /
तत्पानाज्जायते मर्त्यः कल्पायुर् नात्र संशयः // र्रा_२,८.१२७ //
कपोतेश्वरदेवस्य वायव्ये हस्तमात्रकम् /
खनेत्पारावतप्रख्याः पाषाणाः स्पर्शभेदकाः // र्रा_२,८.१२८ //
तिष्ठन्ति ग्राहयेदेकं देवताराधने कृते /
मल्लिकार्जुनदेवस्य ऐशान्यां भृगुपातनम् // र्रा_२,८.१२९ //
विद्यते तत्समीपस्थं कुण्डं तस्मान्मृदाहरेत् /
पञ्चगव्येन सम्मिश्रां खदिराङ्गारकैर्धमेत् // र्रा_२,८.१३० //
नीलोत्पलसमं लोहं पतत्येवाथ सेचयेत् /
मध्वाज्याभ्यां सुतप्तं तत्सप्तवारं पुनः पुनः // र्रा_२,८.१३१ //
तद्गोलं धारयेद्वक्त्रे विष्णुतुल्यो भवेन्नरः /
भृगुपातात् पूर्वभागे क्रोशोदधिकपाटके // र्रा_२,८.१३२ //
तस्याग्रे अच्छतैलाख्यः पर्वतो नाम विश्रुतः /
तत्पश्चिमे बिलद्वारं तन्मध्ये धन्वपञ्चकम् // र्रा_२,८.१३३ //
गते तु दृश्यते कुण्डं रसो लाक्षारसप्रभः /
अलाबुपात्रे संगृह्य कोटिवेधी भवेत्तु सः // र्रा_२,८.१३४ //
{स्पर्शवेध:: रोच्क् नेअर् अ तेम्पुल्}
मल्लिकार्जुनदेवस्य पूर्वतो लोकविश्रुतः /
प्राकारश्चन्द्रगुप्तस्य विद्यते तत्र मन्दिरम् // र्रा_२,८.१३५ //
तस्य पूर्वे स्थितश्चैत्यश्चैत्यपूर्वे महाशिला /
मुद्गवर्णा च सा ख्याता स्पर्शवेधकरा तु सा // र्रा_२,८.१३६ //
गजस्तत्रैव विख्यातस्तमारुह्य समाहितः /
तस्य पृष्ठात्तृणं ग्राह्यं तत्सर्वं कनकं भवेत् // र्रा_२,८.१३७ //
गजस्य चोत्तरे पार्श्वे जानुमात्रं खनेद्भुवम् /
जम्बूफलसमाकाराः सन्ति ते स्पर्शवेधकाः // र्रा_२,८.१३८ //
गजस्याधः खनेद्वाथ जानुमात्रं लभेत्ततः /
त्रिकोणगुटिकां सिद्धां लक्षवेधकरां पराम् // र्रा_२,८.१३९ //
श्रीशैलस्य तु वायव्ये तीर्थं देवह्रदः स्थितम् /
तत्र कुण्डे मुद्गवर्णाः पाषाणाः स्पर्शवेधकाः // र्रा_२,८.१४० //
तत्र कूर्मोपमं लिङ्गं स्पर्शवेधकरं परम् /
कृत्तिकायां सुपूर्णायां कृत्वा पूजां समाहरेत् // र्रा_२,८.१४१ //
गव्यूतिद्वयतस्तस्मान्नाम्ना नीलवनं स्मृतम् /
तत्र लिङ्गं नीलवर्णं जलं चैव तु तादृशम् // र्रा_२,८.१४२ //
अश्वाभ्रकाकसदृशाः पाषाणाः स्पर्शवेधकाः /
सन्ति देवगृहस्यान्तः खनेज्जान्वन्तराद्धरेत् // र्रा_२,८.१४३ //
श्रीशैलस्य तु नैरृत्ये नाम्ना गुण्डिप्रभा स्थिता /
तस्याग्राद्गर्तमृद्ग्राह्या पीतवर्णा पुटैर्दहेत् // र्रा_२,८.१४४ //
तस्मान्निःसरते हेम स्फुरद्रूपं न संशयः /
तत्रैव भ्रमराः स्युश्च पूर्ववत्फलदायकाः // र्रा_२,८.१४५ //
तथा तम्बीपुरे नाम्नि तीर्थे च विपुले शुभम् /
सदाफलं तु विख्यातं पूर्ववत्साधयेत् सुधीः // र्रा_२,८.१४६ //
महानन्देश्वरं नाम श्रीशैलस्य तु नैरृते /
तस्य पूर्वोत्तरे पार्श्वे गच्छेद्राजपथेन तु // र्रा_२,८.१४७ //
कालवर्णेश्वरो नाम देवस्तस्याग्रकुण्डकम् /
इन्द्रगोपकसंकाशस् तन्मध्ये विद्यते रसः // र्रा_२,८.१४८ //
तप्तानि सप्तलोहानि तत्सेकात्काञ्चनं भवेत् /
श्रीशैलस्य तु ईशाने देवः स्यात्तुरलेश्वरः // र्रा_२,८.१४९ //
तस्योत्तरे सुविख्यात उमापर्वत उत्तमः /
तस्य मूर्ध्नि त्रिशूलाभा दर्भास्तिष्ठन्ति शोभनाः // र्रा_२,८.१५० //
तस्याधः कटिमात्रं तु खात्वा नीलां मृदं हरेत् /
तां पचेदक्षजैः काष्ठैर्भागं देवाय कल्पयेत् // र्रा_२,८.१५१ //
अतिथेश्च तथाग्नेश्च भागं भागं प्रकल्पयेत् /
भागमात्मनि भुञ्जीत जीवेत्कल्पायुतं नरः // र्रा_२,८.१५२ //
तत्र कोटीश्वरं ख्यातमिलेश्वरसमीपतः /
तस्याग्रे पुष्पमात्रं तु स्पर्शवेधकरं भवेत् // र्रा_२,८.१५३ //
अचलेशश्च तत्रैव स्पर्शवेधकरः परः /
दक्षिणे लेशस्य योजनैकेन विद्यते // र्रा_२,८.१५४ //
अमरेश्वरदेवाख्यस्तत्र स्वर्णशिला शुभा /
तस्य पृष्ठे च गोमांसं महामांसं च वा क्षिपेत् // र्रा_२,८.१५५ //
प्रज्वाल्य बदरीकाष्ठैः प्रातः स्वर्णोपमा तु सा /
दृश्यते रजसा स्त्रीणां भावितं वस्त्रखण्डकम् // र्रा_२,८.१५६ //
तच्छिलालोडितं कुर्याद्रक्षेदलाबुपात्रके /
तेन संस्पर्शमात्रेण लोहं भवति हाटकम् // र्रा_२,८.१५७ //
श्रीशैले तत्र तत्रैव पाषाणाः पिण्डभूस्थिताः /
तच्चूर्णं त्रिफलासार्धं कर्षैकं भक्षयेत्सदा // र्रा_२,८.१५८ //
मासार्धं तु जरां हन्ति जीवेदाचन्द्रतारकम् /
नैरृत्ये शैलराजस्य पटाहकर्ण ईश्वरः // र्रा_२,८.१५९ //
तस्य चेशानदिग्भागे पञ्चविंशतिधन्वके /
द्विहस्तमात्रोर्ध्वशिला तत्र हस्तद्वयं खनेत् // र्रा_२,८.१६० //
श्रावसम्पुटसंकाशान् पाषाणांस्त्रिंशदाहरेत् /
कृत्वा तानग्निवर्णांश्च सिञ्चेत्कूष्माण्डजैर्द्रवैः // र्रा_२,८.१६१ //
तन्मध्यान्नवनीतं तु गृह्णीयाद् देवाय भागकम् /
अतिथेर्भागैकं तु भागैकं भक्षयेद्बुधः // र्रा_२,८.१६२ //
मूर्छा भवेद्दिवारात्रं प्रबुद्धो जायते नरः /
जीवेद्वर्षायुतं वीरो वलीपलितवर्जितः // र्रा_२,८.१६३ //
तस्य देवस्य सोपानं द्वितीयं स्पर्शवेधकम् /
तस्य देवस्य पार्श्वे तु पाषाणाः श्वेतपीतकाः // र्रा_२,८.१६४ //
सर्वस्पर्शा न संदेह एकमेव समाहरेत् /
तस्य देवस्य पूर्वे तु कूपः स्यान्नातिदूरतः // र्रा_२,८.१६५ //
तन्मध्ये भेकसंकाशाः पाषाणाः स्पर्शवेधाः /
उत्तरे तस्य देवस्य विख्यातो लिङ्गपर्वतः // र्रा_२,८.१६६ //
तस्य चोत्तरपार्श्वे तु नदी स्यात्पूर्ववाहिनी /
नद्याः पश्चिमदिग्भागे लिङ्गं पिङ्गलवर्णकम् // र्रा_२,८.१६७ //
तत्र शैलोदकैः कुण्डं पूर्णं स्यात्क्षणवेधकम् /
महेशाद्दक्षिणे भागे चण्डिका योजनद्वये // र्रा_२,८.१६८ //
पिण्डादेवीति विख्याता तस्या वायव्यकोणतः /
कूपस्तिष्ठति तन्मध्ये पाषाणा मुद्गवर्णकाः // र्रा_२,८.१६९ //
तथा पथ्यानिभाश्चैव सर्वे ते स्पर्शवेधकाः /
स्पर्शनादत्र सर्वेषां वेधयुक्तिर् विधीयते // र्रा_२,८.१७० //
स्थूलश्चेत्पेषयेच्छ्लक्ष्णं तेन मूषां तु कारयेत् /
अष्टलोहानि तन्मध्ये समावर्त्यानि कारयेत् // र्रा_२,८.१७१ //
तत्सर्वं जायते स्वर्णमेवं कुर्याद्यथेप्सितम् /
सूक्ष्मश्चेदष्टलोहानां द्रुतानां यत्र कुत्रचित् // र्रा_२,८.१७२ //
तं सर्वं निक्षिपेन्मध्ये सर्वं तत्काञ्चनं भवेत् /
मल्लिकार्जुनवायव्ये तीर्थं सर्वेश्वरं स्थितम् // र्रा_२,८.१७३ //
तस्य दक्षिणदिग्भागे जलमार्गे'र्धयोजने /
गते डाङ्गरिकं तत्र दृश्यते तस्य मूर्धनि // र्रा_२,८.१७४ //
धात्रीफलानि कृष्णानि विद्यन्ते तानि भक्षयेत् /
यथेष्टानि तु सप्ताहं वज्रकायो भवेन्नरः // र्रा_२,८.१७५ //
वलीपलितनिर्मुक्तो जीवेत्कल्पशतत्रयम् /
तस्माच्च दक्षिणे भागे काकलेरीमहानवम् // र्रा_२,८.१७६ //
तत्रास्ति स्तम्भकदली प्रविशेत्तत्र साधकः /
गच्छेत्क्रोशार्धमात्रं तु दृश्यते रसकुण्डकम् // र्रा_२,८.१७७ //
गृहीत्वालाबुपात्रे तु कोटिवेधी भवेद्रसः /
तस्मिन् वने मयूरः स्यान्नीलवर्णशिलामयः // र्रा_२,८.१७८ //
मुखाग्रे तस्य कुण्डं तु द्वादशाङ्गुलनीलकम् /
तन्मध्ये शुष्कवंशं तु क्षिप्त्वा स्यान्नूतनः क्षणात् // र्रा_२,८.१७९ //
दिने पत्त्रं फलं पुष्पं जायते तस्य नान्यथा /
तत्र पारदप्रस्थैकं क्षिप्त्वा तावज्जलं हरेत् // र्रा_२,८.१८० //
क्षौद्रतुल्यं पिबेत्तं वै तत्क्षणान्मूर्छितो भवेत् /
मुहूर्ताल्लब्धराज्यःस्याज्जीवेद्युगसहस्रकम् // र्रा_२,८.१८१ //
शैलस्याग्नेयभागे तु गुटिकासिद्धकेश्वरः /
विद्यते तस्य पुरतः पञ्चहस्तां खनेद्भुवम् // र्रा_२,८.१८२ //
पाषाणा बदराकाराः सन्ति खेगतिदायकाः /
एकमेव समाहृत्य वक्त्रे धार्यः खगामिभिः // र्रा_२,८.१८३ //
श्रीशैले सर्वयोगानाम् उक्तानां विधिरुच्यते /
मन्त्रन्यासं पुरा कृत्वा पश्चाल्लक्षं जपेदनु // र्रा_२,८.१८४ //
अघोरं तेन वै शीघ्रं तत्तत्सिद्धिमवाप्नुयात् /
क्षेत्रदेवतामावाहयेत् /
तत्र स्वप्ने देवता प्रत्यक्षीभूय वरं ददाति /
एवं मन्त्रपरैः सुनिश्चलतरैर् भक्तैश्च तत्साधकैः शम्भोः पूजनतत्परैः प्रतिदिनं पूजाविधेः पालकैः /
कार्यं श्रीगिरिसाधनं जपपरैर् आम्नायपारंगतैर् नो चेत्क्लेशकरं पराकृतमहो व्यर्थं भवेन्निश्चितम् // र्रा_२,८.१८५ //


र्रा, ३, १
येन सृष्टं विदा चिदात्मस्वमरुत्तेजोजलोर्वीगणाः सत्संविच्छिवशक्तिभैरवकलाः श्रीकण्ठपञ्चाननः /
ईशो रुद्रमुरारिधातृविबुधाश् चन्द्रार्कतारागणाः सो 'यं पातु चराचरं जगदिदं निर्नामनामाधिपः // र्रा_३,१.१ //
सूते सूतवरो वरं च कनकं शब्दात्परं स्पर्शनाद्धूमाद्विध्यति तत्क्षणाद् अघहरं संख्यां सखर्वांशतः /
संख्याम् अर्बुदकोटिलक्षमयुतं युक्त्या सहस्रं शतं दत्ते खेगतिमक्षयं शिवपदं तस्मै परस्मै नमः // र्रा_३,१.२ //
नत्वा श्रीपार्वतीं देवीं भैरवं सिद्धसंततिम् /
रसरत्नाकरं वक्ष्ये देहे लोहे शिवंकरम् // र्रा_३,१.३ //
{रसनामानि}
शिवबीजः सूतराजः पारदश्च रसेन्द्रकः /
एतानि रसनामानि तथान्यानि शिवे यथा // र्रा_३,१.४ //
दत्ते शिवपदं सिद्धिं साधकानां महोत्तमाम् /
शिवबीजं तदाख्यातं सर्वसिद्धिप्रदायकम् // र्रा_३,१.५ //
{मेर्चुर्य्:: निरुक्ति}
यतः परशिवात्सूतस्तेन सूतः स चोदितः /
संसारस्य परं पारं दत्ते'सौ पारदः स्मृतः // र्रा_३,१.६ //
रसीभवन्ति लोहानि देहा अपि सुसेवनात् /
रसेन्द्रस् तेन विख्यातो द्रवत्वाच्च रसः स्मृतः // र्रा_३,१.७ //
रसशास्त्रेषु सर्वेषु शम्भुना सूचितं पुरा /
रसो रसायनं दिव्यं सूचनान्नैव बुध्यते // र्रा_३,१.८ //
सिद्धैः शिवमुखात् प्राप्तं तेषां सिद्धिस्तु साधनात् /
सम्प्रदायक्रमो युक्तिस्तैः स्वशास्त्रेषु गोपिता // र्रा_३,१.९ //
मयापि तन्मुखात्प्राप्तं साधितं बहुधा ततः /
रसशास्त्राणि सर्वाणि समालोक्य यथाक्रमम् // र्रा_३,१.१० //
साधकानां हितार्थाय प्रकटीक्रियते'धुना /
न क्रमेण विना शास्त्रं न शास्त्रेण विना क्रमः // र्रा_३,१.११ //
शास्त्रं क्रमयुतं ज्ञात्वा यः करोति स सिद्धिभाक् /
{आचार्य}
आचार्यो ज्ञानवान्दक्षो रसशास्त्रविशारदः // र्रा_३,१.१२ //
मन्त्रसिद्धो महावीरो निश्चलः शिववत्सलः /
देवीभक्तः सदा धीरो देवतायागतत्परः // र्रा_३,१.१३ //
सर्वाम्नायविशेषज्ञः कुशलो रसकर्मणि /
एवं लक्षणसंयुक्तो रसविद्यागुरुर् भवेत् // र्रा_३,१.१४ //
{शिष्य}
गुरुभक्ताः सदाचाराः सत्यवन्तो दृढव्रताः /
निरालसाः स्वधर्मज्ञाः सदाज्ञापरिपालकाः // र्रा_३,१.१५ //
दम्भमात्सर्यनिर्मुक्ताः कुलाचारेषु दीक्षिताः /
अत्यन्तसाधकाः शान्ता मन्त्राराधनतत्पराः // र्रा_३,१.१६ //
इत्येवं लक्षणैर्युक्ताः शिष्याः स्यू रससिद्धये /
{अनुचराः}
सहायाः सोद्यमाः सर्वे यथा शिष्यास्ततो'धिकाः // र्रा_३,१.१७ //
कुलीनाः स्वामिभक्ताश्च कर्तव्या रसकर्मणि /
{बद् अल्छेमिस्त्स्}
नास्तिका ये दुराचाराश्चुम्बका गुरुतल्पगाः // र्रा_३,१.१८ //
विद्यां गृहीतुमिच्छन्ति चौर्येण च बलाच्छलात् /
न तेषां सिध्यते किंचिन्मणिमन्त्रौषधादिकम् // र्रा_३,१.१९ //
कुर्वन्ति यदि मोहेन नाशयन्ति स्वकं धनम् /
इह लोके सुखं नास्ति परलोके तथैव च // र्रा_३,१.२० //
तस्माद् भक्तिबलादेव संतुष्यति यथा गुरुः /
तथा शिष्येण सा ग्राह्या रसविद्यात्मसिद्धये // र्रा_३,१.२१ //
हस्तमस्तकयोगेन वरं लब्ध्वा सुसाधयेत् /
{रसशाला}
आतङ्करहिते देशे धर्मराज्ये मनोरमे // र्रा_३,१.२२ //
उमामहेश्वरोपेते समृद्धे नगरे शुभे /
कर्तव्यं साधनं तत्र रसराजस्य धीमता // र्रा_३,१.२३ //
अत्यन्तोपवने रम्ये चतुर्द्वारोपशोभिते /
तत्र शाला प्रकर्तव्या सुविस्तीर्णा मनोरमा // र्रा_३,१.२४ //
सम्यग्वातायनोपेता दिव्यचित्रैर्विचित्रिता /
{रसमण्डप}
तत्समीपे समे दीर्घे कर्तव्यं रसमण्डपम् // र्रा_३,१.२५ //
अतिगुप्तं सुविस्तीर्णकपाटार्गलभूषितम् /
ध्वजछत्त्रवितानाढ्यं पुष्पमालाविलम्बितम् // र्रा_३,१.२६ //
भेरीकाकलघण्टादिशृङ्गिनादविनादितम् /
भूः समा तत्र कर्तव्या सुदृढा दर्पणोपमा // र्रा_३,१.२७ //
तन्मध्ये वेदिका रम्या कर्तव्या लक्षणान्विता /
{रसलिङ्ग}
निष्कत्रयं हेमपत्त्रं रसेन्द्रो नवनिष्ककम् // र्रा_३,१.२८ //
अम्लेन मर्दयेद्यामं तेन लिङ्गं तु कारयेत् /
दोलायन्त्रे सारनाले जम्बीरस्थं दिनं पचेत् // र्रा_३,१.२९ //
{रसलिङ्ग:: वोर्स्हिप्}
तल्लिङ्गं पूजयेत्तत्र सुशुभैर् उपचारकैः /
लिङ्गकोटिसहस्रस्य यत्फलं सम्यगर्चनात् // र्रा_३,१.३० //
तत्फलं कोटिगुणितं रसलिङ्गार्चनाद् भवेत् /
ब्रह्महत्यासहस्राणि गोहत्याप्रयुतान्यपि // र्रा_३,१.३१ //
तत्क्षणाद्विलयं यान्ति रसलिङ्गस्य दर्शनात् /
स्पर्शनात्प्राप्यते मुक्तिरिति सत्यं शिवोदितम् /
वाङ्मायां श्रीमद्घोरेण मन्त्रराजेन वार्चयेत् // र्रा_३,१.३२ //
अष्टादशभुजं शुभ्रं पञ्चवक्त्रं त्रिलोचनम् // र्रा_३,१.३३ //
प्रेतारूढं नीलकण्ठं रसलिङ्गं विचिन्तयेत् /
तस्योत्सङ्गे महादेवीम् एकवक्त्रां चतुर्भुजाम् // र्रा_३,१.३४ //
अक्षमालाङ्कुशं दक्षे वामे पाशाभयं शुभम् /
दधन्तीं तप्तहेमाभां पीतवस्त्रां विचिन्तयेत् // र्रा_३,१.३५ //
वाङ्माया श्री कामराजशक्तिर् बीजरसाङ्कुशा /
यै नमो द्वादशैतेषां कामविद्या रसाङ्कुशा // र्रा_३,१.३६ //
अनया पूजयेद्देवीं गन्धपुष्पाक्षतादिभिः /
नन्दिभृङ्गिमहाकालान्पूजयेत् पूर्वदिक्क्रमात् // र्रा_३,१.३७ //
पूजयेन्नाममन्त्रैस्तु प्रणवादिनमो'न्तकैः /
एवं नित्यार्चनं तत्र कर्तव्यं रससिद्धये // र्रा_३,१.३८ //
{रसदीक्षा}
रसदीक्षा शिवेनोक्ता दातव्या साधकाय वै /
यथोक्तेन विधानेन गुरुणा मुदितात्मना // र्रा_३,१.३९ //
सुमुहूर्ते सुनक्षत्रे चन्द्रताराबलान्विते /
कलशं तोयसम्पूर्णं हेमरत्नफलैर्युतम् // र्रा_३,१.४० //
स्थापयेद् रसलिङ्गाग्रे दिव्यवस्त्रेण वेष्टितम् /
गन्धपुष्पाक्षतधूपदीपैर् नैवेद्यतो 'र्चयेत् // र्रा_३,१.४१ //
पूजान्ते हवनं कुर्याद्योनिकुण्डे सुलक्षणे /
तिलाज्यैः पायसैः पुष्पैरष्टाधिकशतैः पृथक् // र्रा_३,१.४२ //
अघोरेण रसाङ्कुश्या होमान्ते शिष्यमावहेत् /
काकिनीशक्तिसंयुक्तं रससिद्धिपरायणम् // र्रा_३,१.४३ //
{काकिनी (देफ़्.)}
यस्याः संकुचिताः केशाः श्यामा या पद्मलोचना /
सुरूपा तरुणी चित्रा विस्तीर्णजघना शुभा // र्रा_३,१.४४ //
संकीर्णरदना पीनस्तनभारेण चानता /
चुम्बनालिङ्गनस्पर्शकोमला मृदुभाषिणी // र्रा_३,१.४५ //
अश्वत्थपत्त्रसदृशयोनिदेशेन शोभिता /
कृष्णपक्षे पुष्पवती सा नारी काकिनी स्मृता // र्रा_३,१.४६ //
रसबन्धे प्रयोगे च उत्तमा रससाधने /
{काकिणी:: सुब्स्तितुते}
तदभावे सुरूपा तु या काचित् तरुणाङ्गना // र्रा_३,१.४७ //
तस्या देयं त्रिसप्ताहं गन्धकं घृतसंयुतम् /
कर्षैकैकं प्रभाते तु सा भवेत्काकिनीसमा // र्रा_३,१.४८ //
{रसदीक्षा (चोन्त्.)}
एवं शक्तियुतो यो 'सौ दीक्षयेत्तं गुरूत्तमः /
सुस्नातम् अभिषिञ्चेत विमलैः कलशोदकैः // र्रा_३,१.४९ //
अघोरमङ्कुशीं विद्यां दद्याच्छिष्याय सद्गुरुः /
यथाशक्त्याथ शिष्येण दातव्या गुरुदक्षिणा // र्रा_३,१.५० //
अथाज्ञया गुरोर्मन्त्रं लक्षं लक्षं पृथग्जपेत् /
दशांशेन हुनेत् कुण्डे त्रिकोणे हस्तमात्रके // र्रा_३,१.५१ //
कमलं चतुरस्रं च चतुर्द्वारैः सुशोभितम् /
जातिपुष्पं त्रिमध्वक्तं पूर्णान्ते कन्यकार्चनम् /
कृत्वाथ प्रविशेच्छालां शुभां लिप्तां सुवेदिकाम् // र्रा_३,१.५२ //
षट्कोणं मण्डलं तत्र सिन्दूरेण द्विहस्तकम् /
वेदिकायां लिखेत्सम्यक् तद्बहिश्चाष्टपत्त्रकम् // र्रा_३,१.५३ //
कमलं चतुरस्रं च चतुर्द्वारेषु शोभितम् /
कर्णिकायां न्यसेत्खल्वं लोहजं स्वर्णरेखितम् // र्रा_३,१.५४ //
तन्मध्ये रसराजं तु पलानां शतमात्रकम् /
पञ्चाशत्पञ्चविंशं वा पूजयेद् रसलिङ्गवत् // र्रा_३,१.५५ //
वज्रवैक्रान्तवज्राभ्रकान्तपाषाणटङ्कणम् /
भूनागं शक्तयश्चैताः षट्सु पत्त्रेषु पूजयेत् // र्रा_३,१.५६ //
{उपरसाः}
गन्धतालककासीसशिलाकङ्कुष्ठभूखगम् /
राजावर्तो गैरिकं च ख्याता उपरसा अमी // र्रा_३,१.५७ //
{उपरस:: वोर्स्हिप्}
पूज्या अष्टदलेष्वेते पूर्वादीशान्तगाः क्रमात् /
{महारसाः}
रसकं विमला ताप्यं चपला तुत्थमञ्जनम् // र्रा_३,१.५८ //
हिङ्गुलं सस्यकं चैव ख्याता एते महारसाः /
पूर्वादीशानपर्यन्तं पत्त्राग्रेषु प्रपूजयेत् // र्रा_३,१.५९ //
पूर्वद्वारे स्वर्णरौप्ये दक्षिणे ताम्रसीसके /
पश्चिमे वङ्गकान्तौ च उत्तरे तीक्ष्णमुण्डके // र्रा_३,१.६० //
सर्वमेतमघोरेण पूजयेद् अङ्कुशान्वितम् /
{औस्स्तत्तुन्ग् देस् अल्छेमिस्तेन्}
विडकाञ्जिकयन्त्राणि क्षारमृल्लवणानि च // र्रा_३,१.६१ //
कोष्ठी मूषा वङ्कनाली तुषाङ्गारवनोपलाः /
भस्त्रिका दंशकान् एका शिला खल्वो'प्युदूखलम् // र्रा_३,१.६२ //
स्वर्णकारोपकरणं समस्ततुलनानि च /
मृत्काष्ठताम्रलोहाद्यपात्राणि विविधानि च // र्रा_३,१.६३ //
दिव्यौषधानि वर्गाश्च रञ्जकं स्नेहनानि च /
एतानि द्वारबाह्ये तु मूलमन्त्रेण पूजयेत् // र्रा_३,१.६४ //
वाङ्मायां हें ततः क्ष्में च क्ष्मश्च पञ्चाक्षरो मनुः /
अनेन मूलमन्त्रेण भैरवं तत्र पूजयेत् // र्रा_३,१.६५ //
{रससिद्धस्}
सर्वेषां रससिद्धानां नामानि कीर्तयेत्तदा /
व्यालाचार्यश्चन्द्रसेनः सुबुद्धिर्नरवाहनः // र्रा_३,१.६६ //
नागार्जुनो रत्नघोषः सुरानन्दो यशोधरः /
इन्द्रद्युम्नश्च माण्डव्यश्चर्पटिः शूरसेनकः // र्रा_३,१.६७ //
वाडबो नागबुद्धिश्च खण्डः कापालिको हरः /
कामली तात्त्विकः शम्भुर्लोको लम्पटशारदौ // र्रा_३,१.६८ //
बाणासुरो मुनिश्रेष्ठो गोविन्दः कपिलो बलिः /
एते सर्वे तु भूपेन्द्रा रससिद्धा महाबलाः // र्रा_३,१.६९ //
चरन्ति सर्वलोकेषु निर्जरामरणाः सदा /
सप्तविंशतिसंख्याका रससिद्धिप्रदायकाः // र्रा_३,१.७० //
वन्द्याः पूज्याः प्रयत्नेन ततः कुर्याद्रसायनम् /
हर्षयेद् द्विजदेवांश्च तर्पयेदिष्टदेवताम् // र्रा_३,१.७१ //
कुमारीयोगिनीयोगिमुनिमायिकसाधकान् /
तर्पयेत्पूजयेद् भक्त्या निजशक्त्यनुसारतः // र्रा_३,१.७२ //
इत्येवं सर्वसम्भारयुक्तं कुर्याद्रसोत्सवम् /
सर्वविघ्नप्रशान्त्यर्थं सर्वेप्सितफलप्रदम् // र्रा_३,१.७३ //
अन्यथा चेद्विमूढात्मा मन्त्रदीक्षाक्रमं विना /
कर्तुमिच्छति सूतस्य साधनं गुरुवर्जितः // र्रा_३,१.७४ //
नासौ सिद्धिमवाप्नोति यत्नकोटिशतैरपि /
तस्मात् सर्वप्रयत्नेन शास्त्रोक्तां कारयेत् क्रियाम् // र्रा_३,१.७५ //
सम्यक्साधनसोद्यमा गुरुयुता राजाज्ञयालंकृता नानाकर्मणि कोविदा रसपरास्त्वाढ्या जनैश्चार्थिताः /
मात्रायन्त्रसुपाककर्मकुशलाः सर्वौषधीकोविदास्तेषां सिध्यति नान्यथा विधिबलात् श्री पारदः पारदः // र्रा_३,१.७६ //


र्रा, ३, २
भक्त्या शास्त्रविचारणादनुदिनं पूजाविधेः पालनात् स्वात्मानन्दनिमज्जनात् परहितात् कार्यक्रियागोपनात् /
नित्यं सद्गुरुसेवनाद् अनुभवात् सूतस्य सद्भावनाद् दास्यन्ते निजरश्मयो वरबलात् सत्सम्प्रदायात्स्फुटम् // र्रा_३,२.१ //
रसादिलोहपर्यन्तं शोधने मारणे हितम् /
भावनायां क्वचिच् चैव नानावर्गो निगद्यते // र्रा_३,२.२ //
{देफ़ौल्त् वलुएस्}
अङ्गे नोक्ते भवेन्मूलं द्रवः सर्वाङ्गतो भवेत् /
अमात्रायां समा मात्रा विज्ञेया रसकर्मणि // र्रा_३,२.३ //
{क्षारवर्ग}
तिलापामार्गकदलीचित्रकार्द्रकमूलकम् /
शिग्रुमोक्षपलाशं च सर्वमन्तःपुटे दहेत् // र्रा_३,२.४ //
समालोड्य जलैर्वस्त्रैर्बद्ध्वा ग्राह्यमधोजलम् /
शोधयेत् पाचयेदग्नौ मृद्भाण्डेन तु तज्जलम् // र्रा_३,२.५ //
ग्राह्यं क्षारावशेषं तद् वृक्षक्षारमिदं स्मृतम् /
{श्वेतवर्ग, शुक्लवर्ग}
चुन्नं कूर्पं शङ्खशुक्तिवराटैः शुक्लवर्गकः // र्रा_३,२.६ //
{विड्वर्ग}
कपोतचाषगृध्राणां शिखिकुक्कुटयोश्च विट् /
{अम्लवर्ग}
चाङ्गेरी चणकाम्लं तु मातुलुङ्गाम्लवेतसम् // र्रा_३,२.७ //
चिञ्चानारङ्गजम्बीरमम्लवर्ग इति स्मृतः /
{लवणपञ्चक}
सामुद्रं सैन्धवं काचं चुल्लिका च सुवर्चलम् // र्रा_३,२.८ //
चूलिकानवसारः स्याद् एतल्लवणपञ्चकम् /
{त्रिक्षार}
सज्जीक्षारं यवक्षारं टङ्कणं च तृतीयकम् // र्रा_३,२.९ //
{मूत्रवर्ग}
क्षारत्रयमिदं ख्यातम् अजाश्वमहिषीगवाम् /
नारीमेषीखरोष्ट्राणां मूत्रवर्गो गजस्य च // र्रा_३,२.१० //
{मित्रपञ्चक}
मध्वाज्यटङ्कणं गुञ्जा गुडः स्यान् मित्रपञ्चकम् /
{पित्तवर्ग}
नराश्वशिखिगोमत्स्यपित्तानि पित्तवर्गके // र्रा_३,२.११ //
{वसावर्ग}
मत्स्याहिनरमेषीणां शिखिनां च वसा मता /
{रक्तवर्ग}
मञ्जिष्ठा कुङ्कुमं लाक्षा दाडिमं रक्तचन्दनम् // र्रा_३,२.१२ //
बन्धूकं करवीरं च रक्तवर्गो ह्ययं भवेत् /
{पीतवर्ग}
कुसुम्भं किंशुकं रात्रिः पतंगं मदयन्तिका // र्रा_३,२.१३ //
पीतवर्गो ह्ययं ख्यातो दिव्यौषधिगणं शृणु /
{दिव्यौषधिगण}
अजकर्णी शङ्खपुष्पी रुदन्ती काकतुण्डिका // र्रा_३,२.१४ //
हंसपादी व्याघ्रनखी चाण्डाली क्षीरकन्दकः /
वन्ध्याकर्कोटकी रम्भा गोजिह्वा कोकिलाक्षकः // र्रा_३,२.१५ //
शाकवृक्षो हेमवल्ली पातालगरुडी शमी /
कटुतुम्बी वज्रलता सूरणं वनसूरणम् // र्रा_३,२.१६ //
मेषशृङ्गी चक्रमर्दो जलकुम्भी शतावरी /
गुञ्जा कोशातकी नीली आखुकर्णी त्रिपर्णिका // र्रा_३,२.१७ //
कुक्कुटी कृष्णतुलसी पुङ्खा श्वेतापराजिता /
गरुडी लाङ्गली ब्राह्मी चाङ्गेरी पद्मचारिणी // र्रा_३,२.१८ //
{वज्रशोधनम् (१)}
गृहीत्वाथ शुभं वज्रं व्याघ्रीकन्दोदरे क्षिपेत् /
महिषीविष्ठया लिप्त्वा तुलाग्नौ च पुटे पचेत् // र्रा_३,२.१९ //
अहोरात्रात्समुद्धृत्य हयमूत्रैर्निषेचयेत् /
व्याघ्रीकन्दे पुनः क्षिप्त्वा वज्रकंदोदरे क्षिपेत् /
हयमूत्रैर् निषिञ्च्याच्च पुटेत्सिञ्च्याच्च पूर्ववत् // र्रा_३,२.२० //
एवं सप्तदिनैः शुद्धं वज्रं स्यान्नात्र संशयः /
{वज्रशोधनम् (२)}
कुलत्थकोद्रवक्वाथहयमूत्रस्नुहीपयः // र्रा_३,२.२१ //
क्षिप्त्वा भाण्डे क्षिपेत्तस्मिन् व्याघ्रीकन्दगतं पविम् /
दोलायंत्रे दिवारात्रौ समुद्धृत्य पुनः क्षिपेत् // र्रा_३,२.२२ //
व्याघ्रीकन्दं महाकन्दे क्षिप्त्वा गजपुटे पचेत् /
तत्पक्वं काञ्चनीद्रावैः सेचयेच्छुद्धिमाप्नुयात् /
{वज्रशोधनम् (३)}
आखुकर्णी मेघनादः प्रियङ्गुर्मेषशृङ्गिका /
अम्लवेतसनिर्गुण्डीकुलत्थकोद्रवाः शमी // र्रा_३,२.२३ //
मुनिश्च हयमूत्रेण कषायं कारयेच्छुभम् /
जम्बीरे सूरणे वाथ क्षिप्त्वा वज्रं दिनं पचेत् // र्रा_३,२.२४ //
पूर्वक्वाथेन दोलायां शुद्धिमाप्नोति नान्यथा /
{वज्र:: मारण}
शुद्धं वज्रं मत्कुणानां रक्तैर्लिप्त्वा धमेत्तु तत् // र्रा_३,२.२५ //
अग्निवर्णं क्षिपेन्मूत्रे गर्दभोत्थे पुनः पुनः /
लेपितं धामितं तद्वदेवं कुर्यात् त्रिसप्तधा // र्रा_३,२.२६ //
{वज्र:: मारण}
तालकं मत्कुणैः पिष्ट्वा गोले तस्मिन्क्षिपेत्तु तत् /
रुद्ध्वा मूषां धमेद् दार्ढ्यात् हयमूत्रे विनिक्षिपेत् // र्रा_३,२.२७ //
समुद्धृत्य पुनस्तद्वत् सप्तवारान्मृतो भवेत् /
{वज्रमारणम् (३)}
मेषशृंगी भुजगास्थि कूर्मपृष्ठं शिलाजतु // र्रा_३,२.२८ //
गन्धकं कान्तपाषाणं मुनिपुष्पं सतालकम् /
त्रिक्षारं पंचलवणं मेषशृङ्गीन्द्रवारुणी // र्रा_३,२.२९ //
वज्रवल्ली मूषकर्णी बदरीकुड्मलानि च /
मूषकस्य मलं स्तन्यं स्नुह्यर्कक्षीरमत्कुणाः // र्रा_३,२.३० //
पञ्चाङ्गां शरपुङ्खां च हस्तिनीरं नृछागयोः /
पेटारीबीजं स्त्रीपुष्पं पारावतमलं शिलाम् // र्रा_३,२.३१ //
पुष्पाणि चैव वाकुच्याः पञ्चाङ्गं निम्बकस्य च /
धात्रीवृक्षस्य पञ्चाङ्गं गोरम्भा चाजमूत्रकम् // र्रा_३,२.३२ //
हंसपादी वज्रकन्दं बृहतीफलसूरणे /
गोजिह्वा कर्कटं मांसं मूत्रवर्गं च मिश्रयेत् // र्रा_३,२.३३ //
एतत्समस्तं व्यस्तं वा यथालाभं सुपिण्डितम् /
तत्पिण्डे निक्षिपेद्वज्रमन्धमूषागतं पुटेत् // र्रा_३,२.३४ //
कुलत्थं कोद्रवं पिष्ट्वा हयमूत्रैर्विलोडयेत् /
तन्मध्ये सेचयेत्तप्तां मूषां पुटविनिर्गताम् // र्रा_३,२.३५ //
एवं पुनः पुनः कुर्यादेकविंशतिवारकम् /
आदाय पूर्वजं वज्रताले मत्कुणपेषिते // र्रा_३,२.३६ //
गोलके निक्षिपेद्रुद्ध्वा मूषां तीव्रानले धमेत् /
इत्येवं सप्तधा धाम्यं हयमूत्रैर् निषेचयेत् // र्रा_३,२.३७ //
अनेन क्रमयोगेन मृतं भवति निश्चितम् /
तं मृतं चूर्णयेत्खल्वे सिद्धयोग उदाहृतः // र्रा_३,२.३८ //
{मेर्चुर्य्:: शोधन}
भ्रामकस्य मुखं ताप्यं पेटारीबीजटङ्कणे /
क्षारं चोत्तरवारुण्या गन्धकं तालकं शमी // र्रा_३,२.३९ //
भूधरस्थं पुटैकेन समुद्धृत्य विमर्दयेत् /
पूर्ववत्पूर्वजैर्द्रावैस्तद्वद् रुद्ध्वा च पाचयेत् // र्रा_३,२.४० //
पुनर्मर्द्यं पुनः पाच्यं दशवारं च पूर्ववत् /
पातयेत्पातनायंत्रे सम्यक् शुद्धो भवेद्रसः // र्रा_३,२.४१ //
{मेर्चुर्य्:: शोधन}
रसस्य दशमांशं तु गन्धं दत्त्वा विमर्दयेत् /
जम्बीरोत्थैर्द्रवैर्यामं पात्यं पातनयन्त्रके // र्रा_३,२.४२ //
पुनर्मर्द्यं पुनः पात्यं सप्तवारं विशुद्धये /
{मेर्चुर्य्:: शोधन}
अथवा पारदं मर्द्यं तप्तखल्वे दिनावधि /
कुमारीरजनीचुन्नैः पात्यं पातनयन्त्रके // र्रा_३,२.४३ //
कन्याग्नित्रिफलाभिश्च पुनर्मर्द्यं च पातयेत् /
पुनर्मर्द्यं पुनः पात्यं सप्तवारं विशुद्धये /
इत्येवं सप्तधा कुर्यात् सम्यक् शुद्धो भवेद्रसः // र्रा_३,२.४४ //
{मेर्चुर्य्:: मर्दन:: अप्प्लिचतिओन्}
युक्तं सर्वस्य सूतस्य तप्तखल्वे विमर्दनम् /
शोधने चारणे चैव जारणे च विशेषतः /
मूर्छने मारणे चैव बन्धने च प्रशस्यते // र्रा_३,२.४५ //
{तप्तखल्व}
अजाशकृत्तुषाग्निं च भूगर्ते त्रितयं क्षिपेत् /
तस्योपरि स्थितं खल्वं तप्तखल्वमिदं भवेत् // र्रा_३,२.४६ //
खल्वं लोहमयं शस्तं मर्दकं चैव लोहजम् /
तदभावे शिलोत्थं वा योग्यं खल्वं च मर्दकम् // र्रा_३,२.४७ //
{मेर्चुर्य्:: हिङ्गुलाकृष्ट}
अथवा हिंगुलात् सूतं ग्राहयेत्तन्निगद्यते /
गोमूत्रैर् माहिषैर् मूत्रैस्तिलतैलसुराम्लकैः // र्रा_३,२.४८ //
सप्ताहं हिंगुलं पाच्यं लोहपात्रे क्रमाग्निना /
चालयेल्लोहदण्डेन द्रावं दत्त्वा पुनः पुनः // र्रा_३,२.४९ //
सद्रवं तं समादाय शिखिपित्तेन भावयेत् /
दिनान्ते पातनायन्त्रे पातयेच्चण्डवह्निना // र्रा_३,२.५० //
सप्तकञ्चुकनिर्मुक्तः ख्यातो'यं शुद्धसूतकः // र्रा_३,२.५१ //
कन्याभिस्त्रिफलाभिश्च पुनर्मर्द्यं च पातयेत् /
इत्येवं सप्तधा कुर्यात् सम्यक् शुद्धो भवेद् रसः // र्रा_३,२.५२ //
{मेर्चुर्य्:: हिङ्गुलाकृष्ट}
दिनैकं हिङ्गुलं खल्वे मर्द्यमम्लेन केनचित् /
पातयेत् पातनायंत्रे दिनान्ते तत्समुद्धरेत् /
विना कर्माष्टकेनैव सूतो'यं सर्वकार्यकृत् // र्रा_३,२.५३ //
सर्वसिद्धमतमेतदीरितं सूतशुद्धिकरमद्भुतं परम् /
अल्पकर्मविधिभूरिसिद्धिदं देहलोहकरणे हि शस्यते // र्रा_३,२.५४ //


र्रा, ३, ३
षट्काष्टकं ह्यष्टकमष्टकं च शोध्यं विमर्द्यं च यथोदितं तत् /
वज्रादिलोहान्तकमुक्तपूर्वं तद्वक्ष्यते सूतवरस्य सिद्ध्यै // र्रा_३,३.१ //
{वज्र:: सुब्त्य्पेस्}
श्वेता रक्ताः पीतकृष्णा द्विजाद्या वज्रजातयः /
पुंस्त्रीनपुंसकाश् चेति लक्षणेन तु लक्षयेत् // र्रा_३,३.२ //
{पुंवज्र:: परीक्षा}
वृत्ताः फलकसम्पूर्णास् तेजस्वन्तो बृहत्तराः /
पुरुषास्ते समाख्याता रेखाबिन्दुविवर्जिताः // र्रा_३,३.३ //
{स्त्रीवज्र:: परीक्षा}
रेखाबिन्दुसमायुक्ताः षडस्रास्ताः स्त्रियः स्मृताः /
{नपुंसक:: परीक्षा}
त्रिकोणं पत्त्रदेहं यद्दीर्घं यत्स्यान्नपुंसकम् // र्रा_३,३.४ //
सर्वेषां पुरुषाः श्रेष्ठा वेधका रसबन्धकाः /
स्त्रीवज्रा देहसिद्ध्यर्थं क्रामकं स्यान्नपुंसकम् // र्रा_३,३.५ //
{दिव्यौषधि}
अजामारी काकमाची देवदालीन्द्रवारुणी /
काकजङ्घा शिखिशिखा सर्पाक्षी नागवल्लिका // र्रा_३,३.६ //
मीनाक्षी कृष्णधत्तूरो बला नागवल्ली जया /
मुण्डी महाबला पूगी त्रिविधं चित्रकं निशा // र्रा_३,३.७ //
मूर्वा काञ्चाननं कन्या पेटारी सूर्यवर्तकः /
विष्णुक्रान्ता कारवल्ली वाकुची सिन्दुवारिका // र्रा_३,३.८ //
स्वर्णपुष्पी खण्डजारी मञ्जिष्ठा पीलुकं वचा /
स्नुही रक्तस्नुही बिल्वं कार्पासः कंगुणी घना // र्रा_३,३.९ //
पलाशाङ्कोलविजया मेघनादार्कसर्षपाः /
ब्रह्मदण्डी महाराष्ट्री श्वेता रक्ता पुनर्नवा // र्रा_३,३.१० //
उदुम्बरसोमलता कुम्भी पुष्करमूलकम् /
तिलपर्णी कृष्णजीरा वृश्चिकाली च कालिका // र्रा_३,३.११ //
करवीरो'ग्निदमनी बृहती भूमिपाटली /
यवचिञ्ची चन्द्रलता मर्कटी वनराजकम् // र्रा_३,३.१२ //
बदरी लज्जरी लाक्षा चणा वर्तुलपत्रका /
अपामार्गो भूकदम्बो विषमुष्ट्येकवीरकः // र्रा_३,३.१३ //
गोरम्भा कदली जाती मुसली सहदेविका /
एरण्डः सैन्धवं पथ्या शुंठी मण्डूकपर्णिका // र्रा_३,३.१४ //
मरूवको हिंगु वालो लक्ष्मणा हस्तिमूलिका /
क्षीरवृक्षाश्च ये सर्वे तथा नानाविधं विषम् // र्रा_३,३.१५ //
दिव्यौषधिगणः ख्यातो रसराजस्य साधने /
व्यस्तं वाथ समस्तं वा यथालाभं नियोजयेत् // र्रा_३,३.१६ //
{विषवर्गः}
तीव्रगन्धरसस्पर्शैर्विविधैस्तु वनोद्भवैः /
मर्दनात्स्वेदनात्सूतो म्रियते बध्यते'पि च // र्रा_३,३.१७ //
रक्तशृङ्गी कालकूटं हारिद्रं सक्तूकं तथा /
मौस्तिकं विषवर्गः स्यात् मूषाकरणमुच्यते /
{वज्रमूषा:: प्रोदुच्तिओन्}
तुषं वस्त्रं समं दग्धं तत्पादांशा च मृत्तिका /
कूपीपाषाणपादं च वज्रवल्ल्या द्रवैर्दिनम् // र्रा_३,३.१८ //
मर्दयेत् कारयेन्मूषां वज्राख्यां रसबन्धकाम् /
{वज्रमूषा (२)}
वल्मीकमृत्तिकाङ्गाराः पुराणं लोहकिट्टकम् // र्रा_३,३.१९ //
श्वेतपाषाणकं चैतत् सर्वं चूर्ण्यं समं समम् /
सर्वतुल्यं तुषं दग्धं सर्वं तोयैश्च मर्दयेत् // र्रा_३,३.२० //
मूषासंपुटकं कुर्यात् सन्धिं लिप्याच्च तेन वै /
सर्वकार्यकरा एषा वज्रमूषा महाबला // र्रा_३,३.२१ //
{वज्रमूषा (३)}
गारा दग्धास्तुषा दग्धा दग्धा वल्मीकमृत्तिका /
गजाश्वानां मलं दग्धं यावत्तत् कृष्णतां गतम् // र्रा_३,३.२२ //
पाषाणभेदीपत्राणि कृष्णा मृच् च समं समम् /
वज्रवल्ल्या द्रवैर्मर्द्यं दिनं वा शोषयेद् दृढम् // र्रा_३,३.२३ //
तेन कोष्ठं वङ्कनालं वज्रमूषां च कारयेत् /
वर्तुला गोस्तनाकारा वज्रमूषा प्रकीर्तिता // र्रा_३,३.२४ //
मूर्छने मारणे बन्धे द्वंद्वमेलापके हिता /
सैव छिद्रान्विता मध्यगम्भीरा सारणोचिता // र्रा_३,३.२५ //
प्रकटा शरावकाकारा बीजनिर्वापणे हिता /
{वज्र:: मारण}
सूतं धान्याभ्रकं तुल्यं दिनं पुनर्नवाद्रवैः /
मर्दितं तप्तखल्वे तु वज्रमूषान्धितं पचेत् // र्रा_३,३.२६ //
चिञ्चाबीजं मेषशृंगी स्त्रीपुष्पं चाम्लवेतसम् /
पञ्चाङ्गं शरपुङ्खायाः शशदन्ताः शिलाजतु // र्रा_३,३.२७ //
एतत्समस्तं व्यस्तं वा यथालाभं सुचूर्णयेत् /
स्नुह्यर्कोन्मत्तवारुण्याः क्षीरैः स्तन्यैर्विमर्दयेत् // र्रा_३,३.२८ //
तद्गोलके क्षिपेद्वज्रं रुद्ध्वा मूषां धमेद् दृढम् /
गुडूचीं सैन्धवं हिंगु समुस्तोत्तरवारुणीम् // र्रा_३,३.२९ //
क्वाथैः कौलत्थकैः पिष्ट्वा तस्मिन्द्रावे निषेचयेत् /
तद्वज्रं पूर्ववद्गोले क्षिप्त्वा रुद्ध्वा धमेत्तथा // र्रा_३,३.३० //
सेचनान्तं पुनः कुर्यादेकविंशतिवारकम् /
तालमत्कुणयोगेन सप्तवारं पुनर्धमेत् // र्रा_३,३.३१ //
सेचयेदश्वमूत्रेण तद्वज्रं म्रियते ध्रुवम् /
{वज्र:: मारण}
त्रिवर्षरूढकार्पासमूलमादाय पेषयेत् // र्रा_३,३.३२ //
त्रिवर्षनागवल्ल्या वा निजद्रावैः प्रपेषयेत् /
तद्गोलके क्षिपेद्वज्रं रुद्ध्वा गजपुटे पचेत् // र्रा_३,३.३३ //
एवं सप्तपुटैः पक्व एकैकेन मृतो भवेत् /
{वज्रमारणम् (६)}
तालकासीससौराष्ट्रयोर् ह्यपामार्गस्य भस्म च // र्रा_३,३.३४ //
पिष्ट्वा कौलत्थकैः क्वाथैस्तस्मिन्वज्रं सुतापितम् /
क्षिप्त्वा त्रिसप्तवाराणि म्रियते नात्र संशयः // र्रा_३,३.३५ //
{वज्रमारणम् (७)}
वैक्रान्तभस्मना सार्धं पेषयेदम्लवेतसम् /
तद्गोलके क्षिपेद्वज्रमन्धमूषागतं धमेत् // र्रा_३,३.३६ //
सेचयेदश्वमूत्रेण पूर्वगोले पुनः क्षिपेत् /
रुद्ध्वा ध्मातं पुनः सेच्यमेवं कुर्यात्त्रिसप्तकम् // र्रा_३,३.३७ //
म्रियते नात्र सन्देहः सर्वकर्मसु योजयेत् /
{वज्रमारणम् (८)}
उत्तरावारुणीक्षीरैः कान्तपाषाणजं मुखम् // र्रा_३,३.३८ //
क्षणं पिष्ट्वा तु तद्गोले वज्रं क्षिप्त्वा पचेदनु /
नृतैले गन्धतैले वा म्रियते नात्र संशयः // र्रा_३,३.३९ //
{वज्रमारणम् (९)}
भूनागं गन्धकं वाथ नारीस्तन्येन पेषयेत् /
तद्गोलस्य पचेद्वज्रं पूर्वतैले मृतं भवेत् // र्रा_३,३.४० //
{वज्रमारणम् (१०)}
स्नुहीक्षीरेण विमलां पिष्ट्वा तद्गोलके क्षिपेत् /
वज्रं निरुध्य मूषां तां शुष्कां तीव्राग्निना धमेत् // र्रा_३,३.४१ //
तप्तमश्वस्य मूत्रे तु क्षिप्त्वा वज्रं समाहरेत् /
इत्येवं सप्तधा कार्यं ततस्तालकमत्कुणाः // र्रा_३,३.४२ //
कृत्वा गोलं क्षिपेत्तस्मिन्वज्रमूषां निरुध्य च /
धामितं पूर्ववत्सेच्यं सप्तवारैर्मृतं भवेत् // र्रा_३,३.४३ //
{वज्रमारणम् (११)}
वज्रं मत्कुणरक्तेषु क्षिप्त्वा लिप्त्वातपे क्षिपेत् /
शुष्कं लेप्यं पुनः शोष्यं यावत् सप्तदिनावधि // र्रा_३,३.४४ //
विष्णुक्रान्तापेटकार्योर् द्रवैः सिञ्चेत् पुनः पुनः /
तप्तं तप्तं तु तद्वज्रं शतवारान्मृतं भवेत् // र्रा_३,३.४५ //
{वज्रमारणम् (१२)}
गन्धकं चूर्णितं भाव्यं स्त्रीपुष्पेण तु सप्तधा /
पुनः स्त्रीरजसालोड्य तस्मिन्वज्रं सुतापितम् // र्रा_३,३.४६ //
सेचयेत्तापयेदेवं मृतं स्यात्तु त्रिसप्तधा /
{वज्र:: मृदूकरण}
मातुलुङ्गगतं वज्रं रुद्ध्वा बाह्ये मृदा लिपेत् /
पचेत् पुटे समुद्धृत्य तद्वच्छतपुटैः पचेत् // र्रा_३,३.४७ //
नागवल्ल्या द्रवैर् लिप्तं तत्पत्रेणैव वेष्टितम् /
जानुमध्यस्थितं यामं तद्वज्रं मृदुतां व्रजेत् // र्रा_३,३.४८ //
{वज्रौदनं वज्रमृदूकरणम् (२)}
मातृवाहकजीवस्य मध्ये वज्रं विनिक्षिपेत् /
जम्बीरोदरगं वाथ दोलायन्त्रे दिनं पचेत् // र्रा_३,३.४९ //
कुलत्थकोद्रवक्वाथैस् त्रैफले वा कषायके /
अहोरात्रात् समुद्धृत्य जम्बीरे तु पुनः क्षिपेत् // र्रा_३,३.५० //
मातृवाहकजीवे वा क्षिप्त्वा पक्त्वा च पूर्ववत् /
पुनः क्षेप्यं पुनः पाच्यं त्रिदिनान्ते समुद्धरेत् // र्रा_३,३.५१ //
बदरीवटनिम्बानाम् अङ्कुराणि समाहरेत् /
पिष्ट्वा तद्गोलके वज्रं पूर्वपक्वं विनिक्षिपेत् // र्रा_३,३.५२ //
अश्वत्थपत्रकैर् वेष्ट्यं तद्गोलं जानुमध्यगम् /
दिनं वा धारयेत् कक्षे मृदुर्भवति निश्चितम् // र्रा_३,३.५३ //
{वज्रमृदूकरणम् (३)}
पारदं तीक्ष्णचूर्णं च दिनमम्लेन मर्दयेत् /
तद्गोले निक्षिपेद्वज्रं सूत्रेणावेष्टयेद्बहिः // र्रा_३,३.५४ //
नागवल्लीद्रवैश्चैव वेष्टितं धान्यराशिगम् /
मासान्ते तत्समुद्धृत्य नागवल्ल्या द्रवैर्लिपेत् /
तद्दलैर्वेष्टितं जानुमध्यस्थं मृदुतां व्रजेत् // र्रा_३,३.५५ //
{वज्रमृदूकरणम् (४)}
कान्तपाषाणवज्रं वा चूर्णं वा कान्तलोहजम् // र्रा_३,३.५६ //
ससूतम् अम्लयोगेन दिनमेकं विमर्दयेत् /
तद्गोले निक्षिपेद्वज्रं निम्बकार्पासकोलजैः // र्रा_३,३.५७ //
पत्रैः पिष्टैस्तु संवेष्ट्य नागवल्लीदलैस्ततः /
वेष्ट्यं तज्जानुमध्यस्थं दिनान्ते मृदुतां व्रजेत् // र्रा_३,३.५८ //
{वर्जमृदूकरणम् (५)}
एरण्डवृक्षमध्ये तु तत्फले वा क्षिपेत्पविम् /
मासमात्रात्समुद्धृत्य जानुमध्ये तु पूर्ववत् // र्रा_३,३.५९ //
कोमलं जायते वज्रं दिनान्ते नात्र संशयः /
{वज्रमृदूकरणम् (६)}
वज्रं तित्तिरमांसेन वेष्टयेन्निक्षिपेन्मुखे // र्रा_३,३.६० //
अतिस्थूलस्य भेकस्य मुखं सूत्रेण वेष्टयेत् /
निखनेद्धस्तमात्रायां भूमौ मासात्समुद्धरेत् // र्रा_३,३.६१ //
मण्डूकसंपुटे रुद्ध्वा सम्यग्गजपुटे पचेत् /
तद्वज्रं पूर्वगोलस्थं जानुमध्ये गतं दिनम् // र्रा_३,३.६२ //
भवेद्वज्रौदनं साक्षान्मार्यं पश्चाच्च योजयेत् /
सर्ववज्रौदनानां तु मारणं पूर्ववद्भवेत् // र्रा_३,३.६३ //
{वैक्रान्तशोधनम्}
त्रिक्षारैः पञ्चलवणैर् वसामूत्राम्लकोद्रवैः /
मत्स्यपित्तैस्तैलघृतैः कुलत्थैः काञ्जिकान्वितैः // र्रा_३,३.६४ //
सप्ताहं दोलकायन्त्रे व्याघ्रीकन्दगतं पचेत् /
सप्तवर्णं तु वैक्रान्तं शुद्धिमायाति निश्चितम् // र्रा_३,३.६५ //
{उपरसानां शोधनम्}
जम्बीराणां द्रवे मग्नमातपे धारयेद्दिनम् /
शुध्यन्ति टङ्कणं शंखो वराटाञ्जनगैरिकम् /
कासीसं भूखगं चैव शुद्धं योगेषु योजयेत् // र्रा_३,३.६६ //
{गन्धकशुद्धिः (१)}
यामैकं गन्धकं मर्द्यं द्रवैर् निम्बाजगन्धयोः /
शृङ्गीधत्तूरयोर्वाथ तिलपर्ण्याश्च वा द्रवैः /
तदादाय घृतैस्तुल्यं लोहपात्रे क्षणं पचेत् // र्रा_३,३.६७ //
लघ्वग्निना द्रुतं तद्वै अजाक्षीरे विनिक्षिपेत् /
इत्येवं सप्तधा कुर्याच्छुद्धिमायाति गन्धकम् // र्रा_३,३.६८ //
{गन्धकशोधनम् (२)}
करञ्जैरण्डतैलं च छागीदुग्धं च भाण्डके // र्रा_३,३.६९ //
क्षिप्त्वा तस्य मुखं रुद्ध्वा स्वच्छवस्त्रेण बुद्धिमान् /
गन्धकं धूर्तजैर् द्रावैर्दिनं भाव्यं विशोषयेत् // र्रा_३,३.७० //
तच्चूर्णं पूर्वभाण्डस्य वस्त्रोपरि निधारयेत् /
आच्छाद्य च शरावेण पृष्ठे देयं पुटं लघु // र्रा_३,३.७१ //
द्रुतं गन्धं समादाय भाव्यं धत्तूरजैर्द्रवैः /
तद्वद्द्राव्यं पुनर्भाव्यं द्रावयेच्च पुनस्ततः // र्रा_३,३.७२ //
आदाय मत्स्यपित्तेन सप्तधा भाव्यमातपे /
ततः कोशातकीबीजचूर्णेन सह पेषयेत् // र्रा_३,३.७३ //
भावयेद्भृङ्गजैर्द्रावैः सप्ताहम् आतपे खरे /
तोयेन क्षालितं शोष्यं ततो मृद्वग्निना क्षणम् // र्रा_३,३.७४ //
घृताक्ते लोहपात्रे तु द्रावितं ढालयेत्ततः /
भृङ्गराजद्रवान्तस्थं सम्यक् शुद्धं भवेत्तु तत् // र्रा_३,३.७५ //
{गन्धतैल}
अथ शुद्धस्य गन्धस्य तैलपातनमुच्यते /
अम्लपर्णी देवदाली दाडिमं मातुलुङ्गकम् // र्रा_३,३.७६ //
नारङ्गं वा यथालाभं द्रवमेकस्य चाहरेत् /
गन्धकस्य तु पादांशं टङ्कणं द्रवसंयुतम् // र्रा_३,३.७७ //
एताभ्यां गन्धकं भाव्यं घर्मे वारत्रयं पुनः /
धत्तूरस्तुलसी कृष्णा लशुनं देवदालिका // र्रा_३,३.७८ //
शिग्रुमूलं काकमाची कर्पूरं शङ्खपुष्पिका /
कृष्णागुरु च कस्तूरी वन्ध्याकर्कोटकी समम् // र्रा_३,३.७९ //
मातुलुङ्गरसैः पिष्ट्वा क्षिपेदेरण्डतैलके /
अनेन लोहपात्रस्थं भावयेत्पूर्वगन्धकम् // र्रा_३,३.८० //
त्रिवारं क्षौद्रतुल्यं तज्जायते गन्धवर्जितम् /
इदं गन्धकतैलं स्यात्तत्तद्योगेषु योजयेत् // र्रा_३,३.८१ //
{हरितालशुद्धिः (१)}
सचूर्णेणारनालेन दोलायन्त्रेण तालकम् /
दिनं पक्वं विचूर्ण्याथ भाव्यं कूष्माण्डजैर्द्रवैः // र्रा_३,३.८२ //
शोष्यं पेष्यं पुनर्भाव्यं शतवारं विशुद्धये /
{हरितालशुद्धिः (२)}
तालकं कणशः कृत्वा तालात् पादांशटङ्कणम् // र्रा_३,३.८३ //
द्वयं जम्बीरजैर् द्रावैः क्षालयेत्काञ्जिकैस्तथा /
तच्छुष्कं पोटलीबद्धं सचूर्णे काञ्जिके पचेत् // र्रा_३,३.८४ //
द्विदिनं दोलकायन्त्रे तद्वत्कूष्माण्डजैर्द्रवैः /
पाचितं शुद्धिमायाति तालं सर्वत्र योजयेत् // र्रा_३,३.८५ //
{विमलशुद्धिः}
सुवर्णवर्णं विमलं ताप्यं वा कणशः कृतम् /
पुनर्नवायाः कल्कस्थं कौलत्थे स्वेदयेज्जले // र्रा_३,३.८६ //
सैन्धवैर्बीजपूराक्तैर्युक्तं वा पोटलीकृतम् /
दोलायन्त्रे दिनं स्वेद्यं शुद्धिमायाति निश्चितम् // र्रा_३,३.८७ //
{रसकशुद्धिः}
रजस्वलारजोमूत्रै रसकं भावयेद्दिनम् /
तैरेव दिनमेकं तु मर्दयेच्छुद्धिम् आप्नुयात् // र्रा_३,३.८८ //
{उपरस:: शोधन}
पुनर्नवामेघनादकपिजम्बीरतिन्दुकैः /
अगस्तिपुष्पकुमुदयवचिञ्चाम्लवेतसैः // र्रा_३,३.८९ //
यवसूरणभूधात्रीमाण्डूकीकरवीरकैः /
कारवल्लीक्षीरकन्दरक्तोत्पलशमीवनैः // र्रा_३,३.९० //
मेषशृङ्ग्या चोष्ट्रवसाशक्रवारुणिटङ्कणैः /
तैलमत्स्यवसाव्योषैर् द्रवैरेतैः सकाञ्जिकैः // र्रा_३,३.९१ //
एतैः समस्तैर्व्यस्तैर्वा दोलायन्त्रे दिनत्रयम् /
अभ्रपत्राद्युपरसान् शुद्धिहेतोस्तु पाचयेत् // र्रा_३,३.९२ //
{उपरस:: शोधन}
सूर्यावर्तो वज्रकन्दः कदली देवदालिका /
शिग्रुः कोशातकी वन्ध्या काकमाची च वालुकम् // र्रा_३,३.९३ //
आसामेकरसेनैव त्रिक्षारपटुपञ्चकम् /
भावयेदम्लवर्गेण तीव्रघर्मे दिनावधि // र्रा_३,३.९४ //
एतत्कल्केन संलेप्यमभ्रकं वज्रमाक्षिकम् /
वैक्रांतं सस्यकं तालं कान्तपाषाणम् अञ्जनम् // र्रा_३,३.९५ //
विमलां च शिलां तुत्थमन्यानुपरसांस्तथा /
दोलायन्त्रे सारनाले पूर्वकल्कयुते पचेत् /
तीव्रानले दिनैकेन शुद्धिमायान्ति तानि वै // र्रा_३,३.९६ //
{धान्याभ्रकरणम्}
शुद्धमभ्रं भिन्नपत्रं कृत्वा व्रीहियुते दृढे /
वस्त्रे बद्ध्वा सारनाले भाण्डमध्ये विमर्दयेत् // र्रा_३,३.९७ //
हस्ताभ्यां स्वयमायाति यावदम्लान्तरे तु तत् /
द्रवं त्यक्त्वा तु तच्छोष्यं दिनं धान्याभ्रकं भवेत् // र्रा_३,३.९८ //
{अभ्र:: मारण:: निश्चन्द्र}
एतद्धान्याभ्रकं मर्द्यं भानुदुग्धैर् दिनावधि /
कृत्वा पूपं भानुपत्रैर्वेष्टितं पाचयेत्पुटे // र्रा_३,३.९९ //
इत्येवं दशधा पाच्यं दुग्धैर्भाव्यं पुनः पुनः /
ततो वटजटाक्वाथैर्मर्द्यं दशपुटैः पचेत् // र्रा_३,३.१०० //
सघृतैर् महिषीक्षीरैर्मर्द्यं देयं पुटत्रयम् /
निश्चन्द्रं जायते ह्यभ्रं योजनीयं रसायने // र्रा_३,३.१०१ //
{अभ्रकभस्म (२)}
पुनर्नवाद्यौषधानि ख्यातानि ह्यभ्रशोधने // र्रा_३,३.१०२ //
धान्याभ्रकं तु तैरेव त्रिदिनं तु पुटे पचेत् /
पूर्ववत्क्रमयोगेन म्रियते पञ्चभिः पुटैः // र्रा_३,३.१०३ //
{मेतल्स्:: शोधन}
तैले तक्रे गवां मूत्रे काञ्जिके रविदुग्धके /
कुलत्थानां कषाये च जम्बीराणां द्रवे तथा // र्रा_३,३.१०४ //
तप्त्वा तप्त्वा निषिञ्चेद् एकैकस्मिंस्तु सप्तधा /
स्वर्णादिलोहपत्राणि शुद्धिमायान्ति निश्चितम् // र्रा_३,३.१०५ //
{लेअद्, तिन्:: शोधन}
द्राविते नागवङ्गे च पचेत्तद्वद्विशुद्धये /
{ब्रोन्ज़े, चोप्पेर्:: शोधन}
त्रिक्षारं पंचलवणं जम्बीराम्लेन सप्तधा // र्रा_३,३.१०६ //
भावयेदातपे तीव्रे तत्कल्केन विलेप्य च /
घोषारताम्रपत्राणां शुद्ध्यै गजपुटे पचेत् // र्रा_३,३.१०७ //
{लेअद्:: मारण}
लोहपात्रे पचेन्नागं तुल्यं यावद्द्रुतं भवेत् /
चाल्यं पलाशदण्डेन भस्मीभूतं समुद्धरेत् // र्रा_३,३.१०८ //
भस्मतुल्यां शिलां तस्मिन्क्षिप्त्वा चाम्लेन केनचित् /
पेषयेद्याममात्रं तु रुद्ध्वा गजपुटे पचेत् // र्रा_३,३.१०९ //
स्वाङ्गशीतं पुनः पिष्ट्वा विंशत्यंशशिलायुतम् /
अम्लेन याममात्रं च रुद्ध्वा पचेच्च पूर्ववत् /
एवं षष्टिपुटैः पक्वो मृतो भवति पन्नगः // र्रा_३,३.११० //
{इरोन् (गेन्.):: मारण}
नारीस्तन्येन सम्पिष्टं हिङ्गूलं पलपञ्चकम् // र्रा_३,३.१११ //
तेन लोहस्य पत्राणि लेपयेत् पलपञ्चकम् /
रुद्ध्वा गजपुटे पच्यात् कषायैस्त्रैफलैः पुनः // र्रा_३,३.११२ //
जम्बीरैर् आरनालैर्वा विंशांशदरदेन च /
पिष्ट्वा रुद्ध्वा पुटेल्लोहं तद्वत्पाच्यं पुनः पुनः // र्रा_३,३.११३ //
चत्वारिंशत्पुटैरेव तीक्ष्णं कान्तं च मुण्डकम् /
म्रियते नात्र संदेहो दत्त्वा दत्त्वैव हिङ्गुलम् // र्रा_३,३.११४ //
{वङ्गभस्म}
लोहपात्रे द्रुते वङ्गे पादांशं तालकं क्षिपेत् /
चाल्यम् अश्वत्थदण्डेन जातं भस्म समुद्धरेत् // र्रा_३,३.११५ //
तद्भस्म हरितालं तु तुल्यमम्लेन मर्दयेत् /
पलाशकद्रवैर्वाथ यामान्ते चोद्धृतं पुटेत् // र्रा_३,३.११६ //
उद्धृत्य दशमांशेन तालेन सह मर्दयेत् /
पूर्वद्रावैस्तु यामैकं रुद्ध्वा गजपुटे पचेत् /
चत्वारिंशत्पुटैरेवं पक्वं स्यान्मृतवङ्गकम् // र्रा_३,३.११७ //
{चोप्पेर्:: मारण}
कण्टवेधीकृतं ताम्रपत्रं तुल्यांशगन्धकैः // र्रा_३,३.११८ //
अम्लपिष्टैः प्रलिप्याथ रुद्ध्वा गजपुटे पचेत् /
उद्धृत्य चूर्णयेत्तस्मिन् पादांशं गन्धकं क्षिपेत् // र्रा_३,३.११९ //
जम्बीरैरारनालैर्वा पिष्ट्वा रुद्ध्वा पुटेत् पुनः /
एवं चतुःपुटैः पच्याद्गन्धो देयः पुटे पुटे // र्रा_३,३.१२० //
मातुलुङ्गद्रवैरेवं पुटमेकं प्रदापयेत् /
सितशर्करया पञ्चपुटं देयं मृतं भवेत् // र्रा_३,३.१२१ //
{सिल्वेर्:: मारण}
माक्षिकेनाम्लपिष्टेन तत्तुल्यं तारपत्रकम् /
लिप्त्वा रुद्ध्वा पुटे पक्त्वा समुद्धृत्य विचूर्णयेत् // र्रा_३,३.१२२ //
कणामाक्षिकसिन्धूत्थभूधात्र्यश्च समं समम् /
पूर्वचूर्णेन तुल्यांशमिदमम्लेन मर्दयेत् // र्रा_३,३.१२३ //
रुद्ध्वा गजपुटे पच्यात्तैरेव मर्दयेत्पुटेत् /
एवं सप्तपुटैः पक्वं तारं भस्मत्वमाप्नुयात् // र्रा_३,३.१२४ //
{गोल्द्:: मारण}
मृतं नागं स्नुहीक्षीरैरथवाम्लेन केनचित् /
पिष्ट्वा तेन समांशेन स्वर्णपत्राणि लेपयेत् // र्रा_३,३.१२५ //
रुद्ध्वा गजपुटे पक्त्वा समुद्धृत्य विचूर्णयेत् /
तस्मिन्नेवं मृतं नागमष्टमांशेन लेपयेत् // र्रा_३,३.१२६ //
यामैकं मर्दयेद् अम्लै रुद्ध्वा गजपुटे पचेत् /
एवमष्टपुटैः पक्वं मृतं भवति हाटकम् /
{ब्रस्स्, ब्रोन्ज़े:: मारण}
आरे घोषे प्रकर्तव्यं ताम्रवन्मारणं परम् // र्रा_३,३.१२७ //
विविधपरमयोगैर् युक्तिर्युक्तैः प्रसिद्धैरनुभवपथदृष्टैः शोधनं मारणं च /
पविबलिगगनानां सर्वलोहे विशेषाद् गदितमिह हितार्थं वार्तिकानां विभूत्यै // र्रा_३,३.१२८ //


र्रा, ३, ४
सम्यक् सिद्धमतान्तरैः समुचितैः सत्संप्रदायैः शुभैः ख्यातैर् गन्धकजारणादिविविधैर्योगैः सुसिद्धैः क्रमात् /
यद्दृष्टं सुलभं सुवर्णकरणं तारस्य संरंजनात् /
सत्यं सज्जनरक्षणातुरतया संतन्यते तत्त्वतः // र्रा_३,४.१ //
{गन्धपिष्टि}
दशनिष्कं शुद्धसूतं निष्कैकं शुद्धगन्धकम् /
स्तोकं स्तोकं क्षिपेत्खल्वे मर्दकेन शनैः शनैः // र्रा_३,४.२ //
कुट्टनाज्जायते पिष्टिः सेयं गन्धकपिष्टिका /
{स्वर्णपिष्टि}
भागत्रयं शुद्धसूतं भागैकं शुद्धहाटकम् // र्रा_३,४.३ //
अम्लेन मर्दयेद्यामं ख्यातेयं स्वर्णपिष्टिका /
{सुल्फ़ुर्:: षड्गुणजारण}
गन्धपिष्टिं हेमपिष्ट्या समया वेष्टयेद्बहिः // र्रा_३,४.४ //
वस्त्रेण वेष्टयेद् गाढं सूताख्ये लोहसंपुटे /
निधाय पोटलीमध्ये सर्वतुल्यं च गन्धकम् // र्रा_३,४.५ //
क्षिप्त्वा निरोधयेत्संधिं मृल्लोणेन च रोधयेत् /
भूधराख्ये पुटे पक्त्वा जीर्णे गन्धं पुनः क्षिपेत् // र्रा_३,४.६ //
षड्गुणे गन्धके जीर्णे शनैर्वस्त्रं निवारयेत् /
पुनः पुनः समं गन्धं दत्त्वा जार्यं शनैः शनैः // र्रा_३,४.७ //
निःशेषं नैव कर्तव्यं प्रमादाद्याति सूतकः /
एवं शतगुणे जीर्णे यन्त्रादुद्धृत्य पिष्टिकाम् // र्रा_३,४.८ //
{वेध:: सिल्वेर् => गोल्द्}
तत्तुल्ये संपुटे हेम्नि रुद्ध्वा बाह्ये च वेष्टयेत् /
कुमारीद्रवपिष्टेन काचेनाङ्गुलमात्रकम् // र्रा_३,४.९ //
तद्बहिष्टङ्कणेनैव लोणमृत्तिकया ततः /
वेष्ट्यम् अङ्गुलितैलेन सूर्यतापेन शोषितम् // र्रा_३,४.१० //
कोष्ठीयन्त्रे गतं धाम्यं वङ्कनाले दृढाग्निना /
तत्खोटं जायते दिव्यं सिन्दूरारुणसंनिभम् // र्रा_३,४.११ //
तेन वेधस्तु तारस्य द्रुतस्य शतभागतः /
देयः संजायते स्वर्णं सिद्धयोग उदाहृतः // र्रा_३,४.१२ //
{गन्धपिष्टि}
गन्धकं शोधितं चूर्ण्यं सप्तधा कनकद्रवैः /
भावयेदातपे तद्वन्नारीणां रजसा पुनः // र्रा_३,४.१३ //
तद् गन्धं कर्षमेकं तु नरपित्तेन लोलितम् /
पलैकं पारदं शुद्धम् आतपे खर्परे क्षिपेत् // र्रा_३,४.१४ //
तत्पृष्ठे लोलितं गन्धं क्षिप्त्वाङ्गुष्ठेन मर्दयेत् /
पिष्टिका जायते दिव्या सर्वकामफलप्रदा // र्रा_३,४.१५ //
{गन्धपिष्टि}
तिलपर्णीरसेनैव सप्तधा शुद्धगंधकम् /
भावयेत्पेषयेत्तच्च छायाशुष्कं पुनः पुनः // र्रा_३,४.१६ //
शुद्धं सूतं पलैकं च मूषायां हि निधापयेत् /
शुद्धस्वर्णस्य गुलिकां निष्कमात्रां विनिक्षिपेत् // र्रा_३,४.१७ //
तां मूषां वालुकायन्त्रे स्थापयेत्पूर्वगन्धकम् /
त्रुटिशस्त्रुटिशो दत्त्वा चुल्ल्यां मन्दाग्निना पचेत् // र्रा_३,४.१८ //
पादांशे गन्धके जीर्णे जायते गन्धपिष्टिका /
गन्धपिष्टिः पृथग्ग्राह्या स्वर्णस्य गुलिकां विना // र्रा_३,४.१९ //
{गन्धपिष्टि}
छायायां गन्धकं भाव्यं शतधा मर्कटीद्रवैः /
घर्मे मृत्खर्परे सूतं क्षिपेत् किंचिच् च गन्धकम् // र्रा_३,४.२० //
मर्कटीद्रवसंयुक्तं जीर्णे गन्धे द्रवं पुनः /
देयं पादांशकं यावद्गन्धकं सद्रवं क्रमात् // र्रा_३,४.२१ //
जायते पिष्टिका दिव्या सर्वकामफलप्रदा /
{गन्धपिष्टि}
गन्धकं सूक्ष्मचूर्णं तु काञ्जिकैः क्षालयेत्त्रिधा // र्रा_३,४.२२ //
त्रिधा जम्बीरजैर्द्रावैर्हंसपाद्याश्च सप्तधा /
कर्पूरं च पृथग्भाव्यं श्वेताद्रिकर्णिकाद्रवैः // र्रा_३,४.२३ //
आतपे त्रीणि वाराणि ततो जारणमारभेत् /
द्विगुञ्जामात्रकर्पूरैर् यन्त्रगर्भं प्रलेपयेत् // र्रा_३,४.२४ //
तद्गर्भे भावितं गन्धं सार्धनिष्कं प्रदापयेत् /
शुद्धसूतं पलं चार्धं कर्पूरं पूर्वतुल्यकम् // र्रा_३,४.२५ //
पूर्वतुल्यं ततो गन्धं क्रमेणाथ प्रदापयेत् /
श्वेताद्रिकर्णिकामूलं गोमूत्रेण प्रपेषयेत् // र्रा_३,४.२६ //
आच्छाद्य तेन कल्केन शरावेण निरुध्य च /
पाचयेन्नलिकायन्त्रे दिनान्ते तं समुद्धरेत् // र्रा_३,४.२७ //
कर्पूरादि पुनर्देयं तद्वज्जार्यं दिनावधि /
इत्येवं तु पुनः कुर्याज्जायते गन्धपिष्टिका // र्रा_३,४.२८ //
{गन्धपिष्टि}
पारदस्य पलैकं तु कर्षैकं शुद्धगन्धकम् /
स्निग्धखल्वे कराङ्गुल्या देवदालीद्रवे प्लुतम् // र्रा_३,४.२९ //
मर्दयेदातपे तीव्रे जायते गन्धपिष्टिका /
{गन्धपिष्टि}
शुद्धसूतं पलैकं तु कर्षार्धं शुद्धगन्धकम् // र्रा_३,४.३० //
निधाय ताम्रखल्वे तु तदधो'ग्निं मृदुं क्षिपेत् /
कराङ्गुष्ठेन संमर्द्य यामाद्भवति पिष्टिका // र्रा_३,४.३१ //
{गन्धपिष्टि:: स्तम्भन}
तिक्तकोशातकीबीजं चाण्डालीकन्द एव च /
नारीस्तन्येन सम्पिष्य लेपयेद् गन्धपिष्टिकाम् // र्रा_३,४.३२ //
निक्षिपेत्सूरणे कन्दे क्षीरकन्दोदरे तथा /
वन्ध्याकर्कोटकीवज्रकन्दे वा कुडुहुञ्जिके // र्रा_३,४.३३ //
मुखं कन्दस्य मज्जाभी रुद्ध्वा कन्दं मृदा लिपेत् /
पुटयेद्भूधरे यन्त्रे करीषाग्नौ दिनावधि // र्रा_३,४.३४ //
ऊर्ध्वाधः परिवर्तेन यथा कन्दो न दह्यते /
ततः पिष्टीं समुद्धृत्य स्तम्भिता जायते ध्रुवम् // र्रा_३,४.३५ //
{गन्धपिष्टि:: स्तम्भित:: जारण}
अथास्या जारणा कार्या स्तनाख्ये लोहसंपुटे /
निधाय जारयेद्गन्धं तुल्यं तुल्यं तु भूधरे // र्रा_३,४.३६ //
जीर्णे गन्धे पुनर्देयं यन्त्रे जार्यं च पूर्ववत् /
एवं शतगुणं जार्यं जीर्णे यन्त्रात्समुद्धरेत् // र्रा_३,४.३७ //
सर्वासां गन्धपिष्टीनां रञ्जनं स्यात्तु जारणात् /
{गन्धपिष्टि:: मारण}
दिव्यौषधगणद्रावैः पिष्टिः खल्वे विमर्दयेत् /
दिनान्ते गोलकं कृत्वा बीजैर् दिव्यगणोद्भवैः // र्रा_३,४.३८ //
लेपयेद्वज्रमूषां तु गोलं तत्र निरोधयेत् /
दिनैकं भूधरे पच्यादूर्ध्वाधः परिवर्तयेत् // र्रा_३,४.३९ //
समुद्धृत्य पुनर्मर्द्यं पूर्वद्रावैस्तु पूर्ववत् /
पुटान्तं कारयेद् एवं दशवारं पुनः पुनः // र्रा_३,४.४० //
{गन्धपिष्टि:: वेध:: सिल्वेर् => गोल्द्}
म्रियते नात्र संदेहो गन्धपिष्ट्यास् ततः पुनः /
मृतपिष्टिपलैकं तु पेषयेद्वासकद्रवैः // र्रा_३,४.४१ //
तत्कल्कैर्नागपत्रं तु लेपयित्वा पलाष्टकम् /
छायाशुष्कं न्यसेत्पिण्डे वासापत्रसमुद्भवे // र्रा_३,४.४२ //
तं पिण्डं संपुटे रुद्ध्वा पुटेदारण्यकोत्पलैः /
समुद्धृत्य पुनर्देया पलैका मृतपिष्टिका // र्रा_३,४.४३ //
वासाद्रावैर्दिनं मर्द्यं तं गोलं वेष्टयेत्पुनः /
वासापत्रोत्थपिण्डेन रुद्ध्वा गजपुटे पचेत् // र्रा_३,४.४४ //
एवं पुनः पुनः कुर्याद्रक्तवर्णं मृतं भवेत् /
तन्नागं पलमात्रं तु यामैकं वासकद्रवैः // र्रा_३,४.४५ //
मर्दितं लेपयेत्तेन ताम्रपत्रं पलाष्टकम् /
दिनैकं पाचनायन्त्रे पाचयेन्म्रियते ध्रुवम् // र्रा_३,४.४६ //
षोडशांशेन तेनैव तारे वेधं प्रदापयेत् /
तत्तारं जायते स्वर्णं जाम्बूनदसमप्रभम् // र्रा_३,४.४७ //
यया कया गन्धपिष्ट्या स्तम्भनं जारणं विना /
पूर्ववत्क्रमयोगेन दिव्यं भवति काञ्चनम् // र्रा_३,४.४८ //
{वेध:: सिल्वेर् => गोल्द्}
अर्जुनस्य त्वचो भस्म वासाभस्म समं समम् /
गृहकन्याद्रवैर्मर्द्यं दिनैकं तेन लेपयेत् // र्रा_३,४.४९ //
कण्टवेध्यं नागपत्रं रुद्ध्वा लघुपुटे पचेत् /
उद्धृत्य मर्दयेद्यामं पूर्वद्रावैः सभस्मकैः // र्रा_३,४.५० //
रुद्ध्वा गजपुटे पक्त्वा स्वाङ्गशीतं समुद्धरेत् /
एवं शतपुटैः पाच्यं भस्म द्रावैश्च मर्दयेत् // र्रा_३,४.५१ //
तेनैव तारपत्राणि मधुलिप्तानि लेपयेत् /
रुद्ध्वा गजपुटे पक्त्वा पुनर्लिप्त्वा पुटे पचेत् // र्रा_३,४.५२ //
इत्येवं तु त्रिधा कुर्यात्तारमायाति काञ्चनम् /
{वेध:: सिल्वेर् => गोल्द्}
लोहपात्रे द्रुते नागे चूर्णितं रसकं समम् // र्रा_३,४.५३ //
क्षिप्त्वा चुल्ल्यां पचेद्यामं चाल्यं पाषाणमुष्टिना /
यामान्ते हिङ्गुलं क्षेप्यं चूर्णितं नागतुल्यकम् // र्रा_३,४.५४ //
सुसूक्ष्मं मर्दयेत्तावत् दृढं पाषाणमुष्टिना /
पचेच्चण्डाग्निना तावद्दिनानामेकविंशतिम् // र्रा_३,४.५५ //
जायते कुङ्कुमाभं तु तारं तेनैव वेधयेत् /
चतुःषष्टितमांशेन दिव्यं भवति काञ्चनम् // र्रा_३,४.५६ //
{वेध:: सिल्वेर् => गोल्द्}
द्रावयेत्खर्परे नागं पादांशं तत्र निक्षिपेत् /
चिञ्चाश्वत्थत्वचः क्षारं लोहदर्व्या विमर्दयेत् // र्रा_३,४.५७ //
यामान्ते तत्समुद्धृत्य वज्रीक्षीरैर्दिनावधि /
मर्द्यं खल्वे समुद्धृत्य मृद्भाण्डान्तर्निरोधयेत् // र्रा_३,४.५८ //
पचेद्रात्रौ चतुर्यामं चुल्ल्यां चण्डाग्निना पुनः /
उद्धृत्य मर्दयेत्खल्वे वज्रीक्षीरैर्दिनावधि // र्रा_३,४.५९ //
रात्रौ पाच्यं दिवा मर्द्यं यावत् षण्मासमेव च /
यथा न पतते तस्मिञ्जलं धूलिस्तु रक्षयेत् /
सहस्रांशे धृते शरे वेधे दत्ते सुकाञ्चनम् // र्रा_३,४.६० //
{वेध:: सिल्वेर् => गोल्द्}
शिलागन्धककर्पूरकुङ्कुमं मर्दयेत्समम् /
जम्बीरोत्थद्रवैर्यामं तत्समं नागपत्रकम् // र्रा_३,४.६१ //
लिप्त्वा लिप्त्वा पुटैः पच्याद् यावच्छष्टिपुटी भवेत् // र्रा_३,४.६२ //
तन्नागं विद्युदाभासं जायते तेन वेधयेत् /
चतुःषष्टितमांशेन तारमायाति काञ्चनम् /
{वेध:: सिल्वेर् => गोल्द्}
तीक्ष्णं शुल्बं नागवङ्गौ द्रुतं नागं तु तुत्थकम् /
चूर्णितं भागमेकैकं द्वौ भागौ हेममाक्षिकम् // र्रा_३,४.६३ //
वज्रमूषागतं रुद्ध्वा ध्मातं खोटं सुचूर्णितम् /
सिद्धचूर्णेन संयुक्तं तारमायाति काञ्चनम् // र्रा_३,४.६४ //
{तारारिष्ट}
शुल्बचूर्णं तीक्ष्णचूर्णं तुल्यं रुद्ध्वा धमेत् हठात् /
तत्खोटं सिद्धचूर्णं च मर्द्यं पाच्यं च पूर्ववत् // र्रा_३,४.६५ //
तेनैव मधुयुक्तेन तारपत्राणि लेपयेत् /
रुद्ध्वा गजपुटे पच्यादेवं वारत्रयं कृते // र्रा_३,४.६६ //
पीतवर्णं भवेत्तत्तु तारारिष्टं निगद्यते /
{तारारिष्ट}
वङ्गनागसमं कान्तमथवा ताम्रनागकम् // र्रा_३,४.६७ //
माक्षिकं शुल्बतीक्ष्णं वा शुल्बनागं सवङ्गकम् /
एते योगास्तु चत्वारः पृथक् चूर्णानि कारयेत् // र्रा_३,४.६८ //
पृथग्ध्मातानि खोटानि सिद्धचूर्णयुतानि च /
मर्दनादिपुटान्तानि तारारिष्टकराणि वै // र्रा_३,४.६९ //
पूर्ववल्लेपयोगेन प्रत्येकेन तु कारयेत् /
तारारिष्टस्य तस्यैव स्वर्णीकरणमुच्यते // र्रा_३,४.७० //
{वेध:: सिल्वेर् => गोल्द्}
शुद्धवैक्रान्तभागैकं किंवा वैक्रान्तसत्त्वकम् /
नागचूर्णं च भागैकमन्धमूषागतं धमेत् // र्रा_३,४.७१ //
सिद्धचूर्णेन संयुक्तं मर्दनादिपुटान्तकम् /
कर्तव्यं पूर्ववत्प्राज्ञैस्तामादाय विमर्दयेत् // र्रा_३,४.७२ //
मधुना याममात्रं तु तेन लेपं तु कारयेत् /
शतांशेन तु पत्राणां तारारिष्टस्य यत्नतः // र्रा_३,४.७३ //
रुद्ध्वा गजपुटे पच्याद् दिव्यं भवति काञ्चनम् /
{वेध:: सिल्वेर् => गोल्द्}
मूलपत्रफलं बिल्वाच्छाकवृक्षाच्च तत्त्रयम् /
शिग्रुमूलं रसं चैतन्मर्दयेत्किंशुकद्रवैः // र्रा_३,४.७४ //
अनेन नागचूर्णं तु मर्द्यं मर्द्यं पुटे पचेत् /
एवं शतपुटैः पक्वं जायते पद्मरागवत् // र्रा_३,४.७५ //
तेनैव तारपत्राणि मधुलिप्तानि लेपयेत् /
रुद्ध्वा गजपुटे पच्यादेवं वारत्रये कृते // र्रा_३,४.७६ //
तत्तारं जायते दिव्यं जाम्बूनदसमप्रभम् /
{वेध:: सिल्वेर् => गोल्द्}
राजावर्तं हिंगुलकं कंकुष्ठं च प्रवालकम् // र्रा_३,४.७७ //
प्रत्येकं कर्षमात्रं स्याद्रसकस्य पलं तथा /
सूक्ष्मचूर्णं कृतं सर्वं सिद्धचूर्णेन संयुतम् // र्रा_३,४.७८ //
अन्धमूषागतं ध्मातं मर्दनादिपुटान्तकम् /
पूर्ववत् कारयेत्पश्चान्मधुना सह मिश्रयेत् // र्रा_३,४.७९ //
तारारिष्टस्य पत्राणि लेपयित्वा पुटे पचेत् /
एवं वारत्रयं कुर्याद् दिव्यं भवति काञ्चनम् // र्रा_३,४.८० //
{वेध:: सिल्वेर् => गोल्द् (विथ् तारारिष्ट)}
माक्षिकं दरदं तुत्थं राजावर्तं प्रवालकम् /
एतानि समभागानि द्विभागं रसकं भवेत् // र्रा_३,४.८१ //
मेषीक्षीरेण तत्सर्वं दिनमेकं विमर्दयेत् /
छायाशुष्कं तु तत्कृत्वा तुल्यांशं मित्रपञ्चकम् // र्रा_३,४.८२ //
दत्त्वा तु मर्दयेत् खल्वे तारारिष्टं तु लेपयेत् /
प्रथमं समकल्केन रुद्ध्वा गजपुटे पचेत् // र्रा_३,४.८३ //
अर्धकल्केन लेप्याथ पादकल्केन वा पुनः /
एवं पुटत्रयं देयं दिव्यं भवति काञ्चनम् // र्रा_३,४.८४ //
{वेध:: सिल्वेर् => गोल्द् (विथ् तारारिष्ट)}
रसकं नागसंतुल्यं रुद्ध्वा खोटं प्रकारयेत् /
सिद्धचूर्णेन संयुक्तं पुटान्तं पूर्ववत् कृतम् // र्रा_३,४.८५ //
तेनैव मधुनोक्तेन तारारिष्टं प्रलेपयेत् /
रुद्ध्वा रुद्ध्वा पुटे पच्यात् त्रिधा भवति काञ्चनम् // र्रा_३,४.८६ //
{वेध:: सिल्वेर् => गोल्द् (विथ् लेअद्)}
गंधकं तालकं शुल्वं समहिंगुलपेषितम् /
मातुलुङ्गद्रवैः सार्धं नागपत्राणि तेन वै // र्रा_३,४.८७ //
लिप्त्वा रुद्ध्वा पुटे पच्यात्पुनस्तेनैव मर्दयेत् /
एवं षष्टिपुटैः पक्वो नागः स्यात्कुङ्कुमप्रभः // र्रा_३,४.८८ //
तेन तारस्य पत्राणि मधुलिप्तानि लेपयेत् /
रुद्ध्वा तीव्राग्निना धाम्यमेवं वारत्रये कृते // र्रा_३,४.८९ //
तत्तारं जायते दिव्यं जाम्बूनदसमप्रभम् /
{वेध:: लेअद् => गोल्द्}
लाङ्गली गिरिकर्ण्यग्निः करवीरजमूलकम् /
सौवीरं टङ्कणं स्तन्यैः पिष्ट्वा पिण्डं प्रकल्पयेत् // र्रा_३,४.९० //
चतुर्धा विमला शुद्धा तेष्वेका पलमात्रकम् /
द्विपलं पारदं शुद्धं शुद्धं हेमपलत्रयम् // र्रा_३,४.९१ //
यामैकं मर्दयेत् सर्वं पूर्वपिण्डोदरे क्षिपेत् /
तत्पिण्डं वज्रमूषायां रुद्ध्वा धाम्यं हठाग्निना /
तत्खोटं शतमांशेन द्रुतं नागं तु वेधयेत् // र्रा_३,४.९२ //
तन्नागेन शतांशेन द्रुतं शुल्बं तु वेधयेत् /
तत्खोटं शतमांशेन द्रुतं नागं तु वेधयेत् /
जायते कनकं दिव्यं देवाभरणमुत्तमम् // र्रा_३,४.९३ //
{वेध:: सिल्वेर् => गोल्द्}
पारदं कुङ्कुमं गन्धं स्त्रीपुष्पेण दिनावधि /
मर्दयेत्तुल्यतुल्यांशं तेन कल्केन साधयेत् // र्रा_३,४.९४ //
शुद्धानि तारपत्राणि लिप्त्वा रुद्ध्वा धमेद्धठात् /
पत्रं कृत्वा पुनर्लेप्यं रुद्ध्वा धाम्यं च पूर्ववत् // र्रा_३,४.९५ //
इत्येवं सप्तधा कुर्याल्लेपनं द्रावणं क्रमात् /
ततस्तस्यैव पत्राणि तेन कल्केन लेपयेत् // र्रा_३,४.९६ //
उद्घाटं द्रावयेत्तं च द्रुतमाज्ये विनिक्षिपेत् /
सप्ताहं धारयेत्तस्मिन्दिव्यं भवति काञ्चनम् // र्रा_३,४.९७ //
{वेध:: सिल्वेर् => गोल्द्}
कुङ्कुमं गन्धकं सूतं मञ्जिष्ठा तत्समं समम् /
शाकवृक्षफलद्रावैः सुपक्वैर् मर्दयेद् दिनम् // र्रा_३,४.९८ //
तेन तारस्य पत्राणि प्रलिप्तानि विशोषयेत् /
आवर्त्य ढालयेत्तस्मिंस्तेन कल्केन भावितम् // र्रा_३,४.९९ //
एवं पुनः पुनः कुर्यादेकविंशतिवारकम् /
तत्तारं जायते स्वर्णं सम्यग्द्वादशवर्णकम् // र्रा_३,४.१०० //
{वेध:: सिल्वेर् => गोल्द्}
पारदं कान्तपाषाणं गन्धकं रक्तचन्दनम् /
रुदन्तीद्रवसंयुक्तं दिनमेकं विमर्दयेत् // र्रा_३,४.१०१ //
तेन तारस्य पत्राणि प्रविलिप्तानि शोषयेत् /
धामयेदन्धमूषायामेवं कुर्यात्त्रिसप्तधा // र्रा_३,४.१०२ //
शाकवृक्षस्य मूलं तु भाव्यं तत्पत्रजैर्द्रवैः /
रक्ताश्वमारजैश्चैव पृथग्भाव्यं त्रिधा त्रिधा // र्रा_३,४.१०३ //
अनेन पूर्वतारस्य द्रुतस्य प्रतिवापनम् /
दापयेत्सप्तवारं तु दिव्यं भवति काञ्चनम् // र्रा_३,४.१०४ //
{सिद्धचूर्ण}
गन्धकं गन्धमूली च रविदुग्धेन मर्दयेत् /
मृण्मये संपुटे रुद्ध्वा मासं भूमौ विनिक्षिपेत् // र्रा_३,४.१०५ //
उद्धृत्य तेन तारस्य पत्रलेपं तु कारयेत् /
पूर्वतारे द्रुते देयः प्रतिवापः पुनः पुनः // र्रा_३,४.१०६ //
सप्तविंशतिमे वापे तत्तारं काञ्चनं भवेत् /
{सिद्धचूर्ण}
शुद्धसूतसमं गन्धं खल्वे मर्द्यं दिनावधि // र्रा_३,४.१०७ //
जायते कज्जली श्रेष्ठा सर्वकार्यकरी शुभा /
कज्जली टङ्कणं ताप्यं प्रत्येकं कर्षमात्रकम् // र्रा_३,४.१०८ //
कर्षद्वयं शुद्धगन्धं यामं सर्वं विचूर्णयेत् /
सिद्धचूर्णमिदं ख्यातं भवेत् पादादिकं पलम् // र्रा_३,४.१०९ //
यत्र यत्र मिलत्येतत्तत्र चूर्णं पलं पलम् /
योजयेल्लोहवादेषु तदिदानीं निगद्यते // र्रा_३,४.११० //
{वेध, रञ्जन:: सिल्वेर् => गोल्द्}
ताम्रतीक्ष्णारकान्तानां चूर्णम् एकस्य चाहरेत् /
यथा लोहे पलैकं तु सिद्धचूर्णेन संयुतम् // र्रा_३,४.१११ //
वज्रमूषागतं रुद्ध्वा ध्मातं खोटं भवेत्तु तत् /
तुल्यैर्भूनागजीवैर्वा गन्धकेन समेन वा // र्रा_३,४.११२ //
मर्दयेन्मातुलुङ्गाम्लैः पूर्वखोटं दिनावधि /
तत्पिण्डं पक्वमूषायां रुद्ध्वा गजपुटे पचेत् // र्रा_३,४.११३ //
आरण्योपलकैरेवं पुटं दद्याच्चतुर्दश /
इन्द्रगोपकसंकाशं जायते पूजयेच्छिवम् // र्रा_३,४.११४ //
क्षौद्रयुक्तेन तेनैव तारपत्राणि लेपयेत् /
रुद्ध्वा धमेत्पुटेद्वाथ एवं वारत्रये कृते // र्रा_३,४.११५ //
जायते कनकं दिव्यं सिद्धो'यं ताररञ्जकः /
इत्येवं सर्वयोगानामत्रत्यानां पृथक् पृथक् // र्रा_३,४.११६ //
सिद्धचूर्णेन संयुक्तं कर्तव्यं विधिना बुधैः /
{वेध:: सिल्वेर् => गोल्द्}
शुल्बं नागं समं धाम्यं समं वा शुल्ववङ्गकम् // र्रा_३,४.११७ //
आवर्तते तु तच्चूर्णं सिद्धचूर्णेन पूर्ववत् /
शुल्बं नागं वङ्गघोषं यथेष्टैकं विचूर्णयेत् // र्रा_३,४.११८ //
तत्समं तीक्ष्णचूर्णं च त्वन्धमूषागतं धमेत् /
एतत्खोटं विचूर्ण्याथ सिद्धचूर्णेन संयुतम् // र्रा_३,४.११९ //
पूर्ववत् क्रमयोगेन तारमायाति काञ्चनम् /
{??}
शुल्बस्य भागत्रितयमेकैकं नागवङ्गयोः // र्रा_३,४.१२० //
समावर्त्य विचूर्ण्याथ सिद्धचूर्णेन पूर्ववत् /
नागमेकं द्वयं शुल्बं तच्छुल्वेनैव पन्नगम् // र्रा_३,४.१२१ //
रुद्ध्वा ध्मातं च तच्चूर्ण्य सिद्धचूर्णेन पूर्ववत् /
सिद्धचूर्णत्रयो भागा भागैकं हेमगैरिकम् // र्रा_३,४.१२२ //
रुद्ध्वा ध्मातं पुनश्चूर्ण्य सिद्धचूर्णेन पूर्ववत् /
{वेध:: सिल्वेर् => गोल्द्}
गन्धकेन हतं शुल्वं माक्षिकं च समं समम् // र्रा_३,४.१२३ //
हंसपाच्चित्रकद्रावैर् दिनमेकं विमर्दयेत् /
तेनैव तारपत्राणि लिप्त्वा रुद्ध्वा पुटे पचेत् // र्रा_३,४.१२४ //
तम् उद्धृत्य धमेत्पश्चात्कृत्वा पत्राणि लेपयेत् /
पूर्वकल्केन रुद्ध्वाथ पुटं दत्त्वा समुद्धरेत् // र्रा_३,४.१२५ //
इत्येवं दशधा कुर्यात्तारमायाति काञ्चनम् /
{सिल्वेर्:: रञ्जन}
तीक्ष्णं द्वयं त्रयं घोषमारं भागचतुष्टयम् // र्रा_३,४.१२६ //
नवभागं ताम्रचूर्णं नागं च नवभागकम् /
अंधमूषागतं ध्मातं तत् खोटं सूक्ष्मचूर्णितम् // र्रा_३,४.१२७ //
सिद्धचूर्णेन संयुक्तं पूर्ववत् ताररञ्जनम् /
{??}
मृतनागसमं तुत्थं द्वाभ्यां तुल्यं च माक्षिकम् // र्रा_३,४.१२८ //
केवलं मृतनागं वा सिद्धचूर्णेन पूर्ववत् /
{वेध:: सिल्वेर् => गोल्द्}
नागाभ्रं वाथ वङ्गाभ्रमन्धयित्वा धमेद्धठात् // र्रा_३,४.१२९ //
तत्खोटं सूक्ष्मचूर्णं तु सिद्धचूर्णेन संयुतम् /
पूर्ववत् क्रमयोगेन तारमायाति काञ्चनम् // र्रा_३,४.१३० //
{वेध:: सिल्वेर् => गोल्द्}
तीक्ष्णं शुल्बं नागवङ्गं मृतं नागं तु तुत्थकम् /
चूर्णितं भागमेकैकं द्वौ भागौ हेममाक्षिकम् // र्रा_३,४.१३१ //
वज्रमूषागतं रुद्ध्वा ध्मातं खोटं सुचूर्णितम् /
सिद्धचूर्णेन संयुक्तं तारमायाति काञ्चनम् // र्रा_३,४.१३२ //
{तारारिष्ट:: प्रोदुच्तिओन्}
शुल्बचूर्णं तीक्ष्णचूर्णं तुल्यं रुद्ध्वा धमेद्धठात् /
तत् खोटं सिद्धचूर्णं तु मर्द्यं पाच्यं च पूर्ववत् // र्रा_३,४.१३३ //
तेनैव मधुयुक्तेन तारपत्राणि लेपयेत् /
रुद्ध्वा गजपुटे पच्यादेवं वारत्रये कृते // र्रा_३,४.१३४ //
पीतवर्णं भवेत्तत्तु तारारिष्टं निगद्यते /
{तारारिष्ट:: प्रोदुच्तिओन्}
वङ्गं नागं समं कान्तमथवा ताम्रनागकम् // र्रा_३,४.१३५ //
माक्षिकं शुल्बतीक्ष्णं च शुल्वं नागं सवङ्गकम् /
एते योगास्तु चत्वारः पृथक् चूर्णानि कारयेत् // र्रा_३,४.१३६ //
पृथग्ध्मातानि खोटानि सिद्धचूर्णयुतानि च /
मर्दनादिपुटान्तानि तारारिष्टकराणि वै // र्रा_३,४.१३७ //
{वेध:: सिल्वेर् => गोल्द् (विथ् तारारिष्ट)}
पूर्ववल्लेपयोगेन प्रत्येकेन तु कारयेत् /
तारारिष्टस्य तस्यैव स्वर्णीकरणमुच्यते // र्रा_३,४.१३८ //
{वेध:: सिल्वेर् => गोल्द् (विथ् तारारिष्ट)}
शुद्धवैक्रान्तभागैकं किंवा वैक्रान्तसत्त्वकम् /
नागचूर्णं तु भागैकमन्धमूषागतं धमेत् // र्रा_३,४.१३९ //
सिद्धचूर्णेन संयुक्तं मर्दनादिपुटान्तकम् /
कर्तव्यं पूर्ववत्प्राज्ञैस्तमादाय विमर्दयेत् // र्रा_३,४.१४० //
मधुना याममात्रं तु तेन लेपं तु कारयेत् /
शतांशेन तु पत्राणां तारारिष्टस्य यत्नतः // र्रा_३,४.१४१ //
रुद्ध्वा गजपुटे पक्त्वा दिव्यं भवति काञ्चनम् /
{वेध:: सिल्वेर् => गोल्द् (विथ् तारारिष्ट)}
राजावर्तं हिङ्गुलकं कंकुष्ठं च प्रवालकम् // र्रा_३,४.१४२ //
प्रत्येकं कर्षमात्रं स्याद्रसकस्य पलं तथा /
सूक्ष्मचूर्णं कृतं सर्वं सिद्धचूर्णेन संयुतम् // र्रा_३,४.१४३ //
अन्धमूषागतं ध्मातं मर्दनादिपुटान्तकम् /
पूर्ववत् कारयेत्पश्चान्मधुना सह मिश्रयेत् // र्रा_३,४.१४४ //
तारारिष्टस्य पत्राणि लेपयित्वा पुटे पचेत् /
एवं वारत्रयं कुर्याद्दिव्यं भवति काञ्चनम् // र्रा_३,४.१४५ //
{वेध:: सिल्वेर् => गोल्द् (विथ् तारारिष्ट)}
माक्षिकं दरदं तुत्थं राजावर्तं प्रवालकम् /
एतानि समभागानि द्विभागो रसको भवेत् // र्रा_३,४.१४६ //
मेषीक्षीरेण तत्सर्वं दिनमेकं विमर्दयेत् /
छायाशुष्कं तु तत्कृत्वा तुल्यांशं मित्रपंचकम् // र्रा_३,४.१४७ //
दत्त्वा तु मर्दयेत् खल्वे तारारिष्टं तु लेपयेत् /
प्रथमं समकल्केन रुद्ध्वा गजपुटे पचेत् // र्रा_३,४.१४८ //
अर्धकल्केन लेप्यो'थ पादकल्केन वै पुनः /
एवं पुटत्रये दत्ते दिव्यं भवति कांचनम् // र्रा_३,४.१४९ //
{वेध:: सिल्वेर् => गोल्द् (विथ् तारारिष्ट)}
रसकं नागसंतुल्यं रुद्ध्वा खोटं प्रकारयेत् /
सिद्धचूर्णेन संयुक्तं पुटान्ते पूर्ववत्कृतम् // र्रा_३,४.१५० //
तेनैव मधुनाक्तेन तारारिष्टं प्रलेपयेत् /
रुद्ध्वा रुद्ध्वा पुटैः पच्यात्त्रिधा भवति काञ्चनम् // र्रा_३,४.१५१ //
{वेध:: सिल्वेर् => गोल्द् (विथ् चोप्पेर्)}
शुल्बपत्राणि तप्तानि आरनाले विनिक्षिपेत् /
पुनः पाच्यं पुनः क्षेप्यं यावत्तत्रैव शीर्यते // र्रा_३,४.१५२ //
तत्पत्रमारनालस्थं क्षालयेदारनालकैः /
पादांशं टङ्कणं दत्त्वा याममम्लेन पेषयेत् // र्रा_३,४.१५३ //
रुद्ध्वा लघुपुटैः पच्यादेवं शतपुटैः पचेत् /
मध्वाज्यं टङ्कणः पश्चात्पच्याद्रुद्ध्वा धमेद्धठात् // र्रा_३,४.१५४ //
तच्छुल्बं कालिकाहीनं जायते शुकतुण्डवत् /
तच्छुल्बं त्रिगुणं तारे निर्वाप्यं काञ्चनं भवेत् // र्रा_३,४.१५५ //
{वेध:: सिल्वेर् => गोल्द्}
शिग्रुपत्रसमैः पत्रैर्मूलैः प्रवालसंनिभैः /
ज्ञेया दिव्यौषधी सिद्धा नाम्ना सा कीटमारिणी // र्रा_३,४.१५६ //
तद्द्रवैः पारदो मर्द्यो यावत्सप्तदिनावधि /
तेनैव तारपत्राणि प्रलिप्तानि विशोषयेत् // र्रा_३,४.१५७ //
रुद्ध्वा गजपुटे पच्यादेवं कुर्यात्त्रिसप्तधा /
जायते कनकं दिव्यं पुरा नागार्जुनोदितम् // र्रा_३,४.१५८ //
{वेध:: सिल्वेर् => गोल्द्}
शुद्धसूतसमा राजी सूतपादं च गन्धकम् /
मृद्भाण्डे पाचयेच्चुल्ल्यां धत्तूरद्रवसंयुतम् // र्रा_३,४.१५९ //
वासाकाष्ठेन तन्मर्द्यं द्रवो देयः पुनः पुनः /
एवं दिनत्रयं कुर्याज्जायते भस्मसूतकः // र्रा_३,४.१६० //
तन्मर्द्यं मातुलुङ्गाम्लैर्दिनमेकं तु तेन वै /
चतुःषष्टितमांशेन तारपत्राणि लेपयेत् // र्रा_३,४.१६१ //
रुद्ध्वा गजपुटे पच्यादेवं वारत्रये कृते /
तत्तारं जायते स्वर्णं महादेवेन भाषितम् // र्रा_३,४.१६२ //
तारस्य रञ्जनमिदं सुखभोगहेतुं कृत्वा विवेकमतिभिर्भुवने जनानाम् /
देयं सदा सकलकीर्तिशुभाप्तिसिद्ध्यै नो चेद्वने वसतिरेव परा हि धन्या // र्रा_३,४.१६३ //


र्रा, ३, ५
महारसैश्चोपरसैः ससूतैर् हेम्नो दलं रञ्जनमत्र युक्त्या /
नानाविधं वर्णविवर्धनं च तत्कथ्यते वार्त्तिकभुक्तियोग्यम् // र्रा_३,५.१ //
{गोल्द्:: फ़्रोम् सितस्वर्ण}
वैक्रान्तसत्त्वभागैकं शुद्धवैक्रान्तमेव वा /
कांस्याख्या विमला वापि हेमाख्या विमलापि वा // र्रा_३,५.२ //
समेन नागचूर्णेन अन्धमूषागतं धमेत् /
सिद्धचूर्णेन संयुक्तं मर्दनादिपुटान्तकम् // र्रा_३,५.३ //
आदाय मधुना पेष्यं याममात्रं प्रयत्नतः /
स्वर्णं तारं समं द्राव्यं तेन पत्राणि कारयेत् // र्रा_३,५.४ //
सितस्वर्णमिदं ख्यातं पूर्वकल्केन लेपयेत् /
रुद्ध्वा गजपुटे पच्यादेवं वारत्रये कृते // र्रा_३,५.५ //
जायते कनकं दिव्यं सेचयेल्लवणोदकैः /
लोहसंक्रान्तिनुत्त्यर्थं सेच्यं ब्राह्मीद्रवेण वा // र्रा_३,५.६ //
एवं विमलनागाभ्यां पृथग्योग उदाहृतः /
{गोल्द्:: फ़्रोम् सितस्वर्ण}
नागवैक्रान्तयोगेन मधूच्छिष्टेन लेपयेत् // र्रा_३,५.७ //
सहस्रांशे सिते हेमे दिव्यं भवति काञ्चनम् /
{सितस्वर्ण => गोल्द्}
मेषीक्षीराम्लवर्गाभ्यां दरदं घर्मभावितम् // र्रा_३,५.८ //
शतधा तत्प्रयत्नेन शोष्यं पेष्यं पुनः पुनः /
अनेन सितस्वर्णस्य पत्रं लिप्त्वा पुटे पचेत् // र्रा_३,५.९ //
एवं त्रिसप्तधा कुर्याद्दिव्यं भवति काञ्चनम् /
{सितस्वर्ण => गोल्द्}
नागचूर्णं ताप्यचूर्णं नागवैक्रान्तमेव वा // र्रा_३,५.१० //
अंधमूषागतं खोटं सिद्धचूर्णेन संयुतम् /
मर्दनं पुटपाकं च पूर्ववत् कारयेत् क्रमात् // र्रा_३,५.११ //
तेनैव मधुनाक्तेन शुद्धं हाटकपत्रकम् /
लिप्त्वा लिप्त्वा पुटैः पच्याद्यावत् कुङ्कुमसंनिभम् // र्रा_३,५.१२ //
एतत्स्वर्णशतांशेन सितस्वर्णं तु वेधयेत् /
जायते कनकं दिव्यं रक्तवर्गेण सेचयेत् // र्रा_३,५.१३ //
{सितस्वर्ण => गोल्द्}
वैक्रान्तं नागचूर्णं च पुटान्तं पूर्ववत्कृतम् /
शतांशे नैव वेधंतु सितहेमेन पूर्ववत् // र्रा_३,५.१४ //
लेपनात्पुटपाकाच्च दिव्यं भवति कांचनम् /
{सितस्वर्ण => गोल्द्}
माक्षिकस्य समांशेन राजावर्तं दिनत्रयम् // र्रा_३,५.१५ //
मातुलुङ्गद्रवैर्मर्द्य तेन पत्राणि लेपयेत् /
पूर्वाक्तसितस्वर्णस्य रुद्ध्वा गजपुटे पचेत् // र्रा_३,५.१६ //
पुनर्लेप्यं पुनः पाच्यं सप्तधा कांचनं भवेत् /
{सिल्वेर् => गोल्द्}
राजावर्तं च सिन्दूरं पारावतमलं समम् // र्रा_३,५.१७ //
अशीत्यंशेन कुरुते स्वर्णं रौप्यं च पूर्ववत् /
{मिxतुरे ओफ़् गोल्द् अन्द् सिल्वेर् => गोल्द्}
रसैः शिरीषपुष्पस्य आर्द्रकस्य रसैः समैः // र्रा_३,५.१८ //
भावयेत्सप्तवाराणि राजावर्तं सुचूर्णितम् /
तेनैव शतमांशेन स्वर्णतारं द्रुतं समम् // र्रा_३,५.१९ //
वेधयेत्पूर्ववत् सिद्धं दिव्यं भवति काञ्चनम् /
{मिxतुरे ओफ़् गोल्द् अन्द् सिल्वेर् => गोल्द्}
कङ्कुष्ठं विमला ताप्यं रसकं दरदं शिला // र्रा_३,५.२० //
राजावर्तं प्रवालं च काङ्क्षीगैरिकटङ्कणम् /
सैन्धवं चूर्णयेत्तुल्यमशीत्यंशेन वापयेत् // र्रा_३,५.२१ //
द्रुते समे स्वर्णतारे पूर्ववत् सेचयेत् क्रमात् /
त्रिवारं वापयेदेवं दिव्यं भवति काञ्चनम् // र्रा_३,५.२२ //
{बीज:: पक्व:: प्रोदुच्तिओन्}
गैरिकं च प्रवालं च काकमाच्या द्रवैः समम् /
यामं मर्द्यं तु तद्रुद्ध्वा आरण्योत्पलकैः पुटेत् // र्रा_३,५.२३ //
इत्येवं तु त्रिधा कुर्यान्मर्दनं पुटपाचनम् /
तदर्धं हिङ्गुलं शुद्धं क्षिप्त्वा तस्मिन्विमर्दयेत् // र्रा_३,५.२४ //
काञ्जिकैर्याममात्रं तु पुटेनैकेन पाचयेत् /
अस्य कल्कस्य भागैकं भागाश्चत्वारि हाटकम् // र्रा_३,५.२५ //
अन्धमूषागतं ध्मातं समादाय विचूर्णयेत् /
पूर्ववत् पूर्वकल्केन रुद्ध्वा देयं पुटं पुनः // र्रा_३,५.२६ //
एवं चतुःपुटैः पक्वं स्वर्णं गुञ्जानिभं भवेत् /
पक्वबीजमिदं सिद्धं तत्तत्कर्मणि योजयेत् // र्रा_३,५.२७ //
{सितस्वर्ण => गोल्द्}
अनेन षोडशांशेन सितस्वर्णं तु वेधयेत् /
सेचयेत् कुङ्कुणीतैले रक्तवर्गेण वापितम् // र्रा_३,५.२८ //
पुनर्वेध्यं पुनः सेच्यं षोडशांशेन बुद्धिमान् /
एवं वारत्रयं वेध्यं दिव्यं भवति काञ्चनम् // र्रा_३,५.२९ //
{गोल्द्:: रञ्जन:: दशवर्ण}
पूर्वोक्तपक्वबीजेन वेधयेदष्टवर्गकम् /
तत्स्वर्णं दशवर्णं स्यात्पुटे दत्ते न हीयते // र्रा_३,५.३० //
{गोल्द्:: रक्ती (रञ्जन)}
निष्काः षोडश तुत्थस्य सूतहिङ्गुलगन्धकम् /
टङ्कणं च तथैकैकं योज्यं निष्कचतुष्टयम् // र्रा_३,५.३१ //
सर्वमेतद्दिनं मर्द्यं त्रिधारस्नुक्पयो'न्वितम् /
निष्कमात्रां वटीं कृत्वा श्रेष्ठे स्वर्णे द्रुते क्षिपेत् // र्रा_३,५.३२ //
एकैकं निष्कमात्रं तु मूषामध्ये दिनं धमेत् /
जीर्णे जीर्णे पुनर्देया एवं सर्वाः प्रदापयेत् // र्रा_३,५.३३ //
गुञ्जावर्णं भवेत्स्वर्णं ख्यातेयं हेमरक्तिका /
{गोल्द्:: रञ्जन:: अष्टवर्ण => दशवर्ण}
अष्टवर्णसुवर्णस्य द्रावितस्य दशांशतः // र्रा_३,५.३४ //
क्षिपेत्तज्जायते सत्यं दशवर्णं तु शोभनम् /
{गोल्द्:: रञ्जन:: अष्टवर्ण => दशवर्ण}
ताम्रतुल्येन नागेन शोधयेद्धमनेन च // र्रा_३,५.३५ //
ताम्रतुल्यं शुद्धहेम समावर्त्य तु पत्त्रयेत् /
इष्टिका तुवरी चैव खटिका लवणं तथा // र्रा_३,५.३६ //
गैरिकं भागवृद्ध्यांशमारनालेन पेषयेत् /
तेन लिप्त्वा पूर्वपत्रं रुद्ध्वा गजपुटे पचेत् // र्रा_३,५.३७ //
एवं पुनः पुनः पाच्यं यावत्स्वर्णावशेषितम् /
तत्स्वर्णं ताम्रसंयुक्तं समावर्त्य तु पत्त्रयेत् // र्रा_३,५.३८ //
पूर्ववत् पुटपाकेन पचेत्स्वर्णावशेषितम् /
इत्येवं षड्गुणं ताम्रं स्वर्णे बाह्यं क्रमेण तु // र्रा_३,५.३९ //
तत्सर्वं जायते दिव्यं पद्मरागसमप्रभम् /
षट्त्रिंशांशेन तेनैव अष्टवर्णं तु वेधयेत् // र्रा_३,५.४० //
तत्स्वर्णं जायते दिव्यं दशवर्णं न संशयः /
{गोल्द्:: रञ्जन:: अष्टवर्ण => दशवर्ण}
समं ताप्यं ताम्रचूर्णं ताप्यार्धं लोहचूर्णकम् // र्रा_३,५.४१ //
कन्याद्रावैः क्षणं मर्द्य घर्मे तेनैव भावयेत् /
एवं वारांश्चतुःषष्टिस् ततः शुष्कं विचूर्णयेत् // र्रा_३,५.४२ //
षोडशांशेन तेनैव अष्टवर्णं तु वेधयेत् /
तत्स्वर्णं जायते दिव्यं दशवर्णं न संशयः // र्रा_३,५.४३ //
{गोल्द्:: रञ्जन:: अष्टवर्ण => दशवर्ण}
रसकं घोषताम्रं च काचं श्वेतं नृकेशकम् /
पलानि पञ्चपञ्चैव प्रत्येकं चूर्णयेत् पृथक् // र्रा_३,५.४४ //
रसकात्त्रिगुणं योज्यं तीक्ष्णचूर्णं पुनस्ततः /
गन्धकं रसकं कांस्यमाक्षिकं चाष्टनिष्ककम् // र्रा_३,५.४५ //
विंशनिष्कं धूमसारं सर्वमेतद्दिनावधि /
मर्द्यं जम्बीरजैर्द्रावैः कर्षांशं वटकीकृतम् // र्रा_३,५.४६ //
कोष्ठीयन्त्रे हठाद्धाम्यं यावत्ताम्रावशेषितम् /
षड्गुणम् तस्य ताम्रस्य सीसे वाह्यं धमन्धमन् // र्रा_३,५.४७ //
षट्त्रिंशांशेन तेनैव अष्टवर्णं तु वेधयेत् /
दशवर्णं भवेत्तत्तु नात्र कार्या विचारणा // र्रा_३,५.४८ //
{चोप्पेर्:: रेमोविन्ग् कालिका}
अथान्यस्य च ताम्रस्य नागशुद्धस्य कारयेत् /
निर्गुण्डिकारसेनैव पञ्चाशद्वारढालनम् // र्रा_३,५.४९ //
कुष्माण्डस्य रसेनैव सप्तवारं तु ढालनम् /
निशायुक्तेन तक्रेण सप्तवारं तु ढालनम् /
एवं ताम्रं द्रुतं ढाल्यं कालिकारहितं भवेत् // र्रा_३,५.५० //
{चोप्पेर्, सिल्वेर्, गोल्द् => गोल्द्}
एतत्ताम्रं त्रिभागं स्याद्भागाः पञ्चैव हाटकम् /
रौप्यं भागद्वयं शुद्धं सर्वमावर्तयेत्ततः // र्रा_३,५.५१ //
जायते कनकं दिव्यं पुरा नागार्जुनोदितम् /
{गोल्द्:: रञ्जन:: वेर्बेस्सेरुन्ग् उम् ज़्वेइ फ़र्ब्स्तुफ़ेन्}
अङ्कोल्लकाष्ठं प्रज्वाल्य आरण्योपलचूर्णकम् // र्रा_३,५.५२ //
अङ्कोल्लबीजचूर्णं तु ज्वलत्काष्ठोपरि क्षिपेत् /
तदङ्गारान् समादाय शीतलांश्च पुनर्धमेत् // र्रा_३,५.५३ //
अङ्कोल्लबीजचूर्णं तु क्षिप्त्वा वस्त्रेण बन्धयेत् /
तद्धूमैः स्वर्णपत्राणि दशवर्णानि धूपयेत् // र्रा_३,५.५४ //
द्रावयित्वा क्षिपेत्तैले पुत्रजीवोत्थिते पुनः /
एवं वारद्वये क्षिप्ते वर्धते वर्णकद्वयम् // र्रा_३,५.५५ //
अल्पाल्पयुक्ति विभवैः सुखसाध्ययोगैर् अल्पाल्पकर्मविधिना बहुभिर्विशेषैः /
लाभार्थपाददशमांशकरोपदेशः प्रोक्तो मया सकललोकहिताय सत्यम् // र्रा_३,५.५६ //


र्रा, ३, ६
नानारक्तसुपीतपुष्पनिचयाद् आदाय सारं निजम् /
तस्मिञ्छोधितपन्नगं द्रुतमतः संढाल्यं वारं शतम् /
पश्चाद्रञ्जनवेधनं च विधिना चन्द्रार्कताम्रस्य यत् /
तत्सर्वं गुरुशास्त्रतः स्वमतिना संकथ्यते सांप्रतम् // र्रा_३,६.१ //
{मेर्चुर्य्:: रक्तपारद:: प्रोदुच्तिओन्}
स्तम्भिता गन्धपिष्टी या गन्धजारणवर्जिता /
तस्याः षोडशभागा वै भागैकं मृतवज्रकम् // र्रा_३,६.२ //
देवदाल्याः शङ्खपुष्प्या द्रवैर्मर्द्य दिनत्रयम् /
पचेत्कच्छपयन्त्रस्थं पुटैकेन समुद्धरेत् // र्रा_३,६.३ //
यामैकं पूर्वजैर्द्रावैर्मर्द्य तत्पूर्ववत्पुटेत् /
एवं सप्तपुटैः पक्वो यामं मर्द्यश्च तैर्द्रवैः // र्रा_३,६.४ //
दिनैकं पातनायन्त्रे पाचयेल्लघुनाग्निना /
पुनर्मर्द्यं पुनः पाच्यं यावदूर्ध्वं न गच्छति // र्रा_३,६.५ //
अधोयन्त्रे यदा तिष्ठेत्तदा स्याद् रक्तपारदः /
{लेअद् => गोल्द्}
रक्तपारदभागैकं द्वयं कृष्णाभ्रसत्त्वकम् // र्रा_३,६.६ //
टङ्कणस्य च भागैकं सर्वं मर्द्यं दिनावधि /
वज्रीक्षीरैस्तु तत्पिण्डं रुद्ध्वा गजपुटे पचेत् // र्रा_३,६.७ //
पुनर्मर्द्यं पुनः पाच्यमेवं वारांश्चतुर्दश /
षोडशांशेन नागस्य वेधे दत्ते च काञ्चनम् // र्रा_३,६.८ //
जायते दिव्यरूपाढ्यं देवाभरणमुत्तमम् /
{लेअद् => गोल्द्}
शाककिंशुककोरण्टद्रवैः कङ्गुणितैलतः // र्रा_३,६.९ //
मर्दयेन्नागचूर्णं तु दिनं संपुटगं पचेत् /
सम्यग्गजपुटेनैव मर्द्य पाच्यं पुनः पुनः // र्रा_३,६.१० //
चत्वारिंशत्पुटैः सिध्यं दिव्यं भवति काञ्चनम् /
{लेअद् => गोल्द्}
रसकं कुङ्कुमं तुत्थं बालवत्सपुरीषकम् // र्रा_३,६.११ //
पीताभ्रकं विषं तुल्यं मातुलुङ्गद्रवैर्दिनम् /
मर्दितं छायया शुष्कं मधुना सह कल्कयेत् // र्रा_३,६.१२ //
तेन नागस्य पत्राणि लिप्त्वा शोष्याणि छायया /
अन्धमूषागतं ध्मातं शाकपत्रद्रवे ततः // र्रा_३,६.१३ //
सेचयेद् उद्धरेत् पश्चात् प्रकटं द्रावयेत्पुनः /
शाकपत्रद्रवैः सेच्यं पुनर्द्राव्यं च सेचयेत् // र्रा_३,६.१४ //
इत्येवं सप्तधा कुर्यात्पुनः पत्राणि कारयेत् /
लेपयेत्पूर्ववच्छोष्यं रुद्ध्वा धाम्यं च पूर्ववत् // र्रा_३,६.१५ //
सेचनं द्रावणं चैव सप्तवाराणि कारयेत् /
इत्येवं सप्तधा कुर्याल्लेपादि द्रावणान्तकम् // र्रा_३,६.१६ //
तन्नागं जायते दिव्यं जाम्बूनदसमप्रभम् /
{लेअद् => गोल्द्}
दग्धं तु चुन्नपाषाणम् आरनाले विनिक्षिपेत् // र्रा_३,६.१७ //
मृत्पात्रे लोलितं स्थाप्यं दिवारात्रं प्रयत्नतः /
तत्स्वच्छं ग्राहयेद्द्रावं तद्द्रावैः शाककुड्मलान् // र्रा_३,६.१८ //
पेषयेत्तेन कल्केन नागचूर्णं विमर्दयेत् /
यामान्ते शोषयेद्घर्मे पुनर्मर्द्य च शोषयेत् // र्रा_३,६.१९ //
इत्येवं दशधा कुर्यात्तद्गोलं निक्षिपेत्पुनः /
शाकदण्डस्य सार्द्रस्य गर्भे तेनैव रोधयेत् // र्रा_३,६.२० //
मृदा लिप्तं तु तच्छुष्कं सम्यग्गजपुटे पचेत् /
समुद्धृत्य भवेत् पीतं स्तम्भनं चास्य कथ्यते // र्रा_३,६.२१ //
{लेअद् => गोल्द्}
गोमूत्रैः क्षालयेद् आदौ भूनागाञ्जीवसंयुतान् /
सौवीराञ्जनमेतेषु तुल्यं क्षिप्त्वा विमर्दयेत् // र्रा_३,६.२२ //
दिनैकं महिषीमूत्रैर्जातं गोलं समुद्धरेत् /
तस्मात्पातालयन्त्रेण ग्राह्यं तैलं प्रयत्नतः // र्रा_३,६.२३ //
तस्मिंस्तैले पूर्वनागमथवा शुद्धनागकम् /
द्रावितं द्रावितं क्षेप्यमेकविंशतिवारकम् // र्रा_३,६.२४ //
तन्नागं जायते दिव्यं जाम्बूनदसमप्रभम् /
{लेअद् => गोल्द्}
शुद्धनागस्य चूर्णं तु समं भूनागचूर्णकम् // र्रा_३,६.२५ //
शाककिंशुककोरण्टपुष्पाणां ग्राहयेद्रसम् /
यथालाभेन तद्द्रावैर्दिनमेकं विमर्दयेत् // र्रा_३,६.२६ //
अंधमूषागतं धाम्यं ततश्चूर्णं तु कारयेत् /
पूर्ववन्मर्दितं धाम्यमेवं कुर्यात्त्रिसप्तधा // र्रा_३,६.२७ //
जायते कनकं दिव्यं तन्नागं देवभूषणम् /
{चोप्पेर् => गोल्द्}
शुद्धनागपलैकेन मूषा कार्या सुवर्तुला // र्रा_३,६.२८ //
पलं शुद्धरसं तस्यां क्षिपेद्गन्धं पलद्वयम् /
तां मूषां मृण्मये पात्रे धारयेदातपे खरे // र्रा_३,६.२९ //
दिनं जम्बीरनीरेण काकमाचीद्रवैर्दिनम् /
कासमर्दरसैश्चाहो दिनं धत्तूरजैर्द्रवैः // र्रा_३,६.३० //
क्रमेण भावयेदेवं घर्मे दिनचतुष्टयम् /
मृत्पात्रात्सर्वमुद्धृत्य यथा किंचिन् न गच्छति // र्रा_३,६.३१ //
पिष्ट्वा धत्तूरजैर्द्रावैः करञ्जस्य तु बीजकम् /
तेनैवाङ्गुलमात्रं तु मूषागर्भं प्रलेपयेत् // र्रा_३,६.३२ //
पूर्वे पिण्डं क्षिपेत्तत्र पलैकं चाथ गन्धकम् /
भूनागानां द्रवं तत्र निक्षिपेन्निष्कपञ्चकम् // र्रा_३,६.३३ //
विधाय लेपकल्केन ततो मूषां निरुध्य च /
भूधरे दिनमेकं तु करीषाग्नौ विपाचयेत् // र्रा_३,६.३४ //
स्वाङ्गशीतं समुद्धृत्य मूषायां पूर्ववत्क्षिपेत् /
लेपं गन्धं च भूनागं पूर्ववच्च पुटे पचेत् // र्रा_३,६.३५ //
एवं विंशगुणं यावज्जार्यं गन्धं सुसाधितम् /
सार्धं पलद्वयं तालं रसकं चापि तत्समम् // र्रा_३,६.३६ //
पलैकं टङ्कणं पिष्ट्वा द्विधा कुर्यात्त्रयं पृथक् /
काचकूप्यन्तरे क्षिप्त्वा तालकार्धं ततः क्षिपेत् // र्रा_३,६.३७ //
रसकं टङ्कणं पश्चात्सिद्धं पूर्वरसं पुनः /
टङ्कणं रसकं तालं क्रमाद् दद्यात् पुनस्त्रयम् // र्रा_३,६.३८ //
काचकूप्या मुखं दीपतप्तं स्वाङ्गन वेष्टयेत् /
अथवा काचकीलेन रुद्ध्वा मृल्लवणेन च // र्रा_३,६.३९ //
कूपिकां च मृदा लेप्य सर्वत्राङ्गुलमात्रकम् /
तां शुष्कां भूधरे यन्त्रे क्षिप्त्वा पूर्वं च खर्परम् // र्रा_३,६.४० //
दत्त्वा मृदा लिपेत्संधिं देयं गजपुटं पुनः /
स्वाङ्गशीतं समुद्धृत्य बलिं पूजां च कारयेत् // र्रा_३,६.४१ //
चतुःषष्टितमांशेन द्रुतं शुल्बं तु वेधयेत् /
स्वर्णं भवति रूपाढ्यं सिद्धयोग उदाहृतः // र्रा_३,६.४२ //
{चन्द्रार्क => गोल्द्}
पलानि दश गन्धस्य सूतकस्यैकविंशतिः /
महाकालस्य बीजोत्थतैलं पञ्चपलं भवेत् // र्रा_३,६.४३ //
सर्वं स्निग्धघटे रुद्ध्वा पाचयेन्मृदुवह्निना /
माषपिष्टप्रलेपेन यथा धूमो न गच्छति // र्रा_३,६.४४ //
स सूतो जायते खोटश्चन्द्रार्के द्राविते क्षिपेत् /
सहस्रांशेन तेनैव दिव्यं भवति काञ्चनम् // र्रा_३,६.४५ //
{चोप्पेर् => गोल्द्}
पारदं गंधकं तुल्यं देवदालीद्रवैर्दिनम् /
मर्दितं तेन ताम्रस्य पत्रलेपं तु कारयेत् // र्रा_३,६.४६ //
आवर्त्य चान्धमूषायां समुद्धृत्य ततः पुनः /
शाकवृक्षस्य पत्राणां कोमलानां द्रवं हरेत् // र्रा_३,६.४७ //
तद्द्रवे पूर्वशुल्बं तु द्रावितं द्रावितं क्षिपेत् /
इत्येवं शतधा कुर्याद्दिव्यं भवति काञ्चनम् // र्रा_३,६.४८ //
{चोप्पेर् => गोल्द्}
पीतगन्धकचूर्णं तु नागवल्ल्या द्रवैस्त्र्यहम् /
भावितं तेन ताम्रस्य पत्रलेपं तु कारयेत् // र्रा_३,६.४९ //
शुष्कं रुद्ध्वा पुटे पच्यादारण्योपलकैः शुभैः /
शाकवृक्षत्वचा मर्द्यं द्रवै रक्ताश्वमारकैः // र्रा_३,६.५० //
पूर्वताम्रस्य पत्राणि कल्केनानेन लेपयेत् /
रुद्ध्वा तीव्राग्निना धाम्यमेवं वारशते कृते // र्रा_३,६.५१ //
तत्ताम्रं जायते स्वर्णं जाम्बूनदसमप्रभम् /
{चोप्पेर् => गोल्द्}
काञ्चनीमूलचूर्णं तु हरितालं मनःशिला // र्रा_३,६.५२ //
टङ्कणं माक्षिकं तुल्यं वासापुष्पद्रवैस् त्र्यहम् /
मर्दितं लेपयेत्तेन ताम्रपात्रं सुशोधितम् // र्रा_३,६.५३ //
शनैर्मन्दाग्निना ताप्यं शुष्कलेपं च दापयेत् /
पुनस्ताप्यं पुनर्लेप्यं सप्तधेत्थं प्रयत्नतः // र्रा_३,६.५४ //
ततस्तीव्राग्निना धाम्यं जायते काञ्चनं शुभम् /
{चोप्पेर्, सिल्वेर् => गोल्द्}
तालं ताप्यं दरदकुनटीं सूतकं सार्धभागम् // र्रा_३,६.५५ //
खल्वे कृत्वा त्रिदिनमथितं काकमाच्या द्रवेत् /
तेनालेप्यं रविशशिदलं खर्परे वह्निपक्वम् // र्रा_३,६.५६ //
शुल्बातीतं भवति कनकं सौबलं पान्थिकानाम् /
{चोप्पेर् => गोल्द्}
ज्वालामुखीद्रवैर्मर्द्यं पलैकं शुद्धपारदम् // र्रा_३,६.५७ //
दिनान्ते निक्षिपेत्तस्मिन्पादांशं मृतमभ्रकम् /
ताम्रचूर्णस्य पादांशं पादांशं फुल्लतोरिका // र्रा_३,६.५८ //
सर्वं ज्वालामुखीद्रावैर्मर्दयेद्दिनसप्तकम् /
तद्गोलं वज्रमूषायां रुद्ध्वा तीव्राग्निना धमेत् // र्रा_३,६.५९ //
तत्खोटं भागमेकं तु शुद्धताम्रं चतुष्टयम् /
अंधमूषागतं धाम्यं समुद्धृत्य ततः पुनः // र्रा_३,६.६० //
द्राव्यं प्रकटमूषायां पुत्रजीवोत्थतैलके /
ढालयेच्च पुनर्द्राव्यमेवं कुर्यात्त्रिसप्तधा // र्रा_३,६.६१ //
जायते कनकं दिव्यं नात्र कार्या विचारणा /
{चोप्पेर् => गोल्द्}
गन्धकं श्वेतपालाशफलद्रावैर्विभावयेत् // र्रा_३,६.६२ //
शतवारं प्रयत्नेन शोष्यं पेष्यं पुनः पुनः /
शतवारं प्रयत्नेन तेन पत्राणि लेपयेत् // र्रा_३,६.६३ //
सम्यक् शुद्धस्य ताम्रस्य रुद्ध्वा गजपुटे पचेत् /
समुद्धृत्य पुनर्धाम्यं ततः पत्राणि कारयेत् // र्रा_३,६.६४ //
पुनर्लेप्यं पुनः पाच्यं पुनरावर्तयेत् क्रमात् /
एवं त्रिसप्तधा कुर्याद्दिव्यं भवति काञ्चनम् // र्रा_३,६.६५ //
{सिल्वेर्, चोप्पेर् => अष्टवर्ण गोल्द्}
भागा द्वादश तारस्य शुल्वस्य भागषोडश /
आवर्त्य कारयेत्पत्रं लिप्त्वा रुद्ध्वा पुटे पचेत् // र्रा_३,६.६६ //
महिन्दीपत्रनिर्यासैरेवं वाराणि षोडश /
रसगन्धशिला भागान्क्रमवृद्ध्या विमर्दयेत् // र्रा_३,६.६७ //
दिनमङ्कोलतैलेन पूर्ववच्च क्रमेण तु /
लिप्त्वा रुद्ध्वा धमेद्गाढं पुनः पत्रं च कारयेत् // र्रा_३,६.६८ //
पुनर्लेप्यं पुनःपाच्यं यावत्कांस्यं क्षयं व्रजेत् /
अष्टवर्णं भवेद्धेम नात्र कार्या विचारणा // र्रा_३,६.६९ //
{मेर्चुर्य् => गोल्द्}
औषधी करुणी नाम प्रावृट्काले प्रजायते /
नीलपुष्पा श्वेतपत्रा पिच्छिलातिरसा तु सा // र्रा_३,६.७० //
तद्द्रवं पारदे शुद्धे धाम्यमाने विनिक्षिपेत् /
वज्रमूषास्थिते चैव यावत्सप्तदिनावधि // र्रा_३,६.७१ //
जायते कनकं दिव्यं रस एव न संशयः /
{मेर्चुर्य्, लेअद्, गोल्द् => गोल्द्}
पलं सूतं पलं गन्धं कृष्णोन्मत्तद्रवैस् त्र्यहम् // र्रा_३,६.७२ //
मर्दितं वज्रमूषायां रुद्ध्वा वक्त्रं पिधाय च /
दिनान्ते तत्समुद्धृत्य तद्वन्मर्द्यं च पाचयेत् // र्रा_३,६.७३ //
एवं सप्तदिनं कुर्यान्मृतो भवति वै रसः /
तद्रसं पन्नगं स्वर्णं चन्द्रार्कैर् वेष्टयेत् क्रमात् // र्रा_३,६.७४ //
समांशं चान्धितं धाम्यं दिव्यं भवति काञ्चनम् /
{चक्रयन्त्र}
गर्तामध्ये रसमूषा बाह्यगर्ते सर्वतो'ग्निः // र्रा_३,६.७५ //
चक्रयन्त्रमिदं प्रोक्तं सर्वशास्त्रार्थकोविदैः /
{चोप्पेर् => गोल्द्}
माक्षिकं रसकं तुल्यं रसकार्धं च सैन्धवम् /
मातुलुङ्गैर्दिनं मर्द्यं मृद्भाण्डे पाचयेद् दिनम् // र्रा_३,६.७६ //
यावत्कुङ्कुमवर्णं स्यात्तावच्चुल्ल्यां विपाचयेत् /
सिताक्षौद्रेण संयुक्तं तत्कल्कं मर्दयेद्दिनम् // र्रा_३,६.७७ //
पुनर्मृत्खर्परे पच्याद्गोक्षीरेण समायुतम् /
चालयन् दिनमेकं तु अवतार्य विलेपयेत् // र्रा_३,६.७८ //
शुद्धानि शुल्वपत्राणि रुद्ध्वा तीव्राग्निना धमेत् /
ततः पत्त्रीकृतं लेप्यं तद्वद्धाम्यं दृढाग्निना // र्रा_३,६.७९ //
इत्येवं च पुनः कुर्यात्पीतवर्णं भवेत्तु तत् /
मुनिपुष्पैस्त्र्यहं भाव्या अतिरक्ता मनःशिला // र्रा_३,६.८० //
अनया पूर्वशुल्बं तु पत्रं कृत्वा प्रलेपयेत् /
अन्धमूषागतं ध्मातं कङ्गुणीतैलके क्षिपेत् // र्रा_३,६.८१ //
इत्येवं तु त्रिधा कुर्याद्दिव्यं भवति काञ्चनम् /
{तारारिष्ट => गोल्द्}
अनेनैव प्रकारेण तारारिष्टं तु रञ्जयेत् // र्रा_३,६.८२ //
जायते कनकं दिव्यं जाम्बूनदसमप्रभम् /
{सुल्फ़ुर्:: पिष्टी}
शुद्धसूतपलकं तु कर्षैकं गन्धकस्य च // र्रा_३,६.८३ //
स्निग्धखल्वे विनिक्षिप्य देवदालीरसप्लुतम् /
मर्दयेत्तु कराङ्गुल्या जायते गन्धपिष्टिका // र्रा_३,६.८४ //
{मेर्चुर्य् (खोट), चन्द्रार्क => गोल्द्}
धान्याभ्रकस्य भागैकं भागाष्टौ शुद्धपारदम् /
कुण्डगोलकसंयुक्तं मर्दनात्पिष्टिका भवेत् // र्रा_३,६.८५ //
एतत्पिष्टिद्वयं मर्द्य जम्बीरोत्थैर्द्रवैर्दिनम् /
पालाशमूलक्वाथेन मर्दयेच्च दिनत्रयम् // र्रा_३,६.८६ //
ब्रह्ममूलं गुडं गुञ्जाम् ऊर्णा टङ्कणकं समम् /
पिष्ट्वा क्षौद्रेण संयुक्तं पूर्वपिण्डं विलेपयेत् // र्रा_३,६.८७ //
रुद्ध्वा तीव्राग्निना धाम्यं खोटो भवति तद्रसः /
पाच्यं प्रकटमूषायां काचं टङ्कणकं क्षिपेत् // र्रा_३,६.८८ //
एवं पुनः पुनः शोध्यं यावद्भवति निर्मलम् /
ततश्च प्रकटं धाम्यं दत्त्वा नागं पुनः पुनः // र्रा_३,६.८९ //
त्रिगुणं वाहयेदेवं रसराजस्य पन्नगम् /
कृष्णाभ्रैः पुटितैरेव तत्खोटं रञ्जयेत् क्रमात् // र्रा_३,६.९० //
मूषायां धाम्यमानं तच्छतवारं पुनः पुनः /
दत्त्वा दत्त्वाभ्रकं कृष्णं रञ्जितो जायते ध्रुवम् // र्रा_३,६.९१ //
सहस्रांशेन तेनैव चन्द्रार्कं काञ्चनं भवेत् /
{मेर्चुर्य् (खोट), लेअद् => गोल्द्}
स्तम्भिता गन्धपिष्टी या गन्धजारणवर्जिता // र्रा_३,६.९२ //
पलैकं मर्दयेत्तस्या जम्बीराणां द्रवैर्दिनम् /
ब्रह्मक्वाथैस्त्र्यहं पश्चात्तत्समं गुडटङ्कणम् // र्रा_३,६.९३ //
ऊर्णां गुञ्जां क्षिपेत्तस्मिन्सर्वमेकत्र मर्दयेत् /
छायाशुष्कां वटीं कुर्यान्महदग्निगतां धमेत् // र्रा_३,६.९४ //
तं खाठं शोधयेत्पश्चात् श्वेतटङ्कणकाचकैः /
शोधयेद्धमनेनैव खोटो भवति निर्मलः // र्रा_३,६.९५ //
तं खोटं कुटिलं गन्धं प्रतिकर्षं प्रलेपयेत् /
अन्धमूषागतं धाम्यं यावत्खोटावशेषितम् // र्रा_३,६.९६ //
अनेन क्रमयोगेन वङ्गं निर्वाप्य षड्गुणम् /
ततो गन्धं च नागं च वाहयेत् षड्गुणं पुनः // र्रा_३,६.९७ //
शुल्बचूर्णं पलैकं तु सिद्धचूर्णेन संयुतम् /
रुद्ध्वा तं च धमेत् खोटं गंधकं तेन मर्दयेत् // र्रा_३,६.९८ //
रुद्ध्वा गजपुटे पच्यादेवं वारांश्चतुर्दश /
अनेन पूर्ववत्खोटं द्रावितं योजयेच्छनैः // र्रा_३,६.९९ //
यावत्कुङ्कुमवर्णं स्यात्तावद्रञ्ज्यं क्षिपन्क्षिपन् /
ततः स्वर्णं च गन्धं च खोटं तुल्यं पृथक्पृथक् // र्रा_३,६.१०० //
ततो रुद्ध्वा धमेत्तीव्रं यावत्खोटावशेषितम् /
इत्येवं त्रिगुणं वाह्यं स्वर्णं गन्धकसंयुतम् // र्रा_३,६.१०१ //
पुनः स्वर्णेन तुल्येन समावर्तं तु कारयेत् /
पुनर्द्विगुणहेम्ना तु त्रिगुणेन ततः पुनः // र्रा_३,६.१०२ //
त्रिधैव सारितः सूतः सहस्रांशेन विध्यते /
द्रुतं शुल्बं न संदेहो दिव्यं भवति काञ्चनम् // र्रा_३,६.१०३ //
{गोल्द्:: रञ्जन:: सितस्वर्ण => षड्वर्ण}
पूर्वं यच्छोधितं खोटम् आवर्त्यं स्वर्णतुल्यकम् /
सूक्ष्मचूर्णं ततः कृत्वा त्रिगुणे शुद्धपारदे // र्रा_३,६.१०४ //
दत्त्वा निरुध्य मूषायां स्वेदयेन्मृदुवह्निना /
तस्यैव द्रवते गर्भे तावत्स्वेद्यं प्रयत्नतः // र्रा_३,६.१०५ //
अथवा दोलिकायन्त्रे स्वेदयेद् द्रुतसूतकम् /
अनेन शतमांशेन सितं स्वर्णं विलेपयेत् // र्रा_३,६.१०६ //
त्रिदिनं दोलिकायन्त्रे अर्कपत्रैश्च वेष्टितम् /
काञ्जिकैः स्वेदयेत्तं तु अन्धमूषागतं धमेत् // र्रा_३,६.१०७ //
स्वर्णं भवति रूपाढ्यं षड्वर्णोत्कर्षणं परम् /
{गोल्द्:: रञ्जन:: => षड्वर्ण}
शोधितं सूतखोटं च भागमेकं समाहरेत् // र्रा_३,६.१०८ //
स्वर्णं षोडशभागं स्यादन्धमूषागतं धमेत् /
पूर्ववत्क्रमयोगेन वेधयेद्रसगर्भकः // र्रा_३,६.१०९ //
तेनैव शतमांशेन षड्वर्णं पूर्ववद्भवेत् /
{रञ्जन:: लेअद् => चोप्पेर् => सिल्वेर् => गोल्द्}
अर्कक्षीरेण धान्याभ्रं यामं पिष्ट्वा तथान्ध्रयेत् // र्रा_३,६.११० //
कपोताख्ये पुटे पच्यात्पुनर्मर्द्यं पुनः पचेत् /
एवं विंशपुटैः पक्वं तदभ्रं षोडशांशकम् // र्रा_३,६.१११ //
शुद्धसूते प्रदातव्यं पक्वमूषोदरेण तत् /
अर्कपत्रद्रवैः पूर्वं रुद्ध्वा स्वेद्यं दिनत्रयम् // र्रा_३,६.११२ //
तुषाग्निना प्रयत्नेन समुद्धृत्याथ निक्षिपेत् /
तस्मिन्नभ्रं द्रवं चैव दत्त्वा तद्वत्पचेत् त्र्यहम् // र्रा_३,६.११३ //
इत्येवं जारयेत्सूते यावत्तुल्याभ्रकं भवेत् /
तिलपर्णीरसेनैव तत्सूतं चाभ्रकं पुनः // र्रा_३,६.११४ //
मर्दयेत्तप्तखल्वे तु यावद्भवति गोलकः /
पृथक्सूतेन तुल्येन गन्धपिष्टीं तु कारयेत् // र्रा_३,६.११५ //
स्तम्भिता गन्धपिष्टी या गन्धजारणवर्जिता /
तत्पिष्टी स्वर्णपिष्टी च रसाभ्रं गोलकं तथा // र्रा_३,६.११६ //
समांशं त्रितयं मर्द्यं द्रवैः कार्पासजैर्दिनम् /
तद्गोलं वर्तुलं कृत्वा वस्त्रे बद्ध्वाथ शोषयेत् // र्रा_३,६.११७ //
पाचयेद् गन्धतैलं तु यावत्कुङ्कुमसंनिभम् /
संजातं तत्समुद्धृत्य पिष्ट्वा निर्गुण्डिजैर्द्रवैः // र्रा_३,६.११८ //
तेनैव चाष्टमांशेन नागपत्राणि लेपयेत् /
पिष्ट्वा कार्पासपत्राणि तत्कल्केन च लेपयेत् // र्रा_३,६.११९ //
नागपत्राणि रुद्ध्वाथ भूधराख्ये पुटे पचेत् /
समुद्धृत्य पुनर्लेप्यमष्टमांशेन तेन वै // र्रा_३,६.१२० //
कार्पासपत्रकल्केन लिप्त्वा रुद्ध्वा पुटे पचेत् /
ऊर्ध्वाधः परिवर्तेन अहोरात्रात्समुद्धरेत् // र्रा_३,६.१२१ //
अष्टमांशं पुनर्दत्त्वा पूर्वकल्कं च मर्दयेत् /
दिनं निर्गुण्डिजैर्द्रावैस्तद्गोलं लेपयेद्बहिः // र्रा_३,६.१२२ //
कार्पासपत्रकल्केन रुद्ध्वा गजपुटे पचेत् /
एवं पुनः पुनः कुर्यान्मर्दनं पुटपाचनम् // र्रा_३,६.१२३ //
म्रियते कुङ्कुमाभं तन्नागं दशपुटैः क्रमात् /
अनेन चाष्टमांशेन द्रुतं शुल्बं तु वेधयेत् // र्रा_३,६.१२४ //
तेन शुल्बेन तारं तु अष्टमांशेन वेधयेत् /
जायते कनकं शुल्बं देवाभरणमुत्तमम् /
नागरञ्जनमिदं विशेषतः शुल्बसूतरविचन्द्रवेधनम् /
धर्मकामसुखभाजनैर् जनैः साध्यताम् अखिललोकरक्षणे // र्रा_३,६.१२५ //


र्रा, ३, ७
धातुसत्त्वयुतपिष्टिकाक्रमस्तम्भनं च निगडेन लेपनम् /
खोटबन्धकृतविद्रुतिं तथा वेधयुक्तिरखिला निगद्यते // र्रा_३,७.१ //
{पिष्टिगोलम्}
दिव्यौषधद्रवैर् मर्द्यं तप्तखल्वे दिनत्रयम् /
शुद्धं सूतं ततो घर्मे शोष्यं स्वच्छं समाहरेत् // र्रा_३,७.२ //
स्वर्णनागार्ककान्तं च तीक्ष्णं वङ्गं च रूप्यकम् /
यथेष्टैकं विचूर्ण्यादौ व्योमसत्त्वम् अथापि वा // र्रा_३,७.३ //
पूर्वसूतेन संतुल्यं याममम्लेन मर्दयेत् /
महारसाष्टकादेकं सूततुल्यं विनिक्षिपेत् // र्रा_३,७.४ //
दिव्यौषधीद्रवैरेव यामात्स्विन्नातपे खरे /
मर्दयेत्खल्वके गाढं तद्गोलं वस्त्रवेष्टितम् // र्रा_३,७.५ //
गन्धतैले दिनं पच्यात्ततो वस्त्रात्समुद्धरेत् /
पिष्टिगोलमिदं ख्यातं तथान्यमतमुच्यते // र्रा_३,७.६ //
{पिष्टिगोल}
पूर्वं यन्मर्दितं सूतं तस्य भागत्रयं भवेत् /
नागद्वयं यथेष्टैकं तस्मिन्नागं विनिक्षिपेत् // र्रा_३,७.७ //
वैक्रान्तं कुण्डगोलं च दिव्यौषधिद्रवं तथा /
मर्द्यं यामत्रयं खल्वे छायाशुष्कं तु गोलकम् // र्रा_३,७.८ //
कृत्वाथ बन्धयेद्वस्त्रे गन्धतैले दिनं पचेत् /
वस्त्रमध्यात्समुद्धृत्य पिष्टिगोलमिदं भवेत् // र्रा_३,७.९ //
{पिष्टिगोल:: निगड}
अथास्य पिष्टिगोलस्य निगडः प्रोच्यते शुभः /
गुग्गुलुं ब्रह्मबीजानि तैस्तुल्यं चैव सैन्धवम् // र्रा_३,७.१० //
स्नुह्यर्कपयसा मर्द्यं निगडो'यं महोत्तमः /
{पिष्टिगोल:: निगड}
पालाशं कोकिलाक्षस्य बीजानि सैन्धवं तथा // र्रा_३,७.११ //
उन्मत्तनीलिजैर् द्रावैर्मर्द्यः स्यान्निगडोत्तमः /
{पिष्टिगोल:: निगड}
अभ्रकं सैन्धवं ताप्यं वालूमृल्लोहकिट्टकम् /
स्नुह्यर्कपयसा पिष्टं यामान्ते निगडो भवेत् // र्रा_३,७.१२ //
{पिष्टिगोल:: निगड}
वाकुचीब्रह्मधत्तूरबीजानि चाम्लवेतसम् // र्रा_३,७.१३ //
काकविट्कदलीकन्दतालगन्धमनःशिला /
गुग्गुलुं पञ्चलोणानि गोजिह्वा कोकिलाक्षकम् // र्रा_३,७.१४ //
तिक्तकोशातकी नीली विषमुष्टीन्द्रवारुणी /
जीरद्वयं कर्कटास्थि स्त्रीरजोमूत्रमिश्रितम् // र्रा_३,७.१५ //
स्नुह्यर्कक्षीरतैलैश्च मर्द्यं यामद्वयं दृढम् /
व्यस्तं वाथ समस्तं वा निगडो'यं महोत्तमः /
{मेर्चुर्य्:: खोट}
एतेष्वेकेन तद्गोलं लेप्यमङ्गुलमात्रकम् // र्रा_३,७.१६ //
मूषायां बिल्वमात्रायां लोणं किंचिदधः क्षिपेत् // र्रा_३,७.१७ //
लिप्तं गोलं क्षिपेत् तस्याम् ऊर्ध्वं लोणं च दापयेत् /
रुद्ध्वा मृल्लवणैः सन्धिं सर्वतो दग्धशङ्खकैः // र्रा_३,७.१८ //
मूषालेपः प्रकर्तव्यः छायाशुष्कं तु कारयेत् /
करीषाग्नौ दिवारात्रौ त्रिरात्रं वा तुषाग्निना // र्रा_३,७.१९ //
मृदुना स्वेदयेत्पश्चात्समुद्धृत्याथ लेपयेत् /
सम्यङ्निगडकल्केन पूर्वमूषां निरोधयेत् // र्रा_३,७.२० //
ऊर्ध्वाधो लवणं दत्त्वा रुद्ध्वा लेप्या च पूर्ववत् /
छायाशुष्कं धमेद्गाढं रसो भवति खोटताम् // र्रा_३,७.२१ //
सौवीरं टङ्कणं काचं दत्त्वा दत्त्वा धमेद् दृढम् /
तच्छुद्धं जायते खोटम् अभीक्ष्णं नात्र संशयः // र्रा_३,७.२२ //
इत्येवं सर्वसत्त्वैश्च पिष्टिकां कारयेत्पृथक् /
पूर्ववत्क्रमयोगेन खोटो भवति तद्रसः // र्रा_३,७.२३ //
{मेर्चुर्य्:: खोट}
भागद्वयं सुवर्णस्य त्रिभागं पारदस्य च /
पूर्ववत्कारयेत्पिष्टीं तद्वत्खोटं च शोधयेत् // र्रा_३,७.२४ //
इत्येवं पिष्टिखोटानि कृत्वा सर्वत्र योजयेत् /
{विडवटी}
तत्खोटं स्वर्णसंतुल्यं समावर्तं तु कारयेत् /
माक्षिकं कान्तपाषाणं शिलागन्धं समं समम् // र्रा_३,७.२५ //
भूनागैर्मर्दयेद्यामं चणमात्रवटीकृतम् /
एषा विडवटी ख्याता योज्या सर्वत्र जारणे // र्रा_३,७.२६ //
एकैकं वाहयेत्सूते धाम्यमाने पुनः पुनः /
एवं दशगुणं हेम जारयेत्तत्क्रमेण तु // र्रा_३,७.२७ //
प्रकाशमूषागर्भे तु ग्रसते वडवानलः /
{मेर्चुर्य्:: रञ्जन, => शतवेधिन्}
माक्षिकं दरदं गन्धं राजावर्तं प्रवालकम् /
शिला तुत्थं च कङ्कुष्ठं समं चूर्णं प्रकल्पयेत् // र्रा_३,७.२८ //
वर्गाभ्यां पीतरक्ताभ्यां कङ्गुणीतैलकैः सह /
भावयेद्दिवसान्पञ्च सूर्यतापे पुनः पुनः // र्रा_३,७.२९ //
जारितं सूतखोटं तु कल्केनानेन संयुतम् /
वालुकाहण्डिमध्यस्थं श्रावसंपुटमध्यगम् // र्रा_३,७.३० //
त्रिदिनं पाचयेच्चुल्ल्यां कल्कं देयं पुनः पुनः /
रञ्जितो जायते सूतः शतवेधी न संशयः // र्रा_३,७.३१ //
तारे ताम्रे भुजङ्गे वा चन्द्रार्के वाथ योजयेत् /
जायते कनकं दिव्यं जाम्बूनदसमप्रभम् // र्रा_३,७.३२ //
{द्रुतसूत}
पिष्टिखोटं सूक्ष्मचूर्णं स्त्रीपुष्पेण तु भावयेत् /
दिनत्रयं खरे घर्मे शुक्तौ वा नालिकेरजे // र्रा_३,७.३३ //
मीनाक्षी कदलीकन्दं श्वेता रक्ता पुनर्नवा /
शिलाजतु ससिन्धूत्थं नारीपुष्पेण मर्दयेत् // र्रा_३,७.३४ //
पूर्ववद्भावितं खोटं तस्मिन्पिण्डे विनिक्षिपेत् /
पूर्ववद्भावितं खोटं तस्मिन्पिण्डं विनिक्षिपेत् // र्रा_३,७.३५ //
मुखं तत्पिण्डकल्केन रुद्ध्वा पिण्डं च बन्धयेत् /
भूर्जपत्त्रं त्र्यहं पच्याद्दोलायन्त्रे सकाञ्जिके // र्रा_३,७.३६ //
द्रुतं सूतं भवेत्साक्षात्पुनस्तस्मिंश्च दापयेत् /
पूर्ववद्भावितं खोटं खोटपादं पुनः पुनः // र्रा_३,७.३७ //
निक्षिपेत्पूर्वपिण्डे तु तद्वत्पच्याद्दिनत्रयम् /
एवं पुनः पुनर्देयं पिष्टिं खोटं सुभावितम् // र्रा_३,७.३८ //
आरोटस्य समं यावत्तावद् देयं द्रुतं भवेत् /
{द्रुतसूत}
आर्द्रकं मूलकं शुण्ठी लशुनं हिङ्गुमाक्षिकम् // र्रा_३,७.३९ //
त्रिक्षारं पञ्चलवणं काङ्क्षी कासीसगन्धकम् /
अम्लवर्गेण संयुक्तं मर्द्यं पिण्डं तु कल्पयेत् // र्रा_३,७.४० //
तस्मिन् पिण्डे यथा पूर्वं द्रुतं सूतं तु कारयेत् /
मार्जारी चेश्वरी गुञ्जा कुक्कुटी क्षीरकन्दकम् // र्रा_३,७.४१ //
एतेषां पिण्डमध्ये तु पूर्ववद्भावयेद्रसम् /
द्रुतसूतमिदं ख्यातं सर्वकर्मसु योजयेत् // र्रा_३,७.४२ //
{चन्द्रार्क => गोल्द् (विथ् द्रुतसूत)}
द्रुतसूतस्य भागौ द्वावेकं कृष्णाभ्रसत्त्वकम् /
भागं रसकसत्त्वस्य कृष्णोन्मत्तद्रवैर्दिनम् // र्रा_३,७.४३ //
मर्दितं कारयेद्गोलं गोलपादं मृतं पविम् /
दत्त्वाथ मर्दयेद्यामं सर्वमुन्मत्तवारिणा // र्रा_३,७.४४ //
रुद्ध्वाथ भूधरे पच्यात्पुटैकेन समुद्धरेत् /
पूर्वांशं द्रुतसूतं तु तं दत्त्वा मर्दयेत्पुनः // र्रा_३,७.४५ //
धत्तूरोत्थद्रवैर्यामं तद्वत्पच्याच्च भूधरे /
इत्येवं सप्तवाराणि सूतं दत्त्वा पुनः पुनः // र्रा_३,७.४६ //
भूधरे पाचयेद्यन्त्रे भस्मीभवति तद्रसः /
तेनैव शतभागेन क्षौद्रेण सह पेषयेत् // र्रा_३,७.४७ //
चन्द्रार्कजातपत्राणि अन्धमूषागतं धमेत् /
स्वर्णं भवति रूपाढ्यं जाम्बूनदसमप्रभम् // र्रा_३,७.४८ //
{लेअद् => गोल्द्}
तद्भस्म गन्धकं तुल्यमन्धमूषागतं धमेत् /
वेध्यं तेन शतांशेन नागं भवति काञ्चनम् // र्रा_३,७.४९ //
{चन्द्रार्क => गोल्द्}
रसकाभ्रकयोः सत्त्वं द्रुतं सत्त्वं समं समम् /
त्रयाणां पलमेकं तु सिद्धचूर्णेन संयुतम् // र्रा_३,७.५० //
मर्द्यमुन्मत्तकद्रावैर्दिनैकं चान्धितं धमेत् /
तत्खोटं चूर्णितं मर्द्यं मातुलुङ्गाम्लगन्धकैः // र्रा_३,७.५१ //
रुद्ध्वा गजपुटे पच्यादेवं वारांस्त्रयोदश /
मर्द्यं मर्द्यं पचेद्रुद्ध्वा आरण्योत्पलकैः क्रमात् // र्रा_३,७.५२ //
चन्द्रार्कशतभागेन मधुनाक्तेन तेन वै /
लिप्त्वा रुद्ध्वा धमेद्गाढं स्वर्णं भवति शोभनम् // र्रा_३,७.५३ //
{चोप्पेर् => गोल्द्}
रसकाभ्रकयोः सत्त्वं द्रुतसूतं च टङ्कणम् /
सर्वमेतत्समं मर्द्य कृष्णोन्मत्तद्रवैर् दिनम् // र्रा_३,७.५४ //
छायाशुष्कां वटीं कृत्वा महदग्निगतां धमेत् /
तत्खोटं शोधयेत्पश्चात् सितकाचेन टङ्कणैः // र्रा_३,७.५५ //
स्वर्णेन च समावर्त्य समेन जारयेत्ततः /
पूर्वा विडवटी या तु तामेकैकां प्रदापयेत् // र्रा_३,७.५६ //
धमन्प्रकटमूषायां यावत्सूतावशेषितम् /
ततः शुद्धसुवर्णेन सारयेत्सारणात्रयम् // र्रा_३,७.५७ //
वेध्यं तेन शतांशेन शुल्वं भवति काञ्चनम् /
{सिल्वेर् => गोल्द्}
भागैकं द्रुतसूतस्य सारणायन्त्रके क्षिपेत् // र्रा_३,७.५८ //
तस्माच्चतुर्गुणं नागं शुद्धं तद्द्रावितं पृथक् /
तस्मिन्यन्त्रे विनिक्षिप्य जातं खोटं समाहरेत् // र्रा_३,७.५९ //
तत्तुल्यं माक्षिकं शुद्धमेकीकृत्य विमर्दयेत् /
दिनं धत्तूरजैर् द्रावैर्मृद्भाण्डे पाचयेत्ततः // र्रा_३,७.६० //
यावत्कुङ्कुमवर्णं स्यात् तावच्चुल्ल्यां समुद्धरेत् /
एतस्यैव पलैकं तु सिद्धचूर्णेन संयुतम् // र्रा_३,७.६१ //
रुद्ध्वा ध्माते भवेत्खोटं मध्वम्लैर्मर्दयेद्दिनम् /
आरण्योत्पलकैरेव रुद्ध्वा मधुपुटैः पचेत् // र्रा_३,७.६२ //
अनेन मधुयुक्तेन तारपत्राणि लेपयेत् /
रुद्ध्वा धाम्यं पुनर्लेप्यं त्रिभिर्वारैस्तु काञ्चनम् // र्रा_३,७.६३ //
जायते दिव्यरूपाढ्यं सत्यं शंकरभाषितम् /
माक्षिकस्य त्वभावे तु वैक्रान्तं वात्र योजयेत् // र्रा_३,७.६४ //
{मृत लेअद्, सिल्वेर् => गोल्द्}
द्रुतसूतं हिङ्गुलं च कङ्कुष्ठं गन्धकं शिला /
एकद्वित्रिचतुःपञ्चपलानि क्रमतो भवेत् // र्रा_३,७.६५ //
गोपित्तेन तु तत्सर्वं मर्द्यं यामचतुष्टयम् /
शुद्धानि नागपत्राणि सममानेन लेपयेत् // र्रा_३,७.६६ //
रुद्ध्वा गजपुटे पच्यात्समुद्धृत्याथ मर्दयेत् /
समेन पूर्वकल्केन रुद्ध्वा तद्वत्पुटे पचेत् // र्रा_३,७.६७ //
एवं शतपुटैः पक्वो म्रियते पन्नगो ध्रुवम् /
अनेन शतभागेन तारवेधात्तु काञ्चनम् // र्रा_३,७.६८ //
{सिल्वेर् (+ मृतनाग अन्द् गोल्द्) => गोल्द्}
तेन वा मृतनागेन ह्यम्लपिष्टेन लेपयेत् /
समांशं स्वर्णपत्रं तु रुद्ध्वा गजपुटे पचेत् // र्रा_३,७.६९ //
नागं पुनः पुनर्देयमेवं देयं पुटत्रयम् /
अनेन मृतहेम्ना तु द्रुतं तारं तु वेधयेत् // र्रा_३,७.७० //
सहस्रांशेन तत्सिद्धं दिव्यं भवति कांचनम् // र्रा_३,७.७१ //
{मेर्चुर्य्:: खोटबन्ध}
द्रवैस् तुम्बरुवल्ल्यास्तु धान्याभ्रं सप्तधातपे /
भावयेत् खोटयेत् पश्चात् कर्षैके द्रुतसूतके // र्रा_३,७.७२ //
माषमात्रं क्षिपेदेतत्तप्तखल्वे विमर्दयेत् /
गोस्तनाकारमूषायां क्षिप्त्वा मृद्वग्निना पचेत् /
वालुकायन्त्रमध्ये तु जीर्णे वापं पुनः क्षिपेत् /
इत्येवं जारयेत्तुल्यं खोटबद्धो भवेद्रसः // र्रा_३,७.७३ //
{चोप्पेर् => गोल्द्}
अस्य बद्धस्य माषैकं माषार्धं शुद्धहाटकम् /
शुद्धसूतस्य माषार्धं सर्वमेकत्र मर्दयेत् // र्रा_३,७.७४ //
त्रिदिनं मातुलुङ्गाम्लैर् एतत्कल्केन लेपयेत् /
कर्षैकं नागपत्राणि वृश्चिकाल्यास्तथा द्रवैः // र्रा_३,७.७५ //
लिप्त्वा तत् पातनायन्त्रे पाचयेद्दिवसत्रयम् /
पिष्ट्वा दिनावधि // र्रा_३,७.७६ //
अनेन तारपत्राणि कर्षमेकं प्रलेपयेत् /
पूर्ववत् पातनायन्त्रे पाचयेद्दिवसत्रयम् // र्रा_३,७.७७ //
अनेनैव द्रुतं शुल्बं सहस्रांशेन वेधयेत् /
जायते कनकं दिव्यं देवाभरणभूषणम् // र्रा_३,७.७८ //
{मेर्चुर्य्:: मारण:: व्हिते चोलोउर्}
क्षीरेणोत्तरवारुण्यास् त्रिदिनं शुद्धपारदम् /
मर्दयेत्तप्तखल्वे व तं [... औ५ ज़ेइछेन्झ्] // र्रा_३,७.७९ //
करीषाग्नौ दिवारात्रौ त्रिदिनं वा तुषाग्निना /
समुद्धृत्य पुनर्मर्द्यं तद्वद्रुद्ध्वाथ पाचयेत् // र्रा_३,७.८० //
तद्वन्मर्द्यं पुनः पाच्यं म्रियते पाण्डुरो रसः /
{चन्द्रार्क => गोल्द्}
आर्द्रकं तुवरी सिन्धुकङ्गुणीतैलकं मधु // र्रा_३,७.८१ //
अम्लवेतसमेतैस्तु तद्रसं मर्दयेद्दिनम् /
गोलकं बन्धयेद्वस्त्रे दोलायन्त्रे त्र्यहं पचेत् // र्रा_३,७.८२ //
कङ्गुणीतैलमध्ये तु बद्धो भवति तद्रसः /
तद्रसं हाटकं नागं समं रुद्ध्वा धमेद् दृढम् // र्रा_३,७.८३ //
तत्खोटं सूक्ष्मचूर्णं तु चूर्णांशं द्रुतसूतकम् /
अम्लैर्मर्द्यं भवेद्गोलं काञ्जिकैः स्वेदयेद्दिनम् // र्रा_३,७.८४ //
गंधकस्य त्रयो भागा गंधतुल्यं सुवर्चलम् /
कृष्णाभ्रकं तु भागैकं सर्वं स्तन्येन पेषयेत् // र्रा_३,७.८५ //
अनेन लेपितं गोलम् अंधमूषागतं धमेत् /
यावत् सूतावशेषं स्यात्तावद्धाम्यं पुनः पुनः // र्रा_३,७.८६ //
पूर्वचूर्णं पुनर्दत्त्वा तद्वज्जार्यं क्रमेण तु /
इत्येवं हाटकं यावज्जारितं त्रिगुणं भवेत् // र्रा_३,७.८७ //
स्वर्णेन च समावर्त्य सारणात्रयसारितम् /
चन्द्रार्कं वेधयेत्तेन शतांशात् कांचनं भवेत् // र्रा_३,७.८८ //
{चोप्पेर् => गोल्द्}
पिष्टीखोटसमं स्वर्णं स्वर्णतुल्यं च पन्नगम् /
कान्तलोहं व्योमसत्त्वम् एकैकं पन्नगार्धकम् // र्रा_३,७.८९ //
एकीकृत्य धमेत्तावद्यावत्स्वर्णावशेषितम् /
दत्त्वा विडवटीं चैव सारयेत्सारणात्रयम् // र्रा_३,७.९० //
शतांशेन ह्यनेनैव शुल्बं भवति काञ्चनम् /
{मेर्चुर्य्:: बन्ध:: खोट}
सुवर्णं रजतं ताम्रं कान्तं तीक्ष्णं च माक्षिकम् /
कृष्णाभ्रकस्य सत्त्वं च समं रुद्ध्वा धमेद् दृढम् // र्रा_३,७.९१ //
तत्खोटं सूक्ष्मचूर्णं तु पादांशं द्रुतपारदम् /
दत्त्वाथ मर्दयेदम्लैर्यावद्भवति गोलकम् // र्रा_३,७.९२ //
गोलकस्य चतुर्भागा भागैकं मृतवज्रकम् /
मर्दयेत्तप्तखल्वे तु दिनैकं कन्यकाद्रवैः // र्रा_३,७.९३ //
रुद्ध्वाथ भूधरे पच्याद्दिनान्ते तु समुद्धरेत् /
तन्मध्ये द्रुतसूतं च पुनः कन्यासु मर्दयेत् // र्रा_३,७.९४ //
पूर्ववद् भूधरे पच्यादेवं देयं तु सप्तधा /
द्रुतसूतं क्रमेणैव मर्दनं च पुटं तथा // र्रा_३,७.९५ //
तद्भस्म गंधतुल्यं च ह्यंधमूषागतं धमेत् /
जायते खोटबद्धं तु रञ्जनं चास्य कथ्यते // र्रा_३,७.९६ //
{तारारिष्ट, चन्द्रार्क, माक्षिक => गोल्द्}
कृष्णाभ्रसत्त्वं वङ्गं च द्वंद्वं मेलापयेद् द्रुतम् /
तुल्यांशमंधमूषायां ध्मातं खोटं भवेत्तु तत् // र्रा_३,७.९७ //
तत्खोटं पलमेकं तु सिद्धचूर्णेन संयुतम् /
मर्दयेद् गंधकाम्लेन रुद्ध्वा गजपुटे पचेत् // र्रा_३,७.९८ //
पुनर्मर्द्यं पुनः पाच्यम् एवं वारांश्चतुर्दश /
अनेन पूर्वखोटे तु द्रावितं रञ्जयेत् क्रमात् // र्रा_३,७.९९ //
रञ्जयेच्छतवाराणि भवेत्कुंकुमसन्निभम् /
सुवर्णेन समावर्त्य सारयेत्सारणात्रयम् // र्रा_३,७.१०० //
सहस्रांशेन तेनैव तारारिष्टं च वेधयेत् /
चन्द्रार्कं ताप्यशुल्बं तु दिव्यं भवति कांचनम् // र्रा_३,७.१०१ //
{लेअद्, सिल्बेर् => गोल्द्}
तीक्ष्णं शुल्बं समं चूर्ण्य वज्रमूषान्धितं धमेत् /
तत्खोटं पलमेकं तु सिद्धचूर्णेन संयुतम् // र्रा_३,७.१०२ //
मर्दयेद् गंधकाम्लेन रुद्ध्वा गजपुटे पचेत् /
पुनर्मर्द्यं पुनः पाच्यमेवं वारांश्चतुर्दश // र्रा_३,७.१०३ //
तद्देयं द्राविते स्वर्णे शतवारं पुनः पुनः /
पक्वबीजं भवेत्तत्तु द्रुतसूते समं दिनम् // र्रा_३,७.१०४ //
मर्दयेदम्लयोगेन तस्य भागचतुष्टयम् /
एवं वज्रस्य भागैकं तप्तखल्वे दिनावधि // र्रा_३,७.१०५ //
मर्दयेत् कन्यकाद्रावैस्तद्रुद्ध्वा भूधरे पचेत् /
द्रुतसूतं पुनस्तुल्यं दत्त्वा मर्द्यं पुटे ततः // र्रा_३,७.१०६ //
इत्येवं सप्तधा देयं द्रुतसूतं पुटान्तकम् /
ततस्तं मर्दयेद् अम्लै रुद्ध्वा मूषां पुटेत्तथा // र्रा_३,७.१०७ //
पुनर्मर्द्यं पुनः पाच्यं षष्ट्याधिकशतत्रयम् /
पुटं देयं प्रयत्नेन जायते सिन्दूरप्रभम् // र्रा_३,७.१०८ //
सहस्रांशेन नागस्य द्रुतस्य रजतस्य च /
देयो वेधो भवेत्स्वर्णं दिव्याभरणमुत्तमम् // र्रा_३,७.१०९ //
{सिल्वेर् => गोल्द्}
गंधकं सूक्ष्मचूर्णं तु चणकाम्लेन भावयेत् /
शतवारं प्रयत्नेन स्त्रीपुष्पेण तु सप्तधा // र्रा_३,७.११० //
द्रुतपारदमध्ये तु किंचित्कर्पूरसंयुतम् /
गंधकं दापयेद् घर्मे वापयेत्ताम्रखल्वके // र्रा_३,७.१११ //
कर्पूरं गंधकं चैव किंचित्किंचित्पुनः पुनः /
त्रिसप्ताहं प्रदातव्यं जायते गन्धपिष्टिका // र्रा_३,७.११२ //
कटुकोशातकीबीजं चाण्डालीकन्दसंयुतम् /
स्तन्येन पेषितं तुल्यं पिष्टीं तेन प्रलेपयेत् // र्रा_३,७.११३ //
बाह्ये तु मृत्तिका लेप्या सर्वतो'ङ्गुलमात्रकम् /
शोषितं भूधरे पच्यादूर्ध्वाधः परिवर्तयेत् // र्रा_३,७.११४ //
जायते स्तम्भितं गोलं समुद्धृत्याथ तं पुनः /
तुल्यांशे संपुटे हेम्नि लिप्त्वा मूषान्धितं धमेत् // र्रा_३,७.११५ //
अनेन चाष्टमांशेन तारे वेधं प्रदापयेत् /
तत्तारं जायते दिव्यं जाम्बूनदसमप्रभम् // र्रा_३,७.११६ //
{चन्द्रार्क => गोल्द्}
अथवा स्तम्भितं गोलं स्वर्णं संपुटवर्जितम् /
तस्यैव भागाश्चत्वारो भागैकं मृतवज्रकम् // र्रा_३,७.११७ //
मर्दयेत्कन्यकाद्रावैर्दिनमेकं ततः पुनः /
अन्धितं भूधरे पच्याद्यावद्यामचतुष्टयम् // र्रा_३,७.११८ //
समुद्धृत्य पुनस्तस्मिन्पूर्वांशं पूर्वसूतकम् /
दत्त्वा मर्द्यं पुटेत्तद्वदेवं कुर्यात् त्रिसप्तधा // र्रा_३,७.११९ //
तस्मिन् भस्मपलमेकं पारदं गंधकस्य तु /
अंधमूषागतं ध्मातं तत्खोटं पन्नगं समम् // र्रा_३,७.१२० //
पन्नगस्य समं स्वर्णं त्रयाणां त्रिगुणं क्षिपेत् /
द्रुतं च तत्सर्वमम्लवर्गेण मर्दयेत् // र्रा_३,७.१२१ //
दिनान्ते वज्रमूषायां रुद्ध्वा धाम्यं प्रयत्नतः /
जायते पन्नगं स्वर्णं त्रयोत्थं जायते क्रमात् // र्रा_३,७.१२२ //
सारयेच्च त्रिधा हेम चन्द्रार्कं वेधयेत्ततः /
सहस्रांशेन तेनैव दिव्यं भवति काञ्चनम् // र्रा_३,७.१२३ //
{सितस्वर्ण => गोल्द्}
हेमार्कतीक्ष्णचूर्णं च समं रुद्ध्वा धमेद् दृढम् /
तत्खोटं भागमेकं तु त्रिभागं द्रुतसूतकम् // र्रा_३,७.१२४ //
मर्दयेद् गंधकाम्लेन रुद्ध्वा सम्यक्पुटे पचेत् /
पुनर्मर्द्यं पुनः पाच्यमेवं वारांश्चतुर्दश // र्रा_३,७.१२५ //
अनेन शतमांशेन सितहेम च वेधयेत् /
जायते कनकं दिव्यं कङ्गुणीतैलसेचनात् // र्रा_३,७.१२६ //
बद्धे द्रुते रसवरे वरहेम्नि जीर्णे दृष्टो मया दशगुणः सुखसाध्यलाभः /
वज्रे मृते गगनसत्त्वयुते नराणां तत्रैव भूरिगुणितं फलमस्ति सत्यम् // र्रा_३,७.१२७ //


र्रा, ३, ८
{तिन्:: शोधन}
कार्पासार्ककरञ्जधूर्तमुनिजैर् भल्लातगुञ्जाग्निजैः स्नुग्वज्रीपयसा च सूरणभवैर्द्रावैश्च मूलैः फलैः /
तक्राक्तैर्बहुतप्तखर्परगतं वङ्गं निषिञ्च्यान्मुहुर् यावत्पञ्चदिनं तद् एव विमलं वादे सदा योजयेत् // र्रा_३,८.१ //
{तिन्:: शोधन}
अथवा वङ्गचूर्णं तु माषैर्भल्लातजैः फलैः /
समं खल्वे दिनं मर्द्यं भल्लाततैलसंयुतम् // र्रा_३,८.२ //
तत्पिण्डं माहिषे शृङ्गे क्षिप्त्वा रुद्ध्वा महापुटे /
पचेत्तस्मात्समुद्धृत्य पुनस्तद्वच्च मर्दयेत् // र्रा_३,८.३ //
इत्येवं सप्तधा कुर्यात् खोटं पाकं च मर्दनम् /
तद्वङ्गं मलनिर्मुक्तं स्तम्भकर्मणि योजयेत् // र्रा_३,८.४ //
{तिन्:: स्तम्भन}
तीक्ष्णपाषाणसत्त्वं च द्रुतवङ्गे द्रुतं क्षिपेत् /
चतुःषष्टितमांशेन स्तम्भमायाति निश्चितम् // र्रा_३,८.५ //
{तिन् => सिल्वेर्}
श्वेताभ्रं श्वेतकाचं च टंकणं शङ्खपुष्पिका /
विषं च तुल्यतुल्यांशं चूर्णं भाव्यं त्रिसप्तधा // र्रा_३,८.६ //
काकमाचीद्रवैः क्षीरैः स्नुह्यर्कैश्चातपे खरे /
द्रुते वङ्गे प्रदातव्यं प्रतिवापं च सेचयेत् // र्रा_३,८.७ //
पुत्रजीवोत्थतैलेन सप्तवारं पुनः पुनः /
तत्तारं जायते दिव्यं यावच्चन्द्रार्कतारकम् // र्रा_३,८.८ //
{तिन् => सिल्वेर्}
श्वेताभ्रं श्वेतकाचं च विषसैन्धवटंकणम् /
स्नुहीक्षीरैर्दिनं मर्द्यं श्वेतवङ्गस्य पत्रकम् // र्रा_३,८.९ //
लेप्यं पादांशकल्केन चांधमूषागतं धमेत् /
आदाय द्रावयेद् भूमौ पूर्वतैलेन सेचयेत् // र्रा_३,८.१० //
पत्रादिलेपसेकं च सप्तवाराणि सेचयेत् /
तद् वङ्गं जायते तारं शंखकुन्देन्दुसन्निभम् // र्रा_३,८.११ //
{तिन् => सिल्वेर्}
समं तालं शिलां पिष्ट्वा देवदाल्या द्रवैर्दिनम् /
द्रवैर् ईश्वरलिङ्ग्याश्च दिनमेकं विमर्दयेत् // र्रा_३,८.१२ //
नागं वङ्गं समं द्राव्यं तच्चूर्णं पलपञ्चकम् /
पूर्वकल्केन संतुल्यं समालोड्यान्धितं पुटेत् // र्रा_३,८.१३ //
एवं पुनः पुनः पाच्यं पूर्वकल्केन संयुतम् /
भवेत्षष्टिपुटैः सिद्धं वङ्गस्तम्भकरं परम् // र्रा_३,८.१४ //
शतमांशेन दातव्यं वेधात्तारं करोत्यलम् // र्रा_३,८.१५ //
{तिन् => सिल्वेर्}
सूतकं तालमेकैकं नृकपालं द्विभागकम् /
सर्वतुल्यं विषं योज्यं पञ्चाङ्गं रक्तचित्रकात् // र्रा_३,८.१६ //
विषतुल्यं क्षिपेच्चूर्णं वज्रीक्षीरेण भावितम् /
मासमात्रं दिवारात्रौ तद्वापं षोडशांशतः // र्रा_३,८.१७ //
दत्ते वारत्रयं वङ्गे तारं भवति शोभनम् // र्रा_३,८.१८ //
{तिन् => सिल्वेर्}
गोरम्भा ह्यौषधी नाम नरमूत्रेण पेषयेत् /
तेन पिण्डद्वयं कृत्वा तत्रैकस्योपरि क्षिपेत् // र्रा_३,८.१९ //
क्षारत्रयस्य चूर्णं तु तत्पृष्ठे वङ्गचूर्णकम् /
क्षारत्रयं ततो दत्त्वा पिण्डं तस्योपरि क्षिपेत् // र्रा_३,८.२० //
मुखं बद्ध्वा पुटे पच्यात्स्वाङ्गशीतं समुद्धरेत् /
एवं वारत्रयं कुर्यात्तारं भवति शोभनम् // र्रा_३,८.२१ //
वसन्ते जायते सा तु गोरम्भा पीतपुष्पिका /
तस्या मध्यमकाण्डार्धे श्वेतकार्पासवद्भवेत् // र्रा_३,८.२२ //
वसन्तपुष्पिकां वापि तदभावे नियोजयेत् /
बाला नाम समाख्याता कट्या धूलीसमा तथा // र्रा_३,८.२३ //
{तिन् => सिल्वेर्}
श्वेतपालाशपुष्पाणि छायाशुष्काणि चूर्णयेत् /
एकविंशतिवारेण मेषीक्षीरेण भावयेत् // र्रा_३,८.२४ //
तच्चूर्णं षोडशांशेन द्रुते वङ्गे प्रदापयेत् /
तारं भवति रूपाढ्यं शंखकुन्देन्दुसन्निभम् // र्रा_३,८.२५ //
{तिन् => सिल्वेर्}
तत्पुष्पं हरितालं च मेषीदुग्धेन पेषयेत् /
तद्वापं षोडशांशेन द्रुते वङ्गे प्रदापयेत् // र्रा_३,८.२६ //
तारं भवति रूपाढ्यं शंखकुन्देन्दुसन्निभम् /
{तिन् => सिल्वेर्}
तक्रेण तानि पुष्पाणि भावयित्वा त्रिसप्तधा // र्रा_३,८.२७ //
तेन कल्केन वङ्गस्य पत्राणि परिलेपयेत् /
अंधमूषागतं धाम्यमेवं कुर्यात्त्रिसप्तधा // र्रा_३,८.२८ //
तत्तारं जायते दिव्यं धर्मकामफलप्रदम् /
{तिन् => सिल्वेर्}
रसो मूषकपाषाणं फट्किरी नीलम् अञ्जनम् // र्रा_३,८.२९ //
अगस्तिपत्रनिर्यासैः सर्वं मर्द्यं दिनावधि /
भाण्डमध्ये निधायाथ पाचयेद्दीपवह्निना // र्रा_३,८.३० //
अगस्तिपत्रनिर्यासं जीर्णे जीर्णे प्रदापयेत् /
दिनान्ते तत्समुद्धृत्य द्रुते वङ्गे प्रदापयेत् // र्रा_३,८.३१ //
त्रिंशदंशेन तत्तारं जायते देवभूषणम् /
{तिन् => सिल्वेर्}
तारेण द्वंद्वयेद्वज्रं स्वर्णेन द्वंद्वितं यथा // र्रा_३,८.३२ //
अस्य द्वंद्वस्य भागौ द्वौ त्रिभागं शुद्धपारदम् /
अम्लेन मर्दयेत् तावद्यावद्भवति गोलकम् // र्रा_३,८.३३ //
मेषशृङ्ग्यास्तु पञ्चाङ्गं स्त्रीस्तन्येन तु पेषयेत् /
अनेन वेष्टयेद् गोलं तद्बहिर्निगडेन च // र्रा_३,८.३४ //
स्वेदादिधमनान्तं च कर्तव्यं हेमपिष्टिवत् /
उत्तरावारुणीक्षीरैस् तत्खोटं च प्रलेपयेत् // र्रा_३,८.३५ //
मूषामध्ये निधायाथ तारं दत्त्वा समं समम् /
दत्त्वा विडवटीं चैव धमेत्सूतावशेषितम् // र्रा_३,८.३६ //
एवं पुनः पुनस् ताप्यम् एकविंशतिवारकम् /
दत्त्वा समं समं जार्यं त्रिधा तारेण सारयेत् // र्रा_३,८.३७ //
इदमेव सहस्रांशं द्रुते वङ्गे विनिक्षिपेत् /
तद् वङ्गं जायते तारं वङ्गस्तम्भं शिवोदितम् // र्रा_३,८.३८ //
{तिन् => सिल्वेर्}
रक्तपारदभागैकं भागैकं शंखचूर्णकम् /
श्वेताभ्रकस्य सत्त्वं च सम्यग्भागद्वयं भवेत् // र्रा_३,८.३९ //
टंकणस्य च भागैकं सर्वमेतद्दिनत्रयम् /
वज्रीक्षीरेण संमर्द्यमेवं वारांश्चतुर्दश // र्रा_३,८.४० //
अनेन शतमांशेन द्रुतं वङ्गं च वेधयेत् /
स्तम्भते नात्र संदेहस्तारं भवति शोभनम् // र्रा_३,८.४१ //
{तिन् => सिल्वेर्}
हेमसूताद्यथा जातं पिष्टीखोटं तु शोभनम् /
तथैव तारसूतेन पिष्टीखोटं तु कारयेत् // र्रा_३,८.४२ //
तत्खोटं तारवङ्गं च सत्त्वं श्वेताभ्रजं समम् /
जार्यं विडवटीं दत्त्वा यावत्खोटावशेषितम् // र्रा_३,८.४३ //
जारणेन त्रिधा सार्यं द्रुते शुल्बे नियोजयेत् /
शतांशेन तु तत्तारं जायते शंभुभाषितम् // र्रा_३,८.४४ //
{तिन् => सिल्वेर्}
द्रुतं सूतं तीक्ष्णचूर्णं समांशं तप्तखल्वके /
टेण्टूछल्लीद्रवैर् मर्द्यं यावद्भवति गोलकम् // र्रा_३,८.४५ //
गोलकस्य चतुर्भागा भागैकं मृतवज्रकम् /
तप्तखल्वे दिनं मर्द्यं टेण्टूछल्लीरसैर् नवैः // र्रा_३,८.४६ //
अन्धितं भूधरे पच्याद्दिनान्ते तत्समुद्धरेत् /
पूर्वतुल्यं द्रुतं सूतं दत्त्वा मर्द्यं च पूर्ववत् // र्रा_३,८.४७ //
पूर्ववद् भूधरे पच्यादित्येवं सप्तधा क्रमात् /
द्रुतसूतं प्रदातव्यं मर्दनं च पुटं क्रमात् // र्रा_३,८.४८ //
अनेन षोडशांशेन द्रुतं वङ्गं तु वेधयेत् /
जायते दिव्यरूपाढ्यं तारं कुन्देन्दुसन्निभम् // र्रा_३,८.४९ //
{तिन् => सिल्वेर्}
षोडशांशेन यद्दत्तं वङ्गं तस्यापरो विधिः /
तत्तुल्यं गंधकं रुद्ध्वा ध्माते खोटं प्रजायते // र्रा_३,८.५० //
तत्खोटं तीक्ष्णचूर्णं च समभागं प्रकल्पयेत् /
ताभ्यां तुल्यं द्रुतं सूतं तत्सर्वं तप्तखल्वके // र्रा_३,८.५१ //
मर्दयेट्टेण्टुजद्रावैर् यावद्भवति गोलकम् /
रुद्ध्वाथ भूधरे पच्यादहोरात्रात्समुद्धरेत् // र्रा_३,८.५२ //
पूर्वांशं द्रुतसूतं च दत्त्वा तद्वच्च मर्दयेत् /
तं रुद्ध्वा च पुटेत्तद्वदेवं कुर्यात्त्रिसप्तधा // र्रा_३,८.५३ //
अंधमूषागतं धाम्यं तत्खोटं जायते रसः /
तुल्येन तीक्ष्णचूर्णेन मर्दयेच्चान्धितं धमेत् // र्रा_३,८.५४ //
अनेन क्रमयोगेन तीक्ष्णं देयं पुनः पुनः /
यावत् सप्तगुणं तीक्ष्णं दत्त्वा दत्त्वा धमेद्धि तत् // र्रा_३,८.५५ //
तं खोटं सारयेत्पश्चात्क्षारेणैव त्रिधा क्रमात् /
लक्षांशेनैव तेनैव वङ्गवेधं प्रदापयेत् /
शंखकुन्देन्दुसंकाशं तारं भवति शोभनम् // र्रा_३,८.५६ //
{चोप्पेर् => सिल्वेर्}
मधुसंजीवनीं पिष्ट्वा गर्दभस्य तु मूत्रतः /
सप्ताहं तेन मूत्रेण भावयित्वा ततः पुनः // र्रा_३,८.५७ //
तेनैव मर्दयेत्सूतं तप्तखल्वे दिनत्रयम् /
तत्तुल्यं गंधकं दत्त्वा ह्यंधमूषागतं धमेत् // र्रा_३,८.५८ //
तत्खोटं जायते दिव्यं रञ्जनं तस्य कथ्यते /
वङ्गं श्वेताभ्रसत्त्वं च द्वंद्वमेलापसंयुतम् // र्रा_३,८.५९ //
मूषामध्ये तु तत्खोटं पलमात्रं विचूर्णयेत् /
मर्दयेद् गंधकाम्लेन रुद्ध्वा गजपुटे पचेत् // र्रा_३,८.६० //
पुनर्मर्द्यं पुनः पाच्यमेवं वारांश्चतुर्दश /
अनेन पूर्वखोटं तु रञ्जयेत्सप्तवारकम् // र्रा_३,८.६१ //
यथा वङ्गाभ्रकेनैव तथा नागाभ्रकैः पुनः /
रञ्जयेत्सप्तवाराणि सूक्ष्मचूर्णं तु कारयेत् // र्रा_३,८.६२ //
द्रुतसूतेन संयुक्तं द्रावयेत् पूर्ववत् क्रमात् /
द्रुतस्य जारयेत्तारं दोलास्वेदेन यत्नतः // र्रा_३,८.६३ //
त्रिषड्गुणं यदा तारं जीर्णं भवति पारदे /
सारयेत्सारणास्तिस्रः सहस्रांशेन वेधयेत् // र्रा_३,८.६४ //
द्रुतं शुल्बं भवेत्तारं शंखकुन्देन्दुसन्निभम् // र्रा_३,८.६५ //
{चोप्पेर् => सिल्वेर्}
श्वेताभ्रकस्य सत्त्वं तु कान्तसत्त्वं तथायसम् /
वङ्गं तारं च वैक्रांतं कदम्बं नागमेव च // र्रा_३,८.६६ //
तुल्यांशमंधमूषायां ध्माते खोटं विचूर्णयेत् /
द्रुतसूतेन संमर्द्यं यावदम्लेन गोलकम् // र्रा_३,८.६७ //
गोलकस्य चतुर्भागा भागैकं मृतवज्रकम् /
मर्दयेत्तप्तखल्वे तु दिनैकं कन्यकाद्रवैः // र्रा_३,८.६८ //
रुद्ध्वाथ भूधरे पच्यादेवं कुर्यात्त्रिसप्तधा /
तत्तुल्यं गंधकं दत्त्वा चांधमूषागतं धमेत् // र्रा_३,८.६९ //
रजतेन समावर्त्य सारणात्रयसारितम् /
सहस्रांशेन शुल्बस्य द्रुतस्योपरि दापयेत् // र्रा_३,८.७० //
तत्तारं जायते दिव्यं पुटे दत्ते न हीयते // र्रा_३,८.७१ //
{चोप्पेर् ओर् तिन् => सिल्वेर्}
वज्रेण सारितं यत्तु सूतभस्म पुरा कृतम् /
तेनैव चाम्लपिष्टेन तारपत्रं चतुर्गुणम् // र्रा_३,८.७२ //
लिप्त्वा रुद्ध्वा पुटे पच्यात्समुद्धृत्याथ मर्दयेत् /
पादांशं भस्मसूतं च दत्त्वा रुद्ध्वा पुटे पचेत् // र्रा_३,८.७३ //
एवं चतुःपुटैः पक्वं तत्तारं म्रियते ध्रुवम् /
तेनैव षोडशांशेन द्रुतं ताम्रं तु वेधयेत् /
अथवा द्रावितं वङ्गं तारं भवति शोभनम् // र्रा_३,८.७४ //
{चोप्पेर् => सिल्वेर्}
तारवन्मारयेद् वङ्गं तेन ताम्रं तु वेधयेत् /
तत्तारं जायते दिव्यं षोडशांशे न संशयः // र्रा_३,८.७५ //
{चोप्पेर् => सिल्वेर्}
शुद्धसूतसमां राजीं मर्दयेत्कन्यकाद्रवैः /
त्रिदिनं तप्तखल्वे तु तत्सूतं खर्परोदरे // र्रा_३,८.७६ //
चुल्ल्यां चण्डाग्निना पाच्यं प्रक्षिपेत्कन्यकाद्रवैः /
त्रिदिनान्ते समुद्धृत्य सैन्धवं तच्चतुर्गुणम् // र्रा_३,८.७७ //
दत्त्वा विमर्दयेद्यामं पातनायन्त्रके पचेत् /
चतुर्यामात्समुद्धृत्य क्षालयेदारनालकैः // र्रा_३,८.७८ //
अधःस्थितं समादद्यात् शुद्धः स्यात्पारदः शुभः /
एतत्सूतं मृतं वङ्गं श्वेताभ्रसत्त्वटङ्कणम् // र्रा_३,८.७९ //
विषं च तुल्यतुल्यांशं तालसत्त्वं चतुःसमम् /
मर्द्यं स्नुह्यर्कसत्त्वाभ्यां खल्वके दिवसत्रयम् // र्रा_३,८.८० //
तद्वटीः काचकूप्यान्तः क्षिप्त्वा कूपीं मृदा लिपेत् /
सच्छिद्रवालुकायन्त्रे हण्डीं मन्दाग्निना पचेत् // र्रा_३,८.८१ //
शुष्के द्रावे मुखं रुद्ध्वा शनैर्यामाष्टकं पचेत् /
स्वाङ्गशीतं समुद्धृत्य द्रुतं शुल्बं तु वेधयेत् /
चतुःषष्टितमांशेन तारं भवति शोभनम् // र्रा_३,८.८२ //
{तिन् + सिल्वेर् + चोप्पेर् => सिल्वेर्}
पलं सूतं पलं तालं तालस्थाने'थवा शिला /
कृष्णोन्मत्तद्रवैर्मर्द्यं त्रिदिनान्ते समुद्धरेत् // र्रा_३,८.८३ //
वज्रमूषागतं रुद्ध्वा चक्रयन्त्रे दिनं पचेत् /
पुनर्मर्द्यं पुनः पाच्यमेवं सप्तविधे कृते // र्रा_३,८.८४ //
तन्मृतं वङ्गतारार्कैः क्रमेणावेष्टयेत्समैः /
रुद्ध्वा तीव्राग्निना धाम्यं तारं भवति शोभनम् // र्रा_३,८.८५ //
{चोप्पेर् + सिल्वेर् => सिल्वेर्}
शुद्धसूतत्रयो भागा भागैकं ताम्रपत्रकम् /
स्त्रीस्तन्ये मर्दयेद्यामं जायते तारपिष्टिका // र्रा_३,८.८६ //
बीजान्युत्तरवारुण्याः स्त्रीस्तन्येन तु पेषयेत् /
तेनैव लेपयेत्पिष्टीं वज्रमूषां निरोधयेत् // र्रा_३,८.८७ //
दिनैकं भूधरे पच्यात्पुनर्लिप्त्वा च पाचयेत् /
इत्येवं सप्तधा पाच्यं पिष्टीस्तम्भो भवेद् दृढः // र्रा_३,८.८८ //
द्वात्रिंशांशेन तेनैव शुल्बे वेधं प्रदापयेत् /
दशांशं च क्षिपेत्तारं रौप्यं भवति शोभनम् // र्रा_३,८.८९ //
{चोप्पेर् + सिल्वेर् => सिल्वेर्}
शृङ्गाटी शंखचूर्णं तु गोमूत्रैः सारनालकैः /
पिष्ट्वा तत्कल्कमध्ये तु तप्तं तप्तं निषिञ्चयेत् // र्रा_३,८.९० //
शुल्बपत्रं भवेद्यावज्जीर्णं तच्च समुद्धरेत् /
मध्वाज्यटंकणैः सार्धं मूषामध्ये गतं धमेत् // र्रा_३,८.९१ //
तारार्धेन समावर्त्य शुद्धं तारं भवेत्तु तत् // र्रा_३,८.९२ //
{चोप्पेर्:: दलयोग्य}
अर्कापामार्गकदलीक्षारमम्लेन लोलितम् /
तेन लिप्तं ताम्रपत्रं धाम्यं मूषागतं पुनः // र्रा_३,८.९३ //
पत्रं कृत्वा प्रलिप्याथ तद्वद् धाम्यं पुनः पुनः /
इत्येवं सप्तधा कुर्यात् वादे स्याद्दलयोग्यकम् // र्रा_३,८.९४ //
{चोप्पेर्:: दलयोग्य}
अथवा ताम्रपत्राणि सुतप्तानि निषेचयेत् /
लोणारनालमध्ये तु शतधा पूर्ववद्भवेत् // र्रा_३,८.९५ //
पलाशमूलजं क्षारं फट्किरी चाम्लपेषितम् /
ताम्रपत्राणि संलिप्य द्रावयेत्पत्त्रयेत्पुनः // र्रा_३,८.९६ //
इत्येवं सप्तधा कुर्याद्दलयोग्यं भवेत्तु तत् // र्रा_३,८.९७ //
{चोप्पेर् + सिल्वेर् => सिल्वेर्}
सुशुद्धं तालकं सूतं सामुद्रलवणं समम् /
द्वियामं मर्दयेत्खल्वे नवभाण्डगतं पचेत् // र्रा_३,८.९८ //
मन्दाग्नौ चालयेत्तावद्यावत्कृष्टिर्भवेत्तु तत् /
ततः समुद्रलवणं तालांशं मर्दयेत्पृथक् // र्रा_३,८.९९ //
यावच्चिटचिटीशब्दो निवर्तेत समाहरेत् /
चूर्णितं मृण्मये यन्त्रे लवणार्धमथो क्षिपेत् // र्रा_३,८.१०० //
तत्पृष्ठे पूर्वत्रितयं तन्मध्ये लवणार्धकम् /
क्षिप्त्वा मृल्लवणैः संधिं लिप्त्वा शुष्कं विचूर्णयेत् // र्रा_३,८.१०१ //
यामद्वादशपर्यन्तं भाण्डपृष्ठे दृढाग्निना /
तत्सत्त्वं मृतसूताभम् ऊर्ध्वलग्नं समाहरेत् // र्रा_३,८.१०२ //
बद्ध्वा वस्त्रेण दण्डाग्रे कुन्तवेधं नियोजयेत् /
दशांशे तु द्रुते ताम्रे ढालयेद्दधिगोमये /
तारार्धेन समावर्त्य शंखकुन्देन्दुसन्निभम् // र्रा_३,८.१०३ //
{सिल्वेर्:: प्रोदुच्तिओन्}
इत्येवं मर्दयेन्नागं कान्तलोहाष्टभागकम् /
मूषायां द्वंद्वलिप्तायां सर्वचूर्णं दृढं धमेत् /
तत्खोटं समतारेण द्रावितं तारतां व्रजेत् // र्रा_३,८.१०४ //
{सिल्वेर्:: रञ्जन}
ताम्रायस्कांतनागं च चूर्णितं पूर्ववद्धमेत् /
तारार्धेन समावर्त्य तारं भवति शोभनम् // र्रा_३,८.१०५ //
{सिल्वेर्:: रञ्जन, ओप्तिमिसिन्ग् थे चोलोउर्}
तारं बंगं तथा कांस्यं समं द्राव्यं सटङ्कणम् /
अस्य खोटस्य भागैकं त्रिभागं शुद्धताम्रकम् // र्रा_३,८.१०६ //
समावर्त्य कृतं खोटं समे तारे विमिश्रयेत् /
तत्तारं जायते शुद्धं हिमकुंदेन्दुसन्निभम् // र्रा_३,८.१०७ //
{सिल्वेर्:: रञ्जन, ओप्तिमिसिन्ग् थे चोलोउर्}
मुण्डलोहस्य चूर्णं तु ग्राहयेद्भागपञ्चकम् /
तद्गर्भे तालसत्त्वं तु भागैकं संनिवेशयेत् // र्रा_३,८.१०८ //
टंकणं श्वेतकाचं च ऊर्ध्वं दत्त्वा निरोधयेत् /
ध्मातं तीव्रं तु संचूर्ण्य पुनः सत्त्वं तु दापयेत् // र्रा_३,८.१०९ //
काचं टंकणकं दत्त्वा मूषायां चान्धितं धमेत् /
इत्येवं पञ्चधा कुर्यात् सत्त्वं दत्त्वा पुनः पुनः // र्रा_३,८.११० //
तत्तुल्यं शुद्धतारं च मृतोत्थं बंगभस्मकम् /
त्रितयं तु समावर्त्य ताम्रारे द्राविते समे // र्रा_३,८.१११ //
वेधो देयो दशांशेन बीजं पादं च योजयेत् /
तत्तारं जायते दिव्यं शंखकुंदेन्दुसन्निभम् // र्रा_३,८.११२ //
{सिल्वेर्:: रञ्जन}
शुद्धसूतं मृतं बंगं श्वेताभ्रं टंकणं समम् /
तथा मूषकपाषाणं पञ्चानां च चतुर्गुणम् // र्रा_३,८.११३ //
योजयेत्तालकं शुद्धं स्नुह्यर्कपयसा दृढम् /
सर्वं दिनत्रयं मर्द्यं काचकूप्यां निवेशयेत् // र्रा_३,८.११४ //
सम्यङ् मृद्वस्त्रलिप्तायां सुशुष्कायां पचेत्ततः /
सच्छिद्रे वालुकायन्त्रे कूप्यामारोपितं पचेत् // र्रा_३,८.११५ //
शुष्के द्रवे मुखं रुद्ध्वा लोणमृत्तिकया दृढम् /
ततश्चण्डाग्निना पच्याद्यावत् षोडशयामकम् // र्रा_३,८.११६ //
स्वांगशीतं समुद्धृत्य स्फोटयेत्काचकूपिकाम् /
ऊर्ध्वलग्नं तालसत्त्वं संग्राह्य तेन वेधयेत् // र्रा_३,८.११७ //
षोडशांशेन शुल्बं तु ढालयेद्दधिगोमये /
ततः शुद्धेन तारेण समावर्त्य समेन तु /
तत्तारं जायते शुद्धं हिमकुन्देन्दुसन्निभम् /
{चोप्पेर् => सिल्वेर्}
तालकं साबुणीतुल्यं पिष्ट्वा भ्रष्टं च खर्परे // र्रा_३,८.११८ //
चालयन्नेव लघ्वग्नौ यावत्कृष्णं भवेत्तु तत् /
मृल्लिप्तकाचकूप्यान्तः क्षिप्त्वा तस्यां क्षिपेत्पुनः // र्रा_३,८.११९ //
भर्जितं लवणं चैव तालकाद्दशमांशकम् /
पूर्ववद्वालुकायन्त्रे पक्त्वा सत्त्वं समाहरेत् // र्रा_३,८.१२० //
साबुणीसत्त्वपादांशं दत्त्वा पिष्ट्वा पचेत्पुनः /
पूर्ववद् वालुकायन्त्रे कूपिकामष्टयामकम् // र्रा_३,८.१२१ //
तत्सत्त्वं तिलतैलं च समांशे पिशिते पचेत् /
चालयेल्लोहपात्रे तु तैलं यावत्तु जीर्यते // र्रा_३,८.१२२ //
इत्येवं सप्तधा पाच्यं समं तैले पुनः पुनः /
तद्वच्च सप्तधा पाच्यं सिद्धं कथकेन समं समम् // र्रा_३,८.१२३ //
चतुःषष्टितमांशेन द्रुतं शुल्बं तु वेधयेत् /
वेधयेत् कुन्तवेधेन ढालयेद्दधिगोमये /
पादांशं दापयेद् बीजं तारं भवति शोभनम् // र्रा_३,८.१२४ //
{सिल्वेर्:: शोधन (?); चोप्पेर् + सिल्वेर् => सिल्वेर् (?)}
टंकणं शुद्धतालस्य दशांशेन दापयेत् /
मेषीक्षीरैस्तथाज्यैश्च खल्वे मर्द्यं दिनत्रयम् // र्रा_३,८.१२५ //
दिनमेरंडतैलेन मर्द्यं कूप्यां निवेशयेत् /
पूर्ववत्पाचयेद्यंत्रे द्रवे शुष्के निवेशयेत् // र्रा_३,८.१२६ //
ग्राह्यं षोडशयामान्ते सत्त्वं मृदुतरं महत् /
षोडशांशेन तेनैव शुल्बकं तेन वेधयेत् // र्रा_३,८.१२७ //
तारार्धं च द्रुतं द्राव्यं शुद्धं भवति पूर्ववत् // र्रा_३,८.१२८ //
{चोप्पेर् + सिल्वेर् => सिल्वेर्}
षण् निष्कं ताम्रमावर्त्य आखुपाषाणनिष्ककम् /
प्रदेयं कुंतवेधेन ह्यर्धबीजं भवेद्दलम् // र्रा_३,८.१२९ //
तालकं टंकणं सर्जिक्षारं चैवापामार्गजम् /
वज्रिदुग्धैः समं मर्द्यं खल्वे यामचतुष्टयम् // र्रा_३,८.१३० //
अनेन चार्धभागेन ताम्रपत्राणि लेपयेत् /
अंधमूषागतं ध्मातम् एवं वारत्रये कृते /
तारार्धेन समावर्त्य शुद्धतारं भवेत्तु तत् // र्रा_३,८.१३१ //
{चोप्पेर् => सिल्वेर्}
गुंजाकार्पासशिग्रूणां तैलमेकस्य चाहरेत् /
तस्मिंस्तैले द्रुतं ताम्रं ढालयेच्च त्रिसप्तधा // र्रा_३,८.१३२ //
षडंशं दापयेद् बीजं शुद्धतारं भवेत्तु तत् /
शिग्रुमूलप्रलिप्तायां मूषायां द्रावयेत्ततः // र्रा_३,८.१३३ //
{सिल्वेर्, गोल्द्:: मृदूकरण}
अर्कापामार्गकदलीभस्मतोयेन लोलयेत् /
तद्वस्त्रगलितं ग्राह्यं स्वच्छं तोयं तदातपे // र्रा_३,८.१३४ //
शोषितं लवणं तस्मात्समादाय प्रयत्नतः /
रौप्ये वा यदि वा स्वर्णे द्राविते शतमांशतः // र्रा_३,८.१३५ //
तदेव दापयेद्वाप्यं ढालयेत्तिलतैलके /
इत्येवं तु त्रिधा कुर्याद् अत्यन्तं मृदुतां व्रजेत् // र्रा_३,८.१३६ //
{मृदूकरण}
अश्वगोमहिषीणां च खुरं शृङ्गं समाहरेत् /
तच्चूर्णवापमात्रेण अत्यन्तं मृदुतां व्रजेत् // र्रा_३,८.१३७ //
{मृदूकरण}
गजदन्तस्य चूर्णं वा शुष्कं वाथ नृणां मलम् /
कठिने दापयेद्वापं भवेन्मृदुतरं महत् // र्रा_३,८.१३८ //
{दल (?):: निर्मलीकरण (?)}
नानाविधानि कार्याणि भूषणानि दलेन वै /
श्वेतं रक्तं च वर्षाभूमूलं पिष्ट्वारनालकैः // र्रा_३,८.१३९ //
पिष्ट्वाथ लवणं किंचित् क्षिप्त्वा तत्रैव पेषयेत् /
तत्किंचिद्दलजातं तु घटिकार्धात्समुद्धरेत् // र्रा_३,८.१४० //
घर्षयन् लवणाम्लाभ्यां धाम्यमग्नौ पुनः पचेत् /
इत्येवं तु त्रिधा कुर्यात् दलं भवति निर्मलम् // र्रा_३,८.१४१ //
{दल (?):: निर्मलीकरण (?)}
फट्करीचूर्णमादाय खर्परे ह्यधरोत्तरम् /
दत्त्वा दलस्य संरुध्य सम्यग्गजपुटे पचेत् // र्रा_३,८.१४२ //
आदाय रज्जुकां बद्ध्वा दोलायंत्रे दिनं पचेत् /
चिञ्चारनालभाण्डे तु शुभ्रं भवति शंखवत् // र्रा_३,८.१४३ //
अभिनवसुखसाध्यैः साधने युक्तिगर्भैर्गदितमिह सुसिद्धं स्तम्भनं शुद्धबंगे /
सुगममपि च तारं सूतशुल्बारयोगैः दलम् अतिमलहीनं वार्तिकानां हितार्थम् // र्रा_३,८.१४४ //


र्रा, ३, ९
वज्रेण हेममिलितेन तु रञ्जितेन सूतेन हेममिलितेन सुरञ्जितेन /
योगैः सुसुन्दरतरैः कनकाद्रिकूटं कृत्वाथ शक्रपदहेतुमखांश्च कुर्यात् // र्रा_३,९.१ //
{द्वन्द्वमेलापन}
अयस्कांतमुखं गुंजां तयोर्द्विगुणगंधकम् /
स्त्रीस्तन्यैः पेषितं लेप्यं मूषायां द्वंद्वमेलकम् // र्रा_३,९.२ //
{द्वन्द्वमेलन:: वज्र}
गंधशशदन्ताश्च भ्रामकस्य मुखं तथा /
अम्लवेतसः शिलाधातुः सर्वं तुल्यं प्रपेषयेत् // र्रा_३,९.३ //
मूषालेपेन तेनैव वज्रद्वंद्वं मिलत्यलम् // र्रा_३,९.४ //
{वज्रद्वन्द्वमेलापन (३)}
महिषीकर्णनेत्रोत्थमलं चूर्णं च टंकणम् /
स्त्रीस्तन्यं कर्कटास्थीनि शिलाजतु समं समम् /
पिष्ट्वा मूषां प्रलेपेन वज्रद्वन्द्वेषु मेलकम् // र्रा_३,९.५ //
{वज्रद्वन्द्वमेलापन (४)}
भ्रमरास्थिनृकेशांश्च टंकणं कांतजं मुखम् /
बालवत्सपुरीषं च स्त्रीस्तन्येन तु पेषयेत् /
तत्कल्कलिप्तमूषायां वज्रद्वंद्वं मिलत्यलम् // र्रा_३,९.६ //
{वज्रसूतमेलापन}
भूनागं कांतपाषाणं माक्षिकं टंकणं मधु /
स्नुक्पयःकर्कटास्थीनि काचमर्कपयः समम् // र्रा_३,९.७ //
स्त्रीस्तन्यैः पेषितं सर्वं मूषालेपं तु कारयेत् /
तन्मध्यस्थं वज्रसूतं हठाद्ध्माते मिलत्यलम् // र्रा_३,९.८ //
{स्वर्णवज्रमेलापन (द्वन्दखोट)}
मृतवज्रस्य चत्वारो भागा द्वादशहाटकम् /
नागस्य च त्रयो भागाः षट् शुद्धस्य च पारदात् // र्रा_३,९.९ //
एकीकृत्य तु तन्मर्द्यं दिनमम्लेन केनचित् /
तप्तखल्वे तु तत्कल्कं समुद्धृत्य निरोधयेत् // र्रा_३,९.१० //
मूषायां द्वन्द्वलिप्तायां हठाद्ध्माते मिलत्यलम् // र्रा_३,९.११ //
{स्वर्णवज्रमेलापन (२)}
क्षारैरुत्पलसारिण्या मृतं वज्रं विभावयेत् /
दिनैकं शोधितं पिष्टम् एकैकां कारयेद्वटीम् // र्रा_३,९.१२ //
त्रिभागं पारदं चैव भागाश्चत्वारि हाटकम् /
अम्लेन कारयेत्पिष्टीं तद्गर्भे तां क्षिपेद्वटीम् // र्रा_३,९.१३ //
भूर्जपत्रेण तद्बद्ध्वा धान्यराशौ विनिक्षिपेत् /
पक्षमात्रात्समुद्धृत्य पूर्वमूषागतं धमेत् // र्रा_३,९.१४ //
मिलत्येव न संदेहो धाम्यमानं पुनः पुनः // र्रा_३,९.१५ //
{स्वर्णवज्रमेलापन (द्वन्द्वखोट, २)}
मृतवज्रस्य भागैकं स्वर्णपत्रेण वेष्टयेत् /
सम्यक् षोडशभागेन मूषायां पूर्ववत्क्षिपेत् // र्रा_३,९.१६ //
स्वर्णतुल्यं सितं काचम् अथवा नृकपालकम् /
चूर्णयित्वा क्षिपेत्तस्यां रुद्ध्वा तीव्राग्निना धमेत् // र्रा_३,९.१७ //
समुद्धृत्य पुनर्देयं काचं वा नृकपालकम् /
लिप्त्वा मूषां धमेत्तदेवं मूषासु सप्तसु // र्रा_३,९.१८ //
हेम्ना मिलति तद्वज्रम् इत्येवं मेलयेत्पुनः /
यावन्मिलति पादांशं सुवर्णे मृतवज्रकम् // र्रा_३,९.१९ //
{चोप्पेर् => गोल्द्}
द्विभागं द्वंद्वखोटस्य त्रिभागं द्रुतसूतकम् /
मर्दयेदम्लयोगेन दिनान्ते तं च गोलकम् // र्रा_३,९.२० //
मेषशृंग्यास्तु पञ्चाङ्गं स्त्रीस्तन्येन तु पेषयेत् /
अनेन वेधयेद् गोलं तद्बहिर्निगलेन च // र्रा_३,९.२१ //
स्वेदादिमेलनान्तं च कारयेद्धेमपिष्टिवत् /
मेषशृंगीभवैः क्षारैस्तत्खोटं मर्दयेत्क्षणम् // र्रा_३,९.२२ //
मूषान्तर्लेपयेत्तेन तत्तुल्यं हाटकं क्षिपेत् /
यावज्जीर्णं धमेत्तावत्पुनः स्वर्णं च दापयेत् // र्रा_३,९.२३ //
जारयेद्धमनेनैव दत्त्वा विडवटीं क्रमात् /
एवं विंशगुणं यावत्तावत्स्वर्णं च जारयेत् // र्रा_३,९.२४ //
स्वर्णेन तु समावर्त्य सारणात्रययोगतः /
तेनैव वेधयेच्छुल्बं सहस्रांशेन कांचनम् /
जायते दिव्यरूपाढ्यं जांबूनदसमप्रभम् // र्रा_३,९.२५ //
{सितस्वर्ण => गोल्द्}
वज्रमूषागतं ध्मातं द्वंद्वखोटं हठाग्निना /
माक्षिकाद्धौतसत्त्वं वा सत्त्वं वा माक्षिकोद्भवम् // र्रा_३,९.२६ //
स्तोकं स्तोकं क्षिपेत्तस्मिन्ध्माते जीर्णे पुनः पुनः /
यावत्तत्कुंकुमाभं स्यात्तावद्वज्रं समुद्धरेत् // र्रा_३,९.२७ //
लक्षांशेन तु तेनैव सितहेमं तु वेधयेत् /
जायते कनकं दिव्यं देवाभरणमुत्तमम् // र्रा_३,९.२८ //
{सितस्वर्ण => गोल्द्}
वैक्रांतं माक्षिकं तुत्थं रसकाञ्जनगैरिकम् /
विमला चैव वैडूर्यम् एतेष्वेकं पलार्धकम् // र्रा_३,९.२९ //
नागबंगार्ककेष्वेकं यथालाभं पलार्धकम् /
द्वंद्वचूर्णं ततो रुद्ध्वा वज्रमूषागतं धमेत् // र्रा_३,९.३० //
पूर्ववद् गंधकाम्लेन मर्द्यं रुद्ध्वा पुटे पचेत् /
चतुर्दशपुटैरेवं बालार्कसदृशं भवेत् // र्रा_३,९.३१ //
अनेन वज्रखोटं तु यथापूर्वं तु रञ्जयेत् /
तद्वद्वध्यं सितं हेम लक्षांशात्कांचनं भवेत् // र्रा_३,९.३२ //
अथवा द्वंद्वखोटं तु सूक्ष्मचूर्णं तु कारयेत् /
एतत्खोटं शुद्धचूर्णम् अंधमूषागतं धमेत् // र्रा_३,९.३३ //
आरोटरसतस्तुल्यं जम्बीरैर्मर्दयेत् दिनम् /
वस्त्रे बद्ध्वा दिनं स्वेद्यं दोलायंत्रे सकांजिके // र्रा_३,९.३४ //
सवस्त्रं पाचयेत्पश्चाद् गन्धतैले दिनावधि /
ततो वस्त्रात्समुद्धृत्य निगडेन तुले पचेत् // र्रा_३,९.३५ //
स्वेदादिधमनान्तं च कारयेद्धेमपिष्टिवत् /
तत्खोटं तु समुद्धृत्य रञ्जयेत्तन् निगद्यते // र्रा_३,९.३६ //
तीक्ष्णं शुल्बं समं चूर्ण्य अंधमूषागतं धमेत् /
तत्खोटं पलमेकं तु सिद्धचूर्णेन संयुतम् // र्रा_३,९.३७ //
चूर्णं रुद्ध्वा धमेद् गाढं तत्खोटं मर्दयेत्पुनः /
पूर्ववद्गंधकाम्लेन पुटान्दद्याच्चतुर्दश // र्रा_३,९.३८ //
अनेन पूर्वखोटं तु मूषामध्ये च पूर्ववत् /
यावत्कुंकुमवर्णं स्यात्तावद्वारं शनैः शनैः // र्रा_३,९.३९ //
स्वर्णेन च समावर्त्य सारणात्रयसारितम् /
अनेन लक्षभागेन द्रुतं शुल्वं तु वेधयेत् // र्रा_३,९.४० //
जायते कनकं दिव्यं सत्यं शंकरभाषितम् // र्रा_३,९.४१ //
{मेर्चुर्य्:: रेद् भस्मन्}
कर्षैकं द्रुतसूतस्य ह्यष्टगुंजं तु हाटकम् /
चतुर्गुंजं मृतं वज्रं हंसपाद्या द्रवैर्दिनम् // र्रा_३,९.४२ //
मर्दयेत्तप्तखल्वे तु वज्रमूषान्धितं पचेत् /
भूधराख्यपुटैकेन समुद्धृत्याथ मर्दयेत् // र्रा_३,९.४३ //
हंसपाद्या द्रवैरेवं तप्तखल्वे दिनावधि /
पूर्ववद्भूधरे पच्यादेवं शतपुटैः पचेत् // र्रा_३,९.४४ //
रक्तवर्णं भवेद् भस्म सर्वयोगेषु योजयेत् // र्रा_३,९.४५ //
{मेर्चुर्य्:: जारण:: ओफ़् अभ्र}
द्रवैर्वर्तुलपत्रायाः सोमवल्ल्या द्रवैश्च वा /
धान्याभ्रं सप्तधा भाव्यं ततो जारणमारभेत् // र्रा_३,९.४६ //
गोस्तनाकारमूषायां सूतं शुद्धं विनिक्षिपेत् /
पूर्वाभ्रं षोडशांशं च मूषायां चणकद्रवैः // र्रा_३,९.४७ //
वालुकाभाण्डमध्ये तु चुल्ल्यां मृद्वग्निना पचेत् /
अभ्रके चणकद्रावं जीर्णे जीर्णे क्षिपेत्पुनः // र्रा_३,९.४८ //
इत्येवं जारयेत्तुल्यं पारदे गगनं क्रमात् /
{अभ्र:: पिष्टी}
सोमवल्लीरसैर्यामं मर्द्यं धान्याभ्रकं ततः // र्रा_३,९.४९ //
रुद्ध्वा वनोत्पलैर् दद्यात् क्रमाद् एवं पुटत्रयम् /
सप्तधा भावयेद् घर्मे सोमवल्ल्या द्रवैर्दिनम् // र्रा_३,९.५० //
श्वेतायाः शरपुङ्खाया मूलैर्गोक्षीरघर्षितैः /
कल्कितैर्मृण्मयं पात्रं लिप्त्वा तत्राभ्रकं क्षिपेत् // र्रा_३,९.५१ //
तन्मध्ये निक्षिपेत्सूतं तत्पृष्ठे चाभ्रकं पुनः /
सोमवल्लीद्रवैः पूर्वं तत्पात्रं चातपे खरे // र्रा_३,९.५२ //
धारयेच्चरते दीर्घं जायते व्योमपिष्टिका /
{चोप्पेर् => गोल्द्; कोटिवेध}
पूर्वोक्ता गन्धपिष्टी या स्तम्भिता जारणं विना // र्रा_३,९.५३ //
तथा ह्यभ्रकपिष्टी च अभ्रसत्त्वं तृतीयकम् /
चतुर्थं रक्तभस्मापि पूर्वं वज्रेण यत्कृतम् // र्रा_३,९.५४ //
चत्वारः प्रतिकर्षांशं जारितं पारदं पलम् /
सर्वमेतत्तप्तखल्वे हंसपाद्या द्रवैर्दिनम् // र्रा_३,९.५५ //
मर्दितं तत्समुद्धृत्य पचेत्कच्छपयंत्रके /
यावत्सूतावशेषं तु तावज्जार्यं पुटेन वै // र्रा_३,९.५६ //
अस्य सूतस्य तुल्यांशं वज्रद्वंद्वं नियोजयेत् /
दोलास्वेदेन पक्तव्यं यावद् भवति गोलकम् // र्रा_३,९.५७ //
जारयेत्कच्छपे यंत्रे यावत्सूतावशेषितम् /
इत्येवं षड्गुणं जार्यं वज्रद्वंद्वं प्रयत्नतः // र्रा_३,९.५८ //
तेनैव वज्रद्वंद्वेन सारयेत्सारणात्रयम् /
अनेन कोटिभागेन द्रुतं शुल्बं तु वेधयेत् /
जायते कनकं दिव्यं देवाभरणभूषणम् // र्रा_३,९.५९ //
{चन्द्रार्क => गोल्द्}
भागैकं मृतवज्रस्य शुद्धसूतस्य षोडश /
मर्दयेदम्लवर्गेण तप्तखल्वे दिनावधि // र्रा_३,९.६० //
पक्वबीजस्य पत्राणि तुल्यान्येतेन लेपयेत् /
सुपक्वभानुपत्रैस्तु लिप्तपत्राणि वेष्टयेत् // र्रा_३,९.६१ //
शरावसंपुटे रुद्ध्वा निखनेच्चुल्लिमध्यतः /
त्रिदिनं ज्वालयेत्तत्र वह्निमल्पाल्पशः क्रमात् // र्रा_३,९.६२ //
ततो निगडलिप्तायां मूषायां तेन रोधयेत् /
कारीषवह्निना पच्यात् अहोरात्रात्समुद्धरेत् // र्रा_३,९.६३ //
मधुना मर्दयेत्किंचित् ततस्तेन शतांशतः /
लिप्त्वा चन्द्रार्कपत्राणि ह्यंधमूषागतं धमेत् /
स्वर्णं भवति रूपाढ्यं सत्यं शंकरभाषितम् // र्रा_३,९.६४ //
{चोप्पेर् => गोल्द्}
मृतवज्रस्य भागैकं भागैकं हाटकस्य च /
त्रिभागं द्रुतसूतस्य सर्वं स्तन्येन मर्दयेत् // र्रा_३,९.६५ //
तद्गोलं बन्धयेद्वस्त्रे गन्धतैले त्र्यहं पचेत् /
ततस्तुल्येन स्वर्णेन समावर्तं तु कारयेत् // र्रा_३,९.६६ //
दत्त्वा विडवटीं चैव एकविंशतिवारकम् /
एकविंशगुणे जीर्णे सारयेत्सारणात्रयम् // र्रा_३,९.६७ //
सहस्रांशेन तेनैव शुल्बे वेधं प्रदापयेत् /
जायते कनकं दिव्यं देवाभरणभूषणम् // र्रा_३,९.६८ //
{सिल्वेर्, चोप्पेर् => गोल्द्}
शुद्धसूतं मृतं वज्रं हंसपाद्या द्रवैः समम् /
मर्दयेत्तप्तखल्वे तु त्रिदिनान्ते समुद्धरेत् // र्रा_३,९.६९ //
बीजैर् दिव्यौषधानां च पिष्ट्वा मूषां प्रलेपयेत् /
तत्र पूर्वरसं क्षिप्त्वा रुद्ध्वा तत् करिषाग्निना // र्रा_३,९.७० //
समुद्धृत्य पुनस्तस्मिन् शुद्धसूतं समं क्षिपेत् /
हंसपाद्या द्रवैर्मर्द्यं पूर्ववद् दिवसत्रयम् // र्रा_३,९.७१ //
तद्गोलं पूर्वमूषायां रुद्ध्वा गजपुटे पचेत् /
जायते भस्म सूतो'यं सर्वकर्मसु योजयेत् // र्रा_३,९.७२ //
अस्य तुल्यं शुद्धसूतं सूतपादं च टंकणम् /
सर्वमम्लैर्दिनं मर्द्यं कृत्वा गोलं समुद्धरेत् // र्रा_३,९.७३ //
रक्तकार्पासयोर्बीजं राजिका यवचिञ्चिका /
वन्ध्याकर्कोटकी चैव पिष्ट्वा गोलं प्रलेपयेत् // र्रा_३,९.७४ //
ऊर्ध्वाधो लवणं दत्त्वा रुद्ध्वा मूषां विशोषयेत् /
कारीषाग्नौ दिवारात्रौ पाचयित्वा समुद्धरेत् // र्रा_३,९.७५ //
पूर्वकल्केन तद्गोलं क्षिप्त्वा रुद्ध्वाथ पूर्ववत् /
पुटे पच्याद्दिवारात्रौ एवं कुर्याच्च सप्तधा // र्रा_३,९.७६ //
ततस्तेनैव कल्केन लिप्त्वा रुद्ध्वाथ शोषयेत् /
सम्यग्गजपुटे पच्यात्ततो मूषागतं धमेत् // र्रा_३,९.७७ //
शतमांशेन तेनैव चन्द्रार्कौ वेधयेद् द्रुतम् /
जायते कनकं दिव्यं देवाभरणभूषणम् // र्रा_३,९.७८ //
{चन्द्रार्क => गोल्द्}
अथवा भस्मसूतं तत्कार्यं टंकणसंयुतम् /
अंधमूषागतं ध्मातं खोटं भवति शोभनम् // र्रा_३,९.७९ //
खोटतुल्यं शुद्धहेम सर्वमेकत्र द्रावयेत् /
चन्द्रार्कं वेधयेत्तेन पूर्ववत्कांचनं भवेत् // र्रा_३,९.८० //
{शतवेधिकल्कः  तारे ताम्रे}
वज्रभस्म स्नुहीक्षीरैर्दिनम् एकं विमर्दयेत् /
रुद्ध्वा गजपुटे पच्यात् एवं शतपुटैः पचेत् // र्रा_३,९.८१ //
तत्तुल्यं पारदं शुद्धं क्षिप्त्वा मर्द्यं दिनत्रयम् /
देवदाल्या द्रवैरेवं तद्गोलं चान्धितं पुटेत् // र्रा_३,९.८२ //
कारीषाग्नौ दिवारात्रौ समुद्धृत्याथ मर्दयेत् /
देवदाल्या द्रवैस् त्र्यहं तद्वद्रुद्ध्वा पुटे पचेत् // र्रा_३,९.८३ //
एवं दशपुटैः पाच्यं वज्रतुल्यं च हाटकम् /
क्षिप्त्वा कांचनकद्रावैर् मर्दयेद्दिवसत्रयम् // र्रा_३,९.८४ //
पूर्ववत्पुटपाकेन एवं दशपुटैः पचेत् /
स्वर्णतुल्यं ततस्तीक्ष्णं चूर्णं कृत्वा नियोजयेत् // र्रा_३,९.८५ //
मर्दयेत्त्रिफलाद्रावैस् तत्सर्वं दिवसत्रयम् /
पुटयेत्पूर्वयोगेन एवं दशपुटैः पचेत् // र्रा_३,९.८६ //
तीक्ष्णतुल्यं मृतं नागं दत्त्वा सर्वं विमर्दयेत् /
वासारक्ताश्वमारोत्थद्रावैः खल्वे दिनत्रयम् // र्रा_३,९.८७ //
रुद्ध्वा गजपुटे पच्यात् पुनर्मर्द्यं च पाचयेत् /
एवं दशपुटैः पक्वं समुद्धृत्याथ मर्दयेत् // र्रा_३,९.८८ //
अम्लवर्गेण तत्सर्वं मर्द्यं यामचतुष्टयम् /
रुद्ध्वा गजपुटे पच्यात् पुनर्मर्द्यं च पाचयेत् // र्रा_३,९.८९ //
एवं दशपुटैः पाच्यं सिन्दूरसदृशं भवेत् /
अनेन शतमांशेन चन्द्रार्कं वेधयेद् द्रुतम् // र्रा_३,९.९० //
अथवा मधुनाक्तेन चन्द्रार्कौ लेपयेत्ततः /
जायते कनकं दिव्यं पुटे दत्ते न हीयते // र्रा_३,९.९१ //
अथवा तारपत्राणि मधुनाक्तेन लेपयेत् /
चतुःषष्टितमांशेन दिव्यं भवति कांचनम् // र्रा_३,९.९२ //
{चन्द्रार्क => गोल्द् (शतवेधिकल्कः)}
चतुःषष्टिगुणं सूतं भागैकं मृतवज्रकम् /
मर्दयेदम्लवर्गेण तप्तखल्वे दिनत्रयम् // र्रा_३,९.९३ //
भागत्रयं हेमपत्रम् अनेनैव प्रलेपयेत् /
रुद्ध्वाथ भूधरे पच्यात्समुद्धृत्याथ मर्दयेत् // र्रा_३,९.९४ //
शुद्धेन सूतराजेन त्रिगुणेन च संयुतम् /
अम्लवर्गैस्त्र्यहं मर्द्यं रुद्ध्वाथ भूधरे पुटेत् // र्रा_३,९.९५ //
पुनर्मर्द्यं पुनः पाच्यम् एकविंशतिवारकम् /
अनेन शतमांशेन चंद्रार्कं मधुना सह // र्रा_३,९.९६ //
लिप्त्वा रुद्ध्वा धमेद् गाढं दिव्यं भवति काञ्चनम् // र्रा_३,९.९७ //
{सिल्वेर् => गोल्द् (षोडशवेधिकल्कः)}
पूर्वोक्तभस्मसूतेन अम्लपिष्टेन लेपयेत् /
चतुर्गुणं स्वर्णपत्रं रुद्ध्वा गजपुटे पचेत् /
पादांशेन पुनस्तस्मिन् भस्मसूतं नियोजयेत् // र्रा_३,९.९८ //
मर्दयेदम्लवर्गेण तद्वद्रुद्ध्वा पुटे पचेत् /
एवं चतुःपुटैः पक्वं म्रियते हाटकं शुभम् // र्रा_३,९.९९ //
तेनैव षोडशांशेन द्रुतं तारं तु वेधयेत् /
अथवा पत्रलेपेन दिव्यं भवति कांचनम् // र्रा_३,९.१०० //
{चोप्पेर् => गोल्द्; शतवेधिकल्कः}
मृतवज्रस्य भागैकं शुद्धसूतस्य षोडश /
देवदालीशङ्खपुष्पीरसैर् मर्द्यं दिनत्रयम् // र्रा_३,९.१०१ //
वज्रमूषागतं रुद्ध्वा दिनैकं भूधरे पचेत् /
समुद्धृत्याथ तद्द्रावैर्दिनं मर्द्यं निरुध्य च // र्रा_३,९.१०२ //
दिनैकं भूधरे पच्यात् तद्वन्मर्द्यं च पाचयेत् /
इत्येवं सप्तधा कुर्याज्जायते भस्मसूतकम् // र्रा_३,९.१०३ //
तद्भस्मसूतकं तुल्यं वज्रमूषान्धितं धमेत् /
तत् खोटं जायते दिव्यं रञ्जयेत्तन्निगद्यते // र्रा_३,९.१०४ //
तीक्ष्णं शुल्बं समं चूर्ण्य अंधमूषागतं धमेत् /
तत् खोटं सिद्धचूर्णं तु गंधकाम्लेन मर्दयेत् // र्रा_३,९.१०५ //
पूर्ववत्क्रमयोगेन पुटान्दद्याच्चतुर्दश /
अनेन पूर्वखोटं तु द्रुतं वाप्यं पुनः पुनः // र्रा_३,९.१०६ //
तद्भस्म गंधकं तुल्यं वज्रमूषान्धितं धमेत् /
दशवारेण तत् खोटं जायते कुंकुमप्रभम् // र्रा_३,९.१०७ //
स्वर्णेन च त्रिधा सार्यं शतवेधी भवेच्च तत् /
द्रुतशुल्बे प्रदातव्यं दिव्यं भवति कांचनम् // र्रा_३,९.१०८ //
{तारारिष्ट => गोल्द् (सहस्रवेधिकल्कः)}
पूर्वोक्तं भस्मसूतं तु पलैकं समपन्नगम् /
कांतपात्रगतं मर्द्यं दिनैकं लोहमुष्टिना // र्रा_३,९.१०९ //
मृद्वग्निना तु तत्पात्रे मर्दयेत्पाचयेच्छनैः /
यावन्मिश्रं समुद्धृत्य रुद्ध्वा गजपुटे पचेत् // र्रा_३,९.११० //
मर्द्यं वासारसैः पच्यादेवं वारचतुर्दश /
गोपित्तेन पुनर्मर्द्यं देयं पुटचतुर्दश // र्रा_३,९.१११ //
तत्तुल्यं स्वर्णचूर्णं च दत्त्वा पित्तेन मर्दयेत् /
दिनान्ते तत्समुद्धृत्य क्रामणेन समायुतम् // र्रा_३,९.११२ //
सहस्रांशेन तेनैवं तारारिष्टं तु वेधयेत् /
जायते कनकं दिव्यं देवाभरणमुत्तमम् // र्रा_३,९.११३ //
नागस्थाने यदा बंगं पूर्ववत्क्रमयोगतः /
तारचूर्णेन संयुक्तं शुल्बे वेधं प्रदापयेत् /
सहस्रांशेन तत्तारं भवेत्कुंदेन्दुसन्निभम् // र्रा_३,९.११४ //
{चोप्पेर् => गोल्द्}
द्रुतसूतेन वज्रेण वज्रैः शुद्धरसेन वा /
मृतसूतेन वज्रेण वज्रैः शुद्धरसेन वा // र्रा_३,९.११५ //
दिव्ययोगवरैः खोटं पूर्वं नानाविधं तु यत् /
प्रोक्तं तत्खोटमेकं तु द्रावयेत्पिष्टिखोटवत् // र्रा_३,९.११६ //
द्रुतं तु पारदं दिव्यं मृत्युदारिद्र्यनाशनम् /
अथास्य द्रुतसूतस्य जारयेत्पक्वबीजकम् // र्रा_३,९.११७ //
क्रमेण षड्गुणं यावत्कच्छपाख्ये विडान्विते /
वक्ष्यमाणप्रकारेण व्योमसत्त्वं यथा जरेत् // र्रा_३,९.११८ //
जारितं तत्त्रिधा सार्यं पक्वबीजेन वै क्रमात् /
अनेन कोटिमांशेन द्रुतशुल्बं तु वेधयेत् // र्रा_३,९.११९ //
जायते कनकं दिव्यं देवाभरणभूषणम् // र्रा_३,९.१२० //
{वज्र:: द्रावण}
अथास्य कोटिवेधस्य रसेन्द्रस्यापरो विधिः /
विष्णुक्रान्ता च चक्राङ्का कण्टारी चैव चिञ्चिका // र्रा_३,९.१२१ //
एतासां द्रवमादाय मूषालेपं तु कारयेत् /
तस्यां पूर्वरसं क्षिप्त्वा धमेद् द्रावं क्षिपन् क्षिपन् // र्रा_३,९.१२२ //
वज्रं तत्रैव दातव्यं द्रवत्येव न संशयः /
{मेर्चुर्य्:: शब्दवेधिन्}
ततस्तस्मात्समुद्धृत्य दोलायंत्रे त्र्यहं पचेत् // र्रा_३,९.१२३ //
उद्धृत्य विडलिप्तायां मूषायां प्रकटं धमेत् /
ग्रसन्त्येव न संदेहस् तीव्रध्मातानलेन च // र्रा_३,९.१२४ //
वज्रं वा पद्मरागं वा जार्यं दशगुणे रसे /
कारयेद्वज्रबीजेन शब्दवेधी भवेद्रसः // र्रा_३,९.१२५ //
{सप्फिरे:: द्रावण}
अथवा मारिते तस्मिन् जारणं सारयेत्पुनः /
उच्चटा मीननयना सर्पाक्षी रक्तचित्रकम् // र्रा_३,९.१२६ //
एतासां निक्षिपेद् द्रावं द्रुते मूषागते रसे /
इन्द्रनीलं क्षिपेत्तत्र द्रवत्येव न संशयः // र्रा_३,९.१२७ //
{सप्फिरे:: => खेचरी}
पूर्ववत्स्वेदनेनैव विडयोगेन जारयेत् /
इत्येवं त्रिगुणं जार्यम् इन्द्रनीलं क्रमेण तु // र्रा_३,९.१२८ //
तद्रसं वक्त्रमध्ये तु यः करोति नरोत्तमः /
स पूज्यो देवदेवानां खेचरत्वेन मोदते // र्रा_३,९.१२९ //
तस्य मूत्रपुरीषाभ्यां सर्वलोहानि कांचनम् /
जायते दिव्यरूपाढ्यं सत्यं शंकरभाषितम् // र्रा_३,९.१३० //
इत्येवं विष्टिखोटं परिरसम् अपरं संकरैः खोटबद्धं जातं तद्द्रावितं वै मृतमथ विमलं स्वर्णराशिं करोति /
किंवा सा पक्वबीजं ग्रसति यदि द्रुतो जायते कोटिवेधी वज्राभ्रं रत्नजातं चरति यदि रसः खेचरत्वं प्रदत्ते // र्रा_३,९.१३१ //

र्रा, ३, १०
लोहैर् महारसवरैर् विडपक्वबीजं कृत्वाथ पारदवरे विधिवच्च जार्यम् /
योज्यं तथा सकलसारणकर्मयोगे तद्वक्ष्यते विविधबीजविडाधिकारम् // र्रा_३,१०.१ //
{पक्वबीज (१)}
ताम्रं समं शुद्धं द्रावितं लेपयेत्पुनः /
साम्लेन ताप्यकल्केन धमेत्स्वर्णावशेषितम् // र्रा_३,१०.२ //
एवं दशगुणं वाह्यं ताप्यं वा तुत्थसत्त्वकम् /
पक्वबीजमिदं ख्यातं स्वर्णशेषं समाहरेत् // र्रा_३,१०.३ //
{पक्वबीज}
नागाभ्रं द्वंद्वितं तुल्यं स्वर्णे वाह्यं द्विषड्गुणम् /
पूर्ववत्स्वर्णशेषं तु ग्राह्यं स्यात्पक्वबीजकम् // र्रा_३,१०.४ //
{पक्वबीज (३)}
स्वर्णं पीताभ्रसत्त्वं च तुल्यांशं द्वंद्वितं धमेत् /
ताप्यं तालकवापेन स्वर्णशेषं समाहरेत् /
एवं दशगुणं सत्त्वं वाह्यं स्यात्पक्वबीजकम् // र्रा_३,१०.५ //
{पक्वबीज (४)}
रसकाभ्रकयोः सत्त्वं ताम्रं नागं क्रमोत्तरम् // र्रा_३,१०.६ //
चूर्णितं द्वंद्वलिप्तायां मूषायां चान्धितं धमेत् /
तत्खोटं माक्षिकं तुत्थम् अम्लैः पिष्ट्वा पुटे पचेत् // र्रा_३,१०.७ //
समुद्धृत्य पुनश्चाम्लैर्मर्द्यं रुद्ध्वा पुटे पचेत् /
एवं पञ्चपुटैः पक्वं द्रुते स्वर्णे तु वाहयेत् /
धमेद्दशगुणं यावत् तावत् स्यात् पक्वबीजकम् // र्रा_३,१०.८ //
{बीज:: फ़्रोम् लेअद्}
लोहस्य कुट्यमानस्य सुतप्तस्य दलानि वै /
पतन्ति तानि स्वीकृत्य ख्यातो'यं लोहपर्पटः // र्रा_३,१०.९ //
लोहपर्पटमाक्षीकं कंकुष्ठं विमलाभ्रकम् /
मृतशुल्बं शिलासूतं दरदार्कस्नुहीपयः // र्रा_३,१०.१० //
एतैः समं नागचूर्णं मर्द्यं रुद्ध्वा पुटे पचेत् /
पुनर्मर्द्यं पुनः पाच्यं यावद्वारांश्चतुर्दश // र्रा_३,१०.११ //
एवं शतगुणं वाह्यं शुद्धहेम्नि धमन् धमन् /
तत्स्वर्णं नागबीजं स्याद्गोरोचननिभं भवेत् // र्रा_३,१०.१२ //
{बीज:: फ़्रोम् लेअद्:: पक्व:: रञ्जन}
खर्परस्थे द्रुते नागे ब्रह्मबीजदलानि हि /
क्षिप्त्वाग्निं ज्वालयेच्चण्डं ब्रह्मदण्डेन चालयेत् // र्रा_३,१०.१३ //
चतुर्यामात्तु तद् भस्म जातं पात्रात्समुद्धरेत् /
रुद्ध्वा गजपुटे पच्यात् पादांशं गंधकं पुनः // र्रा_३,१०.१४ //
दत्त्वाम्लमर्दितं पच्यादेवं वारांश्चतुर्दश /
रक्तवर्णं भवेद्भस्म तद्भागं खर्परे क्षिपेत् // र्रा_३,१०.१५ //
भागत्रयं शिलाचूर्णं पृथक्पात्रे विनिक्षिपेत् /
पञ्चाङ्गं वासकाचूर्णं त्वक्चूर्णं चार्जुनस्य वै // र्रा_३,१०.१६ //
शाककिंशुककोरण्टशिग्रूणां पुष्पमाहरेत् /
नागिनी नागकन्या च कुमारी चाहिमारकम् // र्रा_३,१०.१७ //
सर्वेषां प्रतिभागैकं शिलामध्ये विनिक्षिपेत् /
सर्वं चतुर्गुणैर् मूत्रैश्छागजैः क्वाथमाचरेत् // र्रा_३,१०.१८ //
पूर्वोक्तनागभूतैश्च खर्परस्थस्य संक्षिपेत् /
चालयेत्पाचयेच्चुल्ल्यां यावत्सप्तदिनावधि // र्रा_३,१०.१९ //
यत्नेन मृतनागेन वापो देयो द्रुतस्य च /
पक्वबीजस्य वारांस्त्रीन् रञ्जितं जायते शुभम् // र्रा_३,१०.२० //
{लेअद्:: मृत:: अल्छेम्. उसे}
दलानां चैव बीजानां पिष्टीस्तम्भे विशेषतः /
उच्चाटे क्रामणे योज्यं पूर्वोक्तं मृतनागकम् // र्रा_३,१०.२१ //
{बीज:: पक्व:: रञ्जन}
मञ्जिष्ठा ब्रह्मपुष्पं च पुष्पं च करवीरकम् // र्रा_३,१०.२२ //
सर्वासां वृक्षजातीनां रक्तपुष्पाणि चाहरेत् /
खादिरं देवदारुं च द्विनिशा रक्तचन्दनम् // र्रा_३,१०.२३ //
सर्वं लाक्षारसैः पिष्ट्वा क्षिप्त्वा तैलं चतुर्गुणम् /
पचेत्तैलावशेषं तु तस्मिंस्तैले निषेचयेत् /
त्रिसप्तधा पक्वबीजं रञ्जते जायते शुभम् // र्रा_३,१०.२४ //
{बीज:: पक्व, रञ्जित:: अल्छेम्. उसे}
गर्भद्रावैः प्रयोक्तव्यं तथा सर्वत्र सारणे /
समेन जारयेत्सूतं द्विगुणेन तु सारयेत् // र्रा_३,१०.२५ //
त्रिगुणेन ह्यनेनैव कर्तव्यं प्रतिसारणम् /
सारितं क्रामणेनैव वेधकाले नियोजयेत् // र्रा_३,१०.२६ //
{बीज:: फ़्रोम् सिल्वेर्}
विमला तीक्ष्णचूर्णं च सत्त्वं श्वेताभ्रकस्य च /
रसकं तारमाक्षीकं समभागं विचूर्णयेत् // र्रा_३,१०.२७ //
चूर्णाच्चतुर्गुणं वङ्गं द्वंद्वमेलापकं धमेत् /
मर्दयेदम्लयोगेन रुद्ध्वा गजपुटे पचेत् // र्रा_३,१०.२८ //
एवं पञ्चपुटैः पक्वं ततस्तारे तु वाहयेत् /
धमन्दशगुणं यावत्तत्तारं तारबीजकम् // र्रा_३,१०.२९ //
{बीज:: फ़्रोम् सिल्वेर्}
ताप्येन मारयेद् बंगं यथा तालेन मारितम् /
तद् द्वात्रिंशगुणं तारे वाहयेत्तालवापतः /
ताम्रबीजं तु तच्छ्रेष्ठं सारणे रञ्जने हितम् // र्रा_३,१०.३० //
{बीज:: फ़्रोम् सिल्वेर्}
कुटिलं विमला तीक्ष्णं समं चूर्णं प्रकल्पयेत् /
ध्मातव्यं द्वंद्वलिप्तायां खोटमम्लेन पेषितम् // र्रा_३,१०.३१ //
पुटितं पञ्चवारं तु तारे वाह्यं शनैर्धमेत् /
यावद्दशगुणं तत्तु तारबीजं भवेच्छुभम् // र्रा_३,१०.३२ //
{बीज:: फ़्रोम् सिल्वेर्}
बंगं श्वेताभ्रसत्त्वं च तारमाक्षिकसत्त्वकम् /
द्वंद्वमूषागतं धाम्यं त्रितयं चूर्णितं समम् // र्रा_३,१०.३३ //
वाह्यं दशगुणं तारे तारमाक्षिकवापतः /
तत्तारं जायते बीजं सर्वकार्यकरक्षमम् // र्रा_३,१०.३४ //
{तारबीजरञ्जन}
यथाप्राप्तैः श्वेतपुष्पैर् नानावृक्षसमुद्भवैः // र्रा_३,१०.३५ //
रसं चतुर्गुणं योज्यं कङ्गुणीतैलवापतः /
पचेत्तैलावशेषं तु तस्मिंस्तैले निषेचयेत् // र्रा_३,१०.३६ //
द्रावितं तारबीजं तु एकविंशतिवारकम् /
रञ्जितं जायते तत्तु रसराजस्य रञ्जकम् // र्रा_३,१०.३७ //
{सारणातैल}
ज्योतिष्मतीकरञ्जाक्षकटुतुम्बीसमुद्भवम् /
तैलमेकं समादाय मण्डूकवसया समम् // र्रा_३,१०.३८ //
कूर्मसूकरमेषाहिजलूकामत्स्यजापि वा /
एतेष्वेका वसा ग्राह्या पूर्वतैलं समाहरेत् // र्रा_३,१०.३९ //
रक्तवर्गं पीतवर्गं कार्यं क्षीरैश्चतुर्गुणैः /
पुष्पाणां रक्तपीतानाम् एकैकानां द्रवं हरेत् // र्रा_३,१०.४० //
एतद्द्वंद्वविभागं स्यात्पूर्वक्वाथचतुष्टयम् /
पाटलीकाकतुण्ड्युत्थं महाराष्ट्रीद्रवं तथा // र्रा_३,१०.४१ //
प्रत्येकं भागमेकैकं पूर्वतैलवसायुतम् /
योज्यं भागद्वयं तत्र भूलतामलताप्यकम् // र्रा_३,१०.४२ //
द्वन्द्वमेलापयोर् एकं तैलात् षोडशकांशकम् /
प्रत्येकं योजयेत्तस्मिन् सर्वमेकत्र पाचयेत् // र्रा_३,१०.४३ //
ग्राह्यं तैलावशेषं तु वस्त्रपूतं सुरक्षयेत् /
विख्यातं सारणातैलं रसराजस्य कर्मणि // र्रा_३,१०.४४ //
{क्रामण:: सुब्स्तन्चेस् फ़ोर् ~}
नागं वङ्गं मृतं तुल्यमम्लेन च वटीकृतम् /
क्रामणार्थे प्रयोक्तव्यं वेधकाले रसस्य तु // र्रा_३,१०.४५ //
{क्रामण:: सुब्स्तन्चेस् फ़ोर् }
सौराष्ट्रीं भावयेद् घर्मे गवां पित्तैः त्रिधाततः /
तत्सत्त्वं सोमवद् ग्राह्यं क्रामकं योजयेद्रसे // र्रा_३,१०.४६ //
{क्रामण:: सुब्स्तन्चेस् फ़ोर् ~}
मनःशिला विषं ताप्यं महिषीकर्णजं मलम् /
काकविट् खररक्तं च क्रामणं स्नुक्पयो'न्वितम् // र्रा_३,१०.४७ //
{क्रामण:: सुब्स्तन्चेस् फ़ोर् ~}
नररक्तार्कदुग्धं च टंकणं भूलता शिला /
समांशं क्रामकं योज्यं वेधकाले रसस्य तु // र्रा_३,१०.४८ //
{क्रामणसत्त्व (५)}
इन्द्रगोपं विषं कांतं नररक्तं स्नुहीपयः /
रसकं दरदं तैलं सर्वमेकत्र मर्दयेत् /
क्रामकं क्षेपलेपाभ्यां वेधकाले नियोजयेत् // र्रा_३,१०.४९ //
{क्रामण:: सुब्स्तन्चेस् फ़ोर् ~; वेध:: ~}
रसं धान्याभ्रकं सत्त्वं काकविट् हरितालकम् /
नयनं सहदेवानां भूनागश्च समं समम् // र्रा_३,१०.५० //
पिण्डितं क्रामणे सिद्धं क्षेपे लेपे नियोजयेत् // र्रा_३,१०.५१ //
{क्रामणसत्त्व (७)}
कदलीकन्दसौवीरं कण्टकारीरसप्लुतम् /
क्रामणं सर्वधातूनां सर्वद्वंद्वेषु मेलनम् // र्रा_३,१०.५२ //
क्रामणेन विना सूतो न क्रमेद्देहलोहयोः /
उक्तस्थानेषु योगेषु तस्मात् सर्वेषु योजयेत् // र्रा_३,१०.५३ //
{महाविड}
दग्धं शंखं रविक्षीरैर्भावितं शतधातपे /
ततः पञ्चपुटैः पक्वं रुद्ध्वा रुद्ध्वाथ संपुटे // र्रा_३,१०.५४ //
तत्समं टंकणं क्षिप्त्वा ह्यम्लवर्गेण भावयेत् /
राजावर्तं प्रवालं च दरदं गंधकं शिला // र्रा_३,१०.५५ //
पञ्चानां तु समं चूर्णं शङ्खतुल्यं नियोजयेत् /
सर्वं तदम्लवर्गेण मर्दयेद्दिवसत्रयम् // र्रा_३,१०.५६ //
अयं महाविडः ख्यातः खोटानां जारणे हितः /
मूषालेपं तु सर्वत्र जारणे योजयेत्सदा // र्रा_३,१०.५७ //
तत्क्षणाज्जरते सूतो वज्रादीनि न संशयः // र्रा_३,१०.५८ //
{विड (२)}
त्रिक्षारं पञ्चलवणं नवसारं कटुत्रयम् /
इन्द्रगोपं घनं शिग्रु सूरणं वनसूरणम् // र्रा_३,१०.५९ //
भावयेदम्लवर्गेण त्रिदिनं ह्यातपे खरे /
अनेन मर्दितः सूतो भक्षयेद् अष्टलोहकम् // र्रा_३,१०.६० //
{विड (३)}
व्योषं गंधकं कासीसं स्वर्णपुष्पी सुवर्चलम् /
सर्जी टंकणं सौवीरं सैन्धवं शिग्रुजैर्द्रवैः /
दशाहं भावयेद् घर्मे विडो'यं जारणे हितः // र्रा_३,१०.६१ //
{विड (४)}
दग्धशङ्खं रविक्षीरैर्भावितं शतधातपे /
ततः पञ्चपुटैः पक्वं जारणे विडमुत्तमम् // र्रा_३,१०.६२ //
{विड (५)}
त्रिक्षारं पञ्चलवणम् अम्लवेतससंयुतम् /
अनेन मर्दयेत्सूतमभ्रसत्त्वं चरत्यलम् // र्रा_३,१०.६३ //
{विड (६)}
गोमूत्रं गंधकं घर्मे शतवारं विभावयेत् /
शिग्रुमूलद्रवैस् तद्वद् दग्धं शङ्खं विभावयेत् // र्रा_३,१०.६४ //
एतद्गंधकशंखाभ्यां समांशं विषसैन्धवम् /
एतैर्विमर्दितं सूतं ग्रसते सर्वलोहकम् // र्रा_३,१०.६५ //
{वह्निमुखो विड (७)}
टंकणं शतधा भाव्यं द्रवैः पालाशवृक्षजैः /
विडो वह्निमुखो नाम हितः सर्वस्य जारणे // र्रा_३,१०.६६ //
{विड (८)}
गंधकं नवसारं वा मुखं कांतस्य चातपे /
शतधा मूत्रवर्गेण भावितं स्याद् विडं पृथक् // र्रा_३,१०.६७ //
{ज्वालामुखो विडः (९)}
त्रिक्षारं गंधकं तालं भूखगं नवसारकम् /
सैंधवं च समं सर्वं मूत्रवर्गैर्दिनं पचेत् // र्रा_३,१०.६८ //
ज्वालामुखो विडो नाम हितः सर्वत्र जारणे // र्रा_३,१०.६९ //
{विड (१०)}
गंधकं शतधा भाव्यं वनशिग्रुशिफाद्रवैः /
जम्बीरैर्नवसारं वा भावितं स्याद्विडं पृथक् // र्रा_३,१०.७० //
{विड:: वडवानल}
वासकैरंडकदली देवदाली पुनर्नवा /
वासापालाशनिचुलं तिलं काञ्चनमोक्षकम् // र्रा_३,१०.७१ //
एतान् समूलान् आदाय नातिशुष्कान् विखण्डयेत् /
पञ्चाङ्गं मूलकं दग्ध्वा तिलकाण्डं च तत्समम् // र्रा_३,१०.७२ //
एतत्क्षारैः पूर्वकल्कं मूत्रवर्गेण भावयेत् /
वस्त्रपूतं द्रवं पच्यात् मृद्वग्नौ लोहपात्रके // र्रा_३,१०.७३ //
बाष्पाणां बुद्बुदानां च बहूनाम् उद्गमो यदा /
तदा कासीसं सौराष्ट्री क्षारत्रयं कटुत्रयम् // र्रा_३,१०.७४ //
गंधकं पंचलवणं नवसारं च हिंगुलम् /
एतेषां निक्षिपेच्चूर्णं तस्मिन्पात्रे'थ चालयेत् // र्रा_३,१०.७५ //
गुडपाकं समुत्तार्य लोहसंपुटके क्षिपेत् /
सप्ताहं भूमिगर्भे'थ धान्यराशौ तथा पुनः /
सप्ताहं संस्थितः सिद्धो विडो'यं वडवानलः // र्रा_३,१०.७६ //
{विड:: फ़ोर् सत्त्वजारण}
भावयेन्निचुलक्षारं देवदालीदलद्रवैः /
एकविंशतिवारं तु बिडो'यं सत्त्वजारणे // र्रा_३,१०.७७ //
{विड:: तीव्रानल}
देवदालीशिफाबीजं गुंजासैंधवटंकणम् /
समांशं निचुलक्षारमम्लवर्गेण सप्तधा // र्रा_३,१०.७८ //
कोशातकीदलरसैर्भावयेद्दिनसप्तकम् /
तीव्रानलो नाम बिडो विहितो हेमजारणे // र्रा_३,१०.७९ //
{विड:: फ़ोर् जारण ओफ़् गोल्द्}
मूलकार्द्रकवह्नीनां क्षारं गोमूत्रलोलितम् /
वस्त्रपूतं द्रवं ग्राह्यं गंधकं तेन भावयेत् // र्रा_३,१०.८० //
शतवारं खरे घर्मे विडो'यं हेमजारणे // र्रा_३,१०.८१ //
{विड:: फ़ोर् जारण ओफ़् गोल्द्}
त्रिक्षारं पंचलवणं शङ्खं तालं मनःशिला /
दिनैकमम्लवर्गेण पक्वं स्याद्धेमजारणे // र्रा_३,१०.८२ //
{विड:: फ़ोर् जारण ओफ़् गोल्द्}
गंधकं नवसारं च जम्बीराम्लेन मर्दयेत् /
शतवारं खरे घर्मे बिडो'यं हेमजारणे // र्रा_३,१०.८३ //
{विड:: फ़ोर् जारण}
कन्याहयारिधत्तूरद्रवैर्भाव्यं तु गंधकम् /
शतधा तं खरे घर्मे विडो'यं सर्वजारणे // र्रा_३,१०.८४ //
अनेन ग्रसते शीघ्रं शुक्तिसंभवसंपुटे // र्रा_३,१०.८५ //
{विड:: फ़ोर् इम्प्रोवेमेन्त् ओफ़् ग्रासन}
सैंधवं गंधकं तुल्यं ताम्रवल्लीद्रवैः प्लुतम् /
अनेन बिडयोगेन गगनं ग्रसते रसः // र्रा_३,१०.८६ //
{सिद्धविड}
शिलागंधकसिन्धूत्थं प्रत्येकं च पलं पलम् /
पलत्रयं च भूनागं सर्वमेकत्र मर्दयेत् // र्रा_३,१०.८७ //
शोषयेच्च पुनर्देयं भूनागानां पलत्रयम् /
तद्वन्मर्द्यं पुनः शोष्यं पाचयेन्मन्दवह्निना // र्रा_३,१०.८८ //
एवम् अष्टगुणं दत्त्वा मर्द्यं पाच्यं विचूर्णयेत् /
अयं सिद्धविडो योज्यो जारणे हेमकर्मणि // र्रा_३,१०.८९ //
सम्यक् संस्कृतगंधकाद्युपरसं सत्त्वं ततो व्योमजं पश्चान्माक्षिकसत्त्वहाटकवरं गर्भद्रुतौ द्रावितम् /
रागै रञ्जितबीजजालम् अखिलं बाह्यां द्रुतिं द्वंद्वितां सूते सर्वमिदं क्रमेण विधिना सिद्धैर्बिडैर्जारयेत् // र्रा_३,१०.९० //


र्रा, ३, ११
{रसस्य १८ संस्काराः}
सिद्धैः सूतवरस्य कर्म विविधं ख्यातं विचित्रैः क्रमैः साध्यासाध्यविवेकतो ह्य् अनुभवन् दृष्ट्वा समस्तं मया /
युक्त्याष्टादशधा विशेषविधिना स्वेदादिवेधान्तकं दक्षाणां सुखसाध्यमेव सुखदं संतन्यते साम्प्रतम् // र्रा_३,११.१ //
{१८ संस्कारस्}
स्वेदनं मर्दनं मूर्छोत्थापनं पातनं त्रिधा /
निरोधनं नियामश्च दीपनं चानुवासनम् // र्रा_३,११.२ //
जारणं चारणं चैव गर्भबाह्यद्रुतिस् तथा /
रञ्जनं सारणं चानुसारणा प्रतिसारणा क्रामणं देहलोहेषु // र्रा_३,११.३ //
{काञ्जिक:: प्रोदुच्तिओन्}
नानाधान्यैर्यथाप्राप्तैस् तुषवर्जैर् जलान्वितैः /
मृद्भाण्डं पूरितं रक्षेद्यावदम्लत्वमाप्नुयात् // र्रा_३,११.४ //
तन्मध्ये भृङ्गराङ्मुण्डी विष्णुक्रान्ता पुनर्नवा /
मीनाक्षी चैव सर्पाक्षी सहदेवी शतावरी // र्रा_३,११.५ //
त्रिफला गिरिकर्णी च हंसपादी च चित्रकम् /
समूलं खण्डयित्वा तु यथालाभं निवेशयेत् // र्रा_३,११.६ //
पूर्वाम्लभाण्डमध्ये तु धान्याम्लकमिदं भवेत् /
{काञ्ज्क:: उसे}
स्वेदनादिषु सर्वत्र रसराजस्य योजयेत् /
{काञ्जिक:: सुब्स्तितुतेद् ब्य् आरनाल}
अत्यम्लम् आरनालं वा तदभावे नियोजयेत् // र्रा_३,११.७ //
{स्वेदनम्}
त्र्यूषणं लवणं राजी चित्रकं त्रिफलार्द्रकम् /
महाबला नागबला मेघनादः पुनर्नवा // र्रा_३,११.८ //
मेषशृङ्गी चित्रकं च नवसारं समं समम् /
एतत् समस्तं व्यस्तं वा पूर्वाम्लेनैव मर्दयेत् // र्रा_३,११.९ //
तत्कल्केन लिम्पेद् वस्त्रे यावद् अङ्गुलमात्रकम् /
तन्मध्ये निक्षिपेत्सूतं बद्ध्वा पच्याद्दिनत्रयम् /
दोलायन्त्रे 'म्लसंयुक्ते स्वेदितो जायते रसः // र्रा_३,११.१० //
{मर्दनम्}
प्रक्षाल्य काञ्जिकैः सोष्णैस् तमादाय विमर्दयेत् /
अत्यम्लम् आरनालं तत्तदभावे नियोजयेत् // र्रा_३,११.११ //
गृहधूमेष्टिकाचूर्णं दग्धोर्णा लवणं गुडम् /
राजिका त्रिफला कन्या चित्रकं बृहती कणा // र्रा_३,११.१२ //
वन्ध्याकर्कोटकी चाथ व्यस्तं वाथ समस्तकम् /
क्वाथयेदारनालेन तेन मर्द्यं त्र्यहं रसम् /
प्रक्षाल्य काञ्जिकेनैव समादाय विमूर्छयेत् // र्रा_३,११.१३ //
{मूर्छनम्}
मेषशृङ्गी कृष्णधूर्तो बला श्वेतापराजिता // र्रा_३,११.१४ //
कन्याग्नित्रिफला चैव सर्पाक्षी सूरणं वचा /
गोजिह्वा चाङ्गुली नीली मुरुण्डी क्षीरकन्दकम् // र्रा_३,११.१५ //
राजिका काकमाची च रविक्षीरं च काञ्चनम् /
व्यस्तानां वा समस्तानां द्रावैश्चैषां विमर्दयेत् // र्रा_३,११.१६ //
यामैकं रसराजं च मूषायां संनिरोधयेत् /
पुटैकेन पचेत्तं तु भूधरे वाथ मर्दयेत् // र्रा_३,११.१७ //
सर्वद्रावैर् यथापूर्वं रुद्ध्वा रुद्ध्वा विपाचयेत् /
इत्येवं सप्तधा कुर्याज्जायते मूर्छितो रसः // र्रा_३,११.१८ //
{उत्थापनम्}
जलैः सोष्णारनालैर् वा लोलनादुत्थितो भवेत् /
अथवा पातनायन्त्रे पाचनादुत्थितो भवेत् /
एवमुत्थापितः सूतस्त्रिधा पात्यः क्रमेण तु // र्रा_३,११.१९ //
{ऊर्ध्वपातनम्}
काकमाची जया ब्राह्मी चाङ्गेरी रक्तचित्रकम् /
अङ्कोली राजवृक्षश्च तिलपर्णी कुमारिका // र्रा_३,११.२० //
मण्डूकी चित्रकं पाठा काकजङ्घा शतावरी /
भूपाटली देवदाली निर्गुण्डी गिरिकर्णिका // र्रा_३,११.२१ //
शणपुष्प्यार्द्रकं शृङ्गी गोजिह्वा क्षीरकन्दकम् /
नीली चैषां समस्तानां व्यस्तानां च द्रवैर्दिनम् // र्रा_३,११.२२ //
ताम्रपादयुतं सूतं मर्दयेदम्लकैः सह /
तत्पिष्टः पातयेद्यन्त्रे चोर्ध्वपातनके पुनः // र्रा_३,११.२३ //
आदाय मर्दयेत्तद्वत्ताम्रचूर्णेन संयुतम् /
पातयेन्मर्दयेच्चैव ताम्रं दत्त्वा पुनः पुनः /
इत्येवं सप्तधा कुर्यान्मर्दनं पातनं क्रमात् // र्रा_३,११.२४ //
ऊर्ध्वलग्नं समादाय अधःपातेन पातयेत् // र्रा_३,११.२५ //
{अधःपातनम्}
त्रिफला राजिका शिग्रुस्त्र्यूषं लवणचित्रकम् /
सूततुल्यं तु तत्सर्वं काञ्जिकैर् मर्दयेद्दिनम् // र्रा_३,११.२६ //
तेन लिम्पेद् ऊर्ध्वभाण्डं पृष्ठे देयं पुटं लघु /
अधःपातनयन्त्रे तु पातितं तु समुद्धरेत् // र्रा_३,११.२७ //
{तिर्यक्पातनम्}
त्रिफला राजिका शिग्रुस्त्र्यूषं लवणचित्रकम् /
धान्याभ्रकं रसं सर्वं मर्दयेदारनालकैः // र्रा_३,११.२८ //
नष्टपिष्टं तु तत् पात्यं तिर्यग्यन्त्रे दृढाग्निना // र्रा_३,११.२९ //
{निरोधनम्}
लवणेनाम्बुपिष्टेन हण्डिकान्तर्गतं रसम् /
आच्छाद्याथ जलं किंचित् क्षिप्त्वा श्रावेण रोधयेत् /
ऊर्ध्वं लघुपुटं देयं लब्ध्वाप्यधो भवेद्रसः // र्रा_३,११.३० //
{दीपनम्}
त्रिक्षारं पञ्चलवणं भूखगं शिग्रुमूलकम् /
स्वर्णपुष्पी च कासीसं मरिचं राजिका मधु // र्रा_३,११.३१ //
क्षीरकन्दो जया कन्या विजया गिरिकर्णिका /
काकजङ्घा शोणपुष्पी पातालगरुडी कणा // र्रा_३,११.३२ //
वन्ध्याकर्कोटकी वह्निर्व्यस्तं वाथ समस्तकम् /
पेषयेदम्लवर्गेण तद्द्रवैर्मर्दयेद्रसम् // र्रा_३,११.३३ //
दिनान्ते बन्धयेद्वस्त्रे दोलायन्त्रे त्र्यहं पचेत् /
पूर्वद्रावैर्घटे पूर्णे ग्रासार्थी जायते रसः // र्रा_३,११.३४ //
{अनुवासनम्}
दीपितं रसराजं तु जम्बीररससंयुतम् /
दिनैकं धारयेद् घर्मे मृत्पात्रे वासितो भवेत् // र्रा_३,११.३५ //
स्वेदनादिशुभकर्मसंस्कृतः सप्तकञ्चुकविवर्जितो भवेत् /
अष्टमांशम् अवशिष्यते तदा शुद्धसूत इति कथ्यते बुधैः // र्रा_३,११.३६ //


र्रा, ३, १२
समुखविमुखसूते जारणार्थं प्रवक्ष्ये विविधसुलभयोगैर्भोजनं गंधकस्य /
तदनु च घनचूर्णैर्भोजनं पाचनं स्यात् निखिलसूतविभूत्यै वार्तिकानां सुखाय // र्रा_३,१२.१ //
{मेर्चुर्:: जारण ओफ़् सुल्फ़ुर्}
गंधकं सूक्ष्मचूर्णं तु सप्तधा बृहतीद्रवैः /
भावयेद्वाथ वृन्ताकरसेनैव तु सप्तधा // र्रा_३,१२.२ //
पलैकं पारदं शुद्धं काचकूप्यन्तरे क्षिपेत् /
कर्षकं भावितं गंधं कर्पूरं माषमात्रकम् // र्रा_३,१२.३ //
क्षिप्त्वा तत्र मुखं रुद्ध्वा मृदा कूपीं च लेपयेत् /
दीपाग्निना दिनं पच्यान्मुखमुद्घाटयेत्पुनः // र्रा_३,१२.४ //
जीर्णे गंधं च कर्पूरं दत्त्वा तद्वच्च जारयेत् /
एवं शतगुणे जीर्णे गंधकं जारयेद्रसे // र्रा_३,१२.५ //
{मेर्चुर्य्:: जारण ओफ़् सुल्फ़ुर्}
कासीसं चैव सौराष्ट्री सज्जीक्षारेण मोदकम् /
शिग्रुतोयेन संयुक्तं कृत्वा भाव्यमनेन वै // र्रा_३,१२.६ //
सप्ताहं चूर्णितं गंधं तं गंधं जारयेत्पुनः /
इष्टिकागर्तमध्ये तु सम्यक् शुद्धरसं क्षिपेत् // र्रा_३,१२.७ //
मुखं स्वच्छेन वस्त्रेण छादयेत्तस्य पृष्ठतः /
दशांशं गंधकं दत्त्वा श्रावकेण निरोधयेत् // र्रा_३,१२.८ //
पृष्ठे लघुपुटं देयं जीर्णे गंधं पुनः क्षिपेत् /
एवं शतगुणं जार्यं गंधकं पारदे शनैः // र्रा_३,१२.९ //
{मेर्चुर्य्:: जारण ओफ़् पक्वबीज}
तं रसं तप्तखल्वे तु क्षिपेद्वस्त्रेण गालितम् /
पादांशकं पक्वबीजं दत्त्वाम्लैर्मर्दयेद्दिनम् // र्रा_३,१२.१० //
तं क्षिपेच्चारणायन्त्रे जंबीररससंयुतम् /
तं यंत्रं धारयेद् घर्मे जारितो जायते रसः // र्रा_३,१२.११ //
{मेर्चुर्य्:: जारण ओफ़् पक्वबीज}
सविडं कलयेद्यंत्रे दिनैकं तु पुटे पचेत् /
जारितं स्यात्पुनर्बीजं दत्त्वा जार्यं च पूर्ववत् /
जारयेच्च पुनस्तद्वदेवं जार्यं समं क्रमात् // र्रा_३,१२.१२ //
{मेर्चुर्य्:: सारणा विथ् पक्वबीज}
जारितं सारणायन्त्रे क्षिपेत्तैलं वसान्वितम् /
द्रावितं नालमूषायां पक्वबीजरसान्वितम् // र्रा_३,१२.१३ //
तद्यंत्रे धारयेदेवं सारितो जारयेद्रसः /
सारितं तत्पुनर्मर्द्यं पूर्ववद् बिडसंयुतम् // र्रा_३,१२.१४ //
जारयेत्कच्छपे यंत्रे जीर्णे बीजे तु सारयेत् /
पूर्ववत् सारणायन्त्रे बीजेन द्विगुणेन वै // र्रा_३,१२.१५ //
पुनस्तं जारयेत्तद्वत्तथैव प्रतिसारयेत् /
त्रिगुणेन तु बीजेन पूर्ववज्जारयेत्पुनः // र्रा_३,१२.१६ //
{मेर्चुर्य्:: मुख:: ~बन्धन}
तद्रसं तालकं तुल्यं तैलं धत्तूरसंभवम् /
दिव्यौषधीगणद्रावं सर्वं मर्द्यं दिनावधि // र्रा_३,१२.१७ //
वज्रमूषान्धितं पच्यात्करीषाग्नौ दिनावधि /
पुनर्दिव्यौषधीद्रावैर्मर्द्यं पाच्यं दिनावधि /
इत्येवं च पुनः कुर्यात्सूतो बद्धमुखो भवेत् // र्रा_३,१२.१८ //
{रसबन्धनम्}
तं रसं धौतमाक्षीकं तीक्ष्णं शुल्बं रसः शशी /
समांशं देवदाल्युत्थद्रवैर्मर्द्यं दिनावधि // र्रा_३,१२.१९ //
त्रिदिनं मधुसर्पिर्भ्यां मर्दितं गोलकीकृतम् /
वज्रमूषागतं रुद्ध्वा शोष्यं तीव्राग्निना धमेत् // र्रा_३,१२.२० //
खदिराङ्गारयोगेन खोटबद्धो भवेद्रसः /
तत्खोटं टंकणैः काचैः शोधयेद्वै धमन्धमन् // र्रा_३,१२.२१ //
तेजःपुञ्जो रसो बद्धो बालार्कसदृशो भवेत् // र्रा_३,१२.२२ //
{सिल्वेर् => गोल्द्}
तद्रसं सिक्थकेनैव वेष्टयित्वा प्रपूजयेत् /
शतांशं तु द्रुते तारे क्रामणेनैव संयुतम् // र्रा_३,१२.२३ //
तत्तारं जायते स्वर्णं जांबूनदसमप्रभम् /
अष्टानवतिभागं स्यादित्येवं वेधको मतः // र्रा_३,१२.२४ //
{मेर्चुर्य्:: मुखकरण}
अथ वक्ष्ये रसेन्द्रस्य वासितस्य मुखं क्रमात् /
येन व्योमादिवैक्रान्तं चरत्याश्वभिषेचितम् // र्रा_३,१२.२५ //
अम्लवेतसजंबीरबीजपूरकभूखगैः /
त्रिदिनं मर्दयेत्सूतं भूनागैश्च दिनत्रयम् /
तप्तखल्वे दिनं मर्द्यं सूतस्येत्थं मुखं भवेत् // र्रा_३,१२.२६ //
{मेर्चुर्य्:: मुखकरण}
मध्यगर्तसमायुक्तं कारयेदिष्टिकाद्वयम् /
धान्याभ्रं गंधकं शुद्धं प्रत्येकं दशनिष्ककम् // र्रा_३,१२.२७ //
यामं जम्बीरजैर्द्रावैर् मर्द्यं तेनैव लेपयेत् /
गर्तद्वयं समांशेन ह्यधोगर्तं सुशोधितम् // र्रा_३,१२.२८ //
विंशनिष्कं क्षिपेत्सूतम् ऊर्ध्वं देयापरेष्टिका /
लिप्त्वा मृल्लवणैः संधिं दीप्ताग्निं ज्वालयेदधः // र्रा_३,१२.२९ //
अविच्छिन्नं दिवारात्रौ यावत्सप्तदिनावधि /
स्वांगशीतं समुद्धृत्य रसं किट्टविवर्जितम् /
इत्येवं तु त्रिधा कुर्याद्रसस्य तु मुखं भवेत् // र्रा_३,१२.३० //
{मेर्चुर्य्:: मुखकरण}
वंशनालान्धितं सूतं भाण्डे गोमूत्रपूरिते /
त्रिसप्ताहं पचेच्चुल्ल्यां सूतस्येत्थं मुखं भवेत् // र्रा_३,१२.३१ //
{परल्लेल् बेत्वेएन् संस्कारस् अन्द् रितुअल्}
समुखे निर्मुखे सूते वक्ष्यते जारणं क्रमात् /
खल्वपीतं रसो लिङ्गं मर्दनं मार्जनं स्मृतम् // र्रा_३,१२.३२ //
नानौषधीरसैः स्नानं सत्त्वैर्बीजैः प्रपूजनम् /
स्वर्णादिरत्नजातैश्च उपहारं प्रकल्पयेत् // र्रा_३,१२.३३ //
नैवेद्यं रञ्जनं दिव्यं सारणा स्याद्विसर्जनम् /
वेधनं देहलोहेषु सम्यक्पूजाविधेः फलम् // र्रा_३,१२.३४ //
यावद्दिनानि वह्नौ तु धारणे जार्यते रसः /
तावद्युगसहस्राणि शिवलोके महीयते // र्रा_३,१२.३५ //
यत्किंचिद्रसराजस्य साधनार्थे व्ययो भवेत् /
तत्सर्वं कोटिगुणितं दत्ते श्री भैरवी ध्रुवम् // र्रा_३,१२.३६ //
साधकानां सुधीराणाम् इह लोके परत्र च /
अतो भूपैर्वार्तिकेन्द्रैः साध्यः स्याद् भुक्तिमुक्तिदः // र्रा_३,१२.३७ //
{अभ्र:: प्रेपरतिओन् फ़ोर् चारण}
अर्कक्षीरेण धान्याभ्रं दिनं मर्द्यं निरुध्य च /
कपोताख्ये पुटे पच्यात् क्षीरैर्यामं विमर्दयेत् // र्रा_३,१२.३८ //
रुद्ध्वाधः पूर्ववत्पच्यादेवं वारचतुष्टयम् /
त्रिधा च मूलकद्रावै रम्भाकन्दद्रवैस्त्रिधा // र्रा_३,१२.३९ //
अपामार्गकाकमाचीमीनाक्षीभृङ्गराण्मुनिः /
पुनर्नवा मेघनादो विदारिश्चित्रकं तथा // र्रा_३,१२.४० //
क्रमाद् एषां द्रवैरेव मर्दनं पुटपाचनम् /
एकैकेनैकवारं च दत्त्वा तद्भावयेत्पुनः // र्रा_३,१२.४१ //
शतावरी तालमूली कदली तण्डुलीयकम् /
अर्कः पुनर्नवा शिग्रुर्यवचिञ्चा ह्यनुक्रमात् // र्रा_३,१२.४२ //
प्रतिद्रवैर् दिनैकं तु भावितं चारणे हितम् // र्रा_३,१२.४३ //
{अभ्र:: वोर्बेरेइतुन्ग् औफ़् चारण}
अर्कक्षीरैस्तु धान्याभ्रं यामं मर्द्यं निरुध्य च /
कपोताख्ये पुटे पच्यादेवं वारांश्चतुर्दश // र्रा_३,१२.४४ //
कदली मुसली शिग्रुर्वन्ध्याङ्कोल्लार्कपीलुकम् /
नागवल्ली कुबेराक्षी भूम्यपामार्गतुम्बरुः // र्रा_३,१२.४५ //
एषामेकद्रवं ग्राह्यं कांजिके व्योमसंयुतम् /
सर्वमेतत्क्षिपेद् भाण्डे तन्मध्ये पाचयेत् त्र्यहम् // र्रा_३,१२.४६ //
पूर्वाभ्रं दोलिकायन्त्रे समुद्धृत्याथ शोषयेत् /
कासीसं तुवरी सिन्धुष्टंकणं च समं समम् // र्रा_३,१२.४७ //
सर्वमेतद्दशांशं तु क्षिप्त्वा तस्मिन्विमर्दयेत् /
दिनैकं तप्तखल्वे तु क्षिप्त्वा तस्मिन्विमर्दयेत् // र्रा_३,१२.४८ //
दिनैकं तप्तखल्वे तु तदभ्रं चारणे हितम् // र्रा_३,१२.४९ //
{अभ्र:: प्रेपरतिओन् फ़ोर् चारण}
शतवारं द्रुतं नागं मुण्डीद्रावे विनिक्षिपेत् /
तेन द्रावेण धान्याभ्रं मर्दितं सप्तधा पुटेत् /
मर्द्यं मर्द्यं निरुध्याथ कपोताख्ये पुटे पचेत् // र्रा_३,१२.५० //
तत्तुल्यं गंधकं दत्त्वा पूर्वोक्तैर्मुण्डिकाद्रवैः // र्रा_३,१२.५१ //
सस्तन्यैर् बीजपूरोत्थैर् द्रावैर्भाव्यं दिनावधि /
एतदभ्रं तु सूतस्य चारणे परमं हितम् // र्रा_३,१२.५२ //
{सिद्धमूली}
व्याघ्रपादी हंसपादी कदल्यग्निकुमारिकाः /
बृहती लाङ्गली वज्री खण्डजारीन्द्रवारुणी // र्रा_३,१२.५३ //
वन्ध्याकर्कोटकी मूषा सर्पाक्षी शङ्खपुष्पिका /
मण्डूकी अग्निमथनो विख्याता सिद्धमूलिका // र्रा_३,१२.५४ //
एताः समस्ता व्यस्ता वा चोक्तस्थाने नियोजयेत् // र्रा_३,१२.५५ //
{मेर्चुर्य्:: समुख:: चारण ओफ़् अभ्र}
अथातः समुखे सूते पूर्वाभ्रं षोडशांशकम् /
दत्त्वा मर्द्यं तप्तखल्वे सिद्धमूलीद्रवैर्दिनम् // र्रा_३,१२.५६ //
ततस्तं चारणायंत्रे जंबीररससंयुतम् /
घर्मे धार्यं दिनैकं तु चरत्येव न संशयः // र्रा_३,१२.५७ //
{मेर्चुर्य्:: लक्ष/कोटिवेधिन्}
चारितं बन्धयेद्वस्त्रे दोलायंत्रे दिनावधि /
सिद्धमूलीद्रवैर्युक्तैः पातनाज्जीर्यते ह्यलम् // र्रा_३,१२.५८ //
अजीर्णं चेत्पचेद्यंत्रे कच्छपाख्ये दिनावधि /
अष्टमांशं विडं दत्त्वा चरत्येव न संशयः // र्रा_३,१२.५९ //
अनेन क्रमयोगेन चार्यं जार्यं पुनः पुनः /
जीर्णे शतगुणे सम्यक् सहस्रांशेन विध्यति // र्रा_३,१२.६० //
सहस्रगुणिते जीर्णे लक्षवेधी भवेद्रसः /
तद्वल्लक्षगुणे जीर्णे कोटिवेधी भवेद्रसः // र्रा_३,१२.६१ //
कृष्णाभ्रं वा सुवर्णं वा यथाशक्त्या तु जारयेत् /
पूर्ववत्क्रमयोगेन फलं स्यादुभयोः समम् // र्रा_३,१२.६२ //
{मेर्चुर्य्:: फ़ोर् प्रोदुच्तिओन् ओफ़् सिल्वेर्}
अनेनैव क्रमेणैव तारं वा श्वेतमभ्रकम् /
जारयेत्तु यथाशक्त्या तारकर्मणि शस्यते // र्रा_३,१२.६३ //
{मेर्चुर्य्:: मुखबन्धन, कोटिवेधिन्}
पूर्ववत् पक्वबीजेन सारणादि यथाक्रमम् /
कर्तव्यं रसराजस्य वेधनं क्रामणं तथा // र्रा_३,१२.६४ //
चंद्रार्कं जारयेत्सर्वं ताम्रं वा तारकर्मणि /
एवं शतगुणे जीर्णे सहस्रांशेन वेधयेत् // र्रा_३,१२.६५ //
सहस्रगुणिते जीर्णे पूर्ववत्सारणात्रयम् /
कृत्वा जार्यं पुनस्तद्वच्चारयेच्च त्रिधा पुनः // र्रा_३,१२.६६ //
इत्येवं च पुनः सार्यं पुनः सार्यं च जारयेत् /
मुखबन्धादिवेधान्तं कारयेत्पूर्ववद्रसे // र्रा_३,१२.६७ //
तेनैव लक्षभागेन दिव्यं भवति कांचनम् /
यदा लक्षगुणे जीर्णे त्रिधा सार्यं च जारयेत् // र्रा_३,१२.६८ //
इत्येवं सप्तधा कार्यं बन्धयेच्च ततो मुखम् /
पूर्ववत्क्रामणान्तं च कृतो'सौ जायते रसः // र्रा_३,१२.६९ //
कोटिवेधी तु चंद्रार्के सत्यं शंकरभाषितम् // र्रा_३,१२.७० //
{मेर्चुर्य्:: निर्मुख:: चारण}
अथ निर्मुखसूतस्य वक्ष्ये चारणजारणे /
शुद्धसूते तु वैक्रांतं मारितं षोडशांशकम् // र्रा_३,१२.७१ //
क्षिप्त्वा मर्द्यं तप्तखल्वे सिद्धमूलीरसैस्त्र्यहम् /
संस्कारेण ह्यनेनैव निर्मुखश्चरति ध्रुवम् // र्रा_३,१२.७२ //
{मेर्चुर्य्:: चारण:: निर्मुख}
अथवा तप्तखल्वे तु भूलतासंयुतं रसम् /
मर्दयेत्त्रिदिनं पश्चात्पात्यं पातनयन्त्रके // र्रा_३,१२.७३ //
संस्कारेण ह्यनेनापि निर्मुखं चरति क्षणात् // र्रा_३,१२.७४ //
{मेर्चुर्य्:: जारण:: निर्मुख}
अस्यैव जारणायोग्यो व्योमसंस्कार उच्यते /
धान्याभ्रमम्लवर्गेण दोलायंत्रे त्र्यहं पचेत् /
स्नुहीक्षीरैस्ततो मर्द्यं यामैकं चान्धितं धमेत् // र्रा_३,१२.७५ //
कपोताख्यपुटैकेन तमादायाथ मर्दयेत् /
मूलकं कदलीकन्दं मीनाक्षी काकमाचिका // र्रा_३,१२.७६ //
मुनिर् आर्द्रकवर्षाभूमेघनादापामार्गकम् /
एरण्डश्च द्रवैरेषां पृथग्देयं पुटं लघु // र्रा_३,१२.७७ //
दोलायंत्रे ततः पच्याद्वज्रीक्षीरैर्दिनावधि /
वचा निम्बं धूमसारं कासीसं च सुचूर्णितम् // र्रा_३,१२.७८ //
अभ्रस्य षोडशांशेन प्रत्येकं मिश्रयेत्ततः /
मर्दयेत्ताम्रखल्वे तु चणकाम्लैर्दिनावधि // र्रा_३,१२.७९ //
नवसारैरयःपात्रं लेपयेत्तत्र निक्षिपेत् /
पारदं साधितं साभ्रं चणकाम्लं च कांजिकम् // र्रा_३,१२.८० //
मृद्वग्निना पचेच्चुल्ल्यां रसश्चरति तत्क्षणात् /
जारयेत्पूर्वयोगेन ततश्चार्यं च जारयेत् // र्रा_३,१२.८१ //
मात्रा युक्तिर् यथापूर्वं सेयं निर्मुखजारणा /
कृष्णाभ्रकं सुवर्णं च जार्यं स्याद्धेमकर्मणि // र्रा_३,१२.८२ //
तारं वा श्वेतमभ्रं वा जार्यं स्यात्तारकर्मणि /
सारणादिक्रामणान्तं यथापूर्वं तु जारयेत् // र्रा_३,१२.८३ //
कर्तव्यं सूतराजे तु तद्वद् भवति कांचनम् /
श्वेतेन जारयेत् श्वेतं यथाबीजं तथाङ्कुरम् // र्रा_३,१२.८४ //
प्रोक्तं यथा सुगमसाधितपीतगंधं कृष्णाभ्रहेमरजतं सितमभ्रकं च /
संसार्य तद्रसवरे वरवार्तिकेन्द्रः कुर्यान्महाकनकभारसहस्रसंख्यम् // र्रा_३,१२.८५ //


र्रा, ३, १३
दृष्टयोगफलसिद्धिदं ध्रुवं पारदस्य वरजारणे हितम् /
सत्त्वपातनम् अनेकयोगतो द्वंद्वमेलम् अभिषेकम् आर्यकम् // र्रा_३,१३.१ //
{अभ्र:: शोधन}
मुस्ताक्वाथेन सप्ताहं कुर्याद्धान्याभ्रकं प्लुतम् /
शिग्रुसूरणरम्भानां कंदस्यैकस्य च द्रवैः // र्रा_३,१३.२ //
पेटारीमूलजंबीरद्रावैर्वाप्यं परिप्लुतम् /
इत्थं प्लुतस्याभ्रकस्य पादांशं टंकणं क्षिपेत् // र्रा_३,१३.३ //
दिनैकं मर्दयेत्खल्वे युक्तमम्लेन केनचित् // र्रा_३,१३.४ //
{कान्तलोह, माक्षिक, उपरस:: सत्त्व:: पातन}
गुञ्जागुग्गुलुलाक्षोर्णासर्जीसर्जरसं गुडम् /
क्षुद्रमीनं यवक्षारं काचपिण्याकसूरणम् // र्रा_३,१३.५ //
भूलता त्रिफला वह्निः क्षीरकन्दं पुनर्नवा /
धत्तूरो लाङ्गली पाठा बला गंधकतिक्तकम् // र्रा_३,१३.६ //
गोक्षीरं पंचलवणं सर्पवृश्चिकविषं मधु /
षड्बिन्दुः क्षुद्रशम्बूकमस्थीनि शशकस्य च // र्रा_३,१३.७ //
पारावतमलं त्र्यूषम् इंद्रगोपं च शिग्रुकम् /
गोधूमं सर्षपं तुल्यं छागीदुग्धेन मर्दयेत् // र्रा_३,१३.८ //
एतद्व्यस्तं समस्तं वा याममात्रेण पिण्डितम् /
अस्य पिण्डस्य भागैकं द्विभागं शोधिताभ्रकम् // र्रा_३,१३.९ //
पञ्चमाहिषभागैकं सर्वमेकत्र लोलयेत् /
कर्षांशा वटिकाः कार्याः किंचिच्छायाविशोषिताः // र्रा_३,१३.१० //
खदिराङ्गारसंतप्ते कोष्ठीयन्त्रे क्षिपन् क्षिपन् /
वटिकाः पञ्चपञ्चैव वङ्कनालेन संधमन् // र्रा_३,१३.११ //
समाप्तौ किट्टमादाय स्फोटयेत्स्वाङ्गशीतलम् /
वर्तुलं सत्त्वमादाय शेषकिट्टं विचूर्णयेत् // र्रा_३,१३.१२ //
चूर्णादर्धं पूर्वपिण्डं तद्वन्माहिषपञ्चकम् /
एकीकृत्य धमेत्तद्वत्सत्त्वं तत्तत्समाहरेत् // र्रा_३,१३.१३ //
इत्येवं च पुनः कुर्यात्त्रिधा सत्त्वं विमुञ्चति /
अनेन क्रमयोगेन कान्तसत्त्वं च माक्षिकम् // र्रा_३,१३.१४ //
कठिनोपरसाश्चान्ये शुद्धा भूनागमृत्तिका /
मुञ्चन्ति सत्त्वसंघातं ग्राहयेत्तत्पृथक् पृथक् // र्रा_३,१३.१५ //
{अभ्र:: सत्त्व:: मृदूकरण}
अभ्रसत्त्वं समादाय समांशं काचटंकणम् /
दत्त्वा दत्त्वा त्रिवारं तु वज्रमूषागतं धमेत् // र्रा_३,१३.१६ //
अम्लवर्गं स्नुहीपत्रं चिञ्चाबीजं सवल्कलम् /
कल्कयेत्तत्र तत्सत्त्वं सप्तवारं निषेचयेत् // र्रा_३,१३.१७ //
मृदुशुभ्रं भवेत्सत्त्वं सप्तवारं निषेचयेत् // र्रा_३,१३.१८ //
{अभ्र:: सत्त्व:: पातन}
धान्याभ्रं दशभागं स्यात् शुद्धनागं त्रिभागकम् /
टंकणं माक्षिकं सूतं भागैकैकं सुशोधितम् // र्रा_३,१३.१९ //
ऊर्णा सर्जी यवक्षारं भागं भागं विमिश्रयेत् /
मर्द्यं मूत्राम्लवर्गाभ्यां यथाप्राप्तं दिनावधि // र्रा_३,१३.२० //
अजापञ्चाङ्गसंयुक्तं पूर्ववत्सत्त्वपातनम् /
कृत्वादाय मृदु साक्षान्निर्मलं योजयेदधः // र्रा_३,१३.२१ //
{माक्षिक:: सत्त्वम्:: पातन}
दोलायंत्रे सारनाले माक्षिकं स्वेदयेद्दिनम् /
चूर्णितं मधुसर्पिर्भ्यां लोहपात्रे दिनं पचेत् // र्रा_३,१३.२२ //
आदाय भावयेद् घर्मे वज्रीक्षीरैर्दिनावधि /
गृहधूमैर्घृतैः क्षौद्रैः संयुक्तं मर्दयेद्दिनम् // र्रा_३,१३.२३ //
अंधमूषागतं ध्मातं सत्त्वं गुंजानिभं भवेत् // र्रा_३,१३.२४ //
{माक्षिक:: सत्त्व:: पातन}
कदलीकंदतोयेन माक्षिकं शतधातपे /
भावितं पाचयेद्यामं साज्यैर्वातारितैलकैः /
पूर्ववद्धमनात्सत्त्वम् इंद्रगोपनिभं भवेत् // र्रा_३,१३.२५ //
{माक्षिक:: सत्त्वम्:: पातन}
स्नुह्यर्कपयसा स्तन्यैर्माक्षिकं मर्दयेद्दिनम् /
कंकुष्ठं टंकणं चैव प्रतिपादांशमिश्रितम् // र्रा_३,१३.२६ //
मूकमूषागतं ध्मातं सत्त्वं मणिनिभं भवेत् // र्रा_३,१३.२७ //
{माक्षिक:: सत्त्व:: पातन}
कदलीकंदतुलसीजंबीराणां द्रवैः क्रमात् /
भावयेन्माक्षिकं श्लक्ष्णं प्रतिद्रावेण सप्तधा /
रुद्ध्वा ध्माते पतेत्सत्त्वं शुकसंनिभं शुभम् // र्रा_३,१३.२८ //
{माक्षिक:: सत्त्व:: पातन}
मूत्रवर्गाम्लवर्गैश्च द्विसप्ताहं विभावयेत् /
माक्षिकं तीव्रघर्मेण दिनैरम्लैश्च मर्दयेत् // र्रा_३,१३.२९ //
मित्रपञ्चकसंयुक्तैर्वटी कृत्वा धमेद् दृढम् /
व्योमवद् वंकनालेन सत्त्वं शुल्बनिभं भवेत् // र्रा_३,१३.३० //
{माक्षिक:: सत्त्व:: पातन}
स्तन्यैः कङ्कुष्ठकैश्चैव कदलीतोयसंयुतैः /
मित्रपंचकसंयुक्तैर्माक्षिकं दिनसप्तकम् // र्रा_३,१३.३१ //
भावितं मर्दयेद्यामं दिनं वातारितैलकैः /
मृद्वग्निना पचेद्यामं यावद्भवति गोलकम् /
सत्त्वं किंशुकपुष्पाभं व्योमवद्धमनाद् भवेत् // र्रा_३,१३.३२ //
{विमल:: सत्त्व:: पातन}
विमलानां च शुद्धानां सम्यक्स्यात्ताप्यवद्विधिः // र्रा_३,१३.३३ //
{माक्षिक:: सत्त्व:: धौतसत्त्व}
सुशुद्धं माक्षिकं चूर्णं मर्द्यमम्लेन केनचित् /
क्षालयेदारनालैस्तु ह्यधस्थं स्वर्णचूर्णवत् // र्रा_३,१३.३४ //
जायते तत्समुद्धृत्य धौतसत्त्वमिदं भवेत् /
योजयेद्वापने चैव बीजानां यत्र यत्र वै // र्रा_३,१३.३५ //
{माक्षिक:: सत्त्व:: पातन}
माक्षिकं पञ्चमित्राक्तं सप्ताहान्ते वटीकृतम् /
पूर्ववद्धमनेनैव सत्त्वं लाक्षानिभं भवेत् // र्रा_३,१३.३६ //
{मनःशिला:: सत्त्व:: पातन}
अगस्त्यशिग्रुजैस्तोयैस् त्र्यहं भाव्या मनःशिला /
तालकौषधयोगेन सत्त्वं हेमनिभं भवेत् /
{मनःशिला:: सत्त्व:: पातन}
गोमूत्रैर्मातुलुङ्गाम्लैर्दिनं भाव्या मनःशिला /
तां रक्तपीतपुष्पाणां रसैः पित्तैश्च भावयेत् // र्रा_३,१३.३७ //
दिनान्ते मर्दयेद्यामं मित्रपंचकसंयुतम् /
गुटिकां काचकूप्यन्तः क्षिप्त्वा तां काचकूपिकाम् /
सर्वतो'ङ्गुलमानेन वस्त्रमृत्तिकया लिम्पेत् // र्रा_३,१३.३८ //
शुष्कां तां वालुकायंत्रे शनैर्मृद्वग्निना पचेत् /
शुष्के द्रवे निरुध्याथ सम्यक् मृल्लवणैर्मुखम् // र्रा_३,१३.३९ //
चण्डाग्निना पचेत्तावद्यावद् द्वादशयामकम् /
स्वांगशीतं समुद्धृत्य भित्त्वा कूपीं समाहरेत् // र्रा_३,१३.४० //
ऊर्ध्वलग्नं शिलासत्त्वं बालार्ककिरणोपमम् // र्रा_३,१३.४१ //
{हरिताल:: सत्त्व:: पातन}
भागाः षोडश तालस्य विषं पारदटंकणम् /
श्वेताभ्रबंगयोश्चूर्णं प्रतिभागं विमिश्रयेत् // र्रा_३,१३.४२ //
सर्वं स्नुह्यर्कपयसा मर्दयेद्दिवसत्रयम् /
शिलावद् ग्राहयेत्सत्त्वं तालकात्स्फटिकोपमम् // र्रा_३,१३.४३ //
{हरिताल:: सत्त्व:: पातन}
स्नुक्क्षीरकटुतुम्ब्युत्थैस् तालं भाव्यं द्विसप्तधा // र्रा_३,१३.४४ //
तिलसर्षपशिग्रूणि लवणं मित्रपंचकम् /
एभिस्तुल्यं पूर्वतालं दिनमेकं विमर्दयेत् // र्रा_३,१३.४५ //
छिद्रमूषागतं ध्मातं भूधरे सत्त्वमाहरेत् // र्रा_३,१३.४६ //
{हरिताल:: सत्त्व:: पातन}
लाक्षा राजी गुडं शिग्रुष्टंकणं लवणं तिलाः /
एभिस्तुल्यं शुद्धतालं मर्दयेद्रविदुग्धकैः // र्रा_३,१३.४७ //
दिनं वा वज्रिणीदुग्धैः कुष्माण्डस्य द्रवैस्तथा /
तेन कल्केन लिप्तांतश्छिद्रमूषां निरोधयेत् // र्रा_३,१३.४८ //
पुटाद्वा धमनाद् ग्राह्यं सत्त्वं पातालयन्त्रके // र्रा_३,१३.४९ //
{हरिताल:: सत्त्व:: पातन}
तालकादष्टमांशेन देयं सूतं च टंकणम् /
कुष्माण्डस्य रसैः स्नुह्याः क्षीरैर्मर्द्यं दिनत्रयम् /
तद्गोलं छिद्रमूषांतर्ग्राह्यं सत्त्वं च पूर्ववत् // र्रा_३,१३.५० //
{तुत्थ:: सत्त्व:: पातन}
लाक्षाभया च भूनागं गृहधूमं जटाकणा /
निशाटंकणमध्वाज्यान्येभिस्तुल्यं च तुत्थकम् // र्रा_३,१३.५१ //
सर्वं मर्द्यमजाक्षीरैर् अन्धमूषागतं धमेत् /
सत्त्वं किंशुकपुष्पाभं जायते नात्र संशयः // र्रा_३,१३.५२ //
{तुत्थ:: सत्त्व:: पातन}
हरिद्रासूरणाङ्कोल्लं तण्डुली गंधकं गुडम् /
मध्वाज्यटंकणं तुल्यं तुत्थमेभिः समं भवेत् // र्रा_३,१३.५३ //
स्तन्येन मर्दयेत्सर्वं छिद्रमूषां विलेपयेत् /
रुद्ध्वा पातालयंत्रेण ध्माते सत्त्वं विमुञ्चति // र्रा_३,१३.५४ //
{तुत्थ:: सत्त्व:: पातन}
तुत्थस्य टंकणं पादं चूर्णयेन्मधुसर्पिषा /
तुत्थेन मिश्रितं ध्मातं कोष्ठीयन्त्रे दृढाग्निना /
धामिते मुञ्चते सत्त्वं कीरतुण्डसमप्रभम् // र्रा_३,१३.५५ //
{वरनागसत्त्व}
सौवीरं तीक्ष्णचूर्णं च मूषायामन्धयेत् समम् /
हठाद् ध्माते भवेत्सत्त्वं वरनागं तदुच्यते // र्रा_३,१३.५६ //
{रसक:: सत्त्व:: पातन}
क्षाराम्लं स्नेहपित्तैश्च क्रमाद् भाव्यं दिनं दिनम् /
पुष्पाणां रक्तपीतानां रसैर्भाव्यं दिनद्वयम् // र्रा_३,१३.५७ //
रसकं चूर्णयेत्पश्चादूर्णा लाक्षा निशाभया /
टंकणं शिग्रुधूमं च भूनागं सप्तमं भवेत् // र्रा_३,१३.५८ //
एभिः समं तु तच्चूर्णमजाक्षीरेण मर्दयेत् /
याममेतेन कल्केन लेप्या वार्ताकमूषिका // र्रा_३,१३.५९ //
शुष्का चार्धमुखाङ्गारैर्ध्माते सत्त्वं समाहरेत् // र्रा_३,१३.६० //
{रसक:: सत्त्व:: पातन}
रसकस्यैकभागं तु त्रिफलामित्रपंचकम् /
रजनीगृहधूमं च दशानामेकभागकम् // र्रा_३,१३.६१ //
अजाक्षीरैर्दिनं मर्द्यम् अथवाम्लेन केनचित् /
पूर्ववद् ग्राहयेत्सत्त्वं रसकात्कुटिलप्रभम् // र्रा_३,१३.६२ //
{वैक्रान्त:: सत्त्व:: पातन}
वन्ध्याचूर्णं च वैक्रांतं छायाया मर्दयेत्समम् /
अजामूत्रैर्दिनैकं तु सत्त्वं रजतवद् भवेत् // र्रा_३,१३.६३ //
{वैक्रान्त:: सत्त्व:: पातन}
मोक्षमोरटपालाशक्षारं गोमूत्रगालितम् /
गृहीतमातपे शुष्कं वज्रकन्दं च टंकणम् // र्रा_३,१३.६४ //
लाक्षा शिखिशिखातुल्यं वैक्रांतं सर्वतुल्यकम् /
मेषशृंगीद्रवैर् मर्द्यम् एतत्सर्वं दिनावधि // र्रा_३,१३.६५ //
पिण्डितं मूकमूषांतः कृत्वा धाम्यं हठाग्निना /
तत्रैव मुञ्चते सत्त्वं वैक्रांतं रसबन्धकम् // र्रा_३,१३.६६ //
{वैक्रान्त:: सत्त्व:: पातन}
वैक्रांतानां पलैकं तु कर्षैकं टंकणस्य च /
रविक्षीरैर्दिनं भाव्यमथ शिग्रुद्रवैर्दिनम् // र्रा_३,१३.६७ //
गुंजापिण्याकवह्नीनां प्रतिकर्षं नियोजयेत् /
एतेन गुलिकां कृत्वा कोष्ठीयन्त्रे धमेद् दृढम् // र्रा_३,१३.६८ //
शंखकुन्देन्दुसंकाशं सत्त्वं वैक्रांतजं भवेत् // र्रा_३,१३.६९ //
{वैक्रान्त:: सत्त्व:: पातन}
वैक्रांतं वज्रकंदं च समं स्नुक्पयसा समम् /
महिषीनवनीतं च सक्षौद्रं मर्दयेद्दिनम् /
पूर्ववद्धमनात् सत्त्वम् इंद्रगोपनिभं भवेत् // र्रा_३,१३.७० //
{गैरिक:: सत्त्व:: पातन}
गैरिकं रक्तवर्गेण पीतवर्गेण भावितम् /
सप्ताहं मर्दयेद्यामं मित्रपंचकसंयुतम् /
तद्वटी कोष्ठिकायंत्रे सत्त्वं मुञ्चति निर्मलम् // र्रा_३,१३.७१ //
{सौराष्ट्री:: सत्त्व:: पातन}
सिता सिता च सौराष्ट्री गोपित्तैर्भावयेत्तु ताम् /
शतवारं प्रयत्नेन मित्रपंचकसंयुतम् /
धमनान्मुञ्चते सत्त्वं क्रामकं कोष्ठियंत्रके // र्रा_३,१३.७२ //
{सस्यक:: सत्त्व:: पातन}
सस्यकं चूर्णितं भाव्यं दिनं शशकरक्तकैः /
स्त्रीमूत्रैर्वाथ गोमूत्रैस्तत्पादांशां निशां क्षिपेत् /
मर्द्यं करंजतैलेन यामैकं गोलकं च तत् // र्रा_३,१३.७३ //
अंधमूषागतं धाम्यं घटिकार्धं दृढाग्निना /
इंद्रगोपकसंकाशं सत्त्वं मुञ्चति शोभनम् // र्रा_३,१३.७४ //
{कासीस:: सत्त्व:: पातन}
चतुर्विधं तु कासीसं रक्तं पीतं सितासितम् /
मर्दयेत् पित्तवर्गेण तिक्तकोशातकीद्रवैः // र्रा_३,१३.७५ //
कासमर्दद्रवैश्चैव मित्रपंचकसंयुतैः /
तद्वटीः कोष्ठिकायंत्रे ध्माते सत्त्वं विमुञ्चति // र्रा_३,१३.७६ //
{राजावर्त:: सत्त्व:: पातन}
राजावर्तमयः पात्रे पाचयेन्माहिषैर्घृतैः /
पयोभिश्च दिनं पच्यान्मित्रपंचकसंयुतम् // र्रा_३,१३.७७ //
रजन्याः पञ्चगव्येन पिण्डीबद्धं तु कारयेत् /
खदिरांगारसंयोगात् कोष्ठ्यां सत्त्वं विमुञ्चति // र्रा_३,१३.७८ //
{स्रोतोञ्जन:: परीक्षा}
वल्मीकशिखराकारं भङ्गे नीलोत्पलद्युति /
घर्षणे गैरिकच्छायं स्रोतोंजनमिदं भवेत् // र्रा_३,१३.७९ //
{स्रोतोञ्जन:: सत्त्व:: पातन}
राजावर्तकवत्सत्त्वं ग्राह्यं स्रोतोंजनादपि // र्रा_३,१३.८० //
{द्वन्द्वम्. ओफ़् व्योमसत्त्व अन्द् मिनेरल्स्}
व्योमसत्त्वस्य चूर्णं तु यत्किंचिद्धातुचूर्णकम् /
द्वन्द्वमेलापलिप्तायां मूषायां तद् द्वयं समम् // र्रा_३,१३.८१ //
ध्मातव्यम् अरिवर्गेण क्षिप्ते मिलति तत्क्षणम् // र्रा_३,१३.८२ //
{सत्त्व:: मेलापन}
विषं टङ्कणगुंजाश्च खुरं शृङ्गं च भेषजम् /
मण्डूकवसया पिष्ट्वा मूषालेपं तु कारयेत् // र्रा_३,१३.८३ //
तस्यां मिलति सत्त्वानि चूर्णानि विविधानि च /
{द्वन्द्वमेल्.:: लेप फ़ोर् ~}
त्रिक्षारं धातकीपुष्पं गुग्गुलुं च समं समम् /
स्त्रीस्तन्यैः पेषितो लेपो द्वंद्वमेलापने हितः // र्रा_३,१३.८४ //
{सर्वसत्त्वमेलापन (२)}
वर्षाभूः कदलीकंदः काकमाची पुनर्नवा /
गुंजा नरकपालं च टंकणं पेषयेत्समम् /
अनेन पूर्ववल्लेपाद्धेमाभ्रं मिलति क्षणात् // र्रा_३,१३.८५ //
{मेलापन:: मेतल्स्, सत्त्व अन्द्/ओर् महारसस्}
तारं च व्योमसत्त्वं च अनेनैव तु मेलयेत् /
लाङ्गली चमरीकेशान्कुशकार्पासयोः फलम् // र्रा_३,१३.८६ //
भूलताम् इंद्रगोपं च पाषाणभेदिका समम् /
नारीस्तन्येन संपेष्य मूषालेपं तु कारयेत् // र्रा_३,१३.८७ //
सर्वलोहानि सत्त्वानि तथा चैव महारसाः /
मिलन्ति नात्र संदेहस् तीव्रध्मानानलेन तु // र्रा_३,१३.८८ //
{द्वन्द्वमेलापक}
विषं छुछुन्दरीमांसं टंकणं समपेषितम् /
मूषालेपमनेनैव कृत्वा तत्र विनिक्षिपेत् /
यत्किंचिद् द्वंद्वयोगं तु धमनेन मिलत्यलम् // र्रा_३,१३.८९ //
{द्वन्द्वमेलापक}
कङ्गुणीतैलसम्पिष्टमपामार्गस्य भस्मकम् /
तेन प्रलिप्तायां द्वंद्वं क्षिप्त्वा धमेद्धठात् /
मिलत्येव न संदेहस्तत्तन्मारकवापनात् // र्रा_३,१३.९० //
{अभ्र:: प्रोदुच्तिओन् ओफ़् अभ्रमे तल्चोमम्पोउन्द्स्}
हेमाभ्रं नागताप्याभ्रं शुल्बाभ्रं गंधकेन च /
सिन्धूत्थहिंगुलाभ्यां तु तीक्ष्णाभ्रं धमनाद् दृढम् // र्रा_३,१३.९१ //
नागाभ्रं शिलया युक्तं वङ्गाभ्रं तालकेन च /
ताराभ्रं बंगतालाभ्यां तालवत्सर्वसत्त्वकम् // र्रा_३,१३.९२ //
{अभ्र:: वङ्गाभ्र}
मिलत्येव न संदेहः पूर्वमूषागतं क्षणात् /
श्वेताभ्रकस्य सत्त्वं तु वङ्गचूर्णं समं समम् // र्रा_३,१३.९३ //
कदलीकंदतोयेन मर्दयेट्टंकणैः सह /
अंधमूषागतं ध्मातं वङ्गाभ्रं मिलति क्षणात् // र्रा_३,१३.९४ //
{अभ्र:: वङ्गाभ्र}
गुंजा नरकपालं च टंकणं वनशिग्रुकम् /
स्त्रीस्तन्येन समं पिष्ट्वा मूषालेपं तु कारयेत् // र्रा_३,१३.९५ //
बंगं श्वेताभ्रसत्त्वं च चूर्णितं तत्र निक्षिपेत् /
रुद्ध्वा ध्माते मिलत्येव तारकर्मणि जारयेत् // र्रा_३,१३.९६ //
{अभ्र:: वङ्गाभ्र}
अभ्रसत्त्वं विचूर्ण्यादौ तत्पादांशं तु टंकणम् /
पारदं टंकणांशं च काकमाचीद्रवैर्दिनम् // र्रा_३,१३.९७ //
पिष्ट्वा तद् गोलकं पेष्यमभ्रांशैर्वङ्गपत्रकैः /
पूर्वमूषागतं ध्मातं वङ्गाभ्रं मिलति क्षणात् // र्रा_३,१३.९८ //
{अभिषेक (१)}
सम्यगावर्तितं नागं पलैकं कांजिके क्षिपेत् /
पलानां शतमात्रे तु शतवारं द्रुतं द्रुतम् // र्रा_३,१३.९९ //
अनेन कांजिकेनैव शतवारं विभावयेत् /
यत्किंचिच् चारणावस्तु ततस्तं जारयेद्रसे /
अभिषेको ह्ययं ख्यातः कथ्यते तु मतान्तरम् // र्रा_३,१३.१०० //
{अभिषेक (२)}
त्रिक्षारं पंचलवणं काङ्क्षीकासीसगंधकम् /
माहिषं कांजिकैर्युक्तं ताम्रपात्रे दिनत्रयम् // र्रा_३,१३.१०१ //
स्थितं घर्मे पुनस्तस्मिन् द्रुतं नागं विनिक्षिपेत् /
तारकर्मणि बंगं वा शतवाराणि सेचयेत् // र्रा_३,१३.१०२ //
तद्द्रवं ताम्रपात्रस्थम् अभिषेकं विदुर् बुधाः /
अनेन चारणावस्तु शतवाराणि भावयेत् // र्रा_३,१३.१०३ //
{सारणायां संकेतः}
द्वंद्वितं व्योमसत्त्वं च बीजानि विविधानि च /
द्वंद्वितं वज्रबीजं च भावितं सारयेत्सदा // र्रा_३,१३.१०४ //
स्वर्णादि लोहमखिलं कृतशुद्धचूर्णं योज्यं पृथग्गगनसत्त्ववरे समांशम् /
तद्द्वंद्वितं चरति सूतवरो'भिषिक्तं विप्रो यथा मधुरपायसमाज्ययुक्तम् // र्रा_३,१३.१०५ //


र्रा, ३, १४
सूतेन सत्त्वरचितेन च जारितेन पक्वाख्यबीजगुणसंख्यसुसारितेन /
विज्ञाय यस्तु मतिमान् स तु वार्तिकेन्द्रश्चंद्रार्कवेधविधिना कनकं करोति // र्रा_३,१४.१ //
{मेर्चुर्य्:: चारण}
स्वर्णे नागं समावर्त्य माषमात्रं तु घर्षयेत् /
तप्तखल्वे ततस्तस्मिन्पलमेकं रसं क्षिपेत् // र्रा_३,१४.२ //
सिद्धमूलीद्रवं दत्त्वा मर्दयेत्कांजिकैर्दिनम् /
घर्मे वा तप्तखल्वे वा ततो ग्रासं तु दापयेत् // र्रा_३,१४.३ //
चतुःषष्ट्यंशकं पूर्वं द्वंद्वं सत्त्वं विभावितम् /
दत्त्वा मर्द्यं दिनैकं तु चारणायंत्रके क्षिपेत् // र्रा_३,१४.४ //
सजम्बीरैर्दिनं घर्मे धारितं चरति ध्रुवम् // र्रा_३,१४.५ //
{मेर्चुर्य्:: जारण}
जारणम् त्रिक्षारं पंचलवणम् अम्लवर्गे स्नुहीपयः /
गोमूत्रैर्लोलयेत्सर्वं तेन वस्त्रं घनं लिपेत् // र्रा_३,१४.६ //
तन्मध्ये जारितं सूतं बद्ध्वा भूर्जेन वेष्टयेत् /
सिद्धमूल्यम्लसंयुक्तं दोलायंत्रे त्र्यहं पचेत् // र्रा_३,१४.७ //
उद्धृत्योष्णारनालेन क्षालयेल्लोहपात्रके /
वस्त्रपूतं ततः कृत्वा सोष्णपात्रे विमर्दयेत् // र्रा_३,१४.८ //
हस्तेनैव भवेद्यावत् सुधौतं पारदं पुनः /
चतुर्गुणेन वस्त्रेण क्षालयेन्निर्मलो भवेत् // र्रा_३,१४.९ //
अजीर्णे च पुनर्मर्द्यमम्लं दत्त्वा दिनावधि /
दोलायां स्वेदयेत्तद्वद् भवेज्जीर्णं न संशयः // र्रा_३,१४.१० //
{मेर्चुर्य्:: प्रेपरतिओन् फ़ोर् ग्रासन}
इष्टिका गुडदग्धोर्णा गृहधूमं च सर्जिका /
सैंधवेन युतं सर्वं षोडशांशं रसस्य तु // र्रा_३,१४.११ //
दत्त्वा ततो'म्लवर्गेण घर्मे मर्द्यं दिनावधि /
इष्टिकादम्लवर्गेण दोलायंत्रे दिनं पचेत् /
जीर्णे जीर्णे त्विदं कुर्याद् ग्रासग्राही भवेद्रसः // र्रा_३,१४.१२ //
{मेर्चुर्य्:: जारण ओफ़् बीजस्}
द्वात्रिंशांशं ततो ग्रासं दत्त्वा चार्यं च जारयेत् /
पूर्ववत्स्वेदनान्तं च कृत्वा ग्रासं तृतीयकम् // र्रा_३,१४.१३ //
षोडशांशं प्रदातव्यं तज्जीर्णे चाष्टमांशकम् /
जारयेत्पूर्वयोगेन ह्येवं ग्रासचतुष्टयम् // र्रा_३,१४.१४ //
ततः कच्छपयन्त्रेण जारयेत्तन्निगद्यते /
ऊर्ध्वाधश्चाष्टमांशेन ग्रासे ग्रासे बिडं क्षिपेत् // र्रा_३,१४.१५ //
चतुर्थांशं ततो ग्रासं ग्रासं देयं समं पुनः /
जीर्णे जीर्णे समं देयमेवं जार्यं च षड्गुणम् // र्रा_३,१४.१६ //
रागाणां ग्रहणार्थं च ग्रासे ग्रासे तु पूर्ववत् /
इत्येवं द्वंद्वयोगानां सत्त्वानां च विशेषतः // र्रा_३,१४.१७ //
स्वर्णादिसर्वलोहानां बीजानां जारणाहितम् /
कर्तव्यं वक्ष्यते तत्र मात्रायुक्तिश्च पूर्ववत् // र्रा_३,१४.१८ //
{मेर्चुर्य्:: जारण ओफ़् द्वन्द्वस्}
अभावे व्योमसत्त्वस्य कान्तपाषाणसत्त्वकम् /
तीक्ष्णपाषाणसत्त्वं वा द्वंद्वितं व्योमसत्त्ववत् // र्रा_३,१४.१९ //
जारयेत्पूर्वयोगेन सर्वेषां स्यात्फलं समम् /
इत्येवं षड्गुणं द्वंद्वं यत्किंचिज् जारयेद्रसे // र्रा_३,१४.२० //
{सिद्धबीज:: प्रेपरतिओन्}
जारितं सिद्धबीजेन सारयेत्तन्निगद्यते /
ताप्यसत्त्वं घोषताम्रं शुद्धहेम समं समम् // र्रा_३,१४.२१ //
आवर्त्य द्वंद्वलिप्तायां मूषायामन्धितं पुनः /
समुद्धृत्य पुनर्धाम्यं मूषायां प्रकटं धमेत् // र्रा_३,१४.२२ //
माक्षिकाद्धौतसत्त्वं च स्तोकं स्तोकं विनिक्षिपेत् /
स्वर्णशेषं भवेद्यावत्तावत्पाच्यं च तत्पुनः // र्रा_३,१४.२३ //
पूर्ववच्च धमेत्तावद्यावत्स्वर्णावशेषितम् /
ताप्यसत्त्वेन ताम्रेण द्वंद्वमेवं पुनः पुनः // र्रा_३,१४.२४ //
षड्वारं धमनेनैव ग्राह्यं स्वर्णावशेषितम् /
सिद्धबीजमिदं ख्यातं दाडिमीपुष्पवद् भवेत् // र्रा_३,१४.२५ //
अनेन सिद्धबीजेन पूर्ववत्सारणात्रयम् /
कृत्वाथ जारयेत्तद्वज्जीर्णे बद्ध्वा मुखं तथा // र्रा_३,१४.२६ //
बन्धनं शोधनं चैव क्रामणं चैव पूर्ववत् /
चंद्रार्के द्राविते योज्यं सहस्रांशेन कांचनम् // र्रा_३,१४.२७ //
{मेर्चुर्य्:: जारण ओफ़् सुल्फ़ुर्}
अथातः शुद्धसूतस्य जारणे पूर्वभावितम् /
अथ शुद्धस्य सत्त्वस्य जारयेत्पूर्वभाषितम् /
गंधकं तु तुलायन्त्रे पश्चात्सर्वं ग्रसत्यलम् // र्रा_३,१४.२८ //
मुखनालान्विता ऊर्ध्ववक्त्रा स्याद् द्वादशाङ्गुला /
दृढा लोहमयी कुर्यादनया सदृशी परा // र्रा_३,१४.२९ //
एकस्यां निक्षिपेत्सूतम् अन्यस्यां गंधकं समम् /
एकस्या मुखमध्ये तु ह्यपरस्या मुखं क्षिपेत् // र्रा_३,१४.३० //
लिप्त्वा मृल्लवणैः संधिं गंधकाधः पुटं लघु /
रसस्याधो जलं स्थाप्यं गंधधूमं पिबत्यलम् // र्रा_३,१४.३१ //
जीर्णे गंधे समुद्घाट्य तुल्यं गंधं च दापयेत् /
इत्येवं षोडशगुणं गंधं जार्यं पुनः पुनः // र्रा_३,१४.३२ //
जारितः सूतराजो'यं वासनामुखितो भवेत् // र्रा_३,१४.३३ //
{मेर्चुर्य्:: वासनामुखित:: ?}
व्योमसत्त्वं ताप्यसत्त्वं शुल्बं शुद्धं समं समम् /
आवर्त्य द्वंद्वलिप्तायां मूषायामथ चूर्णयेत् // र्रा_३,१४.३४ //
भावयेदभिषेकेण पूर्ववत्शतवारकम् /
पूर्ववच्चारयेदेतद्वासनामुखिते रसे // र्रा_३,१४.३५ //
तद्वज्जार्यं प्रयत्नेन यावद् भवति षड्गुणम् /
तत्सूते सारितं जार्यं सिद्धबीजं तु पूर्ववत् // र्रा_३,१४.३६ //
मुखं च बंधनं कृत्वा वेधायान्तं प्रदापयेत् /
क्रामणेन समायुक्तं चंद्रार्कं कांचनं भवेत् /
सहस्रांशेन तत्सत्यं रसो'यं कामरूपकः // र्रा_३,१४.३७ //
{सिल्वेर् => गोल्द्}
पूर्ववत् शुद्धसूतस्य पूर्वसंस्कृतगंधकम् /
जारयेत् षड्गुणं सम्यक् तुलायंत्रेण पूर्ववत् // र्रा_३,१४.३८ //
तिक्तकोशातकीद्रावं लांगलीद्रावसंयुतम् /
दापयेत्पूर्वसूतस्य खल्वे मर्द्यं दिनावधि // र्रा_३,१४.३९ //
पादांशं पक्वबीजं च चारयित्वाथ जारयेत् /
पूर्ववद् बिडयोगेन एवं जार्यं समक्रमात् // र्रा_३,१४.४० //
त्रिधाथ पक्वबीजं तु सारयित्वाथ जारयेत् /
तारे वेधं शतांशेन दापयेत्काञ्चनं भवेत् // र्रा_३,१४.४१ //
{शतांशविधि; प्रोदुच्तिओन् ओफ़् गोल्द्}
तारं स्यादष्टानवतिभागाः स्वर्णस्य भागकम् /
भागैकं वेधकं सूतं संख्येयं शतवेधके // र्रा_३,१४.४२ //
{गोल्द्:: प्रोदुच्तिओन्}
रसकस्य तु यत्सत्त्वं चूर्णितं वाभिषेकितम् /
पूर्ववत् क्रमयोगेन रसे चार्यं च जारयेत् // र्रा_३,१४.४३ //
यावद् अष्टगुणं पश्चात् समं कृष्णाभ्रसत्त्वकम् /
चार्यं जार्यं क्रमेणैव पक्वबीजं चतुर्गुणम् // र्रा_३,१४.४४ //
जारयेच्च पुनः सूते कच्छपाख्ये विडान्विते /
रागग्रहणपर्यन्तं कृत्वा प्रक्षाल्य तं रसम् // र्रा_३,१४.४५ //
उन्मत्तमुनिपत्राणि रजनी काकमाचिका /
धान्याम्लैः पेषयेत्तुल्यं तद्द्रवैर्मर्दयेद्रसम् // र्रा_३,१४.४६ //
सप्ताहं तप्तखल्वे तु कच्छपे तु दिनं पचेत् /
ततो दिव्यौषधैरेव मर्दयेद्दिवसत्रयम् // र्रा_३,१४.४७ //
तं रुद्ध्वा वज्रमूषायां त्रिदिनं तुषवह्निना /
स्वेदितं च पुनर्मर्द्यं तद्वद्रुद्ध्वा धमेद् दृढम् // र्रा_३,१४.४८ //
कुक्कुटाण्डनिभं बद्धं जायते चूर्णयेत्पुनः /
ब्रह्मपुष्पद्रवमर्द्यं दिनैकं चान्धयेत्पुनः // र्रा_३,१४.४९ //
पचेद् गजपुटे'प्येवं देयं पुटचतुष्टयम् /
वृश्चिकाल्या द्रवैरेवं तद्वत्पुटचतुष्टयम् // र्रा_३,१४.५० //
कुंकुमसुरसेनैव तद्वत्पुटचतुष्टयम् /
मातुलुङ्गरसेनैकं पुटं दत्त्वा समाहरेत् // र्रा_३,१४.५१ //
सहस्रांशेन तेनैव तं शुल्बं तु वेधयेत् /
शुद्धं वा द्रावितं नागं वेधं स्यात्क्रामणेन वै /
तत्सर्वं जायते स्वर्णं देवाभरणमुत्तमम् // र्रा_३,१४.५२ //
{बीज:: ओफ़् गोल्द्}
स्वर्णार्कं तीक्ष्णनागं च सम्यक् सस्याभ्रकस्य च /
वैक्रांतस्य च सत्त्वं च चूर्णं कुर्यात्समं समम् // र्रा_३,१४.५३ //
द्वन्द्वमेलापलिप्तायां मूषायामन्धितं धमेत् /
समुद्धृत्य तु तत्खोटं मूषायां प्रकटं धमेत् // र्रा_३,१४.५४ //
वापो माक्षिकचूर्णेन दत्ते देयः शनैः शनैः /
यावत्स्वर्णावशेषं स्याद् अर्कायां दापयेत्पुनः // र्रा_३,१४.५५ //
पूर्ववत्क्रमयोगेन धमेत्स्वर्णावशेषितम् /
इत्येवं च पुनः कुर्याज्जायते स्वर्णबीजकम् // र्रा_३,१४.५६ //
{बीज:: फ़्रोम् गोल्द्}
अभ्रसत्त्वायसं ताम्रं चूर्णं कृत्वा समं समम् /
शुद्धताप्यस्य चूर्णं च ताम्रस्य द्विगुणं भवेत् // र्रा_३,१४.५७ //
मूषायां द्वंद्वलिप्तायां रुद्ध्वा तीव्राग्निना धमेत् /
तत्खोटं सूक्ष्मचूर्णं च रुद्ध्वा गजपुटे पचेत् // र्रा_३,१४.५८ //
एवं पञ्चपुटैः पक्वं द्रुते स्वर्णे च वाहयेत् /
धमेत्प्रकटमूषायां यावद्दशगुणं शनैः // र्रा_३,१४.५९ //
ताप्यचूर्णं प्रदातव्यं किंचित्किंचित्तु वापयेत् /
स्वर्णशेषं समुद्धृत्य स्यादिदं स्वर्णबीजकम् // र्रा_३,१४.६० //
{चन्द्रार्क => गोल्द्}
स्वर्णबीजं समं सूते जारयेदभ्रसत्त्ववत् /
ततस्तेन शतांशेन मधुनाक्तेन लेपयेत् // र्रा_३,१४.६१ //
समं चंद्रार्कपत्राणि वेष्टयेच्चार्कपत्रकैः /
दोलायंत्रे सारनाले दशाहं पाचयेच्छनैः // र्रा_३,१४.६२ //
उद्धृत्यावर्तयेत्तानि दिव्यं भवति कांचनम् // र्रा_३,१४.६३ //
{बीज:: फ़्रोम् गोल्द्}
मृततीक्ष्णार्कभागं च ताप्यचूर्णं समम् /
एतद्वाह्यं द्रुते स्वर्णे यावद्दशगुणं शनैः /
स्वर्णशेषं समादाय स्यादिदं स्वर्णबीजकम् // र्रा_३,१४.६४ //
{बीज:: फ़्रोम् गोल्द्}
तीक्ष्णं कांतं मृतं चैव शुल्वं तारं समं समम् /
मूषायां द्वंद्वलिप्तायां रुद्ध्वा तीव्राग्निना धमेत् // र्रा_३,१४.६५ //
तत्खोटं द्राविते स्वर्णे वाह्यं दशगुणैः शनैः /
पूर्ववत्ताप्यचूर्णेन स्वर्णबीजमिदं परम् // र्रा_३,१४.६६ //
{सिल्वेर् => गोल्द्}
यथेष्टं स्वर्णबीजैकं पादांशं जारयेद्रसे /
पूर्ववत्क्रमयोगेन सत्त्वबीजेन सारयेत् // र्रा_३,१४.६७ //
सारिते जारयेत्तद्वदनुसार्येण जारयेत् /
प्रतिसार्य ततो जार्यं मुखं बद्ध्वा च बन्धयेत् // र्रा_३,१४.६८ //
पञ्चांशं दशयोगेन तारे वेधं प्रदापयेत् /
क्रामणेन समायुक्तं दिव्यं भवति कांचनम् // र्रा_३,१४.६९ //
{सिल्वेर् => गोल्द्}
नागं रसकसत्त्वं च ताम्रं भागं क्रमोत्तरम् /
ध्मापितं वाहयेत्स्वर्णे षड्गुणं वापयेच्छनैः // र्रा_३,१४.७० //
स्वर्णशेषं तु तज्जार्यं समांशं पारदे क्रमात् /
यथापूर्वं मारणादिबंधनान्तं च कारयेत् // र्रा_३,१४.७१ //
अनेन षष्टिभागेन पूर्ववत्कांचनं भवेत् // र्रा_३,१४.७२ //
{चन्द्रार्क => स्वर्ण}
ताप्येन मारयेच्छुल्बं यथागंधेन मारितम् /
तत्ताम्रं वाहयेन्नागे मूषामध्ये धमन् धमन् // र्रा_३,१४.७३ //
शनैः शतगुणं यावत्ताप्यचूर्णं क्षिपन्क्षिपन् /
तत्ताम्रं वाहयेत्स्वर्णे द्वात्रिंशद्गुणितं क्रमात् // र्रा_३,१४.७४ //
स्वर्णशेषं तु तद्बीजं समांशं जारयेद्रसे /
अनेनैव तु बीजेन सारयेज्जारयेत्पुनः // र्रा_३,१४.७५ //
पूर्ववत् क्रमयोगेन बंधनान्तं च कारयेत् /
क्रामणेन समायुक्तं सहस्रांशेन वेधयेत् /
चंद्रार्कं जायते स्वर्णं देवाभरणमुत्तमम् // र्रा_३,१४.७६ //
{सिल्वेर् => गोल्द्}
रसकाभ्रकयोः सत्त्वं ताम्रचूर्णं क्रमोत्तरम् /
मूषायां द्वंद्वलिप्तायां रुद्ध्वा ध्माते समुद्धरन् // र्रा_३,१४.७७ //
तत्खोटांशं ताप्यचूर्णं दत्त्वा चाम्लेन मर्दयेत् /
रुद्ध्वा लघुपुटे पच्यादेवं पञ्चपुटैः पचेत् // र्रा_३,१४.७८ //
तच्चूर्णं वाहयेत्स्वर्णे धाम्यमाने शनैः शनैः /
सहस्रगुणितं यावत्तद्बीजं जारयेद्रसे // र्रा_३,१४.७९ //
यावच्छतगुणं यत्नादनेनैव तु सारयेत् /
जारणं सारणं चैव बंधनान्तं च पूर्ववत् // र्रा_३,१४.८० //
कृत्वाथ लक्षभागेन तारं भवति कांचनम् // र्रा_३,१४.८१ //
{सिल्वेर् => गोल्द्}
अभ्रसत्त्वं रविं नागं क्रमवृद्ध्या विचूर्णयेत् /
मूषायां द्वंद्वलिप्तायां रुद्ध्वा तीव्राग्निना धमेत् // र्रा_३,१४.८२ //
तत्समं ताप्यचूर्णं तु सर्वमम्लेन मर्दयेत् /
रुद्ध्वा पञ्चपुटैः पच्यात् तच्चूर्णं वाहयेद् द्रुतम् // र्रा_३,१४.८३ //
स्वर्णे शतं यावत्तावत्स्वर्णं च जारयेत् /
युक्त्या शतगुणं यावत्त्रिधानेनैव सारयेत् // र्रा_३,१४.८४ //
सारिते जारणं कुर्याद् बंधनान्तं च पूर्ववत् /
अयुतांशेन तेनैव तारं भवति कांचनम् // र्रा_३,१४.८५ //
{चन्द्रार्क => गोल्द्}
अथवा पूर्वचूर्णं तु सहस्रगुणितं द्रुते /
स्वर्णे वाह्यं क्रमेणैव तद्बीजं जारयेद्रसे // र्रा_३,१४.८६ //
सहस्रगुणितं यावत् त्रिधा तेनैव सारयेत् /
सारितं जारयेत्पश्चात् पुनः सार्यं च जारयेत् // र्रा_३,१४.८७ //
सप्तशृङ्खलिकायोगात्सारितं जारयेद् बुधः /
मुखं बद्ध्वा रसं बद्ध्वा कोटिवेधी भवेद्रसः /
क्रामणेन समायुक्तं चंद्रार्कं कांचनं भवेत् // र्रा_३,१४.८८ //
{चोप्पेर् => सिल्वेर्}
विमला तालकं तीक्ष्णं भागवृद्ध्या विचूर्णयेत् /
मूषायां द्वंद्वलिप्तायां तत्खोटं सुविचूर्णयेत् // र्रा_३,१४.८९ //
अम्लैर्मर्द्यं पुटे पच्यादित्येवं पंचधा पुटेत् /
तारे दशगुणं वाह्यं तालचूर्णं क्षिपन्क्षिपन् // र्रा_३,१४.९० //
एतद् बीजं समं सूते जारयेत् पूर्ववत् क्रमात् /
ततस्तु तारबीजेन सारयेत्सारणात्रयम् // र्रा_३,१४.९१ //
तेनैव तु शतांशेन द्रुतं ताम्रं तु वेधयेत् /
शंखकुंदेन्दुसंकाशं तारं भवति शोभनम् // र्रा_३,१४.९२ //
{चोप्पेर् => सिल्वेर्}
मृतबंगं तालसत्त्वं समं चूर्णं प्रकल्पयेत् /
द्विरष्टगुणितं तारे वाहयेत्तं धमन् धमन् // र्रा_३,१४.९३ //
तद्बीजं जारयेत्सूते यावद्दशगुणं क्रमात् /
ततस्तं तारबीजेन सारयेत्सारणात्रयम् // र्रा_३,१४.९४ //
सहस्रांशेन चानेन ताम्रवेधं प्रदापयेत् /
तत्ताम्रं जायते तारं शंखकुंदेन्दुसन्निभम् // र्रा_३,१४.९५ //
{मेर्चुर्य्:: शतवेधिन्}
श्वेताभ्रतालयोः सत्त्वं रसकस्य च सत्त्वकम् /
चतुर्थं तारमाक्षीकं समं चूर्णं प्रकल्पयेत् // र्रा_३,१४.९६ //
चूर्णतुल्यं बंगचूर्णं सर्वमेकत्र तं धमेत् /
द्वंद्वमेलापलिप्तायां जातं खोटं विचूर्णयेत् // र्रा_३,१४.९७ //
अम्लपिष्टं पुटे पच्यादित्येवं पंचधा पुटेत् /
तच्चूर्णं वाहयेत्तारे यावद्दशगुणं धमेत् // र्रा_३,१४.९८ //
तत्तारं रसराजस्य समं जार्यं क्रमेण वै /
पूर्ववच्च त्रिधा सार्यं शतवेधी भवेद्रसः // र्रा_३,१४.९९ //
{चोप्पेर् => सिल्वेर्}
एवं सत्त्वाभ्रसत्त्वं च चूर्णं द्वंद्वं च पूर्ववत् /
पादांशं तालकं दत्त्वा अम्लैः पिष्ट्वा निरुध्य च // र्रा_३,१४.१०० //
पचेत्पञ्चपुटैरेवं तारे वाह्यं द्विषड्गुणम् /
एतद्बीजं समं जार्यं प्रत्येकं दशभागकम् // र्रा_३,१४.१०१ //
बंगं श्वेताभ्रसत्त्वं च प्रत्येकं दशभागकम् /
ताराख्या विमला तीक्ष्णं प्रत्येकं पञ्चभागिकम् // र्रा_३,१४.१०२ //
द्वंद्वमेलापलिप्तायां मूषायां तं धमेद् दृढम् /
अम्लपिष्टं पुटे पाच्यं पञ्चवारं पुनः पुनः // र्रा_३,१४.१०३ //
तद्वाह्यं तारभागस्य तारचूर्णं क्षिपन् क्षिपन् /
तद्बीजं रसराजस्य जार्यं शतगुणं क्रमात् // र्रा_३,१४.१०४ //
सारयेत्तारबीजेन विधिना सारणात्रयम् /
अनेनैवायुतांशेन द्रुतं ताम्रं तु वेधयेत् /
जायते रजतं दिव्यं शंखकुन्देन्दुसन्निभम् // र्रा_३,१४.१०५ //
इत्थं रसे कनकबीजमनन्तयोगैः कृत्वा भिषक् तमखिलं विधिवच्च जार्यम् /
तेनैव हेमनिचयं रजतं च कृत्वा दारिद्र्यदाहमखिलेषु जनेषु कुर्यात् // र्रा_३,१४.१०६ //


र्रा, ३, १५
गर्भयोग्यमथ बीजसाधनमनेकयोगतो रञ्जने हितम् /
जारितस्य नरपारदस्य वै तत्समस्तमधुना निगद्यते // र्रा_३,१५.१ //
{बीज:: प्रेपरतिओन्}
गंधकं माक्षिकं नागं सर्वं तुल्यं विचूर्णयेत् /
त्रिगुणं वाहयेत्स्वर्णं द्रावितं तु धमन् धमन् // र्रा_३,१५.२ //
पूतिबीजमिदं स्थूलं गर्भे द्रवति तत्क्षणात् // र्रा_३,१५.३ //
{बीज:: प्रेपरतिओन्}
नागं स्वर्णं समं ताप्यं शिलाचूर्णं क्षिपन् क्षिपन् /
जीर्णे नागे पुनर्देयम् एवं वारत्रयं शनैः /
एतद् बीजं द्रवत्येव रसगर्भे तु मर्दनात् // र्रा_३,१५.४ //
{बीजसाधनम् (३)}
ताप्यसत्त्वं सुवर्णं च धमेत्ताप्यं क्षिपन्क्षिपन् /
इत्येवं त्रिगुणं वाह्यं ताप्यसत्त्वं च हाटके /
तद्बीजं रसराजस्य गर्भे द्रवति तत्क्षणम् // र्रा_३,१५.५ //
{बीजसाधन (४)}
ताप्यसत्त्वं सुवर्णं च समांशं द्रावयेत्ततः /
कण्टवेधीकृतं पत्रं गंधेन लवणेन च // र्रा_३,१५.६ //
क्षिप्त्वा साम्लेन तत्पच्यात्पुटे हेमावशेषितम् /
एतद्बीजं रसेन्द्रस्य गर्भे द्रवति मर्दनात् // र्रा_३,१५.७ //
{बीजसाधन (५)}
सैन्धवेन समं ताप्यमम्लैर्मर्द्यं पुटे पचेत् /
पुनर्मर्द्यं पुनः पाच्यं यावद्द्वादशवारकम् // र्रा_३,१५.८ //
अस्य तुल्यं मृतं नागं सर्वमम्लेन पेषयेत् /
अनेन स्वर्णपत्राणि लिप्त्वा लिप्त्वा धमेद् दृढम् // र्रा_३,१५.९ //
द्रुतं च वापयेत्तं तु सप्तवारं पुनः पुनः /
एतद्बीजं रसेन्द्रस्य गर्भे द्रवति मर्दनात् // र्रा_३,१५.१० //
{बीजसाधन (६)}
शिला सौवर्चलं ताप्यगंधकासीसटंकणम् /
मर्दयेच्चणकाम्लैश्च सर्वमेतद्दिनावधि // र्रा_३,१५.११ //
रसस्यैतत् षोडशांशं दत्त्वा बीजं च दापयेत् /
मुच्यते यत्र यत्रैव तत्तद् द्रवति तत्क्षणात् // र्रा_३,१५.१२ //
{मेर्चुर्य्:: ग्रास ओफ़् अ बीज}
अपामार्गपलाशोत्थभस्मक्षारं समाहरेत् /
टंकणं च यवक्षारं कासीसं च सुवर्चलम् // र्रा_३,१५.१३ //
सामुद्रं सैंधवं राजी माक्षिकं नवसारकम् /
कर्पूरं कांजिकं तुल्यं स्नुह्यर्कक्षीरमर्दितम् // र्रा_३,१५.१४ //
मूषालेपमनेनैव कृत्वा कुर्याद्बिडेन च /
लेपमङ्गुलमानेन मूषायन्त्रमिदं भवेत् // र्रा_३,१५.१५ //
गर्भद्रावितबीजात्तु सूतमत्र विनिक्षिपेत् /
रुद्ध्वा स्वेद्यं दिनैकं तु कारीषाग्नौ ग्रसत्यलम् // र्रा_३,१५.१६ //
{मेर्चुर्य् (?):: रञ्जन (?)}
ताप्यसत्त्वाभ्रयोः सत्त्वं द्वंद्वितं द्रावयेत्पुनः /
मृतशुल्बं ताप्यचूर्णं तस्मिन्वाह्यं शनैः शनैः // र्रा_३,१५.१७ //
त्रिगुणे वाहिते तस्मिन् रञ्जितं वाहितं तु तत् // र्रा_३,१५.१८ //
{मेर्चुर्य्:: रञ्जन (ओफ़् ~)}
गोमूत्रै रक्तवर्गं तु पिष्ट्वा तेनैव भावयेत् /
हिङ्गुलं माक्षिकं गंधं शिलाचूर्णं समं समम् // र्रा_३,१५.१९ //
भावितं सप्तवाराणि शोष्यं पेष्यं पुनः पुनः /
तीक्ष्णं ताम्रं समं चूर्ण्य पूर्ववद् द्वंद्वमेलितम् // र्रा_३,१५.२० //
तस्मिन् द्रुतं पूर्वचूर्णं वापयित्वाथ सेचयेत् /
रक्तवर्गसमायुक्ते तैले ज्योतिष्मतीभवे /
इत्येवं दशधा कुर्यात्स्यादिदं रसरञ्जकम् // र्रा_३,१५.२१ //
{रसरञ्जकम् (३)}
रक्तवर्गेण गोमूत्रैर्भावयेद्दरदं त्रिधा /
समांशे विमले ताम्रे द्राविते वाहयेद्धमन् /
सप्तधा दरदं तं तु स्यादिदं रसरञ्जकम् // र्रा_३,१५.२२ //
{रसरञ्जकम् (४)}
स्वर्णनागं व्योमसत्त्वं समांशं द्वंद्वमेलितम् /
शिला गैरिकं माक्षीकं रसकं रक्तवर्गकम् // र्रा_३,१५.२३ //
समांशं चूर्णयेत्सर्वं वापो देयो ह्यनेन वै /
पूर्वद्वंद्वितखोटस्य द्रावितस्य पुनः पुनः // र्रा_३,१५.२४ //
दशवारं कृते वापे रञ्जको'यं रसस्य च // र्रा_३,१५.२५ //
{लेअद् => गोल्द्}
यवचिञ्चारसैर्भाव्या रक्तवर्णा मनःशिला /
विंशवारं प्रयत्नेन तेन कल्केन लेपयेत् // र्रा_३,१५.२६ //
नागपत्रं पुटे पच्याद् यावच्चूर्णमुपागतम् /
रसकस्य तु भागांस्त्रीन्भागैकं दरदस्य च // र्रा_३,१५.२७ //
शिलागंधविषाणां च त्रयाणामेकभागकम् /
पेषयेन्मातुलुंगाम्लैस्तेन कल्केन लेपयेत् // र्रा_३,१५.२८ //
मूषागर्भे क्षिपेत्तत्र पूर्वनागं क्षिपेत्ततः /
द्रुतं यावत्समुद्धृत्य लिप्त्वा मूषां पुनर्धमेत् // र्रा_३,१५.२९ //
इत्येवं सप्तधा धाम्यं नागं स्वर्णनिभं भवेत् /
{तारारिष्ट, लेअद्, चोप्पेर् => गोल्द्}
पीताभ्रकस्य सत्त्वं तु पूर्वनागं च तत्समम् // र्रा_३,१५.३० //
द्वंद्वितं पूर्वयोगेन ह्यभिषिक्तं च कारयेत् /
समुखे सूतराजे तु पूर्ववत् षड्गुणं क्रमात् // र्रा_३,१५.३१ //
ततस्तस्य रसेन्द्रस्य गर्भद्रावणबीजकम् /
पादांशं दापयेत्खल्वे मातुलुंगद्रवैः सह // र्रा_३,१५.३२ //
मर्दयेच्चणकाम्लैर्वा गर्भद्रावणकेन वा /
द्रवत्येव तु तद्गर्भे मूषायन्त्रे'थ जारयेत् // र्रा_३,१५.३३ //
इत्येवं द्रावितं जार्यं यावद् बीजसमं रसे /
सारणादित्रयेणान्तं पूर्ववत्कारयेत् क्रमात् // र्रा_३,१५.३४ //
तारारिष्टमहिं शुल्बं यथेष्टैकं तु वेधयेत् /
सहस्रांशेन तेनैव दिव्यं भवति कांचनम् // र्रा_३,१५.३५ //
{चन्द्रार्क => गोल्द्}
स्वर्णेन द्वंद्वितं वज्रं पूर्ववच्चाभिषेकितम् /
जारयेत्समुखे सूते समांशम् अभ्रसत्त्ववत् // र्रा_३,१५.३६ //
जारितं जारयेत्तेन स्वर्णवज्रेण वै त्रिधा /
मुखं बद्ध्वा रसं बद्ध्वा क्रामणेन तु योजयेत् /
चंद्रार्के तु सहस्रांशं दिव्यं भवति कांचनम् // र्रा_३,१५.३७ //
{गन्धनागद्रुतिः}
वृषस्य मूत्रमादाय गजस्य महिषस्य वा /
तन्मध्ये सूतनागं तु द्रावितं सप्तधा क्षिपेत् // र्रा_३,१५.३८ //
ततस्तस्यैव पत्राणि कण्टवेध्यानि कारयेत् /
गंधकं चूर्णितं शुद्धं पत्राणां तु चतुर्गुणम् // र्रा_३,१५.३९ //
अलक्तकेन संसिक्तं कार्पासपत्रवत्कृतम् /
तस्य शुष्कस्य पृष्ठे तु नररोमाणि दापयेत् // र्रा_३,१५.४० //
तत्पृष्ठे चूर्णितं गंधं ततो नागदलानि च /
गंधकं नररोमाणि तत्कार्पासं च पृष्ठतः // र्रा_३,१५.४१ //
अनेन कारयेद्वर्तिं बहिः सूत्रेण वेष्टयेत् /
करंजतैलमध्ये तु दशरात्रं तु धारयेत् // र्रा_३,१५.४२ //
प्रज्वाल्य चोभयाग्रे तु द्रुतं तैलं समाहरेत् /
भाण्डे सकांजिके चैव तस्मादुद्धृत्य रक्षयेत् /
काचकूप्यां प्रयत्नेन गन्धनागद्रुतिस्त्वियम् // र्रा_३,१५.४३ //
{मेर्चुर्य्:: प्रेपरतिओन् फ़ोर् जारण}
शुद्धसूतं दृढं मर्द्यं रजनीचूर्णसंयुतम् /
चूर्णं यावद् भवेत्कृष्णं क्षालयेदुष्णकांजिकैः // र्रा_३,१५.४४ //
एवं त्रिसप्तधा कुर्यात्ततो जारणमारभेत् /
{मेर्चुर्य्:: गर्भद्रुति}
अम्लैर्मनःशिलां पिष्ट्वा तेन लेपं तु कारयेत् // र्रा_३,१५.४५ //
गोस्तनाकारमूषायामस्यां पूर्वरसं क्षिपेत् /
चतुःषष्ट्यंशतः पूर्वा देया गंधद्रुतिः क्रमात् // र्रा_३,१५.४६ //
रुद्ध्वा मूषां विशोष्याथ गर्ते गोमयपूरिते /
मूषार्धं विन्यसेत्तत्र करीषतुषवह्निना // र्रा_३,१५.४७ //
कपोताख्यं पुटं देयं स्वांगशीतं समुद्धरेत् /
दद्याद् अजीर्णशङ्कायां सिंहवल्लीरसस्य तु // र्रा_३,१५.४८ //
चतुर्बिन्दुप्रमाणं तु तद्वद्गर्ते पुटे पचेत् /
एवं पुनः पुनर्जार्यं गन्धनागद्रुतिः क्रमात् // र्रा_३,१५.४९ //
त्रिगुणं जारितः सूतो भवेज्जांबूनदप्रभः /
अस्य सूतस्य पादांशं पक्वबीजं सुचूर्णितम् /
मर्दयेच्चणकाम्लेन यामाद् गर्भे द्रवत्यलम् // र्रा_३,१५.५० //
{गोल्द्:: द्रावण}
मूषायन्त्रगतं द्राव्यं पूर्ववत् स्वेदनेन वै /
जीर्णे बीजं पुनर्दत्त्वा द्राव्यं गर्भे'थ जारयेत् // र्रा_३,१५.५१ //
एवं बीजं समं जार्यं पक्वं वा रञ्जने क्रमात् /
गर्भं द्रावणबीजं वा यथेष्टैकं तु जारयेत् // र्रा_३,१५.५२ //
ततस्तु त्रिगुणं रीतिस्तारं वाह्यं धमन् धमन् /
तारारिष्टं भवेत्तत्तु कृत्वा पत्रं प्रलेपयेत् // र्रा_३,१५.५३ //
सक्षौद्रं पूर्वसूतेन द्वात्रिंशांशेन तत्पुनः /
वेष्ट्यमर्कदलैः पच्याद्दोलायंत्रे सकांजिकैः // र्रा_३,१५.५४ //
दशाहान्ते समुद्धृत्य द्रावितं कांचनं भवेत् // र्रा_३,१५.५५ //
{मेर्चुर्य्:: जारण विथ् अभ्रसत्त्व}
समुखे निर्मुखे वाथ रसराजे तु जारयेत् /
पूर्ववद्व्योमचूर्णं तु चारितं जारयेत् क्रमात् // र्रा_३,१५.५६ //
चतुःषष्टिगुणं यावत्ततः सार्यं च जारयेत् /
चारयेज्जारयेत्तद्वत् यावत् षष्टिगुणं भवेत् /
ततो माक्षिकसत्वं च पादांशं तत्र जारयेत् // र्रा_३,१५.५७ //
{मेर्चुर्य्:: गर्भद्रुति}
महारसैश्चोपरसैर्यत्किंचित्सत्वमाहरेत् /
तन्मध्यगं तु पादांशं सूते दत्त्वा विमर्दयेत् // र्रा_३,१५.५८ //
तप्तखल्वे चतुर्यामं गर्भद्रावकसंयुतम् /
तत्तत्सर्वं द्रवत्येव मूषायन्त्रे'थ जारयेत् // र्रा_३,१५.५९ //
इत्येवं सर्वसत्वानि द्रावयोगाच्च जारयेत् /
{मेर्चुर्य्:: गर्भद्रुति, जारण}
रञ्जितं पक्वबीजं च शुद्धं ताम्रं च हाटकम् // र्रा_३,१५.६० //
गर्भद्रावणबीजं च मृततीक्ष्णं समं समम् /
सर्वं च मर्दितं खोटं कृत्वा धाम्यं पुनः पुनः // र्रा_३,१५.६१ //
क्षिपेन्माक्षिकचूर्णं च ताम्रे तीक्ष्णे क्षयं गते /
समुद्धृत्य तु तद् बीजं पादांशं पूर्वपारदे // र्रा_३,१५.६२ //
पूर्ववद् द्रावयेद् गर्भे मूषायन्त्रे'थ जारयेत् /
द्वात्रिंशद्गुणितं बीजं क्रमेणानेन जारयेत् /
जीर्णे गर्भे द्रुतं सूतं रञ्जयेत्तन्निगद्यते // र्रा_३,१५.६३ //
{मेर्चुर्य्:: जारण}
गंधेन यन्मृतं नागं पक्वबीजस्य साधनम् /
तन्नागं हेमसंतुल्यमंधमूषागतं धमेत् // र्रा_३,१५.६४ //
तच्चूर्णमभिषिक्तं च पादांशं दापयेद्रसे /
मर्दयेदम्लवर्गेण गर्भद्रावणकेन वा // र्रा_३,१५.६५ //
तप्तखल्वे चतुर्यामं मूषायन्त्रे'थ जारयेत् /
अनेन क्रमयोगेन जारयेत्तं कलागुणम् // र्रा_३,१५.६६ //
{चोप्पेर् => गोल्द्}
मृतं शुल्बं मृतं तीक्ष्णं स्वर्णे वाह्यं तु षड्गुणम् /
एतद् बीजं ततो जार्यं क्रमाद् यावच्चतुर्गुणम् // र्रा_३,१५.६७ //
पूर्ववद् द्रावितं खल्वे मूषायन्त्रे च पूर्ववत् /
बद्धरागस्तदा सूतो जायते कुंकुमप्रभः // र्रा_३,१५.६८ //
इत्येवं रञ्जनं सूते कृत्वा सार्यं त्रिधा क्रमात् /
सारितं जारयेन्मूत्रे मूषायन्त्रे पुटन्पुटन् // र्रा_३,१५.६९ //
जारितं सारयेत्पश्चात्सारितं चैव जारयेत् /
अनेन क्रमयोगेन सप्तशृङ्खलिकाक्रमात् // र्रा_३,१५.७० //
ततस्तस्य मुखं बद्ध्वा पूर्ववद् बन्धयेच्च तम् /
क्रामणेन समायुक्तं कोटिभागेन वेधयेत् /
द्रुतं ताम्रं तु तद्दिव्यं भवेत्स्वर्णं न संशयः // र्रा_३,१५.७१ //
{सिल्वेर् => गोल्द्}
हिंगुलोत्थितसूतं च भूनागैर्मर्दयेत् त्र्यहम् /
तप्तखल्वे ततः पात्यम् ऊर्ध्वलग्नं समाहरेत् // र्रा_३,१५.७२ //
पादांशं जारयेत्तस्य द्वंद्वितं व्योमसत्त्वकम् /
ततो माक्षिकसत्वं च पादांशं तत्र जारयेत् // र्रा_३,१५.७३ //
पूर्ववद् द्वंद्वयोगेन मात्रापाकं च पूर्ववत् /
महारसैश्चोपरसैर्यत्सत्त्वं पातितं पुरा // र्रा_३,१५.७४ //
तत्सत्त्वं च पृथक्पादं सूते दत्त्वा विमर्दयेत् /
तप्तखल्वे दिनैकं तु गर्भद्रावणसंयुतम् // र्रा_३,१५.७५ //
द्रवत्येव ततो जार्यं मूषायन्त्रं तु पूर्ववत् /
जीर्णे जीर्णे पुनर्देयं प्रतिसत्त्वं क्रमेण वै // र्रा_३,१५.७६ //
ततस्तथैव पादांशं गर्भद्रावणबीजकम् /
पूर्ववद् द्रावितं जार्यं क्रमेणानेन षड्गुणम् // र्रा_३,१५.७७ //
सारणादिक्रामणान्तं तारे वेधं प्रदापयेत् /
सहस्रांशेन तत्स्वर्णं भवेज्जांबूनदप्रभम् // र्रा_३,१५.७८ //
{मेर्चुर्य्:: जारण ओफ़् सुल्फ़ुर्}
शाकवृक्षस्य पत्राणां कोमलानां द्रवं हरेत् /
द्रवं च ब्रह्मपुष्पाणां विष्णुक्रान्ताद्रवं तथा // र्रा_३,१५.७९ //
द्रवैरेभिः शुद्धगंधं भावयेद्दिनसप्तकम् /
इष्टिकागर्भमध्ये तु सुशुद्धं पारदं क्षिपेत् // र्रा_३,१५.८० //
मुखं स्वच्छेन वस्त्रेण छादयेत्तस्य पृष्ठतः /
दशांशं पूर्वगंधं तु दत्त्वा श्रावेण रोधयेत् // र्रा_३,१५.८१ //
पृष्ठे लघुपुटं देयं जीर्णे गंधं पुनः क्षिपेत् /
तद्वज्जार्यं पुटेनैव पुनर्देयं च गंधकम् // र्रा_३,१५.८२ //
एवं जार्यं समं गंधं ततो यंत्रात्समुद्धरेत् /
अथवा गंधतुल्यं तु जार्यं तेन रसस्य तु // र्रा_३,१५.८३ //
जारयेत्पूर्वयोगेन काचकूप्यन्तरे'पि वा // र्रा_३,१५.८४ //
{चोप्पेर्, लेअद् => गोल्द्}
अस्यैव रसराजस्य समांशं व्योमसत्त्वकम् /
द्वंद्वितं पूर्ववज्जार्यं मात्रायुक्तिश्च पूर्ववत् // र्रा_३,१५.८५ //
ततो रसकसत्वं च जार्यम् अष्टगुणं रसे /
तीक्ष्णशुल्बोरगं चैव क्रमाद् अष्टगुणं रसे // र्रा_३,१५.८६ //
प्रत्येकं जारयेद्यत्नादभिषिक्तं तु पूर्ववत् /
पक्वबीजं ततो जार्यं द्वात्रिंशद्गुणितं क्रमात् // र्रा_३,१५.८७ //
अथास्य रसराजस्य गर्भद्रावणबीजकम् /
तप्तखल्वे समं दत्त्वा गर्भद्रावकसंयुतम् // र्रा_३,१५.८८ //
मर्दयेद्दिनमेकं तु गर्भे द्रवति तद् द्रुतम् /
मूषायन्त्रे ततो जार्यं पूर्ववत्स्वेदनेन वै // र्रा_३,१५.८९ //
तज्जीर्णे रंजकं बीजं तुल्यं दत्त्वाथ पूर्ववत् /
द्रावयेत् द्रवगर्भे तु तद्वज्जार्यं क्रमेण वै // र्रा_३,१५.९० //
यावच्चतुर्गुणं यत्नाद् द्रुतं गर्भे'थ जारयेत् /
अनेन क्रमयोगेन भवेल्लाक्षानिभो रसः // र्रा_३,१५.९१ //
ततस्तं पक्वबीजेन सारितं जारयेत् क्रमात् /
प्रतिसारणकं कुर्याज्जारयेच्चाथ सारयेत् // र्रा_३,१५.९२ //
सप्तशृङ्खलिकायोगान्मुखं बद्ध्वाथ बन्धयेत् /
क्रामणेन समायुक्तं शुल्बे वेधं प्रदापयेत् // र्रा_३,१५.९३ //
नागे वा कोटिभागेन दिव्यं भवति कांचनम् // र्रा_३,१५.९४ //
{रसबीज}
तिन्तिणीब्रह्ममाण्डूकीद्रवैर्धान्याभ्रकं क्रमात् /
मर्दयेत् त्रिदिनं चाथ भावयेत् तिंतिणीद्रवैः // र्रा_३,१५.९५ //
घर्मे दिनत्रयं यावत् शोष्यं पेष्यं पुनः पुनः /
मृत्खर्परे शुद्धसूतं क्षिप्त्वा सोष्णं तु कारयेत् // र्रा_३,१५.९६ //
गंधकं त्रुटिमात्रं तु पूर्वाभ्रं त्रुटिमात्रकम् /
दत्त्वा दत्त्वा च मृद्वग्नौ पचेत्स्यादभ्रपिष्टिका // र्रा_३,१५.९७ //
एकवीरारसैर्भाव्यं गंधं घर्मे त्रिसप्तधा /
तं गंधकं स्निग्धभाण्डे द्राव्य मृद्वग्निना क्षिपेत् // र्रा_३,१५.९८ //
तन्मध्ये पूर्वपिष्टिं तु दोलायंत्रे विधौ पचेत् /
षड्गुणं जारयेदेवं गंधकं मृदुवह्निना // र्रा_३,१५.९९ //
तद्रसं भागमेकं तु पक्वबीजस्य षोडश /
भागाः सुरञ्जितस्यैव चूर्णीकृत्वाथ द्वंद्वयेत् // र्रा_३,१५.१०० //
पूर्ववद् द्वंद्वलिप्तायां मूषायां धमनेन च /
रसबीजमिदं ख्यातं चूर्णितं चाभिषेचयेत् // र्रा_३,१५.१०१ //
{मेर्चुर्य्:: जारण:: विथ् रसबीज}
अथातः शुद्धसूतस्य काचकूप्यां गतस्य च /
पूर्ववद् भावितं गंधं जार्यं तस्यैव षड्गुणम् // र्रा_३,१५.१०२ //
जारयेद्वा तुलायंत्रे गौरीयंत्रक्रमेण वै /
तस्यैव रसराजस्य पादांशं रसबीजकम् // र्रा_३,१५.१०३ //
पूर्ववद् द्रावयेद् गर्भे मूषायन्त्रे'थ जारयेत् /
अनेन क्रमयोगेन द्राव्यं जार्यं पुनः पुनः /
द्विरष्टगुणितं यावद् रसबीजं रसस्य वै // र्रा_३,१५.१०४ //
{सिल्वेर् => गोल्द्}
भागद्वयं शुद्धतारं भागैकं शुद्धहाटकम् /
समावर्त्य तु तत्पत्रं कृत्वा पूर्वरसेन वै // र्रा_३,१५.१०५ //
लेपयेन्मधुनाक्तेन सहस्रांशेन तत्पुनः /
वेष्टयेदर्कजैः पत्रैर्दोलायंत्रे सकांजिके // र्रा_३,१५.१०६ //
दशाहं पाचितं द्राव्यं दिव्यं भवति कांचनम् // र्रा_३,१५.१०७ //
{मेर्चुर्य्:: कोटिवेधिन्}
सुशुद्धं नागचूर्णं तु पूर्ववच्चाभिषेकितम् /
समुखे सूतराजेन्द्रे जारयेदभ्रसत्ववत् // र्रा_३,१५.१०८ //
षट्त्रिंशगुणितं यावत्तावज्जार्यं क्रमेण वै /
गर्भद्रावणबीजं च पूर्ववद् द्रावितं क्रमात् // र्रा_३,१५.१०९ //
जारयेत्त्रिगुणं तस्य बीजं यद्रंजकं पुनः /
समं जार्यं पुनः जार्यं पक्वबीजेन वै क्रमात् // र्रा_३,१५.११० //
सप्तशृंखलिकायोगान्मुखं रुद्ध्वाथ बन्धयेत् /
क्रामणेन समायुक्तं कोटिवेधी भवेद्रसः // र्रा_३,१५.१११ //
{चोप्पेर् => सिल्वेर्}
नागवज्जारयेद् बंगं षट्त्रिंशगुणितं क्रमात् /
पूर्ववद्द्रावितं गर्भे तारबीजं तु जारयेत् // र्रा_३,१५.११२ //
त्रिगुणं तु भवेद्यावत्ततस्तेनैव सारयेत् /
सप्तशृङ्खलिकायोगान्मुखं बद्ध्वाथ बन्धयेत् // र्रा_३,१५.११३ //
क्रामणेन समायुक्तं ताम्रे वेधं प्रदापयेत् /
कोटिभागेन तत्तारं भवेत्कुंदेन्दुसन्निभम् // र्रा_३,१५.११४ //
{सिल्वेर्, चोप्पेर्, लेअद् => गोल्द्}
समुखे निर्मुखे वाथ सूतराजे तु जारयेत् /
द्वंद्वितं व्योमसत्वं तु यावद् अष्टगुणं तथा // र्रा_३,१५.११५ //
ततो रसकसत्वं च जार्यम् अष्टगुणं तथा /
पक्वबीजं समांशं च जारयेदभ्रसत्ववत् // र्रा_३,१५.११६ //
स्वर्णेन द्वंद्वितं वज्रं समांशेन तु जारयेत् /
पूर्ववत्कच्छपे यन्त्रे बिडयोगेन वै तथा // र्रा_३,१५.११७ //
गर्भद्रावणबीजं च पादांशं तप्तखल्वके /
मर्दयेन्मातुलिंगाम्लैर्गर्भे द्रवति तत्क्षणात् // र्रा_३,१५.११८ //
गर्भद्रावणयोगं वा दत्त्वा द्रवति मर्दनात् /
मूषायन्त्रेण तत्सूतं पचेत्कारीषवह्निना // र्रा_३,१५.११९ //
जीर्णे बीजं पुनर्द्राव्यं जारयेद् द्रावयेत्पुनः /
एवं चतुर्गुणं जार्यं गर्भे द्रावणबीजकम् // र्रा_३,१५.१२० //
ततस्तु रंजकं बीजं तद्वज्जार्यं समं क्रमात् /
सारणादिक्रामणान्तं पूर्ववत्कारयेत् क्रमात् // र्रा_३,१५.१२१ //
तारे ताम्रे भुजंगे वा कोटिभागेन योजयेत् /
करोति कनकं दिव्यं देवाभरणमुत्तमम् // र्रा_३,१५.१२२ //
{मेर्चुर्य्:: धूमवेधिन्; चोप्पेर् => गोल्द्}
समुखे सूतराजेन्द्रे जारयेदभ्रसत्ववत् /
स्वर्णादिमुण्डपर्यन्तम् अष्टलोहं पृथक् क्रमात् // र्रा_३,१५.१२३ //
प्रत्येकमष्टगुणितम् अभिषेकं च पूर्ववत् /
अभ्रादिसत्वं यत्सर्वं प्रत्येकं त्रिगुणं क्रमात् // र्रा_३,१५.१२४ //
पृथग्जार्यं कूर्मयन्त्रे बिडयोगेन पूर्ववत् /
ततस्तु पादपादांशं गर्भद्रावणबीजकम् // र्रा_३,१५.१२५ //
पूर्ववद्द्रावितं जार्यं त्रिगुणं तु यदा भवेत् /
ततस्तु पक्वबीजेन सारयेज्जारयेत्त्रिधा // र्रा_३,१५.१२६ //
इत्येवं सप्तधा कुर्यान्मुखं बद्ध्वाथ बन्धयेत् /
धूमावलोकवेधी स्यात्ताम्रं भवति कांचनम् // र्रा_३,१५.१२७ //
एवं चारणजारणं बहुविधं कृत्वा रसे संक्रमं गर्भे द्रावणबीजकं च विधिना गर्भद्रुतं कारयेत् /
जीर्णे रंजनसारणामुखमथो बद्ध्वाथ बद्ध्वा रसं कुर्यात्कांचनमभ्रमेरुसदृशं दानाय भोगाय वै // र्रा_३,१५.१२८ //


र्रा, ३, १६
यासां छेदेन रक्तं प्रवहति सततं प्रायशो रक्तभूमौ /
संग्राह्या भूलतास्ता विषहरधनदं पातयेत्तेषु सत्त्वम् /
तद्युक्त्या पारदेन्द्रे चरति यदि समं सारणाकर्मयोगैर्बद्धो'यं कोटिवेधी समरविरजते योजयेद् भास्करे वा // र्रा_३,१६.१ //
{भूनागसत्त्व (१)}
भूलता कांतपाषाणं चूर्णं कृत्वा समं समम् /
तत्सत्वमभ्रवद् ग्राह्यं तत्रत्यैरौषधैः सह // र्रा_३,१६.२ //
{भूनागसत्त्व (२)}
सौवीरं कांतपाषाणं तीक्ष्णं पाषाणचूर्णकम् /
एतेषां तुल्यभूनागचूर्णमेकत्र कल्पयेत् // र्रा_३,१६.३ //
अभ्रवद् ग्राहयेत्सत्वं तत्रत्यैरौषधैर्धमन् // र्रा_३,१६.४ //
{भूनागसत्त्व (३)}
कांतपाषाणसौवीरचूर्णं स्याद्भूलतासमम् /
अभ्रवद्ग्राहयेत्सत्वं रसराजस्य बन्धकम् // र्रा_३,१६.५ //
{भूनागसत्त्व (४)}
सौवीरकांततीक्ष्णानां चूर्णं भूनागमृत्समम् /
धार्यं भाण्डे क्षिपेत्तस्मिन् सजीवा भूलता पुनः // र्रा_३,१६.६ //
उदकैः सेचयेन्नित्यं यावत्तद्भक्षयन्ति वै /
तत्सत्त्वम् अभ्रवत्पिण्डं बद्ध्वा सत्वं समाहरेत् // र्रा_३,१६.७ //
{भूनागसत्त्व (५)}
कांतपाषाणचूर्णं तु भूलताचूर्णसंयुतम् /
अजामूत्रैस् त्रिसप्ताहं भावयेदातपे खरे /
तत्पिण्डं धारयेत्कोष्ठ्यां सत्वं ग्राह्यं सुशोभनम् // र्रा_३,१६.८ //
{भूनागसत्त्व (६)}
गोमूत्रं रजनी राजी लवणं कल्कयेत्समम् /
तेन सिञ्च्यात्तु भूनागं खरे घर्मे द्रवत्यलम् // र्रा_३,१६.९ //
कंकुष्ठं तद्द्रवं तुल्यं कृत्वा सत्वं समाहरेत् /
व्योमवत्क्रमयोगेन रसबन्धकरं भवेत् // र्रा_३,१६.१० //
{भूनागसत्त्व (७)}
गंधकं रसकं चूर्ण्य भूलताचूर्णतुल्यकम् /
वज्रमूषान्धितं ध्मातं सत्वं भवति शोभनम् // र्रा_३,१६.११ //
एतत्सत्वं विचूर्ण्याथ पूर्ववच्चाभिषेकितम् // र्रा_३,१६.१२ //
{भूनागतैल}
दिनं भूनागसंतुल्यं मर्द्यं सौवीरमञ्जनम् /
पञ्चमाहिषसंमिश्रं कृत्वाथ वटकीकृतम् /
तस्मात्पातालयंत्रेण तैलं ग्राह्यं पुटेन वै // र्रा_३,१६.१३ //
{भूनागतैल}
भूलतास्तु गवां मूत्रैः क्षालयेत्ताभिराहरेत् /
तैलं पातालयंत्रेण तत्तैलं जारणे हितम् // र्रा_३,१६.१४ //
{गुह्यसूत}
तप्तखल्वे शुद्धसूतं जीवद्भूनागसंयुतम् /
त्रिदिनं मर्दयेद् गाढं तत्समस्तं समुद्धृतम् // र्रा_३,१६.१५ //
भूनागचूर्णयुक्तायां मूषायां संनिवेशयेत् /
तदूर्ध्वं भूलताचूर्णं दत्त्वा रुद्ध्वाथ शोषयेत् // र्रा_३,१६.१६ //
गर्तान्तर्गोमयं सार्धं क्षिप्त्वा मूषां निवेशयेत् /
पादमात्रं तु तां गर्भे करीषं तुषवह्निना // र्रा_३,१६.१७ //
पुटे पच्याद्दिनैकं तु समुद्धृत्याथ दापयेत् /
ऊर्ध्वाधो भूलताचूर्णं दत्त्वा तद्वत्पुटे पचेत् // र्रा_३,१६.१८ //
मासमात्रमिदं कुर्याद्भवेदग्निसहो रसः /
जायते मूर्तिबद्धस्य राक्षसो वडवामुखम् // र्रा_३,१६.१९ //
ग्रसते सर्वलोहानि सत्वानि विविधानि च /
वज्रादिसर्वलोहानि दत्तानि च मृतानि च /
गुह्यसूतमिदं ख्यातं वक्ष्यते चास्य जारणम् // र्रा_३,१६.२० //
{चन्द्रार्क => गोल्द्}
अस्यैव षोडशांशेन दत्त्वा भूनागसत्त्वकम् /
तप्तखल्वे दिनं मर्द्यं ततः सिद्धविडान्वितम् // र्रा_३,१६.२१ //
भूनागतैललिप्तायां मूषायां तन्निवेशयेत् /
रुद्ध्वा स्वेद्यं करीषाग्नौ जीर्णसत्वं च पूर्ववत् // र्रा_३,१६.२२ //
दत्त्वा मर्द्यं तप्तखल्वे विडं देयं दशांशतः /
पूर्ववल्लिप्तमूषायां जारयेत्स्वेदनेन वै // र्रा_३,१६.२३ //
एवं सत्वं समं जार्यं पूर्ववत्कच्छपेन वा /
गर्भद्रावेण बीजं च पूर्ववत् षड्गुणं शनैः // र्रा_३,१६.२४ //
जारयेद् द्रावितं गर्ते मूषायन्त्रे तु पूर्ववत् /
ततस्तु रंजकं बीजं जार्यम् अस्यैव षड्गुणम् // र्रा_३,१६.२५ //
ततस्तु पक्वबीजेन सप्तशृङ्खलिकाक्रमात् /
सारणं जारणं कुर्यान्मुखं बद्ध्वा तु बन्धयेत् // र्रा_३,१६.२६ //
अनेन कोटिभागेन चंद्रार्कं कांचनं भवेत् // र्रा_३,१६.२७ //
{चोप्पेर् => गोल्द्}
गुह्यसूतं सुवर्णं च तुल्यमम्लेन मर्दयेत् /
यावद् गोलं तु तं कृत्वा सारणायां तु मध्यतः // र्रा_३,१६.२८ //
द्वयोस्तुल्यं तु भूनागसत्वं मूषागतं द्रुतम् /
तस्मिन् सत्वे तु तं ढाल्यं सर्वं खोटं भवेत्तु तत् // र्रा_३,१६.२९ //
भूनागतैललिप्तायां मूषायां चान्धितं पुटेत् /
यावत्सूतावशेषं स्यात्तावल्लघुपुटैः पचेत् // र्रा_३,१६.३० //
एवं पुनः पुनः कुर्यात् लिप्त्वा मूषागतं पुटम् /
अथवा बिडलिप्तायां मूषायां चान्धितं पुटेत् // र्रा_३,१६.३१ //
यावत्सूतावशेषं स्यात्तावल्लघुपुटैः पचेत् /
गर्भद्रावणबीजं च समं तस्यैव सारयेत् // र्रा_३,१६.३२ //
सारणायन्त्रमध्ये तु पूर्ववज्जारयेत्ततः /
ततो व्योमादिसत्वानि तुल्यतुल्यानि तस्य वै // र्रा_३,१६.३३ //
मारितानि पृथग्भूयो जारितानि च कारयेत् /
ततस्तु रंजकं बीजं सारितं तस्य जारयेत् // र्रा_३,१६.३४ //
चतुर्गुणं यथा पूर्वं लिप्तमूषागतं पुटेत् /
तत्सार्यं पक्वबीजेन यथा पूर्वं क्रमेण वै // र्रा_३,१६.३५ //
सप्तशृङ्खलिकायोगान्मुखं बद्ध्वाथ बन्धयेत् /
कोटिभागेन तेनैव ताम्रं भवति कांचनम् // र्रा_३,१६.३६ //
{चन्द्रार्क => गोल्द्}
भूनागसत्वसंतुल्यं गुह्यसूतं तु मर्दयेत् /
दिव्यौषधीद्रवैर्मर्द्यं तप्तखल्वे दिनत्रयम् // र्रा_३,१६.३७ //
तत्सर्वं वज्रमूषायां रुद्ध्वा सन्धिं विशोषयेत् /
कारीषाग्नौ दिवारात्रौ त्रिशतं वा तुषाग्निना // र्रा_३,१६.३८ //
स्वेदयेन्मृदुपाकेन समुद्धृत्याथ मर्दयेत् /
दिव्यौषधीद्रवैरेव तप्तखल्वे दिनावधि // र्रा_३,१६.३९ //
ततो रुद्ध्वा धमेद् गाढं खोटं भवति तद्रसः /
गुह्यसूतं पुनस्तुल्यं दत्त्वा तस्मिन्दिनत्रयम् // र्रा_३,१६.४० //
मर्दयेत्स्वेदयेत्तद्वत् कुर्याद् बन्धं च पूर्ववत् /
तुल्येन कांजिकेनैव सारयेच्चाथ तेन वै /
वेधयेच्छतभागेन चंद्रार्कं कांचनं भवेत् // र्रा_३,१६.४१ //
{चन्द्रार्क, चोप्पेर्, लेअद् => गोल्द्}
रक्तवर्णं तु वैक्रांतं सुशुद्धं पलमात्रकम् /
व्याघ्रीकंदोदरे पच्याद् दोलायां हयमूत्रकैः // र्रा_३,१६.४२ //
अर्धयामात्समुद्धृत्य व्याघ्रीकंदद्रवैः पुनः /
भावयेत्सप्तधा घर्मे पश्चात्तत्समकांचने // र्रा_३,१६.४३ //
शुद्धसूतं पलैकं तु त्रयमेकत्र मर्दयेत् /
व्याघ्रीकंदद्रवैश्चाश्वमूत्रैर्यामचतुष्टयम् // र्रा_३,१६.४४ //
तद्गोलं हण्डिकायन्त्रे यामं लघ्वग्निना पचेत् /
उद्धृत्य मर्दयेद्यामं पूर्वद्रावैः समूत्रकैः // र्रा_३,१६.४५ //
शतं पलं स्वर्णपत्रे अनेनैव तु लेपयेत् /
रुद्ध्वा लघुपुटैः पच्याद्विंशद्वारं पुनः पुनः // र्रा_३,१६.४६ //
व्याघ्रीकंदद्रवैश्चाश्वमूत्रैश्चैव तु मर्दयेत् /
एतत्स्वर्णं साभिषिक्तं सत्ववत्समुखे रसे // र्रा_३,१६.४७ //
चारयेज्जारयेदेवं यावच्छतगुणं शनैः /
तद्रसं चाश्वमूत्रेण व्याघ्रीकंदद्रवेण च // र्रा_३,१६.४८ //
बीजैर्दिव्यौषधीनां च तप्तखल्वे विमर्दयेत् /
त्रिदिनान्ते समुद्धृत्य वज्रमूषान्धितं पुटेत् // र्रा_३,१६.४९ //
दिवारात्रौ करीषाग्नौ त्रिरात्रं च तुषाग्निना /
एवं पुनः पुनः कुर्यान्मर्दनं पुटपाचनम् // र्रा_३,१६.५० //
सप्तधा तत्प्रयत्नेन तद्रसो म्रियते ध्रुवम् /
अनेनैवायुतांशेन क्रामणान्तेन वेधयेत् // र्रा_३,१६.५१ //
चंद्रार्कं वा द्रुतं ताम्रं नागं वा कांचनं भवेत् /
चारितं पूर्वसूतं यन्मारणेन विना तु तत् // र्रा_३,१६.५२ //
मारयेत् पक्वबीजानि त्रिधा तं जारयेत् क्रमात् /
पूर्ववद्बंधनत्वं च कृत्वा तं क्रामणेन वै // र्रा_३,१६.५३ //
योजयेल्लक्षभागेन चंद्रार्के द्राविते तु तम् /
स्वर्णं भवति रूपाढ्यं शंभुना परिकीर्तितम् // र्रा_३,१६.५४ //
{मेर्चुर्य्:: कोटिवेधिन्}
पीतवर्णं तु वैक्रांतं शुद्धं भाव्यं दिनावधि /
व्याघ्रीद्रवाश्वमूत्राभ्यां व्याघ्रीकंदगतं पचेत् // र्रा_३,१६.५५ //
दोलायंत्रे दिवारात्रं समुद्धृत्याथ चूर्णयेत् /
एतच्चूर्णं पलैकं तु सूते दशगुणे क्षिपेत् // र्रा_३,१६.५६ //
व्याघ्रीकंदद्रवैश्चाश्वमूत्रैर्मर्द्यं दिनावधि /
अनेन लेपयेत्स्वर्णपत्रं शतपलं पुनः // र्रा_३,१६.५७ //
वज्रमूषागतं रुद्ध्वा त्रिदिनं तुषवह्निना /
स्वेदयेद्वा दिवारात्रौ कारीषाग्नावथोद्धरेत् // र्रा_३,१६.५८ //
व्याघ्रीकंदाश्वमूत्राभ्यां मर्द्यं तद्वत्पुटे पचेत् /
एवं शतपुटैः पक्वम् अभिषिक्तं च कारयेत् // र्रा_३,१६.५९ //
समुखे रसराजेन्द्रे चार्यमेतच्च जारयेत् /
व्योमसत्वक्रमेणैव यावत् शतगुणं शनैः // र्रा_३,१६.६० //
मूषायन्त्रे 'थवा जार्यं यथा पूर्वं क्रमेण वै /
तत्रस्थस्य रसेन्द्रस्य गर्भद्रावणबीजकम् // र्रा_३,१६.६१ //
पूर्ववद् द्रावितं गर्ते क्रमाज्जार्यं चतुर्गुणम् /
तत्रस्थं पक्वबीजेन जारयेत्सप्तशृङ्खलैः // र्रा_३,१६.६२ //
मुखं बद्ध्वा रसं बद्ध्वा कोटिवेधी भवेद् रसः // र्रा_३,१६.६३ //
{चोप्पेर् => सिल्वेर्}
कृष्णवर्णं तु वैक्रांतं व्याघ्रीकंदोदरे क्षिपेत् /
अश्वमूत्रैर्दिनं स्वेद्यं तद्भागैकं विचूर्णयेत् // र्रा_३,१६.६४ //
शुद्धसूतस्य भागैकं तप्तखल्वे दिनावधि /
व्याघ्रीकंदद्रवैश्चाश्वमूत्रैश्चैव तु मर्दयेत् // र्रा_३,१६.६५ //
तारं दत्त्वा षडंशेन पुनस्तद्वच्च मर्दयेत् /
सर्वतुल्यं पुनः सूतं दत्त्वा तत्रैव मर्दयेत् // र्रा_३,१६.६६ //
जातं गोलं समुद्धृत्य निगलेन तु लेपयेत् /
वज्रमूषागतं रुद्ध्वा त्रिदिनं तुषवह्निना // र्रा_३,१६.६७ //
स्वेदयेद्वा दिवारात्रौ निर्वाते करिषाग्निना /
उद्धृत्य मर्दयेच्चाथ बीजैर्दिव्यौषधीद्रवैः // र्रा_३,१६.६८ //
त्रिदिनं तप्तखल्वे तु हयमूत्रेण संयुतम् /
पूर्ववल्लेपितं रुद्ध्वा तद्वत्पाच्यं पुटेन वै // र्रा_३,१६.६९ //
अनेन क्रमयोगेन सप्तधा पाचयेत्पुटैः /
अनेन वेधयेत्ताम्रं द्रावितं शतमांशतः /
पूर्ववत् क्रामणं दत्त्वा तारं भवति शोभनम् // र्रा_३,१६.७० //
{चोप्पेर् => सिल्वेर्}
श्वेतवर्णं तु वैक्रांतं सुशुद्धं पूर्ववत् क्रमात् /
रक्तवैक्रांतयोगेन तारं तेनैव मारयेत् // र्रा_३,१६.७१ //
तत्तारं जारयेत् सूते तद्वच्छतगुणैः शनैः /
तद्वन्मार्यं पुटेनैव भवेदयुतवेधकः // र्रा_३,१६.७२ //
तद्वत् वै तारबीजेन सारितं जारयेत् क्रमात् /
मुखं बद्ध्वा रसं बद्ध्वा लक्षवेधी भवेद्रसः // र्रा_३,१६.७३ //
द्रुते ताम्रे प्रदातव्यं तत्तारं जायते शुभम् // र्रा_३,१६.७४ //
{सिल्वेर् => गोल्द्}
ताम्रवर्णं तु वैक्रांतं शुद्धहिंगुलसंयुतम् /
मर्दयेदम्लवर्गेण तप्तखल्वे दिनत्रयम् // र्रा_३,१६.७५ //
अनेन स्वर्णपत्राणि प्रलिप्तानि पुटे पचेत् /
समुद्धृत्य पुनर्मर्द्यमम्लवर्गेण संयुतम् // र्रा_३,१६.७६ //
पचेत्सप्तपुटैरेवं तद्भस्म पलमात्रकम् /
शुद्धसूतपलैकं तु दिव्यौषधीद्रवैस् त्र्यहम् // र्रा_३,१६.७७ //
मर्दितं कारयेद् गोलं निर्मलेन च लेपयेत् /
रुद्ध्वा दिनत्रयं स्वेद्यं करीषतुषवह्निना // र्रा_३,१६.७८ //
ततो दिव्यौषधीद्रावैर्मर्दितं निगलेन च /
रुद्ध्वा लिप्त्वा धमेद् गाढं बंधमायाति निश्चितम् // र्रा_३,१६.७९ //
अनेन शतमांशेन तारं भवति कांचनम् // र्रा_३,१६.८० //
{सिल्वेर् => गोल्द्}
रक्तवैक्रांतसत्वं तु सह हेम्ना तु चूर्णयेत् /
द्वंद्वमेलापलिप्तायां मूषायां चान्धितं धमेत् // र्रा_३,१६.८१ //
तत्खोटं वाभिषिक्तं तु समुखे जारयेद्रसे /
अभ्रसत्वप्रकारेण जारयेत्पारदं समम् // र्रा_३,१६.८२ //
तद्रसं पक्वबीजेन सारयेत्पूर्ववत्त्रिधा /
तद्वच्च जारणा कार्या मुखं बद्ध्वाथ बन्धयेत् // र्रा_३,१६.८३ //
सहस्रांशेन तेनैव तारं भवति कांचनम् // र्रा_३,१६.८४ //
{सिल्वेर्, चोप्पेर्, लेअद् => गोल्द्}
रक्तवैक्रांतसत्वं च शुद्धसूतं समं समम् /
मर्द्यं दिव्यौषधीद्रावैस्तप्तखल्वे दिनत्रयम् // र्रा_३,१६.८५ //
ततो निगललिप्तायां मूषायां चान्धितं पुटेत् /
करीषाग्नौ दिवारात्रौ त्रिदिनं च तुषाग्निना // र्रा_३,१६.८६ //
समुद्धृत्य पुनर्लेप्यं तद्गोलं निगलेन च /
मूषान्ते लवणं दत्त्वा रुद्ध्वा संधिं विशोषयेत् // र्रा_३,१६.८७ //
पुनश्च लवणं दत्त्वा रुद्ध्वा संधिं विशोषयेत् /
लेपयेत् शंखचूर्णेन तां मूषां सर्वतो'ङ्गुलम् /
कोष्ठीयन्त्रे हठाद् धाम्यं बद्धो भवति तद्रसः // र्रा_३,१६.८८ //
तारे ताम्रे भुजंगे वा सहस्रांशेन वेधयेत् /
जायते कनकं दिव्यं देवाभरणमुत्तमम् // र्रा_३,१६.८९ //
{चपलाभेदाः}
रक्ता पीता सिता कृष्णा चपला तु चतुर्विधा /
वैक्रांतस्य प्रकारेण शोध्याः स्यू रसबन्धकाः // र्रा_३,१६.९० //
{चपला:: वेध विथ् ~}
लांगली करवीराग्निगिरिकर्णी च टंकणम् /
सौवीराञ्जनतुल्यांशं नारीस्तन्येन पेषयेत् // र्रा_३,१६.९१ //
वज्रमूषोदरं तेन लेपयेत्सर्वतो'ङ्गुलम् /
चपला रक्तपीता वा भागमेकं विचूर्णयेत् // र्रा_३,१६.९२ //
सुवर्णभागाश्चत्वारो द्विभागं शुद्धपारदम् /
दिव्यौषधीद्रवैर्मर्द्यं सर्वमेतद्दिनत्रयम् // र्रा_३,१६.९३ //
पूर्वमूषां निरुध्याथ छायाशुष्कं धमेद्धठात् /
तत्सर्वं जायते खोटं शतांशेन तु तेन वै // र्रा_३,१६.९४ //
सुशुद्धं वेधयेन्नागं भवेद् गुंजानिभं तु तत् /
नागेनानेन शुल्बं तु शतांशेनैव वेधयेत् // र्रा_३,१६.९५ //
अरुणाभं भवेच्छुल्बं तेन शुल्बेन वेधयेत् /
शुद्धतारं शतांशेन तत्तारं कांचनं भवेत् // र्रा_३,१६.९६ //
तद्वच्च जारणा कार्या मुखं बद्ध्वाथ बन्धयेत् /
सहस्रांशेन तेनैव तारं भवति कांचनम् // र्रा_३,१६.९७ //
सुशुद्धं वेधयेन्नागं भवेद्गुंजानिभं च तत् /
नागेनानेन शुल्बं तु शतांशेनैव वेधयेत् // र्रा_३,१६.९८ //
{लेअद् => चोप्पेर् => सिल्वेर् => गोल्द्}
षड्भागं चपलाचूर्णं तारं स्यात्सप्तभागकम् /
भागाष्टकं सुवर्णं च नवभागं च पारदम् // र्रा_३,१६.९९ //
सर्वं दिव्यौषधीद्रावैर्मर्दयेद्दिवसत्रयम् /
तद्गोलं निगलेनैव सर्वतो लेपयेद् घनम् // र्रा_३,१६.१०० //
लांगली करवीराग्निगृध्रविष्ठा समं समम् /
पेषयेन्मातुलिंगाम्लैस्तेन मूषां प्रलेपयेत् // र्रा_३,१६.१०१ //
तद्रुद्ध्वा पूर्ववद्गोलं धमेत्खोटं भवेत्तु तत् /
तेनैव तु शतांशेन नागे वेधं प्रदापयेत् // र्रा_३,१६.१०२ //
तेन नागेन शुल्बं च शतांशेनैव वेधयेत् /
ताम्रेण वेधयेत्तारं पूर्ववत्कांचनं भवेत् // र्रा_३,१६.१०३ //
{सिल्वेर् => गोल्द्}
पलैकं शुद्धसूतं च काचपात्रे विनिक्षिपेत् /
पूर्ववज्जारितं गंधं क्षिपेत्तस्मिन्पलत्रयम् // र्रा_३,१६.१०४ //
जंबीराणां द्रवं दत्त्वा गंधतुल्यं शनैः पचेत् /
वालुकाभाण्डमध्ये तु यावज्जीर्यति गंधकम् // र्रा_३,१६.१०५ //
पूर्वसंस्कृतधान्याभ्रं पलमेकं च तत्र वै /
क्षिप्त्वा जंबीरनीरं च बिडं दत्त्वाथ पाचयेत् // र्रा_३,१६.१०६ //
जीर्णे यावद् भवेत्तत्तु ह्यम्लं तावत्क्षिपन्पचेत् /
तस्मिन्स्वर्णं पलैकं तु चूर्णितं चाभिषेकितम् // र्रा_३,१६.१०७ //
क्षिपेत्तस्मिन्विडं चाथ देयं जंबीरसंयुतम् /
पचेज्जीर्णं भवेद्यावत्तत्रैव मृदुवह्निना // र्रा_३,१६.१०८ //
बिडमम्लं क्षिपन्नेव जीर्णे चोद्धृत्य मर्दयेत् /
त्रिदिनं तप्तखल्वे तु दिव्यौषधीद्रवैर्युतम् // र्रा_३,१६.१०९ //
मूलमीश्वरलिङ्ग्युत्थं शिग्रुमूलं च पेषयेत् /
वज्रमूषामनेनैव लिप्त्वा पूर्वरसं क्षिपेत् // र्रा_३,१६.११० //
रुद्ध्वा स्वेद्यं करीषाग्नावहोरात्रात् समुद्धरेत् /
पूर्ववन्मर्दितं रुद्ध्वा धमेद् बद्धो भवेद्रसः // र्रा_३,१६.१११ //
चतुःषष्टितमांशेन दत्ते तारमनेन वै /
वेधयेज्जारयेद् दिव्यं कांचनं सिद्धसंमतम् // र्रा_३,१६.११२ //
{सिल्वेर् => गोल्द्}
शतनिष्कं शुद्धसूतं दशनिष्कं तु गंधकम् /
क्षणं कन्याद्रवैर् मर्द्यं पातनायंत्रगं पचेत् // र्रा_३,१६.११३ //
ऊर्ध्वलग्नं समादाय गंधकं दशनिष्ककम् /
दत्त्वा मर्द्यं पुनस्तद्वद्यंत्रे पच्यात् समुद्धरेत् // र्रा_३,१६.११४ //
एवं पुनः पुनः कुर्यादेकविंशतिवारकम् /
गौरीयन्त्रे तु तत्सूतं क्षिप्त्वा देयं तु गंधकम् // र्रा_३,१६.११५ //
भावितं पूर्वयोगेन विंशत्यंशेन चूर्णितम् /
रुद्ध्वा लघुपुटे पच्याज्जीर्णे गंधं प्रदापयेत् // र्रा_३,१६.११६ //
एवं पुनः पुनर्जार्यं यथाशक्ति क्रमेण वै /
जीर्णे शतगुणे गन्धे शतवेधी भवेद्रसः // र्रा_३,१६.११७ //
सहस्रगुणिते जीर्णे सहस्रांशेन वेधयेत् /
लक्षजीर्णे लक्षवेधी कोटिवेधी भवेद्रसः // र्रा_३,१६.११८ //
जीर्णे कोटिगुणे गन्धे'प्येवं स्यादुत्तरोत्तरम् /
सारयेत् पक्वबीजेन पूर्ववज्जारयेत् क्रमात् // र्रा_३,१६.११९ //
मुखं बद्ध्वा रसं बद्ध्वा तारे वेधं प्रदापयेत् /
जायते कनकं दिव्यं देवाभरणभूषणम् // र्रा_३,१६.१२० //
भूसत्त्वकैः परमगुह्यतमैः ससूतैर् वैक्रान्तकैः सचपलै रसगंधकैश्च /
दृष्ट्वानुभूय सकलं सुखसाध्ययोगैः सम्यक् सुवर्णकरणं गदितं सुधीनाम् // र्रा_३,१६.१२१ //


र्रा, ३, १७
वज्राभ्रसत्ववरहाटकलोहजालं कुर्याद् द्रुतं द्रवभवं किल बंधयोग्यम् /
नानाविधैः सुगमसंस्कृतयोगराजैस्तद्वक्ष्यते परमसिद्धिकरं नराणाम् // र्रा_३,१७.१ //
{अभ्रकद्रुति (१)}
शुद्धकृष्णाभ्रपत्राणि पीलुतैलेन लेपयेत् /
घर्मे शोष्याणि सप्ताहं लिप्त्वा लिप्त्वा पुनः पुनः // र्रा_३,१७.२ //
त्रिदिनं चाम्लवर्गेण तद्वच्छोष्याणि चाथ वै /
स्नुह्यर्कार्जुनवज्रीणां कटुतुंब्या समाहरेत् // र्रा_३,१७.३ //
क्षारं क्षारत्रयं चैतदष्टकं चूर्णितं समम् /
वज्रकंदं क्षीरकन्दं बृहती कण्टकारिका // र्रा_३,१७.४ //
वनवृन्ताक एतेषां द्रवैर्भाव्यं दिनत्रयम् /
अनेन क्षारकल्केन पूर्वपत्राणि लेपयेत् // र्रा_३,१७.५ //
आतपे कांस्यपात्रे तु स्थाप्यं लेप्यं पुनः पुनः /
एवं दिनत्रयं कुर्याद् द्रुतिर्भवति निर्मला // र्रा_३,१७.६ //
{अभ्रकद्रुति (२)}
अम्लवर्गेण पत्राणि क्षिपेद् घर्मे दिनत्रयम् /
तथान्यान्यभ्रपत्राणि क्षालयेत् क्षीरकंदकैः // र्रा_३,१७.७ //
क्षारैर्यावद् भवेत्कल्कस्तत्कल्कैः पूर्वपत्रकम् /
लिप्त्वा लिप्त्वा क्षिपेद् घर्मे कांस्यपात्रे विशोषयेत् // र्रा_३,१७.८ //
सप्ताहान्नात्र संदेहो रसरूपा द्रुतिर्भवेत् // र्रा_३,१७.९ //
{अभ्रकद्रुति (३)}
काकाण्डाफलचूर्णं तु मित्रपंचकसंयुतम् /
एतत्तुल्यं च धान्याभ्रमम्लैर्मर्द्यं दिनावधि /
अंधमूषागतं ध्मातं द्रुतिर्भवति निर्मला // र्रा_३,१७.१० //
{अभ्रकद्रुति (४)}
धान्याभ्रकं सगोमांसम् अभ्रपादं च सैंधवम् /
स्नुह्यर्कपयसा द्रावैर्मुनिभिर्मर्दयेत् त्र्यहम् // र्रा_३,१७.११ //
तद्गोलं कदलीकंदे क्षिप्त्वा बाह्ये मृदा लिपेत् /
करीषाग्नौ त्र्यहं पच्याद् द्रुतिर्भवति निर्मला // र्रा_३,१७.१२ //
{अभ्रकद्रुति (५)}
अगस्त्यपत्रनिर्यासैर्मर्द्यं धान्याभ्रकं दिनम् /
तद्गोलं निक्षिपेत् कंदे सूरणोत्थे निरुध्य च // र्रा_३,१७.१३ //
तत्कंदं निखनेद् गोष्ठभूमौ मासात्समुद्धरेत् /
कंदोदराद् द्रुतिर्ग्राह्या सूततुल्या तु निर्मला // र्रा_३,१७.१४ //
{अभ्रकद्रुति (६)}
धान्याभ्रकं दिनं मर्द्यमजमार्या द्रवैर्दिनम् /
स्थापयेन्मृण्मये पात्रे त्र्यहाद् घर्मे भवत्यलम् // र्रा_३,१७.१५ //
{अभ्रकद्रुति (७)}
सप्ताहं मुनितोयेन धान्याभ्रं सैंधवं शिला /
मर्दयेद्भावयेद् घर्मे ततो दार्वी सुवर्चलम् // र्रा_३,१७.१६ //
मरिचम् अभ्रपादांशं मूर्वापत्ररसैर्दिनम् /
मर्दयेद्वज्रवल्ल्युत्थैर्द्रवैर्भाव्यं दिनावधि // र्रा_३,१७.१७ //
शरावसंपुटे तं तु रुद्ध्वा ध्माते द्रुतिर्भवेत् // र्रा_३,१७.१८ //
{अभ्रकद्रुति (८)}
धान्याभ्रकं प्रयोक्तव्यं काकिनीबीजतुल्यकम् /
स्नुहीक्षीरेण सप्ताहं घर्मे ताप्यं द्रुतिर्भवेत् // र्रा_३,१७.१९ //
{अभ्रकद्रुति (९)}
वज्रवल्लीद्रवैर्मर्द्यं धान्याभ्रं ससुवर्चलम् /
तुल्यं त्रिदिनपर्यन्तं ततस्तं शरावसंपुटे // र्रा_३,१७.२० //
रुद्ध्वा ध्माते द्रवत्येव रसरूपं न संशयः /
इत्येवं रसरूपं च जायते नैव संशयः // र्रा_३,१७.२१ //
{अभ्रकद्रुति (१०)}
उदुंबरोद्भवैः क्षीरैरभ्रपत्राणि पाचयेत् /
स्थाल्यां वा पाचयेदेतान् भवन्ति नवनीतवत् // र्रा_३,१७.२२ //
ततस्तं वटकं कृत्वा छिद्रमूषां निरुध्य च /
यामत्रयं धमेद् गाढम् अधोभाण्डे द्रुतिः पतेत् // र्रा_३,१७.२३ //
{अभ्रकद्रुति (११)}
काकोदुंबरिजैः क्षीरैर्मर्द्यं धान्याभ्रकं दिनम् /
वनमूषकबीजानि त्वग्वर्ज्यान्यभ्रकैः समम् // र्रा_३,१७.२४ //
मर्दयित्वार्धयामं तं द्राव्यं पातालयंत्रकैः /
अहोरात्रं पुटं देयं द्रुतिर्भवति निर्मला // र्रा_३,१७.२५ //
{अभ्रकद्रुति (१२)}
कपितिंदुजातफलैः समं धान्याभ्रकं दृढम् /
मर्दयेद्दिनमेकं तु काचकूप्यां निवेशयेत् // र्रा_३,१७.२६ //
नरकेशैर्मुखं रुद्ध्वा कूपिकां लेपयेन्मृदा /
पुटेत्पातालयंत्रेण दिनान्ते द्रुतिमाप्नुयात् // र्रा_३,१७.२७ //
{अभ्रकद्रुति (१३)}
धान्याभ्रकसमांशेन चूर्णं गुंजाफलस्य तु /
स्नुहीक्षीरेण सप्ताहं भावितं धमनाद् भवेत् // र्रा_३,१७.२८ //
{अभ्रकद्रुति (१४)}
रक्तोत्पलस्य नीलोत्थद्रवैर्मर्द्यं दिनत्रयम् /
धान्याभ्रकं धमेद्रुद्ध्वा वज्रमूषागतं धमेत् // र्रा_३,१७.२९ //
वेगीफलस्य चूर्णेन तुल्यं धान्याभ्रकं त्र्यहम् /
भाव्यं घर्मे स्नुहीक्षीरैर्ध्मातं संपुटगं द्रवेत् // र्रा_३,१७.३० //
{अभ्रकद्रुति (१५)}
अथवा छागमूत्रेण भावयेत् कपितिंदुजम् /
फलचूर्णं तु तच्छुष्कं द्रुते सत्वे प्रवापयेत् // र्रा_३,१७.३१ //
द्वित्रिवारप्रयोगेण द्रुतिर्भवति निर्मला // र्रा_३,१७.३२ //
{अभ्रकसत्त्वद्रुति (२)}
नरकेशोद्भवैस्तैलैः सेचयेदभ्रसत्त्वकम् /
तद्गोलं गोमयैर्लिप्त्वा वज्रमूषान्तरे क्षिपेत् /
हठाद् ध्माते द्रवत्येव तिष्ठते रसराजवत् // र्रा_३,१७.३३ //
{अभ्रकसत्त्वद्रुति (३)}
भावयेन्नरमूत्रेण क्षीरकंदस्य चूर्णकम् /
दशवारं प्रयत्नेन शोष्यं पेष्यं पुनः पुनः // र्रा_३,१७.३४ //
तेनावापं द्रुते सत्वे दत्त्वा दत्त्वा च संधमेत् /
यावत् तद् द्रवतां याति तावद्देयं पुनः पुनः /
लोहं च द्रवते तेन हठाद् ध्माते न संशयः // र्रा_३,१७.३५ //
{अभ्रकसत्त्वद्रुति (४)}
पंचांगं देवदाल्युत्थं चूर्णं भाव्यं च तद्द्रवैः /
शोष्यं पेष्यं पुनर्भाव्यं शतवारं प्रयत्नतः // र्रा_३,१७.३६ //
तच्चूर्णं दशमांशेन द्रुते सत्वे प्रतापयेत् /
तत्पुनर्जायते बद्धो वापो देयः पुनः पुनः // र्रा_३,१७.३७ //
{अभ्रकसत्त्वद्रुति (५)}
क्षीरकंदद्रवैर्भाव्यं शतधा क्षीरकंदकम् /
तद्वापेन द्रवेत्सत्त्वं लोहानि सकलानि च // र्रा_३,१७.३८ //
{अभ्रकसत्त्वद्रुति (६)}
सर्वं धान्याम्लसंधानैर् भाव्यमभ्रकसत्वकम् /
निचुलक्षारसंयुक्तं ध्मातं तिष्ठति सूतवत् // र्रा_३,१७.३९ //
{सुवर्णद्रुति (१)}
इंद्रगोपकचूर्णं तु देवदालीफलद्रवैः /
भावितं चैकविंशाहाद् द्रुते हेम्नि प्रवापयेत् // र्रा_३,१७.४० //
किंचित्किंचित्समं यावत् तावत्तिष्ठति सूतवत् // र्रा_३,१७.४१ //
{सुवर्णरौप्यद्रुति (२)}
शतधा नरमूत्रेण भावयेद्देवदालिकाम् /
तच्चूर्णं वापमात्रेण द्रुतिः स्यात् स्वर्णतारयोः // र्रा_३,१७.४२ //
{तीक्ष्णलोहद्रुति (१)}
सुरदालीभवं भस्म नरमूत्रेण भावितम् /
त्रिसप्तवारं तं क्षारं वापे तीक्ष्णद्रुतिर्भवेत् // र्रा_३,१७.४३ //
{तीक्ष्णलोहद्रुति (२)}
मेषशृंगी सकूर्मास्थिशिलाजतुनि वापयेत् /
सारं द्रुतिर्भवेत्सत्यम् आवर्त्यादौ प्रदापयेत् // र्रा_३,१७.४४ //
{सर्वधातुद्रुति (१)}
गंधकं कांतपाषाणं चूर्णयित्वा समं समम् /
द्रुते लोहे प्रतीवापो देयो लोहाष्टकं द्रवेत् // र्रा_३,१७.४५ //
{सर्वधातुद्रुति (२)}
देवदाल्या द्रवैर्भाव्यं गंधकं दिनसप्तकम् /
तेन प्रवापमात्रेण लोहं तिष्ठति सूतवत् // र्रा_३,१७.४६ //
{सुवर्णद्रुति (३)}
अतिस्थूलस्य भेकस्य निवार्यान्त्राणि निक्षिपेत् /
उदरे टंकणं पूर्णं तद्रक्षेद्भांडमध्यगम् // र्रा_३,१७.४७ //
अष्टाहाद् ग्राहयेत् तस्मात्तैलं पातालयंत्रके /
तत्तैलं द्राविते स्वर्णे क्षिपेद् द्रुतिमवाप्नुयात् // र्रा_३,१७.४८ //
{सुवर्णद्रुति (४)}
इंद्रगोपो 'श्वलाला च शशमण्डूकयोर्वसा /
अस्थीनि च समं पिष्ट्वा द्रुते हेम्नि प्रवापयेत् // र्रा_३,१७.४९ //
जायते रसरूपं तच्चिरकालं च तिष्ठति // र्रा_३,१७.५० //
{सुवर्णद्रुति (५)}
इंद्रगोपं कुलीरास्थि देवदाल्याश्च बीजकम् /
चूर्णितं भावयेद् द्रावैर्देवदाल्युद्भवैर्दिनम् // र्रा_३,१७.५१ //
अनेन द्राविते हेम्नि वापो देयः पुनः पुनः /
तिष्ठते रसरूपं तच्चिरकालं शिवोदितम् // र्रा_३,१७.५२ //
{तीक्ष्णलोहद्रुति (३)}
तीक्ष्णचूर्णं च सप्ताहं पक्वधात्रीफलद्रवैः /
लोलितं भावयेद् घर्मे क्षीरकन्दद्रवैः पुनः // र्रा_३,१७.५३ //
सप्ताहं भावयेत्सम्यक् स्रावसंपुटके तथा /
धामितं द्रवमायाति चिरं तिष्ठति सूतवत् // र्रा_३,१७.५४ //
{कान्तलोहद्रुति}
शृगालमेषकूर्माहिशल्यानि च शिलाजतु /
एतत्सर्वं चूर्णयित्वा सुतप्ते कांतचूर्णके /
वापयेद् द्रवतां याति यथा सूतं सुनिश्चितम् // र्रा_३,१७.५५ //
{सर्वलोहद्रुति (३)}
लोहचूर्णं यथेष्टैकं पनसस्य फलद्रवैः /
सप्ताहं भावयेद् घर्मे ह्यम्लवर्गेण मर्दयेत् /
द्रवते धमनेनैव लिपियोग्यं न संशयः // र्रा_३,१७.५६ //
{सर्वलोहद्रुति (४)}
गंधकं रक्तलवणं तुल्यं देयं पुनः पुनः /
द्रुतानां तप्तचूर्णानां सर्वेषां द्रावणं परम् // र्रा_३,१७.५७ //
{सर्वलोहद्रुति (५)}
पीतमण्डूकगर्भे तु चूर्णितं टंकणं क्षिपेत् /
रुद्ध्वा भांडे क्षिपेद् भूमौ त्रिसप्ताहात् समुद्धरेत् // र्रा_३,१७.५८ //
तत्समस्तं विचूर्ण्याथ द्रुते लोहे प्रवापयेत् /
तिष्ठन्ति रसरूपाणि सर्वलोहानि नान्यथा // र्रा_३,१७.५९ //
{माक्षिकसत्त्वद्रुति (२)}
एरंडोत्थेन तैलेन गुंजाक्षौद्रं च टंकणम् /
मर्दितं तस्य वापेन सत्वं माक्षिकजं द्रवेत् // र्रा_३,१७.६० //
{सर्वरत्नानां सर्वलोहानां द्रुतिः}
क्षारत्रयं रामठं च चणकाम्लाम्लवेतसम् // र्रा_३,१७.६१ //
ज्वालामुखी चेक्षुरकं स्थलकुम्भीफलानि च /
स्नुह्यर्कपयसा श्लक्ष्णं पिष्ट्वा तद्गोलकं क्षिपेत् // र्रा_३,१७.६२ //
वज्रमुख्यानि रत्नानि वस्त्रे बद्ध्वा पचेद्धठात् /
दोलायंत्रेण धान्याम्ले भवेद्यामाष्टकं द्रुतम् // र्रा_३,१७.६३ //
वज्राभ्रकं नीलपुष्पं मुक्ताविद्रुममाक्षिकम् /
पौण्ड्रं वैडूर्यमाणिक्यं राजावर्तेन्द्रनीलकम् // र्रा_३,१७.६४ //
वैक्रांतं स्फाटिकं चैव द्रवन्ति रससन्निभाः /
एतैरेवौषधैर् लोहजातं द्रवति वापनात् // र्रा_३,१७.६५ //
{वज्रद्रुति (१)}
वज्रवल्ल्यन्तरस्थं च कृत्वा वज्रं निरुन्धितम् /
जलभांडगतं स्वेद्यं सप्ताहाद् द्रवतां व्रजेत् // र्रा_३,१७.६६ //
{वज्रद्रुति (२)}
सूक्ष्मचूर्णं तु सप्ताहं वेतसाम्ले विनिक्षिपेत् /
सप्ताहाद् उद्धृतं तं वै पुटे रुद्ध्वा द्रुतिर्भवेत् // र्रा_३,१७.६७ //
{वैक्रान्तद्रुति (१)}
श्वेतवर्णं तु वैक्रांतमम्लवेतसभावितम् /
सप्ताहान्नात्र संदेहः खरे घर्मे द्रवत्यलम् // र्रा_३,१७.६८ //
{वैक्रान्तद्रुति (२)}
केतकीस्वरसं ग्राह्यं सैंधवं स्वर्णपुष्पिका /
इंद्रगोपकसंयुक्तं सर्वं भांडे विनिक्षिपेत् // र्रा_३,१७.६९ //
सप्ताहं स्वेदयेत्तस्मिन्वैक्रांतं द्रवतां व्रजेत् /
लोहाष्टकं च रत्नानि योगस्यास्य प्रभावतः // र्रा_३,१७.७० //
कुरुते योगराजो'यं रत्नानां द्रावणं परम् // र्रा_३,१७.७१ //
{सर्वद्रुतीनां स्थापनाधारः}
कुसुम्भतैलमध्ये तु संस्थाप्या द्रुतयः पृथक् /
तिष्ठन्ति चिरकालं तु प्राप्ते कार्ये नियोजयेत् // र्रा_३,१७.७२ //
इत्येवं द्रुतिसंचयं समुचितैः सारातिसारैर् मतैः कृत्वा वार्तिकपुंगवो'त्र सततं श्रीपारदे मेलयेत् /
तेनैवाद्भुतभक्षणं सुकनकं कृत्वाथ विद्वद्वरे देयं दीनजने च दुःखविमुखं कुर्यात्समस्तं जगत् // र्रा_३,१७.७३ //


र्रा, ३, १८
द्रुतिरिह परिपाच्या जारयेत् पारदेन्द्रे मुनिगणितम् अथासौ सारितः कोटिवेधी /
अथ पविकृतबीजं रत्नगर्भं द्रुतं वा चरति यदि रसेन्द्रः स्यात्तदा शब्दवेधी // र्रा_३,१८.१ //
{द्रुतीनां रसेन सह मेलापनम् (१)}
पाठा वंध्या तालमूली नीलीसिन्दूरचित्रका /
पद्मकन्दं क्षीरकन्दं समं नागबला तथा // र्रा_३,१८.२ //
एतेषां ग्राहयेत् स्वच्छं रसं वस्त्रेण गालितम् /
द्रुतिं समुखसूतं च औषधीनां तथा द्रवम् // र्रा_३,१८.३ //
सर्वं क्षिप्त्वा घोषपात्रे शोषयेदातपे खरे /
द्रवः पुनः पुनर्देयो यावद्यामत्रयं भवेत् // र्रा_३,१८.४ //
मिलन्ति द्रुतयः सर्वाः पारदे नात्र संशयः // र्रा_३,१८.५ //
{सर्वद्रुतिमेलापन (२)}
वज्रकंदामृता गुंजा द्रवैर्मर्द्यं च पूर्ववत् /
मिलन्ति द्रुतयः सर्वा रसराजे न संशयः // र्रा_३,१८.६ //
{सर्वद्रुतिमेलापन (३)}
कृष्णागुरु सिता हिङ्गु कस्तूरीब्रह्मबीजकम् /
तुल्यं चूर्णं दशांशेन सूते द्रुतियुते क्षिपेत् // र्रा_३,१८.७ //
मिलन्ति द्रुतयः सर्वा अनेनैव न संशयः // र्रा_३,१८.८ //
{सर्वद्रुतिमेलापन (४)}
कृष्णागुरु श्वेतहिंगु सिता लशुननाभयः /
पूर्ववन्मर्दनेनैव मिलन्ति द्रुतयो रसे // र्रा_३,१८.९ //
{सर्वद्रुतिमेलापन (५)}
अश्वलालार्द्रकं निम्बपत्राणि लशुनं समम् /
टंकणेन समायुक्तं पूर्ववद् द्रुतिमेलकम् // र्रा_३,१८.१० //
{सर्वद्रुतिमेलापन (६)}
माक्षिकं सविषं गुंजा टंकणं स्त्रीरजः समम् /
स्त्रीस्तन्यं संयुतं पिष्ट्वा तेन मूषां प्रलेपयेत् // र्रा_३,१८.११ //
द्रुतियुक्तं रसं तत्र क्षिप्त्वा रुद्ध्वा दिनावधि /
स्वेदयेत् करीषाग्निस्थं त्रिदिनं वा तुषाग्निना /
मिलन्ति द्रुतयः सर्वा मीलिता जारयेत्ततः // र्रा_३,१८.१२ //
द्रुतयो मीलिता येन मूषां तेनैव लेपयेत् /
तथा च जीवयोगेन ख्याते'यं लिप्तमूषिका // र्रा_३,१८.५७ //
{चोप्पेर् => गोल्द्}
हेमकांतद्रुतिं तुल्यां मेलयेत्समुखे रसे /
षोडशांशं रसात्सर्वं लिप्तमूषान्धितं पुटेत् // र्रा_३,१८.५८ //
सतुषे'थ करीषाग्नौ यावत्सूतावशेषितम् /
पुनश्च मेलयेत्तद्वत् सर्ववज्जारयेत्ततः // र्रा_३,१८.५९ //
एवं समां द्रुतिं सूते जारयेत्क्रमयोगतः /
ततस्तं पक्वबीजेन सारयेज्जारणात्रयम् // र्रा_३,१८.६० //
मूषायन्त्रे तु तज्जार्यं मुखं बद्ध्वाथ बन्धयेत् /
तारारे ताम्रसंयुक्ते शतांशेन नियोजयेत् // र्रा_३,१८.६१ //
क्रामणेन समायुक्तं दिव्यं भवति कांचनम् // र्रा_३,१८.६२ //
{चोप्पेर् => गोल्द्}
हेमाभ्रशुल्बद्रुतयो द्विगुणं जारयेद्रसे /
पूर्ववत्क्रमयोगेन ततो रंजकबीजकम् // र्रा_३,१८.६३ //
मूषायन्त्रे समं जार्यं सारयेत्सारणात्रयम् /
मुखं बद्ध्वा रसं बद्ध्वा सहस्रांशेन वेधयेत् /
तारारं ताम्रसंयुक्तं दिव्यं भवति कांचनम् // र्रा_३,१८.६४ //
{=> गोल्द्}
कांतशुल्बसुवर्णानां द्रुतयः समुखे रसे /
जारयेत्पूर्वयोगेन प्रत्येकं द्विगुणं क्रमात् // र्रा_३,१८.६५ //
ततो रंजकबीजानि द्विगुणं तस्य जारयेत् /
अथ बीजैस्त्रिधा सार्यं जारयेत्सारयेत्पुनः // र्रा_३,१८.६६ //
जारितो'थ मुखं बद्ध्वा रसं बद्ध्वाथ वेधयेत् /
अयुतांशेन तेनैव पूर्ववत्कांचनं भवेत् // र्रा_३,१८.६७ //
{लक्षवेधी रसः (द्रुतिजारणेन)}
कांतहेमाभ्रद्रुतयो यावत्पञ्चगुणं क्रमात् /
जारयेत्पूर्वयोगेन ततो रंजकबीजकम् // र्रा_३,१८.६८ //
जार्यं पञ्चगुणं तस्मिन्मूषायन्त्रे प्रयत्नतः /
सारयेत् पक्वबीजेन त्रिधा तं जारयेत्पुनः // र्रा_३,१८.६९ //
पुनः सार्यं पुनर्जार्यम् एवं वारत्रये कृते /
मुखं बद्ध्वा रसं बद्ध्वा लक्षवेधी भवेद्रसः // र्रा_३,१८.७० //
{दशलक्षवेधी रसः}
आ रत्नहेमद्रुतयः षड्गुणं जार्यते रसे /
षड्गुणं रंजकं बीजं ततस्तस्यैव जारयेत् // र्रा_३,१८.७१ //
त्रिधा सार्यं पुनर्जार्यम् एवं वारचतुष्टयम् /
मुखं बद्ध्वा रसं बद्ध्वा नागतैलेन वेधयेत् /
दशलक्षांशयोगेन दिव्यं भवति कांचनम् // र्रा_३,१८.७२ //
{मेर्चुर्य्:: वेधिन्:: १०० तो कोटि}
प्रत्येकं सूततुल्यांशमभ्रहेमद्रुतिद्वयम् /
मेलितं पूर्वयोगेन जारयेत् तत् क्रमेण वै // र्रा_३,१८.७३ //
शतवेधी भवेत्सूतो द्विधा सहस्रवेधकः /
त्रिगुणे'युतवेधी स्याल्लक्षवेधी चतुर्गुणे // र्रा_३,१८.७४ //
सम्यक् पञ्चगुणे जीर्णे दशलक्षाणि विध्यति /
एवं रसगुणे जीर्णे कोटिवेधी भवेद्रसः // र्रा_३,१८.७५ //
ततः सप्तगुणं तस्य जार्यं रंजकबीजकम् /
त्रिधाथ पक्वबीजेन सारयेत् पूर्ववत् क्रमात् // र्रा_३,१८.७६ //
जारणा सारणा कार्या पुनः सारणजारणे /
अनेन क्रमयोगेन सप्तशृङ्खलिकाक्रमात् // र्रा_३,१८.७७ //
मुखं बद्ध्वा रसं बद्ध्वा कोटिवेधी भवेत्तु सः /
तारे च ताम्रसंयुक्ते क्रामणान्तं नियोजयेत् // र्रा_३,१८.७८ //
{मेर्चुर्य्:: बन्धन (?)}
श्वेताभ्रतारघोषारद्रुतयः समुखे रसे /
जार्याः समा यथापूर्वं तारबीजेन सारयेत् /
त्रिधा तं पूर्ववज्जार्यं मुखं बद्ध्वाथ बन्धयेत् // र्रा_३,१८.७९ //
{तिन् => सिल्वेर्}
कांततारारद्रुतयो द्विगुणाः समुखे रसे /
जारयेत्त्रिगुणा यावत् पक्वबीजेन चाथवा // र्रा_३,१८.८० //
सारितं जारितं कुर्यात्पूर्ववच्छृङ्खलात्रयम् /
मुखं बद्ध्वा रसं बद्ध्वा अयुतांशेन वेधयेत् // र्रा_३,१८.८१ //
द्रुते बंगे तु तत्तारं भवेत्कुंदेन्दुसन्निभम् // र्रा_३,१८.८२ //
{तिन्:: स्तम्भन}
तारतीक्ष्णघोषजाता द्रुतयः समुखे रसे /
कुर्यात् चतुर्गुणा यावत् तारबीजेन सारयेत् // र्रा_३,१८.८३ //
चतस्रः शृङ्खला यावन्मुखं बद्ध्वाथ बन्धयेत् /
अनेन लक्षभागेन बंगस्तम्भो भवेद् दृढः // र्रा_३,१८.८४ //
{मेर्चुर्य्:: कोटिवेधी}
तारा कांतद्रुतयो जार्या सप्तगुणा रसे /
तत्सार्यं तारबीजेन सप्तशृंखलिका क्रमात् // र्रा_३,१८.८५ //
मुखं बद्ध्वा रसं बद्ध्वा कोटिवेधी भवेद्रसः // र्रा_३,१८.८६ //
{सप्तशृङ्खला}
समुखस्य रसेन्द्रस्य धान्याभ्रं पूर्वसंस्कृतम् /
चारयेज्जारयेत्तद्वत् समांशं चाथ तस्य वै // र्रा_३,१८.८७ //
षड्गुणं द्वंद्विते व्योम्नि सर्वं जार्यं च पूर्ववत् /
ततो माक्षिकसत्वं च पादांशं तस्य गर्भतः // र्रा_३,१८.८८ //
द्रावयेज्जारयेत्तद्वत्तावद्रसकसत्वकम् /
पूर्ववद् द्रावितं जार्यं मूषायन्त्रे तु तत् क्रमात् // र्रा_३,१८.८९ //
गर्भद्रावणकं बीजं द्रावितं जारयेत्पुनः /
भवेच्चतुर्गुणं यावत्पश्चादभ्रसुवर्णयोः // र्रा_३,१८.९० //
द्रुतिं समसमां सूते द्वंद्वयित्वाथ जारयेत् /
पूर्ववत्क्रमयोगेन कांतहेम्नो द्रुतिः पुनः // र्रा_३,१८.९१ //
प्रत्येकं जारयेत्तुल्यं स्वर्णतीक्ष्णद्रुतिस्तथा /
द्वंद्वितां जारयेत्तुल्यां ततो रंजकबीजकम् // र्रा_३,१८.९२ //
पूर्ववत्क्रमयोगेन जार्ये तस्मिन् चतुर्गुणम् /
ततस्तं पक्वबीजेन सारयेत्सारणात्रयम् // र्रा_३,१८.९३ //
तदेव जारितं कुर्यान्मूषायन्त्रे तु पूर्ववत् /
इत्येवं सप्तवाराणि सारितं तत् त्रिधा त्रिधा // र्रा_३,१८.९४ //
पूर्ववज्जारणा कार्या ख्यातेयं सप्तशृङ्खला /
सारणा यत्र यत्रोक्ता विज्ञेया वार्तिकैः पुनः // र्रा_३,१८.९५ //
मुखं बद्ध्वा रसं बद्ध्वा कोटिवेधी भवेद्रसः /
क्रामणेन समायुक्तं चंद्रार्कं कांचनं भवेत् // र्रा_३,१८.९६ //
कर्माष्टादशकेनैव क्रमाद् वेधः प्रकाशितः /
समुखं निर्मुखं बंधं रसबंधं तथेरितम् // र्रा_३,१८.९७ //
गोपितं शंभुना सिद्धैः सूचितं न प्रकाशितम् /
वार्तिकानां हितार्थाय मया तत्प्रकटीकृतम् // र्रा_३,१८.९८ //
{वज्रबीज}
वज्रभस्म शुद्धहेम व्योमसत्वमयोरजः /
चत्वारि समभागानि नागचूर्णं चतुःसमम् // र्रा_३,१८.९९ //
द्वंद्वमेलापलिप्तायां मूषायां चान्धितं धमेत् /
एकीभूते समुद्धृत्य मूषायां प्रकटं धमेत् // र्रा_३,१८.१०० //
माक्षिकाद्धौतसत्त्वं च स्तोकं स्तोकं विनिक्षिपेत् /
हेमवज्रावशेषं तु यावत्स्यादुद्धरेत्ततः // र्रा_३,१८.१०१ //
तस्मिन्नागं व्योमसत्त्वम् अयश्चूर्णं च पूर्ववत् /
निक्षिपेद् द्वंद्वलिप्तायां मूषायां चान्धितं धमेत् // र्रा_३,१८.१०२ //
मिश्रीभूतं समुद्धृत्य मूषायां प्रकटं धमेत् /
स्वर्णवज्रावशेषं तद्यावज्जातं समुद्धरेत् // र्रा_३,१८.१०३ //
एवं पुनः पुनर्जार्यं व्योमसत्वायसं फणी /
पूर्ववत् क्रमयोगेन षड्गुणं जारयेत्पुनः // र्रा_३,१८.१०४ //
माक्षिकाद्धौतसत्त्वकम् [... औ६ ज़ेइछेन्झ्] /
क्षिपन् क्षिपन्धमेत्तं तु बाह्यमेवं तु षड्गुणम् // र्रा_३,१८.१०५ //
वज्रबीजमिदं ख्यातं जारणे परमं हितम् // र्रा_३,१८.१०६ //
{वज्रबीजजारणेन स्पर्शवेधी शब्दवेधी रसः}
वासनामुखिते सूते द्वंद्वितं व्योमसत्वकम् /
पूर्ववत् क्रमयोगेन षड्गुणं जारयेत्पुनः // र्रा_३,१८.१०७ //
तस्मिन् जार्यं वज्रबीजं व्योमसत्त्वक्रमेण वै /
ग्रसते कच्छपे यंत्रे यथाजीर्णं तथा फलम् // र्रा_३,१८.१०८ //
द्विगुणे 'युतवेधी स्यात्त्रिगुणे लक्षवेधकः /
यदा चतुर्गुणं जीर्णं दशलक्षाणि विध्यति // र्रा_३,१८.१०९ //
कोटिवेधी पञ्चगुणे दशकोट्यस्तु षड्गुणे /
अर्बुदांशात् सप्तगुणे शङ्खवेध्यष्टमे गुणे // र्रा_३,१८.११० //
नवमे खर्ववेधी स्याद्दशमे पद्मवेधकः /
त्रयोदशगुणे जीर्णे स्पर्शवेधी भवेद्रसः // र्रा_३,१८.१११ //
चतुर्दशगुणे जीर्णे भवेत्पाषाणवेधकः /
त्रिपञ्चगुणिते जीर्णे सशैलवनकाननाम् // र्रा_३,१८.११२ //
वेधयेन्मेदिनीं सर्वां स भवेद् भूचरो रसः /
एवं कलागुणे जीर्णे त्रैलोक्यव्यापको भवेत् // र्रा_३,१८.११३ //
खेचरो रसराजेन्द्रो मुखस्थः खेगतिप्रदः /
जायते च यथाशक्त्या ततः सार्यं क्रमेण वै // र्रा_३,१८.११४ //
वज्रबीजेन तुल्येन प्रथमा सारणा भवेत् /
पूर्ववज्जारणा कार्या द्विगुणेनानुसारयेत् // र्रा_३,१८.११५ //
तथैव जारयेद् भूयः कर्तव्या प्रतिसारणा /
त्रिगुणेन तु तेनैव मुखं बद्ध्वाथ बन्धयेत् // र्रा_३,१८.११६ //
द्विसहस्रादिलक्षान्तं वेधकस्याप्ययं विधिः /
इत्येवं च पुनः कुर्यात्सारणां कोटिवेधके // र्रा_३,१८.११७ //
दशकोट्याद्यर्बुदान्ते च जारिते वेधके रसे /
त्रिप्रकारा प्रकर्तव्या सारणा तु त्रिधा त्रिधा // र्रा_३,१८.११८ //
चतुर्गुणा शङ्खवेधे तदूर्ध्वं पञ्चधा भवेत् /
षड्गुणा पद्मवेधे तु मूलवेधे तु सप्तधा // र्रा_३,१८.११९ //
अष्टधा स्पर्शवेधे तु दशधा शब्दवेधके /
ततस्त्रयोदशगुणाः कलागुणे कलागुणाः // र्रा_३,१८.१२० //
क्रमशः सारणा कार्या यथाशक्त्यानुसारतः /
मुखं बद्ध्वा रसं बद्ध्वा पश्चाद्वेधं प्रकल्पयेत् // र्रा_३,१८.१२१ //
चंद्रार्के वा भुजंगे वा क्रामणेन समायुतम् /
इत्येवं पद्मपर्यन्तं संख्यावेधात्तु यो रसः // र्रा_३,१८.१२२ //
तद्वेष्टितं मधूच्छिष्टैः कुंतवेधे तु योजयेत् /
तत्सर्वं कनकं दिव्यं जायते शंभुभाषितम् // र्रा_३,१८.१२३ //
{धूमवेधविधि}
धूमवेधे रसं पिष्ट्वा तेन वस्त्रं प्रलेपयेत् /
ततो ज्योतिष्मतीतैले धृत्वा वर्तिं कल्पयेत् // र्रा_३,१८.१२४ //
ज्वलितां तां ताम्रकूटे योजयेत्पत्त्रतां गते /
तद्धूमगंधमात्रेण सर्वं भवति कांचनम् // र्रा_३,१८.१२५ //
{स्पर्शवेधविधि}
स्पर्शवेधी रसो यो'सौ गुटिकां तेन कारयेत् /
द्रुतानामष्टलोहानां क्षिप्त्वा मध्ये समुद्धरेत् /
तद् भवेत्कांचनं दिव्यमसंख्यं नात्र संशयः // र्रा_३,१८.१२६ //
{शब्दवेधविधि}
शब्दवेधी रसो यो'सौ गुटिकां तेन कारयेत् /
धारयेद् वक्त्रमध्ये तु ततो लोहानि वेधयेत् /
तत्सर्वं जायते स्वर्णं श्रुते शब्दे न संशयः // र्रा_३,१८.१२७ //
{पाषाणवेधविधि}
पाषाणवेधको यो'सौ पर्वतानि तु तेन वै /
वेधयेदग्निना तप्तान् सर्वं भवति कांचनम् // र्रा_३,१८.१२८ //
{मेदिनीवेधविधि}
मेदिनीवेधको यो'सौ राजिकार्धार्धमात्रकः /
तेनैव वेधयेत्सर्वां सशैलवनकाननाम् /
मेदिनी सा स्वर्णमयी भवेत्सत्यं शिवोदितम् // र्रा_३,१८.१२९ //
{त्रैलोक्यव्यापकविधि}
त्रैलोक्यव्यापको यो'सौ तं करे धारयेत्तु यः /
स भवेत्खेचरो दिव्यो महाकायो महाबलः // र्रा_३,१८.१३० //
स्वेच्छाचारी महावीरः शिवतुल्यो भवेत्तु सः /
तस्य मूत्रपुरीषाभ्यां सर्वलोहानि कांचनम् // र्रा_३,१८.१३१ //
जायन्ते नात्र संदेहस्तत्स्वेदस्पर्शनादपि /
रसकायो महासिद्धः सर्वलोकेषु पूज्यते // र्रा_३,१८.१३२ //
अवध्यो देवदैत्यानां यावच्चन्द्रार्कमेदिनी /
भुञ्जानो दिव्यभोगांश्च क्रीडते भैरवो यथा // र्रा_३,१८.१३३ //
{रसबीजं शतवेधी}
भागत्रयं शुद्धसूतं भागैकं मृतवज्रकम् /
काकिनीरजसा मर्द्यं तप्तखल्वे दिनावधि // र्रा_३,१८.१३४ //
तेनैव पादभागेन हेमपत्राणि लेपयेत् /
व्योमवल्लीरसैः पिष्टं कांतटंकणतालकम् // र्रा_३,१८.१३५ //
अनेन चाष्टमांशेन पूर्वलिप्तानि लेपयेत् /
रुद्ध्वा स्वेद्यं दिवारात्रौ करीषाग्नौ ततः पुनः // र्रा_३,१८.१३६ //
कदलीकंदसौवीरटंकणं च समं समम् /
कण्टकार्या द्रवैः पिष्ट्वा मूषा लेप्या त्वनेन वै // र्रा_३,१८.१३७ //
तन्मध्ये पूर्वपक्वं यद्रुद्ध्वा धाम्यं दृढाग्निना /
तत्सर्वं जायते खोटं सौवीरं काचटंकणम् // र्रा_३,१८.१३८ //
दत्त्वा दत्त्वा धमेत्खोटं जायते भास्करोपमम् /
रसबीजमिदं ख्यातं वेधके जारणे हितम् /
चंद्रार्के शतवेधी स्यात्कांचनं कुरुते शुभम् // र्रा_३,१८.१३९ //
{शब्दवेधी रसः}
अथ वक्ष्ये रसेन्द्रस्य समांशस्य च भक्षणम् /
पूर्वोक्तं रसबीजं तु समुखे चारयेद्रसे // र्रा_३,१८.१४० //
अभ्रसत्वप्रकारेण जारयेत्तत् क्रमेण वै /
पञ्चपञ्चांशगुणितं यदा ग्रसति पारदः // र्रा_३,१८.१४१ //
ततस्तेनैव बीजेन सारणाक्रामणात्रयम् /
ततश्च जारितं कुर्यान्मुखं बद्ध्वाथ बन्धयेत् /
शब्दवेधी भवेत्सो हि रसः शंकरभाषितम् // र्रा_३,१८.१४२ //
{रसबीजं शतवेधि}
समुखस्य रसेन्द्रस्य पक्वबीजं समांशकम् /
जारयेच्चाभिषिक्तं तदभ्रसत्त्वक्रमेण वै // र्रा_३,१८.१४३ //
मृतवज्रं षोडशांशं तस्मिन्सूते विनिक्षिपेत् /
तालकं टंकणं कांतं तृतीयं चाष्टमांशकम् // र्रा_३,१८.१४४ //
दत्त्वा तस्मिंस्तदा खल्वे व्योमवल्लीद्रवैर्दिनम् /
तत्सर्वं मर्दितं कृत्वा छायाशुष्कं प्रयत्नतः // र्रा_३,१८.१४५ //
द्वंद्वमेलापलिप्तायां मूषायां चान्धितं धमेत् /
करीषाग्नौ दिवारात्रौ ध्माते खोटं भवेत्तु तत् // र्रा_३,१८.१४६ //
काचटंकणसौवीरैः शोधयेत्तं धमन् धमन् /
रसबीजमिदं ख्यातं पूर्ववत् शतवेधकम् /
जायते रसराजो'यं कुरुते कनकं शुभम् // र्रा_३,१८.१४७ //
{मेर्चुर्य्:: रञ्जन:: रेद्}
अथवा समुखे सूते पूर्ववज्जारयेद्दिनम् /
पञ्चपञ्चांशगुणितं यदा ग्रसति पारदः // र्रा_३,१८.१४८ //
रसबीजेन चान्येन त्रिधा सार्यं क्रमेण वै /
सारिते जारणा कार्या मुखं बद्ध्वाथ बन्धयेत् /
शब्दवेधी भवेत्साक्षात्ताम्रं स्वर्णं करोति वै // र्रा_३,१८.१४९ //
{रसबीजम्}
पक्वबीजस्य चूर्णं तु पूर्ववच्चाभिषेकितम् /
षोडशांशेन सूतस्य समुखस्य तु चारयेत् // र्रा_३,१८.१५० //
द्व्यङ्गुल्यां मर्दनेनैव घर्मे चरति तत्क्षणात् /
तद्बीजं जारयेत्तस्य स्वेदनैश्चाभ्रसत्ववत् // र्रा_३,१८.१५१ //
अनेन क्रमयोगेन समं बीजं तु सारयेत् /
तद्वद् द्वादशभागेन पक्वबीजं तु तस्य वै // र्रा_३,१८.१५२ //
चारयेन्मर्दयन्नेव कच्छपाख्ये 'थ जारयेत् /
अभ्रसत्वप्रकारेण समं यावच्च जारयेत् // र्रा_३,१८.१५३ //
ततस्तस्याष्टमांशेन पक्वबीजं तु दापयेत् /
मर्दयेत्तप्तखल्वे तत् चरत्येव हि तत्क्षणात् // र्रा_३,१८.१५४ //
तं सूतं सूरणे कंदे गर्भे क्षिप्त्वा निरुध्य च /
लिप्त्वा कंदं पुटे पच्याद्यथा कंदो न दह्यते // र्रा_३,१८.१५५ //
तत्रैव ग्रसते सूतो जीर्णे ग्रासं तु दापयेत् /
अनेन क्रमयोगेन समबीजं समं पुनः // र्रा_३,१८.१५६ //
पादांशं पक्वबीजं तु दत्त्वा चार्यं च मर्दयेत् /
मूषायन्त्रे ततो जार्यं स्वेदनेन पुनः पुनः // र्रा_३,१८.१५७ //
अनेन क्रमयोगेन समबीजं च जारयेत् /
एवं चतुर्गुणे जीर्णे पक्वबीजे तु पारदे /
जायते कुंकुमाभस्तु रसेन्द्रो बलवत्तरः // र्रा_३,१८.१५८ //
{धूमवेधी शब्दवेधी पाषाणवेधी रसः}
अभ्रकं भ्रामकं ब्राह्मी मृतलोहाष्टकं तथा /
महारसाश्चोपरसाः कटुतुम्ब्याश्च बीजकम् // र्रा_३,१८.१५९ //
शङ्खनाभिर्मेषशृङ्गी वज्रकंदं समं समम् /
मयूरस्य तु रक्तेन सर्वं पाच्यं दिनावधि // र्रा_३,१८.१६० //
ततस्तं मर्दयेत्खोटं शिखिरक्ते दिनद्वयम् /
अनेन मृतवज्रं तु लेपितं कारयेत्ततः // र्रा_३,१८.१६१ //
मूषामाम्रफलाकारां द्विद्विलिप्तां तु कारयेत् /
तन्मध्ये पूर्वसूतं तु पादांशं लिप्तवज्रकम् // र्रा_३,१८.१६२ //
अथवा वज्रबीजं च पूर्वकल्केन लेपितम् /
अथवा द्वंद्वितं वज्रं समं स्वर्णेन यत्कृतम् // र्रा_३,१८.१६३ //
तल्लिप्तं पूर्वकल्केन पादांशं तत्र निक्षिपेत् /
आच्छादितं धमेन्मन्दं मूषाधोमुखवायुना // र्रा_३,१८.१६४ //
किंचित् किंचिद् बिडं दत्त्वा जीर्णे तस्मात्समुद्धरेत् /
पुनस्तल्लिप्तमूषायां क्षिप्त्वा वज्रेण संयुतम् /
पूर्ववत्क्रमयोगेन जीर्णे वज्रे समुद्धरेत् /
अनेन क्रमयोगेन वज्रं वा वज्रबीजकम् // र्रा_३,१८.१६५ //
स्वर्णद्वंद्वितवज्रं वा जारयेत्तत्पुनः पुनः /
एकादशगुणं यावत्तावज्जार्यं रसेन्द्रके // र्रा_३,१८.१६६ //
सुदग्धां शङ्खनाभिं तु मातुलिंगरसैर्दिनम् /
मर्दयेल्लोलयेत्तेन मुक्ताचूर्णं सुशोभनम् // र्रा_३,१८.१६७ //
द्रावितं मौक्तिकं वाथ पूर्ववज्जारयेद्धमन् /
मूषायां बिडलिप्तायां पादं पादं शनैः शनैः // र्रा_३,१८.१६८ //
एकादशगुणं यावत्तज्जार्यं कच्छपेन तत् // र्रा_३,१८.१६९ //
नीलीनिर्याससंतुल्यं शिखिपित्तं विमर्दयेत् /
इन्द्रनीलं च नीलं च तेन लिप्त्वाथ जारयेत् // र्रा_३,१८.१७० //
पूर्ववत्क्रमयोगेन धमनात्स्वेदनेन वा /
विडलेपितमूषायाम् एकादशगुणं क्रमात् // र्रा_३,१८.१७१ //
द्रावितं चेन्द्रनीलं वा नीलं च द्रावितं क्रमात् /
द्वंद्वितं रसराजस्य जार्यमभ्रद्रुतिर्यथा /
इत्येवं जारयेन्नीलं द्रावितं कठिनं तु वा // र्रा_३,१८.१७२ //
शिखिपित्तनृरक्ताभ्यां लेपितं पद्मरागकम् /
जारयेद्रसराजस्य त्वेकादशगुणं क्रमात् /
जार्यं वा द्रावितं तत्तु यथा चाभ्रद्रुतिः पुरा // र्रा_३,१८.१७३ //
रजनी तुल्यकंकुष्ठं ब्रह्मपुष्पद्रवैर्दिनम् /
भावितं तेन लिप्तं तु पुष्परागं तु जारयेत् // र्रा_३,१८.१७४ //
कठिनं द्रावितं वाथ रुद्रसंख्याक्रमेण वै /
एवं रत्नैर्भवेत्तृप्तो रसराजो महाबलः // र्रा_३,१८.१७५ //
अनेनैव शतांशेन मधूच्छिष्टेन लेपयेत् /
शुद्धहाटकपत्राणि रुद्ध्वा गजपुटे पचेत् // र्रा_३,१८.१७६ //
इंद्रगोपसमाकारं तत्स्वर्णं जायते शुभम् /
अनेनैव सुवर्णेन सारयेत्सारणात्रयम् // र्रा_३,१८.१७७ //
रत्नतृप्तं सूतराजं मूषायन्त्रे विनिक्षिपेत् /
शनैः शनैर्धमेत्तावद्यावत्सूतावशेषितम् // र्रा_३,१८.१७८ //
मुखं बद्ध्वा रसं बद्ध्वा धूमवेधी भवेत्तु तत् /
अनेन क्रमयोगेन पुनः सारणजारणा // र्रा_३,१८.१७९ //
कर्तव्यास्त्रिप्रकारा वै मुखं बद्ध्वाथ बन्धयेत् /
शब्दवेधी रसेन्द्रो'यं जायते खेगतिप्रदः // र्रा_३,१८.१८० //
पुनश्च त्रिविधा कार्या सारणाज्जारणा क्रमात् /
तस्यैव तु रसेन्द्रस्य मुखबन्धं च कारयेत् // र्रा_३,१८.१८१ //
तेनैव वेधयेत्सर्वं गिरिपाषाणभूतलम् /
जायते कनकं दिव्यं जाम्बूनदसमप्रभम् // र्रा_३,१८.१८२ //
सिद्धैर्भूचरखेचरा शिवमुखात्प्राप्ता महाजारणा कृत्वा तां च रसे रसातलमिदं स्वर्णेन पूर्णं कृतम् /
तेषां कर्म विचार्य सारमखिलं स्पष्टीकृतं तन्मया यः कश्चिद् गुरुतन्त्रमन्त्रनिरतस्तस्यैव सिद्धं भवेत् // र्रा_३,१८.१८३ //


र्रा, ३, १९
संसारे सारभूतं सकलसुखकरं सुप्रभूतं धनं वै तत्साध्यं साधकेन्द्रैर्गुरुमुखविधिना वक्ष्यते तस्य सिद्ध्यै /
रत्नादीनां विशेषात् करणमिह शुभं गंधवादं समग्रं ज्ञात्वा तत्तत् सुसिद्धं ह्यनुभवपथगं पावनं पण्डितानाम् // र्रा_३,१९.१ //
{पद्मरागकरणम्}
चतुर्गुणेन तोयेन लाक्षां पिष्ट्वा तु तद्द्रवैः /
वस्त्रपूतं शतपलं गृह्य मृद्भाण्डगं पचेत् // र्रा_३,१९.२ //
मृद्वग्निना पादशेषं जातं यावच्च तस्य वै /
क्षिपेत्पलं पलं चूर्णं सर्जिटंकणलोध्रकम् // र्रा_३,१९.३ //
किंचित्पच्यात्ततः शीतं काचकूप्यां सुरक्षयेत् /
स्थूलमत्स्यत्वचं पच्याद्दिवारात्रं जलेन तत् // र्रा_३,१९.४ //
घनीभूतं समुत्तार्य ख्यातो'यं मत्स्यकज्जलम् /
एतत्कर्षद्वयं तस्याः काचकूप्यां विनिक्षिपेत् // र्रा_३,१९.५ //
वर्षोपलास्तु तेनैव लालयित्वा सुपाचिते /
मधूकतैलमध्ये तु क्षणं पक्त्वा समुद्धरेत् /
जायन्ते पद्मरागाणि दिव्यतेजोमयानि च // र्रा_३,१९.६ //
{इन्द्रनीलकरणम्}
नीलीचूर्णं पलैकं तु पूर्वकूप्यां तु तद्द्रवम् /
तद्द्रवं द्विपलं चूर्णे क्षिप्त्वा सर्वं विलोलयेत् // र्रा_३,१९.७ //
क्षिप्त्वा वर्षोत्पलांस्तेन पूर्वतैलगतान्पचेत् /
इन्द्रनीलानि तान्येव जायन्ते नात्र संशयः // र्रा_३,१९.८ //
{मरकतमणिकरणम्}
मञ्जिष्ठां तालकं नीली समचूर्णं प्रकल्पयेत् /
काचकूप्यां स्थितैर्द्रावैः सर्वमेतत् सुलोलयेत् // र्रा_३,१९.९ //
वर्षोत्पलांस्तु तेनैव सिक्त्वा पच्याच्च पूर्ववत् /
सर्वे मरकतास्तेन समीचीना भवन्ति वै // र्रा_३,१९.१० //
{गोमेदमणिकरणम्}
मञ्जिष्ठायाः कषायेण पेषयेन्मत्स्यकज्जलम् /
वर्षोत्पलांस्तु तेनैव सिक्त्वा पच्याच्च पूर्ववत् // र्रा_३,१९.११ //
गोमेदानि तु तान्येव प्रवर्तन्ते न संशयः // र्रा_३,१९.१२ //
{पुष्परागकरणम्}
पिष्ट्वा तालकतुल्यं तु जलैके रसकुङ्कुमम् /
तन्मध्ये चाष्टमांशं तु क्षिपेन्मत्स्योत्थकज्जलम् // र्रा_३,१९.१३ //
तत्सर्वं पाचयेद्यामम् अवतार्य सुरक्षयेत् /
वर्षोपलांस्तु तेनैव सिक्तान्पच्याच्च पूर्ववत् /
भवन्ति पुष्परागास्ते यथा खन्युत्थितानि च // र्रा_३,१९.१४ //
{नीलमाणिक्यकरणम्}
नीलीचूर्णस्य तुल्यांशं क्षिपेन्मत्स्योत्थकज्जलम् /
बीजकाष्ठं च तुल्यांशं जले स्थाप्यं दिनावधि // र्रा_३,१९.१५ //
तत्सर्वं पाचयेद्याममवतार्य सुरक्षयेत् /
वर्षोपलांस्तु तेनैव सिक्ताः पच्याच्च पूर्ववत् /
नीलमाणिक्यसदृशास्ते भवन्ति न संशयः // र्रा_३,१९.१६ //
{मुक्ताकरणम् (१)}
प्रोक्तानि रङ्गद्रव्याणि काचकूप्यां पृथक् पृथक् /
रक्षयित्वा प्रयत्नेन प्राप्ते कार्ये नियोजयेत् // र्रा_३,१९.१७ //
सूर्यकांतस्य मध्ये तु बिलं कुर्यात् सुवर्तुलम् /
तथान्यं सूर्यकान्तं च कुर्यादाच्छादने हितम् // र्रा_३,१९.१८ //
सूक्ष्ममुक्ताफलान्यादौ द्रावयेत्पूर्वयोगतः /
तद्द्रुतं सूर्यकांतस्य बिले पूर्यं प्रयत्नतः // र्रा_३,१९.१९ //
सूर्यकान्तेनापरेण छादितं घर्मधारितम् /
याममात्राद्भवेद्बद्धं मौक्तिकं चातिशोभनम् // र्रा_३,१९.२० //
छिद्रं कृत्वा निबध्याथ सुशुभ्रे वस्त्रखण्डके /
सुशुभ्रैस्तण्डुलैः सार्धं कण्डयेत् तदुलूखले // र्रा_३,१९.२१ //
लघुहस्तेन यामैकं तत उद्धृत्य क्षालयेत् /
त्वचारिष्टफलानां तु जलेन सह पेषयेत् /
तेनैव क्षालिते मुक्ताफलं भवति शोभनम् // र्रा_३,१९.२२ //
{मुक्ताकरणम् (२)}
मौक्तिकानि सुसूक्ष्माणि चूर्णितानि विनिक्षिपेत् /
प्रसूताया इडायास्तु सद्यः क्षीरैः क्षणावधि // र्रा_३,१९.२३ //
तेनैव वर्तुलाकारा गुटिकाः कारयेत्ततः /
काचपात्रे स्थिताः शोष्याः छायायां दिनमात्रकम् // र्रा_३,१९.२४ //
प्रोतयेद् अश्ववालेन मालां कृत्वाथ शोषयेत् /
छायायां कठिना यावत्तावत्स्थाप्या विलम्बिताः // र्रा_३,१९.२५ //
स्थूलस्य कृष्णमत्स्यस्य एककण्टस्य चोदरात् /
निवार्यान्त्राणि तत्रैव पूर्वमालां निवेशयेत् // र्रा_३,१९.२६ //
उदरं सीवयेत्सूत्रेणैव भाण्डे निरुध्य तत् /
मासमात्रात्समुद्धृत्य छायायां शोषयेत्पुनः // र्रा_३,१९.२७ //
कण्डनं क्षालनं चैव पूर्ववत्कारयेच्छनैः /
भवन्ति तानि शुभ्राणि सम्यङ् मुक्ताफलानि वै // र्रा_३,१९.२८ //
{मुक्ताकरणम् (३)}
मुक्ताशुक्तिं समादाय जलशुक्तिमथापि वा /
घर्षयेत्पृष्ठभागं तु तस्य कार्ष्ण्यापनुत्तये // र्रा_३,१९.२९ //
ताः शुभ्राश्चूर्णयेच्छ्लक्ष्णम् ईडाक्षीरादिपूर्ववत् /
कारयेत्क्षालनान्तं च मौक्तिकानि भवन्ति वै // र्रा_३,१९.३० //
{मुक्ताकरणम् (४)}
सद्य उद्धृत्य मत्स्यस्य स्थूलस्य चक्षुषी हरेत् /
एकैकं बन्धयेद्वस्त्रे ईडाक्षीरैर्दिनं पचेत् // र्रा_३,१९.३१ //
छायायां शोषयेत्पश्चात् कण्डनं क्षालनं ततः /
कारयेत्पूर्ववत्तानि मौक्तिकानि भवन्ति वै // र्रा_३,१९.३२ //
{प्रवालकरणम् (१)}
दग्धशंखं च दरदं समं चूर्णं प्रकल्पयेत् /
प्रसूताया महिष्यास्तु पञ्चमे दिवसे हरेत् // र्रा_३,१९.३३ //
क्षीरं तेनैव तन्मर्द्यं यामैकं पूर्वचूर्णकम् /
वर्तुलां गुटिकां कृत्वा प्रोतयेत् ताम्रसूत्रके // र्रा_३,१९.३४ //
रम्भागर्भदलेनैव मध्यमांगुष्ठतर्जनी /
वेष्टयित्वा तु तैर्ग्राह्या गुलिकास्ताः पृथक् पृथक् // र्रा_३,१९.३५ //
आवर्त्यावर्त्य संस्थाप्या रंभापत्रैः प्रयत्नतः /
छायाशुष्काः शुभाः प्रोत्यास् ताम्रसूत्रेण वै पुनः // र्रा_३,१९.३६ //
मधुकं तप्ततैलाक्तं धूमेन स्वेदयेच्छनैः /
जायते पद्मरागाभं प्रवालं नात्र संशयः // र्रा_३,१९.३७ //
{प्रवालकरणम् (२)}
दग्धः शंखः ससिन्दूरं समांशं चूर्णयेत्ततः /
क्षीरैः सद्यःप्रसूताया एडाया मर्दयेद् दृढम् // र्रा_३,१९.३८ //
पूरयेच्च तृणोत्थे वा नाले वंशादिसंभवे /
सुपक्वे चान्नभाण्डे तु यवागूवर्जिते क्षिपेत् // र्रा_३,१९.३९ //
आच्छाद्य पच्यान्मन्दाग्नौ घटिकान्ते समुद्धरेत् /
प्रवाला नलिकागर्भे जायन्ते पद्मरागवत् // र्रा_३,१९.४० //
{हिङ्गुलकरणम्}
अशुद्धं पारदं भागं चतुर्भागं च टंकणम् /
उभौ क्षिप्त्वा लोहपात्रे क्षणं मृद्वग्निना पचेत् // र्रा_३,१९.४१ //
तस्मिन्मनःशिलाचूर्णं पारदाद्दशमांशतः /
क्षिप्त्वा चाल्यमयोदर्व्या ह्यवतार्य सुशीतलम् // र्रा_३,१९.४२ //
कृत्वाथ खण्डशः क्षिप्त्वा काचकूप्यां निरुध्य च /
वस्त्रमृत्तिकया सम्यक् काचकूपीं प्रलेपयेत् // र्रा_३,१९.४३ //
सर्वतो'ङ्गुलमानेन छायाशुष्कं तु कारयेत् /
वालुकायंत्रगर्भे तु द्विदिनं मृदुनाग्निना // र्रा_३,१९.४४ //
क्रमवृद्धाग्निना पश्चात्पचेद्दिवसपञ्चकम् /
सप्ताहात् तत् समुद्धृत्य हिंगुलं स्यान्मनोहरम् // र्रा_३,१९.४५ //
{सिन्दूरकरणम् (१)}
चिंचात्वग्भस्मपादांशं द्रुते नागे विनिक्षिपेत् /
पाचयेल्लोहजे पात्रे लोहदर्व्या निघर्षयेत् /
चण्डाग्निना दिनैकं तु सिन्दूरं जायते शुभम् // र्रा_३,१९.४६ //
{सिन्दूरकरणम् (२)}
रक्तशाखिन्यपामार्गकुटजस्य तु भस्मकम् /
चतुर्थांशं द्रुते नागे दत्त्वा मर्द्यं दिनद्वयम् // र्रा_३,१९.४७ //
पूर्ववल्लोहपात्रे तु सिन्दूरं जायते शुभम् // र्रा_३,१९.४८ //
{सिन्दूरकरणम् (३)}
भस्मना पूर्ववन्नागं शाकस्य वारिजस्य वा /
सिन्दूरं जायते दिव्यं यथेष्टं नात्र संशयः // र्रा_३,१९.४९ //
{सिन्दूरकरणम् (४)}
पलानां द्विशतं नागं द्रावयेल्लोहभाजने /
समूलवासकाभस्म पादांशं तत्र निक्षिपेत् // र्रा_३,१९.५० //
पीतवर्णं भवेद्यावत्तावत् पच्यात् प्रचालयेत् /
ततः सुशीतलं कृत्वा जलेन चालयेत्पुनः // र्रा_३,१९.५१ //
पलमात्रा वटी कृत्वा वासाभस्मोपरि क्षिपेत् /
छायाशुष्का समाहृत्य मृद्भाण्डे नूतने क्षिपेत् // र्रा_३,१९.५२ //
क्षिप्त्वा रुद्ध्वा पचेच्चुल्ल्यां निर्वाते तीव्रवह्निना /
छिद्रं कुर्याद् भाण्डवक्त्रे शलाकां लोहजां क्षिपेत् // र्रा_३,१९.५३ //
रक्तवर्णा यदा स्यात्सा तावत्पच्यात्परीक्षयेत् /
सिन्दूरं जायते दिव्यं सिद्धयोग उदाहृतः // र्रा_३,१९.५४ //
{सैन्धवकरणम्}
नवभाण्डे पलशतं सामुद्रलवणं क्षिपेत् /
निष्कं निष्कं सूतगंधौ क्षिप्त्वा चण्डाग्निना पचेत् // र्रा_३,१९.५५ //
द्वियामान्ते क्षिपेत्तस्मिंल्लोहनाराचकं यदि /
रक्तवर्णं भवेत्तद्वै तदा वह्निं निवारयेत् // र्रा_३,१९.५६ //
स्वभावशीतलं ग्राह्यं सिन्धूत्थं लवणं भवेत् // र्रा_३,१९.५७ //
{सुवर्चलकरणम्}
आरनालं पलैकं तु द्विनिष्कं च सुवर्चलम् /
माषैकं गंधकं पिष्ट्वा सर्वं पात्रे तु धारयेत् // र्रा_३,१९.५८ //
पलैकं सैंधवं तप्तं कृत्वा तत्र निषेचयेत् /
पुनस्ताप्यं पुनः सेच्यं द्रवो यावद्विशुष्यति /
सुवर्चलं भवेत्तावन् नात्र कार्या विचारणा // र्रा_३,१९.५९ //
{हिङ्गुकरणम् (१)}
हिङ्गुनागरमेकैकं लशुनस्य पलद्वयम् /
चतुष्पलं निम्बबीजं माषचूर्णं पलाष्टकम् // र्रा_३,१९.६० //
सर्वतुल्यां बिल्वमज्जाम् अजाक्षीरेण पेषयेत् /
तत्सर्वं बन्धयेद् गाढं सार्द्रगोचर्मगर्भतः /
पक्षत्रयं धान्यराशौ क्षिपेद्धिंगु भवेत्ततः // र्रा_३,१९.६१ //
{हिङ्गुकरणम् (२)}
बब्बूलवृक्षनिर्यासं सामुद्रलवणं तथा /
त्वग्वर्ज्यं च कणा तुल्यं मेषीक्षीरेण पेषयेत् // र्रा_३,१९.६२ //
अस्य पिण्डस्य पादांशं शुद्धहिंगु नियोजयेत् /
तत्सर्वं पूर्ववद्बद्धं चर्मणा दिवसत्रयम् // र्रा_३,१९.६३ //
निर्वाते लम्बितं रक्षेत् हिंगु स्याच्छुद्धहिंगुवत् // र्रा_३,१९.६४ //
{हिङ्गुकरणम् (३)}
पलैकैकं गुडं शुण्ठी द्विकं टंकणगुग्गुलुम् /
एरण्डबीजमज्जा च तुषवर्ज्यं पलद्वयम् // र्रा_३,१९.६५ //
निस्त्वङ्माषा पलद्वंद्वम् एकीकृत्य प्रपेषयेत् /
त्रिकर्षं हिङ्गु तन्मध्ये क्षिप्त्वा तोयेन लोलयेत् // र्रा_३,१९.६६ //
तत्सर्वं पूर्ववद्बद्ध्वा सप्ताहाद्धिङ्गुतां व्रजेत् // र्रा_३,१९.६७ //
{हिङ्गुकरणम् (४)}
द्विपले शुद्धहिंगु स्याद् एडाक्षीरं च विंशतिः /
गोधूममाषयोश्चूर्णं प्रत्येकं तु चतुष्पलम् // र्रा_३,१९.६८ //
अलाबुपात्रमध्यस्थं तत्सर्वं लोलितं क्षिपेत् /
छायाशुष्कं भवेत्तावद्यावद्धिंगु शुभं भवेत् // र्रा_३,१९.६९ //
{वङ्गकरणम् (१)}
धत्तूरबीजचूर्णं तु वज्रीक्षीरेण भावयेत् /
शोष्यं पेष्यं पुनर्भाव्यम् एवं घर्मे त्रिसप्तधा // र्रा_३,१९.७० //
तद्वाप्यं द्रुतनागस्य दशमांशेन दापयेत् /
ढालयेत्स्नुक्पयोमध्ये तद्वङ्गं जायते शुभम् /
भावयेद् रजनीमध्ये तद्बंगं जायते शुभम् // र्रा_३,१९.७१ //
{वङ्गकरणम् (२)}
भावयेद्रजनीचूर्णं वज्रीदुग्धेन सप्तधा /
तद्वापं दशमांशेन द्रुते नागे प्रदापयेत् // र्रा_३,१९.७२ //
तद्वापं द्रुतनागस्य दशमांशेन दापयेत् /
तत् ढाल्यं त्रिफलाक्वाथे पुनस्तद्वच्च वापयेत् // र्रा_३,१९.७३ //
टंकणं नवसारं च दत्त्वा सेच्यं नृमूत्रके /
द्रावितं च पुनर्ढाल्यं नृमूत्रे वङ्गतां व्रजेत् // र्रा_३,१९.७४ //
{अम्लवेतसकरणम्}
त्वग्बीजरहितं चिंचाफलं कांजिकसंयुतम् /
पक्त्वा कुर्याद्वस्त्रपूतं जम्बीराम्लं तु तत्समम् // र्रा_३,१९.७५ //
चाङ्गेरीमातुलिंगाम्लैर् यथाप्राप्तं समाहरेत् /
वस्त्रपूतं तु तत्सर्वं पचेत्पादावशेषितम् // र्रा_३,१९.७६ //
सौराष्ट्री तुत्थकासीसं त्रिक्षारं पटुपञ्चकम् /
मूलसारं च तुल्यांशं सर्वं चूर्णं विनिक्षिपेत् // र्रा_३,१९.७७ //
पूर्वपक्वे तु पादांशं पुनर्मृद्वग्निना पचेत् /
घनीभूतं भवेद् यावच्चट्टकेनैव चालयेत् /
अम्लवेतसमित्येतज्जायते शोभनं परम् // र्रा_३,१९.७८ //
{साहीकरणम्}
त्रिफला भृङ्गकोरण्टभल्लातकरवीरकम् /
बीजाम्रसममेतेषां समांशं बोलकज्जले // र्रा_३,१९.७९ //
क्षिप्त्वा मर्द्यं ताम्रपात्रे पञ्चाहाज्जायते मषी /
तालपत्त्रेषु भूर्जेषु लिख्यते परमं दृढम् // र्रा_३,१९.८० //
{घृतकरणम्}
नारिकेलात्फलरसं ग्राह्यं भागचतुष्टयम् /
तन्मध्ये घृतमेकं तु क्षिप्त्वा भाण्डे विलोलयेत् // र्रा_३,१९.८१ //
शतांशेन क्षिपेत्तस्मिन् रक्तशाकिनिमूलकम् /
मृद्वग्निना पचेत्किंचित् तत्सर्वं जायते घृतम् // र्रा_३,१९.८२ //
{घृतकरणम् (२)}
घृतं तोयं समं कृत्वा विंशत्यंशेन चुन्नकम् /
क्षिप्त्वा सर्वं तु मृद्भांडे क्षणं हस्तेन मर्दयेत् /
घृतं तज्जायते सर्वं न चाग्निं सहते क्वचित् // र्रा_३,१९.८३ //
{घृतकरणम् (३)}
मेषीमेदः पञ्चपलं तिलतैलं च तत्समम् /
पचेन्मृद्वग्निना तावद्यावत्फेनं निवर्तते // र्रा_३,१९.८४ //
द्विनिष्कं कांजिकं तस्मिन् क्षिप्त्वा वस्त्रेण चालयेत् /
पादांशं च घृतं तस्मिन् दद्यात्सर्वं घृतं भवेत् // र्रा_३,१९.८५ //
{घृतकरणम् (४)}
तिलतैलं विपच्यादौ यावत्फेनं निवर्तते /
गुग्गुलुं निक्षिपेत्तस्मिन् किंचिद्गंधनिवृत्तये // र्रा_३,१९.८६ //
विंशत्यंशेन तोयस्य क्षिप्त्वा चुन्नं विलोलयेत् /
जलतुल्यं पूर्वतैलं मिश्रयेत् तत्सुशीतलम् // र्रा_३,१९.८७ //
मर्दयेन्मृण्मये पात्रे हस्तेन क्षणमात्रकम् /
घनीभूते घृतं चार्धं क्षिप्त्वा सर्वं घृतं भवेत् // र्रा_३,१९.८८ //
{चन्दनकरणम्}
संछेद्य निम्बवृक्षं तु हस्तैकं रक्षयेदधः /
तस्य मूर्ध्नि बिलं कुर्यात्तत्रैव नवगुग्गुलुम् // र्रा_३,१९.८९ //
पूरयेत्तेन काष्ठेन बिलं रुद्ध्वाथ लेपयेत् /
संधिं मृल्लवणेनैव शुष्कं गजपुटे पचेत् // र्रा_३,१९.९० //
स्वभावशीतलं ग्राह्यं तन्मूलं चन्दनं भवेत् // र्रा_३,१९.९१ //
{कर्पूरकरणम्}
पलत्रयं पचेद् भक्तं सम्यग्राजान्नतण्डुलम् /
तद् भक्तं शीतलं कृत्वा गवां क्षीरैः प्रयत्नतः // र्रा_३,१९.९२ //
निष्कमात्रं च कर्पूरं क्षिप्त्वा तस्मिंश्च पेषयेत् /
शुष्कस्य वंशनालस्य स्थूलस्य तेन चोदरम् // र्रा_३,१९.९३ //
लेप्यमङ्गुलमानेन छायाशुष्कं च कारयेत् /
छित्त्वाथ कदलीपुष्पं तन्निर्यासेन पूरयेत् // र्रा_३,१९.९४ //
वंशनालं पुनर्वस्त्रखण्डे रुद्ध्वा च तन्मुखम् /
आतपे त्रिदिनं शोष्यं भूगर्ते निखनेत्ततः // र्रा_३,१९.९५ //
त्रिसप्ताहात् समुद्धृत्य शोषयित्वा समाहरेत् /
कर्पूरं तस्य गर्भस्थं रक्षेत्कर्पूरभाजने /
कर्पूरं जायते दिव्यं यथा बीजं न संशयः // र्रा_३,१९.९६ //
{जवादीयाङ्कस्तूरीकरणम्}
पनसस्यार्धं पक्वस्य बीजान्येकस्य खण्डयेत् /
नवभाण्डे विनिक्षिप्य निष्कं शुण्ठी पलं तथा // र्रा_३,१९.९७ //
चूर्णयित्वा क्षिपेत्तस्मिन् तत्सर्वं द्रवतां व्रजेत् /
तेन घृष्ट्वा क्षिपेत्तस्मिन् चतुर्निष्कं च चन्दनम् // र्रा_३,१९.९८ //
मृद्वग्नौ पाचयेत्तावद्यावद् आरक्ततां गतम् /
तच्छीतलं काचपात्रे क्षिप्त्वा तस्योपरि क्षिपेत् // र्रा_३,१९.९९ //
चम्पकं केतकीमल्लीजातीपुष्पाणि तत्पुनः /
दिनं शुभ्रपटे बद्ध्वा मुखं तस्यैव रक्षयेत् // र्रा_३,१९.१०० //
ततः पुष्पाणि संत्यक्त्वा कस्तूरीं माषमात्रकाम् /
माषैकं शुद्धकर्पूरे तस्मिन्नेव विनिक्षिपेत् // र्रा_३,१९.१०१ //
निक्षिपेद्विंशदंशेन सम्यग्जावादिकामपि /
तत्सर्वं मथितं पूर्वं सम्यग्जावादिभाजने // र्रा_३,१९.१०२ //
वेष्टयेन्मल्लिकापुष्पैस्तद्भांडं दिवसत्रयम् /
सम्यग्भवति जावादि वर्णैः परिमलैरपि // र्रा_३,१९.१०३ //
{कस्तूरीकरणम्}
मधूकतैलं तैलं वा तिलोत्थं पलपञ्चकम् /
मुण्डीद्रावं दशपलं सर्वमेकत्र योजयेत् // र्रा_३,१९.१०४ //
मल्लिका मालती जाती केतकी शतपत्त्रिका /
अन्यानि च सुगन्धीनि पुष्पाणि तत्र निक्षिपेत् // र्रा_३,१९.१०५ //
दिनैकं मुद्रितं रक्षेत् पुष्पं निष्पीड्य संत्यजेत् /
सिक्थकं विंशतिर्निष्कान् क्षिप्त्वा तस्मिन्पचेच्छनैः // र्रा_३,१९.१०६ //
यावत्तैलावशेषं स्यात् कर्पूरं चार्धनिष्ककम् /
निष्कं मार्जारजावादिं क्षिप्त्वा तदवतारयेत् // र्रा_३,१९.१०७ //
अन्यपात्रे विनिक्षिप्य शीतलं तत्पुनः पचेत् /
क्षणमात्रात्तदुत्तार्य क्षिपेज्जावादि भाजने // र्रा_३,१९.१०८ //
सान्द्रं भवति तत्सर्वं यथा बीजं न संशयः /
पुष्पाणि बकुलस्यैव रत्नमालां समं समम् // र्रा_३,१९.१०९ //
तच्चूर्णमिक्षुदण्डस्य कृतनालस्य चोदरे /
क्षिप्त्वा तस्य मुखं रुद्ध्वा तन्मज्जाभिर्मृदा पुनः // र्रा_३,१९.११० //
पुटेत् तृणाग्निना तावद्यावद्गंधो न दह्यते /
द्रवन्ति तानि पुष्पाणि मुखं भित्त्वा द्रवं हरेत् // र्रा_३,१९.१११ //
कस्तूरीचर्म निर्लोमं मुस्तातुल्यं विचूर्णयेत् /
चूर्णस्य दशमांशेन सम्यक् कस्तूरिकां क्षिपेत् // र्रा_३,१९.११२ //
पूर्वद्रावेण तत्सर्वं पेषितं गोलकीकृतम् /
कस्तूरीमदनाकारा किंचित्कार्या प्रयत्नतः // र्रा_३,१९.११३ //
तत्सर्वं छायया शोष्यं मदना रक्षयेत्पृथक् /
गुटिकाः खण्डशः कृत्वा मदनैः सह मिश्रयेत् /
कस्तूरीचर्मणा बद्ध्वा सम्यङ् मृगमदो भवेत् // र्रा_३,१९.११४ //
{कुण्कुमकरणम् (१)}
नारिकेलकपालं वा घृष्टं वा निम्बकाष्ठकम् /
यत्किंचिच्छुभ्रकाष्ठं वा तोयेन सह कारयेत् // र्रा_३,१९.११५ //
तत्पादं रजनी चाथ तस्मिन्मध्ये विनिक्षिपेत् /
गैरिकं वा रजन्यर्धं तत्सर्वं कुंकुमं भवेत् // र्रा_३,१९.११६ //
{कुङ्कुमकरणम् (२)}
पालाशपुष्पजं क्वाथं घर्मे धार्यं तु खर्परे /
विंशत्यंशं क्षिपेत्तस्मिन् पेषितं शुभ्रतण्डुलम् // र्रा_३,१९.११७ //
तण्डुलार्धं तथा चुन्नं सर्वं काष्ठेन लोलयेत् /
घनीभूतं भवेद्यावत्तावद् घर्मे प्रचालयेत् /
ततस्तेनैव वटिकाः कृत्वा स्युः कुङ्कुमोपमाः // र्रा_३,१९.११८ //
{कुङ्कुमकरणम् (३)}
पालाशपुष्पपादांशं सम्यक्शुभ्रं च तण्डुलम् /
पिष्ट्वाथ वटिकाः कार्या शोष्याः स्युः कुंकुमोपमाः // र्रा_३,१९.११९ //
{दिव्यधूप (१)}
क्रमात् तरगुणं कुर्यात्कस्तूरी शशिकुङ्कुमम् /
नखमांसी सर्जरसमुस्ता कृष्णागुरुः सिता // र्रा_३,१९.१२० //
चन्दनं च दशैतानि चूर्णितानि विमिश्रयेत् /
चूर्णतुल्यैर्गुग्गुलुभिः सर्वमेकत्र कुट्टयेत् // र्रा_३,१९.१२१ //
स्तोकं स्तोकं क्षिपेत्तैलं शिलायां लोहमुष्टिना /
दिनमेकं प्रयत्नेन वर्तिकां तेन कारयेत् // र्रा_३,१९.१२२ //
तदग्रज्वलितं कुर्याज्ज्वालां निवार्य तत्क्षणात् /
देवानां दिव्यधूपो'यं मन्त्राणां साधने हितः // र्रा_३,१९.१२३ //
{दिव्यधूप (२)}
पाषाणभेदचूर्णं तु गुग्गुलुं च पलं पलम् /
मांसी मुस्ता नखं बोलचन्दनागुरुवालकम् // र्रा_३,१९.१२४ //
लाक्षागुडं सर्जरसं सिताकर्पूरसंयुतम् /
प्रति निष्कद्वयं चूर्ण्य कस्तूरी कुंकुमं तथा // र्रा_३,१९.१२५ //
माषैकैकं क्षिपेत्तस्मिन् सर्वं कुट्याद् उलूखले /
तिलतैलं क्षिपेत् किंचिल् लोहदण्डेन तद् दृढम् // र्रा_३,१९.१२६ //
यामैकं कुट्टयेत्सिद्धो दिव्यो धूपः शिवोदितः /
देवादेवाकरो देयः पूर्ववद्वर्तकीकृतः /
सर्वसौभाग्यजनकः सर्वमन्त्रो'घनायकः // र्रा_३,१९.१२७ //
{पुष्पद्रुति}
वज्रीक्षीरेण संयुक्तं शुद्धं वस्त्रं पुनः पुनः /
आतपे शोषितं कुर्यादित्येवं दिनसप्तकम् // र्रा_३,१९.१२८ //
जातीपुष्पपलैकं तु निष्कं चूर्णितटंकणम् /
क्षौद्रं निष्कत्रयं योज्यं सर्वमेकत्र लोलयेत् // र्रा_३,१९.१२९ //
मृत्पात्रे धारयेद् घर्मे रम्ये वा काचभाजने /
आच्छादयेत्तु वस्त्रेण जलसिक्तेन तत्क्षणात् // र्रा_३,१९.१३० //
द्रवन्ति तानि पुष्पाणि युञ्ज्याद्योगेषु तद्द्रवम् /
अनेनैव प्रकारेण पुष्पाणां च पृथक् पृथक् /
द्रुतिः कार्या सुगन्धानां गंधवादेषु योजयेत् // र्रा_३,१९.१३१ //
{धान्यवृद्धिकरणम् (१)}
मन्दारमूलमार्द्रायां भरण्यां वा कुशोद्भवम् /
ऊर्ध्वं संग्राह्य यत्नेन धवमाल्ये विनिक्षिपेत् // र्रा_३,१९.१३२ //
प्रवातातिमुखं यत्तु तत्काष्ठं तु समाहरेत् /
धान्यस्य राशिगं कुर्याद्धान्यवृद्धिकरं परम् // र्रा_३,१९.१३३ //
{धान्यवृद्धिकरणम् (२)}
कृकलासस्य वामाक्षि हेम्नावेष्ट्याभिमन्त्रितम् /
धान्यराशौ विनिक्षिप्य धान्यवृद्धिकरं परम् // र्रा_३,१९.१३४ //
{धनधान्यवृद्धिकरणम् (३)}
तस्यैव दक्षिणं नेत्रं हेम्नावेष्ट्य ततः क्षिपेत् /
यस्मिन्कस्मिन्भवे द्रव्ये धान्ये वा वृद्धिकारकम् // र्रा_३,१९.१३५ //
{द्रव्यादिवृद्धिकरणम्}
कृष्णचित्रकमूलं तु क्षिप्तं यस्मिन् सुवस्तुनि /
तत्सर्वं चाक्षयं नित्यं व्ययीकृत्य न क्षीयते // र्रा_३,१९.१३६ //
धनं धान्यं घृतं तैलं सुवर्णं नवरत्नकम् /
यत्किंचिद् द्रव्यजातं तदक्षय्यं तिष्ठति ध्रुवम् // र्रा_३,१९.१३७ //
{धान्यवृद्धिकरणम् (४)}
मूलं सुश्वेतगुंजाया जलमध्ये विनिक्षिपेत् /
तन्मूलं धान्यराशौ च क्षिप्त्वा मन्त्रविधानतः // र्रा_३,१९.१३८ //
तद्धान्यं वर्धते नित्यं भक्ष्यमाणं सहस्रशः /
मन्त्रखण्डे यथा प्रोक्तं गुञ्जामूलस्य साधनम् /
तथैवात्र प्रकर्तव्यं सिद्धिर्भवति नान्यथा // र्रा_३,१९.१३९ //
आदौ सर्वदिशान्तरेषु गमनं कृत्वा गुरोः संमुखात् प्राप्तं भक्तिबलेन युक्तिविधिना सारातिसारं महत् /
तत्सर्वं धनवर्धनं निगदितं भूयिष्ठमध्वां क्वचिद् भूपानां विदुषां महामतिमतां विद्वान् भवेत् पालनैः // र्रा_३,१९.१४० //


र्रा, ३, २०
साङ्गोपाङ्गम् अनेकयोगनिचयं सारं वरं चोद्धृतं युक्तं पारदबन्धनं मृदुहठात् दृष्टं परं यन्मया /
तत्सर्वं सुगमं प्रवच्मि सहसा सिद्धाननादागतं प्रत्यक्षानुभवेन वार्तिकगणैः साम्राज्यदं वीक्ष्यतात् // र्रा_३,२०.१ //
{पारदबन्धन (१)}
शुद्धपारदभागैकं टङ्कणेन समं समम् /
मर्दयेत्त्रिफलाक्वाथैर्नरमूत्रैर्युतैस्ततः // र्रा_३,२०.२ //
कर्षांशा गुलिकाः कृत्वा माषचूर्णैर्जलान्वितैः /
सूतादृष्टगुणैर्लिप्त्वा छायाशुष्कां धमेद् दृढम् // र्रा_३,२०.३ //
कोष्ठीयन्त्रे वंकनाले किट्टं भित्त्वा समाहरेत् /
रसो'सौ वर्तुलाकारः षण्डबद्धो भवत्यलम् // र्रा_३,२०.४ //
{पारदबन्धनम् (२)}
आरण्यमल्लिकाद्रावैर्मूषां कन्याद्रवैश्च वा /
द्रवैर्हरिणखुर्या वा नरमूत्रयुतं रसम् // र्रा_३,२०.५ //
त्रिदिनं मर्दयेत्खल्वे मूत्रं दत्त्वा पुनः पुनः /
तद्वटीं माषपिष्टेन लिप्त्वा धाम्यं च पूर्ववत् // र्रा_३,२०.६ //
तद्वत्सूतो भवेद्बद्धस्तच्छोध्यं काचटंकणैः // र्रा_३,२०.७ //
{पारदबन्धनम् (३)}
मर्कटीमूलजद्रावैः पारदं मर्दयेद्दिनम् /
मर्कटीमूलजे पिण्डे क्षिपेत्तन्मर्दितं रसम् // र्रा_३,२०.८ //
तत्पिण्डे वज्रमूषायां रुद्ध्वा तीव्राग्निना धमेत् /
जायते खोटबद्धो'यं सर्वकार्यकरक्षमः // र्रा_३,२०.९ //
{पारदबन्धनम् (४)}
अर्कमूलं रविक्षीरैः पिष्ट्वा मूषां घनं क्षिपेत् /
तन्मध्ये जारितं सूतं क्षिप्त्वा रुद्ध्वाथ रोधयेत् // र्रा_३,२०.१० //
मृण्मये संपुटे तं च निरुन्ध्याल्लोहसंपुटे /
ततो गजपुटे पच्यात् पारदो बन्धमाप्नुयात् // र्रा_३,२०.११ //
{पारदबन्धनम् (५)}
जलकुम्भ्या द्रवैः सूतं मर्दयेद्दिवसत्रयम् /
जलकुम्भ्या दलैर्मूषां कृत्वा तत्र क्षिपेत्तु तत् // र्रा_३,२०.१२ //
रुद्ध्वा तां वज्रमूषायां छायाशुष्कां पुटेल्लघु /
उत्पलैकैकवृद्ध्या तु विंशद्वारं पुटैः पचेत् // र्रा_३,२०.१३ //
ततो गजपुटं देयं सम्यग्बद्धो भवेद्रसः // र्रा_३,२०.१४ //
{पारदबन्धनम् (६)}
एकवीराद्रवैर्मर्द्यं त्रिदिनं शुद्धपारदम् /
एकवीराकन्दकल्कैर्वज्रमूषां प्रलेपयेत् /
तस्यां पूर्वरसं रुद्ध्वा ध्माते बद्धो भवेद्रसः // र्रा_३,२०.१५ //
{पारदबन्धनम् (७)}
आरक्तक्षीरकंदोत्थद्रवैस्त्रीन् स्तन्यसंयुतैः /
त्रिदिनं पारदं मर्द्यं वज्रकंदद्रवैस् त्र्यहम् // र्रा_३,२०.१६ //
क्षीरकंदस्य कल्केन वज्रमूषां प्रलेपयेत् /
तत्र पूर्वरसं रुद्ध्वा ध्माते बद्धो भवेद्रसः // र्रा_३,२०.१७ //
{पारदबन्धनम् (८)}
कृत्वा ताम्रमयं चक्रं विस्तीर्णं चतुरङ्गुलम् /
उन्नतं चाङ्गुलीकं तु सुदृढं वर्तुलं समम् // र्रा_३,२०.१८ //
गंधकं पारदं तुत्थं कुर्यात्खल्वेन कज्जलीम् /
तत्कज्जलं ताम्रतुल्यं मूषामध्ये विनिक्षिपेत् // र्रा_३,२०.१९ //
तं चक्रं मूषिकावक्त्रे दत्त्वा रुद्ध्वाथ शोषयेत् /
तं पचेद्धण्डिकायंत्रे द्वियामं लघुवह्निना // र्रा_३,२०.२० //
उद्धृत्य ग्राहयेच्चक्राद्रसराजं पुनः पुनः /
तत्तुल्यं टंकणं काचमूर्ध्वाधस्तस्य दापयेत् // र्रा_३,२०.२१ //
अंधमूषागतं धाम्यमेवं वारत्रये कृते /
रसेन्द्रो जायते बद्धो ह्यक्षीणो नात्र संशयः // र्रा_३,२०.२२ //
{पारदबन्धनम् (९)}
शुद्धसूतं समं गंधं द्वाभ्यां तुल्यं च तालकम् /
मर्द्यमुन्मत्तकद्रावैः खल्वे यामचतुष्टयम् // र्रा_३,२०.२३ //
पातयेत्पातनायंत्रे दिनैकं मन्दवह्निना /
ऊर्ध्वलग्नमधःस्थं च तत्सर्वं तु समाहरेत् // र्रा_३,२०.२४ //
मर्द्यम् उन्मत्तकद्रावैर् दृढं यामचतुष्टयम् /
तद्गोलं पूर्ववत्पाच्यं पुनरादाय मर्दयेत् // र्रा_३,२०.२५ //
पुनः पाच्यं पुनर्मर्द्यम् ऊर्ध्वाधःस्थं प्रयत्नतः /
सर्वं यावदधो भाण्डे तिष्ठते तावतावधिः // र्रा_३,२०.२६ //
तत्सर्वं पूर्ववन्मर्द्यं गोलं कृत्वाथ शोषयेत् /
सम्यक् संपेषयेदम्लैर्नलिकं कुष्ठमेव च // र्रा_३,२०.२७ //
पीताञ्जनं वा पेष्यं च तेन गोलं प्रलेपयेत् /
वज्रमूषोदरे चाथ तेन कल्केन लेप्य वै // र्रा_३,२०.२८ //
गोलकं तापयेत्तत्र वंकनालेन तं धमन् /
खोटबद्धो भवेत्साक्षात् तीव्रधामानलेन तु // र्रा_३,२०.२९ //
{पारदबन्धनम् (१०)}
पलं सूतं पलं नागं द्वाभ्यां तुल्या मनःशिला /
पूर्ववत्क्रमयोगेन खोटबद्धो भवेद्रसः // र्रा_३,२०.३० //
{पारदबन्धनम् (११)}
नागं तारं समं द्राव्यं तच्चूर्णं पलमात्रकम् /
शुद्धसूतं पलैकं च सर्वतुल्या मनःशिला /
पूर्ववत्क्रमयोगेन खोटबद्धो भवेद्रसः // र्रा_३,२०.३१ //
{मेर्चुर्य्:: बन्धन}
पलं सूतं पलं तारं पिष्टमम्लेन केनचित् /
द्वाभ्यां तुल्या शिला योज्या पूर्वयोगेन पाचयेत् // र्रा_३,२०.३२ //
{मेर्चुर्य्:: बन्धन}
तारवत् स्वर्णपिष्टीं च गंधकेन च पूर्ववत् // र्रा_३,२०.३३ //
{मेर्चुर्य्:: बन्धन}
कृष्णाभ्रकस्य सत्वं च तीक्ष्णं कांतं च हाटकम् /
शुल्बं तारं च माक्षीकं समं सूक्ष्मं विचूर्णयेत् /
वज्रमूषागतं रुद्ध्वा ध्माते खोटं भवेत्तु तत् // र्रा_३,२०.३४ //
{मेर्चुर्य्:: बन्धन}
श्वेताभ्रकस्य सत्वं च तारं तीक्ष्णं च माक्षिकम् /
समं चूर्ण्य कृतं खोटं खोटांशं शुद्धसूतकम् // र्रा_३,२०.३५ //
हरितालं द्वयोस्तुल्यं सूक्ष्मं मर्द्यं च पूर्ववत् /
महदग्निगतं ध्मातं खोटं भवति तद्रसम् // र्रा_३,२०.३६ //
{मेर्चुर्य्:: बन्धन}
पारदं गंधकं तुल्यं मर्द्यं कन्याद्रवैर्दिनम् /
तद्गोलं द्विगुणं गंधं दत्त्वा मूषाधरोत्तरम् // र्रा_३,२०.३७ //
रुद्ध्वा संधिं विशोष्याथ कोष्ठीयन्त्रे दृढं धमन् /
तत्सूतं जायते खोटं गन्धबद्धमिदं भवेत् // र्रा_३,२०.३८ //
{मेर्चुर्य्:: बन्धन}
पञ्चाङ्गं राजवृक्षस्य क्वाथमष्टावशेषितम् /
तद्द्रवं तु रसे क्षिप्त्वा पाच्यं यामद्वयं शुभम् // र्रा_३,२०.३९ //
चोवाबद्धो भवत्येष खोटो वै सर्वकार्यकृत् // र्रा_३,२०.४० //
{मेर्चुर्य्:: बन्धन}
चन्द्रवल्ल्या द्रवैर्मर्द्यं त्रिदिनं शुद्धपारदम् /
टंकणेन तु संयोज्य वटिकां कारयेद् बुधः /
कोष्ठयन्त्रगतं ध्मातं खोटबद्धो भवेद्रसः // र्रा_३,२०.४१ //
{मेर्चुर्य्:: बन्धन}
भल्लातकानां तैलान्तः पलमेकं क्षिपेद्रसम् /
यावत्तैलं पचेत्तावद् रविक्षीरं क्षिपन् क्षिपन् // र्रा_३,२०.४२ //
घट्टयेल्लोहदण्डेन खोटबद्धो भवेद्रसः // र्रा_३,२०.४३ //
{... पारदबन्धनम् (२०)}
द्रवैः समूलकार्पास्यास्त्रिदिनं मर्दयेत्समम् /
टंकणेन पादांशेन वटिकाः कारयेल्लघु // र्रा_३,२०.४४ //
वल्मीकमृत्तिकामाषगोधूमानां च चूर्णकम् /
समं मर्द्योदकेनैव मूषां तेनैव कारयेत् // र्रा_३,२०.४५ //
तदन्तर्मर्दितं सूतं वटीं क्षिप्त्वा धमेद् दृढम् /
खोटबद्धो भवेत्सो'पि अंधमूषागतो रसः // र्रा_३,२०.४६ //
{पारदबन्धनम् (२१)}
रसं पञ्चगुणं चैव द्विगुणं श्वेतटंकणम् /
श्वेतवातारितैलानां मज्जामश्वस्य कोमला // र्रा_३,२०.४७ //
त्रिदिनं मर्दयेत्खल्वे नरमूत्रेण साधकः /
ततो गोधूमचूर्णं तु क्षिप्त्वा कुर्याद्वटीः शुभाः // र्रा_३,२०.४८ //
विशोष्याथ धमेत्पश्चात् काचटंकणयोगतः /
खोटबद्धो भवेत्सूतस्तेजस्वी सर्वकार्यकृत् // र्रा_३,२०.४९ //
{पारदभस्म (१)}
कर्कोटी लाङ्गलीकंदद्रवैर्मर्द्यं दिनत्रयम् /
वंध्याकर्कोटकीकंदे तं रसं तु निवेशयेत् // र्रा_३,२०.५० //
कंदबाह्ये मृदा लेप्यं सर्वतो'ङ्गुलमात्रकम् /
शुष्कं तुषपुटे पच्यात् त्रिदिनं परिवर्तयन् // र्रा_३,२०.५१ //
समुद्धृत्य पुनर्मर्द्यं पूर्वकंदद्रवैस् त्र्यहम् /
पूर्ववत्पुटपाकेन पारदो जायते मृतः // र्रा_३,२०.५२ //
{पारदभस्म (२)}
हंसपाद्या द्रवैर्मर्द्यं सप्ताहं शुद्धपारदम् /
क्षीरकंदोदरान्तर्वै क्षिप्त्वा कंदं मृदा लिपेत् // र्रा_३,२०.५३ //
करीषाग्नौ दिनं पच्यात्पूर्ववन्मर्दयेत्पुनः /
कंदे क्षिप्त्वा पचेत्तद्वत्ततो मर्द्यं च पूर्ववत् // र्रा_३,२०.५४ //
क्षीरकंदोदरे रुद्ध्वा मृदा लिप्तं च शोषयेत् /
सम्यग्गजपुटे पच्यात् मृतो भवति निश्चितम् // र्रा_३,२०.५५ //
{पारदभस्म (३)}
हंसपादीक्षीरकंदद्रवैर्मर्द्यं दिनत्रयम् /
रसं तत्क्रौञ्चपादान्तः क्षिप्त्वा पादं मृदा लिपेत् // र्रा_३,२०.५६ //
करीषाग्नौ दिनं पच्यान्मर्द्यात् पूर्वद्रवैस् त्र्यहम् /
दिनं तद्वत्पुटे पच्यात्पुनर्मर्द्यं च पाचयेत् /
जायते भस्मसूतो'यं सर्वकार्यकरक्षमः // र्रा_३,२०.५७ //
{मुखकरणम्; सिल्वेर्, चोप्पेर्, लेअद् => गोल्द्}
उक्तानां खोटबद्धानां मुखं कुर्यात्तदुच्यते /
वचा चण्डालिनीकंदं ब्रह्मदण्डीयमूलकम् // र्रा_३,२०.५८ //
गंधकं टंकणं तुल्यं भानुदुग्धेन पेषयेत् /
चणमात्रां वटीं कृत्वा पूर्वसूते द्रुते क्षिपेत् // र्रा_३,२०.५९ //
एकाम् एकां धमन्नेव वटिकासप्तकं क्रमात् /
ग्रसते सर्वलोहानि यथेष्टानि न संशयः // र्रा_३,२०.६० //
ग्रासो देयो यथाशक्त्या पूर्ववन्मारयेत्पुनः /
मुखं बद्ध्वा नियुञ्जीत तारे ताम्रे भुजंगमे // र्रा_३,२०.६१ //
तत्सर्वं जायते स्वर्णं वेधो दशगुणो मतः /
सिद्धयोगः समाख्यातः सम्यग्दृष्ट्वा गुरोर्मुखात् // र्रा_३,२०.६२ //
{चोप्पेर् => गोल्द्}
सूताभ्रं गंधकं शुद्धं तृणज्योतोयमूलकम् /
तत्सर्वं मातुलिंगाम्लैर् दिनम् एकं समं समम् // र्रा_३,२०.६३ //
शुद्धानि ताम्रपत्राणि तेन कल्केन लेपयेत् /
रुद्ध्वा गजपुटे पच्यात्पुनरुत्थाप्य लेपयेत् // र्रा_३,२०.६४ //
एवं पुटत्रये पक्वं तत्ताम्रं कांचनं भवेत् // र्रा_३,२०.६५ //
{चोप्पेर् => गोल्द्}
रक्तस्नुहीपयोभिश्च ताम्रपत्राणि लेपयेत् /
कारयेदग्नितप्तानि तस्मिन् क्षीरे निषेचयेत् // र्रा_३,२०.६६ //
इत्येवं सप्तधा कुर्याल्लेपतापनिषेचनम् /
समावर्त्य तु तत्ताम्रं दिव्यं भवति कांचनम् // र्रा_३,२०.६७ //
{चोप्पेर्, लेअद्, सिल्वेर् => गोल्द्}
रसकं दरदं गंधं गगनं कुनटी समम् /
आरक्तस्नुक्पयोभिस्तन्मर्दयेद्दिवसत्रयम् // र्रा_३,२०.६८ //
तेन वेध्यं द्रुतं ताम्रं नागं वा तारमेव वा /
सहस्रांशेन तद्दिव्यं सुवर्णं जायते ध्रुवम् // र्रा_३,२०.६९ //
{नागस्य स्वर्णम्}
रक्तस्नुहीभवैः क्षीरै रजनीं मर्दयेत् त्र्यहम् /
तेन नागस्य पत्राणि प्रलिप्तानि पुटे पचेत् /
पुनर्लेप्यं पुनः पाच्यं सप्तधा कांचनं भवेत् // र्रा_३,२०.७० //
{चोप्पेर् => लेअद्}
पद्मिनीपत्रपुष्पाभा विज्ञेया स्थलपद्मिनी /
भङ्गे रक्तं स्रवेत्क्षीरं ज्ञात्वा तामुद्धरेत्ततः // र्रा_३,२०.७१ //
पारदं गंधकं तालं माहिषी कुनटी समम् /
पूर्वोक्तपद्मिनीयुक्तं मर्दयेद्दिनसप्तकम् /
तेन शुल्बं भवेत्स्वर्णं सहस्रांशेन वेधितम् // र्रा_३,२०.७२ //
{तारबीजकल्कः}
नागं बंगं तीक्ष्णसारं तारं च क्रमश उत्तरम् /
पञ्चानां तु समं ताम्रं सर्वं मूषागतं धमेत् // र्रा_३,२०.७३ //
प्रकटं वंकनालेन यावत्तारावशेषितम् /
तत्तारं पद्मरागाभं जायते द्रावयेत्पुनः // र्रा_३,२०.७४ //
वेध्यं रसकसत्वेन पञ्चमांशेन यत्नतः /
तद् भवेत्कांचनं दिव्यं सिद्धयोग उदाहृतः // र्रा_३,२०.७५ //
{तिन् => सिल्वेर्}
रक्तचित्रकपञ्चाङ्गं छायाशुष्कं विचूर्णयेत् /
तद्वापं द्रुतबंगस्य रुद्ध्वा रुद्ध्वा त्रिवारकम् // र्रा_३,२०.७६ //
देयं तज्जायते तारं शंखकुन्देन्दुसन्निभम् // र्रा_३,२०.७७ //
{चोप्पेर् => गोल्द्}
रक्तचित्रकमूलं तु कांजिकं शुद्धपारदम् /
कङ्गुणीतैलसंयुक्तं सर्वं कल्कं प्रलेपयेत् // र्रा_३,२०.७८ //
ताम्रपत्राणि तप्तानि तस्मिन् सिञ्चेत्त्रिसप्तधा /
एतत्ताम्रं द्विषड्भागं तारं षोडशभागकम् // र्रा_३,२०.७९ //
एकीकृत्य समावर्त्य तेन पत्राणि कारयेत् /
रक्तचित्रकमूलानि भल्लाततैलपेषितम् // र्रा_३,२०.८० //
अनेन पूर्वपत्राणि प्रलिप्तानि पुटे पचेत् /
एवं त्रिसप्तधा कुर्याद् दिव्यं भवति काञ्चनम् // र्रा_३,२०.८१ //
{चोप्पेर् => गोल्द्}
नागिनीकन्दसूतेन्द्ररक्तचित्रकमूलकम् /
पिष्ट्वा तेनैव पत्राणि पूर्वोक्तानि प्रलेपयेत् /
तद्वत्पच्यात्पुटैरेवं दिव्यं भवति कांचनम् // र्रा_३,२०.८२ //
{चोप्पेर् => गोल्द्}
ज्योतिष्मतीभवैस्तैलैस्ताम्रकुम्भं प्रपूरयेत् /
मुखं रुद्ध्वा क्षिपेद्भूमौ पृष्ठे तुषपुटं सदा // र्रा_३,२०.८३ //
एवं षण्मासपर्यन्तं पुटयेदुद्धरेत् क्रमात् /
बहिस्तुषपुटे पच्यात्त्रिदिनं तद्दिवनिशम् // र्रा_३,२०.८४ //
तत्ताम्रं हाटकं तुल्यं समावर्तं तु कारयेत् /
क्षिप्ते ज्योतिष्मतीतैले सर्वं भवति कांचनम् // र्रा_३,२०.८५ //
{चोप्पेर् => गोल्द्}
क्षीरकन्दभवे क्षीरे तप्तं ताम्रं निषेचयेत् /
शतवारं प्रयत्नेन तत्ताम्रं कांचनं भवेत् // र्रा_३,२०.८६ //
{सिल्वेर् => गोल्द्}
गंधकं रसकं ताप्यं पारदं रक्तचन्दनम् /
मर्द्यं रुदन्तिकाद्रावैरविच्छिन्नं दिनत्रयम् // र्रा_३,२०.८७ //
तेन तारस्य पत्राणि लिप्त्वा रुद्ध्वा पुटे पचेत् /
इत्येवं सप्तधा कुर्यात् दिव्यं भवति कांचनम् // र्रा_३,२०.८८ //
{चोप्पेर् => गोल्द्}
कृष्णाया वाथ पीताया देवदाल्या फलद्रवम् /
विष्णुक्रान्ताद्रवं तुल्यं कृत्वा तेनैव मर्दयेत् // र्रा_३,२०.८९ //
सप्ताहं पारदं शुद्धं ततस्ताम्रं प्रलेपयेत् /
रुद्ध्वा गजपुटे पच्यात्ततस्तीव्राग्निना धमेत् // र्रा_३,२०.९० //
दशांशं तद्रसं क्षिप्त्वा दिव्यं भवति कांचनम् // र्रा_३,२०.९१ //
{सोफ़्तेनिन्ग् ओफ़् फ़िस्सुरेद् मिनेरल्स्}
वसुभट्टरसेनाथ त्रिधा सिञ्चेत् सुतापितम् /
लोणवत्स्फुटितो धातुर्मृदुः स्यात् सिक्थको यथा // र्रा_३,२०.९२ //
{तिन् => सिल्वेर्}
देवदाल्या फलं मूलम् ईश्वरीफलजद्रवम् /
पिष्ट्वा तत्कल्कवापेन द्रुतं बंगं दृढं भवेत् // र्रा_३,२०.९३ //
भूयो भूयस् त्वयं वाप्यस्तारं भवति शोभनम् // र्रा_३,२०.९४ //
{चोप्पेर् => गोल्द्}
कृष्णपक्षे चतुर्दश्यामष्टम्यां ग्रहणे'थवा /
नृकपाले श्वेतगुंजां वापयेच्छुद्धभूमिषु // र्रा_३,२०.९५ //
सेचयेत्सलिलं नित्यं यावत्फलवती भवेत् /
मन्त्रपूजां ततः कृत्वा पुष्ये ग्राह्य फलानि वै // र्रा_३,२०.९६ //
शुद्धताम्रपलं श्वेतं विंशत्युत्तरकं शतम् /
एकैकं पूर्वबीजानां सम्यग्रुद्ध्वा धमेद् दृढम् // र्रा_३,२०.९७ //
तत्ताम्रं जायते तारं शंखकुन्देन्दुसन्निभम् /
तारं तज्जायते स्वर्णं सुशुद्धा बद्धरीतिका // र्रा_३,२०.९८ //
{चोप्पेर् => सिल्वेर्}
भूनागानां रसैर्मर्द्यं शुद्धं तालं दिनावधि /
तत्पिण्डं हण्डिकामध्ये तालकांशं निरोधयेत् // र्रा_३,२०.९९ //
ताम्रपत्राणि तत्पश्चात् ढङ्कणेन निरुध्य च /
हंडिका भस्मना पूर्या रुद्ध्वा चण्डाग्निना पचेत् // र्रा_३,२०.१०० //
पञ्चयामात्समुद्धृत्य निष्कटंकणसंयुतम् /
मूकमूषागतं धाम्यं गुटिकां तां समुद्धरेत् // र्रा_३,२०.१०१ //
स्वांगशीतं समाहृत्य मूषायां प्रकटं धमेत् /
वारत्रयं क्षिपेत्तस्मिन् वटिकां वेधनान्मुखम् // र्रा_३,२०.१०२ //
मुखं तस्य भवेत्तीव्रं शुद्धं बंगं द्रवत्यलम् /
यदा न ग्रसते तस्माद्वटी देया पुनः पुनः // र्रा_३,२०.१०३ //
जीर्णे शतगुणे वङ्गे ततरताम्रस्य दापयेत् /
द्रुतस्य शतभागेन तत्तारं जायते शुभम् // र्रा_३,२०.१०४ //
{नागमुखकरणम्}
गंधकं धूमसारं च फट्करी टंकणं समम् /
एरण्डबीजमज्जापि सर्वेषां द्विगुणा भवेत् // र्रा_३,२०.१०५ //
भूनागाः सर्वतुल्याः स्युः सर्वमेकत्र मर्दयेत् /
चणमात्रा वटीः कार्या ख्यातेयं वडवामुखा // र्रा_३,२०.१०६ //
शुद्धनागं द्रुतं क्षेप्यं तैले एरण्डके पुनः /
द्राव्यं द्राव्यं पुनः क्षेप्यं यावद्वारं शृतं भवेत् // र्रा_३,२०.१०७ //
पुनस्तस्मिन्द्रुते देया वटिका वडवामुखा /
द्वित्रिवारं प्रयत्नेन नागस्येत्थं मुखं भवेत् // र्रा_३,२०.१०८ //
ग्रसते सर्वलोहानि सत्वानि विविधानि च /
यदा न ग्रसते तस्माद् वटी देया पुनः पुनः // र्रा_३,२०.१०९ //
{कठिनधातोर्मृदूकरणम्}
मधूकपुष्पी यष्टीकं रंभाकंदं घृतं गुडम् /
तिलतैलम् अजाक्षीरं क्षौद्रं च तुल्यतुल्यकम् // र्रा_३,२०.११० //
तन्मध्ये कठिनं धातु त्रिधा सिञ्च्यात् सुतापितम् /
मृदुत्वं याति नो चित्रं सूत्रयोग्यं न संशयः // र्रा_३,२०.१११ //
{कठिनधातोर् मृदूकरणम् (२)}
वसुभद्ररसेनाथ त्रिधा सिञ्च्य सुतापितम् /
लोणवत्स्फुटितो धातुर्मृदुः स्यात् सिक्थकोपमः // र्रा_३,२०.११२ //
{कठिनधातोर् मृदूकरणम् (३)}
अतिस्थूलस्य भेकस्य निवार्यान्त्राणि तत्र वै /
चूर्णितं टंकणं क्षिप्त्वा तद्भाण्डस्थं खनेद्भुवि // र्रा_३,२०.११३ //
त्रिसप्ताहं समुद्धृत्य तद्वापे मृदुतां व्रजेत् /
स्वर्णं वा यदि वा रौप्यं मृदु स्यात्पत्रयोग्यकम् // र्रा_३,२०.११४ //
{अभ्रग्रासी रसः}
तृणज्योतीयमूलेन मातुलिंगरसेन च /
त्रिदिनं मर्दयेत्सूतं गगनं ग्रसते क्षणात् // र्रा_३,२०.११५ //
{गुह्याख्यसूतेन नागवेधः}
भूनागसूक्ष्मचूर्णं तु टंकणेन समं भवेत् /
तच्चूर्णं तु द्रुते नागे वाह्यं शतगुणं धमन् // र्रा_३,२०.११६ //
गुह्याख्यं तद्भवेत्सिद्धं ग्रासं तस्यैव वक्ष्यते /
शिलागंधकमाक्षीकैर् भूनागद्रवपेषितैः // र्रा_३,२०.११७ //
मूषागर्भं लिपेत्तेन गुह्याख्यं तत्र निक्षिपेत् /
भुक्तं तस्मिन्क्षिपेत्स्वर्णं स्तोकं स्तोकं धमन्धमन् // र्रा_३,२०.११८ //
ग्रसते भारसंख्या तु मूषा लेप्या पुनः पुनः /
मुञ्चत्यसौ द्रुते नागे गुह्याद्गुह्यं प्रकाशितम् // र्रा_३,२०.११९ //
{गुह्याख्यसूतेन वङ्गवेधः}
भूनागं टंकणं तुल्यं सूक्ष्मचूर्णानि कारयेत् /
तं वाहयेद् द्रुते बंगे यावच्छतगुणं धमन् // र्रा_३,२०.१२० //
ततः शतगुणं बंगं तस्यैवोपरि वाहयेत् /
स्तोकं स्तोकं धमन्नेव ग्रसते नात्र संशयः // र्रा_३,२०.१२१ //
{गुह्यवङ्गकरणं तेन वेधः}
तालकं सैंधवं तुल्यं भूनागद्रवपेषितम् /
मूषागर्भे लिपेत्तेन तद्बंगं तत्र निक्षिपेत् // र्रा_३,२०.१२२ //
स्तोकं स्तोकं क्षिपेत्तस्मिन् बिडं दत्त्वा धमन्धमन् /
भारसंख्या ग्रसत्येवं गुह्यवङ्गमिति स्मृतम् // र्रा_३,२०.१२३ //
द्रुते बंगे विनिक्षिप्तं यावत्संख्या न संशयः /
तावद् द्रुते न संदेहः सिद्धयोग उदाहृतः // र्रा_३,२०.१२४ //
क्षिप्त्वाथ माहिषे शृङ्गे मर्दयन्नग्निना पचेत् /
निष्कमेकं भवेद्यावत्तावन्मर्द्यं क्षिपन् क्षिपन् // र्रा_३,२०.१२५ //
तद् भवेद्रसतुल्यं तु समादायाथ तत्समम् // र्रा_३,२०.१२६ //
{गुह्ययोगः}
पारदं शुद्धहेमाथ सत्वं भूनागसंभवम् /
चत्वारिंशन्नागभागा मर्द्यं जंबीरजद्रवैः // र्रा_३,२०.१२७ //
तद्गोलकं विशोष्याथ कल्के भूनागसंभवे /
मूषागर्भे विलेप्यादौ तस्यां गोलं निरोधयेत् // र्रा_३,२०.१२८ //
धमेत्तीव्राग्निना तावद्यावन्नात्रावशेषितम् /
सर्ववद्ग्रसते दत्ते गुह्याख्यं योगमुत्तमम् // र्रा_३,२०.१२९ //
{कामधेनुः (१)}
अथातः सम्प्रवक्ष्यामि गुटिकाबंधमुत्तमम् /
समजीर्णं कृतं व्योम समतो रसं जारयेत् // र्रा_३,२०.१३० //
रविसंख्यांशकं शुल्बं दत्त्वा पिष्टिं च कारयेत् /
धान्याभ्रकसमं गंधं शुल्बे क्षिप्त्वा विमर्दयेत् // र्रा_३,२०.१३१ //
तयोर्मूषाकृतिं कृत्वा पिष्टीमध्ये विमोचयेत् /
नरमांसेन संवेष्ट्य माषपिष्ट्या तथैव च // र्रा_३,२०.१३२ //
पचेदतसीतैलेन मासमात्रं तु साधकः /
अक्षया कामधेनुश्च वङ्गस्तम्भनकारिणी // र्रा_३,२०.१३३ //
{कामधेनुः (२)}
पारदे जार्यं कृष्णाभ्रं रुक्मम् अष्टगुणं यदि /
रञ्जितं गन्धरागेण नरमांसेन वेष्टितम् // र्रा_३,२०.१३४ //
माषपिष्ट्या प्रलिप्याथातसीतैलेन पाचयेत् /
कामधेनुरियं ख्याता नागस्तम्भनकारिणी // र्रा_३,२०.१३५ //
{कामधेनुः (३)}
रसात्पादांशकं हेमपिष्टिं कुर्याच्च सुन्दराम् /
विलिप्य कामधेनुं च नागद्रावे नियोजयेत् // र्रा_३,२०.१३६ //
तं नागं कुरुते रुक्मं वाञ्छितार्थेषु सिद्धिदम् /
गुटिकां कामधेनुं तां प्रत्यहं धारयेन्मुखे /
शस्त्रास्त्रैर्न च भिद्येत दिव्यदेहमवाप्नुयात् // र्रा_३,२०.१३७ //
{सिल्वेर् => गोल्द्}
शिलया मारितो नागः सूतराजसमन्वितः /
रञ्जितो गन्धरागेण समहेम्ना च सारयेत् /
तारवेधः प्रदातव्यो दिव्यं भवति कांचनम् // र्रा_३,२०.१३८ //
{लेअद् => गोल्द्}
शिलया रविदुग्धेन नागपत्राणि लेपयेत् /
मारयेत्पुटयोगेन दिव्यं भवति कांचनम् // र्रा_३,२०.१३९ //
{सितस्वर्ण => गोल्द्}
मेषीक्षीराम्लवर्गाभ्यां दरदं घर्मभावितम् /
शतधा तत्प्रयोगेन शोष्यं पेष्यं खरातपे // र्रा_३,२०.१४० //
सितस्वर्णस्य पत्राणि लिप्त्वा लिप्त्वा पुटे पचेत् /
एवं त्रिसप्तधा कुर्याद् दिव्यं भवति कांचनम् // र्रा_३,२०.१४१ //
{गगनग्रासः}
तृणजातीयमूलं तु मातुलिङ्गरसेन च /
त्रिदिनं मर्दयेत्सूतं गगनं ग्रसते क्षणात् // र्रा_३,२०.१४२ //
सिद्धैर्गणैः सुरवरै रससिद्धिकामैर् बद्धं हठात्परममन्त्रबलेन तैश्च /
तस्माद् विशिष्टम् अनुजैः कृतमन्त्रजापैः कार्यं ततो रसवरे वरबन्धनं च // र्रा_३,२०.१४३ //



_


 