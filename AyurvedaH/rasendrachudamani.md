सोमदेव: रसेन्द्रचुदमनि, छप्तेर्स् ३५, ७१६

र्चूम्, ३
रसशालां प्रकुर्वीत सर्वबाधाविवर्जिते /
सर्वौषधमये देशे रम्ये कूपसमन्विते // र्चूम्_३.१ //
यक्षराजसहस्राक्षदिग्विभागे सुशोभने /
नानोपकरणोपेतां प्राकारेण सुशोभिताम् // र्चूम्_३.२ //
{रस्शाला में कहां क्या करें?}
शालायाः पूर्वदिग्भागे स्थापयेद्रसभैरवम् /
वह्निकर्माणि चाग्नेये याम्ये पाषाणकर्म च // र्चूम्_३.३ //
नैरृत्ये शस्त्रकर्माणि वारुणे क्षालनादिकम् /
शोषणं वायुकोणे च वेधकर्मोत्तरे तथा // र्चूम्_३.४ //
स्थापनं सिद्धवस्तूनां प्रकुर्याद् ईशकोणके /
पदार्थसङ्ग्रहः कार्यो रससाधनहेतुकः // र्चूम्_३.५ //
{रस्शाला में सङ्ग्रहणी उपकरण्}
सत्त्वपातनकोष्ठीं च गारकोष्ठीं सुशोभनाम् /
भूमिकोष्ठीं चलत्कोष्ठीं जलद्रोणीस्वनेकशः // र्चूम्_३.६ //
भस्त्रिकायुगलं तद्वन्नलिके वंशलौहयोः /
स्वर्णायोघोषशुल्बाश्मकुण्ड्यश्चर्मकृतां तथा // र्चूम्_३.७ //
करणानि विचित्राणि सर्वाण्यपि समाहरेत् /
मन्थानः पेषणी खल्वा द्रोणीरूपाश्च वर्तुलाः // र्चूम्_३.८ //
आयसास्तप्तखल्वाश्च मर्दकाश्च तथाविधाः /
सूक्ष्मछिद्रसहस्राढ्या द्रव्यचालनहेतवे // र्चूम्_३.९ //
चालनी च कटत्राणी शिला लौली च कण्डनी /
मूषामृत्तुषकार्पासवनोपलपिष्टकम् // र्चूम्_३.१० //
त्रिविधं भेषजं धातुजीवमूलमयं तथा /
शिखित्रा गोवरं चैव शर्करा च सितोपला // र्चूम्_३.११ //
काचायोमृद्वराटानां कूपिकाश्चषकाणि च /
शूर्पादिवेणुपात्राणि क्षुद्रक्षिप्राश्च शङ्खकाः // र्चूम्_३.१२ //
क्षुरप्राश्च तथा पाल्यो यच्चान्यत्तत्र युज्यते /
पालिका कर्णिका चैव शाकच्छेदनशस्त्रिका // र्चूम्_३.१३ //
शालासम्मार्जनार्थं हि रसपाकान्तकर्म यत् /
तत्रोपयोगि यच्चान्यत्तत्सर्वं परविद्यया // र्चूम्_३.१४ //
श्रीरसाङ्कुशया सर्वं मन्त्रयित्वा समाहरेत् /
अन्यथा तद्गतं तेजः परिगृह्णाति भैरवः // र्चूम्_३.१५ //
{चालिनी}
चालिनी त्रिविधा प्रोक्ता तत्स्वरूपं च कथ्यते /
वैणवीभिः शलाकाभिनिर्मिता ग्रथिता गुणैः // र्चूम्_३.१६ //
कीर्तिता सा सदा स्थूलद्रव्याणां गालने हिता /
चूर्णचालनहेतोश्च चालन्यन्यापि वंशजा // र्चूम्_३.१७ //
कर्णिकारस्य शाल्मल्याः पारिजातस्य कम्बया /
चतुरङ्गुलविस्तारयुक्त्या निर्मिता शुभा // र्चूम्_३.१८ //
कुण्डल्यरत्निविस्तारा छागचर्माभवेष्टिता /
वाजिवालाम्बरानद्धतला चालनिका परा // र्चूम्_३.१९ //
तया प्रचालनं कुर्याद्धर्तुं सूक्ष्मतरं रजः /
{अङ्गार}
शिखित्राः पावकोच्छिष्टा अङ्गाराः कोकिलाः मताः // र्चूम्_३.२० //
कोकिलाश्चेति ते'ङ्गाराः निर्वाणाः पयसा विना /
{उपल}
पिष्टकं छगणं छाणमुपलं चोत्पलं तथा // र्चूम्_३.२१ //
करण्डोपलसारी च संशुष्कछगणाभिधाः /
{बोत्त्ले}
कूपिका छम्पिका सिद्धा गोला चैव करण्डिका // र्चूम्_३.२२ //
{चषक}
चषका च कटोरी च वाटिका घोटिका तथा /
कचोली ग्राहिका चेति नामान्येकार्थकानि हि // र्चूम्_३.२३ //
{रस्कर्म् में कैसा वैद्य् को रखे}
रससंहितयोर् वैद्याः निघण्टुज्ञाश्च वार्त्तिकाः /
सर्वदेशजभाषाज्ञाः सङ्ग्राह्यास्ते'पि साधकैः // र्चूम्_३.२४ //
धर्मिष्ठः सत्यवाग् विद्वान् शिवकेशवपूजकः /
सदयः पद्महस्तश्च संयोज्यो रसवैद्यके // र्चूम्_३.२५ //
पताकाकुम्भपाथोजमत्स्यचापाङ्कपाणिकः /
अनामाधः स्थरेस्वाङ्कः स स्यादमृतहस्तवान् // र्चूम्_३.२६ //
{अल्छेमिस्त्:: बद् वरिअन्त्}
अदेशिकः कृपामुक्तो लुब्धो युक्तिविवर्जितः /
कृष्णरेखाकरो वैद्यो दग्धहस्तो विवर्जितः // र्चूम्_३.२७ //
रसपाकावसाने हि सदाघोरं च जापयेत् /
{अस्सिस्तन्त्}
सोद्यमाः शुचयः शूराः बलिष्ठाः परिचारकाः // र्चूम्_३.२८ //
भूतविग्रहमन्त्रज्ञास्ते योज्या निधिसाधने /
बलिष्ठाः सत्त्ववन्तश्च रक्ताक्षाः कृष्णविग्रहाः // र्चूम्_३.२९ //
भूतत्रासनविद्याश्च ते योज्याः बलिसाधने /
निर्लोभाः सत्यवक्तारो देवब्राह्मणपूजकाः // र्चूम्_३.३० //
यमिनः पथ्यभोक्तारो योजनीया रसायने /
धनवन्तो वदान्याश्च सर्वोपस्करसंयुताः // र्चूम्_३.३१ //
गुरुवाक्यरता नित्यं धातुवादेषु ते शुभाः /
{चोल्लेच्तोर्स् ओफ़् द्रुग्स्}
तत्तदौषधनामज्ञाः शुचयो वञ्चनोज्झिताः // र्चूम्_३.३२ //
नानाविषयभाषाज्ञास्ते मता भेषजाहृतौ /
शुचीनां सत्यवाक्यानामास्तिकानां मनस्विनाम् // र्चूम्_३.३३ //
सन्देहोज्झितचित्तानां रसः सिध्यति नान्यथा /
दशाष्टक्रियया सिद्धे रसे 'सौ साधकोत्तमः // र्चूम्_३.३४ //
महारसो 'यम् इत्युक्त्वा सेवेतान्यत्र तं रसं /
रससिद्धो भवेन्मर्त्यो दाता भोक्ता न याचकः /
जरामुक्तो जगत्पूज्यो दिव्यकान्तिः सदा सुखी // र्चूम्_३.३५ //


र्चूम्, ४
कथ्यते सोमदेवेन मुग्धवैद्यप्रबुद्धये /
परिभाषा रसेन्द्रस्य शास्त्रैः सिद्धैश्च भाषिता // र्चूम्_४.१ //
{धान्वन्तरभाग}
अर्धं सिद्धरसस्य तैलघृतयोर्लेहस्य भागो'ष्टमः संसिद्धाखिललोहचूर्णवटकादीनां तथा सप्तमः /
यो दीयेत भिषग्वराय गदिभिर्निर्दिश्य धन्वन्तरिं सर्वारोग्यसुखाप्तये निगदितो भागः स धान्वन्तरः // र्चूम्_४.२ //
{रुद्रभाग}
भैषज्यक्रीणितद्रव्यभागश्चैकादशो हि यः /
वणिग्भ्यो गृह्यते वैद्यै रुद्रभागः स उच्यते // र्चूम्_४.३ //
प्रगृह्याधिकरुद्रांशं यो'समीचीनमौषधम् /
दापयेल्लुब्धधीर्वैद्यः स स्याद्विश्वासघातकः // र्चूम्_४.४ //
शास्त्रेषु विहिता शुद्धिर्ब्रह्महत्याकृतामपि /
विश्वासघातिनां पुंसां न शुद्धिर्मरणं विना // र्चूम्_४.५ //
{कज्जली}
धातुभिर् गन्धकाद्यैश्च निर्द्रवैर्मर्दितो रसः /
सुश्लक्ष्णः कज्जलाभासः कज्जलीत्यभिधीयते // र्चूम्_४.६ //
{रसपङ्क}
सद्रवा मर्दिता सैव रसपङ्क इति स्मृतः // र्चूम्_४.७ //
{नवनीतपिष्टी}
अर्कांशतुल्याद्रसतो'थ गन्धान्निष्कार्धतुल्यात्त्रुटिशो 'भिखल्वे /
अर्कातपे तीव्रतरे सघर्मे पिष्टी भवेत्सा नवनीतरूपा // र्चूम्_४.८ //
{पिष्टी}
खल्वे विमर्द्य गन्धेन दुग्धेन सह पारदम् /
पेषणात् पिष्टतां याति सापि पिष्टी मता परैः // र्चूम्_४.९ //
{पातनपिष्टी}
चतुर्थांशसुवर्णेन रसेन कृतपिष्टिका /
भवेत्पातनपिष्टी सा रसस्योत्तमसिद्धिदा // र्चूम्_४.१० //
{हेमतारयोः कृष्टी}
रूप्यं वा जातरूपं वा रसगन्धादिभिर्हतम् /
समुत्थितं हि बहुशः सा कृष्टी हेमतारयोः // र्चूम्_४.११ //
{स्वर्णकृष्टी}
कृष्टी क्षिप्ता सुवर्णान्तर्न वर्णो हीयते तया /
स्वर्णकृष्ट्या कृतं बीजं रसस्य परिरञ्जनम् // र्चूम्_४.१२ //
{वरलोहक}
ताम्रं तीक्ष्णसमायुक्तं द्रुतं निक्षिप्य भूरिशः /
सगन्धे लकुचद्रावे निर्गतं वरलोहकम् // र्चूम्_४.१३ //
{स्वर्णरक्ती}
तेन रक्तीकृतं स्वर्णं स्वर्णरक्तीत्युदाहृतम् /
निक्षिप्ता सा द्रुते स्वर्णे वर्णोत्कर्षविधायिनी /
तारस्य रञ्जनी चापि बीजरागविधायिनी // र्चूम्_४.१४ //
{ताररक्ती}
एवमेव प्रकर्तव्या ताररक्ती मनोहरा /
रञ्जनी खलु रूप्यस्य बीजानामपि रञ्जनी // र्चूम्_४.१५ //
{चन्द्रानलयोर् दलम्}
मृतेन वा बद्धरसेन वान्यल्लोहेन वा साधितमन्यलोहम् /
सितत्वपीतत्वमुपागतं तद्दलं हि चन्द्रानलयोः प्रसिद्धम् // र्चूम्_४.१६ //
{सितपीतदल}
आभासकृतबद्धेन रसेन सह योजितम् /
साधितं चान्यलोहेन सितं पीतं हि तद्दलम् // र्चूम्_४.१७ //
{अयोनाग}
ताप्येन निहतं कान्तं सप्तवारं समुत्थितम् /
शिलयाप्याहतं नागं वारं वारं समुत्थितम् // र्चूम्_४.१८ //
तद् द्वयं द्विपलं चाथ ताप्यभस्म पलद्वयम् /
सर्वं निक्षिप्य मूषायां सप्तवारं धमेद् दृढम् // र्चूम्_४.१९ //
तद् अयोनागमित्युक्तं साधकं देहलोहयोः /
रसेन सारणायन्त्रे तदीया गुटिका कृता // र्चूम्_४.२० //
सा धृता वदने हन्ति मेहव्यूहमशेषतः /
कुरुते दन्तदार्ढ्यं च दृष्टिं गृध्रदृशाविव /
तथान्यान् नेत्रजान् रोगान् रोगान् जत्रूर्ध्वसम्भवान् // र्चूम्_४.२१ //
{शुल्बनाग}
माक्षिकेण हतं ताम्रं दशवारं समुत्थितम् /
तद्वद्विशुद्धनागं हि द्वितयं तच्चतुष्पलम् // र्चूम्_४.२२ //
नीलाञ्जनहतं भूयः सप्तवारं समुत्थितम् /
इति संसिद्धमेतद्धि शुल्बनागं प्रकीर्त्यते // र्चूम्_४.२३ //
सारितस्तेन सूतेन्द्रो वदने विधृतो नृणाम् /
निहन्ति मासमात्रेण मेहव्यूहमशेषतः // र्चूम्_४.२४ //
पथ्याशनस्य वर्षेण पलितं वलिभिः सह /
गृध्रदृष्टिर्लसत्पुष्टिः सर्वारोग्यसमन्वितः // र्चूम्_४.२५ //
{पिञ्जरी}
लोहं लोहान्तरे क्षिप्तं ध्मातं निर्वापितं द्रवे /
पाण्डुपीतप्रभं जातं पिञ्जरीत्यभिधीयते // र्चूम्_४.२६ //
{चन्द्रार्क}
भागाः षोडश तारस्य तथा द्वादश भास्करः /
एकत्रावर्तितास्तेन चन्द्रार्कमिति कथ्यते // र्चूम्_४.२७ //
{निर्वाहण/निर्वापण}
साध्यलोहे'न्यलोहं चेत् प्रक्षिप्तं वङ्कनालतः /
निर्वापणं तु यत्प्रोक्तं वैद्यैर्निर्वाहणं खलु // र्चूम्_४.२८ //
क्षेप्यं निर्वाहणं द्रव्यं निर्वाह्ये समभागिकम् /
आवाप्यं वापनीये च भागे दिष्टे च दिष्टवत् // र्चूम्_४.२९ //
{वारितर}
मृतं तरति तत्तोये लोहं वारितरं हि तत् // र्चूम्_४.३० //
{रेखापूर्ण}
अङ्गुष्ठतर्जनीघृष्टं तत्तद्रेखान्तरे विशेत् /
मृतं लोहं तदुद्दिष्टं रेखापूर्णाभिधानतः // र्चूम्_४.३१ //
{अपुनर्भव}
गुडगुञ्जासुखस्पर्शमध्वाज्यैः सह योजितम् /
नायाति प्रकृतिं ध्मानादपुनर्भवमुच्यते // र्चूम्_४.३२ //
{निरुत्थ}
रूप्येण सह संयुक्तं ध्मातं रूप्येण नो लगेत् /
तदा निरुत्थमित्युक्तं लोहं तदपुनर्भवम् // र्चूम्_४.३३ //
एवं रूप्यं सनागं चेद् ध्मातं ताम्रे लगेन्न हि /
तदा निरुत्थं मन्तव्यं रञ्जनं च भिषग्वरैः // र्चूम्_४.३४ //
{बीज}
निर्वाहणविशेषेण तत्तद्वर्णं भवेद्यदा /
मृदुलं चित्रसंस्कारं तद्बीजमिति कथ्यते // र्चूम्_४.३५ //
इदमेव विनिर्दिष्टं वैद्यैरुत्तरणं खलु /
{ताडन}
संसृष्टलोहयोर् एकलोहस्य परिनाशनम् /
प्रध्मानाद् वङ्कनालेन तत्ताडनमुदाहृतम् // र्चूम्_४.३६ //
{धान्याभ्र}
चूर्णाभ्रं शालिसंयुक्तं वस्त्रे बद्धं तु काञ्जिके /
निर्यातं मर्दनाद्वस्त्राद्धान्याभ्रमिति कथ्यते // र्चूम्_४.३७ //
{सत्त्व}
क्षाराम्लद्रावकैर्युक्तं ध्मातमाकरकोष्ठके /
यस्ततो निर्गतः सारः सत्त्वमित्यभिधीयते // र्चूम्_४.३८ //
{एककोलिशिख}
कोष्ठिका शिखरापूर्णैः कोलिशैर्ध्मानयोगतः /
मूषाकण्ठमनुप्राप्तैर् एककोलिशिखो मतः // र्चूम्_४.३९ //
{छर्चोअल् (स्य्न्.)}
शिखित्राः पावकोच्छिष्टा मृताङ्गाराश्च कोकिलाः /
कृष्णाङ्गाः कोलिशाश्चेति पर्यायास्ते परस्परम् // र्चूम्_४.४० //
द्रावणे सत्त्वपाते च माधुकाः खादिराः शुभाः /
उद्द्रावे वंशजास्ते तु स्वेदने बादराः शुभाः // र्चूम्_४.४१ //
{हिङ्गुलाकृष्ट}
विद्याधराख्ययन्त्रस्थादार्द्रकद्रावमर्दितात् /
समाकृष्टो रसो यो'सौ हिङ्गुलाकृष्ट उच्यते // र्चूम्_४.४२ //
{घोषाकृष्ट}
स्वल्पतालयुतं कांस्यं वङ्कनालेन ताडितम् /
मुक्तवङ्गं हि तत्ताम्रं घोषाकृष्टम् उदाहृतम् // र्चूम्_४.४३ //
{गुह्यनाग}
पलविंशति नागस्य शुद्धस्य कृतचक्रिकम् /
रूपिकादुग्धसम्पिष्टशिलया परिलेपितम् // र्चूम्_४.४४ //
शरावसम्पुटे रुद्ध्वा पचेत् क्रोडपुटेन तम् /
तावद्वारं पचेद्यत्नाद्यावद्भस्म प्रजायते // र्चूम्_४.४५ //
गुडगुग्गुलुगुञ्जाज्यसारघैः परिमर्द्य तत् /
मूषामध्ये निरुध्याथ ध्मानादुत्थापितं पुनः // र्चूम्_४.४६ //
चक्रान्तेन पुनः कृत्वा पलप्रमितपारदैः /
लिप्त्वा लिम्पेत्सितार्कस्य पयसा शिलयापि च // र्चूम्_४.४७ //
पचेद्गजपुटैरेनं वाराणां खलु विंशतिः /
पुटे पुटे हि नागस्य कुर्यादुत्थानं खलु // र्चूम्_४.४८ //
नीलज्योतिर्द्रवैः सम्यग् दशवाराणि ढालयेत् /
इति सिद्धं ततः सीसं कर्षमात्रावशेषितम् // र्चूम्_४.४९ //
गुह्यनागाख्यया प्रोक्तं श्रेष्ठं रसरसायनम् /
{गुह्यनाग:: ग्रास ओफ़् गोल्द्}
निष्कमात्रे तु नागे 'स्मिन् लोहखार्यां द्रुते सति // र्चूम्_४.५० //
स्वतो लक्षगुणां हैमीं शलाकां ग्रसति ध्रुवम् /
कुसुम्भतैलतप्तं तत् स्वर्णम् उद्गरिति ध्रुवम् // र्चूम्_४.५१ //
गुह्यमार्गो 'यमुद्दिष्टो वक्ति स्वच्छन्दभैरवः /
{वरनाग}
तीक्ष्णं नीलाञ्जनोपेतं ध्मातं हि बहुशो दृढम् // र्चूम्_४.५२ //
मृदु कृष्णं द्रुतद्रावि वरनागं तदुच्यते /
{उत्थापन (देफ़्.)}
मृतस्य पुनरुद्भूतिः सा चोक्तोत्थापनाख्यया // र्चूम्_४.५३ //
{ढालन}
द्रुतद्रव्यस्य निक्षेपो द्रवे तड्ढालनं मतम् /
{नागसम्भूतचपल}
त्रिंशत्पलमितं नागं भानुदुग्धेन मर्दितम् // र्चूम्_४.५४ //
विमर्द्य पुटयेत्तावद्यावत् कर्षावशेषितम् /
न तत्पुटसहस्रेण क्षयमायाति सर्वदा // र्चूम्_४.५५ //
चपलो'यं समुद्दिष्टो वार्त्तिकैर्नागसम्भवः /
{वङ्गसम्भूतश् चपलः}
इत्थं च चपलः कार्यो वङ्गस्यापि न संशयः // र्चूम्_४.५६ //
तत्स्पृष्टहस्तसंस्पृष्टः केवलो बध्यते रसः /
स रसो धातुवादेषु शस्यते न रसायने // र्चूम्_४.५७ //
अयं हि खर्पणाख्येन लोकनाथेन कीर्तितः /
{चपल:: प्रेपरतिओन्}
भ्रामकाश्मरजः सूक्ष्मं पञ्चमांशरसान्वितम् // र्चूम्_४.५८ //
कुमारीमूलतोयेन मर्दयेदेकवासरम् /
चाङ्गेरीस्वरसेनापि दिनमेकमनारतम् // र्चूम्_४.५९ //
एवं भूनागधौतेन मर्दयेद्दिवसत्रयम् /
अथैकपलनागेन तावता त्रपुणापि च // र्चूम्_४.६० //
दशनिष्करसेन्द्रेण श्लक्ष्णां पिष्टीं समाचरेत् /
योजयित्वाथ कल्केन यथापूर्वं विमर्दयेत् // र्चूम्_४.६१ //
ततः साररसेन्द्रेण सत्त्वेन रसकस्य च /
पिष्टीं कृत्वा तु पूर्वेण पूर्वकल्केन योजयेत् // र्चूम्_४.६२ //
अग्निं प्रज्वाल्य सोष्णेन काञ्जिकेन प्रशोषयेत् /
पलार्धं शुद्धसस्येन भृष्टगुञ्जारसेन च // र्चूम्_४.६३ //
विमर्द्य काञ्जिकैः कुर्यान्मरिचप्रमिता वटीः /
निरुध्य वज्रमूषायां सन्धिबन्धं विधाय च // र्चूम्_४.६४ //
शिखित्रैर्नवभिः सम्यग्भस्त्राभ्यां च धमेत्खलु /
ततो मूषागतं सत्त्वं समादाय समन्ततः // र्चूम्_४.६५ //
धमेत् प्रकटमूषायां वङ्कनालेन शुद्धये /
दशशाणं हि तत्सत्त्वं भस्मना लवणेन च // र्चूम्_४.६६ //
सकाञ्जिकेन संवेष्ट्य पुटयोगेन शोषयेत् /
द्विनिष्कप्रमिते तस्मिन् पूर्वप्रोक्तेन भस्मना // र्चूम्_४.६७ //
अशीतिगुणितं नागं ध्मात्वा निर्वाहयेत् खलु /
इयता पूर्वसूतो'सौ जार्यते न कथञ्चन // र्चूम्_४.६८ //
चपलो'यं समुद्दिष्टो लोकनाथेन शम्भुना /
अनेनापि रसः शीघ्रं बध्यते पूर्ववत् सुखम् // र्चूम्_४.६९ //
कारवल्लीजटाचूर्णैर्दशधा पुटितो हि स /
भवेन्नागविनिर्मुक्तो ग्रासं गृह्णात्यशेषतः // र्चूम्_४.७० //
मुखं प्रकटमूषायां भवेच्चातिगुणोत्तरम् /
जीर्णग्रासो रसो ह्येष देहलोहकरो भवेत् /
सो'यं श्रीसोमदेवेन कथितो'तीव निश्चितम् // र्चूम्_४.७१ //
{धौत}
भूभुजङ्गशकृत्तोयैः प्रक्षाल्यापहृतं रजः /
कृष्णवर्णं हि तत्प्रोक्तं धौताख्यं रसवादिभिः // र्चूम्_४.७२ //
{द्वन्द्वन}
द्रव्ययोर्मेलनं ध्मानाद् द्वन्द्वनं परिकीर्तितम् /
{??}
भागाद्रूप्यादिके क्षेपमनुवर्णसुवर्णके // र्चूम्_४.७३ //
{भञ्जिनी}
दलैर् वा वर्णिकाह्रासो भञ्जिनी वादिभिर्मता /
{पतङ्गी}
पतङ्गिकल्कतो जाता लोहे तारत्वहेमता // र्चूम्_४.७४ //
{पलिका}
दिनानि कतिचित् स्थित्वा यात्यसौ पलिका मता /
{पतङ्गीराग}
रञ्जितश्च रसाल्लोहाद् ध्मानाद्वा चिरकालतः /
विनिर्याति स निर्दिष्टः पतङ्गीरागसञ्ज्ञिकः // र्चूम्_४.७५ //
{आवाप, प्रतीवाप, आच्छादन}
द्रुते द्रव्यान्तरे क्षेपो लोहाद्यैः क्रियते हि यः /
स आवापः प्रतीवापः स एवाच्छादनं मतम् // र्चूम्_४.७६ //
{अभिषेक}
द्रुते वह्निस्थिते लौहे विरम्याष्टनिमेषकम् /
सलिलस्य परिक्षेपः सो'भिषेक इतीरितः // र्चूम्_४.७७ //
{निर्वाप}
तप्तस्याप्सु विनिक्षेपो निर्वापः स्नपनं च तत् /
{ज़ेइत् फ़्ंर् प्रतीवाप उस्व्.}
प्रतीवापादिकं कार्यं द्रुतलोहे सुनिर्मले // र्चूम्_४.७८ //
{शुद्धावर्त}
यदा हुताशो दीप्तार्चिः शुक्लोत्थानसमन्वितः /
शुद्धावर्तस्तदा ज्ञेयः स कालः सत्त्वनिर्गमे // र्चूम्_४.७९ //
{बीजावर्त}
द्राव्यद्रव्यनिभा ज्वाला दृश्यते धमने यदा /
द्रावस्योन्मुखता सेयं बीजावर्तः स उच्यते // र्चूम्_४.८० //
{स्वाङ्गशीतल}
वह्निस्थमेव शीतं यत् तदुक्तं स्वाङ्गशीतलम् /
{बहिःशीतल}
अग्नेराकृष्टशीतं च तद्बहिःशीतमीरितम् // र्चूम्_४.८१ //
{स्वेदन}
क्षाराम्लैरौषधैर् वापि दोलायन्त्रे स्थितस्य हि /
पचनं स्वेदनाख्यं स्यान्मलशैथिल्यकारकम् // र्चूम्_४.८२ //
{मर्दन}
उद्दिष्टैरौषधैः सार्धं सर्वाम्लैः काञ्जिकैरपि /
पेषणं मर्दनाख्यं स्याद्बहिर्मलविनाशनम् // र्चूम्_४.८३ //
{मूर्छन}
मर्दनोद्दिष्टभैषज्यैर्नष्टपिष्टत्वकारकम् /
तन्मूर्छनं हि वङ्गाद्रिभूजकञ्चुकनाशनम् // र्चूम्_४.८४ //
{नष्टपिष्ट}
स्वरूपस्य विनाशेन पिष्टतापादनं हि यत् /
विद्वद्भिर्निर्जितः सूतो नष्टपिष्टः स उच्यते // र्चूम्_४.८५ //
{उत्थापन}
स्वेदातपादियोगेन स्वरूपापादनं हि यत् /
तदुत्थापनमित्युक्तं मूर्छाव्यापत्तिनाशनम् // र्चूम्_४.८६ //
{पातन}
उक्तौषधैर्मर्दितपारदस्य यन्त्रस्थितस्योर्ध्वमधश्च तिर्यक् /
निर्यातनं पातनसञ्ज्ञयोक्तं वङ्गाहिसम्पर्कजकञ्चुकघ्नम् // र्चूम्_४.८७ //
{रोधन}
जलसैन्धवयुक्तस्य रसस्य दिवसत्रयम् /
स्थितिरास्थापनी कुम्भे यासौ रोधनमुच्यते // र्चूम्_४.८८ //
{नियमन}
रोधनाल्लब्धवीर्यस्य चपलत्वनिवृत्तये /
क्रियते यो घटे स्वेदः प्रोक्तं नियमनं हि तत् // र्चूम्_४.८९ //
{दीपन}
धातुपाषाणमूलाद्यैः संयुक्तो घटमध्यगः /
ग्रासार्थं त्रिदिनं स्वेदो दीपनं तन्मतं बुधैः // र्चूम्_४.९० //
{ग्रासमान}
इयन्मानस्य सूतस्य ग्रासद्रव्यात्मिका मितिः /
इयतीत्युच्यते यासौ ग्रासमानमितीरितम् // र्चूम्_४.९१ //
{जारणा}
ग्रासस्य चारणं गर्भे द्रावणं जारणं तथा /
इति त्रिरूपा निर्दिष्टा जारणा वरवार्त्तिकैः // र्चूम्_४.९२ //
ग्रासः पिण्डः परीणामः तिस्रश्चाख्याः पराः स्मृताः /
समुखा निर्मुखा चेति जारणा द्विविधा पुनः // र्चूम्_४.९३ //
{जारण:: निर्मुखजारणा}
निर्मुखा जारणा प्रोक्ता बीजादानेन भागतः /
{बीज (> जारणा)}
शुद्धं स्वर्णं च रूप्यं च बीजमित्यभिधीयते // र्चूम्_४.९४ //
{मुख/समुखजारणा}
चतुःषष्ट्यंशतो बीजप्रक्षेपो मुखमुच्यते /
{समुखरस}
एवं कृते रसो ग्रासलोलुपो मुखवान्भवेत् // र्चूम्_४.९५ //
कठिनान्यपि लोहानि भक्षितुं भवति क्षमः /
इयं हि समुखा प्रोक्ता जारणा मृगचारिणा // र्चूम्_४.९६ //
{राक्षसमुख}
दिव्यौषधिसमायोगात्स्थितः प्रकटकोष्ठिषु /
भुङ्क्ते निखिललोहाद्यं यो'सौ राक्षसवक्त्रवान् // र्चूम्_४.९७ //
{चारणा}
रसस्य वदने ग्रासक्षेपणं चारणा मता /
{गर्भद्रुति}
ग्रस्तस्य द्रावणं गर्भे गर्भद्रुतिरुदाहृता // र्चूम्_४.९८ //
{बाह्यद्रुति}
बहिरेव द्रुतीकृत्य घनसत्त्वादिकं खलु /
जारणाय रसेन्द्रस्य सा बाह्या द्रुतिरुच्यते // र्चूम्_४.९९ //
{द्रुति (सुब्स्तन्चे)}
निर्लेपत्वं द्रवत्वं च तेजस्त्वं लघुता तथा /
द्रुतं योगश्च सूतेन पञ्चधा द्रुतिलक्षणम् // र्चूम्_४.१०० //
{द्रुति (प्रोचेस्स्)}
तुषधान्यादियोगेन लोहधात्वादिकं सदा /
सन्तिष्ठते द्रवाकारं सा द्रुतिः परिकीर्तिता // र्चूम्_४.१०१ //
{जारणा}
द्रुतग्रासपरीणामो विडयन्त्रादियोगतः /
जारणेत्युच्यते तस्याः प्रकाराः सन्ति कोटिशः // र्चूम्_४.१०२ //
{विड (देफ़्.)}
क्षारैरम्लैश्च गन्धाद्यैर्मूत्रैश्च पटुभिस्तथा /
रसग्रासस्य जीर्णार्थं तद्विडं परिकीर्तितम् // र्चूम्_४.१०३ //
{रञ्जन}
सुसिद्धबीजधात्वादिजारणेन रसस्य हि /
पीतादिरागजननं रञ्जनं परिकीर्तितम् // र्चूम्_४.१०४ //
{सारणा}
सूते सतैलयन्त्रस्थे स्वर्णादिक्षेपणं हि यत् /
वेधाधिक्यकरं लोहे सारणा सा प्रकीर्तिता // र्चूम्_४.१०५ //
{वेध}
व्यवायिभेषजोपेतो द्रव्ये क्षिप्तो रसः खलु /
वेध इत्युच्यते तज्ज्ञैः स चानेकविधः स्मृतः // र्चूम्_४.१०६ //
{वेधभेदाः}
लेपः क्षेपश्च कुन्तश्च धूमाख्यः शब्दसञ्ज्ञकः /
{लेपवेध}
लेपेन कुरुते लोहं स्वर्णं वा रजतं तथा // र्चूम्_४.१०७ //
लेपवेधः स विज्ञेयः पुटमत्र च सौकरम् /
{क्षेपवेध}
प्रक्षेपणं द्रुते लोहे वेधः स्यात् क्षेपसञ्ज्ञितः // र्चूम्_४.१०८ //
{कुन्तवेध}
सन्दंशधृतसूतेन द्रुतद्रव्याहृतिश्च या /
सुवर्णत्वादिकरणी कुन्तवेधः स कथ्यते // र्चूम्_४.१०९ //
{धूमवेध}
वह्नौ धूमायमाने'न्तः प्रक्षिप्तरसधूमतः /
स्वर्णाद्यापादनं लोहे धूमवेधः स उच्यते // र्चूम्_४.११० //
{शब्दवेध}
मुखस्थितरसेनाल्पलोहस्य धमनात्खलु /
स्वर्णरूप्यत्वजननं शब्दवेधः प्रकीर्तितः // र्चूम्_४.१११ //
{उद्घाटन}
विद्धद्रव्यस्य सूतेन कालुष्यादिनिवारणम् /
प्रकाशनं च वर्णस्य तदुद्घाटनमीरितम् // र्चूम्_४.११२ //
{स्वेदन}
क्षाराम्लैरौषधैः सार्धं भाण्डे रुद्ध्वातियत्नतः /
भूमौ निखन्यते यत्तत्स्वेदनं सम्प्रकीर्तितम् // र्चूम्_४.११३ //
{सन्न्यास}
रसस्यौषधयुक्तस्य भाण्डं रुद्ध्वातियत्नतः /
सदाग्नियुतचुल्ल्यन्तः क्षेपः सन्न्यास उच्यते // र्चूम्_४.११४ //
{स्वेदनसन्न्यासगुणाः}
द्वावेतौ स्वेदसन्न्यासौ रसराजस्य निश्चितम् /
गुणप्रभावजननौ शीघ्रव्याप्तिकरौ तथा // र्चूम्_४.११५ //
रसनिगममहाब्धेः सोमदेवः समन्तात्स्फुटतरपरिभाषा नाम रत्नानि हृत्वा /
व्यरचयदतियत्नात्तैर् इमां कण्ठमालां कलयति भिषगग्र्यो मण्डनार्थं सभायाम् // र्चूम्_४.११६ //
पठेत् पठितपाठो'यमध्यायो रसवादिनः /
रसकर्माणि कुर्वाणो न स मुह्यति कुत्रचित् // र्चूम्_४.११७ //


र्चूम्, ५
अथ यन्त्राणि वक्ष्यन्ते रसतन्त्राण्यनेकशः /
समालोक्य समासेन सोमदेवेन साम्प्रतम् // र्चूम्_५.१ //
स्वेदादिकर्म निर्मातुं वार्त्तिकेन्द्रैः प्रयत्नतः /
यन्त्र्यते पारदो यस्मात्तस्माद्यन्त्रमितीरितम् // र्चूम्_५.२ //
{दोलायन्त्र}
विबन्ध्य सौषधं सूतं सभूर्जे त्रिगुणाम्बरे /
रसपोट्टलिकां काष्ठे दृढं बद्ध्वा गुणेन हि // र्चूम्_५.३ //
सन्धानपूर्णकुम्भान्तः प्रलम्बनगतिस्थिताम् /
अधस्ताज्ज्वालयेदग्निं तत्तदुक्तक्रमेण हि /
दोलायन्त्रमिदं प्रोक्तं स्वेदनाख्यं तदेव हि // र्चूम्_५.४ //
{खल्वयन्त्र}
खल्वयन्त्रं त्रिधा प्रोक्तं मर्दनादिककर्मणि /
निरुद्गाराश्मजश् चैकस्तदन्यो लोहसम्भवः // र्चूम्_५.५ //
{अर्धचन्द्राकृतिखल्व}
उत्सेधेन दशाङ्गुलः खलु कलातुल्याङ्गुलायामवान् /
विस्तारेण नवाङ्गुलो रसमितैर्निम्नस्तथैवाङ्गुलैः // र्चूम्_५.६ //
कण्ठो द्व्यङ्गुलविस्तृतो 'तिमसृणो द्रोण्यर्धचन्द्राकृतिः /
घर्षश्चैव दशाङ्गुलस्तु यदिदं खल्वाख्ययन्त्रं स्मृतम् // र्चूम्_५.७ //
अस्मिन्पञ्चपलः सूतो मर्दनीयो विशुद्धये /
तत्तदौचित्ययोगेन खल्वेष्वन्येषु शोधयेत् // र्चूम्_५.८ //
{वर्तुलखल्व}
द्वादशाङ्गुलिविस्तारः खल्वो भवति वर्तुलः /
चतुरङ्गुलनिम्नश्च मध्ये 'तिमसृणीकृतः // र्चूम्_५.९ //
मर्दकश्चिपिटो'धस्तात् सुग्रहश्च शिखोपरि /
{तप्तखल्व}
लौहो नवाङ्गुलः खल्वो निम्नत्वेन षडङ्गुलः // र्चूम्_५.१० //
मर्दको'ष्टाङ्गुलश्चैव तप्तखल्वाभिधो ह्य् अयम् /
कृत्वा खल्वाकृतिं चुल्लीमङ्गारैः परिपूर्यताम् // र्चूम्_५.११ //
तस्यां निवेशितं खल्वं पार्श्वे भस्त्रिकया धमेत् /
तस्मिन्विमर्दिता पिष्टी क्षारैरम्लैश्च संयुता // र्चूम्_५.१२ //
प्रद्रवत्यतिवेगेन स्वेदतो नात्र संशयः /
कृतः कान्तायसा सो 'यं भवेत्कोटिगुणोत्तरः // र्चूम्_५.१३ //
{वलभीयन्त्र}
यत्र लोहमये पात्रे पार्श्वयोर्वलयद्वयम् /
तादृक्स्वल्पतरं पात्रं वलयप्रोतकोष्ठकम् // र्चूम्_५.१४ //
पूर्वपात्रोपरि न्यस्य स्वल्पपात्रे परिक्षिपेत् /
रसं सम्मूर्छितं स्थूलपात्रमापूर्य काञ्जिकैः // र्चूम्_५.१५ //
द्वियामं स्वेदयेदेवं रसोत्थापनहेतवे /
एतत्स्याद्वलभीयन्त्रं रससाद्गुण्यकारणम् // र्चूम्_५.१६ //
सूक्ष्मकान्तमये पात्रे रसः स्याद्गुणवत्तरः /
{ऊर्ध्वपातनयन्त्र}
अष्टाङ्गुलमिता सम्यक् वर्तुला चिपटी तले // र्चूम्_५.१७ //
चतुरङ्गुलतः कण्ठादधो द्रोण्या समन्विता /
चतुरङ्गुलविस्तारनिम्नया दृढबद्धया // र्चूम्_५.१८ //
तत्पिधानघटी मूले षोडशाङ्गुलविस्तरा /
नवाङ्गुलकविस्तारकण्ठेन च समन्विता // र्चूम्_५.१९ //
पूर्वघट्यां रसं क्षिप्त्वा न्युब्जां दद्यात् परां घटीम् /
सोर्ध्वं निम्नं च परितो दृढपालिकयान्विताम् // र्चूम्_५.२० //
पाल्यां द्रोण्यां क्षिपेत्तोयं पावकं ज्वालयेदधः /
ऊर्ध्वपातनयन्त्रं हि नन्दिना परिकीर्तितम् // र्चूम्_५.२१ //
{अधःपातनयन्त्र}
उपर्यधस्तनस्थाल्यां क्षिपेदन्यामधोमुखीम् /
स्थालिकां चिपटीभूततलान्तर्लिप्तपारदाम् // र्चूम्_५.२२ //
क्षिप्त्वा तां पङ्किले गर्ते ज्वालयेन्मूर्ध्नि पावकम् /
अधःपातनयन्त्रं हि तदैतत् परिकीर्तितम् // र्चूम्_५.२३ //
{तिर्यक्पातनयन्त्र}
क्षिपेद्रसं घटे दीर्घनताधोनालसंयुते /
तन्नालं निक्षिपेदन्यत् घटकुक्ष्यन्तरे खलु // र्चूम्_५.२४ //
तत्र रुद्ध्वा मृदा सम्यग्वदने घटयोरथ /
अधस्ताद्रसकुम्भस्य ज्वालयेत्तीव्रपावकम् // र्चूम्_५.२५ //
इतरस्मिन् घटे तोयं प्रक्षिपेत् स्वादु शीतलम् /
तिर्यक्पातनयन्त्रं हि वार्त्तिकैर् अभिधीयते // र्चूम्_५.२६ //
{पातनायन्त्रस्:: उसे}
पातनात्रितयं प्रोक्तं यन्त्राणां त्रितयं खलु /
पातनैश्च विना सूतो न तरां दोषमुझति // र्चूम्_५.२७ //
त्रिभिरेवोर्ध्वपातैश्च कस्माद्दोषान्न मुच्यते /
विभागेन विपाके तु द्रव्येणान्येन योगतः // र्चूम्_५.२८ //
पात्रान्तरपरिक्षेपात् गुणाः स्युर् विविधाः खलु /
खण्डन्युलूखलाम्भोभिस् तण्डुलाः स्युर् मलोझिताः // र्चूम्_५.२९ //
पातेनैव महाशुद्धिर्नन्दिना परिकीर्तिता /
{कच्छपयन्त्र}
विशालवदने भाण्डे तोयपूर्णे निवेशयेत् // र्चूम्_५.३० //
खर्परं पृथुकं सम्यक् प्रसरे तस्य मध्यमे /
आलवालं विडैः कृत्वा तन्मध्ये पारदं क्षिपेत् // र्चूम्_५.३१ //
ऊर्ध्वाधश्च विडं दत्त्वा मल्लेनारुध्य यत्नतः /
पुटमौचित्ययोगेन दीयते तन्निगद्यते // र्चूम्_५.३२ //
यन्त्रं कच्छपसञ्ज्ञं हि तदुक्तं रसजारणे /
{अन्तरालिकयन्त्र}
कृत्वा लोहमयीं मूषां वृन्ताकाकारधारिणीम् // र्चूम्_५.३३ //
वितस्त्या सम्मितां कान्तलोहेन परिनिर्मिताम् /
मुण्डलोहोद्भवां वापि कण्ठाधो द्व्यङ्गुलादधः // र्चूम्_५.३४ //
द्व्यङ्गुलं वलयं दद्यात् मध्यदेशेन कण्ठतः /
पिधानधारकं चिञ्चापत्त्रविस्तीर्णकङ्कणम् // र्चूम्_५.३५ //
पिधानम् अन्तराविष्टं सशिखं श्लिष्टसन्धिकम् /
तले प्रविहितच्छिद्रं भाण्डं कृत्वा ह्य् अधोमुखम् // र्चूम्_५.३६ //
तत्रैनां लम्बयेन्मूर्ध्नि निरुध्य च विशोष्य च /
स्थालीकण्ठं ततो दद्यात् पुटमग्निविधायकम् // र्चूम्_५.३७ //
एवंरूपं भवेद्यन्त्रमन्तरालिकसञ्ज्ञकम् /
अनेन कारयेद्गन्धद्रुतिं गर्भद्रुतिं तथा // र्चूम्_५.३८ //
{तापिकायन्त्र}
तापीं मूषां मृदा कृत्वा दृढां चारत्निमात्रिकाम् /
सुदृढां मध्यदेशे च द्व्यङ्गुलच्छिद्रसंयुताम् // र्चूम्_५.३९ //
कान्तलोहमयीं खारीं दद्याद् गन्धस्य चोपरि /
तापिकां पूरयेच्छुद्धसिकताभिः समन्ततः // र्चूम्_५.४० //
तां च चुल्ल्यां समारोप्य क्षेपं क्षेपं विडद्रवम् /
पादाङ्गुष्ठमितज्वालं ज्वालयेदनलं ततः // र्चूम्_५.४१ //
लोहाभ्रकादिकं सर्वं रसस्य परिजारयेत् /
तापिकायन्त्रमित्युक्तं सुकरं रसजारणे // र्चूम्_५.४२ //
{प्रतिगर्भयन्त्र}
स्थाल्यां विनिक्षिप्य रसादि वस्तु स्वर्णादि खार्या प्रपिधाय भूयः /
अम्लेन चोर्ध्वे लवणादि वस्तु चुल्ल्यां पचेत्तत् प्रतिगर्भयन्त्रम् // र्चूम्_५.४३ //
{गर्भयन्त्र}
खारीं मल्लान्तरस्थालीं निरुन्ध्यादतियत्नतः /
स्थाल्यां मृदो'थवा खार्यां क्षिप्त्वा वस्तु निरुध्य च // र्चूम्_५.४४ //
क्षिप्त्वा चाम्लादिकं रुद्ध्वा पाकः स्याद्गर्भयन्त्रके /
{पालिकायन्त्र}
चषकं वर्तुलं लौहं विनताग्रोर्ध्वदण्डकम् // र्चूम्_५.४५ //
एतद्धि पालिकायन्त्रं बलिजारणहेतवे /
{घटयन्त्र}
चतुःप्रस्थजलाधारं चतुरङ्गुलकाननम् // र्चूम्_५.४६ //
घटयन्त्रमिति प्रोक्तं तदाप्यायनके मतम् /
{इष्टिकायन्त्र}
विधाय वर्तुलं गर्तं मल्लमत्र निधाय च // र्चूम्_५.४७ //
विनिधायेष्टिकां तत्र मध्ये गर्तवतीं शुभाम् /
गर्तस्य परितः कुर्यात् पालिकामङ्गुलोच्छ्रयाम् // र्चूम्_५.४८ //
गर्ते सूतं विनिक्षिप्य गर्तास्ये वसनं क्षिपेत् /
निक्षिप्य गन्धकं तत्र मल्लेनास्यं निरुध्य च // र्चूम्_५.४९ //
मल्लपालिकयोर्मध्ये मृदा सम्यङ्निरुध्य च /
वनोपलैः पुटं देयं कपोताख्यं न चाधिकम् // र्चूम्_५.५० //
इष्टिकायन्त्रमेतद्धि गन्धकं तेन जारयेत् /
{विद्याधरयन्त्र}
स्थालिकोपरि विन्यस्य स्थालीं सम्यङ्निरुध्य च // र्चूम्_५.५१ //
ऊर्ध्वस्थाल्यां जलं क्षिप्त्वा वह्निं प्रज्वालयेदधः /
एतद्विद्याधरं यन्त्रं हिङ्गुलाकृष्टिहेतवे // र्चूम्_५.५२ //
{डमरुयन्त्र}
यत्र स्थाल्युपरि स्थालीं न्युब्जां दत्त्वा निरुध्य च /
यन्त्रं डमरुकाख्यं तद्रसभस्मकृते हितम् // र्चूम्_५.५३ //
{नाभियन्त्र}
मल्लमध्ये चरेद्गर्तं तत्र सूतं सगन्धकम् /
गर्तस्य परितः कुड्यं प्रकुर्याद् द्व्यङ्गुलोच्छ्रयम् // र्चूम्_५.५४ //
ततश्चाच्छादयेत्सम्यग्गोस्तनाकारमूषया /
सम्यक् तोयमृदा रुद्ध्वा सम्यग्गर्तोच्चमानया // र्चूम्_५.५५ //
ततो जलं विनिक्षिप्य वह्निं प्रज्वालयेदधः /
नाभियन्त्रमिदं प्रोक्तं नन्दिना सर्ववेदिना // र्चूम्_५.५६ //
अनेन जीर्यते सूतो निर्धूमः शुद्धगन्धकः /
{तोयमृत्तिका}
लेहवत् कृतबर्बूरक्वाथेन परिमर्दितम् // र्चूम्_५.५७ //
जीर्णकिट्टरजः सूक्ष्मं गुडचूर्णसमन्वितम् /
इयं हि जलमृत्प्रोक्ता दुर्भेद्या सलिलैः खलु // र्चूम्_५.५८ //
{वह्निमृत्स्ना}
खटिकापटुकिट्टैश्च महिषीदुग्धमर्दितैः /
वह्निमृत्स्ना भवेद्घोरवह्नितापसहा खलु // र्चूम्_५.५९ //
एतया मृत्स्नया रुद्धो न गन्तुं क्षमते रसः /
विदग्धवनिताप्रौढप्रेम्णा बद्धः पुमानिव // र्चूम्_५.६० //
नन्दी नागार्जुनश्चैव ब्रह्मज्योतिर्मुनीश्वरः /
वेत्ति श्रीसोमदेवश्च नापरः पृथिवीतले // र्चूम्_५.६१ //
{ग्रस्तयन्त्र}
मूषां मूषोदराविष्टाम् आद्यन्तसमवर्तुलाम् /
चिपिटां च तले प्रोक्तं ग्रस्तयन्त्रं मनीषिभिः // र्चूम्_५.६२ //
सूतेन्द्रबन्धनार्थं हि रसविद्भिरुदीरितम् /
{तुलायन्त्र}
वृन्ताकाकारमूषे द्वे तयोः कण्ठादधः खलु // र्चूम्_५.६३ //
प्रादेशमात्रनलिका मृदालिप्तसुसन्धिका /
तत्रैकस्यां क्षिपेत् सूतम् अन्यस्यां गन्धचूर्णकम् // र्चूम्_५.६४ //
निरुध्य मूषयोर् वक्त्रं वालुकायन्त्रके क्षिपेत् /
अधो'ग्निं ज्वालयेदेतत्तुलायन्त्रमुदाहृतम् // र्चूम्_५.६५ //
शिलातालकगन्धाश्मजारणाय प्रकीर्तितम् /
{स्थालीयन्त्र}
स्थाल्यां ताम्रादि निक्षिप्य मल्लेनास्यं निरुध्य च // र्चूम्_५.६६ //
पच्यते स्थालिकासंस्थं स्थालीयन्त्रमितीरितम् /
{कोष्ठिकायन्त्र}
स्थूलभाण्डोदरस्यान्तर् वालुकां निक्षिपेच्छुभाम् // र्चूम्_५.६७ //
वितस्तिप्रमितोत्सेधां ततस्तत्र निवेशयेत् /
अपक्वां मृन्मयीं कोष्ठीं द्वादशाङ्गुलकोच्छ्रयाम् // र्चूम्_५.६८ //
षडङ्गुलकविस्तीर्णां मध्ये 'तिमसृणीकृताम् /
पञ्चाङ्गुलपिधानं च तीक्ष्णाग्रं मुकुटाकृतिम् // र्चूम्_५.६९ //
न न्यूना नाधिका कोष्ठी कण्ठतो मसृणा बहिः /
कोष्ठ्यां च निक्षिपेद्गन्धं षट्पलं श्लक्ष्णचूर्णितम् // र्चूम्_५.७० //
ततस्त्रिपादिकां लौहीं विनिवेश्य स्थिरीकृताम् /
तस्यां च विन्यसेत् खारीं लौहीं वा कान्तलोहजाम् // र्चूम्_५.७१ //
तस्यां सूतं क्षिपेच्छुद्धं पलविंशतिमानतः /
जीर्णगन्धकसूतं च भावयेल्लशुनद्रवैः // र्चूम्_५.७२ //
अधःशिखेन पूर्वोक्तपिधानेन पिधाय च /
सन्धिबन्धं प्रकुर्वीत सुधामृत्स्नागुडादिभिः // र्चूम्_५.७३ //
सन्धिबन्धे विशुष्के च क्षिपेदुपरि वालुकाः /
भाण्डवक्त्रं निरुध्याथ ज्वालयेत्तदधो'नलम् // र्चूम्_५.७४ //
खरं यामत्रयं यावत्ततो गन्धकसम्भवः /
पिधानलग्नधूमो 'सौ गलित्वा निपतेद्रसे // र्चूम्_५.७५ //
एवं हि षड्गुणं गन्धं भुक्त्वा सूतो गुणी भवेत् /
करोति कल्पनिर्दिष्टान्विशिष्टान् सकलान् गुणान् // र्चूम्_५.७६ //
कोष्ठिकायन्त्रमेतद्धि नन्दिना परिकीर्तितम् /
{वालुकायन्त्र}
पञ्चाढवालुकापूर्णे भाण्डे निक्षिप्य यत्नतः // र्चूम्_५.७७ //
पच्यते रसगोलाद्यं वालुकायन्त्रमीरितम् /
{लवणयन्त्र}
एवं लवणनिक्षेपात् प्रोक्तं लवणयन्त्रकम् // र्चूम्_५.७८ //
{धूपयन्त्र}
विधायाष्टाङ्गुलं पात्रं लौहमष्टाङ्गुलोच्छ्रयम् /
कण्ठाधो द्व्यङ्गुले देशे जलाधारं हि तत्र च // र्चूम्_५.७९ //
तिर्यग्लोहशलाकाश्च तन्वीस्तिर्यग् विनिक्षिपेत् /
तनूनि स्वर्णपत्त्राणि तासामुपरि विन्यसेत् // र्चूम्_५.८० //
पात्राधो निक्षिपेद् धूमं वक्ष्यमाणमिहैव हि /
तत्पात्रं न्युब्जपात्रेण छादयेदपरेण हि // र्चूम्_५.८१ //
मृदा विलिप्य सन्धिं च वह्निं प्रज्वालयेदधः /
तेन कृष्णानि पत्त्राणि हतान्युक्तविधानतः // र्चूम्_५.८२ //
रसश्चरति वेगेन द्रुतिं गर्भद्रुतिं तथा /
गन्धालकशिलानां हि कज्जल्या वा मृताहिना // र्चूम्_५.८३ //
धूपनं स्वर्णपत्त्राणां परमं परिकीर्तितम् /
तारार्थं तारपत्त्राणि मृतवङ्गेन धूपयेत् // र्चूम्_५.८४ //
धूपयेच्च यथायोग्यै रसैरुपरसैरपि /
धूपयन्त्रमिति प्रोक्तं जारणाद्रव्यवाहने // र्चूम्_५.८५ //
{कुण्डकयन्त्र = कन्दुकयन्त्र}
स्थूलस्थाल्यां द्रवं क्षिप्त्वा वासो बद्ध्वा मुखे दृढम् /
तत्र स्वेद्यं विनिक्षिप्य पिधान्या प्रपिधाय च // र्चूम्_५.८६ //
अधो'ग्निं ज्वालयेत्तत्र तत्स्यात्कुण्डकयन्त्रकम् /
स्वेदनं यन्त्रमित्येतत्प्राहुरन्ये मनीषिणः // र्चूम्_५.८७ //
{कुण्डयन्त्र (२)}
यद्वा स्थाल्यां जलं क्षिप्त्वा तृणं दत्त्वा मुखोपरि /
स्वेद्यद्रव्यं विनिक्षिप्य पिधान्या प्रपिधाय च // र्चूम्_५.८८ //
अधस्ताज्ज्वालयेद् अग्निमेतद्वा कुण्डयन्त्रकम् /
{डेकीयन्त्र}
भाण्डकण्ठादधश्छिद्रे वेणुनालं विनिक्षिपेत् // र्चूम्_५.८९ //
कांस्यपात्रद्वयं क्षिप्त्वा सम्पुटं जलगर्भितम् /
नालास्यं तत्र संयोज्य दृढं तच्चापि कारयेत् // र्चूम्_५.९० //
उक्तद्रव्यैर्विनिक्षिप्तः पूर्वं तत्र घटे रसः /
अग्निना तापितो नालात् तोये तस्मिन् पतत्यधः // र्चूम्_५.९१ //
यावदुष्णं भवेत्सर्वं भाजनं किञ्चिदेव हि /
जायते रससन्धानं ढेकीयन्त्रम् इदं भवेत् // र्चूम्_५.९२ //
{सोमानलयन्त्र}
ऊर्ध्वं वह्निर् अधश्चापो मध्ये तु रससङ्ग्रहः /
सोमानलम् इदं प्रोक्तं जारयेद् गगनादिकम् // र्चूम्_५.९३ //
{नालिकायन्त्र}
लोहनालगतं सूतं भाण्डे लवणपूरिते /
निरुद्धं विपचेत्प्राज्ञो नालिकायन्त्रमीरितम् // र्चूम्_५.९४ //
{मूषा}
अथ मूषाभिधा मृत्स्ना संस्थानं विविधाकृतिः /
विधिना विनियोगश्च सोमदेवेन कीर्त्यते // र्चूम्_५.९५ //
{च्रुचिब्ले:: स्य्नोन्य्म्स्}
मूषा हि कोष्ठिका प्रोक्ता कुमुदी करहारिका /
पातनी वह्निमित्रा च रसवादिभिर् ईर्यते // र्चूम्_५.९६ //
{च्रुचिब्ले:: निरुक्ति}
मुष्णाति दोषान्मूषेयान्सा मूषेति निगद्यते /
उपादानं भवेत्तस्या मृत्तिका लोहमेव च // र्चूम्_५.९७ //
मूषामुखविनिष्क्रान्ता वरमेकापि काकिणी /
दुर्जनप्रणिपातेन धिग् लक्षमपि मानिनाम् // र्चूम्_५.९८ //
{सन्धिलेप}
मूषापिधानयोर् बन्धे बन्धनं सन्धिलेपनम् /
अन्ध्रणं रन्ध्रणं चैव संश्लिष्टं सन्धिबन्धनम् // र्चूम्_५.९९ //
{च्लय्:: शर्करा}
मृत्तिका पाण्डुरस्थूला शर्करा शोणपाण्डुरा /
चिराध्मानसहा सा हि मूषार्थमति शस्यते /
तदभावे च वाल्मीकी कौलाली समुदीर्यते // र्चूम्_५.१०० //
या मृत्तिका दग्धतुषैः शणेन शिखित्रकैर्वा हयलद्दिना च /
लौहेन दण्डेन च कुट्टिता सा साधारणा स्यात्खलु मूषिकार्थे // र्चूम्_५.१०१ //
श्वेताश्मानस्तुषा दग्धाः शिखित्राः शणकर्पटे /
लद्दिः किट्टं यथायोग्यं संयोज्या मूषिकामृदि // र्चूम्_५.१०२ //
{वज्रमूषा}
मृदस्त्रिभागं शणलद्दिभागौ भागश्च निर्दग्धतुषोपलादेः /
किट्टार्धभागं परिखण्ड्य वज्रमूषां विदध्यात्खलु सत्त्वपाते // र्चूम्_५.१०३ //
{योगमूषा}
दग्धाङ्गारतुषोपेता मृत्स्ना वल्मीकसम्भवा /
तत्तद्विडसमायुक्ता तत्तद्विडविलेपिता // र्चूम्_५.१०४ //
तया या विहिता मूषा योगमूषेति कथ्यते /
अनया साधितः सूतो जायते गुणवत्तरः // र्चूम्_५.१०५ //
{वज्रद्रावणमूषा}
गारभूनागधौताभ्यां शणैर्दग्धतुषैरपि /
समैः समा च मूषा मृन्महिषीदुग्धमर्दिता // र्चूम्_५.१०६ //
कोथिता पक्षमात्रं हि बहुधा परिवर्तिता /
तया विरचिता मूषा वज्रद्रावणिकेरिता // र्चूम्_५.१०७ //
{गारमूषा}
दग्धषड्गुणगाराढ्या किट्टाङ्गारशणान्विता /
कृष्णमृद्भिः कृता मूषा गारमूषेत्युदाहृता // र्चूम्_५.१०८ //
यामयुग्मम् अतिध्मानान्नासौ द्रवति वह्निना /
{वरमूषा}
वस्त्राङ्गारतुषास्तुल्यास्तच्चतुर्गुणमृत्तिका // र्चूम्_५.१०९ //
गारश्च मृत्तिकातुल्यः सर्वैरेतैर् विमर्दिता /
वरमूषेति निर्दिष्टा यामं वह्निं सहेत च // र्चूम्_५.११० //
{वर्णमूषा}
रक्तवर्गरजोयुक्ता रक्तवर्गाम्बुभाविता /
मृत् तया लेपिता मूषा क्षितिखेचरलेपिता // र्चूम्_५.१११ //
वर्णमूषेति सा प्रोक्ता वर्णोत्कर्षे नियुज्यते /
{रूप्यमूषा}
एवं हि श्वेतवर्गेण रूप्यमूषा प्रकीर्तिता // र्चूम्_५.११२ //
{विडमूषा}
तत्तद्विडमृदोद्भूता तत्तद्विडविलेपिता /
देहलोहार्थयोगार्थं विडमूषेत्युदाहृता // र्चूम्_५.११३ //
{वज्रद्रावनामुषा (इइ)}
गारभूनागधौताभ्यां तुषमष्या शणेन च /
समैः समा च मूषा मृन्महिषीदुग्धमर्दिता // र्चूम्_५.११४ //
कोथिता पक्षमात्रं हि बहुधा परिकीर्तिता /
तया विरचिता मूषा लिप्ता मत्कुणशोणितैः // र्चूम्_५.११५ //
बलाब्दधावनीमूलैर् वज्रद्रावणक्रौञ्चिका /
सहते'ग्निं चतुर्यामं द्रावणे व्ययिता सती // र्चूम्_५.११६ //
{मूषाप्यायन}
द्रवीभावमुपेयुः स्यान्मूषाया ध्मानयोगतः /
क्षणमुद्धरणं यत् तन्मूषाप्यायनम् उच्यते // र्चूम्_५.११७ //
{वृन्ताकमूषा}
वृन्ताकारमूषायां नालं दत्त्वा दशाङ्गुलम् /
धत्तूरपुष्पवच्चोर्ध्वं सुदृढं श्लिष्टपुष्पवत् // र्चूम्_५.११८ //
अष्टाङ्गुलं च सच्छिद्रं सा स्याद्वृन्ताकमूषिका /
अनया खर्परादीनां मृदूनां सत्त्वमाहरेत् // र्चूम्_५.११९ //
{गोस्तनीमूषा}
मूषा या गोस्तनाकारा शिखायुक्तपिधानका /
सत्त्वानां द्रावणे शुद्धौ सा मूषा गोस्तनी भवेत् // र्चूम्_५.१२० //
{मल्लमूषा}
निर्दिष्टा मल्लमूषा या मल्लद्वितयसम्पुटात् /
पर्पट्यादिरसादीनां स्वेदनाय प्रकीर्तिता // र्चूम्_५.१२१ //
{पक्वमूषा}
कुलालभाण्डरूपा या दृढा च परिपाचिता /
पक्वमूषेति सा प्रोक्ता पोटल्यादिविपाचने // र्चूम्_५.१२२ //
{गोलमूषा}
निर्वक्त्रगोलकाकारा पुटनद्रव्यगर्भिणी /
गोलमूषेति सा प्रोक्ता सत्वरं द्रव्यरोधिनी // र्चूम्_५.१२३ //
{महामूषा}
तले या कूर्पराकारा क्रमाद् उपरि विस्तृता /
स्थूलवृन्ताकवत्स्थूला महामूषेत्यसौ मता /
सा चायो'भ्रकसत्त्वादेः पुटाय द्रावणाय च // र्चूम्_५.१२४ //
{मञ्जूषमूषा}
मञ्जूषाकारमूषा या निम्नतायामविस्तरा /
षडङ्गुलप्रमाणेन मूषा मञ्जूषसञ्ज्ञिता /
भूमौ निखन्य तां मूषां दद्यात्पुटमथोपरि // र्चूम्_५.१२५ //
{मूशलमूषा}
मूषा या चिपिटा मूले वर्तुलाष्टाङ्गुलोच्छ्रया /
मूषा सा मुशलाख्या स्याच्चक्रीबद्धरसे हिता // र्चूम्_५.१२६ //
{कोष्ठी (इन्त्र्.)}
सत्त्वानां पातनार्थाय पातितानां विशुद्धये /
कोष्ठिका विविधाकारास्तासां लक्षणमुच्यते // र्चूम्_५.१२७ //
{अङ्गारकोष्ठिका}
राजहस्तसमुत्सेधा तदर्धायामविस्तरा /
चतुरस्रा च कुड्येन वेष्टिता मृन्मयेन हि // र्चूम्_५.१२८ //
एकभित्तौ चरेद्गर्तं वितस्त्याभोगसम्मितम् /
द्वारं सार्धवितस्त्या च सम्मितं सुदृढं शुभम् // र्चूम्_५.१२९ //
देहल्यधो विधातव्यं धमनाय यथोचितम् /
प्रादेशप्रमिता भित्तिरुत्तरङ्गस्य चोर्ध्वतः // र्चूम्_५.१३० //
द्वारं चोपरि कर्तव्यं प्रादेशप्रमितं खलु /
ततश्चेष्टिकया रुद्ध्वा द्वारसन्धिं विलिप्य च // र्चूम्_५.१३१ //
शिखित्रैस्तां समापूर्य धमेद्भस्त्राद्वयेन तु /
शिखित्रान् धमनद्रव्यम् ऊर्ध्वद्वारेण निक्षिपेत् // र्चूम्_५.१३२ //
सत्त्वपातनगोलांश्च पञ्च पञ्च पुनः पुनः /
भवेदङ्गारकोष्ठीयं खराणां सत्त्वपातिनी // र्चूम्_५.१३३ //
{पातालकोष्ठिका}
दृढभूमौ चरेद्गर्तं वितस्त्या सम्मितं शुभम् /
वर्तुलं चाथ तन्मध्ये गर्तमन्यं प्रकल्पयेत् // र्चूम्_५.१३४ //
चतुरङ्गुलविस्तारनिम्नत्वेन समन्वितम् /
गर्ताद्धरणिपर्यन्तं तिर्यङ्नालसमन्वितम् // र्चूम्_५.१३५ //
किञ्चित्समुन्नतं बाह्ये गर्ताभिमुखनिम्नकम् /
मृच्चक्रं पञ्चरन्ध्राढ्यं गर्भगर्तोपरि क्षिपेत् // र्चूम्_५.१३६ //
आपूर्य कोकिलैः कोष्ठीं प्रधमेद् एकभस्त्रया /
पातालकोष्ठिका ह्य् एषा धातूनां सत्त्वपातिनी // र्चूम्_५.१३७ //
ध्मानसाध्यपदार्थानां नन्दिना परिकीर्तिता /
{गारकोष्ठी}
द्वादशाङ्गुलनिम्ना या प्रादेशप्रमिता तथा // र्चूम्_५.१३८ //
चतुरङ्गुलतश्चोर्ध्वं वलयेन समन्विता /
भूरिछिद्रवतीं चक्रीं वलयोपरि निक्षिपेत् // र्चूम्_५.१३९ //
शिखित्रांस्तत्र निक्षिप्य प्रधमेद्वङ्कनालतः /
गारकोष्ठीयमुद्दिष्टा मृष्टलोहविनाशिनी // र्चूम्_५.१४० //
{वङ्कनाल}
कूपीमृद्भिर् विधातव्यम् अरत्निप्रमितं दृढम् /
अधोमुखं च तद्वक्त्रे नालं पञ्चाङ्गुलं तथा // र्चूम्_५.१४१ //
वङ्कनालमिति प्रोक्तं दृढध्मानाय कीर्तितम् /
{तिर्यक्प्रधमकोष्ठी}
कोष्ठी तद्वद्रसादीनां विधानाय विधीयते // र्चूम्_५.१४२ //
द्वादशाङ्गुलकोत्सेधा सा बुध्ने चतुरङ्गुला /
तिर्यक्प्रधमनाख्या च मृदुद्रव्यविशोधिनी // र्चूम्_५.१४३ //
{पुट (देफ़्.)}
रसादिद्रव्यपाकानां मारणज्ञापनं पुटम् /
नेष्टो न्यूनाधिकः पाकः सुपाकं हितमौषधम् // र्चूम्_५.१४४ //
लोहादेरपुनर्भावो गुणाधिक्यं ततो'ग्रता /
अनप्सुमज्जनं रेखापूर्णता पुटतो भवेत् // र्चूम्_५.१४५ //
पुटाद्रागो लघुत्वं च शीघ्रव्याप्तिश्च दीपनम् /
जारितादपि सूतेन्द्राल्लोहानाम् अधिको गुणः // र्चूम्_५.१४६ //
यथाश्मनि विशेद्वह्निर् बहिःस्थः पुटयोगतः /
चूर्णत्वादिगुणावाप्तिस्तथा लोहेषु निश्चितम् // र्चूम्_५.१४७ //
{महापुट}
निम्ने विस्तरतः कुण्डे द्विहस्ते चतुरस्रके /
वनोपलसहस्रेण पूरिते पुटनौषधम् // र्चूम्_५.१४८ //
क्रौञ्च्यां रुद्धं प्रयत्नेन पिष्टकोपरि निक्षिपेत् /
वनोपलसहस्रार्धं क्रौञ्चिकोपरि विन्यसेत् // र्चूम्_५.१४९ //
वह्निं प्रज्वालयेत्तत्र महापुटमिदं स्मृतम् /
{गजपुट}
राजहस्तप्रमाणेन चतुरस्रं च निम्नकम् // र्चूम्_५.१५० //
पूर्णं चोपलसाहस्रैः कण्ठावध्यथ निक्षिपेत् /
विन्यसेत् कुमुदीं तत्र पुटनद्रव्यपूरिताम् // र्चूम्_५.१५१ //
पूर्वच्छगणतो'र्धानि गिरिण्डानि विनिक्षिपेत् /
एतद्गजपुटं प्रोक्तं महागुणविधायकम् // र्चूम्_५.१५२ //
{वाराहपुट}
इत्थं चारत्निके कुण्डे पुटं वाराहमुच्यते // र्चूम्_५.१५३ //
{कुक्कुटपुट}
पुटं भूमितले यत्तद्वितस्तिद्वितयोच्छ्रयम् /
तावच्च तलविस्तीर्णं तत्स्यात्कुक्कुटकं पुटम् // र्चूम्_५.१५४ //
{कपोतपुट}
यत्पुटं दीयते भूमावष्टसङ्ख्यैर्वनोपलैः /
तद् बालसूतभस्मार्थं कपोतपुटमुच्यते // र्चूम्_५.१५५ //
{गोवर (देफ़्.; अ किन्द् ओफ़् चोव्दुन्ग्)}
गोष्ठान्तर्गोखुरक्षुण्णं शुष्कं चूर्णितगोमयम् /
गोवरं तत्समादिष्टं वरिष्ठं रससाधने // र्चूम्_५.१५६ //
{गोवरपुट}
गोवरैर्वा तुषैर्वापि पुटं यत्र प्रदीयते /
तद्गोवरपुटं प्रोक्तं रसभस्मप्रसिद्धये // र्चूम्_५.१५७ //
{भाण्डपुट}
स्थूलभाण्डे तुषापूर्णे मध्ये मूषासमन्विते /
वह्निना विहिते पाके तद्भाण्डपुटमुच्यते // र्चूम्_५.१५८ //
{वालुकापुट}
अधस्तादुपरिष्टाच्च क्रौञ्चिकाच्छाद्यते खलु /
वालुकाभिः प्रतप्ताभिर्यत्र तद्वालुकापुटम् // र्चूम्_५.१५९ //
{भूधरपुट}
वह्निमित्रां क्षितौ सम्यङ् निखन्याद् द्व्यङ्गुलादधः /
उपरिष्टात्पुटं यत्र पुटं तद्भूधराह्वयम् // र्चूम्_५.१६० //
{लावकपुट}
ऊर्ध्वं षोडशिकामात्रैस्तुषैर्वा गोवरैः पुटम् /
यत्र तल्लावकाख्यं स्यात् सुमृदुद्रव्यसाधने // र्चूम्_५.१६१ //
{अनुक्तपुट}
अनुक्तपुटमाने तु साध्यद्रव्यबलाबलात् /
पुटं विज्ञाय दातव्यमूहापोहविचक्षणैः // र्चूम्_५.१६२ //
{स्य्नोन्य्म्स् फ़ोर् द्रिएद् चोव्दुन्ग्}
पिष्टकं छगणं छाणमुपलं चोत्पलं तथा /
गिरिण्डोपलसाठी च नवारी छगणाभिधः // र्चूम्_५.१६३ //
{उपसंहार}
यः सोमदेवैर्विहितं प्रकीर्णमध्यायम् एनं प्रकरोति पाठे /
नासौ समीहेत गुरूपदेशं रसेन्द्रवैद्ये'पि च धातुवादे // र्चूम्_५.१६४ //


र्चूम्, ७
कथ्यन्ते सोमदेवेन साम्प्रतं दर्शिनो रसाः /
श्रीकण्ठागमनिर्दिष्टा विशिष्टा रससाधने // र्चूम्_७.१ //
{६८ प्रकार् की रसौषधियां}
जलोत्पलसमङ्गा च रसा च जलपिप्पली /
स्थलप्रसारिणी चिञ्ची जालिनी जलमूलका // र्चूम्_७.२ //
चन्द्रोदकार्धचन्द्रा च जलापामार्गतिक्तका /
तुषाम्बु काकमाची च जलकुम्भी तथा शटी // र्चूम्_७.३ //
उत्तमा हेमपुष्पी च दुर्गन्धा सितगन्धिनी /
माण्डूकी मोहिनी मांसी पाषाणी चाथ शीशिका // र्चूम्_७.४ //
सारिवालम्बुषा मेघनादी च शुकनासिका /
पोतकी हीरिणी वज्रकन्दिका चापराजिता // र्चूम्_७.५ //
वनमाला विदारी च कुक्कुटा हलिनीश्वरी /
वाराही बृहती मूर्वा सर्पाक्षी सदचित्रिका // र्चूम्_७.६ //
मालार्जुनश्च गोजिह्वा गरुडी हंसपादिका /
नन्दिनी शिखिपादी च काश्मरी तुलसी तथा // र्चूम्_७.७ //
वनकूष्माण्डवल्ली च वृश्चिकाली च वेणुका /
मुशली चित्रपादी च कर्मस्फोटी तथा विषा // र्चूम्_७.८ //
अजमारी पाटला च पटोली धन्वयासकः /
भार्ङ्गी विषघ्नी गुडूची वासा भृङ्गी च पागवः // र्चूम्_७.९ //
अष्टषष्टिरिति प्रोक्ता रसौषध्यो महाबलाः /
बन्धने मारणे तद्वज्जारणे च नियामने /
बन्धादाने च सूतस्य सर्वदोषापकर्मणि // र्चूम्_७.१० //
विन्ध्याद्रौ हिमपर्वते च मलये गोमन्तके श्रीगिरौ सह्याद्रावथ पारियात्रकगिरौ किष्किन्धनामालये /
माहेन्द्रे'प्यथ माल्यवत्क्षितिधरे तद्रूपनामाधिकं गोपाभीरकसिद्धवैद्यमुखतो वैद्यैः समावेद्यताम् // र्चूम्_७.११ //


र्चूम्, ८
{सर्पाक्ष्यादिगणः}
सर्पाक्षी वन्ध्यकर्कोटी जलबिम्बी च जम्बुकी /
पुनर्नवा च मत्स्याक्षी भृङ्गराजः शतावरी // र्चूम्_८.१ //
शरपुङ्खा च मण्डूकपर्णिका ब्रह्मदण्डिका /
अनन्ता कुक्कुटी जङ्घा काकमाची शिखण्डिनी // र्चूम्_८.२ //
सहदेवी कपोती च विष्णुक्रान्ता कुरण्टकः /
महाबला नागबला मूर्वा रास्ना कुरिङ्गिनी // र्चूम्_८.३ //
फणिर्नीली प्रपुन्नाटः समङ्गामलकी तथा /
ज्वालिनी मेघनादश्च गोजिह्वा पद्मचारिणी // र्चूम्_८.४ //
पाठा च कोकिलाक्षश्च त्रिपत्त्रा चाखुकर्णिका /
एकपर्णी द्विपर्णी च त्रिपर्णी क्षीरिणी तथा // र्चूम्_८.५ //
तित्तिडी मेषशृङ्गी च तुलसी श्यामपर्णिका /
श्वेताद्रिपर्णिका चेति सर्पाक्ष्यादिगणो मतः // र्चूम्_८.६ //
षट्चत्वारिंशको नाम पारदस्य नियामकः /
इहौषधीनां पञ्चाङ्गी गृहीतव्या विधानतः // र्चूम्_८.७ //
रसादिस्वेदने मूषानयने शोधने तथा /
अष्टोपरि यथालाभं ग्राह्या प्रोक्तेषु कर्मसु // र्चूम्_८.८ //
अष्टकाधिकमाधिक्यं गुणानां कुरुते ध्रुवम् /
{व्याघ्रिकादिगणः}
व्याघ्रिका राक्षसी वह्निश्चाण्डाली गजकर्णिका // र्चूम्_८.९ //
षट्कारी शङ्खपुष्पी च बृहती हिलमोचकः /
शृगालजिह्विका वह्निर्मदनी लाङ्गली तथा // र्चूम्_८.१० //
चक्रिका वज्रिणी व्याघ्री कङ्कती पुत्रजीविका /
कञ्चुकी चैव कर्कोटी कुमारी पद्मचारिणी // र्चूम्_८.११ //
एकवीरा रुदन्ती च लक्ष्मी नरकसा तथा /
उच्चटा रक्तचित्रा च नागिनी नागवल्लिका // र्चूम्_८.१२ //
सक्तुका सक्तुशृङ्गी च रक्तस्नुग् यज्ञवल्लिका /
शाखोटो मेषशृङ्गी च हेमली व्याघ्रपादिका // र्चूम्_८.१३ //
शमी व्याघ्रनखी सोमवल्लरी चार्कपुष्पिका /
केशिनी कासमारी च वृक्षराजो'जमारिका // र्चूम्_८.१४ //
कोटराक्षी हनूमन्ती नरजीवाङ्गनायकी /
मालिका काकतुण्डी च मेघपुष्पी च कङ्गुणी // र्चूम्_८.१५ //
अन्या तुवरवल्ली च जगती हंसपादिका /
कुम्भिनी वह्निमारी च सूर्यभक्ता च वाकुची // र्चूम्_८.१६ //
रसनिर्जीवकारी च भूशुण्डी कटुतुम्बिका /
देवदाली विशाला च कार्पासी ब्रह्मरञ्जकम् // र्चूम्_८.१७ //
कृष्णाक्षीवं तथा कृष्णधत्तूरो वनपीलुकम् /
श्वेतार्को यवचिञ्चा च कारवेल्ली च दन्तिका // र्चूम्_८.१८ //
गोजिह्वा काकजङ्घा च श्वेतगुञ्जा च शम्बरा /
महाकाली सिताङ्कोलो मायूरश्च पटोलिका // र्चूम्_८.१९ //
व्याघ्रिकादिगणः सो'यं रसभस्मकरः परः /
अत्रोक्तौषधिबीजेषु जीर्यते पारदः पृथक् // र्चूम्_८.२० //
{रक्तस्नुह्यादिगणः}
रक्तस्नुही रुदन्ती च रक्ताग्निः सोमवल्लिका /
वृद्धदारु च शाखोटी मोहिन्यङ्गारवल्लिका // र्चूम्_८.२१ //
बर्हिका क्षीरमार्जारी त्रिशूला क्षीरकुक्कुटी /
जीमूतः काकमाची च नीलिका शङ्खपुष्पिका // र्चूम्_८.२२ //
नागवल्लीदलाकारपत्रयुक्ताल्पकन्दिनी /
श्रीशैलोत्था च वज्रघ्नी नागकर्णीति सा स्मृता // र्चूम्_८.२३ //
ज्योतिष्मती द्रुमज्योतिस्तृणज्योतिरथोच्चटा /
उदुम्बरी त्रिदण्डी च नीलज्योतिस्तथापरा // र्चूम्_८.२४ //
हेमवल्लरिका ताम्रवल्लरी चुक्र एव च /
त्रिदण्डी ब्रह्मदण्डी च क्रौञ्चिका स्थलपद्मिनी // र्चूम्_८.२५ //
वरा वर्तुलपर्णा च नागकण्ठी च लाङ्गली /
नागजिह्वार्कपत्री च काष्ठोदुम्बरिका तथा // र्चूम्_८.२६ //
कालदण्डी त्रिपर्णी च रक्तस्नुह्यादिको गणः /
रसबन्धे वधे शुद्धौ विहितः शम्भुना स्वयम् // र्चूम्_८.२७ //
द्रव्यैश्च स्थावरैर् उपस्पर्शगन्धरसान्वितैः /
शोधितो मर्दितः सूतो म्रियते बध्यते सुखम् // र्चूम्_८.२८ //
{कदल्यादिगणः}
कदली सूर्यभक्तश्च कटुकोषातकी तथा /
द्राविणी काकमाची च शिग्रुका क्षीरकञ्चुकी // र्चूम्_८.२९ //
नीरपिप्पलिका चेति कदल्यादिगणस् त्वयम् /
द्रावणः सर्वलोहानां रसादीनां च निश्चितम् // र्चूम्_८.३० //
{काकमाच्यादिगणः}
काकमाच्यर्कपत्री च कासमर्दः कृताञ्जलिः /
लक्ष्मणा हंसपादी च नागिनी क्षीरनालिका // र्चूम्_८.३१ //
ताम्बूली व्यालिका ब्राह्मी कारवल्ल्यर्जुनी चरा /
वाराहकर्णिका मेघध्वनिश्च सहदेविका // र्चूम्_८.३२ //
तथा कुरुवकश्चेति काकमाच्यादिको गणः /
क्रामणाय विनिर्दिष्टा देहे लोहे रसस्य हि // र्चूम्_८.३३ //
एकवीरा महावीरा प्रयोगो हेमदण्डिका /
चतुर्भेदमिदं प्रोक्तं निश्चितं रसबन्धने // र्चूम्_८.३४ //
देहलोहकरं सर्वं महारोगापकर्षणम् /
धन्यं पुत्रप्रदं वृष्यं दर्शनस्पर्शनादिभिः // र्चूम्_८.३५ //
{एकवीरा}
शवपत्त्रा भवेद्वल्ली पाते चैकफलान्विता /
एकवीरेति सा प्रोक्ता रसबन्धकरी परम् // र्चूम्_८.३६ //
{महावीरा}
एकमेकं फलं यस्याः परे पत्रे प्रजायते /
प्रवालसदृशीच्छाया महावीरेति सा मता // र्चूम्_८.३७ //
{प्रयोगकन्द}
त्रिकन्दस्त्रिशिखश्चैव वृन्तलग्नफलद्वयः /
वेणुपर्णसदृक्पर्णैः गजविन्ध्याचलोद्भवः // र्चूम्_८.३८ //
तस्य मध्यमकन्दो हि प्रयोगो नाम राक्षसः /
तेन सम्मर्दितः सूतो म्रियते बध्यते सुखम् // र्चूम्_८.३९ //
{हेमवल्ली}
ताम्बूलीपत्त्रवत्पत्रा स्वर्णवर्णपयस्विनी /
फलपुष्पादिहीना च हेमवल्लीति सा मता // र्चूम्_८.४० //
सम्बन्धसेविता येन तन्मूत्रैर्बद्धपारदः /
संवत्सरधृतो वक्त्रे प्रधत्ते खेचरां गतिम् // र्चूम्_८.४१ //
{वज्रदण्डादिवर्ग}
वज्रलशुनदण्डश्च लोहदण्डश्च ते त्रयः /
ब्रह्मविष्णुशिवात्मानो जगत्त्रितयरक्षकाः // र्चूम्_८.४२ //
पथ्या शुण्ठी शिला मुण्डी निर्गुण्डी च विडङ्गकम् /
चित्रकस्त्रिकटुर्हेम माक्षिकं विमलं तथा // र्चूम्_८.४३ //
वज्रदण्डादिवर्गो'यं श्रेष्ठो'तीव रसायने /
सर्वव्याधिहरः श्रेष्ठो जरामृत्युविनाशनः // र्चूम्_८.४४ //
{भूपाटल्यादिवर्गः}
भूपाटली पटोली च योगारी सिंहवल्लिका /
शूकरी हेमवल्ली च नागधारी च मार्कवः // र्चूम्_८.४५ //
भूपाटल्यादिवर्गो'यं रसबन्धविधायकः /
{पञ्चरत्नकगणः}
पाटलेन्दीवरी चैव मन्त्रसिंहासनी तथा // र्चूम्_८.४६ //
निशाचरी च कङ्कालखेचरी पञ्चरत्नकम् /
देहलोहकरं सूतवधबन्धविधायकम् /
वलीपलितविध्वंसि सर्वव्याधिहरं परम् // र्चूम्_८.४७ //


र्चूम्, ९
{मधुरत्रय}
घृतं खण्डो माक्षिकं च विज्ञेयं मधुरत्रयम् /
{मूत्रवर्गः}
मूत्राणि हस्तिकरभमहिषीखरवाजिनाम् // र्चूम्_९.१ //
गो'जावीनां स्त्रियः पुंसां पुष्पं बीजं च योजयेत् /
{पञ्चमृत्तिका}
इष्टिका गैरिकं लोणं भस्म वल्मीकमृत्तिका // र्चूम्_९.२ //
रसप्रयोगकुशलैः कीर्तिताः पञ्चमृत्तिकाः /
{क्षारत्रय}
टङ्कणं च यवक्षारः सर्जिक्षारस्तृतीयकः // र्चूम्_९.३ //
{क्षारवर्गः}
पलाशकदलीशिग्रुतिलापामार्गमोक्षकाः /
मूलकस् तिन्तिडीबोधिरक्तराजगिरिस् तथा // र्चूम्_९.४ //
कम्बलो'परकुड्यानि क्षारश्चैषां पृथग्विधः /
क्षारवर्ग इति प्रोक्तः दीपनश्च महाबलः // र्चूम्_९.५ //
रत्नादिजारणश्चापि सर्वलोहादिजारणः /
{अम्लवर्गः}
अम्लवेतसजम्बीरनिम्बुकं राजनिम्बुकम् // र्चूम्_९.६ //
बदरं बीजपूरं च तिन्तिडी चुक्रिका तथा /
चणाम्लं काञ्जिकं तद्वदम्लिका चाम्लदाडिमम् // र्चूम्_९.७ //
करमर्दं च कोलाम्लमम्लवर्गो'यमुच्यते /
रसादीनां विशुद्ध्यर्थं द्रावणे जारणे हितः // र्चूम्_९.८ //
{लवणवर्गः}
सामुद्रं सिन्धुसञ्जातं काचोत्थं विडसञ्ज्ञितम् /
सौवर्चलमथो रौमं चुल्लिकं च गडादि च // र्चूम्_९.९ //
लवणानामयं वर्गो रुच्यः पाचनदीपनः /
द्रावणः शोधनः सर्वलोहानां भस्मनामपि // र्चूम्_९.१० //
{विषवर्गः}
शृङ्गिकं कालकूटं च वत्सनाभं च सक्तुकम् /
पीतं च विषवर्गो'यं स वरः परिकीर्तितः // र्चूम्_९.११ //
{विषवर्ग:: मेदिच्. प्रोपेर्तिएस्}
रसकर्मणि शस्तो'यं तद्बन्धनवधे'पि च /
अयुक्त्या सेवितश्चायं मारयत्येव निश्चितम् // र्चूम्_९.१२ //
{उपविषवर्गः}
लाङ्गली विषमुष्टिश्च करवीरश् च जया तथा /
नीलकः कनको'र्कश्च वर्गो ह्युपविषात्मकः // र्चूम्_९.१३ //
{उपविष:: मेदिच्. प्रोपेर्तिएस्}
दीपनः पाचनो भेदी रसे क्वापि च युज्यते /
विषेषु जङ्गमाद्येषु विषं सर्पस्य नापरम् // र्चूम्_९.१४ //
{तैलवर्गः}
तिलातसीकुसुम्भानां निम्बस्य करजस्य च /
राज्याः सिद्धार्थकस्यापि गुञ्जाकङ्गुणिबीजयोः // र्चूम्_९.१५ //
मधूकस्य च तैलैश्च तैलवर्गो रसे हितः /
{दुग्धवर्गः}
हस्त्यश्ववनिताधेनुगर्दभीछागिकाविकाः // र्चूम्_९.१६ //
उष्ट्रिकोदुम्बराश्वत्थभानुन्यग्रोधतिल्वकः /
दुग्धिका स्नुग्गणं चैतत्तथैवोत्तमकर्णिका // र्चूम्_९.१७ //
एषां दुग्धैर् विनिर्दिष्टो दुग्धवर्गो रसादिषु /
{पित्तवर्गः}
महिषक्रोडमत्स्यानां छागस्य च शिखण्डिनः // र्चूम्_९.१८ //
कृष्णाहिरोहितानां च मार्जारस्य च मायुभिः /
प्रोक्तः पित्तगणः सूतवधबन्धनभावने // र्चूम्_९.१९ //
{वसावर्गः}
भेककूर्मवराहाहिनरमांससमुत्थया /
वसया च वसावर्गो रसकर्मणि शस्यते // र्चूम्_९.२० //
{विड्गणः}
पारावतस्य चाषस्य कपोतस्य कलापिनः /
गृध्रस्य कुक्कुटस्यापि विनिर्दिष्टो हि विड्गणः // र्चूम्_९.२१ //
शोधनः सर्वलोहानां पुटनाल्लेपनात् खलु /
{रक्तवर्गः}
कुसुम्भखदिरो लाक्षा मञ्जिष्ठा रक्तचन्दनम् // र्चूम्_९.२२ //
अद्री च बन्धुजीवं च तथा कर्पूरगन्धिनी /
माक्षिकं चेति विज्ञेयो रक्तवर्गो 'तिरञ्जनः // र्चूम्_९.२३ //
{पीतवर्गः}
किंशुकः कर्णिकारश्च हरिद्राद्वितयं तथा /
पीतवर्गो'यमुद्दिष्टो रसराजस्य कर्मणि // र्चूम्_९.२४ //
{श्वेतवर्गः}
तगरः कुटजं कुन्दो गुञ्जा जीवन्तिका तथा /
सितो'म्भोरुहकन्दश्च श्वेतवर्ग उदाहृतः // र्चूम्_९.२५ //
{कृष्णवर्गः}
कदली क्रूरवल्ली च त्रिफला नीलिका नलः /
पङ्कः कासीसबालाम्रं कृष्णवर्ग उदाहृतः // र्चूम्_९.२६ //
रक्तवर्गादिवर्गैश्च द्रव्यं यज्जारणात्मकम् /
भावनीयं प्रयत्नेन तादृग्रागाप्तये खलु // र्चूम्_९.२७ //
{शोधनीयगणः}
काचटङ्कणशिप्राभिः शोधनीयो गणो मतः /
सत्त्वानां बद्धसूतस्य लोहानां मलनाशनः /
कापालिकागणध्वंसी रसवादिभिरुच्यते // र्चूम्_९.२८ //
{मृदुकरवर्गः}
महिषीमेषशृङ्गो'त्र कलिङ्गोद्भवबीजयुक् /
शशास्थीनि च योगो'यं लोहकाठिन्यनाशनः // र्चूम्_९.२९ //
{द्रावकवर्गः}
गुडगुग्गुलुगुञ्जाज्यसारघैष्टङ्कणान्वितैः /
दुर्द्रावाखिललोहादेर् द्रावणे'यं गणो मतः // र्चूम्_९.३० //
क्षाराः सर्वे मलं हन्युरम्लं शोधनजारणम् /
मान्द्यं विषाणि निघ्नन्ति स्नैग्ध्यं स्नेहाः प्रकुर्वते // र्चूम्_९.३१ //


र्चूम्, १०
{महारसाः}
महारसाः स्युर् घनराजावर्तवैक्रान्तसस्याः विमलाद्रिजाते /
तुत्थं च ताप्यं च रसायनास्ते सत्त्वानि तेषाम् अमृतोपमानि // र्चूम्_१०.१ //
{अभ्रक:: मेदिच्. प्रोपेर्तिएस्}
गौरीतेजः परमम् अमृतं वातपित्तक्षयघ्नं प्रज्ञोद्बोधि प्रशमितरुजं वृष्यम् आयुष्यम् अग्र्यम् /
बल्यं स्निग्धं रुचिदम् अकफं दीपनं शीतवीर्यं तत्तद्योगैः सकलगदहृद् व्योम सूतेन्द्रबन्धि // र्चूम्_१०.२ //
राजहस्ताद् अधस्ताद्यत्समानीतं घनं खनेः /
भवेत्तदुक्तफलदं निःसत्त्वं निष्फलं परम् // र्चूम्_१०.३ //
{अभ्रकभेदाः}
पिनाकनागमण्डूकवज्रम् इत्यभ्रकं मतम् /
श्वेतादिवर्णभेदेन प्रत्येकं तच्चतुर्विधम् // र्चूम्_१०.४ //
{अभ्र:: पिनाक}
पिनाकं पावकोत्तप्तं विमुञ्चति दलोच्चयम् /
तत्सेवितं मलं बद्ध्वा मारयत्येव मानवम् // र्चूम्_१०.५ //
{अभ्र:: नाग}
नागाभ्रं नागवत्कुर्यात् ध्वनिं पावकसंस्थितम् /
तद्भुक्तं कुरुते कुष्ठं मण्डलाख्यं न संशयः // र्चूम्_१०.६ //
{अभ्र:: मण्डूक}
उत्प्लुत्योत्प्लुत्य मण्डूकं ध्मातं पतति चाभ्रकम् /
तत्कुर्यादश्मरीरोगमसाध्यं शस्त्रतो'न्यथा // र्चूम्_१०.७ //
{अभ्र:: वज्र}
वज्राभ्रं वह्निसन्तप्तं निर्मुक्ताशेषवैकृतम् /
देहलोहकरं तत्तु सर्वरोगहरं परम् // र्चूम्_१०.८ //
{अभ्र:: सुब्त्य्पेस्:: चोलोउर्}
श्वेतं रक्तं च पीतं च कृष्णमेवं चतुर्विधम् /
श्वेतं श्वेतक्रियासूक्तं रक्ताद्यं पीतकर्मणि // र्चूम्_१०.९ //
चतुर्विधं वरं व्योम यद्यप्युक्तं रसायने /
तथापि कृष्णवर्णाभं कोटिकोटिगुणाधिकम् // र्चूम्_१०.१० //
{अभ्र:: फ्य्स्. प्रोपेर्तिएस्}
स्निग्धं पृथुदलं वह्निसहं स्याद्भारतो'धिकम् /
सुखनिर्मोच्यपत्रं च तदभ्रं शस्तम् ईरितम् // र्चूम्_१०.११ //
{अभ्र:: बद् त्य्पेस्}
सचन्द्रं काचकिट्टाभं व्योम न ग्रासयेद्रसम् /
ग्रासितश्चेन्न योज्यो'सौ लोहे चैव रसायने // र्चूम्_१०.१२ //
निश्चन्द्रिकं मृतं व्योम सेव्यं सर्वगदेषु च /
सेवितं चन्द्रिकायुक्तं मेहं मन्दानलं चरेत् // र्चूम्_१०.१३ //
यैरुक्तं युक्तिनिर्मुक्तैः पत्राभ्रकरसायनम् /
तैर्दिष्टं कालकूटाख्यं विषं जीवनहेतवे // र्चूम्_१०.१४ //
सत्त्वार्थं सेवनार्थं च योजयेच्छोधिताभ्रकम् /
अन्यथा त्वगुणं कृत्वा विकरोत्येव निश्चितम् // र्चूम्_१०.१५ //
{अभ्र:: शोधन}
प्रतप्तं सप्तवाराणि निक्षिप्तं काञ्जिके'भ्रकम् /
निर्दोषं जायते नूनं निक्षिप्तं वापि गोजले // र्चूम्_१०.१६ //
त्रिफलाक्वथिते वापि गवां दुग्धे विशेषतः /
{अभ्र:: मारण}
ततो धान्याभ्रकं कृत्वा पिष्ट्वा मत्स्याक्षिकारसैः // र्चूम्_१०.१७ //
चक्रीं कृत्वा विशोष्याथ पुटेदर्धेभके पुटे /
पुटेदेवं हि षड्वारं पौनर्नवरसैः सह // र्चूम्_१०.१८ //
अभ्रांशटङ्कणेनापि सम्मर्द्य कृतचक्रिकम् /
अर्धेभाख्यैः पुटैस्तद्वत्सप्तवारं पुटेत् खलु // र्चूम्_१०.१९ //
एवं वासारसेनापि तण्डुलीयरसेन च /
प्रपुटेत्सप्तवाराणि पूर्वप्रोक्तविधानतः // र्चूम्_१०.२० //
एवं सिद्धं घनं सर्वयोगेषु विनियोजयेत् /
{अभ्र:: मारण}
पादांशटङ्कणोपेतं मत्स्याक्षीरसमर्दितम् // र्चूम्_१०.२१ //
रुन्ध्यात् कोष्ठ्यां दृढं ध्मातं सत्त्वरूपं भवेद् घनम् /
पटचूर्णं विधायाथ गोघृतेन परिप्लुतम् // र्चूम्_१०.२२ //
भर्जयेत्सप्तवाराणि चुल्लीसंस्थितखर्परे /
अग्निवर्णं भवेद्यावद् वारं वारं च चूर्णयेत् // र्चूम्_१०.२३ //
तृणं क्षिप्तं दहेद्यावत्तावद्वा भर्जनं चरेत् /
ततः सगन्धकं पिष्ट्वा वटमूलकषायतः // र्चूम्_१०.२४ //
पुटेद्विंशतिवाराणि वाराहेन पुटेन हि /
पुनर्विंशतिवाराणि त्रिफलोत्थकषायतः // र्चूम्_१०.२५ //
त्रिफलामुण्डिकाभृङ्गपथ्यानीलीसुमूलकैः /
भावयित्वा प्रयोक्तव्यं सर्वरोगेषु मात्रया // र्चूम्_१०.२६ //
सत्त्वाभ्रात् किञ्चिद् अवरं निर्विकारं गुणाधिकम् /
एवं चेच्छतवाराणि पुटपाकेन साधितम् // र्चूम्_१०.२७ //
गुणवज्जायते'त्यर्थं परं पाचनदीपनम् /
क्षुधं करोति चात्यर्थं गुञ्जार्धमिति सेवया /
तत्तद्रोगहरैर् योगैः सर्वरोगनिकृन्तनम् // र्चूम्_१०.२८ //
{अभ्र:: मारण}
धान्याभ्रं कासमर्दस्य रसेन परिमर्दितम् /
पुटेत्तच्छतवाराणि म्रियते नात्र संशयः // र्चूम्_१०.२९ //
{अभ्र:: मारण}
तद्वन्मुस्तारसेनापि तण्डुलीयरसेन च /
शिवामलकसौभाग्यपिष्टं चक्रीकृताभ्रकम् // र्चूम्_१०.३० //
पुटेत्तत् षष्टिवाराणि सिन्दूराभं प्रजायते /
क्षयाद्यनन्तरोगघ्नं भवेद्योगानुपानतः // र्चूम्_१०.३१ //
{अभ्र:: मारण}
वटमूलत्वचः क्वाथे ताम्बूलपत्रसारतः /
वासामत्स्याक्षिकीभ्यां वा मत्स्याक्ष्या सकठिल्लया // र्चूम्_१०.३२ //
पयसा वटवृक्षस्य मर्दितं पुटितं घनम् /
भवेद् विंशतिवारेण सिन्दूरसदृशं घनम् // र्चूम्_१०.३३ //
{अभ्रकभस्मन् (६)}
सटङ्कणं गवां दुग्धैः पिष्टं प्रपुटितं घनम् /
निश्चन्द्रिकं भवेद् वारैस् त्रिंशद्भिर्गुणवत्तरम् // र्चूम्_१०.३४ //
एवं सिद्धानि चाभ्राणि तालेन पुटितानि चेत् /
भवन्त्यतीव तीव्राणि रसादप्यधिकानि च // र्चूम्_१०.३५ //
{अभ्र:: भस्मन्:: फ्य्स्. प्रोपेर्तिएस्}
रौक्ष्यं सौक्ष्म्यं जलप्लावः शोणवर्णसमुद्भवः /
विचित्रगुणदीप्तिश्च जायते बहुभिः पुटैः // र्चूम्_१०.३६ //
{अभ्र:: सत्त्व:: पातन}
कासमर्दघनध्वनिवासानां च पुनर्भुवः /
मत्स्याक्ष्याः कारवेल्ल्याश्च हंसपाद्या रसैः पृथक् // र्चूम्_१०.३७ //
पिष्ट्वा पिष्ट्वा प्रयत्नेन शोषयेद्घर्मयोगतः /
खलिं गोधूमचूर्णं च क्षुद्रमत्स्यांश्च टङ्कणम् // र्चूम्_१०.३८ //
प्रत्येकमभ्रकांशेन दत्त्वा चैव विमर्दयेत् /
मर्दने मर्दने सम्यक् शोषयेद्रविरश्मिभिः // र्चूम्_१०.३९ //
पञ्चाजं पञ्चगव्यं च पञ्चमाहिषमेव च /
क्षिप्त्वा गोलान् प्रकुर्वीत किञ्चित् तिन्दुकसम्मितान् // र्चूम्_१०.४० //
{पञ्चाङ्ग}
पयो दधि घृतं मूत्रं विट् च पञ्चाङ्गम् उच्यते /
अधःपातनकोष्ठ्यां हि ध्मात्वा सत्त्वं निपातयेत् // र्चूम्_१०.४१ //
{अभ्र:: सत्त्व:: पातन:: सेपरतिन्ग् किट्ट अन्द् सत्त्व}
कोष्ठ्याः किट्टं समाहृत्य विचूर्ण्य रवकान् हरेत् /
तत्किट्टं स्वल्पटङ्केन गोमयेन विमर्दयेत् // र्चूम्_१०.४२ //
गोलान्विधाय संशोष्य धमेद् भूयो'पि पूर्ववत् /
भूयः किट्टं समाहृत्य मृदित्वा सत्त्वमाहरेत् // र्चूम्_१०.४३ //
एवमेव पुनः किट्टं ध्मात्वा सत्त्वं समाहरेत् /
{अभ्रकसत्त्वशोधनम्}
अथ सत्त्वकणांस्तांस्तु क्वाथयित्वाम्लकाञ्जिकैः // र्चूम्_१०.४४ //
शोधनीयगणोपेतं मूषामध्ये निरुध्य च /
सम्यग् द्रुतं समाहृत्य द्विवारं प्रधमेत् पुनः // र्चूम्_१०.४५ //
इति सिद्धं भवेत्सत्त्वं योज्यं रसरसायने /
{अभ्रकसत्त्वमृदुकरणम्}
मधुतैलवसाज्येषु द्रावितं परिवापितम् // र्चूम्_१०.४६ //
मृदु स्याद्दशवारेण सत्त्वं लोहादिकं खरम् /
{अभ्र:: सत्त्व:: फ़ोर्मुलतिओन्}
सत्त्वस्य गोलकं तप्तं सस्यसंयुक्तकाञ्जिके // र्चूम्_१०.४७ //
निर्वाप्य तत्क्षणेनैव कण्डयेल्लोहपारया /
सम्प्रताप्य घनस्थूलान् कणान्क्षिप्त्वा च काञ्जिके // र्चूम्_१०.४८ //
तत्क्षणेन समाहृत्य खण्डयित्वा रजश्चरेत् /
गोघृतेन च तच्चूर्णं भर्जयेत् पूर्ववत्त्रिधा // र्चूम्_१०.४९ //
धात्रीफलरसैस् तद्वद्धात्रीपत्ररसेन वा /
भर्जने भर्जने कार्यं शिलापट्टेन पेषणम् // र्चूम्_१०.५० //
ततः पुनर्नवावासारसैः काञ्जिकमिश्रितैः /
प्रपुटेद्दशवाराणि दशवाराणि गन्धकैः // र्चूम्_१०.५१ //
एवं संसाधितं व्योमसत्त्वं सर्वगुणोत्तरम् /
यथेष्टं विनियोक्तव्यं जारणे च रसायने // र्चूम्_१०.५२ //
वेल्लव्योषसमन्वितं घृतयुतं वल्लोन्मितं सेवितं दिव्याभ्रं क्षयपाण्डुरुग्ग्रहणिकाः शूलामकोष्ठामयम् /
जूर्तिं श्वासगदं प्रमेहमरुचिं कासामयं दुर्धरं मन्दाग्निं जठरव्यथां विजयते योगैरशेषामयान् // र्चूम्_१०.५३ //
{अभ्रकद्रुतिः}
द्रुतयो नैव निर्दिष्टाः शास्त्रे दृष्टा अपि ध्रुवम् /
विना शम्भोः प्रसादेन न सिध्यन्ति कथञ्चन // र्चूम्_१०.५४ //
{राजावर्तः:: परीक्षा}
राजावर्त्तो'ल्परक्तो 'रुनीलिमामिश्रितप्रभः /
गुरुश्च मसृणः श्रेष्ठस्तदन्यो मध्यमः स्मृतः // र्चूम्_१०.५५ //
{राजावर्त:: मेदिच्. प्रोपेर्तिएस्}
प्रमेहक्षयदुर्नामपाण्डुश्लेष्मानिलापहः /
दीपनः पाचनो वृष्यो राजावर्त्तो रसायनः // र्चूम्_१०.५६ //
{राजावर्त:: शोधनम्}
निम्बुद्रवैः सगोमूत्रैः सक्षारैः स्वेदिताः खलु /
द्वित्रिवारेण शुध्यन्ति राजावर्त्तादिधातवः // र्चूम्_१०.५७ //
{राजावर्त:: मारण}
भृङ्गाम्भो गन्धकोपेतो राजावर्त्तो विचूर्णितः /
पुटनात्सप्तरात्रेण राजावर्त्तो मृतो भवेत् // र्चूम्_१०.५८ //
{धातु (गेन्.):: शोधन}
सूर्यावर्त्तकवज्रकन्दकदलीकोषातकीशिग्रुकाः /
वन्ध्या नीरकणा घना नृपशमी ध्वाङ्क्षी कुमारी वरा /
आसाम् एकरसेन साम्लपुटनाच्छुध्यन्ति धात्वादयः /
स्वेदक्लेदवधान्व्रजन्ति च पुनर्ध्माताश्च सत्त्वानि ते // र्चूम्_१०.५९ //
अयं योगो हि निःशेषधातुमलविशोधनः /
{राजावर्त (?):: सत्त्वपातनम्}
क्षारैश्च लवणैर् गेहधूमगुञ्जानिशाफलैः /
एतैर्युक्ताः शिलाश्मानः सत्त्वं मुञ्चन्त्यशेषतः // र्चूम्_१०.६० //
{वैक्रान्त:: फ्य्स्. प्रोपेर्तिएस्}
अष्टास्रश् चाष्टफलकः षट्कोणो मसृणो गुरुः /
शुद्धमिश्रितवर्णैश्च युक्तो वैक्रान्त उच्यते // र्चूम्_१०.६१ //
{वैक्रान्त:: सुब्त्य्पेस्:: चोलोउर्}
श्वेतो रक्तश्च पीतश्च नीलः पारावतच्छविः /
श्यामलः कृष्णवर्णश्च कर्बुरश्चाष्टधा हि सः // र्चूम्_१०.६२ //
{वैक्रान्त:: मेदिच्. प्रोपेर्तिएस्}
आयुःप्रदश्च बलवर्णकरो'तिवृष्यः प्रज्ञाप्रदः सकलदोषगदापहारी /
दीप्ताग्निकृत् पविसमानगुणस् तरस्वी वैक्रान्तकः खलु वपुर्बललोहकारी // र्चूम्_१०.६३ //
रसायनेषु सर्वेषु पूर्वगण्यः प्रतापवान् /
वज्रस्थाने नियोक्तव्यो वैक्रान्तः सर्वरोगहा // र्चूम्_१०.६४ //
{वैक्रान्त:: शोधन}
कुलत्थक्वाथसंस्विन्नो वैक्रान्तः परिशुध्यति /
{वैक्रान्त:: मारण}
म्रियते'ष्टपुटैर् गन्धनिम्बूकद्रवसंयुतः // र्चूम्_१०.६५ //
{वैक्रान्त:: सत्त्वपातन}
सत्त्वपातनयोगेन मर्दितश्च वटीकृतः /
मूषास्थो घटिकाध्मातो वैक्रान्तः सत्त्वमुत्सृजेत् // र्चूम्_१०.६६ //
{वैक्रान्त:: फ़ोर्मुलतिओन्}
भस्मत्वं समुपागतो विकृतको हेम्ना मृतेनान्वितः पादांशेन कणाज्यवेल्लसहितो वल्लोन्मितः सेवितः /
यक्ष्माणं क्षरणं च पाण्डुगुदजं श्वासं च कासामयं दुष्टां च ग्रहणीम् उरःक्षतमुखान् रोगाञ्जयेद्देहकृत् // र्चूम्_१०.६७ //
{वैक्रान्त:: फ़ोर्मुलतिओन्}
सूतभस्मार्धसंयुक्तं नीलवैक्रान्तभस्मकम् /
मृताभ्रसत्त्वमुभयोस्तुलितं परिमर्दितम् // र्चूम्_१०.६८ //
क्षौद्राज्यसंसृतं प्रातः गुञ्जामात्रं निषेवितम् /
रसायनविधानेन जीवेच्चन्द्रार्कतारकम् // र्चूम्_१०.६९ //
तत्तद्रोगानुपानेन यवमात्रं निषेवितम् /
निहन्ति सकलान्रोगान्दुस्तरानन्यभेषजैः // र्चूम्_१०.७० //
त्रिसप्तदिवसैर् न्ःणां गङ्गाम्भ इव पातकम् /
{सस्यक:: म्य्थ्. ओरिगिन्}
पीत्वा हालाहलं वान्तं पीतामृतगरुत्मता // र्चूम्_१०.७१ //
विषेणामृतयुक्तेन गिरौ च मरुताह्वये /
तद्वान्तं हि घनीभूतं सञ्जातं सस्यकं खलु // र्चूम्_१०.७२ //
{सस्य:: परीक्षा:: गोओद् क़ुअलित्य्}
मयूरकण्ठसच्छायं भाराढ्यमतिशस्यते /
विषं द्रव्ययुतं यद्वद् द्रव्याधिकगुणं भवेत् /
हालाहलं सुधायुक्तं सुधाधिकगुणं तथा // र्चूम्_१०.७३ //
{सस्यक:: मेदिच्. प्रोपेर्तिएस्}
निःशेषदोषविषहृद् गुदशूलशूलदुष्टाम्लपित्तकविबन्धहरं हितं च /
रासायनं वमनरेककरं गरघ्नं श्वित्रापहं गदितमत्र मयूरतुत्थम् // र्चूम्_१०.७४ //
{सस्यक/तुत्थ:: शोधन}
दोलायन्त्रेण सुस्विन्नं सस्यकं प्रहरत्रयम् /
नृमहिष्यजगोमूत्रैः शुध्यत्येवं च सस्यकम् // र्चूम्_१०.७५ //
{सस्यक:: मारण}
लकुचद्रवगन्धाश्मटङ्कणेन समन्वितम् /
निरुध्य मूषिकामध्ये म्रियते कौक्कुटैः पुटैः // र्चूम्_१०.७६ //
{सस्यक:: सत्त्वपातन}
निम्बुद्रवाल्पटङ्काभ्यां मूषामध्ये निरुध्य च /
ताम्ररूपं परिध्मातं सत्त्वं मुञ्चति सस्यकम् // र्चूम्_१०.७७ //
{सस्यक:: सत्त्वपातन}
शुद्धं सस्यं शिखिक्रान्तं पूर्वभेषजसंयुतम् /
नलिकाध्मानयोगेन सत्त्वं मुञ्चति निश्चितम् // र्चूम्_१०.७८ //
{सस्यक:: सत्त्व:: रिन्ग्}
सत्त्वमेतत्समादाय वरभूनागसत्त्वयुक् /
तन्मुद्रिका कृतस्पर्शा शूलघ्नी तत्क्षणाद्भवेत् // र्चूम्_१०.७९ //
चराचरं विषं भूतं डाकिनीं दृग्गतं जयेत् /
रामवत् सोमसेनानी मुद्रिकेति तथाक्षरम् // र्चूम्_१०.८० //
मुद्रिकेयं विधातव्या दृष्टप्रत्ययकारिका /
हिमालयोत्तरे पार्श्वे अश्वकर्णो महाद्रुमः // र्चूम्_१०.८१ //
तत्र शूलं समुत्पन्नं तत्रैव निधनं गतः /
मन्त्रेणानेन मुद्राम्भो निपीतं सप्तमन्त्रितम् // र्चूम्_१०.८२ //
सद्यः शूलहरं प्रोक्तम् इति भालुकिभाषितम् /
अनया मुद्रया तप्तं तैलमग्नौ सुनिश्चितम् // र्चूम्_१०.८३ //
लेपितं हन्ति वेगेन शूलं यत्र क्वचिद्भवम् /
सद्यः सूतिकरं नार्याः सद्यो नेत्ररुजापहम् // र्चूम्_१०.८४ //
{विमल:: सुब्त्य्पेस्}
विमलस्त्रिविधः प्रोक्तो हेमाद्यस्तारपूर्वकः /
तृतीयः कांस्यविमलस्तत्तत्कान्त्या स लक्ष्यते // र्चूम्_१०.८५ //
{विमल:: फ्य्स्. प्रोपेर्तिएस्}
वर्तुलः कोणसंयुक्तः स्निग्धश्च फलकान्वितः /
{विमल:: मेदिच्. प्रोपेर्तिएस्}
मरुत्पित्तहरो वृष्यो विमलो'तिरसायनः // र्चूम्_१०.८६ //
{विमल:: सुब्त्य्पेस्:: उसे}
पूर्वो हेमक्रियासूक्तो द्वितीयो रूप्यकृन्मतः /
तृतीयो भेषजे तेषु पूर्वः पूर्वगुणोत्तरः // र्चूम्_१०.८७ //
{विमल:: शोधन}
आटरूषजलस्विन्नो विमलो विमलो भवेत् /
{विमल:: मारण}
गन्धाश्मलकुचाभ्यां स म्रियते दशभिः पुटैः // र्चूम्_१०.८८ //
{विमल:: सत्त्व:: पातन}
सटङ्कलकुचद्रावैर् मेषशृङ्गस्य भस्मना /
पिष्टो मूषोदरे लिप्तः संशोष्य च निरुध्य च // र्चूम्_१०.८९ //
षट्प्रस्थकोकिलैर् ध्मातो विमलः सीससन्निभम् /
सत्त्वं मुञ्चति तद्युक्तो रसः स्यात्तु रसायनः // र्चूम्_१०.९० //
{विमल:: सत्त्व:: मेदिच्. उसे}
एतत्सत्त्वं सूतसंयुक्तं पिष्टीकृत्वा सुमर्दितम् /
विलीने गन्धके क्षिप्त्वा जारयेत् त्रिगुणालकम् // र्चूम्_१०.९१ //
शिलां पञ्चगुणां चापि नालिकायन्त्रके खलु /
तारभस्म दशांशेन तावद्वैक्रान्तकं मृतम् // र्चूम्_१०.९२ //
सर्वमेकत्र सञ्चूर्ण्य पटेन परिगाल्य च /
निक्षिप्य कूपिकामध्ये परिपूर्य प्रयत्नतः // र्चूम्_१०.९३ //
लीढो व्योषवरान्वितो विमलको युक्तो घृतैः सेवितो हन्याद् दुर्भगकृज्ज्वरान् श्वयथुकं पाण्डुप्रमेहारुचिम् /
मूलार्तिं ग्रहणीं च शूलमतुलं यक्ष्मामयान् कामलां सर्वान्पित्तमरुद्गदान् किमपरं योगैरशेषान् गदान् // र्चूम्_१०.९४ //
{शिलाजतु:: सुब्त्य्पेस्}
शिलाधातुर्द्विधा प्रोक्तो गोमूत्राद्यो रसायनः /
कर्पूरपूर्वकश्चान्यस्तत्राद्यो द्विविधः पुनः // र्चूम्_१०.९५ //
ससत्त्वश्चैव निःसत्त्वस्तयोः पूर्वो गुणाधिकः /
{शिलाजतु:: ओरिगिन् फ़्रोम् हेअतेद् रोच्क्स्}
ग्रीष्मे तीव्रार्कतप्तेभ्यः पादेभ्यो हिमभूभृतः // र्चूम्_१०.९६ //
स्वर्णरूप्यार्कगर्भेभ्यः शिलाधातुर् विनिःसरेत् /
{शिलाजतु:: फ़्रोम् गोल्द्}
स्वर्णगर्भगिरेर्जातं जपापुष्पनिभं गुरु // र्चूम्_१०.९७ //
स स्वल्पतिक्तं सुस्वादु परमं तद्रसायनम् /
{शिलाजतु:: फ़्रोम् सिल्वेर्}
रूप्यगर्भगिरेर्जातं मधुरं पाण्डुरं गुरु // र्चूम्_१०.९८ //
शिलाजं पित्तरोगघ्नं विशेषात् पाण्डुरोगहृत् /
{शिलाजतु:: फ़्रोम् चोप्पेर्}
ताम्रगर्भगिरेर्जातं नीलवर्णं घनं गुरु // र्चूम्_१०.९९ //
शिलाजं कफवातघ्नं तिक्तोष्णं क्षयरोगनुत् /
{शिलाजतु:: तेस्तिन्ग् फ़ोर् पुरित्य्}
वह्नौ क्षिप्तं भवेद्यत्तु लिङ्गाकारं ह्यधूमकम् /
सलिले'थ विलीनं च तच्छुद्धं हि शिलाजतु // र्चूम्_१०.१०० //
{शिलाजतु:: मेदिच्. प्रोपेर्तिएस्}
नूनं सज्वरपाण्डुशोफशमनं मेहाग्निमान्द्यापहं मेदश्छेदकरं च यक्ष्मशमनं मूत्रामयोन्मूलनम् /
गुल्मप्लीहविनाशनं जठरहृच्छूलघ्नम् आमापहं सर्वत्वग्गदनाशनं किमपरं देहे च लोहे हितम् // र्चूम्_१०.१०१ //
{शिलाजतु:: पोस्सेस्सेस् प्रोपेर्तिएस् ओफ़् ओथेर् सुब्स्तन्चेस्}
रसोपरससूतेन्द्ररत्नलोहेषु ये गुणाः /
वसन्ति ते शिलाधातौ जरामृत्युजिगीषया // र्चूम्_१०.१०२ //
{शिलाजतु:: शोधन}
क्षाराम्लैर्गुग्गुलूपेतैः स्वेदनीयन्त्रमध्यगैः /
स्वेदितं घटिकामानाच्छिलाधातुर् विशुध्यति // र्चूम्_१०.१०३ //
{शिलाजतु:: मारण}
शिलया गन्धतालाभ्यां मातुलुङ्गरसेन च /
पुटितं हि शिलाधातुर् म्रियते 'ष्टगिरिण्डकैः // र्चूम्_१०.१०४ //
{शिलाजतु:: मृत:: मेदिच्. उसे}
भस्मीभूतशिलोद्भवं समतुलं कान्तं च वैक्रान्तकं युक्तश्च त्रिफलाकटुत्रयघृतैर्वल्लेन तुल्यं भजेत् /
पाण्डौ यक्ष्मगुदे तथाग्निसदने महेषु मूत्रामये गुल्मप्लीहमहोदरे बहुविधे शूले च योन्यामये // र्चूम्_१०.१०५ //
सेवेत यदि षण्मासं रसायनविधानतः /
वलीपलितनिर्मुक्तो जीवेद्वर्षशतं सुखी // र्चूम्_१०.१०६ //
{शिलाजतु:: सत्त्व:: पातन}
पिष्टं द्रावणवर्गेण साम्लेन गिरिसम्भवम् /
लिप्त्वा मूषोदरे रुद्ध्वा गाढैर्ध्मातं हि कोकिलैः // र्चूम्_१०.१०७ //
सत्त्वं मुञ्चेच्छिलाधातुः स्वखनेर्लोहसन्निभम् /
{कर्पूरशिलाजतु:: फ्य्स्. प्रोपेर्तिएस्}
पाण्डुरं सिकताकारं कर्पूराद्यं शिलाजतु // र्चूम्_१०.१०८ //
{कर्पूरशिलाजतु:: मेदिच्. प्रोपेर्तिएस्}
मूत्रकृच्छ्राश्मरीमेहकामलापाण्डुनाशनम् /
{कर्पूरशिलाजतु:: शोधन}
एलातोयेन संस्विन्नं शुष्कं शुद्धिमुपैति तत् // र्चूम्_१०.१०९ //
नैतस्य मारणं सत्त्वपातनं विहितं बुधैः /
{रसक:: सुब्त्य्पेस्}
रसको द्विविधः प्रोक्तो दर्दुरः कारवेल्लकः // र्चूम्_१०.११० //
सदलो दर्दुरः प्रोक्तो निर्दलः कारवेल्लकः /
सत्त्वपाते शुभः पूर्वो द्वितीयश्चौषधादिषु // र्चूम्_१०.१११ //
{रसक:: मेदिच्. प्रोपेर्तिएस्}
रसकः सर्वमेहघ्नः कफपित्तविनाशनः /
नेत्ररोगक्षयघ्नश्च लोहपारदरञ्जनः // र्चूम्_१०.११२ //
{रसक:: हिघ् क़ुअलित्य्}
नागार्जुनेन निर्दिष्टौ रसश्च रसकावुभौ /
श्रेष्ठौ सिद्धरसौ स्यातां देहलोहकरौ परौ // र्चूम्_१०.११३ //
रसश्च रसकश्चोभौ येनाग्निसहनौ कृतौ /
देहलोहमयी सिद्धिर्दासी तस्य न संशयः // र्चूम्_१०.११४ //
{रसक:: शोधन}
खर्परः परिसन्तप्तः सप्तवारं निमज्जितः /
बीजपूररसस्यान्तर्निर्मलत्वं समश्नुते // र्चूम्_१०.११५ //
{रसक:: शोधन}
नृमूत्रे मेषमूत्रे वा तक्रे वा काञ्जिके तथा /
प्रताप्य मज्जितं सम्यक् खर्परं परिशुध्यति // र्चूम्_१०.११६ //
{रसक:: रञ्जन विथ् ~}
नरमूत्रे स्थितो मासं रसको रञ्जयेद् ध्रुवम् /
शुद्धं ताम्रं रसं तारं शुद्धं स्वर्णप्रभं तथा // र्चूम्_१०.११७ //
{रसकसत्त्वपातन (१)}
हरिद्रात्रिफलारालसिन्धुधूमैः सटङ्कणैः /
सारुष्करैश्च पादांशैः साम्लैः सम्मर्द्य खर्परम् // र्चूम्_१०.११८ //
लिप्तं वृन्ताकमूषायां शोषयित्वा निरुध्य च /
मूषामुखोपरि न्यस्य खर्परं प्रधमेत्ततः // र्चूम्_१०.११९ //
खर्परे'पहृते ज्वाला भवेन्नीला सिता यदि /
तदा सन्दंशतो मूषां धृत्वा कृत्वा ह्यधोमुखीम् // र्चूम्_१०.१२० //
शनैरास्फालयेद् भूमौ यथा नालं न भज्यते /
वङ्गाभं पतितं सत्त्वं तदादाय नियोजयेत् // र्चूम्_१०.१२१ //
एवं हि त्रिचतुर्वारैः सर्वं सत्त्वं विनिःसरेत् /
{रसकसत्त्वपातन (२)}
यद्वा जलयुतां स्थालीं निखनेत् कोष्ठिकोदरे // र्चूम्_१०.१२२ //
सच्छिद्रं तन्मुखे मल्लं तन्मुखे'धोमुखीं क्षिपेत् /
मूषोपरि शिखित्रांश्च प्रक्षिप्य प्रधमेद् दृढम् // र्चूम्_१०.१२३ //
पतितं स्थालिकानीरे सत्त्वमादाय योजयेत् /
{रसक:: सत्त्व:: मारणम्}
तत्सत्त्वं तालकोपेतं निक्षिप्य खलु खर्परे // र्चूम्_१०.१२४ //
भर्जयेल्लोहदण्डेन भस्मीभवति निश्चितम् /
{रसक:: सत्त्व:: मृत:: मेदिच्. उसे}
तद्भस्म मृतकान्तेन समेन सह योजितम् // र्चूम्_१०.१२५ //
अष्टगुञ्जामितं चूर्णं त्रिफलाक्वाथसंयुतम् /
कान्तपात्रस्थितं रात्रौ तिलजप्रतिवापकम् // र्चूम्_१०.१२६ //
निषेवितं निहन्त्याशु मधुमेहमपि ध्रुवम् /
पैत्तं क्षयं च पाण्डुं च श्वयथुं गुल्ममेव च // र्चूम्_१०.१२७ //
रक्तगुल्मं च नारीणां प्रदरं सोमरोगकम् /
योनिरोगानशेषांश्च विषमांश्च ज्वरानपि /
रजःशूलं च नारीणां कासं श्वासं च हिध्मिकाम् // र्चूम्_१०.१२८ //
{माक्षिक}
माक्षिको द्विविधो हेममाक्षिकस्तारमाक्षिकः /
{स्वर्णमाक्षिक:: ओरिगिन्}
तत्राद्यं माक्षिकं कान्यकुब्जोत्थं स्वर्णसन्निभम् // र्चूम्_१०.१२९ //
{तारमाक्षिक:: ओरिगिन्}
तपतीतीरसम्भूतं पञ्चवर्णसुवर्णवत् /
पाषाणबहुलः प्रोक्तस्ताप्याख्यो'सौ गुणाल्पकः // र्चूम्_१०.१३० //
{माक्षिक:: मेदिच्. प्रोपेर्तिएस्}
माक्षीकधातुः सकलामयघ्नः प्राणो रसेन्द्रस्य परं हि वृष्यः /
दुर्मेललोहद्वयमेलकश्च गुणोत्तरः सर्वरसायनाग्र्यः // र्चूम्_१०.१३१ //
{माक्षिक:: शोधनम्}
एरण्डतैललुङ्गाम्बुसिद्धे शुध्यति माक्षिकम् /
{माक्षिक:: शोधन}
सिद्धं च कदलीकन्दतोये च घटिकाद्वयम् // र्चूम्_१०.१३२ //
{माक्षिक:: शोधन}
तप्तं क्षिप्तं वराक्वाथे शुद्धिमायाति माक्षिकम् /
{माक्षिक:: मारण}
मातुलुङ्गाम्बुगन्धाभ्यां पिष्टं मूषोदरे स्थितम् // र्चूम्_१०.१३३ //
पञ्चक्रोडपुटैर्दग्धं म्रियते माक्षिकं खलु /
{माक्षिक:: मारण}
एरण्डतैलगव्याज्यैर्मातुलुङ्गरसेन च // र्चूम्_१०.१३४ //
खर्परस्थं दृढं पक्वं जायते धातुसन्निभम् /
एवं मृतं रसे योज्यं रसायनविधावपि // र्चूम्_१०.१३५ //
{माक्षिक:: सत्त्वपातन}
त्रिंशांशनागसंयुक्तं क्षारैरम्लैश्च वर्तितम् /
ध्मातं प्रकटमूषायां सत्त्वं मुञ्चति माक्षिकम् // र्चूम्_१०.१३६ //
{माक्षिक:: सत्त्व:: शोधन}
सप्तवारं परिद्राव्य क्षिप्तं निर्गुण्डिकारसे /
माक्षीकसत्त्वसम्मिश्रं नागं नश्यति निश्चितम् // र्चूम्_१०.१३७ //
गुञ्जाबीजसमच्छायं द्रुतद्रावं च सीसवत् /
ताप्यसत्त्वं विशुद्धं तु देहलोहकरं परम् // र्चूम्_१०.१३८ //
{माक्षिकरसायन (१)}
माक्षीकसत्त्वेन रसस्य पिष्टीं कृत्वा विलीने च बलिं निधाय /
सम्मिश्र्य सम्मर्द्य च खल्वमध्ये निक्षिप्य सत्त्वं द्रुतमभ्रकस्य च // र्चूम्_१०.१३९ //
विधाय गोलं लवणाख्ययन्त्रे पचेद्दिनार्धं मृदुवह्निना च /
स्वतः सुशीतं परिचूर्ण्य सम्यग् वल्लोन्मितं खण्डविडङ्गयुक्तम् // र्चूम्_१०.१४० //
संसेवितं क्षौद्रयुतं निहन्ति जरां सरोगाम् अपमृत्युमेव /
दुःसाध्यरोगानपि सप्तवारैर्नैतेन तुल्यो'स्ति सुधारसो'पि // र्चूम्_१०.१४१ //
{माक्षिकरसायन (२)}
मृतमाक्षीकपाषाणस् तदर्धं मृतमभ्रकम् /
तदर्धं कान्तलोहं च तदर्धं ताम्रभस्मकम् // र्चूम्_१०.१४२ //
सर्वमेकत्र सम्मेल्य समगन्धेन योजयेत् /
निम्बुद्रवेण सम्मर्द्य प्रपुटेद्दशवारकम् // र्चूम्_१०.१४३ //
वनोत्पलशतेनैव भावयेत् परिचूर्ण्य तत् /
व्योषबाह्लीकतोयेन वाराणामेकविंशतिम् // र्चूम्_१०.१४४ //
भवेद्धि मृतमाक्षीकं सर्वव्याधिविनाशनम् /
क्षयं पाण्डुं च कुष्ठानि ग्रहणीं गुदजां रुजः // र्चूम्_१०.१४५ //
मन्दाग्निं कामलां शोषं स्वरभङ्गमरोचकम् /
नानारूपान् ज्वरान् उग्रान् आमदोषं विसूचिकाम् // र्चूम्_१०.१४६ //
वातपित्तकफोद्भूतांस्तत्तद्रोगान् अशेषतः /
तत्तदौचित्ययोगेन प्रयुक्तैरनुपानकैः /
महारसेषु सर्वेषु ताप्यमेव वरं मतम् // र्चूम्_१०.१४७ //


र्चूम्, ११
{उपरसाः}
गन्धाश्मतालतुवरीकुनटीसौवीरकङ्कुष्ठखेचरगैरिकनामधेयाः /
उक्ता बुधैरुपरसाश्च रसायनास्ते तैर्बद्धपारदवरो न रसायनः स्यात् // र्चूम्_११.१ //
{सुल्फ़ुर्:: सुब्त्य्पेस्}
चतुर्धा गन्धको ज्ञेयो वर्णैः श्वेतादिभिः खलु /
{सुल्फ़ुर्:: व्हिते}
श्वेतो'त्र खटिका प्रोक्तो लेपने लोहमारणे // र्चूम्_११.२ //
{सुल्फ़ुर्:: येल्लोव्}
तथा चामलसारः स्याद् यो भवेत्पीतवर्णवान् /
शुकपिच्छः स एव स्याच्छ्रेष्ठो रसरसायने // र्चूम्_११.३ //
{सुल्फ़ुर्:: रेद्}
रक्तश्च शुकतुण्डाख्यो धातुवादविधौ वरः /
{सुल्फ़ुर्:: ब्लच्क्}
दुर्लभः कृष्णवर्णश्च स जरामृत्युनाशनः // र्चूम्_११.४ //
{सुल्फ़ुर्:: मेदिच्. प्रोपेर्तिएस्}
गन्धाश्मातिरसायनः समधुरः पाके कटूष्णान्वितः कण्डूकुष्ठविसर्पदद्रुदमनो दीप्तानलः पाचनः /
आमोन्मोचनशोषणो विषहरः सूतेन्द्रवीर्यप्रदो गौरीपुष्पभवस्तथा क्रिमिहरः सत्त्वात्मकः सूतजित् // र्चूम्_११.५ //
{सुल्फ़ुर्:: म्य्थ्. ओरिगिन्}
बलिना सेवितः पूर्वं प्रभूतबलहेतवे /
वासुकिं कर्षतस्तस्य तन्मुखज्वालया द्रुता // र्चूम्_११.६ //
वसा गन्धकगन्धाढ्या सर्वतो निःसृता तनोः /
गन्धकत्वं च सा प्राप्ता गन्धो'भूत्सविषस्ततः // र्चूम्_११.७ //
तस्माद् बलिवसेत्युक्तो गन्धको'तिमनोहरः /
{सुल्फ़ुर्:: शोधन}
पयःस्विन्नो घटीमात्रं वारिधौतो हि गन्धकः // र्चूम्_११.८ //
गव्याज्यैर्विद्रुतो वस्त्रगालितः शुद्धिमृच्छति /
एवं संशोधितः सो'यं पाषाणानम्बरे त्यजेत् // र्चूम्_११.९ //
घृते विषं तुषाकारं स्वयं पिण्डत्वमेति च /
इति शुद्धो हि गन्धाश्मा नागजां विकृतिं त्यजेत् // र्चूम्_११.१० //
अपथ्यादन्यथा हन्यात् पीतं हालाहलं यथा /
{सुल्फ़ुर्:: शोधन}
गन्धको द्रावितो भृङ्गरसे क्षिप्तो विशुध्यति // र्चूम्_११.११ //
तद्रसैः सप्तधा स्विन्नो गन्धकः परिशुध्यति /
{गन्धकशोधनम् (३)}
स्थाल्यां दुग्धं विनिक्षिप्य मुखे वस्त्रं निबध्य च // र्चूम्_११.१२ //
गन्धकं तत्र निक्षिप्य चूर्णितं सिकताकृतिम् /
छादयेत् पृथुदीर्घेण खर्परेणैव गन्धकम् // र्चूम्_११.१३ //
ज्वालयेत् खर्परस्योर्ध्वं वनच्छाणैस्तथोपलैः /
दुग्धे निपतितो गन्धो गलित्वा परिशुध्यति // र्चूम्_११.१४ //
इत्थं विशुद्धस् त्रिफलाज्यभृङ्गमध्वन्वितः शाणमितो हि लीढः /
गृध्राक्षितुल्यं कुरुते'क्षियुग्मं करोति रोगोज्झितदीर्घमायुः // र्चूम्_११.१५ //
{सुल्फ़ुर्:: द्रुति}
कलांशव्योषसंयुक्तं गन्धकं श्लक्ष्णचूर्णितम् /
अरत्निमात्रे वस्त्रे तद्विप्रकीर्य विवेष्ट्य तत् // र्चूम्_११.१६ //
सूत्रेण वेष्टयित्वाथ यामं तैले निमज्जयेत् /
धृत्वा सन्दंशतो वर्तिं सर्वां प्रज्वालयेत्ततः // र्चूम्_११.१७ //
द्रुतो विनिपतेद्गन्धो बिन्दुशः काचभाजने /
तां द्रुतिं प्रक्षिपेत्पत्रे नागवल्ल्यास्त्रिबिन्दुकाम् // र्चूम्_११.१८ //
वल्लेन प्रमितं शुद्धं रसेन्द्रं च प्रमर्दयेत् /
अङ्गुल्याथ सपत्रां तां द्रुतिं सूतं च भक्षयेत् // र्चूम्_११.१९ //
करोति दीपनं तीव्रं क्षयं पाण्डुं च नाशयेत् /
कासं श्वासं च शूलार्तिं ग्रहणीमतिदुस्तराम् // र्चूम्_११.२० //
आमं विनाशयत्याशु लघुत्वं प्रकरोति च /
{सुल्फ़ुर्:: शुद्ध:: मेदिच्. उसे}
घृताक्ते लोहपात्रे तु विद्रुतं शुद्धगन्धकम् // र्चूम्_११.२१ //
घृताक्तदर्विकाक्षिप्तं द्विनिष्कप्रमितं भजेत् /
हन्ति क्षयमुखान्रोगान्कुष्ठरोगं विशेषतः // र्चूम्_११.२२ //
क्षाराम्लतैलसौवीरविदाहिद्विदलं तथा /
शुद्धगन्धकसेवायां त्यजेद्रोगहितेन हि // र्चूम्_११.२३ //
{सुल्फ़ुर्:: मेदिच्. उसे (कुष्ठ)}
गन्धकस्तुल्यमरिचः षड्गुणस्त्रिफलान्वितः /
घृष्टः शम्पाकमूलेन पीतश्चाखिलकुष्ठहा // र्चूम्_११.२४ //
तन्मूलं सलिले पिष्टं लेपयेत्प्रत्यहं तनौ /
दृष्टप्रत्यययोगो'यं सर्वत्राप्रतिवीर्यवान् // र्चूम्_११.२५ //
श्रीमता सोमदेवेन सम्यगत्र प्रकीर्तितः /
{सुल्फ़ुर्:: मेदिच्. उसे (स्किन् दिसेअसेस्)}
द्विनिष्कप्रमितं गन्धं पीत्वा तैलेन संयुतम् // र्चूम्_११.२६ //
अथापामार्गतोयेन सतैलमरिचेन च /
विलिप्य सकलं देहं तिष्ठेद् घर्मे ततः परम् // र्चूम्_११.२७ //
तक्रभक्तं च भुञ्जीत तृतीये प्रहरे खलु /
भजेद्रात्रौ तथा वह्निं समुत्थाय ततः प्रगे // र्चूम्_११.२८ //
महिषीछगणैर्लिप्त्वा स्नायाच्छीतेन वारिणा /
ततो'भ्यज्य घृतैर्देहं स्नायात् पथ्योष्णवारिणा // र्चूम्_११.२९ //
अमुना क्रमयोगेन विनश्यत्यतिवेगतः /
दुर्जया बहुकालीना पामा कण्डूः सुनिश्चितम् // र्चूम्_११.३० //
गन्धकस्य प्रयोगाणां सहस्रं तन्न कीर्तितम् /
ग्रन्थविस्तरभीतेन सोमदेवमहीभुजा // र्चूम्_११.३१ //
{हरितालम्:: सुब्त्य्पेस्}
हरितालं द्विधा प्रोक्तं पत्राख्यं पिण्डसञ्ज्ञितम् /
{पत्त्रतालक:: फ्य्स्. प्रोपेर्तिएस्}
स्वर्णवर्णं गुरु स्निग्धं तनुपत्रं च भासुरम् // र्चूम्_११.३२ //
तत्पत्रतालकं प्रोक्तं बहुपत्रं रसायनम् /
{पिण्डतालक:: फ्य्स्. प्रोपेर्तिएस्}
निष्पत्रं पिण्डसदृशं स्वल्पसत्त्वं तथा गुरु /
स्त्रीपुष्पहरणं तत्तु गुणाल्पं पिण्डतालकम् // र्चूम्_११.३३ //
{हरिताल:: मेदिच्. प्रोपेर्तिएस्}
श्लेष्मवातविषरक्तभूतनुत् केवलं च खलु पुष्पहृत्स्त्रियः /
स्निग्धम् उष्णकटुकं च दीपनं कुष्ठहारि हरितालमुच्यते // र्चूम्_११.३४ //
{हरिताल:: शोधनम्}
स्विन्नं कूष्माण्डतोये वा तिलक्षारजले'पि वा /
तोये वा चूर्णसंयुक्ते दोलायन्त्रेण शुध्यति // र्चूम्_११.३५ //
{हरिताल:: सत्त्व:: पातन}
कुलत्थक्वाथसौभाग्यमहिष्याज्यदधिप्लुतम् /
स्थाल्यां क्षिप्त्वा पिदध्याच्च मल्लेन छिद्रयोगिना // र्चूम्_११.३६ //
सम्यङ्निरुध्य शिखिनं ज्वालयेत् क्रमवर्धितम् /
एकप्रहरमात्रं हि रन्ध्रमाच्छाद्य गोमयैः // र्चूम्_११.३७ //
यामान्ते छिद्रमुद्घाट्य दृष्टे धूमे च पाण्डुरे /
शीतां स्थालीं समुत्तार्य सत्त्वमुत्कृष्य चाहरेत् // र्चूम्_११.३८ //
सर्वपाषाणसत्त्वानां प्रकाराः सन्ति कोटिशः /
ग्रन्थविस्तारभीत्या ते लिखिता न मया खलु // र्चूम्_११.३९ //
सर्वत्र सुकरं यच्च सुलभं फलदायकम् /
रसोपरसलोहेषु तदेवात्र निगद्यते // र्चूम्_११.४० //
{पत्त्रताल:: सत्त्व:: पातन}
पत्त्रालकं रवेर्दुग्धैर्दिनमेकं विमर्दयेत् /
क्षिप्त्वा षोडशिकां तैले मिश्रयित्वा ततः पचेत् // र्चूम्_११.४१ //
अनावृते प्रदेशे च सप्तयामावधि ध्रुवम् /
स्वाङ्गशीतमधःस्थं च सत्त्वं श्वेतं समाहरेत् // र्चूम्_११.४२ //
{हरिताल:: सत्त्व:: पातन}
छागलस्याथ बालस्य मलेन च समन्वितम् /
तालकं दिवसद्वन्द्वं मर्दयित्वा प्रयत्नतः // र्चूम्_११.४३ //
युक्तं द्रावणवर्गेण काचकूप्यां विनिक्षिपेत् /
त्रिधा तां च मृदा लिप्त्वा परिशोष्य खरातपे // र्चूम्_११.४४ //
ततः खर्परकच्छिद्रे तामर्धां चैव कूपिकाम् /
प्रवेश्य ज्वालयेदग्निं द्वादशप्रहरावधिम् // र्चूम्_११.४५ //
कूपीकण्ठे स्थितं सत्त्वं शुभ्रं शीते समाहरेत् /
{हरिताल:: सत्त्व:: पातन}
पलार्धप्रमितं तालं बद्ध्वा वस्त्रे सिते दृढे // र्चूम्_११.४६ //
बलिनालिप्य यत्नेन त्रिवारं परिशोषयेत् /
द्राविते त्रिपले ताम्रे क्षिपेत्तालकपोट्टलीम् // र्चूम्_११.४७ //
भस्मनाच्छादयेच्छीघ्रं ताम्रेणावेष्टितं सितम् /
मृदुलं सत्त्वमादद्यात् प्रोक्तं रसरसायने // र्चूम्_११.४८ //
{तुवरी:: ओरिगिन्}
सौराष्ट्रखनिसम्भूता मृत्स्ना या तुवरी मता /
वस्त्रेषु लिप्यते यासौ मञ्जिष्ठारागबन्धिनी // र्चूम्_११.४९ //
{तुवरी:: सुब्त्य्पेस्}
फटिका फुल्लिका चेति द्विविधा परिकीर्तिता /
{फटिका:: फ्य्स्., मेदिच्. प्रोपेर्तिएस्}
ईषत्पीता गुरुस्निग्धा पीतिका विषनाशिनी // र्चूम्_११.५० //
व्रणकुष्ठहरा सर्वकुष्ठघ्नी च विशेषतः /
{फुल्लिका:: फ्य्स्., मेदिच्. प्रोपेर्तिएस्}
निर्भारा शुभ्रवर्णा च स्निग्धा साम्ला परा मता /
सा फुल्लतुवरी प्रोक्ता लेपाच्छीघ्रं चरेदयः // र्चूम्_११.५१ //
{तुवरी:: मेदिच्. प्रोपेर्तिएस्}
काङ्क्षी कषाया कटुकाम्लकण्ठ्या केश्या व्रणघ्नी विषनाशिनी च /
श्वित्रापहा नेत्रहिता त्रिदोषशान्तिप्रदा पारदजारिणी च // र्चूम्_११.५२ //
{तुवरीशोधन}
तुवरी काञ्जिके क्षिप्ता त्रिदिनाच्छुद्धिम् ऋच्छति /
{तुवरी:: सत्त्व:: पातन}
क्षाराम्लैर्मर्दिता ध्माता सत्त्वं मुञ्चति निश्चितम् // र्चूम्_११.५३ //
{मनःशिला:: सुब्त्य्पेस्}
मनःशिला त्रिधा प्रोक्ता श्यामाङ्गी कणवीरिका /
खण्डाख्या चेति तद्रूपं विविच्य परिकथ्यते // र्चूम्_११.५४ //
{श्यामाङ्गी:: फ्य्स्. प्रोपेर्तिएस्}
श्यामा रक्ता सगौरा च भाराढ्या श्यामिका मता /
{कणवीरिका:: फ्य्स्. प्रोपेर्तिएस्}
तेजस्विनी च निर्गौरा ताम्राभा कणवीरिका // र्चूम्_११.५५ //
{खण्ड:: फ्य्स्. प्रोपेर्तिएस्}
चूर्णीभूतातिरक्ताङ्गी सभारा खण्डपूर्विका /
उत्तरोत्तरतः श्रेष्ठा भूरिसत्त्वा प्रकीर्तिता // र्चूम्_११.५६ //
{मनःशिला:: मेदिच्. प्रोपेर्तिएस्}
मनःशिला सर्वरसायनाग्र्या तिक्ता कटूष्णा कफवातहन्त्री /
सत्त्वात्मिका भूतविषाग्निमान्द्यकण्डूतिकोठक्षयहारिणी च // र्चूम्_११.५७ //
{मनःशिला:: शोधन}
अगस्त्यपत्रतोयेन भाविता सप्तवारकम् /
शृङ्गवेररसैर्वापि विशुध्यति मनःशिला // र्चूम्_११.५८ //
{मनःशिला:: सत्त्व:: पातन}
अष्टमांशेन किट्टेन गुडगुग्गुलुसर्पिषा /
कोष्ठ्यां रुद्ध्वा दृढं ध्माता सत्त्वं मुञ्चेन्मनःशिला // र्चूम्_११.५९ //
{मनःशिला:: सत्त्व:: पातन}
भूनागधौतसौभाग्यमदनैश्च विमर्दितैः /
कारवेल्लीदलाम्भोभिर्मूषां कृत्वात्र निक्षिपेत् // र्चूम्_११.६० //
शिलां क्षाराम्लनिष्पिष्टां प्रधमेत् तदनन्तरम् /
घटिकाद्वयमात्रं हि ध्माता सत्त्वं त्यजत्यसौ // र्चूम्_११.६१ //
{अञ्जन:: सुब्त्य्पेस्}
सौवीरम् अञ्जनं प्रोक्तं रसाञ्जनमतः परम् /
स्रोतो'ञ्जनं तदन्यच्च पुष्पाञ्जनकमेव च /
नीलाञ्जनं हि तेषां च स्वरूपमिह वर्ण्यते // र्चूम्_११.६२ //
{सौवीर:: फ्य्स्. प्रोपेर्तिएस्}
सौवीरमञ्जनं धूम्रं रक्तपित्तहरं हिमम् /
वमिहिध्माक्षिरोगघ्नं व्रणशोधनरोपणम् // र्चूम्_११.६३ //
{रसाञ्जन:: फ्य्स्., मेदिच्. प्रोपेर्तिएस्}
रसाञ्जनं च पीताभं विषरक्तगदापहम् /
श्वासहिध्मापहं वर्ण्यं वातपित्तास्रनाशनम् // र्चूम्_११.६४ //
{स्रोतोञ्जन:: मेदिच्. प्रोपेर्तिएस्}
स्रोतो'ञ्जनं हिमं स्निग्धं कषायं स्वादु लेखनम् /
नेत्र्यं हिध्माविषच्छर्दिकफपित्तास्रकोपनुत् // र्चूम्_११.६५ //
{पुष्पाञ्जन:: मेदिच्. प्रोपेर्तिएस्}
पुष्पाञ्जनं सितं स्निग्धं हिमं सर्वाक्षिरोगनुत् /
अतिदुर्धरहिध्माघ्नं विषज्वरगदापहम् // र्चूम्_११.६६ //
{नीलाञ्जन:: मेदिच्. प्रोपेर्तिएस्}
नीलाञ्जनं गुरु स्निग्धं नेत्र्यं दोषत्रयापहम् /
रसायनं सुवर्णघ्नं लोहमार्दवकारकम् // र्चूम्_११.६७ //
{अञ्जन:: शोधन}
अञ्जनानि विशुध्यन्ति भृङ्गराजदलद्रवैः /
{अञ्जन:: सत्त्व:: पातन}
मनोह्वासत्त्ववत् सत्त्वमञ्जनानां समाहरेत् // र्चूम्_११.६८ //
{कङ्कुष्ठ:: प्लचे ओफ़् दिस्चोवेर्य्}
हिमवत्पादशिखरे कङ्कुष्ठमुपजायते /
{कङ्कुष्ठ:: सुब्त्य्पेस्}
तत्रैकं नलिकाख्यं हि तदन्यद्रेणुकं मतम् // र्चूम्_११.६९ //
{नलिका:: फ्य्स्. प्रोपेर्तिएस्}
पीतप्रभं गुरु स्निग्धं श्रेष्ठं कङ्कुष्ठमादिमम् /
{रेणुक:: फ्य्स्. प्रोपेर्तिएस्}
श्यामं पीतं लघु त्यक्तसत्त्वं नेष्टं हि रेणुकम् // र्चूम्_११.७० //
{कङ्कुष्ठ:: ओरिगिन् फ़्रोम् फ़ेचेस्}
केचिद्वदन्ति कङ्कुष्ठं सद्यो जातस्य दन्तिनः /
वर्चः स श्यामपीताभं रेचनं परिकथ्यते // र्चूम्_११.७१ //
कतिचित् तेजिवाहानां नालं कङ्कुष्ठसञ्ज्ञकम् /
वदन्ति श्वेतपीताभं तदतीव विरेचनम् // र्चूम्_११.७२ //
{कङ्कुष्ठ:: मेदिच्. प्रोपेर्तिएस्}
रसे रसायने श्रेष्ठं निःसत्त्वं बहुवैकृतम् /
कङ्कुष्ठं तिक्तकटुकं वीर्योष्णं चातिरेचनम् // र्चूम्_११.७३ //
व्रणोदावर्त्तशूलार्त्तिगुल्मप्लीहगुदार्त्तिहृत् /
{कङ्कुष्ठ:: शोधन}
कङ्कुष्ठं शुद्धिमायाति त्रिधा श्रेष्ठाम्बुभावितम् // र्चूम्_११.७४ //
{कङ्कुष्ठ:: सत्त्व:: पातन}
सत्त्वाकर्षो'स्य न प्रोक्तो यस्मात्सत्त्वमयं हि तत् /
{कङ्कुष्ठ:: मेदिच्. उसे}
भजेदेनं विरेकार्थं ग्राहिभिर्यवमात्रया // र्चूम्_११.७५ //
नाशयेदामपूर्तिं च विरिच्य क्षणमात्रतः /
भक्षितः सह ताम्बूलैर्विरेच्याशु विनाशयेत् // र्चूम्_११.७६ //
बर्बूरीमूलिकाक्वाथजीरसौभाग्यकं समम् /
कङ्कुष्ठविषनाशाय भूयो भूयः पिबेन्नरः // र्चूम्_११.७७ //
{कासीस:: सुब्त्य्पेस्}
कासीसं वालुकाद्येकं पुष्पपूर्वमथापरम् /
{वालुकाकासीस:: मेदिच्. प्रोपेर्तिएस्}
क्षाराम्लं गुरु धूमाभं सोष्णवीर्यं विषापहम् /
वालुकापूर्वकासीसं श्वित्रघ्नं केशरञ्जनम् // र्चूम्_११.७८ //
{पुष्पकासीस:: मेदिच्. प्रोपेर्तिएस्}
पुष्पादिकासीसम् अतिप्रसिद्धं सोष्णं कषायाम्लमतीव नेत्र्यम् /
विषानिलश्लेष्मगदव्रणघ्नं श्वित्रक्षयघ्नं कचरञ्जनं च // र्चूम्_११.७९ //
{कासीस:: शोधन}
सकृद् भृङ्गाम्बुना क्लिन्नं कासीसं निर्मलं भवेत् /
{कासीस:: सत्त्व:: पातनम्}
तुवरीसत्त्ववत् सत्त्वमेतस्यापि समाहरेत् // र्चूम्_११.८० //
{कासीससेवनम्}
बलिना हतकासीसं कान्तं कासीसमारितम् /
उभयं समभागं हि त्रिफलावेल्लसंयुतम् // र्चूम्_११.८१ //
विषमांशघृतक्षौद्रप्लुतं शाणमितं प्रगे /
सेवितं हन्ति वेगेन श्वित्रपाण्डुक्षयामयान् // र्चूम्_११.८२ //
गुल्मप्लीहगदं शूलं मूत्ररोगमशेषतः /
रसायनविधानेन सेवितं वत्सरावधि // र्चूम्_११.८३ //
आमसंशोषणं श्रेष्ठं मन्दाग्निपरिदीपनम् /
पलितं वलिभिः सार्धं विनाशयति निश्चितम् // र्चूम्_११.८४ //
{गैरिक:: सुब्त्य्पेस्}
पाषाणगैरिकं चैकं द्वितीयं स्वर्णगैरिकम् /
{पाषाणगैरिक:: फ्य्स्. प्रोपेर्तिएस्}
पाषाणगैरिकं प्रोक्तं कठिनं ताम्रवर्णकम् // र्चूम्_११.८५ //
{पाषाणगैरिक:: मेदिच्. प्रोपेर्तिएस्}
स्वादु स्निग्धं हिमं नेत्र्यं कषायं रक्तपित्तनुत् // र्चूम्_११.८६ //
{स्वर्णगैरिक:: मेदिच्. प्रोपेर्तिएस्}
हिध्मावमिविषघ्नं च रक्तघ्नं स्वर्णगैरिकम् /
पाषाणगैरिकं चान्यत् पूर्वस्मादल्पकं गुणैः // र्चूम्_११.८७ //
{गैरिक:: शोधन}
गैरिकं हि गवां दुग्धैर्भावितं शुद्धिम् ऋच्छति /
{गैरिक:: सत्त्व:: पातन}
गैरिकं सत्त्वरूपं हि नन्दिना परिकीर्तितम् // र्चूम्_११.८८ //
कैरप्युक्तं पतेत्सत्त्वं क्षाराम्लस्विन्नगैरिकात् /
उपतिष्ठति सूतेन्द्रम् एकत्वं गुणवत्तरम् // र्चूम्_११.८९ //
{साधारणरसाः}
कम्पिल्लश्चापरो गौरीपाषाणो नवसारकः /
कपर्दो वह्निजारश्च गिरिसिन्दूरहिङ्गुलौ // र्चूम्_११.९० //
बोद्दारशृङ्गमित्यष्टौ साधारणरसा मताः /
रससिद्धिकराः प्रोक्ता नागार्जुनपुरःसरैः // र्चूम्_११.९१ //
{कम्पिल्ल:: फ्य्स्. प्रोपेर्तिएस्, प्लचे ओफ़् दिस्चोवेर्य्}
इष्टिकाचूर्णसङ्काशश्चन्द्रिकाढ्यो'तिरेचनः /
सौराष्ट्रदेशसम्भूतः स हि कम्पिल्लको मतः // र्चूम्_११.९२ //
{कम्पिल्ल:: मेदिच्. प्रोपेर्तिएस्}
पित्तव्रणाध्मानविबन्धनिघ्नः श्लेष्मोदरार्त्तिकृमिगुल्मवैरी /
मूलामशूलज्वरशोफहारी कम्पिल्लको रेच्यगदापहारी // र्चूम्_११.९३ //
{गौरीपाषाण:: फ्य्स्. प्रोपेर्तिएस्}
गौरीपाषाणकः पीतो विकटो हतचूर्णकः /
{गौरीपाषाण:: मेदिच्. प्रोपेर्तिएस्}
रसबन्धकरः स्निग्धो दोषघ्नो रसवीर्यकृत् // र्चूम्_११.९४ //
{नवसार:: प्रोदुच्तिओन्}
करीरपीलुकाष्ठेषु पच्यमानेषु चोद्भवः /
क्षारो'सौ नवसारः स्याच्चूलिकालवणाभिधः // र्चूम्_११.९५ //
इष्टिकादहने जातं पाण्डुरं लवणं लघु /
तदुक्तं नवसाराख्यं चूलिकालवणं च तत् // र्चूम्_११.९६ //
{नवसार:: मेदिच्. प्रोपेर्तिएस्}
रसेन्द्रजारणं लोहद्रावणं जठराग्निकृत् /
गुल्मप्लीहास्यशोषघ्नं भुक्तमांसादिजारणम् /
विडाख्यं च त्रिदोषघ्नं चूलिकालवणं मतम् // र्चूम्_११.९७ //
{मोनेय् चोव्रिए:: फ्य्स्. प्रोपेर्तिएस्}
पीताभा ग्रन्थिला पृष्ठे दीर्घवृन्ता वराटिका /
रसवैद्यैर्विनिर्दिष्टा सा चराचरसञ्ज्ञिका // र्चूम्_११.९८ //
{मोनेय् चोव्रिए:: परीक्षा}
सार्धनिष्कमिता श्रेष्ठा निष्कभारा च मध्यमा /
पादोननिष्कभारा च कनिष्ठा परिकीर्तिता // र्चूम्_११.९९ //
{मोनेय् चोव्रिए:: मेदिच्. प्रोपेर्तिएस्}
परिणामादिशूलघ्नी ग्रहणीक्षयनाशिनी /
कटूष्णा दीपनी वृष्या नेत्र्या वातकफापहा // र्चूम्_११.१०० //
रसेन्द्रजारणे प्रोक्ता बिडद्रव्येषु शस्यते /
{चोव्रिएस् (गेन्.):: मेदिच्. प्रोपेर्तिएस्}
तदन्ये तु वराटाः स्युर् गुरवः श्लेष्मपित्तलाः // र्चूम्_११.१०१ //
हत्वा हत्वा गुणान् भूयो विकारान् कुर्वते न हि /
{मोनेय् चोव्रिए:: शोधन}
वराटाः काञ्जिके स्विन्ना यामाच्छुद्धिमवाप्नुयुः // र्चूम्_११.१०२ //
{अग्निजार:: ओरिगिन्}
समुद्रेणाग्निनक्रस्य जरायुर् बहिरुज्झितः /
संशुष्को भानुतापेन सो'ग्निजार इति स्मृतः // र्चूम्_११.१०३ //
{अग्निजार:: शोधन}
तदब्धिक्षारसंशुद्धं तस्माच्छुद्धिर्न हीष्यते /
{अग्निजार:: मेदिच्. प्रोपेर्तिएस्}
अग्निजारस् त्रिदोषघ्नो धनुर्वातादिवातनुत् /
वर्धनो रसवीर्यस्य दीपनो जारणस्तथा // र्चूम्_११.१०४ //
{गिरिसिन्दूर:: ओरिगिन्}
महगिरिषु चाल्पीयः पाषाणान्तः स्थितो रसः /
शुष्कः शोणः स निर्दिष्टो रससिन्दूरसञ्ज्ञया // र्चूम्_११.१०५ //
{गिरिसिन्दूर:: मेदिच्. प्रोपेर्तिएस्}
त्रिदोषशमनं भेदि रसबन्धनमग्रिमम् /
देहलोहकरं नेत्र्यं गिरिसिन्दूरमीरितम् // र्चूम्_११.१०६ //
{हिङ्गुल:: सुब्त्य्पेस्}
हिङ्गुलः शुकतुण्डाख्यो हंसपाकस्तथापरः /
{शुकतुण्ड:: प्रोपेर्तिएस्}
प्रथमो'ल्पगुणस्तत्र चर्मारः स निगद्यते // र्चूम्_११.१०७ //
{हंसपाक:: फ्य्स्. प्रोपेर्तिएस्}
श्वेतरेखः प्रवालाभो हंसपाकः स ईरितः /
{दरद:: मेदिच्. प्रोपेर्तिएस्}
हिङ्गुलः सर्वदोषघ्नो दीपनो'तिरसायनः // र्चूम्_११.१०८ //
सर्वरोगहरो वृष्यो जारणायातिशस्यते /
{हिङ्गुलाकृष्ट}
एतस्मादाहृतः सूतो जीर्णगन्धसमो गुणैः // र्चूम्_११.१०९ //
{दरद:: शोधन}
सप्तकृत्वार्द्रकद्रावैर्लकुचस्याम्बुनापि वा /
शोषितो भावयित्वा च निर्दोषो जायते खलु // र्चूम्_११.११० //
{बोद्दारशृङ्ग:: प्लचे ओफ़् दिस्चोवेर्य्}
सदलं पीतवर्णं च भवेद्गुर्जरमण्डले /
अर्बुदस्य गिरेः पार्श्वे जातं बोद्दारशृङ्गकम् // र्चूम्_११.१११ //
{उदारशृङ्ग:: मेदिच्. प्रोपेर्तिएस्}
सीससत्त्वं मरुच्छ्लेष्मशमनं पुङ्गदापहम् /
रसबन्धनमुत्कृष्टं केशरञ्जनमुत्तमम् // र्चूम्_११.११२ //
{साधारणरस:: शोधन}
साधारणरसाः सर्वे मातुलुङ्गद्रवाम्बुना /
त्रिवारं भाविताः शुष्का भवेयुर्दोषवर्जिताः // र्चूम्_११.११३ //
{साधारणरस:: सत्त्व:: शोधन}
यानि कानि च सत्त्वानि तानि शुध्यन्त्यशेषतः /
ध्मातानि शुद्धिवर्गेण मिलन्ति च परस्परम् // र्चूम्_११.११४ //


र्चूम्, १२
{जेवेल्स्}
माणिक्यमुक्ताफलविद्रुमाणि तार्क्ष्यं च पुष्पं भिदुरं च नीलम् /
गोमेदकं चाथ विदूरकं च क्रमेण रत्नानि नवग्रहाणाम् // र्चूम्_१२.१ //
ग्रहानुमैत्र्या कुरुविन्दपुष्पप्रवालमुक्ताफलतार्क्ष्यवज्रम् /
नीलाख्यगोमेदविदूरकं च क्रमेण मुद्राधृतमिष्टसिद्ध्यै // र्चूम्_१२.२ //
रसे रसायने दाने धारणे च देवतार्चने /
सुलक्ष्माणि सुजातीनि रत्नान्युक्तानि सिद्धये // र्चूम्_१२.३ //
{रुब्य्:: सुब्त्य्पेस्}
माणिक्यं पद्मरागाख्यं द्वितीयं नीलगन्धि च /
{रुब्य्:: परीक्षा:: गोओद् क़ुअलित्य्}
शीतं कुशेशयच्छायं स्वच्छं स्निग्धं गुरु स्फुटम् // र्चूम्_१२.४ //
वृत्तायत्तं समगात्रं माणिक्यं श्रेष्ठमुच्यते /
{नीलगन्धि:: परीक्षा}
नीलं गङ्गाम्बुसम्भूतं नीलगर्भारुणच्छवि /
पूर्वमाणिक्यवच्छ्रेष्ठं माणिक्यं नीलगन्धि तत् // र्चूम्_१२.५ //
{रुब्य्:: परीक्षा:: बद् क़ुअलित्य्}
रन्ध्रकार्कश्यमालिन्यरौक्ष्यवैशद्यसंयुतम् /
चिपिटं लघु वक्रं च माणिक्यं दुष्टम् अष्टधा // र्चूम्_१२.६ //
{रुब्य्:: मेदिच्. प्रोपेर्तिएस्}
माणिक्यं दीपनं वृष्यं कफवातक्षयार्तिहृत् /
भूतवैतालपापघ्नं कर्मजव्याधिनाशनम् // र्चूम्_१२.७ //
{मौक्तिक:: परीक्षा:: गोओद् क़ुअलित्य्}
ह्लादि श्वेतं लघु स्निग्धं रश्मिवन्निर्मलं महत् /
ख्यातं तोयप्रभं वृत्तं मौक्तिकं नवधा शुभम् // र्चूम्_१२.८ //
{मौक्तिक:: परीक्षा:: बद् क़ुअलित्य्}
रूक्षाङ्गं निर्जलं श्यामं ताम्राभं लवणोपमम् /
अर्धशुभ्रं च विकटं ग्रन्थिलं मौक्तिकं त्यजेत् // र्चूम्_१२.९ //
{पेअर्ल्:: मेदिच्. प्रोपेर्तिएस्}
कफपित्तक्षयध्वंसि कासश्वासाग्निमान्द्यनुत् /
पुष्टिदं वृष्यमायुष्यं दाहघ्नं मौक्तिकं मतम् // र्चूम्_१२.१० //
{चोरल्:: परीक्षा:: गोओद् क़ुअलित्य्}
पक्वबिम्बफलच्छायं वृत्तायत्तम् अवक्रकम् /
स्निग्धम् अव्रणकं स्थूलं प्रवालं सप्तधा मतम् // र्चूम्_१२.११ //
{चोरल्:: परीक्षा:: बद् क़ुअलित्य्}
पाण्डुरं धूसरं रूक्षं सव्रणं कोटरान्वितम् /
निर्भारं शुभ्रवर्णं च प्रवालं नेष्यते'ष्टधा // र्चूम्_१२.१२ //
{चोरल्:: मेदिच्. प्रोपेर्तिएस्}
क्षयपित्तास्रकासघ्नं दीपनं पाचनं लघु /
विषभूतादिशमनं विद्रुमं नेत्ररोगनुत् // र्चूम्_१२.१३ //
{एमेरल्द्:: परीक्षा:: गोओद् क़ुअलित्य्}
हरिद्वर्णं गुरु स्निग्धं स्फुरद्रश्मिचयं शुभम् /
मसृणं भासुरं तार्क्ष्यं गात्रं सप्तगुणं मतम् // र्चूम्_१२.१४ //
{एमेरल्द्:: परीक्षा:: बद् क़ुअलित्य्}
कपिशं कर्कशं नीलं पाण्डु कृष्णं सलाघवम् /
चिपिटं विकटं कृष्णं रूक्षं तार्क्ष्यं न शस्यते // र्चूम्_१२.१५ //
{एमेरल्द्:: मेदिच्. प्रोपेर्तिएस्}
ज्वरछर्दिविषश्वाससन्निपाताग्निमान्द्यनुत् /
दुर्नामपाण्डुशोफघ्नं तार्क्ष्यमोजोविवर्धनम् // र्चूम्_१२.१६ //
{पुष्पराग:: परीक्षा:: गोओद् क़ुअलित्य्}
पुष्परागं गुरु स्निग्धं स्वच्छं स्थूलं समं मृदु /
कर्णिकारप्रसूनाभं मसृणं शुभमष्टधा // र्चूम्_१२.१७ //
{पुष्पराग:: परीक्षा:: बद् क़ुअलित्य्}
निष्प्रभं कर्कशं रूक्षं पीतं श्यामं नतोन्नतम् /
कपिलं कपिशं पाण्डु पुष्परागं परित्यजेत् // र्चूम्_१२.१८ //
{पुष्पराग:: मेदिच्. प्रोपेर्तिएस्}
पुष्परागं विषछर्दिकफवाताग्निमान्द्यनुत् /
दाहकुष्ठप्रशमनं दीपनं लघु पाचनम् // र्चूम्_१२.१९ //
{वज्र:: सुब्त्य्पेस्:: गेन्देर्}
वज्रं च त्रिविधं प्रोक्तं नरो नारी नपुंसकम् /
पूर्वं पूर्वं महाश्रेष्ठं रसवीर्यविपाकतः // र्चूम्_१२.२० //
{वज्र:: पुंवज्र}
अष्टास्रं चाष्टफलकं षट्कोणम् अतिभासुरम् /
अम्बुदेन्द्रधनुर्वारि नरं पुंवज्रमुच्यते // र्चूम्_१२.२१ //
{स्त्रीवज्र}
तदेव चिपिटाकारं स्त्रीवज्रं वर्त्तुलायतम् /
{नपुंसक}
वर्त्तुलं कुण्ठकोणाग्रं किञ्चिद्गुरु नपुंसकम् // र्चूम्_१२.२२ //
स्त्रीपुन्नपुंसकं वज्रं योज्यं स्त्रीपुन्नपुंसके /
व्यत्यासान्नैव फलदं पुंवज्रेण विना क्वचित् // र्चूम्_१२.२३ //
{वज्र:: सुब्त्य्पेस्:: चोलोउर्}
श्वेतादिवर्णभेदेन तदेकैकं चतुर्विधम् /
ब्रह्मक्षत्रियविट्शूद्रं स्वस्ववर्णफलप्रदम् // र्चूम्_१२.२४ //
उत्तमोत्तमवर्णं हि नीचवर्णे फलप्रदम् /
न्यायो'यं भैरवेणोक्तं पदार्थेष्वखिलेष्वपि // र्चूम्_१२.२५ //
{वज्र:: मेदिच्. प्रोपेर्तिएस्}
आयुष्प्रदं झटिति सद्गुणदं च वृष्यं दोषत्रयप्रशमनं सकलामयघ्नम् /
सूतेन्द्रबन्धवधसद्गुणकृत् प्रदीपि मृत्युं जयेद् अमृतोपमयेव वज्रम् // र्चूम्_१२.२६ //
{जेवेल्स्:: पञ्चदोष}
ग्रासस्त्रासश्च बिन्दुश्च रेखा च जलगर्भता /
सर्वरत्नेष्वमी पञ्च दोषाः साधारणा मताः // र्चूम्_१२.२७ //
क्षेत्रतोयभवा दोषा रत्नेषु न लगन्ति च /
भैरवस्तु पुनः प्राह दोषो दोषे'स्ति सर्वथा // र्चूम्_१२.२८ //
{वज्र:: शोधन}
कुलत्थक्वाथके स्विन्नं कोद्रवक्वथितेन वा /
एकयामावधि स्विन्नं वज्रं शुध्यति निश्चितम् // र्चूम्_१२.२९ //
{वज्र:: मारण}
वज्रं मत्कुणरक्तेण चतुर्वारं विभावितम् /
सुगन्धमूषिकामांसैर् वर्तितैः परिवेष्ट्य च // र्चूम्_१२.३० //
पुटेत् पुटैर्वराहाख्यैस्त्रिंशद्वारं ततः परम् /
ध्मात्वा ध्मात्वा शतं वारान् कुलत्थक्वाथके क्षिपेत् // र्चूम्_१२.३१ //
अन्यैरुक्तं शतं वारान् कर्तव्यो'यं विधिक्रमः /
{वज्र:: मारण:: वारितर}
कुलत्थक्वाथसंयुक्तलकुचद्रवपिष्टया // र्चूम्_१२.३२ //
शिलया लिप्तमूषायां वज्रं क्षिप्त्वा निरुध्य च /
अष्टवारं पुटेत् सम्यग्विशुष्कैर् वनकोत्पलैः // र्चूम्_१२.३३ //
शतवारं ततो ध्मात्वा निक्षिप्तं शुद्धपारदे /
निश्चितं म्रियते वज्रं भस्म वारितरं भवेत् // र्चूम्_१२.३४ //
सत्यवाक् सोमसेनानीर् एतद्वज्रस्य मारणम् /
दृष्टप्रत्ययसंयुक्तमुक्तवान् रसकौतुकी // र्चूम्_१२.३५ //
{वज्र:: मारण}
विलिप्तं मत्कुणस्यास्रैः सप्तवारं विशोषितम् /
कासमर्दरसापूर्णलोहपात्रे निवेशितम् // र्चूम्_१२.३६ //
सप्तवारं परिध्मातं वज्रभस्म भवेत् खलु /
ब्रह्मज्योतिर्मुनीन्द्रेण क्रमो'यं परिकीर्तितः // र्चूम्_१२.३७ //
{वज्र:: मारण}
नीलज्योतिर्लताकन्दे घृष्टं घर्मे विशोषितम् /
वज्रं भस्मत्वमायाति कर्मवज्ज्ञानवह्निना // र्चूम्_१२.३८ //
{वज्र:: मारण}
मदनस्य फलोद्भूतरसेन क्षोणिनागकैः /
कृतकल्केन संलिप्य पुटेद् विंशतिवारकम् // र्चूम्_१२.३९ //
तद्वज्रं चूर्णयित्वाथ किञ्चिट् टङ्कणसंयुतम् // र्चूम्_१२.४० //
खरभूनागसत्त्वेन विंशेनावर्तयेद् ध्रुवम् /
तुल्यस्वर्णेन तद्ध्मातं योजनीयं रसादिषु // र्चूम्_१२.४१ //
त्रिगुणेन रसेनैव विमर्द्य गुटिकीकृतम् /
मुखे धृतं करोत्याशु चलदन्तविबन्धनम् // र्चूम्_१२.४२ //
{वज्र:: मृत:: मेदिच्. उसे}
त्रिंशद्भागमितं हि वज्रभसितं स्वर्णं कलाभागिकं तारं चाष्टगुणं शिवामृतवरं रुद्रांशकं चाभ्रकम् /
पादांशं खलु ताप्यकं वसुगुणं वैक्रान्तकं षड्गुणं भागो'प्युक्तरसाद्रसो'यमुदितः षाड्गुण्यसंसिद्धये // र्चूम्_१२.४३ //
{सप्फिरे:: सुब्त्प्येस्}
जलनीलेन्द्रनीलं च शक्रनीलं तयोर्वरम् /
{जलनील:: परीक्षा}
श्वैत्यगर्भितनीलाभं लघु तज्जलनीलकम् /
{इन्द्रनील:: परीक्षा}
कार्ष्ण्यगर्भितनीलाभं सभारं शक्रनीलकम् // र्चूम्_१२.४४ //
{सप्फिरे:: परीक्षा:: गोओद् क़ुअलित्य्}
एकच्छायं गुरु स्निग्धं स्वच्छं पिण्डितविग्रहम् /
मृदु मध्योल्लसज्ज्योतिः सप्तधा नीलमुत्तमम् // र्चूम्_१२.४५ //
{जलनील:: परीक्षा}
कोमलं विहितं वर्णं निर्भारं रक्तगन्धि च /
चिपिटाभं सरूक्षं च जलनीलं च सप्तधा // र्चूम्_१२.४६ //
{सप्फिरे:: मेदिच्. प्रोपेर्तिएस्}
कासश्वासहरं वृष्यं त्रिदोषघ्नं सुदीपनम् /
विषमज्वरदुर्नामपापघ्नं नीलमीरितम् // र्चूम्_१२.४७ //
{गोमेद:: निरुक्ति}
गोमेदःसमरागत्वाद् गोमेदं रत्नमुच्यते /
{गोमेद:: परीक्षा:: गोओद् क़ुअलित्य्}
सुस्वच्छगोजलच्छायं स्वच्छं स्निग्धं समं गुरु /
निर्दलं मसृणं दीप्तं शस्तं गोमेदमष्टधा // र्चूम्_१२.४८ //
{गोमेद:: परीक्षा:: बद् क़ुअलित्य्}
विच्छायं लघु रूक्षाङ्गं चिपिटं पटलान्वितम् /
निष्प्रभं पीतकाचाभं गोमेदं न शुभावहम् // र्चूम्_१२.४९ //
{गोमेद:: मेदिच्. प्रोपेर्तिएस्}
गोमेदं कफपित्तघ्नं क्षयपाण्डुक्षयङ्करम् /
दीपनं पाचनं रुच्यं त्वच्यं बुद्धिप्रबोधनम् // र्चूम्_१२.५० //
{वैडूर्य:: परीक्षा:: गोओद् क़ुअलित्य्}
वैडूर्यं श्यामशुभ्राभं समं स्वच्छं गुरु स्फुटम् /
भ्रमच्छुभ्रोत्तरीयेण गर्भितं शुभमीरितम् // र्चूम्_१२.५१ //
{वैडूर्य:: परीक्षा:: बद् क़ुअलित्य्}
श्यामं तोयसमच्छायं चिपिटं लघु कर्कशम् /
रक्तगर्भोत्तरीयं च वैडूर्यं नैव शस्यते // र्चूम्_१२.५२ //
{वैडूर्य:: मेदिच्. प्रोपेर्तिएस्}
वैडूर्यं रक्तपित्तघ्नं प्रज्ञायुर्बलवर्धनम् /
पित्तप्रधानरोगघ्नं दीपनं मलमोचनम् // र्चूम्_१२.५३ //
{जेवेल्स्:: शोधन}
शुध्यत्यम्लेन माणिक्यं जयन्त्या मौक्तिकं तथा /
विद्रुमं क्षारवर्गेण तार्क्ष्यं गोदुग्धतस्तथा // र्चूम्_१२.५४ //
पुष्परागं च धान्याम्लैः कुलत्थक्वाथसंयुतैः /
तण्डुलीयजलैर्वज्रं नीलं नीलीरसेन च /
रोचनाभिश्च गोमेदं वैडूर्यं त्रिफलाजलैः // र्चूम्_१२.५५ //
{जेवेल्स्:: मारण}
लकुचद्रावसम्पिष्टैः शिलागन्धकतालकैः /
वज्रं विनान्यरत्नानि म्रियन्ते'ष्टपुटैः खलु // र्चूम्_१२.५६ //
{जेवेल्स्:: द्रुति}
रामठं पञ्चलवणं क्षाराणां त्रितयं तथा /
मांसद्राव्यम्लवेतश्च चूलिकालवणं तथा // र्चूम्_१२.५७ //
स्थलकुम्भीफलं पक्वं तथा ज्वालामुखी शुभा /
द्रवन्ती च रुदन्ती च पयस्या चित्रमूलकम् // र्चूम्_१२.५८ //
दुग्धं स्नुह्यास्तथार्कस्य सर्वं सम्मर्द्यं यत्नतः /
गोलं विधाय तन्मध्ये प्रक्षिपेत्तदनन्तरम् // र्चूम्_१२.५९ //
गुणवन्त्येव रत्नानि जातिमन्ति शुभानि च /
भूर्जे तं गोलकं कृत्वा सूत्रेणावेष्ट्य यत्नतः // र्चूम्_१२.६० //
पुनर्वस्त्रेण संवेष्ट्य दोलायन्त्रे निधाय च /
सर्वाम्लयुक्तसन्धानपरिपूर्णघटोदरे // र्चूम्_१२.६१ //
अहोरात्रत्रयं यावत्स्वेदयेत्तीव्रवह्निना /
तस्मादाहृत्य सङ्क्षाल्य रत्नजां द्रुतिमाहरेत् // र्चूम्_१२.६२ //
रत्नतुल्यप्रभा लघ्वी देहलोहकरी शुभा /
दुर्मेला रसराजेन नैकत्वं याति तेन सा // र्चूम्_१२.६३ //
रामठादिकवर्गेण प्रमिलति न संशयः /
सुप्रसन्ने महादेवे द्रुतिः कस्य न सिध्यति // र्चूम्_१२.६४ //
दुर्लभा वैष्णवी भक्तिर्दुर्लभं रसबन्धनम् /
दुर्लभात्र द्रुतिर्लोके स्वल्पभाग्यवतां नृणाम् // र्चूम्_१२.६५ //
सूर्यादिग्रहनिग्रहापहरणं दीर्घायुरारोग्यदं सौभाग्योदयभाग्यवश्यविभवोत्साहप्रदं धैर्यकृत् /
दुःछायाञ्चलधूलिसङ्गतिभवालक्ष्मीहरं सर्वदा रत्नानां परिधारणं निगदितं भूतादिनिर्णाशनम् // र्चूम्_१२.६६ //
रत्नानाम् गुणग्रामं समग्रं चाग्रणीः सताम् /
सुरत्नमब्रवीत् सोमो नेति यद्गुणितं गुणी // र्चूम्_१२.६७ //
वर्णलक्षसञ्जातियुक्तं रत्नं फलप्रदम् /
रसे रसायने दाने धारणे चान्यथान्यथा // र्चूम्_१२.६८ //


र्चूम्, १३
{माणिक्यरसायन}
सुजातिगुणमाणिक्यभस्म कर्षमितं शुभम् /
कनकाभ्रकताम्राणां कान्तस्य भसितं पृथक् // र्चूम्_१३.१ //
त्रिगुणत्वेन संवृद्धं मर्दयेत् समगन्धकैः /
पुटेद्वनगिरिण्डैश्च पञ्चवाराणि यत्नतः // र्चूम्_१३.२ //
एवं शिलालकाभ्यां च पुटेन्नीलाञ्जनेन च /
तुल्यगन्धाश्मसूताभ्यां विहितां कज्जलीं शुभाम् // र्चूम्_१३.३ //
ततस्तां कज्जलीं यत्नाद् गृहीत्वा तदनन्तरम् /
लोहपात्रे परिद्राव्य बादरेणाल्पवह्निना // र्चूम्_१३.४ //
माणिक्यादीनि भस्मानि क्षिप्त्वा तत्र विमिश्रयेत् /
अथार्द्रकरसैस्तां तु मर्दयित्वाथ कज्जलीम् // र्चूम्_१३.५ //
सम्यक् शुष्कं विचूर्ण्याथ क्षिपेद्रम्यकरण्डके /
व्योषाज्यसम्मितं ह्येतन्माणिक्याद्यं रसायनम् // र्चूम्_१३.६ //
व्योषाज्यसहितं लीढं षण्मासं पथ्यभोजिना /
निहन्ति सकलान् रोगान् जरापलितसंयुतान् // र्चूम्_१३.७ //
जीवेद्वर्षशतं चैव त्रिवारकृतभोजनः /
क्षयादिजान् गदान् सर्वांस्तत्तद्रोगानुपानतः // र्चूम्_१३.८ //
{मौक्तिकरसायनम्}
जयन्तीरसनिष्पिष्टं शुकपिच्छेन मारितम् /
मौक्तिकं रसमात्रं हि द्विगुणं स्वर्णभस्मकम् // र्चूम्_१३.९ //
त्रिगुणं कान्तजं भस्म व्योमसत्त्वं चतुर्गुणम् /
दत्त्वा च गन्धसौभाग्यं शृङ्गवेरेण भावितम् // र्चूम्_१३.१० //
पुटेद् विंशतिवाराणि विद्राव्य पटगालितम् /
सर्वतुल्येन बलिना रसेन कृतकज्जलीम् // र्चूम्_१३.११ //
विद्राव्य पूर्ववद् भस्म मुक्तादीनां परिक्षिपेत् /
विमिश्र्य निक्षिपेत्तत्र क्षीरं छागीसमुद्भवम् // र्चूम्_१३.१२ //
संशोषितं विचूर्ण्याथ काचकूप्यां विनिक्षिपेत् /
पिप्पलीमधुना सार्धं सेवितं वल्लमात्रया // र्चूम्_१३.१३ //
रसायनविधानेन कुरुते वत्सरेण हि /
वलीपलितनिर्मुक्तं वार्धक्येन विवर्जितम् // र्चूम्_१३.१४ //
श्रोत्रदन्तादिसम्पन्नं शतायुष्कं सचक्षुषम् /
मत्तदन्तिबलोपेतं विवादे विजयान्वितम् // र्चूम्_१३.१५ //
लीढं मध्वाज्यतैलैश्च कणोपेताश्वगन्धया /
क्षयरोगं निहन्त्येव मण्डलार्धेन निश्चितम् // र्चूम्_१३.१६ //
तत्तद्रोगानुपानैश्च निहन्ति सकलामयान् /
वन्ध्यापुत्रप्रदं ह्येतत् सूतिकामयनाशनम् // र्चूम्_१३.१७ //
बालानां परमं पथ्यं वृष्यमायुष्यमुत्तमम् /
नागोदरोपविष्टं च हन्ति स्त्रीणां च वेगतः // र्चूम्_१३.१८ //
हैयङ्गवीनसंयुक्तं तवराजेन संयुतम् /
गर्भिणीसर्वरोगेषु प्रशस्तं परिकीर्तितम् // र्चूम्_१३.१९ //
{प्रवालरसयन}
चतुष्पलं प्रवालस्य भस्मनो मृततारकम् /
तत्समं द्विगुणं ताम्रं प्रवालादर्धमाक्षिकम् // र्चूम्_१३.२० //
त्रिंशद्विभागिकं वज्रं षोडशांशं च नीलकम् /
व्योमसत्त्वं समं सर्वैस्तालकं सर्वतः समम् // र्चूम्_१३.२१ //
विमर्द्य लुङ्गतोयेन यावद्दिनचतुष्टयम् /
सर्वार्धशुद्धसूतेन तस्माद् द्विगुणगन्धकैः // र्चूम्_१३.२२ //
विहितां कज्जलीं सम्यक् द्रावयित्वा यथा पुरा /
प्रवालादीनि भस्मानि विनिक्षिप्य विमिश्र्य च // र्चूम्_१३.२३ //
निर्वाप्य गोघृते सम्यग् द्वादशाब्दपुरातने /
शरावसम्पुटे रुद्ध्वा घृताक्तं स्वेदयेच्छनैः // र्चूम्_१३.२४ //
विचूर्ण्य भावयेद्भृङ्गरसैर्वाराणि सप्त च /
व्योषाज्यसहितं हन्ति जूर्तिरोगं दिनैस्त्रिभिः // र्चूम्_१३.२५ //
क्षयं च मण्डलार्धेन ग्रहणीं पाण्डुकामले /
कुम्भकामलिकारोगम् उदावर्तं महोदरम् // र्चूम्_१३.२६ //
प्रमेहं मेदसो वृद्धिं वातव्याधिं कफामयम् /
गुदरोगं च मन्दाग्निं मूत्रवातमशेषतः // र्चूम्_१३.२७ //
स्मरमन्दिरजव्याधिं वन्ध्यारोगांस् त्वगामयान् /
व्योषाज्यचित्रतोयैश्च ह्यनुपानमशेषतः // र्चूम्_१३.२८ //
भूयो भूयो विसूच्यर्तिर् देहिनो यस्य जायते /
रसो'यं तस्य दातव्यो मण्डलानां त्रयं खलु /
आमरोगे च दातव्यो भिषग्भिर्वत्सरावधि // र्चूम्_१३.२९ //
{तार्क्ष्यरसायन}
तार्क्ष्यभस्म तु शाणैकं वज्रभस्म तदर्धकम् /
मृतस्वर्णार्ककान्तानां निष्कद्वयमितं पृथक् // र्चूम्_१३.३० //
लोहभस्म मृतं सूतं सर्वमेकत्र मर्दयेत् /
पुटेद्विंशतिवाराणि पुटैः कुक्कुटसञ्ज्ञकैः // र्चूम्_१३.३१ //
अमृताम्बुसमायुक्तैः शिलागन्धकतालकैः /
सप्तवारं द्रवैः सार्धं दशभिः पिष्टकैः पुटेत् // र्चूम्_१३.३२ //
एवं सिद्धं प्रभावाढ्यं तार्क्ष्यं नाम रसायनम् /
चित्रकार्द्रकरसोपेतं पीतं राजिकया मितम् // र्चूम्_१३.३३ //
त्रिदोषजान् गदान्सर्वान् कफवातोद्भवानपि /
असाध्यान् सर्ववैद्यानां भेषजानां च कोटिभिः /
करोति क्षुधमत्यर्थं भुक्तं जरयति क्षणात् // र्चूम्_१३.३४ //
{पुष्परागरसायन}
पुष्परागोद्भवं भस्म पलार्धप्रमितं शुभम् /
तदर्धं पीतकाचं च तदर्धं ताम्रभस्मकम् // र्चूम्_१३.३५ //
ताम्रस्यार्धं च रजतं जातरूपं तदर्धकम् /
वज्रभस्म तदर्धं च सर्वतुल्यं मृताभ्रकम् // र्चूम्_१३.३६ //
तत्समं सूर्यकान्तं च मारितं बलिना सह /
तुल्येन बलिना सार्धं दशवारं पुटेत् खलु // र्चूम्_१३.३७ //
नीलाञ्जनालताप्यानां पृथक् तानि पुटानि च /
इति सिद्धमिदं प्रोक्तं पुष्परागरसायनम् // र्चूम्_१३.३८ //
क्षयादिसर्वरोगघ्नं कुष्ठव्याधिहरं परम् /
गुदगुल्मार्त्तिशमनं पुत्रीयं वृष्यमुत्तमम् // र्चूम्_१३.३९ //
रसायनं तथा चैतत् क्षिप्रं गुल्महरं स्त्रियाः /
दीपनं परमं प्रोक्तं कामलापाण्डुनाशनम् /
बहुनात्र किमुक्तेन सर्वरोगविनाशनम् // र्चूम्_१३.४० //
{वज्ररसायन}
एककर्षं मृतं वज्रं तावद्भूनागसत्त्वकम् /
ततश्च द्विगुणं स्वर्णं स्वर्णतुल्यं खसत्त्वकम् // र्चूम्_१३.४१ //
तावन्मात्रं च कान्तायः सर्वं वारितरं कृतम् /
अष्टमांशश्च सूतस्य सर्वेभ्यः परिकीर्तितः // र्चूम्_१३.४२ //
शुकपिच्छः समः सर्वैर् मर्दयेच्चणकाम्लकैः /
विधाय गोलकं रम्यं छायाशुष्कं समाचरेत् // र्चूम्_१३.४३ //
ततो भूनागसत्त्वं हि गन्धकेन समं क्षिपेत् /
पुटितं शतवाराणि शतं वाराणि ताप्यकैः // र्चूम्_१३.४४ //
सूर्यपर्णैश्च दुग्धैर्वा वाराणां विंशतिं ततः /
गुञ्जाटङ्कणसिक्थैश्च भूनागस्य रजोवृतम् // र्चूम्_१३.४५ //
वर्तयित्वा तु तं गोलं कल्केनानेन लेपयेत् /
अर्धाङ्गुलदलेनाथ परिशोष्य खरातपे // र्चूम्_१३.४६ //
निक्षिपेद् वालुकायन्त्रे प्रपचेद्दिनपञ्चकम् /
ततस्त्रिकोणगण्डीरदुग्धैर्गन्धकसंयुतैः // र्चूम्_१३.४७ //
मर्दयित्वा तु तं गोलं पुटेद्वाराणि विंशतिम् /
पटचूर्णं ततः कृत्वा क्षिपेदन्तःकरण्डके // र्चूम्_१३.४८ //
गुञ्जामितं भजेदेनं रम्यं वज्ररसायनम् /
ज्ञाताज्ञातेषु सर्वेषु गदेषु विविधेषु च // र्चूम्_१३.४९ //
तत्तद्रोगानुपानेन दातव्यं भिषजा खलु /
न सो'स्ति रोगो लोके'स्मिन्यो ह्यनेन न शाम्यति // र्चूम्_१३.५० //
रसायनप्रकारेण सेवितो मण्डलत्रयम् /
देहसिद्धिं करोत्येव विश्वविस्मयकारिणीम् /
बिल्वमेकं विना सर्वं पथ्यमत्र प्रकीर्तितम् // र्चूम्_१३.५१ //
{नीलरसायन}
नीलरत्नकृतं भस्म पलमात्रं च हीरकम् /
स्वर्णं रौप्यं च कान्तं च ताप्यकं नृपवर्तकम् // र्चूम्_१३.५२ //
समांशं सर्वमेतत् स्यात् सर्वतुल्यं च शुल्वकम् /
सर्वमेतन्मृतं ग्राह्यं समगन्धकसंयुतम् // र्चूम्_१३.५३ //
मर्दयेत् कङ्गुणीतैलैर्यावत्स्याद्दिवसाष्टकम् /
ऊर्ध्वाधो गन्धकं दत्त्वा पुटेद्वाराणि विंशतिम् // र्चूम्_१३.५४ //
श्वेतमुण्डीरसैः पश्चाद्भावयेत् सप्तवारकम् /
इति सिद्धं प्रभावाढ्यं रम्यं नीलरसायनम् // र्चूम्_१३.५५ //
निहन्ति सकलान्रोगान्गुञ्जामात्रं निषेवितम् /
ज्वरं पाण्डुं क्षयं कासं शूलमर्शश्च गुल्मकम् // र्चूम्_१३.५६ //
उदरं कुष्ठरोगं च श्वासं पञ्चविधं तथा /
तत्तद्भैषज्ययोगेन तत्तद्रोगनिबर्हणम् // र्चूम्_१३.५७ //
{गोमेदरसायन}
गोमेदं गन्धयोगेन लकुचद्रवयोगिना /
पुटित्वा दशवारैश्च जातं भस्म पलोन्मितम् // र्चूम्_१३.५८ //
सुवर्णं रजतं कान्तं सर्वमौषधमारितम् /
क्रामणं पादपादेन प्रसितं चूलिकाम्बुना // र्चूम्_१३.५९ //
ताप्यं गन्धर्वतैलेन पुटितं दशवारकम् /
निरुत्थं जायते भस्म सर्वथैव गुणाधिकम् // र्चूम्_१३.६० //
तदर्धसूतगन्धाभ्यां कृतकज्जलिकाद्रुतौ /
पूर्वभस्मत्रयं क्षिप्त्वा विमिश्र्य च समाहरेत् // र्चूम्_१३.६१ //
विचूर्ण्य मुण्डिकाद्रावैर्भावयेत् सप्तवारकम् /
पटचूर्णं विधायाथ क्षिपेदन्तःकरण्डके // र्चूम्_१३.६२ //
इदं हि परमं श्रेष्ठं गोमेदकरसायनम् /
योज्यं सर्वेषु रोगेषु तत्तद्रोगानुपानतः // र्चूम्_१३.६३ //
करोति दीपनं तीव्रं सर्वार्हं च प्रियङ्करम् /
ददाति परमां पुष्टिं बलं भीमबलोपमम् /
परमं वृष्यमायुष्यं नेत्र्यं मुखगदापहम् // र्चूम्_१३.६४ //
{वैदूर्यरसायन}
कान्तकल्केन वैदूर्यं सह गन्धेन मारितम् /
तद्भस्मनाष्टशाणेन तदर्धं मृतहेम च // र्चूम्_१३.६५ //
तयोः समं तीक्ष्णरजो मृतं रूप्यं च तत्समम् /
मृतं च विमलं सर्वैः समं सर्वं विमर्दितम् // र्चूम्_१३.६६ //
मिलितं मोचसारेण गोलीकृत्य विशोषयेत् /
अङ्गुलार्धदलेनैव शिलाजेन विमर्दयेत् // र्चूम्_१३.६७ //
वालुकायन्त्रमध्यस्थं पक्षार्धं शनकैः पचेत् /
स्वतः शीतं समाहृत्य कुमारीमूलसारतः // र्चूम्_१३.६८ //
मर्दयित्वा विशोष्याथ पीलुमूलजलैस्तथा /
तथैव चित्रमूलाद्भिः कन्थारीमूलसारतः // र्चूम्_१३.६९ //
चिरबिल्वभवैस्तोयैर् विशोष्य च विचूर्ण्य च /
मृतसञ्जीवनं ह्येतद् वैदूर्यकरसायनम् // र्चूम्_१३.७० //
आर्द्रकद्रवसंयुक्तं गुञ्जामात्रं रसायनम् /
दातव्यं चित्रतोयैर्वा सन्निपाते विसञ्ज्ञके // र्चूम्_१३.७१ //
दन्तबन्धे तु सञ्जाते वल्लमात्रममुं रसम् /
पादयोर्घर्षयेद्यत्नात् ततश्चेष्टामवाप्नुयात् // र्चूम्_१३.७२ //
जातचेष्टस्य सलिलं मूर्ध्नि शीतं विनिक्षिपेत् /
शतकुम्भमितं स्वादु तीव्रा क्षुज्जायते ततः // र्चूम्_१३.७३ //
यत् किञ्चिद् याचते तस्मै तत्तद्देयमभीप्सितम् /
आयुष्ये विद्यमाने स सुखी जीवति मानवः // र्चूम्_१३.७४ //
त्रिदोषजातरोगेषु दातव्यं तण्डुलोन्मितम् /
पलार्धसितया युक्तमन्यथा हन्ति रोगिणम् // र्चूम्_१३.७५ //
एकदोषोद्भवे रोगे संसर्गजनिते तथा /
न दातव्यं हि भिषजा वैदूर्यकरसायनम् // र्चूम्_१३.७६ //
धृतानि वा तानि समर्चितानि सुजातियुक्तानि च संस्तुतानि /
हरन्ति रत्नान्यखिलं दुरिष्टं कुर्वन्त्यभीष्टं सततं यथेष्टम् // र्चूम्_१३.७७ //
हरन्त्यलक्ष्मीं सततं समस्तान् दुष्कर्मजातान् इह सर्वरोगान् /
आयुष्यकारीणि हितानि सर्वरत्नप्रसूतानि रसायनानि // र्चूम्_१३.७८ //


र्चूम्, १४
{वर्गस् ओफ़् मेतल्स्}
शुद्धं लोहं कनकरजतं भानुलोहाश्मसारं पूतीलोहं द्वितयमुदितं नागवङ्गाभिधानम् /
मिश्रं लोहं त्रितयमुदितं पित्तलं कांस्यवर्तं धातुर् लोहे लुह इति मतः सो'पि कषार्थवाची // र्चूम्_१४.१ //
{गोल्द्:: सुब्त्य्पेस्}
प्राकृतं सहजं वह्निसम्भूतं खनिसम्भवम् /
रसेन्द्रवेधसञ्जातं स्वर्णं पञ्चविधं स्मृतम् // र्चूम्_१४.२ //
{प्राकृत}
ब्रह्माण्डं संवृतं येन रजोगुणभुवा खलु /
तत्प्राकृतमिति प्रोक्तं देवानामपि दुर्लभम् // र्चूम्_१४.३ //
{सहज}
ब्रह्मा येनावृतो जातः सुवर्णेन जरायुणा /
तन्मेरुरूपतां जातं सुवर्णं सहजं हि तत् // र्चूम्_१४.४ //
{वह्निसम्भव}
विसृष्टमग्निना शैवं तेजः पीतं सुदुःसहम् /
अभूत्स्वर्णं तदुद्दिष्टं सुवर्णं वह्निसम्भवम् // र्चूम्_१४.५ //
एतत् स्वर्णत्रयं दिव्यं वर्णैः षोडशभिर्युतम् /
धारणादेव तत् कुर्याच्छरीरम् अजरामरम् // र्चूम्_१४.६ //
{खनिज}
तत्र तत्र गिरीणां हि जातं खनिषु यद्भवेत् /
तच्चतुर्दशवर्णाढ्यं भक्षितं सर्वरोगहृत् // र्चूम्_१४.७ //
{वेधज}
रसेन्द्रवेधसम्भूतं तद्वेधजमुदाहृतम् /
रसायनं महाश्रेष्ठं पापघ्नं वेधजं हि तत् // र्चूम्_१४.८ //
तारार्करीतीतरलोहकुञ्जरं वङ्गाभ्रकं माक्षिकवङ्गपारदम् /
यत्तारजं हि प्रवदन्ति रागतः स्वर्णं कलावर्णचतुर्गुणं हि // र्चूम्_१४.९ //
{गोल्द्:: परीक्षा:: गोओद् क़ुअलित्य्}
घृष्टं वर्णे घुसृणसदृशं रक्तवर्णं च दाहे छेदे किञ्चित् सितम् अकपिलं निर्दलं भूरिभारम् /
स्निग्धं स्वर्णं रविविरहितं स्त्यानरक्तप्रभाढ्यं श्रेष्ठं दिष्टम् अतुलितलसच्चारुवर्णं च स्वर्णम् // र्चूम्_१४.१० //
{गोल्द्:: परीक्षा:: बद् क़ुअलित्य्}
रूक्षं विवर्णं मलिनं कठोरं कृष्णं च दाहे निकषे च पाण्डु /
स्थूलाङ्गकं निर्भरकं कडारं स्फुटत्सुवर्णं दशधा न शस्तम् // र्चूम्_१४.११ //
{मिश्रलोह:: प्रोदुच्तिओन्}
स्वर्णरूप्यादिसंयोगान्मिश्रलोहं प्रजायते /
{शोधन:: उसे ओफ़् ~}
स्वर्णकार्यं न तेन स्यात्तस्मात् शुद्धिर् विधीयते /
शोध्यं न केवलं स्वर्णं लोहान्यन्यानि शोधयेत् // र्चूम्_१४.१२ //
{गोल्द्:: रेफ़्रेस्हिन्ग् इत्स् चोलोउर् (?)}
कर्षप्रमाणं तु सुवर्णपत्रं शरावरुद्धं पटुधातुयुक्तम् /
अङ्गारसंस्थं प्रहरार्धमानं ध्मातेन तत्स्यान्ननु पूर्णवर्णम् // र्चूम्_१४.१३ //
{मेतल्स्:: मारण:: त्य्पेस्}
लोहानां मारणं श्रेष्ठं सर्वेषां रसभस्मना /
मूलीभिर्मध्यमं प्राहुर्निकृष्टं गन्धकादिभिः // र्चूम्_१४.१४ //
अरिलोहेन लोहस्य मारणं दुर्गुणप्रदम् /
{गोल्द्:: मारण}
कृत्वा कण्टकवेध्यानि स्वर्णपत्राणि लेपयेत् // र्चूम्_१४.१५ //
लुङ्गाम्बुभस्मसूतेन म्रियन्ते दशभिः पुटैः /
{गोल्द्:: मारण}
द्रुते विनिक्षिपेत् स्वर्णे लोहमानं मृतं रसम् // र्चूम्_१४.१६ //
विचूर्ण्य लुङ्गतोयेन दरदेन समन्वितम् /
जायते कुङ्कुमच्छायं स्वर्णं द्वादशभिः पुटैः // र्चूम्_१४.१७ //
{गोल्द्:: मारण:: अपुनर्भव}
श्लेष्मान्तकाण्डेन सकाञ्चनारजटापुटैः कुक्कुटनामधेयैः /
त्रिंशत्प्रमाणैर् अपुनर्भवं स्यान्निःशेषयोगेषु च योजनीयम् // र्चूम्_१४.१८ //
{गोल्द्:: मारण}
सूतेन पिष्टिकां कृत्वा स्वर्णं रुद्ध्वा शरावके /
स्वल्पनीलाञ्जनोपेतं दग्धं स्वल्पैर्वनोत्पलैः // र्चूम्_१४.१९ //
कुङ्कुमाभं भवेद्भस्म योज्यं रसरसायने /
{गोल्द्:: मारण}
स्नुग्दुग्धहिङ्गुहिङ्गूलशिलासिन्दूरकाम्लकैः // र्चूम्_१४.२० //
पुटितं दशवारेण निर्जीवं हेम जायते /
रसे रसायने लोहरञ्जने चातिशस्यते // र्चूम्_१४.२१ //
{गोल्द्:: मृत:: मेदिच्. प्रोपेर्तिएस्}
स्निग्धं मेध्यं विषगरहरं बृंहणं वृष्यमग्र्यं यक्ष्मोन्मादप्रशमनपरं देहरोगप्रमाथि /
मेधाबुद्धिस्मृतिसुखकरं सर्वदोषामयघ्नं रुच्यं दीपि प्रशमितजरं स्वादुपाकं सुवर्णम् // र्चूम्_१४.२२ //
{गोल्द्:: मृत:: मेदिच्. उसे}
एतद्भस्म सुवर्णजं कटुघृतोपेतं द्विगुञ्जोन्मितं लीढं हन्ति नृणां क्षयाग्निसदनं श्वासं सकासारुचिम् /
ओजोधातुविवर्धनं बलकरं पाण्ड्वामयध्वंसनं वृष्यं सर्वविषापहं गरहरं दुष्टग्रहण्यादिनुत् // र्चूम्_१४.२३ //
निःशेषरोगविध्वंसि भूतप्रेतभयापहम् /
बन्धनं भाविरोगाणां विषत्रयभयापहम् // र्चूम्_१४.२४ //
विना बिल्वफलं चात्र सर्वमन्यत् प्रशस्यते /
दशाब्दसेवितं स्वर्णं स्वेच्छाहारविहारिणम् /
न कश्चिद्बाधते व्याधिर्यावदायुर्न संशयः // र्चूम्_१४.२५ //
{सिल्वेर्:: सुब्त्य्पेस्}
सहजं खनिसञ्जातं कृत्रिमं च त्रिधा मतम् /
रजतं पूर्वपूर्वं हि स्वगुणैरुत्तमोत्तमम् // र्चूम्_१४.२६ //
{सिल्वेर्:: सहज}
कैलासाद्यद्रिसम्भूतं रजतं सहजं भवेत् /
तत्स्पृष्टं हि महाव्याधिनाशनं देहिनां भवेत् // र्चूम्_१४.२७ //
{सिल्वेर्:: खनिज}
हिमाचलाद्रिकूटेषु यद् रूप्यं जायते हि तत् /
खनिजं कथ्यते तज्ज्ञैः परमं हि रसायनम् // र्चूम्_१४.२८ //
{सिल्वेर्:: पादरूप्य}
श्रीरामपादुकान्यस्तं वङ्गं यद्रूप्यतां गतम् /
तत् पादरूप्यम् इत्युक्तं कृत्रिमं सर्वरोगनुत् // र्चूम्_१४.२९ //
{सिल्वेर्:: परीक्षा:: गोओद् क़ुअलित्य्}
घनं स्निग्धं मृदु स्वच्छं दाहे छेदे सितं गुरु /
शङ्खाभं मसृणं स्फोटरहितं रजतं शुभम् // र्चूम्_१४.३० //
{सिल्वेर्:: परीक्षा:: बद् क़ुअलित्य्}
दाहे रक्तं च पीतं च कृष्णं रूक्षं स्फुटं लघु /
स्थूलाङ्गं कर्कशाङ्गं च रजतं त्याज्यम् अष्टधा // र्चूम्_१४.३१ //
{सिल्वेर्:: शोधन}
खर्परे भस्मचूर्णाभ्यां परितः पालिकां चरेत् /
तत्र रूप्यं विनिक्षिप्य समसीससमन्वितम् // र्चूम्_१४.३२ //
जातसीसक्षयं यावद्धमेत्तावत् पुनः पुनः /
स्वच्छं संशोधितं रूप्यं योजनीयं रसादिषु // र्चूम्_१४.३३ //
{सिल्वेर्:: मारण}
लकुचद्रवसूताभ्यां तारपिष्टीं प्रकल्पयेत् /
ऊर्ध्वाधो गन्धकं दत्त्वा मूषागर्भे निरुध्य च // र्चूम्_१४.३४ //
स्वेदयेद् वालुकायन्त्रे दिनमेकं दृढाग्निना /
स्वाङ्गशीतां च तां पिष्टीं साम्लतालेन मर्दिताम् // र्चूम्_१४.३५ //
पुटेद् द्वादशवाराणि भस्मीभवति रूप्यकम् /
{सिल्वेर्:: मारण}
माक्षीकचूर्णलुङ्गाम्लमर्दितं पुटितं शनैः // र्चूम्_१४.३६ //
त्रिंशद्वारेण तत्तारं भस्म सञ्जायतेतराम् /
{एफ़्फ़ेच्त् ओफ़् मारण ओफ़् अ भस्मन्}
रागः स्यात् सर्वलोहानां पुटाधिक्ये न संशयः /
रञ्जयन्ति च रक्तानि देहलोहोभयार्थकृत् // र्चूम्_१४.३७ //
{सिल्वेर्:: मृत:: मेदिच्. प्रोपेर्तिएस्}
रूप्यं विपाकमधुरं तुवराम्लसारं शीतं सरं परमलेखनकं च रुच्यम् /
स्निग्धं च वातकफजिज्जठराग्निदीपि बल्यप्रदं स्थिरवयस्करणं च वृष्यम् // र्चूम्_१४.३८ //
{सिल्वेर्:: मृत:: मेदिच्. उसे}
भस्मीभूतं रजतममलं तत्समौ व्योमभानू सर्वैस्तुल्यं त्रिकटुकलितं सारघाज्येन युक्तम् /
लीढं प्रातः क्षपयतितरां यक्ष्मपाण्डूदरार्शः कासं श्वासं नयनजरुजः पित्तरोगानशेषान् // र्चूम्_१४.३९ //
{चोप्पेर्:: सुब्त्य्पेस्}
म्लेच्छं नेपालकं चेति तयोर्नेपालमुत्तमम् /
नेपालादन्यखन्युत्थं म्लेच्छमित्यभिधीयते // र्चूम्_१४.४० //
{म्लेच्छताम्र:: फ्य्स्. प्रोपेर्तिएस्}
सितकृष्णारुणच्छायं वामि भेदि कठोरकम् /
क्षालितं च पुनः कृष्णमेतन्म्लेच्छकताम्रकम् // र्चूम्_१४.४१ //
{नेपालताम्र:: फ्य्स्. प्रोपेर्तिएस्}
सुस्निग्धं मृदुलं शोणं घनाघातक्षमं गुरु /
निर्विकारं गुणैः श्रेष्ठं ताम्रं नेपालमुच्यते // र्चूम्_१४.४२ //
{चोप्पेर्:: परीक्षा:: बद् क़ुअलित्य्}
पाण्डुरं कृष्णशोणं च लघुस्फुटनसंयुतम् /
रूक्षाङ्गं सदलं ताम्रं नेष्यते रसकर्मणि // र्चूम्_१४.४३ //
{चोप्पेर्:: अशुद्ध:: दोष}
उत्क्लेदमोहभ्रमदाहभेदास्ताम्रस्य दोषाः खलु दुर्धरास्ते /
विशोधनात् तद् विगतस्वदोषं सुधामयं स्याद्रसवीर्यपाके // र्चूम्_१४.४४ //
{चोप्पेर्:: शोधन}
ताम्रं क्षाराम्लसंयुक्तं द्रावितं दत्तगैरिकम् /
निक्षिप्तं महिषीतक्रे छगणे सप्तवारकम् // र्चूम्_१४.४५ //
पञ्चदोषविनिर्मुक्तं भस्मयोग्यं च जायते /
{ताम्रशोधनम्}
ताम्रनिर्दलपत्राणि विलिप्तानि तु सिन्धुना // र्चूम्_१४.४६ //
ध्मात्वा सौवीरके क्षेपाद् विशुध्यन्त्यष्टवारतः /
{चोप्पेर्:: शोधन}
निम्बाम्बुपटुलिप्तानि तापितान्यष्टवारकम् // र्चूम्_१४.४७ //
विशुध्यन्त्यर्कपत्राणि निर्गुण्ड्या रसमज्जनात् /
{चोप्पेर्:: शोधन}
तालपत्रसमाभानि ताम्रपत्राणि कारयेत् // र्चूम्_१४.४८ //
निष्क्वाथ्य काञ्जिके यामं भस्मना परिशोध्य च /
यामं क्षीरेण निष्क्वाथ्य तत्रैव स्थापयेद्दिनम् // र्चूम्_१४.४९ //
दिनैकं लवणोपेतं तिन्तिडीफलकर्दमे /
जम्बीरनीरनिष्पिष्टपटुना परिवेष्ट्य च // र्चूम्_१४.५० //
ध्मात्वाजामूत्रमध्ये तु सकृदेव निमज्जयेत् /
ताम्रस्यार्धं ससिन्धूत्थैः पक्वनिम्बुकवारिभिः // र्चूम्_१४.५१ //
लिप्त्वा ध्मात्वा क्षिपेत्तक्रे महिषीछगणान्विते /
तत्ताम्रं तुल्यभागेन हेममाक्षिकसंयुतम् // र्चूम्_१४.५२ //
धमेद् अतिदृढाङ्गारैश् चैकवारमतः परम् /
विना ताप्यैस्त्रिवारं च चक्रिकां कल्पयेत्ततः // र्चूम्_१४.५३ //
ततस्त्रिकटुकक्वाथे त्रिदिनं स्थापयेत्ततः /
उत्क्वाथ्य भस्मना मृज्य जलैः प्रक्षाल्य सारघैः // र्चूम्_१४.५४ //
विलिप्य सारघोपेतसितया च त्रिवारकम् /
पुटेद् वनोत्पलैस्ताम्रं भवेत् स्वर्णसमं गुणैः // र्चूम्_१४.५५ //
कुमारीपत्रमध्ये तु शुल्बपत्रं निवेशितम् /
पुटितं दोषनिर्मुक्तं पाण्डुरं च प्रजायते // र्चूम्_१४.५६ //
इत्थं विशोधितं ताम्रं सर्वदोषविवर्जितम् /
भवेद्रसायने योग्यं देहलोहकरं परम् // र्चूम्_१४.५७ //
इमां शुद्धिं विजानाति शिवो वा नन्दिकेश्वरः /
सर्वलोकाश्रयः श्रीमान् सोमदेवो न चापरः // र्चूम्_१४.५८ //
{चोप्पेर्:: मारण}
बलिना निहतं ताम्रं सप्तवारं समुत्थितम् /
सर्वदोषविनिर्मुक्तं भवेदमृतसन्निभम् // र्चूम्_१४.५९ //
विलिप्य लकुचद्रावपिष्टगन्धाश्मपङ्कतः /
ताम्रपत्राणि संस्थाप्य स्थालीमध्ये निरुध्य च // र्चूम्_१४.६० //
याममात्रं पचेत् सम्यक् मृतान्याकृष्य चूर्णयेत् /
{चोप्पेर्:: मृत:: मेदिच्. उसे}
तद्भस्म वल्लमात्रं हि ताम्बूलीदलवेष्टितम् // र्चूम्_१४.६१ //
भक्षितं वामयित्वाथ रेचयित्वा द्वियामतः /
ज्वरं विनाशयेन्न्ःणां शूलाध्मानसमन्वितम् // र्चूम्_१४.६२ //
विषं गरं च वेगेन वामयत्येव निश्चितम् /
पथ्यमत्र प्रदातव्यं गोतक्रं भक्तसंयुतम् // र्चूम्_१४.६३ //
अतिरेके 'तिवान्तौ च सन्तापे चातिमात्रके /
तत्तदौचित्ययोगेन कुर्याच्छीतां प्रतिक्रियाम् // र्चूम्_१४.६४ //
अतिवान्तौ भजेद्भृष्टमिक्षुखण्डं तु शीतलम् /
यद्वा बिल्वभवं क्वाथं सितया सह पाययेत् // र्चूम्_१४.६५ //
बर्बूरत्वग्रसः पेयो विरेके तक्रसंयुतम् /
{चोप्पेर्:: मारण}
शुल्बतुल्येन सूतेन बलिना तत्समेन च // र्चूम्_१४.६६ //
तदर्धांशेन तालेन शिलया च तदर्धया /
विधाय कज्जलीं श्लक्ष्णां भिन्नकज्जलसन्निभाम् // र्चूम्_१४.६७ //
यन्त्राध्यायविनिर्दिष्टगर्भयन्त्रोदरान्तरे /
कज्जलीं ताम्रपत्राणि पर्यायेण विनिक्षिपेत् /
प्रपचेद्यामपर्यन्तं स्वाङ्गशीतं प्रचूर्णयेत् // र्चूम्_१४.६८ //
{चोप्पेर्:: मृत:: मेदिच्. प्रोपेर्तिएस्}
ताम्रं तिक्तकषायकं च मधुरं पाके च वीर्योष्णकं साम्लं पित्तकफापहं जठररुक्कुष्ठामजूर्त्त्यन्तकृत् /
ऊर्ध्वाधः परिशोधनं विषयकृत्स्थौल्यापहं क्षुत्करं दुर्नामक्षयपाण्डुरोगशमनं नेत्र्यं परं लेखनम् // र्चूम्_१४.६९ //
तत्तद्रोगहरानुपानसहितं ताम्रं द्विवल्लोन्मितं संलीढं परिणामशूलमुदरं शूलं च पाण्डुं ज्वरम् /
गुल्मप्लीहयकृत्क्षयाग्निसदनं मेहं च मूलामयं दुष्टां च ग्रहणीं हरेद् ध्रुवमिदं तत्सोमनाथाभिधम् // र्चूम्_१४.७० //
एतत्ताम्रसमं नान्यन्मधुरं दोषवर्जितम् /
नान्यन्निःशेषदोषघ्नं वृष्यं स्वस्थोचितं न्ःणाम् // र्चूम्_१४.७१ //
{चोप्पेर्:: मारण}
बलिना पलमात्रेण तद्द्रव्ये रजसम्मितैः /
विषतिन्द्वग्निशम्याकवत्सनाभपटूत्तमैः // र्चूम्_१४.७२ //
कलिहारिशिलाव्योषतालपूगकरञ्जकैः /
कृत्वा चूर्णं हि जम्बीरद्रवेणातिद्रवीकृतम् // र्चूम्_१४.७३ //
तत्सर्वं खल्वके भाण्डे विनिक्षिप्य ततः परम् /
कृतकण्टकवेध्यानि पलताम्रदलान्यथ /
लिप्तपादांशसूतानि तस्मिन् कल्के निगूहयेत् // र्चूम्_१४.७४ //
एतत् सर्वगुणाढ्यताप्रभवितं श्रीसोमदेवोदितं गुञ्जायुग्ममितं कणाज्यसहितं संसेवितं हन्ति वै /
गुल्मप्लीहयकृद्विबन्धजठरं शूलाग्निमान्द्यामयं वातश्लेष्मसशोषपाण्डुनिवहं जूर्त्त्यामयं भक्षितम् // र्चूम्_१४.७५ //
पथ्यं रोगोचितं देयं रसमम्लं विवर्जयेत् /
एतत्सात्म्यीकृतं येन तेन मृत्युर् विनिर्जितः // र्चूम्_१४.७६ //
{इरोन्:: सुब्त्य्पेस्}
मुण्डं तीक्ष्णं च कान्तं च त्रिःप्रकारमयः स्मृतम् /
{मुण्ड:: सुब्त्य्पेस्}
मृदु कुण्ठं कडारं च त्रिविधं मुण्डमुच्यते // र्चूम्_१४.७७ //
{मृदु:: फ्य्स्. प्रोपेर्तिएस्}
द्रुतद्रावम् अविस्फोटं चिक्कणं मृदुलं शुभम् /
{कुण्ठ:: फ्य्स्. प्रोपेर्तिएस्}
हतं यत्प्रसरेद्दुःखं तन्मुण्डं मध्यमं स्मृतम् /
{कडार:: फ्य्स्. प्रोपेर्तिएस्}
यन्मुण्डं भज्यते भङ्गे कृष्णं स्यात्तत्कडारकम् // र्चूम्_१४.७८ //
{मुण्ड:: मृदु:: मेदिच्. प्रोपेर्तिएस्}
मुण्डं परं मृदुलकं कफवातशूलमूलाममेहगदकामलपाण्डुहारि /
गुल्मामवातजठरार्त्तिहरं प्रदीपि शोफापहं रुधिरकृत् खलु कोष्ठशोधि // र्चूम्_१४.७९ //
{तीक्ष्णलोह:: सुब्त्य्पेस्}
खरं सारं च होन्नालं तारापट्टं च भाजरम् /
काललोहाभिधानं च षड्विधं तीक्ष्णमुच्यते // र्चूम्_१४.८० //
{खरलोह:: फ्य्स्. प्रोपेर्तिएस्}
परुषं पोगरोन्मुक्तं भङ्गे पारदसच्छविः /
नमते भङ्गुरं यत्तत् खरलोहम् उदाहृतम् // र्चूम्_१४.८१ //
{सार:: फ्य्स्. प्रोपेर्तिएस्}
वेगभङ्गुरधारं यत्सारलोहं तदीरितम् /
योगराभासकं पाण्डु भूमिकं सारमीरितम् // र्चूम्_१४.८२ //
{होन्नाल:: फ्य्स्. प्रोपेर्तिएस्}
कृष्णपाण्डुवपुश्चञ्चुबीजतुल्योरुयोगरम् /
छेदने चातिपरुषं होन्नालम् इति कथ्यते // र्चूम्_१४.८३ //
{भाजर:: फ्य्स्. प्रोपेर्तिएस्}
योगरैर् वज्रसङ्काशैः सूक्ष्मरेखैश्च सान्द्रकैः /
निचितं श्यामलाङ्गं च भाजरं तत् प्रकीर्तितम् // र्चूम्_१४.८४ //
{काललोह:: फ्य्स्. प्रोपेर्तिएस्}
नीलकृष्णप्रभं सान्द्रं मसृणं गुरु भासुरम् /
लोहाघाते'प्यभग्नात्मधारं कालायसं मतम् // र्चूम्_१४.८५ //
खरलोहात् परं सर्वमेकैकस्माच्छतोत्तरम् // र्चूम्_१४.८६ //
{खरलोह:: मेदिच्. प्रोपेर्तिएस्}
रूक्षं स्यात् खरलोहकं सुमधुरं पाके च वीर्ये हिमं तिक्तोष्णं कफपित्तकुष्ठजठरप्लीहामपाण्ड्वर्तिनुत् /
सद्यः शूलयकृद्गदक्षयजरामेहामवातापहं दीप्तं चातिरसायनं बलकरं दुर्नाममेदो'पहम् // र्चूम्_१४.८७ //
{कान्तलोह:: सुब्त्य्पेस्}
कान्तलोहं चतुर्धोक्तं रोमकं भ्रामकं तथा /
चुम्बकं द्रावकं चेति तेषु श्रेष्ठं परं परम् // र्चूम्_१४.८८ //
{रोमक:: ओरिगिन्}
खन्यमानाद् यतः कान्तपाषाणान्निःसरन्ति हि /
सतेजांसि हि रोमाणि कान्तं तद्रोमकं मतम् // र्चूम्_१४.८९ //
{भ्रामक:: ओरिगिन्}
क्वापि क्वापि गिरिश्रेष्ठे सुलभो भ्रामकोपलः /
तन्मुखे क्षेपणाल्लोहं चक्रवद् भ्रमति ध्रुवम् // र्चूम्_१४.९० //
{चुम्बक:: ओरिगिन्}
विन्ध्याद्रौ चुम्बकाश्मानश्चुम्बन्त्यायसकीलकम् /
क्षिप्रं समाहरत्येव यूनां चित्तमिवाङ्गना // र्चूम्_१४.९१ //
{द्रावक:: ओरिगिन्}
यत्स्पृष्ट्वा द्रावयेल्लोहं सुवर्णाद्यमशेषतः /
लभ्यते तन्महादुःखात्तुषारधरपर्वते // र्चूम्_१४.९२ //
{कान्तलोह:: परीक्षा}
पात्रे यस्य प्रसरति जले तैलबिन्दुर्न लिप्तो हिङ्गुर्गन्धं विसृजति निजं तिक्ततां निम्बकल्कः /
पाच्यं दुग्धं भवति शिखराकारकं नैति भूमौ कान्तं लोहं तदिदमुदितं लक्षणोक्तं न चान्यत् // र्चूम्_१४.९३ //
{कान्तलोह:: मेदिच्. प्रोपेर्तिएस्}
कान्तायो 'तिरसायनोत्तरतरं स्वस्थे चिरायुःप्रदं स्निग्धं मेहहरं त्रिदोषशमनं शूलाममूलापहम् /
गुल्मप्लीहयकृत्क्षयामयहरं पाण्डूदरव्याधिनुत् तिक्तोष्णं हिमवीर्यकं किमपरं योगेन सर्वार्तिनुत् // र्चूम्_१४.९४ //
लक्षोत्तरगुणं सर्वं लोहं स्याद् उत्तरोत्तरम् /
कान्तं कोटिगुणं तत्र तदप्येवं गुणोत्तरम् // र्चूम्_१४.९५ //
{इरोन्:: शोधन}
शशक्षतजसंलिप्तं त्रिवारं परितापितम् /
मुण्डादिसकलं लोहं सर्वदोषान् विमुञ्चति // र्चूम्_१४.९६ //
{लोहशोधन (२)}
सामुद्रलवणोपेतं तप्तं निर्वापितं खलु /
त्रिफलाक्वथिते नूनं गिरिदोषम् अयस्त्यजेत् // र्चूम्_१४.९७ //
{लोहशोधन (३)}
चिञ्चाफलदलक्वाथादयो दोषमुदस्यति /
{लोहशोधन (४)}
यद्वा फलत्रयोपेतं गोमूत्रे क्वथितं क्षणम् // र्चूम्_१४.९८ //
{इरोन्:: मारण:: वारितर}
रेतितं घृतसंसिक्तं क्षिप्त्वायः खर्परे पचेत् /
चालयन् लोहदण्डेन यावत् क्षिप्तं तृणं दहेत् // र्चूम्_१४.९९ //
पिष्ट्वा पिष्ट्वा पचेदेवं पञ्चवारमतः परम् /
धात्रीपत्ररसैर्यद्वा त्रिफलाक्वथितोदकैः // र्चूम्_१४.१०० //
पुटेल्लोहं चतुर्वारं भवेद्वारितरं खलु /
{तीक्ष्णलोह:: मारण}
तीक्ष्णलोहस्य पत्राणि निर्दलानि दृढानले // र्चूम्_१४.१०१ //
ध्मात्वा क्षिप्त्वा जले सद्यः पाषाणोलूखलोदरे /
कण्डयेदतिनिर्घातैः स्थूलया लोहपारया // र्चूम्_१४.१०२ //
तन्मध्यात् स्थूलखण्डानि रुद्ध्वा मल्लद्वयान्तरे /
ध्मात्वा सिक्त्वा जलैः सम्यक् पूर्ववत् कण्डयेत् खलु // र्चूम्_१४.१०३ //
तच्चूर्णं गुडगन्धाभ्यां पुटेद् विंशतिवारकम् /
पुटे पुटे विधातव्यं पेषणं दृढवत्तरम् // र्चूम्_१४.१०४ //
एवं भस्मीकृतं लोहं तत्तद्रोगेषु योजयेत् /
{तीक्ष्णलोह:: मारण}
अथ पूर्वोदितं तीक्ष्णं वसुभल्लकवासयोः // र्चूम्_१४.१०५ //
पुटितं पत्रतोयेन त्रिंशद्वाराणि यत्नतः /
शोणितं जायते भस्म कृतसिन्दूरविभ्रमम् // र्चूम्_१४.१०६ //
{लोहभस्म}
यद्वा तीक्ष्णदलोद्भूतं रजस् तत् त्रिफलाजलैः /
पिष्ट्वा दत्त्वौदनं किञ्चिच्चक्रिकां प्रविधाय च // र्चूम्_१४.१०७ //
शोषयित्वातियत्नेन प्रपचेत् पञ्चभिः पुटैः /
रक्तवर्णं हि तद्भस्म योजनीयं यथायथम् // र्चूम्_१४.१०८ //
{इरोन्:: मारण:: निरुत्थ}
मत्स्याक्षीगन्धवाह्लीकैर् लकुचद्रवपेषितैः /
विलिप्य सकलं लोहं मत्स्याक्षीकल्कगोपितम् // र्चूम्_१४.१०९ //
भस्त्राभ्यां सुदृढं ध्मात्वा त्रिशूलीनिर्गमावधि /
अथोद्धृत्य क्षिपेत्क्वाथे त्रिफलागोजलात्मके // र्चूम्_१४.११० //
तस्मादाहृत्य सन्ताड्य मृतमादाय लोहकम् /
पुनश्च पूर्ववद् ध्मात्वा मारयेदखिलायसम् // र्चूम्_१४.१११ //
कण्डयित्वा ततो गन्धगुडत्रिफलया सह /
पुटेद् विंशतिवारेण निरुत्थं जायते ध्रुवम् // र्चूम्_१४.११२ //
{लोहभस्म}
समगन्धम् अयश्चूर्णं कुमारीवारिमर्दितम् /
पुञ्जीकृतं कियत्कालं छायास्थं म्रियते ह्ययः // र्चूम्_१४.११३ //
{इरोन्:: मृत:: मेदिच्. उसे}
एतत्स्यादपुनर्भवं हि भसितं लोहस्य दिव्यामृतं सम्यक् सिद्धरसायनं त्रिकटुकीवेल्लाज्यमध्वन्वितम् /
हन्यान्निष्कमितं जरां च मरणं व्याधींश्च सत्पुत्रदं दिष्टं श्रीगिरिशेन कालयवनोद्भूत्यै पुरा तत्पितुः // र्चूम्_१४.११४ //
एतत्संसेवमानानां न भवन्त्यामयोच्चयाः /
जायते च सुतः श्रीमान् धीधैर्य्यबलसंयुतः // र्चूम्_१४.११५ //
{काललोह, कान्तलोह:: हिघ् क़ुअलित्य् ओफ़् भस्मन्}
काललोहेन कान्तेन भस्मैतत्परिकल्पयेत् /
अन्यलोहकृतं भस्म नैतादृशगुणात्मकम् // र्चूम्_१४.११६ //
{इरोन्:: मारण}
मत्स्याक्षीक्षीरगन्धाश्मपिष्टं वेति तदायसम् /
विंशतिः पुटितं वारान्निरुत्थं भस्म जायते // र्चूम्_१४.११७ //
{इरोन्:: मृत:: मेदिच्. उसे}
तदष्टपलिकं भस्म मूत्रैर् अष्टगुणैर् गवाम् /
पचेल्लोहमये पात्रे लोहदर्व्या विघट्टयेत् // र्चूम्_१४.११८ //
इत्थं सिद्धमिदं लोहं वल्लद्वितयसम्मितम् /
निहन्ति सकलान्रोगांस्तत्तद्दोषसमुद्भवान् // र्चूम्_१४.११९ //
क्षयं पाण्डुगदं गुल्मं शूलं मूलामयं तथा /
मेहं मेदो'ग्निमान्द्यं च यकृत्प्लीहं च कामलाम् // र्चूम्_१४.१२० //
श्वासं कासं च कुष्ठं च ज्वरं शूलान्वितं तथा // र्चूम्_१४.१२१ //
{कान्तलोह:: मेदिच्. उसे}
कान्तं तुल्याभ्रसत्त्वं चरणपरिमितं हेम तत्तुल्यमर्कं वैक्रान्तं ताप्यरूप्यं क्रिमिरिपुकटुकैस् तुल्यभागैः समेतम् /
लीढं देवद्रुतैलैः प्रवितरति नृणां देहसिद्धिं समृद्धां पथ्यं पूर्वोक्तवत् तद्धरति च सकलं रोगपूगं जवेन // र्चूम्_१४.१२२ //
तदेतत्सर्वरोगघ्नं रम्यं कान्तरसायनम् /
बल्यं वृष्यं सुपुत्रीयं मङ्गल्यं दीपनं परम् // र्चूम्_१४.१२३ //
{इरोन्:: मारण}
पलार्धं रेतितं लोहं बालबिल्वफलाम्बुना /
पिष्ट्वा पिष्ट्वा पचेत्क्षिप्रं भस्मसाज्जायते खलु // र्चूम्_१४.१२४ //
तथा लिङ्गीफलाम्भोभिर् धात्रीफलरसेन च /
पूर्ववन्मारयेल्लोहं जायते गुणवत्तरम् // र्चूम्_१४.१२५ //
{इरोन्:: मृत:: मेदिच्. उसे}
पुनर्भूसिन्ध्वपामार्गवज्रिणीतिन्तिडीत्वचाम् /
क्षारैः सर्वायसां भस्म सेवितं शाणमात्रतः // र्चूम्_१४.१२६ //
क्वाथं त्रिफलासंयुक्तं प्रतिमासं पिबेन्नरः /
{मण्डूर}
लोहकिट्टविशुद्ध्यर्थं जायते चान्यथाश्मरी // र्चूम्_१४.१२७ //
अविशोधितलोहानां विषवद्वमनं मतम् /
नन्दिना तु विशुद्ध्यर्थं लोहं प्रोक्तं सुधासमम् // र्चूम्_१४.१२८ //
{इरोन् (?):: मेदिच्. उसे}
रात्रौ कान्तशरावके स्थितवरामित्राजलैः स्वादुभिः प्रातर्मुष्टिमितं खलु प्रतिदिनं षण्मासम् आसेवितम् /
हन्यात्पित्तकफामयान् बहुविधान्कुष्ठप्रमेहांस्तथा पाण्डुं यक्ष्मगदं च कामलगदं मूलामयं वातजान् // र्चूम्_१४.१२९ //
{इरोन्:: अशुद्ध:: मेदिच्. प्रोपेर्तिएस्}
अशोधितायः सपुनर्भवं तद्गुणं प्रदर्श्याल्पमथ प्रकुर्यात् /
आमाग्निमान्द्यारुचिगुल्मशोफविड्भेदम् आलस्यम् उरोविबन्धम् // र्चूम्_१४.१३० //
{तिन्:: सुब्त्य्पेस्}
खुरकं मिश्रकं चेति द्विविधं वङ्गमुच्यते /
खुरं तत्र गुणैः श्रेष्ठं मिश्रकं न हितं मतम् // र्चूम्_१४.१३१ //
{खुरक:: फ्य्स्. प्रोपेर्तिएस्}
धवलं च मृदु स्निग्धं द्रुतद्रावं सगौरवम् /
{मिश्रक:: फ्य्स्. प्रोपेर्तिएस्}
निःशब्दं खुरवङ्गं स्यान् मिश्रकं श्यामशुभ्रकम् // र्चूम्_१४.१३२ //
{तिन्:: मेदिच्. प्रोपेर्तिएस्}
वङ्गं तिक्तोष्णकं रूक्षमीषद्वातप्रकोपणम् /
मेदःश्लेष्मामयघ्नं च क्रिमिघ्नं मेहनाशनम् // र्चूम्_१४.१३३ //
{खुर:: शोधन}
द्रावयित्वा निशायुक्ते क्षिप्तं निर्गुण्डिकारसे /
विशुध्यति त्रिवारेण खुरवङ्गं न संशयः // र्चूम्_१४.१३४ //
{मिश्रक:: शोधन}
अम्लतक्रविनिष्पिष्टवर्षाभूविषसिन्धुभिः /
कट्वलाबुगतं वङ्गं द्वितीयं परिशुध्यति // र्चूम्_१४.१३५ //
{वङ्गमारणम्}
सतालेनार्कदुग्धेन लिप्त्वा वङ्गदलान्यथ /
बोधिचिञ्चात्वचां क्षारैर्दद्याल्लघुपुटानि च // र्चूम्_१४.१३६ //
मर्दयित्वा चरेद्भस्म तद्रसादिषु शस्यते /
{वङ्गमारणम् (२)}
प्रद्राव्य खर्परे वङ्गं षोडशांशं रसं क्षिपेत् // र्चूम्_१४.१३७ //
स्वल्पस्वल्पालकं दत्त्वा भारद्वाजस्य काष्ठतः /
मर्दयित्वा चरेद्भस्म तद्रसादिषु कीर्तितम् // र्चूम्_१४.१३८ //
{तिन्:: मृत:: मेदिच्. उसे}
वङ्गभस्मसमं कान्तं व्योमभस्म च तत्समम् /
मर्दयेत्कन्यकाम्भोभिर् निम्बपत्ररसैर् अपि // र्चूम्_१४.१३९ //
भूपालावर्तभस्माथ विनिक्षिप्य समांशकम् /
गोमूत्रकशिलाधातुजलैः सम्यग्विमर्दयेत् // र्चूम्_१४.१४० //
ततो गुग्गुलुतोयेन मर्दयित्वा दिनाष्टकम् /
विशोष्य परिचूर्ण्याथ समभागेन योजयेत् // र्चूम्_१४.१४१ //
भृष्टबर्बूरनिर्यासैर् वाकुचीबीजचूर्णकैः /
ततः क्षिपेत्करण्डान्तर्विधाय पटगालितम् // र्चूम्_१४.१४२ //
गोतक्रपिष्टरजनीसारेण सह पाययेत् /
चतुर्भिर्वल्लकैस्तुल्यं रम्यं वङ्गरसायनम् // र्चूम्_१४.१४३ //
निश्चितं तेन नश्यन्ति मेहा विंशतिभेदकाः /
शालयो मुद्गसूपं च नवनीतं तिलोद्भवम् /
पटोलं तिक्ततुण्डीरं तक्रं पथ्यं प्रशस्यते // र्चूम्_१४.१४४ //
{लेअद्:: शुद्ध:: परीक्षा}
द्रुतद्रावं महाभारं छेदे कृष्णं समुज्ज्वलम् /
पूतिगन्धं बहिःकृष्णं शुद्धं सीसमतो'न्यथा // र्चूम्_१४.१४५ //
{लेअद्:: मेदिच्. प्रोपेर्तिएस्}
अत्युष्णं सीसकं स्निग्धं तिक्तं वातापहम् /
प्रमेहतोयदोषघ्नं दीपनं चामवातनुत् // र्चूम्_१४.१४६ //
{सीषशोधन}
सिन्दुवारजटाक्वाथे हरिद्राचूर्णकं क्षिपेत् /
द्रुतं नागं च निर्गुण्ड्यास्त्रिवारं निक्षिपेद्रसे // र्चूम्_१४.१४७ //
नागः शुद्धो भवेदेवं मूर्च्छास्फोटादि नाचरेत् /
{भ्राष्ट्रयन्त्र}
तिर्यगाकारचुल्ल्यां तु तिर्यग्वक्त्रं घटं क्षिपेत् /
तं च वक्त्रं विना सर्वं गोपयेद्यत्नतो मृदा /
भ्राष्ट्रयन्त्राभिधं चैतन्नागमारणम् उत्तमम् // र्चूम्_१४.१४८ //
{सीसमारणम्}
भ्राष्ट्रयन्त्राभिधे तस्मिन्यन्त्रे सीसं विनिक्षिपेत् /
पलविंशतिकं नागमधस्तीव्रानलं क्षिपेत् // र्चूम्_१४.१४९ //
द्रुते नागे क्षिपेत्सूतं शुद्धं कर्षमितं शुभम् /
विघट्ट्य निक्षिपेत् क्षारमेकैकं हि पलं पलम् // र्चूम्_१४.१५० //
अर्जुनाख्यस्य वृक्षस्य महाराजगिरेरपि /
दाडिमस्य मयूरस्य क्षिप्त्वा क्षारं पृथक् पृथक् // र्चूम्_१४.१५१ //
एवं विंशतिरात्राणि पचेत्तीव्रेण वह्निना /
विघट्टयन् दृढं दोर्भ्यां दर्व्या चाथ प्रयत्नतः // र्चूम्_१४.१५२ //
रक्तं तज्जायते भस्म कपोतच्छायमेव च /
नागं दोषविनिर्मुक्तं जायते तु रसायनम् // र्चूम्_१४.१५३ //
{लेअद्:: मारण:: निरुत्थ (?)}
हतमुत्थापितं सीसं दशवारेण सिध्यति /
तन्मृतं सीसकं सर्वदोषमुक्तं रसायनम् // र्चूम्_१४.१५४ //
{लेअद्:: मृत:: मेदिच्. उसे}
एवं नागोद्भवं भस्म ताप्यभस्मार्धभागिकम् /
पादं पादं क्षिपेद्भस्म शुल्बस्य रजतस्य च // र्चूम्_१४.१५५ //
कान्ताभ्रसत्त्वयोश् चापि स्फटिकस्य पृथक् पृथक् /
सर्वमेकत्र सञ्चूर्ण्य पुटेत् त्रिफलवारिणा // र्चूम्_१४.१५६ //
त्रिंशद्वनगिरिण्डैश्च त्रिंशद्वारं विचूर्ण्य तत् /
व्योषवेल्लकचूर्णैश्च समांशैः सह योजयेत् // र्चूम्_१४.१५७ //
मध्वाज्यसहितं हन्ति प्रलीढं वल्लमात्रया /
अशीतिं वातजान् रोगान् धनुर्वातान् विशेषतः // र्चूम्_१४.१५८ //
कफरोगानशेषांश्च मूत्ररोगांश्च सर्वशः /
श्वासं कासं क्षयं पाण्डुं श्वयथुं शीतकं ज्वरम् // र्चूम्_१४.१५९ //
ग्रहणीमामदोषं च वह्निमान्द्यं च दुर्जयम् /
सर्वान् गुदजदोषांश्च तत्तद्रोगानुपानतः // र्चूम्_१४.१६० //
{पित्तल}
रीतिका काकतुण्डीति द्विविधं पित्तलं भवेत् /
{रीतिका:: परीक्षा}
सन्तप्ता काञ्जिके क्षिप्ता ताम्राभा रीतिका मता /
{राजरीति:: परीक्षा}
एवं प्रजायते कृष्णा काकतुण्डीति सा मता // र्चूम्_१४.१६१ //
{रीतिका:: परीक्षा:: गोओद् क़ुअलित्य्}
गुर्वी मृद्वी च पीताभा साराङ्गी ताडनक्षमा /
सुस्निग्धा मसृणाङ्गी च रीतिका तादृशी शुभा // र्चूम्_१४.१६२ //
{रीतिका:: परीक्षा:: बद् क़ुअलित्य्}
पाण्डुराभा खरा रूक्षा बर्बरा घट्टनाक्षमा /
पूतिगन्धा तथा लघ्वी रीतिर्नेष्टा रसादिषु // र्चूम्_१४.१६३ //
{रीतिका:: मेदिच्. प्रोपेर्तिएस्}
रीतिस्तिक्तरसा रूक्षा जन्तुघ्नी सास्रपित्तनुत् /
क्रिमिकुष्ठहरा योगात् सोष्णवीर्या च शीतला // र्चूम्_१४.१६४ //
{राजरीति:: मेदिच्. प्रोपेर्तिएस्}
काकतुण्डी गतस्नेहा तिक्तोष्णा कफपित्तनुत् /
यकृत्प्लीहहरा शीतवीर्या च परिकीर्तिता // र्चूम्_१४.१६५ //
{रीतिका:: शोधन}
तप्ता क्षिप्ता च निर्गुण्डीरसे श्यामारजो'न्विते /
पञ्चवारेण संशुद्धिं रीतिरायाति निश्चितम् // र्चूम्_१४.१६६ //
{रीतिमारणम्}
निम्बूरसशिलागन्धवेष्टिता पुटिताष्टधा /
रीतिरायाति भस्मत्वं ततो योज्या यथायथम् // र्चूम्_१४.१६७ //
{रीतिका:: प्रोदुच्तिओन् ओफ़् द्रुति}
सुवर्णरीतिकाचूर्णं भक्षितं विष्ठितं पुनः /
छागेन कृष्णवर्णेन मत्तेन तरुणेन च // र्चूम्_१४.१६८ //
तल्लिप्तं खर्परे दग्धं द्रुतिं मुञ्चति शोभनाम् /
चतुर्दशलसद्वर्णसुवर्णसदृशच्छविः // र्चूम्_१४.१६९ //
देहलोहकरी प्रोक्ता युक्ता रसरसायने /
{ब्रस्स्:: मृत:: मेदिच्. उसे}
मृतारकूटकं कान्तं व्योमसत्त्वं च मारितम् // र्चूम्_१४.१७० //
त्रयं समांशकं तुल्यव्योषजन्तुघ्नसंयुतम् /
ब्रह्मबीजाजमोदाग्निभल्लाततिलसंयुतम् // र्चूम्_१४.१७१ //
सेवितं निष्कमात्रं हि जन्तुघ्नं कुष्ठनाशनम् /
विशेषाच्छ्वेतकुष्ठघ्नं दीपनं पाचनं हितम् // र्चूम्_१४.१७२ //
{ब्रोन्ज़े:: प्रोदुच्तिओन्}
अष्टभागेन ताम्रेण द्विभागकुटिलेन च /
विद्रुतेन भवेत् कांस्यं तत् सौराष्ट्रभवं शुभम् // र्चूम्_१४.१७३ //
{ब्रोन्ज़े:: परीक्षा:: गोओद् क़ुअलित्य्}
तीक्ष्णशब्दं मृदु स्निग्धमीषच्छ्यामलशुभ्रकम् /
निर्मलं दाहरक्तं च षोढा कांस्यं प्रशस्यते // र्चूम्_१४.१७४ //
{ब्रोन्ज़े:: परीक्षा:: बद् क़ुअलित्य्}
यत्पीतं दहने ताम्रं खरं रूक्षं घनासहम् /
मन्दनादं गतज्योतिः सप्तधा कांस्यमुत्सृजेत् // र्चूम्_१४.१७५ //
{ब्रोन्ज़े:: मेदिच्. प्रोपेर्तिएस्}
कांस्यं लघु च तिक्तोष्णं लेखनं दृक्प्रसादनम् /
क्रिमिकोटिहरं वातपित्तघ्नं भाजने हितम् // र्चूम्_१४.१७६ //
{ब्रोन्ज़े:: सुइतब्ले फ़ोर् वेस्सेल्स्}
घृतमेकं विना चान्यत्सर्वं कांस्यगतं नृणाम् /
भुक्तम् आरोग्यसुखदं हितं सात्म्यकरं तथा // र्चूम्_१४.१७७ //
{कांस्यशोधनम्}
तप्तं कांस्यं गवां मूत्रे वापितं परिशुध्यति /
{ब्रोन्ज़े:: मारण:: निरुत्थ}
म्रियते गन्धतालाभ्यां निरुत्थं पञ्चभिः पुटैः // र्चूम्_१४.१७८ //
{वर्तलोह:: प्रोदुच्तिओन्}
कांस्यार्करीतिलोहाहिजातं तद्वर्त्तलोहकम् /
तदेव पञ्चलोहाख्यं लोहविद्भिरुदाहृतम् // र्चूम्_१४.१७९ //
{वर्तलोह:: मेदिच्. प्रोपेर्तिएस्}
हिमाम्लकटुकं रूक्षं कफपित्तविनाशनम् /
रुच्यं त्वच्यं क्रिमिघ्नं च नेत्र्यं मलविशोधनम् // र्चूम्_१४.१८० //
{वर्तलोह:: वेस्सेल्स् मदे ओफ़् ~}
तद्भाण्डसाधितं सर्वम् अन्नव्यञ्जनसूपकम् /
अम्लेन वर्जितं चापि दीपनं पाचनं शुभम् // र्चूम्_१४.१८१ //
{वर्तलोहशोधनम्}
द्रुतमश्वजले क्षिप्तं वर्त्तलोहं विशुध्यति /
{वर्तलोहमारणम्}
म्रियते गन्धतालाभ्यां पुटितं वर्त्तलोहकम् // र्चूम्_१४.१८२ //
तेषु तेष्विह योगेषु योजनीयं यथाविधि /
जातिमद्भिर्विशुद्धैश्च विधिना परिसाधितैः /
रसोपरसलोहाद्यैः सूतः सिध्यति नान्यथा // र्चूम्_१४.१८३ //
{??}
रत्नानि लोहानि वराटशुक्तिपाषाणजातं खुरशृङ्गशल्यम् /
महारसाद्येषु कठोरदेहं भस्मीकृतं तत्खलु सूतयोग्यम् // र्चूम्_१४.१८४ //
{भूनाग:: सत्त्व:: उसेद् फ़ोर् द्रावण}
वज्राणां द्रावणार्थाय सत्त्वं भूनागजं ब्रुवे /
सदेव परमं तेजः सूतराजेन्द्रवज्रयोः // र्चूम्_१४.१८५ //
{भूनाग:: सत्त्व:: पातन}
धौतं भूनागसम्भूतं मर्दयेद् भृङ्गजै रसैः /
निम्बुद्रवैश्च निर्गुण्ड्याः स्वरसैस्त्रिदिनं पृथक् // र्चूम्_१४.१८६ //
तद् द्रावणगणोपेतं सम्मर्द्य वटकीकृतम् /
निरुध्य दृढमूषायां द्विदण्डं प्रधमेद् दृढम् // र्चूम्_१४.१८७ //
स्वतः शीतं समाहृत्य पट्टके विनिवेश्य यत् /
रवकान् राजिकातुल्यान् रेणूनपि भरान्वितान् // र्चूम्_१४.१८८ //
द्वादशांशार्कसंयुक्तान् धमित्वा रवकांश्चरेत् /
वज्रादिद्रावणं तेन प्रकुर्वीत यथेप्सितम् // र्चूम्_१४.१८९ //
खरसत्त्वमिदं प्रोक्तं रसायनमनुत्तमम् /
द्वित्रिमूषासु चैकस्यां सत्त्वं भवति निश्चितम् // र्चूम्_१४.१९० //
{भूनाग:: सत्त्व:: पातन}
सुवर्णरूप्यताम्रायःकान्तसम्भूतभूमिजान् /
भुजङ्गमान् उपादाय चतुःप्रस्थसमन्वितान् // र्चूम्_१४.१९१ //
प्रक्षाल्य रजनीतोयैः शीतलैश्च जलैरपि /
उपोषितं मयूरं वा शूरं वा चरणायुधम् // र्चूम्_१४.१९२ //
क्रमेण चारयित्वाथ तद्विष्ठां समुपाहरेत् /
क्षाराम्लैः सह सम्पेष्य विशोष्य च खरातपे // र्चूम्_१४.१९३ //
ततः खर्परके क्षिप्त्वा भर्जयित्वा मषीं चरेत् /
मषीं द्रावणवर्गेण संयुक्तां सम्प्रमर्दिताम् // र्चूम्_१४.१९४ //
निरुध्य कोष्ठिकामध्ये प्रधमेद् घटिकाद्वयम् /
शीतलीभूतमूषायाः खोटमुद्धृत्य पेषयेत् // र्चूम्_१४.१९५ //
प्रक्षाल्य रवकानाशु समादाय प्रयत्नतः /
सुवर्णमानवद् ध्मात्वा रवं कृत्वा नियोजयेत् // र्चूम्_१४.१९६ //
{भूनाग:: सत्त्व:: रिन्ग् ओफ़् ~}
भूनागोद्भवसत्त्वम् उत्तमतमं श्रीसोमदेवोदितं दत्तं पादमितं द्विशाणकनके कुर्वीत तेनोर्मिकाम् /
तद्धौताम्बुविलेपनं स्थिरचरोद्भूतं विषं नेत्ररुक् शूलं मूलगदं च कर्णजरुजो हन्यात् प्रसूतिग्रहम् // र्चूम्_१४.१९७ //
{अङ्कोलतैलपातनम् (१)}
कथ्यते'ङ्कोलतैलं च रसभस्मादिनिर्मितौ /
पुण्यश्लोकमहामात्यैः श्रीमद्भिर्देवसूनुभिः // र्चूम्_१४.१९८ //
पुराणाङ्कोलबीजानां पेषं कृत्वा तु दुर्घनम् /
आढकप्रमितं कुम्भे विनिधाय निरुध्य च // र्चूम्_१४.१९९ //
कुम्भस्य च तलच्छिद्रे शलाकामायसीं क्षिपेत् /
सार्धहस्तप्रविस्तारे निम्ने गर्ते सुगर्त्तके // र्चूम्_१४.२०० //
तत्र प्रादेशिके गर्त्ते सीसपात्रं निधाय च /
पटं च परिबद्ध्वा तु सन्धिबन्धं समाचरेत् // र्चूम्_१४.२०१ //
लद्दिभिः पूरयेद् गर्तं कण्ठावधि ततः परम् /
षण्मासात् सीसपात्रस्थं तत्तैलं समुपाहरेत् // र्चूम्_१४.२०२ //
{अङ्कोल:: ओइल्:: (मेदिच्.) उसे}
तेन तैलेन सङ्क्लिन्नाः पाषाणा ये भुवर्तिकाः /
कूपे प्रक्षालिताः क्षिप्ता ज्वलन्ति निशि ते चिरम् // र्चूम्_१४.२०३ //
तेन लिप्तं तथैवोक्तं बीजमुद्भवति ध्रुवम् /
वध्यते म्रियते सूतस्तैलेनानेन निश्चितम् // र्चूम्_१४.२०४ //
तत्तैले मासमात्रं हि स्थिता दालिश्चणोद्भवा /
भक्षितास्याच्चतुर्थांशा षष्टिवारं विरेचयेत् // र्चूम्_१४.२०५ //
तक्रं भक्तं ततः पथ्यं दातव्यं रेकशान्तये /
पक्षान्ते दालिकार्धेन पूर्ववद्रेचयेत् खलु // र्चूम्_१४.२०६ //
ततो दाली त्रिपादेन चूर्णार्धेन ततः परम् /
पक्षे पक्षे विरेकेण सर्वं कुष्ठं विनश्यति // र्चूम्_१४.२०७ //
रेकसाध्यगदाः सर्वे विनश्यन्ति न संशयः /
रेकसाध्यगदाः सर्वे श्वेतकुष्ठं विशेषतः // र्चूम्_१४.२०८ //
{अङ्कोल:: ओइल्:: मेदिच्. उसे}
बिन्दुमात्रेण तैलेन शुद्धो गुञ्जामितो रसः /
मर्दितो'हिलतापत्रे पत्रेण सह भक्षितः // र्चूम्_१४.२०९ //
तत्क्षणाद् एव कुरुते ह्यनलं दीप्तमुद्धतम् /
संसेविनं नरं चापि वृकस्येवाति भोजिनम् // र्चूम्_१४.२१० //
अङ्कोलतैलमेतद्धि देहलोहविधायकम् /
एतत्तैलविलेपेन श्वेतकुष्ठं विनश्यति // र्चूम्_१४.२११ //
एतदङ्कोलकं तैलं महत्सत्त्वमुदाहृतम् /
घृतवज्जायते स्त्यानं तत्सर्वमिति कथ्यते // र्चूम्_१४.२१२ //
{अङ्कोलतैलपातनविधिः (२)}
निस्त्वचाङ्कोलबीजानि किञ्चिज्जर्जरितानि च /
रुद्ध्वा विद्याधरे यन्त्रे दण्डार्धं प्रपचेच्छनैः // र्चूम्_१४.२१३ //
ऊर्ध्वस्थालीगतं तैलं नागवल्लीदले क्षिपेत् /
{अङ्कोल:: ओइल्:: मेदिच्. उसे}
तस्मिन्गुञ्जामितं सूतं विमर्द्य सदलं ग्रसेत् // र्चूम्_१४.२१४ //
कुर्याद् दीपनम् उद्धतं गुरुतरद्रव्यादिसञ्चूर्णनं हन्यादष्टविधं च गुल्मम् अरुचिं प्लीहामयं स्वामयम् /
श्वित्राद्यं सकलं च कुष्ठमचिरात्पाण्ड्वामयं च ज्वरं शूलं मूलगदं तथा श्वयथुकं श्वासं च कासं नृणाम् // र्चूम्_१४.२१५ //
{अङ्कोलतैलपातनविधिः (३)}
निरस्थ्यङ्कोलबीजानि सूक्ष्माण्युष्णेन वारिणा /
गोण्यां निक्षिप्य निस्त्वञ्चि विधाय तदनन्तरम् // र्चूम्_१४.२१६ //
भाण्डस्थिते ततः क्षारे प्रक्षिपेत्सलिले खलु /
तिलपर्णीजटां क्षुण्णां निक्षिपेत्तत्र मात्रया // र्चूम्_१४.२१७ //
द्विरात्रमुषितं तत्र भाजने'न्ये विनिक्षिपेत् /
शुष्के तु निर्गतं तैलं क्षिपेन्नागकरण्डके // र्चूम्_१४.२१८ //
चणानां दालयस्तत्र स्थिता मासत्रयं ततः /
तत्राद्ये पादमात्रं हि प्रदद्यात्कुष्ठरोगिणे // र्चूम्_१४.२१९ //
तेनाशु रेचितस्त्रिंशद्वाराणि तदनन्तरम् /
ससम्भक्तं तथा पथ्यं दातव्यं शाकवर्जितम् // र्चूम्_१४.२२० //
एवं विरेचितो नूनं सततं दशभिर्दिनैः /
सर्वकुष्ठैर् विमुच्येत वारैः षट्सप्तभिः खलु // र्चूम्_१४.२२१ //
पूर्वप्रोक्तेन तैलेन गुणैस्तुल्यं प्रकीर्तितम् /
{अङ्कोलतैलपातनविधिः (४)}
मूलान्युत्तरवारुण्या जर्जरीकृत्य काञ्जिकैः // र्चूम्_१४.२२२ //
क्षिपेदङ्कोलबीजानां पेषिकां जर्जरीकृताम् /
तत्तैलं घृतवत्स्त्यानं परं ग्राह्यं यथाविधि // र्चूम्_१४.२२३ //
{अङ्कोलतैलपातनविधिः (५)}
सम्पिष्योत्तरवारुण्या पेटकार्या दलान्यथ /
काञ्जिकेन ततस्तेन कल्केन परिमर्दयेत् // र्चूम्_१४.२२४ //
रजश्चाङ्कोलबीजानां तद्बद्ध्वा विरलाम्बरे /
तद्विलम्ब्यातपे तीव्रे तस्याधश्चषकं न्यसेत् // र्चूम्_१४.२२५ //
तत्र निपतितं तैलमादेयं श्वित्रनाशनम् /
{अङ्कोलतैलपातनविधिः (६)}
अङ्कोलबीजसम्भूतं चूर्णं सम्मर्द्य काञ्जिकैः // र्चूम्_१४.२२६ //
एकरात्रोषितं तत्तु पिण्डीकृत्य ततः परम् /
स्वेदयेत् कन्दुके यन्त्रे घटिकाद्वितयं ततः // र्चूम्_१४.२२७ //
तां च पिण्डीं दृढे वस्त्रे बद्ध्वा निष्पीड्य काष्ठतः /
अधः पात्रस्थितं तैलं समाहृत्य नियोजयेत् /
एवं कन्दुकयन्त्रेण सर्वतैलान्युपाहरेत् // र्चूम्_१४.२२८ //


र्चूम्, १५
रसपाथोधिभिः किञ्चिन्निःशेषं न प्रकाशितम् /
दशाष्टभिः क्रियां वक्ष्ये रसराजस्य साम्प्रतम् // र्चूम्_१५.१ //
सुधादिसर्वभैषज्यसारः सूते प्रतिष्ठितः /
अमर्त्या भवितुं मर्त्या निषेवध्वं मिथो युतम् // र्चूम्_१५.२ //
{मेर्चुर्य्:: प्रोपेर्तिएस्}
आयुर्वज्रं वितरति नृणाम् अङ्गवर्णं सुवर्णं सत्त्वं व्योम्नो मदकरिबलं ताम्रम् उग्रां क्षुधां च /
मायोः शान्तिं रजतममलं कान्तमेतत्समस्तं श्रीमान् सूतः सकलगदहृद् देहलोहे तु सिद्धः // र्चूम्_१५.३ //
{मेर्चुर्य्:: म्य्थ्. ओरिगिन्}
कल्पादौ शिवयोः प्रीत्या परस्परजिगीषया /
सम्प्रवृत्ते तु सम्भोगे त्रिलोकीक्षोभकारिणि // र्चूम्_१५.४ //
देवैः सम्प्रेषितो वह्निः सुरतं विनिवारितुम् /
काङ्क्षया तत्सुतोद्भूतेर् निहन्तुं तारकासुरम् // र्चूम्_१५.५ //
कपोतरूपिणं प्राप्तं हिमवत्कन्दरे'नलम् /
अपक्षिभावसङ्क्षुब्धं स्मरस्मेरावलोकितम् // र्चूम्_१५.६ //
तं वीक्ष्य लज्जितः शम्भुर्विरम्य सुरतात्तदा /
स्रुतमात्मगतं तेजः सो'ग्रहीदेकपाणिना // र्चूम्_१५.७ //
निक्षिप्तं वदने वह्नेर् गङ्गायाम् अपतच्च तत् /
गङ्गया च बहिःक्षिप्तं नितरां दह्यमानया // र्चूम्_१५.८ //
अतो'धिकगुणा जाता धातवो हि सुधासमाः /
शिवहस्तच्युतं यत्तत् समभूत् खलु पारदः // र्चूम्_१५.९ //
अमर्त्या निर्जरास्तेन सञ्जातास् त्रिदशोत्तमाः /
तत्तन्मलेन सञ्जाता धातवश्चाष्टसङ्ख्यया // र्चूम्_१५.१० //
पावकास्याच्च्युतं यत्तु रसस्तत्समभूत् खलु /
सेवितः स हि नागेन्द्रैर् जरामृत्युजिगीषया // र्चूम्_१५.११ //
पीयमानं तु नागास्यात्पतितं गौरवेण यत् /
शतयोजननिम्ने'सौ न्यपतत्कूपके खलु // र्चूम्_१५.१२ //
ईषत् पीतान्तरो रूक्षः स सूतो देहलोहकृत् /
{गेविन्नुन्ग् वोन् ह्ग् मित् नच्क्तेन् फ़्रौएन्}
स्नातामाद्यरजस्वलां हयगतां प्राप्तां जिघृक्षुश्च तां सो'प्यागच्छति योजनं हि परितः प्रत्येति कूपं पुनः /
तन्मार्गे कृतगर्त्तके च बहुशः सन्तिष्ठते सूतराट् सो'यं तत्र निवासिभिः खलु जनैरेवं समानीयते // र्चूम्_१५.१३ //
{मेर्चुर्य्:: एxत्रच्तिओन् फ़्रोम् एअर्थ्}
नीयमानस्तु गङ्गाया वायुना गौरवेन यत् /
अपतद् दूरदेशे वै स देशः पारदः स्मृतः // र्चूम्_१५.१४ //
तत्ततो मृद्गतः सूतः पातनाविधिना खलु /
आनीयते स विज्ञेयः पारदो गदपारदः // र्चूम्_१५.१५ //
एवं चतुर्विधं जातं शङ्करं शाङ्करं महः /
इत्थं सूतोद्भवं ज्ञात्वा न रोगैर् बाध्यते नरः // र्चूम्_१५.१६ //
रसेन्द्रश्च रसश्चैव स्यातां सिद्धरसावुभौ /
साध्यावन्यौ चिराज्जातौ भूम्यादेर् देशयोगतः // र्चूम्_१५.१७ //
{मेर्चुर्य्:: निरुक्ति}
जरापमृत्युदौर्गत्यव्याधीनां रसनाद्रसः /
रसास्वादन इत्यस्य धातोरर्थतया खलु // र्चूम्_१५.१८ //
देहलोहमयीं सिद्धिं सूते सूतस्ततो मतः /
रोगाब्धिं पारयेद्यस्मात्तस्मात् पारद उच्यते // र्चूम्_१५.१९ //
पातनैः शोध्यमानस्य यस्य पादो'वशिष्यते /
त्रिपादी च क्षयं याति तेन पादरसः स्मृतः // र्चूम्_१५.२० //
{मेर्चुर्य्:: दोष:: म्य्थ्. ओरिगिन्}
इत्थं भूतस्य सूतस्य मर्त्यमृत्युगदच्छिदः /
प्रभावान्मानुषान् दृष्ट्वा देवतुल्यबलायुषः // र्चूम्_१५.२१ //
इन्द्रेणाभ्यर्थितो रुद्रो रसं द्वादशदूषणैः /
योजयामास तं पूर्वं विना शुद्ध्यापि सिद्धिदम् // र्चूम्_१५.२२ //
{पारददोषाः}
दोषो मलो विषं वह्निर् मदो दर्पश्च तत्फलम् /
मूर्च्छा मृत्युः सदादाहो विस्फोटश्च शिरोभ्रमः // र्चूम्_१५.२३ //
{मेर्चुर्य्:: कञ्चुकाः}
भूशैलजलताम्रायोनागवङ्गसमुद्भवाः /
कञ्चुकाः सप्त सूतस्य ताभिः सूतो विषोपमः // र्चूम्_१५.२४ //
कुष्ठं जाड्यं च वातार्तिं दाहं चावृतकण्ठताम् /
उन्मादं च महाशूलं क्रमात्कुर्वन्ति कञ्चुकाः // र्चूम्_१५.२५ //
एतान् सूतगतान् दोषान् पञ्च सप्त च कञ्चुकाः /
अनपाकृत्य यो दद्यात् स वैद्यो ब्रह्महा भवेत् // र्चूम्_१५.२६ //
द्वादशैतान् महादोषान् अपनीय रसं ददेत् /
स लभेत महत्पुण्यम् अगण्यं च महद्यशः // र्चूम्_१५.२७ //
{१८ संस्कारस्}
सूते 'ष्टादशसंस्क्रिया निगदिताः स्युः स्वेदनं मर्दनं मूर्च्छोत्थापनपातरोधनियमाः प्रोद्दीपनं ग्रासजम् /
मानं चारणगर्भबाह्यजनितद्रुतिश्च तज्जारणा रागः सारणकं परिक्रमविधिर् वेधस्ततः सेवनम् // र्चूम्_१५.२८ //
अथ नन्दिप्रदिष्टेन विधानेन प्रकाश्यते /
दोषाणां कञ्चुकानां च यथावत्परिशोधनम् // र्चूम्_१५.२९ //
सूतः पञ्चपलान्न्यूनः शोधितो 'ल्पफलो भवेत् /
ऊर्ध्वं दशपलांशेन शुद्धिमाप्नोत्यशेषतः // र्चूम्_१५.३० //
{मेर्चुर्य्:: शोधन}
स्वेदमर्दनमूर्च्छाभिः सप्तवारोर्ध्वपातनैः /
सर्वदोषविनिर्मुक्तो रसराजः प्रजायते // र्चूम्_१५.३१ //
स्वेदनं मर्दनं तद्वत्सप्तवारान् विमूर्च्छनम् /
स हि सिद्धिकरं प्राह गुणकारि च भास्करः // र्चूम्_१५.३२ //
मर्दनस्वेदसन्न्यासैः शुध्यतीति दिनेश्वरः /
ऊर्ध्वाधःपातनाभ्यां हि विशुद्धिर्भालुकेर्मता // र्चूम्_१५.३३ //
स्वेदनं मर्दनं मूर्च्छा प्रत्युत्थानं च पातनम् /
निरोधो नियमश्चेति शुचिः सप्तविधा मता /
गोविन्दभगवान् पूज्यैः सूतराजस्य निश्चिता // र्चूम्_१५.३४ //
अथ श्रीनन्दिना प्रोक्तप्रकारेण विशोधनम् /
रसराजस्य निःशेषदोषघ्नं परिकीर्त्यते // र्चूम्_१५.३५ //
{१. स्वेदनसंस्कार}
मूलकाग्निपटुराजिकार्द्रकैः व्योषकैश्च रसषोडशांशकैः /
स्वेदितस्त्रिदिवसं हि दोलया काञ्जिकेन मलमुक्तये रसः // र्चूम्_१५.३६ //
{२. मर्दनसंस्कार}
दग्धोर्णागृहधूमाब्जसर्षपैः सगुडेष्टकैः /
मर्द्यो रसः षोडशांशैस् त्र्यहं तद्वह्निशान्तये // र्चूम्_१५.३७ //
जीर्णे जीर्णे सदाग्रासे मर्दनीयो रसः खलु /
एतैरेवौषधैर्यस्माद्रागान् गृह्णाति निर्मलः // र्चूम्_१५.३८ //
{३. मूर्छन}
व्योषसौभाग्यसंयुक्तलकुचद्रावमर्दनात् /
मूर्छितस्त्रिदिनं सूतो मदं मुञ्चति दुर्धरम् // र्चूम्_१५.३९ //
{रेमोवल् ओफ़् विषदोष}
सौभाग्यत्रिफलाश्यामाटङ्कणैः सह काञ्जिकैः /
त्रिदिनं संस्थितः सूतो विषं सन्त्यजति स्वकम् // र्चूम्_१५.४० //
{रेमोवल् ओफ़् दर्पदोष}
सर्पाक्षिकाकमाव्योषरसैर् उत्क्वथितोत्थितः /
दर्पं मुञ्चति च क्षिप्रमिति दोषविशोधनम् // र्चूम्_१५.४१ //
क्षाराम्लैः सोष्णतोयेन निवातस्थानसंस्थितः /
रसस्य कुरुते वीर्यशैत्यं तद्वीर्यनाशनम् // र्चूम्_१५.४२ //
{रेमोवल् ओफ़् भूकञ्चुक}
काङ्क्षीकासीसलुङ्गाम्बुमर्दितः पारदो दिनम् /
क्षालितः काञ्जिकैः पिष्टस्त्यजति क्षोणिकञ्चुकम् // र्चूम्_१५.४३ //
{अद्रिकञ्चुक}
गिरिकर्ण्या जयन्त्याश्च स्वरसैर्भावितो रसः /
त्रिभिर्वारैस्त्यजत्येव गिरिजाम् आत्मकञ्चुकाम् // र्चूम्_१५.४४ //
{जलकञ्चुक}
गुडगुग्गुलुनिम्बानां क्वाथेन क्वथितस्त्र्यहम् /
त्यजत्यम्बुभवां सूतः कञ्चुकां बहुदोषदाम् // र्चूम्_१५.४५ //
{ताम्रकञ्चुक}
सितासार्द्रकतक्रैश्च मर्दयित्वा तथोत्थितः /
धौतश्चोष्णैर् गवां मूत्रैस्त्यजेत्ताम्रजकञ्चुकम् // र्चूम्_१५.४६ //
{अयःकञ्चुक}
कारवेल्ल्याश्च कर्कोट्या रसैः सम्मर्दितो रसः /
कञ्चुकामायसीं मुञ्चेच्चपलः सौहृदं यथा // र्चूम्_१५.४७ //
{नाग, वङ्गकञ्चुक}
ताम्रपिष्टीकृतः सूतः पातनायन्त्रपातितः /
मुञ्चेत् कञ्चुलिकां शीघ्रं नागवङ्गसमुद्भवाम् // र्चूम्_१५.४८ //
{वङ्गकञ्चुक}
सूतं वराग्निपटुशिग्रुकराजिकाञ्जनैः पिष्टैर्विलिप्य परिपातनकोर्ध्वभागे /
भाण्डोदरे भृतजले परितो विमुञ्चेन्मृद्वग्निना त्यजति कञ्चुलिकां हि वाङ्गीम् // र्चूम्_१५.४९ //
इत्थं निपातितः सूतश् चलद्विद्युल्लताप्रभः /
नागवङ्गविनिर्मुक्तः ततश्चैतत् प्रजायते // र्चूम्_१५.५० //
यदा यदा भवेत्सूतो ग्रासाजीर्णेन बाधितः /
अनेनैव प्रकारेण पातनीयस्तदा तदा // र्चूम्_१५.५१ //
{मेर्चुर्य्:: आप्यायन}
स्वेदनाद्यैः पातनान्ते शोधनैः स कदर्थितः /
मन्दवीर्यो भवेत्सूतस्तस्मादाप्यायनं चरेत् // र्चूम्_१५.५२ //
सोदके सैन्धवे सूतः स्थितस् त्रिदिवसावधिः /
पुनर् आप्यायनं प्राप्य न स्यात् षण्ढो भवेद्बली // र्चूम्_१५.५३ //
{स्वेदनविधि}
भालुकिः स्वेदसन्न्यासौ दिष्टवान्नियमात् परम् /
भक्षितुं सर्वलोहानि मुखं कर्तुं विनिश्चितम् // र्चूम्_१५.५४ //
अङ्गारस्थापिते पात्रे रसं क्षिप्त्वा प्रजारयेत् /
षोडशांशेन चित्रां तु तदत्र स्वेदनं मतम् // र्चूम्_१५.५५ //
सर्वरोगान् हरेदेव शक्तियुक्तो गुणाधिकः /
वेगेन फलदायित्वं जायते नात्र संशयः // र्चूम्_१५.५६ //
{सन्न्यासविधि}
क्षाराम्ललवणैः सार्द्धं सन्न्यासाज्जायते तथा /
चतुर्थाध्यायनिर्दिष्टप्रकारेण रसे खलु // र्चूम्_१५.५७ //
बुभुक्षा व्यापकत्वं च तीव्रता वेगकारिता /
सर्वव्याधिहरत्वं च त्यक्तदोषत्वमेव च // र्चूम्_१५.५८ //
{दीपनसंस्कार}
मरिचाब्जासुरी चैव शिग्रुभूखगटङ्कणैः /
ससन्धानैस् त्र्यहं स्वेदाद् भवेत्सूतस्य दीपनम् // र्चूम्_१५.५९ //
नवमाध्यायनिर्दिष्टदीपनीयगणेन च /
रसस्य दीपनं कुर्यात् तद् अत्यन्तगुणावहम् // र्चूम्_१५.६० //
{मुखकरण}
स्वेदितो'ष्टादशांशेन हेमयुक्तो हि पारदः /
क्षारैरम्लैरदोषैश्च भोक्तुमास्यं प्रजायते // र्चूम्_१५.६१ //
{राक्षसवक्त्र}
कलांशताप्यसत्त्वेन स्वर्णेन द्विगुणेन च /
युक्तं युक्तं हि चुक्रेण चूलिकालवणेन च // र्चूम्_१५.६२ //
चणकक्षारतोयेन राजनिम्बुकवारिणा /
मर्दयेत् तप्तखल्वान्तर्बलेन महता खलु // र्चूम्_१५.६३ //
एकविंशत्यहो यावद्यामं यामं दिने दिने /
एवं राक्षसवक्त्रः स्यात्सर्वाशी च न संशयः // र्चूम्_१५.६४ //
अष्टादशक्रिया नृणां न सिध्यन्ति रसस्य हि /
विना भाग्येन तपसा प्रसादेनेश्वरस्य च // र्चूम्_१५.६५ //
सर्वैर्युक्ता विविधविधिभिः संस्कृतीभिः सुरम्यैः सूतो मुञ्चत्यखिलविकृतीन् श्वित्ररोगप्रमाथी /
तावच्छुद्धिं कृतबहुगुणां नन्दिनोक्तां सुसाध्यां पथ्यायुक्तां पुरवरपतिः सोमदेवो'भिधत्ते // र्चूम्_१५.६६ //
{रेमोविन्ग् दोषस्}
त्रिक्षारैः पटुपञ्चकाम्लसहितैः सङ्खल्वसूतस्त्र्यहं बाह्लीकासुरिविश्वपिण्डजठरे रुद्ध्वाथ संवेशयेत् /
सन्धाने त्रिदिनं हि मन्दशिखिना दोलाख्ययन्त्रे पचेद्दोषोन्मुक्तरसः सुधारससमः पथ्यैर् विना सिद्धिदः // र्चूम्_१५.६७ //
किन्त्वत्र राजिका विश्वहिङ्गूनां मानसंस्थितिः /
गुरूपदेशतो नेया नान्यथा फलवाहिनी // र्चूम्_१५.६८ //
{नाग, वङ्ग:: रेमोवल्}
नागवङ्गौ महादोषौ दुर्जयौ शुद्धकोटिभिः /
पातना शोधयेद्यस्मान्महाशुद्धरसो मतः // र्चूम्_१५.६९ //
दशभिः पातनाभिश्च नागवङ्गसमुद्भवः /
गन्धो विनाशमायाति रसः स्यान्नैव दुर्गुणः // र्चूम्_१५.७० //
दशवारात् परं नार्वाक् शतवारं च पातनाः /
महागुणकराः प्रोक्ताः यथाविधि कृता रसे // र्चूम्_१५.७१ //
महागुणत्वं शिखिनः सखित्वं स्वल्पेषु रोगेषु च तुल्यवीर्यम् /
रसायनत्वं च महाप्रभावो भवेद्रसेन्द्रस्य च पातनाभिः // र्चूम्_१५.७२ //


र्चूम्, १६
अथातो जारणा पुण्या रससिद्धिविधायिनी /
सुकरा सुलभद्रव्या कृतपूर्वा निगद्यते // र्चूम्_१६.१ //
{अभ्र:: जारणा}
इह निष्पत्त्रकग्रासं यो रसाय प्रयच्छति /
तोषितस्तेन गौरीशो जगत्त्रितयदानतः // र्चूम्_१६.२ //
{पक्षच्छेद => बन्धन}
पक्षच्छेदमकृत्वा यो रसबन्धं समीहते /
बीजैः स विषयासक्त्या मुक्तिमिच्छति दुष्टधीः // र्चूम्_१६.३ //
{अभ्र:: सत्त्व:: फ़ोर् पक्षच्छेद}
घनसत्त्वं विना नान्यत्सूतपक्षनिकृन्तनम् /
कृत्तपक्षो निरुद्धाध्वा रज्यते बध्यते रसः // र्चूम्_१६.४ //
निश्चन्द्रमपि पत्राभ्रं जारितं खलु पारदे /
तच्चरेत्सप्तधा भिन्नं चीर्णं चापि समुद्गिरेत् // र्चूम्_१६.५ //
जीर्णपादांशसत्त्वो'पि तत्तद्योगेषु योजितः /
तत्तद्रोगे फलं शीघ्रं रसो धत्ते'धिकं यतः // र्चूम्_१६.६ //
यत्र सत्त्वं द्रुतं बीजं रसजारणकर्मणि /
उत्कृष्टं चापि तद्दिष्टं गुणैरष्टगुणं तथा // र्चूम्_१६.७ //
शिवयोश्चरमो धातुरभ्रकं पारदस्तथा /
एतयोर् मेलनान् न्ःणां क्व मृत्युः क्व दरिद्रता // र्चूम्_१६.८ //
{मेर्चुर्य्:: वेर्ज़ेह्र्त् केइन् रेइनेस् अभ्रसत्त्व}
केवलाभ्रकसत्त्वं हि ग्रसत्येव न पारदः /
ग्रस्तमप्यतिदुःखेन सर्वाङ्गव्यापि नो भवेत् // र्चूम्_१६.९ //
तस्माल्लोहान्तरोपेतं युक्तं च धातुसत्त्वकैः /
अभ्रकक्षारयोः सिद्धः केवलं वपुःसिद्धिदः // र्चूम्_१६.१० //
अभ्रेणैकत्वकरणं लोहानां परिकथ्यते // र्चूम्_१६.११ //
{द्वन्द्वमेलापक फ़ोर् मेतल्स्}
कान्तस्य लाक्षागुडसर्जरसैः सधातकीगुग्गुलुटङ्कणैश्च /
स्त्रीस्तन्यपिष्टैः समभागिकैश्च दुर्मेललोहान्यपि मेलयन्ति // र्चूम्_१६.१२ //
{द्वन्द्वमेलापक फ़ोर् मेतल्स्}
ताप्यचूर्णसमायुक्तं लोहद्वन्द्वं मिलेद्ध्रुवम् /
द्वित्रिवारं परिध्मानात्क्षीरे'क्षीरमिव ध्रुवम् // र्चूम्_१६.१३ //
{प्रेपरतिओन् ओफ़् अभ्रसत्त्व फ़ोर् जारण}
अभ्रसत्त्वं हि तुल्यांशताप्यसत्त्वसमन्वितम् /
अभ्रशेषं कृतं ध्मानाद्भवेत्सुकरजारणम् // र्चूम्_१६.१४ //
{प्रेपरतिओन् ओफ़् अभ्रसत्त्व फ़ोर् जारण}
यद्वा द्विगुणितं ताप्यं निर्व्यूढं घनसत्त्वके /
तदन्तर्जारितं शीघ्रं रससिद्धिविधायकम् // र्चूम्_१६.१५ //
{प्रेपरतिओन् ओफ़् अभ्रसत्त्व फ़ोर् चारण विथ् लेअद् अन्द् तिन्}
एवं वङ्गेन नागेन घनसत्त्वं चरेद्रसः /
तत्सत्त्वं धातुवादार्यं देहसिद्धौ विनिन्दितम् // र्चूम्_१६.१६ //
एतौ पूती महादोषौ नागवङ्गौ निरुत्तमौ /
रोगांश्च तनुतः शीघ्रं सेव्यमानौ परं खलु // र्चूम्_१६.१७ //
{गर्भद्रुति}
तत्सत्त्वं गालयित्वा च वाससा रवकान्वितम् /
दशांशताम्रपात्रस्थरसेश्वरविमर्दितम् // र्चूम्_१६.१८ //
तच्चतुःषष्टिभागेन समेतं शुद्धपारदम् /
क्षाराम्ललवणोपेतं तप्तं खल्वे दिनत्रयम् // र्चूम्_१६.१९ //
क्षालयित्वोष्णसन्धानैः क्षिप्त्वा काचकरण्डके /
तदूर्ध्वाधो विडं दत्त्वा रसस्याष्टमभागतः // र्चूम्_१६.२० //
तन्मुखे भूर्जमाधाय वेष्टयेदेकसूत्रतः /
करण्डं वाससावेष्ट्य दोलायन्त्रविधानतः // र्चूम्_१६.२१ //
सर्वाम्लगोजलोपेतकाञ्जिकैः स्वेदयेत्त्र्यहम् /
ततो निक्षिप्य लोहाश्मकम्बूनामेव भाजने // र्चूम्_१६.२२ //
क्षालयित्वोष्णसन्धानैर्वस्त्रेणोद्धृत्य तं द्रवम् /
विशोष्य लग्नं हस्तेन मर्दयित्वा क्षणं रसम् // र्चूम्_१६.२३ //
वस्त्रे चतुर्गुणे क्षिप्त्वा गाढनिष्पीडनाद्रसः /
सर्वो'पि यदि निर्गच्छेद् गर्भे ग्रासस्तथा द्रुतः // र्चूम्_१६.२४ //
{गर्भद्रुति:: फ़ैलुरे:: रेपेतितिओन्}
सावशेषे पुनर्ग्रासे सविडं स्वेदयेत्पुनः /
एवं ग्रासत्रयं भूयः सम्प्रदाय प्रयत्नतः // र्चूम्_१६.२५ //
षष्टिग्रासेषु शेषेषु गर्भद्रावणतः परम् /
पञ्चमाध्यायनिर्दिष्टे यन्त्रे कच्छपसञ्ज्ञके // र्चूम्_१६.२६ //
विडेन संयुतं सूतं पुटेन्मृद्वग्निनोपलैः /
यन्त्रादुद्धृत्य भूयो'पि क्षालयित्वोष्णकाञ्जिकैः // र्चूम्_१६.२७ //
मर्दनोक्तविधानेन याममात्रं विमर्दयेत् /
निर्मलत्वविधानाय रागान् गृह्णाति निर्मलः // र्चूम्_१६.२८ //
तस्मान्मर्द्यो रसो यत्नाद् ग्रासं ग्रासे पुटे पुटे /
सम्मर्दितो भवेद्वापि रोगनाशनशक्तिमान् // र्चूम्_१६.२९ //
{मेर्चुर्य्:: चारण}
भूसर्जिकालवणवर्गसमेतकाञ्चीसंयुक्तकाञ्जिकयुतं परिचार्यवस्तु /
{मेर्चुर्य्:: चारण}
सत्त्वोपलादिसकलं वरताम्रपत्रैर्जुष्टं च ह्यम्लमुदितं रसचारणाय // र्चूम्_१६.३० //
{जारण}
रम्भापटुत्रिफललाङ्गलिकानिशार्धशोभाञ्जनाङ्घ्रिखरमञ्जरिकाङ्घ्रिसङ्ख्यैः /
सप्ताहकं परिविभावितकाञ्जिको'सौ क्लिन्नं हि लोहनिवहं ग्रसतीह सूतः // र्चूम्_१६.३१ //
{बिड फ़ोर् गर्भद्रुति}
क्षारैश्चतुर्भिर् लवणैश्च षड्भिर् द्रवाम्लमिश्रैर् दशधा विभावितैः /
स्वर्णादिलोहाभ्रकसत्त्वगर्भद्रुतिप्रहीत्यै बिड एष दिष्टः // र्चूम्_१६.३२ //
{दण्डधारी}
वीथीतुल्ये गतमलरसः पञ्चशाणप्रमाणं भुक्त्वा सत्त्वं गगनजनितं षष्टिकाक्षारवह्नौ /
तत्त्वं ह्येतद् व्रजति स जवात्सारधूमायनानि तत्तुल्यो'सौ मुनिभिरुदितो दण्डधारी च नाम्ना // र्चूम्_१६.३३ //
{दण्डधारिन्:: तेस्त् फ़ोर् ~}
गर्भद्रुतियुते सूते तृणं क्षिप्तं प्रतिष्ठते /
ऊर्ध्वदण्डधरः सो'यं दण्डधारी रसो मतः // र्चूम्_१६.३४ //
{मेर्चुर्य्:: अभ्रजीर्ण:: मेदिच्. उसे}
यदि भजति हि मर्त्यस्तुल्यजीर्णाभ्रसूतं प्रतिदिनमिह गुञ्जामात्रया मासमात्रम् /
शशधरपरिपाट्या ग्रासयोगेन स स्यात् ससुखहितशतायुर्मुक्तवार्धक्यदोषः // र्चूम्_१६.३५ //
वलिपलितविहीनः सो'पि रोगाद्विहीनः // र्चूम्_१६.३६ //
तेन तेन हि योगेन योजनीयो महारसः /
{अभ्र:: सत्त्व:: मेदिच्. प्रोपेर्तिएस्}
खसत्त्वः कुरुते तीव्रां क्षुधं रोगगणं हरेत् // र्चूम्_१६.३७ //
{द्वितीयो ग्रासः = मेर्चुर्य्:: द्विगुणाभ्रजीर्ण~}
अष्टमांशप्रकारेण देयं ग्रासं द्वितीयकम् /
चारणं द्रावणं चैवं यथापूर्वं प्रकल्प्यते // र्चूम्_१६.३८ //
जारणं चापि कर्तव्यं कूर्मनामनि यन्त्रके /
पञ्चमाध्यायमध्ये च निर्दिष्टं कूर्मयन्त्रकम् // र्चूम्_१६.३९ //
{??}
घनोद्भूतं सत्त्वं पलपरिमितं विंशतिपुटे रसे चत्वारिंशत् परिकलितचारं च जरितम् /
पयःपङ्कप्रायं द्विगुणजरिताभ्रे वररसे यदा तद्विक्षिप्तं रसितरसरूपं सनिनदम् // र्चूम्_१६.४० //
{मेर्चुर्य्:: द्विगुणाभ्रजीर्ण:: मेदिच्. प्रोपेर्तिएस्}
द्विगुणगगनजीर्णः सेवितः सूतराजः प्रतिदिनमिह गुञ्जामात्रया वर्षमात्रम् /
विदधति वरकल्पं सिन्धुकन्दर्पतुल्यं दशशतमितवर्षप्राप्तदीर्घायुषं च // र्चूम्_१६.४१ //
गुञ्जामात्रो रसेन्द्रो'यम् अर्कवारिनिषेवितम् /
क्षयाद्यान् अखिलान् रोगान् दुःसाध्यानपि साधयेत् // र्चूम्_१६.४२ //
{मेर्चुर्य्:: त्रिगुणाभ्रजीर्ण~}
अमुना क्रमयोगेन ग्रासो देयस्तृतीयकः /
पञ्चमाध्यायनिर्दिष्टे यन्त्रे चैवान्तरालिके /
निरुध्य जारणां कुर्यात् द्रव्यस्य वार्त्तिकः // र्चूम्_१६.४३ //
{३. ग्रास => जलौका(बन्ध?) => ऊर्ध्वपातन => पक्षच्छेद}
परिफलघनयुक्तस् त्रिंशता तुल्यवारैर् ग्रसति यदि रसेन्द्रो यो जलौकाकृतिः सः /
निखिलनिहितमूर्तिः निष्पतेदुद्गतो'सौ पुनरपि निजपात्रे छिन्नपक्षः स सूतः // र्चूम्_१६.४४ //
{मेर्चुर्य्:: त्रिगुणाभ्रजीर्ण~:: मेदिच्. उसे}
जातः सूतस् त्रिगुणगगनग्राससम्पुष्टमूर्तिर् भस्मीभूतं यवपरिमितं वज्रभस्मादियुक्तम् /
तं चेन्मर्त्यो भजति हि सदा जायते दिव्यदेहो जीवेत् कल्पत्रिदशशतिकान् वत्सराणां प्रकामम् // र्चूम्_१६.४५ //
सिद्धार्थद्वयमानेन मूर्छितस् ताप्यभस्मना /
हिनस्ति सकलान् रोगान् सप्तवारेण रोगिणम् // र्चूम्_१६.४६ //
{चतुर्थो ग्रासः}
बद्धो वा भस्मतां नीतः सिद्धार्थप्रमितो नरैः /
व्योषवेल्लमधूपेतः चतुर्मासनिषेवितः // र्चूम्_१६.४७ //
वलीपलितनिर्मुक्तं मनुष्यं कुरुते ध्रुवम् /
प्रमत्तद्विपदर्पाढ्यं कन्दर्प इव रूपिणम् // र्चूम्_१६.४८ //
कन्दर्पदर्पजिद्रूपे पापसन्तापवर्जितः /
जीवेत् त्रिंशच्छतान्यष्टानीह वर्षाणि मानवः /
सेवनाद्रमते चासावङ्गनानां शतं तथा // र्चूम्_१६.४९ //
वरां लोहसमां स्थूलां स्पर्शमात्रेण लीलया /
रसो'सौ बन्धमायातो मोदयत्येव निश्चितम् // र्चूम्_१६.५० //
मृतमुत्थापयेन्मर्त्यश्चक्षुषोः क्षेपमात्रतः /
निहन्ति सकलान्रोगान्घ्रातः शीघ्रं न संशयः // र्चूम्_१६.५१ //
{पञ्चमो ग्रासः}
एवं च पञ्चमो ग्रासः प्रदातव्यो'ष्टमांशतः /
स पात्रस्थो'ग्निसन्तप्तो न गच्छति कथञ्चन // र्चूम्_१६.५२ //
स पक्षच्छिन्न इत्युक्तः स मुक्तो'खिलदुर्गुणैः /
सो'यं निषेवितः सूतस्त्रिमासं राजिकामितः // र्चूम्_१६.५३ //
विडङ्गत्रिफलाक्षौद्रैः खे देवैः सह सङ्गमम् /
घ्राणमात्रेण सूतेन्द्रः सर्वरोगनिकृन्तनः // र्चूम्_१६.५४ //
गुणा एते विनिर्दिष्टा रसस्य रसवादिभिः /
सकलास्ते गुणाः सत्या भैरवेण प्रकीर्तिताः // र्चूम्_१६.५५ //
{षष्ठो ग्रासः}
पलैश्चतुर्भिर्दातव्यो ग्रासः षष्ठो'पि पूर्ववत् /
षड्गुणाभ्रकजीर्णो'सौ सुधातुल्यो गुणोदयः // र्चूम्_१६.५६ //
सर्षपप्रमितो मासं खण्डोपलकसंयुक्तः /
मासेन कुरुते देहं तच्छतायुषजीविनम् // र्चूम्_१६.५७ //
बद्धो'यं कुरुते चैव मुखस्थः खेचरीं गतिम् /
वारयत्यपि शस्त्राणि दिव्यान्यपि सहस्रशः // र्चूम्_१६.५८ //
दशदन्तिबलः श्रीमान् सर्वलोकेषु पूजितः /
रञ्जितः सारितः सम्यक् क्रामणेन समन्वितः /
कोटिवेधी भवत्येव अबद्धः कुन्तवेधकः // र्चूम्_१६.५९ //
समर्थो न रसस्यास्य गुणान् वक्तुं महीतले /
को'पि श्रीसोमदेवो वा प्रभावं वेत्ति शङ्करः // र्चूम्_१६.६० //
{सप्तमो ग्रासः}
ग्रासस्तु सप्तमो देयो वारद्वितययोगतः /
द्रावणं जारणं तस्य यथापूर्वं प्रकल्पयेत् // र्चूम्_१६.६१ //
अयं भस्मीकृतः सूतो लिक्षामात्रेण सेवितः /
त्रिफलामल्लखण्डाभ्यां मासस्यार्धेन मानवम् // र्चूम्_१६.६२ //
कोटिकन्दर्परूपाढ्यं शक्रतुल्यपराक्रमम् /
पूजितं सर्वदेवैश्च वेदकल्पयुगायुषम् // र्चूम्_१६.६३ //
विज्ञानवन्तं कालं च त्रिकालज्ञानसंयुतम् /
शापानुग्रहणे शक्तं दिव्यस्त्रीशतरञ्जनम् /
कुरुते नात्र सन्देहो नन्दिनो वचनं यतः // र्चूम्_१६.६४ //
रञ्जितः सारितः सो'यं क्रामणेन समन्वितः /
धूमवेधी भवेन्नूनं नात्र कार्या विचारणा // र्चूम्_१६.६५ //
{अष्टमो ग्रासः}
ततश्चैवाष्टमो ग्रासो दातव्यः समभागतः /
जीर्णाष्टगुणसत्त्वाभ्रो रसेन्द्रो भस्त्रिकाशतैः // र्चूम्_१६.६६ //
प्रध्मातो'पि न यात्येव नैव किञ्चित्प्रहीयते /
सो'यमग्निसहो नाम्ना सङ्ख्यातीतगुणोदयः // र्चूम्_१६.६७ //
सङ्ख्यातीतप्रभाढ्यश्च चित्रवीर्यो महाबलः /
लिक्षामात्रो रसेन्द्रो'यं सेवितः सितया सह // र्चूम्_१६.६८ //
प्रकरोत्येकवारेण नरं सर्वाङ्गसुन्दरम् /
रुद्रतुल्यं महैश्वर्यं विष्णुतुल्यं पराक्रमम् // र्चूम्_१६.६९ //
शशाङ्कतुल्यं सत्कान्तिं सूर्यतुल्यप्रतापिनम् /
चतुर्मुखसमायुष्यं नेत्रे तार्क्ष्यदृशाविव // र्चूम्_१६.७० //
रञ्जितः सारितः सम्यक् क्रामणेन समन्वितः /
शब्दवेधी भवेत्सो'यं शिववत् सर्वतोमुखः // र्चूम्_१६.७१ //
मन्थानभैरवाद्यैश्च शतकोटिप्रविस्तरैः /
कोटिभिश्चापि कार्त्स्न्येन रसस्यास्य महागुणैः /
शक्यं तेनैव संस्तोतुं तरङ्गा इव सागरे // र्चूम्_१६.७२ //
साधकस्याल्पभावेन शङ्करस्याप्रसादतः /
यथावदौषधाज्ञानाद् अयथाहृतभैषजैः // र्चूम्_१६.७३ //
गन्धवत्यपरिज्ञानादयथावच्च साधनात् /
न सिध्यति कलौ सूतः संशयेन प्रकुर्वताम् // र्चूम्_१६.७४ //
{छिन्नपक्षलक्षण}
ऊर्ध्वाधःपतने'शक्तो निरुद्धाध्वा न कुछविः /
जीर्णाभ्रको भवेत्सूतः छिन्नपक्षः स उच्यते // र्चूम्_१६.७५ //
{मेर्चुर्य्:: "अगे" अच्चोर्दिन्ग् तो अभ्र}
समाभ्रजीर्णे बालः स्यात् किशोरो द्विगुणाभ्रकः /
युवा चतुर्गुणाभ्राशी षड्गुणाभ्रकजीर्णवान् // र्चूम्_१६.७६ //
वृद्धश्चैवातिवृद्धश्च भवेदष्टगुणाभ्रकः /
बालस्तु कल्पनीयेन देहलोहविधायकः // र्चूम्_१६.७७ //
कुमारः पिष्टतां प्राप्तो देहलोहकरो भवेत् /
स्वर्णेन सारितसूतो युवा सिद्धिविधायकः // र्चूम्_१६.७८ //
देहलोहकरो वृद्धो भवेद्भस्मत्वमागतः /
अतिवृद्धो रसो वृद्धो वक्त्रस्थः सर्वसिद्धिदः // र्चूम्_१६.७९ //
तत्र बालः कुमारश्च नेष्यते तु रसायने /
तरुणो रोगनाशार्थं देहरक्षाकरस्तथा // र्चूम्_१६.८० //
वृद्धश्चैवातिवृद्धश्च देहलोहकरावुभौ /
{मेर्चुर्य्:: इन्फ़्लुएन्चे ओफ़् जीर्णाभ्र ओन् फ्य्स्. प्रोपेर्तिएस्}
किञ्चिद् अग्निसहसाभो भवेत्तुल्याभ्रजारितः // र्चूम्_१६.८१ //
द्विगुणाभ्रकजीर्णस्तु धूमत्वं नैव गच्छति /
दधिवद्बन्धमायाति सूतेन्द्रः त्रिगुणाभ्रकः // र्चूम्_१६.८२ //
देहसिद्धिकरः सूतो व्योम्नि जीर्णे चतुर्गुणे /
जीर्णषष्ठगुणाभ्रस्तु ब्रह्मायुष्यप्रदो रसः // र्चूम्_१६.८३ //
जीर्णसप्तगुणाभ्रस्तु दद्यादायुः सविक्रमः /
प्रदत्ते शङ्करायुष्यं जारिते'ष्टगुणे'भ्रके /
{मेअसुरेस् अगैन्स्त् ग्रासाजीर्ण}
ग्रासाजीर्णरसं पात्य पुनः सन्दीप्य जारयेत् // र्चूम्_१६.८४ //
ततः शुल्बस्य तीक्ष्णस्य कान्तस्य रजतस्य च /
सुवर्णस्य च बीजानि विधाय परिजारयेत् // र्चूम्_१६.८५ //
{मेर्चुर्य्:: जारण:: विथ् चोप्पेर्}
अभ्रकोक्तप्रकारेण द्रावणं जारणं तथा /
रसस्य रञ्जनी प्रोक्ता तीक्ष्णकान्तार्कजारणा // र्चूम्_१६.८६ //
तत्तत्क्षाराम्लकस्वेदैर् यत्नतो विहितश्चरेत् /
शतधा दरदव्यूढं ताम्रं हि त्रिगुणं रसे // र्चूम्_१६.८७ //
जारणाज्जायते तेन द्रुतमाणिक्यसन्निभः /
ताम्रेण बलवान्सूतः सूर्यतुल्यपराक्रमः // र्चूम्_१६.८८ //
त्रिदोषैः कृतनिःशेषं रसो'यं जीवयत्यलम् /
सेवितो'यं रसो मासं गुञ्जया तुलितो'न्वहम् /
कुर्याद्भीमसमं मर्त्यं मुक्ते च भुजि विक्रमम् // र्चूम्_१६.८९ //
{मेर्चुर्य्:: जारण:: विथ् तीक्ष्णलोह}
क्रामणं जारणं वेधो रञ्जनं वेगकारिता /
हिङ्गुलशतनिर्व्यूढात् तीक्ष्णग्रासाद् रसे भवेत् // र्चूम्_१६.९० //
समांशतो जारिततीक्ष्णसूतो निषेवितः पादमितो द्विमासम् /
करोति मर्त्यं गतमृत्युभीतिं महाबलं ध्वस्तरुजं सुपुत्रम् // र्चूम्_१६.९१ //
सूतो द्वित्रिचतुःपञ्चगुणस्तीक्ष्णेन जारितः /
उत्तरोत्तरतस्तस्य गुणः केनेह वर्ण्यते /
{मेर्चुर्य्:: जारण:: विथ् कान्तलोह}
कान्तजीर्णरसश् चैवं गुणैः कोटिगुणं भवेत् // र्चूम्_१६.९२ //
द्विगुणजरितकान्तो व्याधिबाधां हिनस्ति हरति च रस उच्चैर्व्याधिवक्रं क्षणेन /
वलिपलितविकारं दुःखदारिद्र्यमृत्युं जनयति वरपुत्रं सच्चरित्रं रसेन्द्रः // र्चूम्_१६.९३ //
{मेर्चुर्य्:: जारण:: विथ् गोल्द्}
पादांशेनार्धभागेन त्रिपादेन समांशतः /
द्विगुणत्रिगुणांशाभ्यां तथा पञ्चगुणांशतः // र्चूम्_१६.९४ //
शतनिर्व्यूढमाक्षीकस्वर्णजीर्णो महारसः /
जायते त्रिजगत्पूज्यश् चिन्तामणिसमोदयः // र्चूम्_१६.९५ //
{विड:: फ़ोर् जारण ओफ़् मेर्चुर्य् विथ् गोल्द्}
पञ्चाङ्गमूलकक्षारक्षिप्तक्षालितगोजलैः /
शतभावितगन्धाश्म बिडं हेमादिजारणम् // र्चूम्_१६.९६ //
{मेर्चुर्य्:: समस्वर्णजीर्ण:: मेदिच्. प्रोपेर्तिएस्}
समजरितसुवर्णं सर्वशक्त्यातिपूज्या दिनकरदिनमात्रं सेवितो माषमात्रम् /
बहुविधगदमुक्तं हन्ति वार्धक्यमुच्चैः वृकजठरदृढाशौद्दामम् अग्निं च कुर्यात् // र्चूम्_१६.९७ //
वन्ध्यरोगम् असाध्यत्वं पुरुषस्य समन्ततः /
विनिहन्ति न सन्देहः कुर्याच्छतधनं नरम् // र्चूम्_१६.९८ //



_


 