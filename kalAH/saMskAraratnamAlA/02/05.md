+++
title = "पञ्चमं प्रकरणम्"

+++


अथ पञ्चमं प्रकरणम् ।





**अथ^([\[१\]](#cite_note-1)) मासिश्राद्धं
वक्तुमादौ^([\[२\]](#cite_note-2)) वैश्वदेवपिण्डपितृयज्ञावभिधीयेते ।**

"पक्षान्ते कर्म निर्व^([\[३\]](#cite_note-3))र्त्य वैश्वदेवं
च^([\[४\]](#cite_note-4)) साग्निकः ।  
पिण्डयज्ञं ततः कुर्यात्ततोऽन्वाहार्थक बुधः"

 **इति
लौगा^([\[५\]](#cite_note-5))क्षि^([\[६\]](#cite_note-6))णाऽन्वाधानोत्तरं
मासिश्राद्धात्पूर्वं च वैश्वदेवपिण्डपितृयज्ञयोः
कर्तव्यताविधाना^([\[७\]](#cite_note-7))त् । न च
पार्वणस्थालीपाकान्वाधानाव्यवहितोत्तरमेव कुतो नाभिहिताविति वाच्यम् ।
तत्रानयोरभिधाने स्थालीपाकप्रयोग^([\[८\]](#cite_note-8))सौकर्यव्याघा**
**तापत्तेरतोऽत्रैवाभिधीयेते । तत्र वैश्वदेवस्य देवयज्ञादिरूपत्वात्तदर्थं
पञ्च यज्ञा उच्यन्ते ।**

 **तत्र यमः--**

"ब्रह्मयज्ञो देवयज्ञः पितृयज्ञस्तथैव च ।  
भूतयज्ञो नृयज्ञश्च पञ्च यज्ञाः प्रकीर्तिताः" **इति ॥**

 **एतत्स्वरूपं श्रुतावप्युक्तम्--**

"पञ्च वा एते महायज्ञाः सतति प्रतायन्ते सतति  
सं० तद्ब्रह्म यज्ञः संतिष्ठते" **इति ।**

 **म^([\[९\]](#cite_note-9))नुः--**

"अध्यापनं ब्रह्मयज्ञः पितृयज्ञस्तु तर्पणम् ।  
होमो दैवो बलिर्भौतो नृयज्ञोऽतिथिपूजनम्" **इति ॥**

 **(^([\[१०\]](#cite_note-10))अयं कर्ममात्रविधिर्न क्रमस्य ।
एतद्यज्ञचतुष्टयं वैश्वदेवपदवाच्यामिति केचित् ।
देवयज्ञभूतयज्ञपितृयज्ञानां त्रयाणां तद्वाच्यत्वमिति माधवः ।**

"पौरुषेण च सूक्तेन ततो विष्णुं समर्चयेत् ।  
वैश्वदेवं ततः कुर्याद्बलिकर्म तथैव च" **इति नारसिंहात् ॥**  
"सभार्यस्तु ततः स्नातो विधिनाऽऽचम्य वाग्यतः ।  
प्रविश्य सुसमिद्धेऽग्नौ वैश्वदेवं समाचरेत्"

 **इति ब्राह्मोक्तेश्च वैश्वदेवयज्ञमात्रं वैश्वदेवपदवाच्यमित्यन्ये ।
विश्वे(श्व)देवदेवताकत्यागघटितसमुदायसंबन्धेन वैश्वदेवस्य
देवयज्ञभूतयज्ञयोः सत्त्वाद्द्वावेव वाच्यावित्यपि परे । ) अध्यायनमध्ययनं
छान्दसो दीर्घः । तर्पणं पितृतर्पणम् । पितृश्राद्धमिति यावत् ।**

 **यतः स एवाऽऽह--**

"स्वाध्यायेनार्चयीतर्पीन्होमैर्देवान्यथाविधि ।  
पितॄञ्श्राद्धेन नॄनन्नैर्भूतानि बलिकर्मणा" **इति ॥**

 **पितृयज्ञे विकल्पमाह कात्यायनः--**

"पितृयज्ञो भवेच्छ्राद्धं पित्र्यो बलिरथापि वा" **इति ।**

 **नित्यश्राद्धं पितृयज्ञः । अथवा वैश्वदेवमध्ये स्वधा पितृभ्य इति यो
बलिर्दीयते स पितृयज्ञ इत्यर्थः ।** **बौधायनोऽपि--**

"पितॄनुद्दिश्यैकं ब्राह्मणं भोजयेदपि वा दक्षिणेनाग्निं
दक्षिणाग्रान्दर्भान्संस्तीर्य तेषु पिण्डं ददाति पितृभ्यः
स्वधाऽस्त्वित्यपि वाऽपस्तत्पितृयज्ञः संतिष्ठते" **इति ।**

 **एतन्मते देवेभ्यः स्वाहेत्यादिमन्त्रत्रयसाध्याः क्रमेण
देवयज्ञपितृयज्ञभूतयज्ञा वैश्वदेवतो भिन्नाः^([\[११\]](#cite_note-11)) ।
तत्रोपयुज्यते पितृभ्यः स्वधाऽस्त्वित्ययं मन्त्रः । सूत्रकृता तु
देवयज्ञादित्रयस्य भिन्नतयाऽनुक्तत्वाद्वैश्वदेव एव यज्ञत्रयमन्तर्भवति ।
तत्र स्वधा पितृभ्य इति मन्त्रस्यैव पितृयज्ञसाधनत्वं द्रष्टव्यम् । न चैवं
सति देवेभ्यः स्वाहेत्यादिमन्त्रत्रयस्य कुत्र विनियोग इति वाच्यम् ।
षडाहुत्यादिरौद्रबल्यन्तकर्मण्यशक्तौ मन्त्रत्रयेण यज्ञत्रयं
कर्तव्यमित्येवंरीत्या विनियोगसंभवात् । न च
शब्दस्य^([\[१२\]](#cite_note-12)) न प्रतिनिधिर्विद्यत इत्यनेन विरोधः,
मन्त्रस्यापि शब्दरूपत्वादिति वाच्यम् । यथारूपमितर इत्यनेन
विनियोगस्याऽऽवश्यकत्वे सिद्धेऽन्यत्र विनियोगासंभवेनानायत्या
प्रतिनिधित्वेन विनियोगस्वीकारात् । न
चैतन्मन्त्रविनियोगबलाद्देवयज्ञभूतयज्ञपितृयज्ञानामेव वैश्वदेवाद्भिन्नत्वं
स्वीकार्यम्, किमिति प्रतिनिधित्वेन सूत्रविरुद्धो विनियोगस्वीकार इति
वाच्यम् । देवेभ्यः स्वाहाकार इ^([\[१३\]](#cite_note-13))त्यस्मिन्सूत्र
उज्ज्वलाकारेणाभेदस्यैव प्रदर्शित^([\[१४\]](#cite_note-14))त्वात्,
रौद्रान्तताया एव सूत्रकृता स्पष्टतयोक्तत्वाच्च^([\[१५\]](#cite_note-15))
देवयज्ञपितृयज्ञभूतयज्ञानां वैश्वदेवभिन्नत्वस्य वक्तुमशक्यत्वात् ।
तत्राभेदप्रदर्शको ग्रन्थ इत्थम्--वैश्वदेवेन यक्ष्यमाणेन बलिहरणप्रकारेण
भूतेभ्योऽहरहर्बलिर्देय एष भूतयज्ञः । मनुष्येभ्यश्च यथाशक्ति दानं
कर्तव्यमेष मनुष्ययज्ञः । देवेभ्यः स्वाहाकारेण प्रदानमा काष्ठात् ।
अशनीयाभावे काष्ठमपि तावद्देयं वैश्वदेवोक्तप्रकारेण । एष देवयज्ञः ।
केचिद्वैश्वदेवाहुतिभ्यः पृथक्भूतामिमां मन्यन्ते । देवेभ्यः स्वाहेति
मन्त्रमिच्छन्ति । देवयज्ञेन यक्ष्य इति संकल्पमिच्छन्ति । वयं तु न तथेति
गृह्य एवावोचाम । केचिदाहुः-- आ काष्ठादितिवचनाददनीयाभावे भोजनलोपे
यथाकथंचिद्वैश्वदेवं कर्म कर्तव्यं पुरुषसंस्कारत्वादिति । अपरे
त्वशनीयसंस्कार इति वदन्तो भोजनलोपे वैश्वदेवं न कर्तव्यमिति
स्थितास्तच्चिन्त्यम् । पितृभ्यः स्वधाकारेण प्रदानमोदपात्रात् ।
अन्नाद्यभाव उदपात्रमपि तावद्देयं, पात्रग्रहणात्सहपात्रेण देयमेष
पितृयज्ञः ।** 'स्वाध्यायस्तस्य विधिः' **इत्यारभ्योक्तो नित्यः स्वाध्याय
एष ऋषियज्ञः । इतिशब्दः समाप्तौ । इत्येते महायज्ञा इति । न
चायमुपदेशक्रमोऽनुष्ठान उपयुज्यते । अनुष्ठानं तु ब्रह्मयज्ञो** **देवयज्ञो
भूतयज्ञः पितृयज्ञो मनुष्ययज्ञ
इ^([\[१६\]](#cite_note-16))त्युज्ज्वलाकृदाह । वस्तुतस्तु--अकृतप्रातराश
उदकान्तं गत्वा प्रयतः शुचौ देशे स्वाध्यायमधीयीतेति
ब्रह्मयज्ञसूत्रस्वरसादिदमेव सिध्यति । सूर्योदयप्रभृति
भोजनात्प्राग्यावान्कालस्तन्मध्ये ब्रह्मयज्ञः कर्तव्यो न तु प्रातरेवेति
नियमः । तथा च मातरेव ब्रह्मयज्ञानुष्ठानेऽयं क्रमो नोपयुज्यत इति ज्ञेयम्
।**

 **अग्रं च देयमित्येतत्सूत्रस्थं देवपितृभूतमनुष्येभ्यः । चकारादेते
मन्त्राः । देवेभ्यः स्वाहा पितृभ्यः स्वधाऽस्तु भूतेभ्यो नमो मनुष्येभ्यो
हन्तेति मनुष्ययज्ञव्यतिरिक्तं व्याख्यानं विरुद्धं
केनचित्प्रक्षिप्तमित्युपेक्षणीयम् । मतान्तराभिप्रायेण वा नेयम् । आस्तां
वा मतान्तराभिप्रायेण । अग्रं च देयमित्यत्रत्यचकारेण संग्रहो देवेभ्यः
स्वाहेत्यादियज्ञत्रयस्य । अवाप्यग्निः स एव द्रव्यं च तदेव
प्रकरणाद्बौधायनोक्तेश्चेति द्रष्टव्यम् । देवेभ्यः स्वाहेत्येतस्या
एवाऽऽहुतेः पृथक्त्वनिराकरणं पितृभ्यः स्वधाऽस्तु भूतेभ्यो नम
इत्युभयोरुपलक्षणम् । एवं संकल्पप्रदर्शनमपि पितृयज्ञेन यक्ष्ये भूतयज्ञेन
यक्ष्य इत्यनयोः संकल्पयोः^([\[१७\]](#cite_note-17)) ।**

 **(^([\[१८\]](#cite_note-18)) अथ पितृयज्ञो भवेच्छ्राद्धं पित्र्यो
बलिरथापि वेति कात्यायनेन नित्यश्राद्धेनापि पक्षे
पितृय^([\[१९\]](#cite_note-19))ज्ञसिद्धेर्दर्शितत्वात्तदर्थं
नित्यश्राद्धविधिरभिधीयते ।**

 **तत्र मार्कण्डेयपुराणम्--**

"कुर्यादहरहः श्राद्धमन्नाद्येनोदकेन वा ।  
पितॄनुद्दिश्य विप्रांस्तु भोजयेद्विप्रमेव वा" **इति ॥**

 **अत्र विशेषमाह प्रचेताः--**

"नाऽऽमन्त्रणं न होमश्च(मं च) नाऽऽवाहनविसर्जने ।  
न पिण्डदानं न सुरान्नित्ये कुर्याद्द्विजोत्तमः ॥  
उपवेश्याऽऽसनं दद्यात्संपूज्य कुसुमादिभिः ।  
निर्दिश्य भोजयित्वा तु किंचिद्दत्त्वा विसर्जयत्" **\[ इति \] ॥**

 **न सुरान्विश्वे(श्व)देवान् । किंचिद्दत्त्वेति दक्षिणार्थम् ।**

"नाऽऽवाहनं स्वधाकारः पिण्डाग्नौकरणादिकम् ।  
ब्रह्मचर्यादिनियमो विश्वे देवास्तथैव च ॥  
तत्षाट्पौरुषिकं ज्ञेयं दक्षिणापिण्डवर्जितम्" **इति ।**

 **दक्षिणादानस्य विहितप्रतिषिद्धत्वाद्विकल्पः ।**

 **मत्स्यपुराणे--"अप्येकं भोजयेद्विप्रं त्रीनुद्दिश्य पितॄंस्तथा" **इति
।****

 **त्रीनिति मातामहादीनामपि प्रदर्शनार्थम् ।**

 **स्मृत्यन्तरे--**

"नि^([\[२०\]](#cite_note-20))त्यश्राद्धं प्रवक्ष्यामि
अर्घ्यावाहनवर्जितम् ।  
अदैवं तद्विजानीयाद्दक्षिणादानवर्जितम्" **इति ॥**

 **स्मृतिसंग्रहे--**

"नित्यश्राद्धे त्यजेद्देवान्भोज्यमन्नं प्रकल्पयेत् ।  
दत्त्वा तु दक्षिणां शक्त्या नमस्कारैर्विसर्जयेत् ॥  
एकमप्याशयेद्विप्रं षण्णामप्यन्वहं गृही" **इति ।**

 **भोज्यमन्नं स्वस्येति शेषः ।**

"नित्यश्राद्धे ततो दद्याद्भुङ्क्ते यत्स्वयमेव हि"

 **इतिब्रह्माण्डपुराणात् । अनेन तैलाद्यनुज्ञाऽपि कृता भवति ।**

 **देवलः--**

"अघृतं भोजयन्विप्रं स्वगृहे सति सर्पिषि ।  
परत्र निरयं घोरं गृहस्थः प्रतिपद्यते ॥  
मिष्टमन्नं तु यो भुक्त्वा पश्चात्कदशनं लघु ।  
ब्राहाणं भोजयन्विप्रो निरये चिरमावसेत्" **इति ॥**

 **अत्र कात्यायनोऽनुकल्पमाह--**

"एकमप्याशयेद्विप्रं पितृयज्ञार्थसिद्धये ।  
अदैवं नास्ति चेदन्यो भोक्ता भोज्यमथापि वा ॥  
अप्युद्धृत्य यथाशक्ति किंचिदन्नं यथाविधि ।  
पितृभ्य इदमित्युक्त्वा स्वधाकारमुदाहरेत्" **इति ॥**

 **एतदुद्धृतान्नं ब्राह्मणायैव दद्यात् । तदभावे गोभ्यः ।**

 **तथा च कूर्मपुराणे--**

"उद्धृत्य वा यथाशक्ति किंचिदन्नं समाहितः ।  
वेदतत्त्वार्थविदुषे द्विजायैवोपपादयेत्" **इति ॥**

 **तथा--**"सर्वेषामप्यभावे तु दत्तं गोभ्यो निवेदयेत्" **इति ।**  **यदा
गवामप्यलाभस्तदा विष्णूक्तम्--**

"भिक्षुकाभावे गोभ्योऽन्नं दद्यादग्नौ वा प्रक्षिपेत्" **इति ।**

 **मनुष्ययज्ञेऽप्येवमेव प्रतिपत्तिकर्मेति मदनपारिजाते ।**

 **अत्राप्यशक्तौ मनूक्तम्--**

"दद्यादहरहः श्राद्धमन्नाद्येनोदकेन वा ।  
पयोमूलफलैर्वाऽपि पितृभ्यः प्रीतिमावहन्" **इति ॥**

 **पयः क्षीरम् । एतच्च नित्यश्राद्धं श्राद्धान्तरे कृते न नियतम् ।**

 **तथा च मार्कण्डेयः--**

"नित्यक्रिया पितॄणां तु केचिदिच्छन्ति मानवाः ।  
न पितॄणां तथैवान्ये शेषं पूर्ववदाचरेत्" **इति ॥**

 **नित्यक्रिया नित्यश्राद्धम् । पितॄणां तथैव तस्मिन्दिने श्राद्धान्तरं
चेत्तदा नैतच्छ्राद्धं कार्यमि^([\[२१\]](#cite_note-21))त्यन्य आहुः ।
शेषं वैश्वदेवादिकम् । अत्रैवं
व्यवस्था--यत्रामावास्यानान्दीमुखश्राद्धादिषु नित्यश्राद्धदेवता इष्टा
भवन्ति न तत्र नित्यश्रादं, यत्र च सांवत्सरिकादिषु नेष्टा
नित्यश्राद्धदेवतास्तत्र कर्तव्यमिति ।**

 **तथा च चमत्कारखण्डे--**

"नित्यश्राद्धं प्रकुर्वीत प्रसङ्गाद्यत्र(न्न) सिध्यति ।  
श्राद्धान्तरे कृतेऽन्यत्र नित्यत्त्वात्तन्न हापयेत्" **इति ॥**

**इति प्रसङ्गान्नित्यश्राद्धविधिरुक्तः ।)**

(^([\[२२\]](#cite_note-22))पितॄनुद्दिश्यैकं ब्राह्मणं
भोजये^([\[२३\]](#cite_note-23))दपि वा दक्षिणेनाग्निं
दक्षिणाग्रान्दर्भान्संस्तीर्य तेषु पिण्डं ददाति पितृभ्यः स्वधाऽस्तु"
**इति बौधायनोक्तेः,**

"पितृयज्ञो भवेच्छ्राद्धं पित्र्यो बलिरथापि वा"

 **इ^([\[२४\]](#cite_note-24))ति कात्यायनोक्तेश्च
श्राद्धबलिदानयोर्विकल्प इति केचित् । अन्ये तु स्वधा पितृभ्य इत्यत्र
देवपितॄणामेव देवतात्वं न मनुष्यपितॄणाम् । तेन श्राद्धे मनुष्यपितॄणामेव
देवतात्वाच्छ्राद्धबलिदानसमुच्चयसिद्धिरित्याहुः । बौधायनकात्यायनवचनयोः
पितृशब्दोऽग्निष्वात्तादिपितृपर एव वक्तव्यः । अन्यथा विषयस्य भिन्नत्वेन
विकल्पानुपपत्तेः । पित्राद्युद्देश्यकं नित्यश्राद्धं भिन्नमेव । यद्यपि
श्राद्धशब्दस्य मृतपित्रुद्देश्यकत्वसत्त्व एव मुख्या प्रवृत्तिस्तथाऽपि
जीव** **च्छ्राद्धविष्णुश्राद्धयोस्तदभावेऽपि
श्राद्धशब्दप्रवृत्तिदर्शना^([\[२५\]](#cite_note-25))दत्रापि स्वी क्रियते
गौण्येव । स्वधा पितृभ्यः^([\[२६\]](#cite_note-26)) पितृभ्यः
स्वधाऽस्त्वित्येतस्यैव
स्वपित्राद्युद्देश्य^([\[२७\]](#cite_note-27))ताविकल्पान्यथाऽनुपपत्त्या
स्वीकार्येत्येवं रीत्यैव समुच्चयवादिमतनिर्वाहः ।
श्राद्धस्याग्निष्वात्ताद्युद्देश्यत्वे पित्राद्युद्देश्यकश्राद्धं
स्मृतिविहितमपि मृतपितृकेण भिन्नमेव कार्यम् । तदपि येषां सूत्रे नोक्तं
भवति तैरपि कृतं चेद्वैशिष्ट्यम् । अकरणे प्रत्यवायाभावः । बलिदानस्य
पित्राद्युद्देश्यकत्वे जीवत्पितृकस्य बलिदानलोप एव । तत्र
देवयज्ञभूतयज्ञाभ्यामेव तत्सिद्धिः ।**

**अथवा** "येभ्य एव पिता दद्यात्तेभ्यो दद्यात्स्वयं सुतः"

 **इति वचनात्पितामहादीनुद्दिश्य वा पितृयज्ञः कार्यः । पित्रादित्रयाणामपि
सत्त्वे तदा लोप एवेति तन्मते द्रष्टव्यः ।) वैश्वदेवस्त्वात्मसंस्कारार्थ
एव । न च** 'गृहमेधिनो यदशनीयस्य होमा बलयश्च" **इतिवचनादुभयार्थत्वं
शङ्कनीयम् । परस्परविरोधात् । अन्नसंस्कारत्वे ह्यन्नस्य प्राधान्यं
वैश्वदेवस्य गुणत्वं पुरुषार्थत्वे तु तद्विपर्ययः । तथा च सति--एकस्यैव
युगपत्प्राधान्यं गुणत्वं च विरुध्यते । तर्ह्यन्नसंस्कारार्थत्वमेवास्तु
मा भूदात्मसंस्कारार्थत्वमिति चेन्न ।**

"महायज्ञैश्च यज्ञैश्च ब्राह्मीयं क्रियते तनुः"

 **इति मनुवचसाऽऽकाष्ठादिति विशेषवचसा चाऽऽत्मसंस्कारार्थत्वस्यैवावगतेः ।
यत्,** 'यदशनीयस्य होमा बलयश्च' **इत्युदाहृतं तदन्यथाऽप्युपपद्यते । तत्र
होमा बलयश्चेत्युत्पत्तिविधिः । यदशनीयस्येति विनियोगः ।
अहरहर्भूतबलिर्मनुष्येभ्यो यथाशक्तिदानं देवेभ्यः स्वाहाकार आ
काष्ठापितृभ्यः स्वधाकार ओदपात्रादृषिभ्यः स्वाध्याय इत्यधिकारः ।
गृहमेधिनो ये होमा बलयश्च तेऽशनीयस्यान्नस्येति योजना । सुपां सुलुगिति
यच्छब्दोत्तरस्य जसो लुक् ।
किंचान्नसंस्का^([\[२८\]](#cite_note-28))रपक्षे प्रतिपाकमावृत्तिः
प्रसज्येत । प्रतिप्रधानं गुणावृत्तिरिति न्यायात् ।
तस्मा^([\[२९\]](#cite_note-29))त्पुरुषार्थत्वमेव न्याय्यम् ।**

 **अत एव गृह्यपरिशिष्टेऽभिहितम्--**

"प्रोषितोऽप्यात्मसंस्कारं कुर्यादेवाविचारयन्" **इति ।**  
" ( ^([\[३०\]](#cite_note-30))सायं प्रातर्वैश्वदेवः कर्तव्यो बलिकर्म च
।  
अनश्नताऽपि सततमन्यथा किल्बिषी भवेत्" ॥

 **इति कात्यायनवचनेनाशनाभावेऽपि कर्तव्यतोक्ता ।**

"महायज्ञैश्च यज्ञैश्च ब्राह्मीयं क्रियते तनुः ।

 **इति मनुनाऽप्यात्मसंस्कारार्थत्वमेव प्रतिपादितम् ।)**

 **गोभिलोऽपि--**

"यद्येकस्मिन्काले व्रीहियवौ पच्येयातामन्यतरस्य जुहुयात्कृतं मन्येताथ
यद्येकस्मिन्काले पुनः पुनरन्नं पच्यते सकृदेव बलिं कुर्वीत
यद्येकस्मिन्काले बहुधान्यं(ऽन्नं) पच्येत गृहपतिर्म(म)हानसादेव बलिं
कुर्वीत" **इति ।**

 **अयमर्थः--नानाद्रव्यपाके पुनःपाके बहूनामविभक्तभ्रात्रादीनां
पृथक्पाकेऽपि चैकस्मादेव द्रव्यात्सकृदेव गृहपतिपाकादेव होतव्यमिति ।
गृहपतिर्मुख्योऽधिकारी ।**

 **मनुरपि--**

"वैश्वदेवे निवृत्ते तु यद्यन्योऽतिथिराव्रजेत् ।  
तस्मा अन्नं यथाशक्ति प्रदद्यान्न बलिं हरेत्" **इति ॥**

 **निवृत्ते भोजनानन्तरमित्यर्थः । माधवोऽप्येवम् । पुरुषार्थत्वे
वैश्वदेवाख्यं कर्म न प्रतिपाकमावर्तनीयं भवतीति विज्ञानेश्वरोऽपि ।**

 **उज्ज्वलाकृताऽपि-- आकाष्ठादिति विशेषवचनादशनीयाभावेन भोजनलोपेऽपि
यथाकथंचिद्वैश्वदेवं कर्म कर्तव्यमेव पुरुषसंस्कारत्वादिति केचिदाहुः, अपरे
त्वशनीयसंस्कार इति वदन्तो भोजनलोपे वैश्वदेवं कर्म न कर्तव्यमिति स्थिता
इति मतद्वयं प्रदर्श्य द्वितीयमते चिन्त्यत्वोक्त्या
स्वस्याभिमतमात्मसंस्कारार्थत्वमेवेति दर्शितम् ।**

 **एवं चोदाहृतस्मृतीनां निबन्धानां चाऽऽत्मसंस्कारार्थत्वमेव
मुख्यमन्नसंस्कारार्थत्वं त्वानुषङ्गिकमित्यत्र तात्पर्यं न
त्वन्नसंस्कारार्थता नास्त्येवेत्यत्र तात्पर्यम् । यथा
फलेच्छयाऽऽरोपितादात्मवृक्षाच्छायागन्धावानुषङ्गिकौ तद्वदत्रेति
द्रष्टव्यम् । पञ्चसूनादोषपरिहारोऽपि देवयज्ञाद्यनुष्ठानेन भवति ।**

 **तथा च कूर्मपुराणम्--**

"वैश्वदेवः प्रकर्तव्यः पञ्चसूनापनुत्तये" **इति ॥**

 **यमोऽपि--**

"पञ्च सूता गृहस्थस्य वर्तन्तेऽहरहः सदा ।  
कण्डनी पेषणी चुल्ली जलकुम्भ उपस्करः ॥  
एतानि वाहयन्विप्रो बाध्यते वै मुहुर्मुहुः ।  
एतासां पावनार्थाय^([\[३१\]](#cite_note-31)) पञ्च यज्ञाः प्रकीर्तिताः"
**इति ॥**

 **सूना हिंसास्थानानि । कण्डन्युलूखलादि । पेषणी दृषदुपलादि । चुल्ली
पाकस्थानम् । जलकुम्भ उद^([\[३२\]](#cite_note-32))ककलशः । उपस्करः
शूर्पादि । अवस्कर इतिपाठे मार्जन्यादि द्रष्टव्यम् । एताः सूनाः
स्वस्वकार्ये प्रापयन्बाध्यते पापेन युज्यत इत्यर्थः । न च
कण्डन्यादिनिमित्तश्रवणान्नैमित्तिकत्वं महायज्ञानामिति वाच्यम् । अहरहरिति
वीप्सयाऽऽकाष्ठादितिवचनेन भोजनलोपेऽपि कर्तव्यताप्रतिपादनेन च सूत्रकृता
नित्यत्वस्यैव प्रतिपादनात् ।**

"पञ्चयज्ञविधानं तु गृही नित्यं न हापयेत्" **इति
शङ्खेन,^([\[३३\]](#cite_note-33))**  
"ततः पञ्च महायज्ञान्कुर्यादहरहर्गृही"

 **इति संवर्तेन च स्पष्टतयाऽभिधानाच्च^([\[३४\]](#cite_note-34)) ।
ततःपदेन विवाहोत्तरत्वमुच्यते । अत्र गृहीतिश्रवणाद्गृहस्थानामेव
ब्राह्मणादीनामधिकारः । अत आत्मसंस्कारार्थमनुष्ठिते सति तेनैव
पञ्चसूनादोषपरिहारोऽन्नसंस्कारश्च सिध्यति ।
(^([\[३५\]](#cite_note-35))तेनैकादश्यादावुपवासेऽपि वैश्वदेवानुष्ठानमत एव
सिध्यति । यानि त्वेकादश्यादावन्नस्य दोषप्रतिपादकवचनानि
तान्युपवासविधिस्तावकफलत्वेन चरितार्थानि न वैश्वदेवनिवृत्तिपराणि ।
तत्त्वेऽपि पुष्पफलजपजलकाष्ठादीनामनिषिद्धत्वं स्वीकृत्य पुष्पादिभिः
श्रीशमाराधयतस्तेनैव वैश्वदेवकरणे न क्वापि हानिः । एवं चैकादश्यादौ
वैश्वदेवादिनित्यकर्महानौ मनूक्तस्य
सामान्यप्रायश्चित्तस्योपवासरूपस्याऽऽचरणेन नित्यनैमित्तिकसंनिपाते
प्रसङ्गसिद्धिं मन्वानाः क्रियमाणोपवासं प्रायश्चित्तार्थमेवाऽऽचरन्तः
प्रायो भवन्ति मुख्यस्य प्रायश्चित्तान्तरस्याविधानादिति द्रष्टव्यमिति
सुस्थम् ।)**

 **अत्र केचिदात्मसंस्कारार्थं वैश्वदेवं करिष्य इति संकल्पं कुर्वन्ति ।
केचित्तु^([\[३६\]](#cite_note-36))--पञ्चसूनादोषपरिहारार्थमन्नसंस्कारार्थमात्मसंस्कारार्थं
च वैश्वदेवं^([\[३७\]](#cite_note-37)) कर्म करिष्य इति संकल्पं वदन्ति ।
अन्ये तु--श्रीपरमेश्वरप्रीत्यर्थं वैश्वदेवं कर्म करिष्य
इत्येव^([\[३८\]](#cite_note-38)) संक^([\[३९\]](#cite_note-39))ल्पो न
त्वात्मसंस्कारसिद्ध्यर्थमित्येवं संकल्प इत्याहुः ।**

## **अथ देशः ।**

**स च स्मृतिमञ्जर्याम्--**

"गृहस्य मध्यदिग्भागे वैश्वदेवं समाचरेत् ।  
ततस्तत्पुरतोऽगारद्वारे वैहायसं त्यजेत्" **इति ॥**

 **एतच्च होम एव, बलिहरणे सूत्रकृता देशविशेषाभिधानात् । एतच्च पचनाग्नौ
होम एव नौपासनाग्नौ होमे, तस्य नियतस्थानत्वात् ।**

## **अथ कालः ।**

**तत्राऽऽश्वलायनः--**"अथ सायं प्रातः सिद्धस्य हविष्यस्य जुहुयात्" **इति
।**

 **सूत्रकृताऽपि नक्तमेवोत्तमेन वैहायस इत्यनेन सूत्रेण
सा^([\[४०\]](#cite_note-40))यं प्रातः कर्तव्यतोक्ता भवति ।**

 **स्मृतिमञ्जर्यां नृसिंहपुराणे--**

"दिवा यामद्वयेऽतीते स्त्रानं माध्याह्निकं चरेत् ।  
पौरुषेण च सूक्तेन ततो विष्णुं समर्चयेत् ॥  
वैश्वदेवं ततः कुर्याद्बलिकर्म तथैव च ।  
भोजयेदतिथिं पश्चाद्भोजनं स्वयमाचरेत्" **इति ॥**

 **(^([\[४१\]](#cite_note-41)) अत्र तत इतिपञ्चमीश्रुत्या वैश्वदेवस्यैव
देवपूजानन्तर्यं प्रतिपाद्यते । आतिथ्यस्य वैश्वदेवानन्तर्यं तु
स्पष्टमेवोक्तम् । देवपूजानन्तरमातिथ्यं ततो वैश्वदेव इति
पराशरोक्तक्रमस्तु दुर्बलः पाठक्रमापेक्षयाऽर्थक्रमस्य बलीयस्त्वात् ।
एतच्च श्रुतिलिङ्गसूत्रव्यवस्थापितम् । तस्माद्वैश्वदेव एव प्रथमं कर्तव्यः
पश्चादातिथ्यम् । आतिथ्यशब्देन मनुष्ययज्ञ उच्यते । अनया रीत्या
वेदपाठोऽप्यनुगृहीतो भवति--देवयज्ञः पितृयज्ञो भूतयज्ञो मनुष्ययज्ञो
ब्रह्मयज्ञ इति । स्मार्ताच्च पाठो बलीयानिति विरोधाधिकरणन्यायेनावगम्यते ।
तस्मादपि मनुष्ययज्ञाद्वैश्वदेवस्य प्राथम्यम् । देवपूजोत्तरं
वैश्वदेव^([\[४२\]](#cite_note-42)) इति सर्वनिबन्धा अपि ।**

" ^([\[४३\]](#cite_note-43))विष्णोर्निवेदितान्नेन यष्टव्यं देवतान्तरम्
।  
पितृभ्यश्चापि तद्देयं तदानन्त्याय कल्पते" **इति पद्मपुराणवचनात्**  
"पितृशेषं तु यो दद्याद्भूतशेषं तु विष्णवे ।  
रेतोदाः पितरस्तस्य भवन्ति क्लेशभागिनः" ॥

 **इति पञ्चरात्राच्च पूर्वं नैवेद्यसमर्पणं ततो वैश्वदेव इति केचित् ।**

 **अन्ये तु--**"वैश्वदेवविधिं कृत्वा विष्णोर्नैवेद्यमर्पयेत्" **इति
व्यासोक्तेः,**

"वैश्वदेवविशुद्धोऽसौ विष्णवेऽन्नं निवेदयेत्" **इति मनूक्तेः,**  
"तमेवं(नं) वैश्वदेवशेषेण कुर्यान्नास्य शेषेण वैश्वदेवं कुर्यात्"

 **इति बह्वृचपरिशिष्टोक्तेः,**

"वैश्वदेवं पुरा कृत्वा^([\[४४\]](#cite_note-44)) नैवेद्यं विनिवेदयेत्
।  
अकृत्वा वैश्वदेवं यो नैवेद्यं विनिवेदयेत् ॥  
तदन्नं वै न गृह्णन्ति देवा विष्ण्वादयो ध्रुवम्"

 **इति स्मृतेश्चाऽऽदौ वैश्वदेवस्ततो नैवेद्यनिवेदनमित्येव क्रम इत्याहुः
।**

 **अत्र यथासंप्रदायं व्यवस्था । प्रथमः क्रमो
रामार्चनचन्द्रिकाकारादिभिर्निष्ठावैष्णवैरादृतत्वात्तत्परः । द्वितीयस्तु
स्मार्तपरः । प्रयोगपारिजातादिभिस्तदनुरोधेनैव प्रयोगस्य
प्रदर्शनाद्व्यवस्थितो वा संप्रदायः ।**

 **नैवेद्यसमर्पणात्पूर्वं वैश्वदेवकरणे विशेष उक्तः प्रयोगसारे
स्मृत्यन्तरे--**

"देवार्थमन्नमृद्धृत्य वैश्वदेवं समाचरेत् ।  
नैवेद्यमर्पयेत्पश्चान्नृयज्ञं तु ततश्चरेत्" **इति ॥**

 **नैवेद्यसमर्पणात्पूर्वं वैश्वदेवकरण इदमपि साधन(क)म् । )**

 **रा^([\[४५\]](#cite_note-45))त्रिविषयेऽपि तत्रैव--**

"रात्रौ तु देवं नीराज्य वैश्वदेवं समाचरेत्" **इति ।**

 **उभय^([\[४६\]](#cite_note-46))त्र वैश्वदेवानुष्ठानासंभवे प्रातरेव
द्विरावृत्त्या सह वा कार्यः ।**

 **यथोक्तमाश्वलायनेन--**

"प्रातरेव द्विरावृत्त्या कुर्याद्वा स^([\[४७\]](#cite_note-47))ह तौ
द्विजः" **इति ।**

 **(^([\[४८\]](#cite_note-48)) अत्र प्रातःकालः पूर्व एव ग्राह्यः,
सर्वेषां कल्प(ल्पा)नां प्रथमप्रयोगमारभ्यैव प्रवृत्तेः सर्वत्र दर्शनात् ।
एवं चात्रापकर्ष एव सायंवैश्वदेवस्य भवति । उत्तरः(र)प्रातःकालेऽनुष्ठानस्य
तु सामान्यशास्त्रादेव सिद्धेर्न विध्यपेक्षेति द्रष्टव्यम् ।) प्रातरेव
द्विरावृत्तिपक्षे प्रातर्वैश्वदेवं कृत्म्नं कृत्वा
पश्चात्संकल्पप्रभृतिविधिना सायं वैश्वदेवं कुर्यात् । ततो
मनुष्ययज्ञादिसहत्वपक्षेऽपि संप्रतिपन्नदेवताकत्वात्सकृदेव कार्यः । तत्र
प्रातःसायंवैश्वदेवाख्यं कर्मद्वयं तन्त्रेण करिष्य इति संकल्पवाक्ये
विशेषः । वैहायसबलिस्तु तन्त्रपक्षेऽपि सायंवैश्वदेवान्त एव यथावस्थितपाठेन
देयः । भोजनाभावेऽपि प्रातर्वैश्वदेवस्यालोपव** **त्सायंभोजनाभावेऽपि
सायंवैश्वदेवस्य न लोपः । अत्र केचित्प्रातरेव वैश्वदेवद्वये तन्त्रेण
कृतेऽपि सायं भोजनकर्तव्यतायां पुनरपि सायंवैश्वदेवः कर्तव्यः ।**

 **उदाहरन्ति च वचनम्--**

"प्रातरेव कृतेऽपि स्याद्वैश्वदेवद्वये बुधैः ।  
सायं सत्यां बुभुक्षायां वैश्वदेवं पुनश्चरेत्" **इति ॥**

 **तन्निर्मूलं विरुद्धत्वान्निबन्धेष्वदर्शनाच्चेति नवीनाः ।
वैश्वदेवस्यान्नसंस्कारकत्वमात्रमिति पक्षे सायंभोजनाभावनिश्चयदशायां
सायंवैश्वदेवस्यैवाभावात्पुनरिति विरुद्धम् ।
आत्मसंस्कारकत्वमात्रमिति^([\[४९\]](#cite_note-49))मतेऽशक्तिवशेन
प्रातरनुष्ठितेन सायंवैश्वदेवेनैवाऽऽत्मसंस्कारस्य
सिद्धत्वात्पुनर्विधानमेव विरुद्धम् ।
उभयसंस्कारकच^([\[५०\]](#cite_note-50))त्वं वैश्वदेवस्येतिमतेऽप्येकेनैव
सायंतनवैश्वदेवेनोभयसंस्कारकत्वसिद्धेस्तद्दोषतादवस्थ्यमित्येवं वचनस्य
विरुद्धत्वं द्रष्टव्यम् ।**

 **प्रातर्वैश्वदेवकर्म दैवाद्विस्मृतमपि अस्तोत्तरं
सा^([\[५१\]](#cite_note-51))यमग्निहोत्रहोमादौपासनहोमाद्वा पूर्वं स्मृतं
चेत्तदा वैश्वदेवमादौ झटिति कृत्वा
सा^([\[५२\]](#cite_note-52))यमाग्निहोत्रहोममौपासनहोमं वा कुर्यात् ।**

**तथा च यज्ञपार्श्वे--**

"अकृते वैश्वदेवे चेदस्तमेति गभस्तिमान् ।  
वैश्वदेवं ततः कृत्वा सायंहोमं समाचरेत्" **इति ॥**

 **यदा तु होमोत्तरं स्मरणं तदाऽपि सायंवैश्वदेवात्प्राक्पृथगेव
प्रातर्वैश्वदेवः कर्तव्यः । न तु तन्त्रम् ।**

 **तथा च स्मृतिभास्करे--**

"अकृतो वैश्वदेवश्चेद्दिवा रात्रौ तमाचरेत् ।  
पृथगेव प्रकुर्वीत न तु तन्त्रमिहेष्यते" **इति ॥**

 **दिवा वैश्वदेवो न कृतश्चेत्तदा तमन्तरितं रात्रौ पृथगेव कुर्यात् । इति
पूर्वार्धार्थो द्रष्टव्यः । यदि तु सायंवैश्वदेवोत्तरं स्मरणं तदा
द्वितीयदिने प्रायश्चित्तमात्रम् ।
^([\[५३\]](#cite_note-53))सायंवैश्वदेवस्याप्यग्रिमवैश्वदेवात्प्राक्स्मरणं
चेत्तदा पृथगेव कर्तव्यता । अकृतो वैश्वदेवश्चेदित्युदाहृतवाक्यात् ।
रात्रौ वैश्वदेवो न कृतश्चेत्तदा तमन्तरितं दिवा पृथगेव कुर्यादित्यत्र
योजनाऽस्मिन्विषये द्रष्टव्या । यदि त्वग्रिमवैश्वदेवोत्तरं स्मरणं तदा
तदग्रिमदिने प्रायश्चित्तमात्रं ^([\[५४\]](#cite_note-54))कार्यम् ।**
 **(^([\[५५\]](#cite_note-55)) तच्चोपवासात्मकं कार्यम् ।**

"अकृत्वाऽन्यतमं यज्ञं यज्ञानामधिकारतः ।  
उपवासेन शुध्येत पाकसंस्थासु चैव हि" **इतिवचनात् ॥**

 **सर्वथोपवासं कर्तुमसमर्थस्य मनस्वत्येकाऽऽहुतिर्भवति ।**

**तदुक्तं प्रायश्चित्तप्रकाशे--**

"एतेभ्यः पञ्चयज्ञेभ्यो यद्येकोऽपि च लुप्यते ।  
मनस्वत्याहुतिस्तत्र प्रायश्चित्तं विधीयते" **इति ॥)**

 **यदा सायं समन्त्र^([\[५६\]](#cite_note-56))ककर्मकर्तॄणामभावस्तदा पत्नी
सायममन्त्रकं बलिं हरेत् ।**

**तथा च मनुः--**

"सायमन्नस्य सिद्धस्य पत्न्यमन्त्रं बलिं हरेत् ।  
वैश्वदेवं हि नामैतत्सायं प्रातर्विधीयते" **इति ॥**

 **अत्र वैश्वदेवं हि नामैतदित्येतत्पर्यन्तमेकं वाक्यम् । सायं
प्रातर्विधीयत इत्यपरं वैश्वदेवस्य कालद्वयेऽपि कर्तव्यताविधायकम् । अतः
सायमेव पत्न्या बलिहरणरूपवैश्वदेवाधिकारः^([\[५७\]](#cite_note-57)) ।
बलिहरणं^([\[५८\]](#cite_note-58)) कृत्स्नवैश्वदेवकर्मोपलक्षणमिति
केचिद्वर्णयन्ति । \[ तन्न? \] न स्त्री जुहुयादित्यनेन
वैश्वदेव^([\[५९\]](#cite_note-59))होमस्य स्त्रीकर्तृकत्वनिषेधाद्धोमलोपेन
बलिहर^([\[६०\]](#cite_note-60))णस्यापि लोपे
केवलबलिहर^([\[६१\]](#cite_note-61))णस्य परम्परयाऽपि
विश्वे(श्व)देवाख्यदेवतासंबन्धासंभवेन वैश्वदे^([\[६२\]](#cite_note-62))वं
हि
नामैतदितिवचनबोधितवैश्वदेव\[शब्द\]वाच्यत्वा^([\[६३\]](#cite_note-63))संभवात्
। अतः पत्नीव्यतिरिक्तवक्ष्यमाणकभावे लोप एव ।
वैश्वदेवसिद्धिस्तु^([\[६४\]](#cite_note-64)) पत्नीकर्तृकप्रायश्चित्तेनैव
। संबन्धोपलक्षितत्वविवक्षायां तु बलिहरणादिकं भवत्येव । केचित्तु बलिं
हरेदित्येकवचनाद्वैहायसबलिदानमात्रं स्त्रिया कार्यं नान्यदिति तन्न ।
स्मृत्यन्तरे** 'रात्रौ पत्नी बलीन्हरेत्' **इति बहुवचनेन सर्वेषामपि
बलीनां रात्रौ विहितत्वेनात्रापि तथैव वक्तुमुचितत्वात् ।
एकवच^([\[६५\]](#cite_note-65))नस्य जात्यभिप्रायेणैव स्मृत्यन्तरानुरोधेन
नेतुमुचितत्वात् । यत्तु नक्तमेवोत्तमेन वैहायस इत्येतस्मिन्सूत्रे नक्तं
वैहायस एवेत्येवकारं योजयित्वा पुरुषेणापि नक्तं वैहायसबलिमात्रमेव
कर्तव्यमिति कैश्चिदुक्तं तदप्याश्वलायनादिसूत्रविरोधादेवकारस्य
व्यवहितान्वयकल्पने प्रमाणाभावाच्चोपेक्ष्यम् । तेन कृत्स्नमपि बलिहरणं
पुरुषेण स्त्रिया वाऽपि रात्रौ कर्तव्यमेवेति सिद्धम् । एतच्च**
**वैश्वदेवाख्यं कर्म दिवा द्विस्तथा रात्रावपि द्विर्न कर्तव्यम् ।**

"धर्मविन्नाऽऽचरेत्स्नानमाह्निकं च पुनः पुनः ।  
तर्पणं ब्रह्मयज्ञं च वैश्वदेवं च नाऽऽचरेत्" **इति
विष्णुस्मरणात्^([\[६६\]](#cite_note-66)) ॥**

 **(^([\[६७\]](#cite_note-67))रागतः प्राप्तस्यात्र निषेधः । )**

 **वैश्वदेवबलिहृती सायं प्रातः, पञ्चयज्ञां(ज्ञा)स्तु दिवैव ।**

 **यथाऽऽह जमदग्निः--**

"वैश्वदेवं दिवा रात्रौ कुर्याद्बलित्दृर्ति तथा ।  
महतः पञ्च यज्ञांस्तु दिवैवेत्याह धर्मवित्" **इति ॥**

 **येषां शाखिनां ब्रह्मयज्ञव्यतिरिक्तानां महायज्ञानां वैश्वदेवे बलिहृतौ
चान्तर्भावः, तेषां दिवैव वैश्वदेवाख्यं कर्म न रात्रौ । यदि स्वशाखायां
कालद्वयकर्तव्यतायां विधानं लिङ्गं^([\[६८\]](#cite_note-68)) वा नास्ति ।
अस्ति च स्वशाखायां सू^([\[६९\]](#cite_note-69))त्रे नक्तमेवोत्तमेन
वैहायस इति रात्रावपि वैश्वदेवकर्तव्यतायां
विधानम्^([\[७०\]](#cite_note-70)) । ये भूताः प्रचरन्ति दिवा नक्तं
बलिमितिमन्त्रे लिङ्गे च । अतो^([\[७१\]](#cite_note-71)) रात्रावपि भवतीति
बोध्यम् । देवेभ्यः स्वाहेत्यादय एव देवयज्ञाः, वैश्वदेवस्तु भिन्न एवेति
मते वैश्वदेव एव सायं भवति न तु देवेभ्यः स्वाहेत्यादियज्ञत्रयमिति ज्ञेयम्
।**

## **अथाधिकारिनिर्णयः ।**

 **तत्र नारदः--**

"भ्रातॄणामविभक्तानामेको धर्मः प्रवर्तते ।  
विभागे सति धर्मोऽपि भवेत्तेषां पृथक्पृथक्" **इति ॥**

 **व्यासः--**

होमाग्रदानरहितं न भोक्तव्यं कदाचन ।  
अविभक्तेषु संसृष्टेष्वेकेनापि कृतं कृतम्" **इति ॥**

 **एकेन मुख्येन ज्येष्ठेनेति यावत् । कृतमित्यनन्तरं भवेदिति शेषः ।**

**स्मृत्यन्तरेऽपि--**

"सर्वैरनुमतिं कृत्वा ज्येष्ठेनैव तु तत्कृतम् ।  
द्रव्येण^([\[७२\]](#cite_note-72)) चाविभक्तेन सर्वैरेव कृतं भवेत्" **इति
॥**

 **शाकलः--**

"एकपाकेन वसतामेकं देवार्चनं गृहे ।  
वैश्वदेवं तथैवैकं विभक्तानां गृहे गृहे" **इति ॥**

 **एकपाकेन वसतामविभक्तानामित्यर्थ इति कश्चित् । तन्न ।
अस्य^([\[७३\]](#cite_note-73)) वक्ष्यमा** **णाश्वलायनवचनानुरोधेन
\[विभक्ता\] विभक्तसाधार^([\[७४\]](#cite_note-74))ण्यस्यैव
वक्तुमुचितत्वात् । विभक्तानामित्यस्यानुवादकत्वेन संकोचकत्वायोगात् ।**
"अविभक्तेषु संसृष्टेष्वेकेनापि कृतं भवेत्" **इति व्यासोक्तेश्च । अतः
पाकैक्य ए^([\[७५\]](#cite_note-75))वाविभक्तानां यज्ञैक्यम् । न चैवं
कदाचित्पाकभेदे भेदापत्तिः । वसतामित्यनेन बहुकालिकपाकैक्योक्तेः ।**
"यद्येकस्मिन्काले बहुधाऽन्नं पच्येत गृहपतिर्म(म)हानसादेव बलिं हरेत्
(कुर्वीत)" **इति पूर्वोदाहृतगोभिलवचनाच्च ।**

**आश्वलायनः--**

"वसतामेकपाकेन विभक्तानामपि प्रभुः ।  
एकस्तु चतुरो यज्ञान्कुर्याद्वाग्यज्ञपूर्वकान्" **इति ॥**

 **वाग्यज्ञो ब्रह्मयज्ञः, तत्पूर्वकानित्यतद्गुणसंविज्ञानो बहुव्रीहिः ।
तेन देवयज्ञादीनामेवैककर्तृकता न ब्रह्मयज्ञस्य । स तु पृथगेव
का^([\[७६\]](#cite_note-76))र्यः ।
एतत्सर्वमेक^([\[७७\]](#cite_note-77))ग्रा^([\[७८\]](#cite_note-78))मवासविषयम्
।**

 **ग्रा^([\[७९\]](#cite_note-79))मान्तरे तु स एव विशेषमाह--**

"अविभक्ता विभक्ता वा पृथक्पाका द्विजातयः ।  
कुर्युः पृथक्पृथग्यज्ञान्भोजनात्प्राग्दिने दिने" **इति ॥**

 **(^([\[८०\]](#cite_note-80)) न चैतदप्येकगृहविषयमस्त्विति वाच्यम् ।**
'यद्येकस्मिन्काले बहुधाऽन्नं पच्येत गृहपतिर्म(म)हानसादेव बलिं हरेत्
(कुर्वीत)' **इति गोभिलवचनेन विरोधापत्तेः ।**

**आश्वलायनस्मृतिः--**

"एकपाकाशिनः पुत्राः संसृष्टा भ्रातरोऽपि च ।  
वैश्वदेवं न ते कुर्युरेकः कुर्यात्पितैव हि ॥  
वैश्वदेवं क्वचित्कर्तुं न शक्नोति पितैव हि ।  
पितुरेवाऽऽज्ञया कुर्यात्पुत्रो भ्राता परोऽपि हि ॥  
एकान्नाशिषु पुत्रेषु भ्रातृष्वेकत्र सत्सु च ।  
तत्रैको वैश्वदेवः स्यात्" **इति । )**

**स्मृतिसमुच्चये--**

"वैश्वदेवः क्षयाहश्च महालयविधिस्तथा ।  
देशान्तरे पृथक्कार्यो दर्शश्राद्धं तथैव च" **इति ॥**

 **( ^([\[८१\]](#cite_note-81))एतच्च ज्येष्ठकनिष्ठभ्रातृसाधारणं
द्रष्टव्यम् । पुत्रेणापि ग्रामे ग्रामान्तरे वा पाके सति पृथक्कार्य एव
।**

"यदि स्याद्भिन्नपाकाशी ग्रामे ग्रामान्तरेऽपि च ।  
वेश्वदेवं पृथक्कुर्यात्पितर्यपि च जीवति" **इति शाकलोक्तेः ॥**)

 **यस्य तु ज्येष्ठेनाकृते वैश्वदेवेऽन्नं सिध्येत्तेन तूष्णीमग्नौ
किंचित्क्षिप्त्वा भोक्तव्यम् । तथा च पृथ्वीचन्द्रोदये गोभिलः--**

 "यस्य त्वेषामग्रतोऽन्नं सिध्येत्स नियुक्तं वह्नौ
किंचिद्धुत्वाऽश्नीयात्" **इति ।**

 **ग्रासमात्रमिति व्याख्यातारः । ( ^([\[८२\]](#cite_note-82)) इदं च
कनिष्ठभ्रातुः कदाचित्पाकभेदे ज्ञेयमिति पृथ्वीचन्द्रः । नियुक्तं भोज्यम्
। किंचिद्ग्रासमात्रम् ।**

 **तथा च^([\[८३\]](#cite_note-83))) संग्रहेऽपि--**

"वैश्वदेवा^([\[८४\]](#cite_note-84))संभ^([\[८५\]](#cite_note-85))वे तु
कुक्कुटाण्डप्रमाणं(णकम् ।)  
संप्रहृत्य ग्रासमग्नौ किल्बिषात्तु विमुच्यते" **इति ।**

 **(^([\[८६\]](#cite_note-86)) एतदपि (?) प्रथममन्नसिद्धौ ज्येष्ठेन कृते
वैश्वदेवे पश्चात्कनिष्ठस्य पाकभेदे^([\[८७\]](#cite_note-87)) तेनाहुत्वैव
भोक्तव्यम् । अयं चान्नप्रक्षेपस्तूष्णीमेवेति निबन्धकाराः । पाकासाध्ये
जपोपवासादावविभक्तानामप्यधिकारः ।**

"पृथगप्येकपाकानां ब्रह्मयज्ञो द्विजन्मनाम् ।  
अग्निहोत्रं सुरार्चा च संध्या नित्यं पृथग्भवेत्"

 **इतिप्रयोगपारिजात आश्वलायनोक्तेः । अत्र सुरार्चायाः पार्थक्यविधानं
कुलागतप्रतिमातिरिक्तप्रतिमापरम्, तेन न शाकलवचनविरोधः । पाकभेदे तु सोऽपि
प्रतिमा पृथक्पृथगेवेत्यर्थसिद्धम् ।) स्त्रीणामप्येवम् ।**

"स्त्रियो ग्रासमात्रमन्नं धृतप्लुतमग्नौ प्रास्य भुञ्जीयुः" **इति
स्मृत्यन्तरोक्तेः^([\[८८\]](#cite_note-88)) ।**

 **(^([\[८९\]](#cite_note-89)) यतः(त्तु)** "स्त्री बालांश्च कारयेत्" इति
तद्विधवापरम् । "विधवा कारयेच्छ्राद्धम्"
**इतिस्मृतिरत्नावल्याद्युदाहृतश्राद्धवदिहापि तस्याः प्रयोजकत्वात् ।
तथा--एते यज्ञा जीवत्पितृकस्याप्यावश्यकाः ।)
मृतपितृकस्यैवेतिविशेषानुपलम्भात् ।**

"यदि स्याद्भिन्नपाकाशी ग्रामे ग्रामान्तरेऽपि च ।  
वैश्वदेवं पृथक्कुर्यात्पितर्यपि च जीवति" **इति शाकलोक्तेश्च ।**

 **तत्र पित्र्यबलिर्वर्ज्य इत्येके ।**

 **केचित्तु--**"येभ्य एव पिता दद्यात्तेभ्यो दद्यात्स्वयं सुतः" ।

 **इति वचनात्पितृयज्ञोऽपि कर्तव्यः^([\[९०\]](#cite_note-90))
पितामहादीनुद्दिश्येत्येके(त्याहुः) । अन्ये
तु--अग्निष्वात्तादीनुद्दिश्यैव पित्र्यबलिः कर्तव्य इति वदन्ति ।**

 **आश्वलायनः--**

"पृथगप्येकपाकानां ब्रह्मयज्ञो द्विजन्मनाम् ।  
सूतकाद्यैस्त्वशुद्धात्मा न कुर्यान्न च कारयेत्" **इति ॥**

**यतु हरदत्त:--**

"सूतकमध्येऽपि ब्रह्मयज्ञभिन्नाश्चत्वारो न त्याज्याः ।
'तानेतान्यज्ञानहरहः कुर्वीत' इति । 'सूतके कर्मणां त्यागः संध्यादीनां
विधीयते' इत्यादिना बाधितानां प्रतिप्रसवेनैव सार्थक्यम् । ब्रह्मयज्ञस्तु
न भवति । 'तस्य द्वावनध्यायौ यदात्माऽशुचिर्यद्देशः' इति श्रुतेः"
**इत्याह,**

 **तन्न ।** "पञ्चयज्ञविधानं तु न कुर्यान्मृतिजन्मनोः" **इति
देव^([\[९१\]](#cite_note-91))ले तन्निषेधात् ।** "अहरहः कुर्वीत" **इति तु
संध्यावन्दनादिवन्नित्यतामात्रबोधकमिति ।**

 **मुख्यस्य करणाशक्तावाहात्रिः--**

"पुत्रो भ्राताऽथवा ऋत्विक्शिष्यश्वशुरमातुलाः ।  
पत्नी श्रोत्रिययाज्याश्च दृष्टास्तु बलिकर्मणि" **इति ।**

 **(^([\[९२\]](#cite_note-92))दृ^([\[९३\]](#cite_note-93))ष्टा इत्यत्र
प्रतिनिधित्वेनेति शेषः । बलिकर्मणीतिवचनाद्बलावेव प्रतिनिधिरिति मदनरत्ने
। बलिपदं वैश्वदेवोपलक्षणमिति पृथ्वीचन्द्रः ।** "न स्त्री जुहुयात्" **इति
निषेधाद्बलिमात्रं पत्नीकर्तृकं न होम इति सत्याषाढादिसूत्रानुसारिणाम्(णः)
। आश्वलायनानां तु पत्नीकर्तृको होमोऽप्यस्ति । औपासनहोमस्याऽऽश्वलायनेन
विहितत्वात् । ऋत्विक्साहचर्यात्साग्निकपरमित्याचारादर्शः । एते प्रतिनिधयः
प्रवासादिविषय इति चन्द्रिका ।**

 **वस्तुतस्तु सदा गृहेऽपि स्वयंकर्तृत्वविकल्पः ।** "स्वयं
त्वेवैतान्यावगृहे वस न्बलिं ह(लीन्ह)रेदपि वाऽन्यो ब्राह्मणः" **इति
गोभिलोक्तेः । अपि वाऽन्यो ब्राह्मण इति, अशक्तिकार्यव्यासक्तिविषये
द्रष्टव्यम् । अन्यो^([\[९४\]](#cite_note-94)) ब्राह्मण
इत्यत्रर्त्विक्त्वेन वृतः शिष्यादिर्वेति द्रष्टव्यम् । निरग्नेस्तु
स्वकर्तृकत्वमेवेत्याचारादर्शः । पुत्रादयोऽपि मुख्यानुज्ञयैव कुर्युः । )
पत्नीकर्तृको होमस्तु शाखान्तरविषयः । न स्त्री जुहुयादिति निषेधात् ।
एतेऽपि मुख्यानुज्ञयैव कुर्युः ।**

**तथा च कश्यपः--**

"पुत्रो भ्राताऽथवा शिष्यः कुर्याज्ज्येष्ठाभ्यनुज्ञया ।  
श्वशुरो मातुलो वाऽपि वैश्वदेवहुतिं सदा" **इति ॥**

 **(^([\[९५\]](#cite_note-95))वैश्वदेवहुतिर्वैश्वदेवहोमः ।
ऋत्विक्कर्तृकत्वे तु तस्याऽऽदौ वरणं कृत्वा तेनर्त्विजा वैश्वदेवः
कारणीयः** 'नावृता याजयेयुः' **इति निषेधात् । कर्मसमाप्तौ तस्मै हिरण्यं
गौर्वा दक्षिणा देया । वरणभरणाधीनं हि ऋत्विक्त्वमित्यृत्विगधिकरणे
मीमांसकोक्तेः । भरणं दक्षिणादानम् । असंभवे पूर्णपात्रं वा देयम् ।**
'पाकयज्ञेषु पूर्णपात्रं दक्षिणां दद्यात्' **इति च्छन्दोगसूत्रात् । )**

 **प्रवासविषये बौधायनः--**

"प्रवासं गच्छतो यस्य गृहे कर्ता न विद्यते ।  
पञ्चानां महतामेषां सह यज्ञैः स गच्छति" **इति ॥**

 **प्रवासं गच्छतो यस्य गृहे पञ्चानां^([\[९६\]](#cite_note-96)) महतां
यज्ञानां मध्य एषां बुद्धिस्थानां
देवयज्ञादिमनुष्ययज्ञा^([\[९७\]](#cite_note-97))न्तानां^([\[९८\]](#cite_note-98))
चतुर्णां कर्ता यदि विद्यते तदा मुख्यः कर्ता^([\[९९\]](#cite_note-99)),
यज्ञैर्देवयज्ञभूतयज्ञपितृयज्ञमनुष्ययज्ञैः सह न गच्छतीत्यर्थः । न च
यथाश्रुतं विद्यत इत्यनेन नञोऽन्वयं परित्यज्य किमर्थं गच्छतीत्यनेन
दूरस्थेनान्वयः क्रियत इति वाच्यम् । गृहे कर्त्रभावे यज्ञैः सह
गमनस्यार्थत एव सिद्धत्वेन विधिवैयर्थ्यात्तेः । (
^([\[१००\]](#cite_note-100))अथवा कर्तृशब्देन मुख्यः कर्ता ग्राह्यः ।
प्रवासं गच्छतो यस्य भ्रातुर्गृहे मुख्यः कर्ता न विद्यते तदा
देवयज्ञादिभिः सह गच्छति । प्रवासे पृथग्वैश्वदेवः कर्तव्य इत्यर्थः । )
पञ्चानां महतामेषामित्यत्रत्यैतच्छब्दस्य विभिन्नार्थकत्वकल्पनं तु
पञ्चानां महतां मध्ये ब्रह्मयज्ञस्यापि प्राप्तत्वेन तत्र चान्यकर्तृकताया
एवाभावेन पञ्चानामेषां महतां यज्ञानां गृहे कर्ता यदि विद्यते** **तदा
पञ्चभिर्यज्ञैः सह न
गच्छतीत्ये(^([\[१०१\]](#cite_note-101))तादृशो^([\[१०२\]](#cite_note-102))ऽर्थो
निष्पद्येत, स चासंगतो भवेदिति कृतमिति ज्ञेयम् । पूर्वव्याख्याने
यक्षसहितगमनाभावप्रयोजिका सत्ता तु भ्रात्रतिरिक्तस्य कर्तुर्द्रष्टव्या ।
वैश्वदेवः क्षयाहश्चेतिस्मृतिसमुच्चयवाक्यानुरोधात् । एतद्वाक्यं चेत्समूलं
तदै^([\[१०३\]](#cite_note-103))वैतन्नान्यदिति द्रष्टव्यम् ।**

 **बौधायनः--**

"प्रवासं कुरुते चैतद्यदन्नमुपप^([\[१०४\]](#cite_note-104))द्यते ।  
न चेदुत्पद्यतेऽन्नं तु अद्भिरेतान्समापयेत्" **इति ॥**)

## **अथाग्निनिर्णयः ।**

 **तत्रेदं धर्मसूत्रम्--**

"औपासने पचने वा षड्भिराद्यैः प्रतिमन्त्रं हस्तेनैता आहुतीर्जुहुयात्"
**इति ।**

 **अत्रोज्ज्वलाकृत्--यत्र पच्यते स पचनाग्निः । औपासनव्रतामौपासने
विधुरस्य पचन इति व्यवस्थितो विकल्पः । अन्ये तु तुल्यविकल्पं मन्यन्त
इत्याह । सर्वाधानिनोऽपि पचन एवैत्य^([\[१०५\]](#cite_note-105))ण्विलायाम्
। सर्वाधानिनो देवयज्ञो लुप्यत इति तु रामाण्डारः । सुदर्शनस्तु
वैश्वदेवार्थं धर्मशास्त्रोक्तविधिनाऽग्निरुपसमाधातव्य इत्याह ।**

 **यत्तु माधवीयेऽङ्गिराः--**

"शालाग्नौ तु पचेदन्नं लौकिके वाऽपि नित्यशः ।  
यस्मिन्नग्नौ पचेदन्नं तस्मिन्होमो विधीयते" **इति ॥**

**यच्च कर्मप्रदीपे--**

"प्रातर्होमं तु निर्वर्त्य समुद्धृत्य हुताशनात् (नम्?) ।  
शेषं महानसे कृत्वा तत्र पाकं समाचरेत् ॥  
पाकान्तेऽग्निं समाहृत्य गृह्याग्नौ तु पुनः क्षिपेत् ।  
ततोऽस्मिन्वैश्वदेवादि कर्म कुर्यादतन्द्रितः" ॥

 **इति तत्कात्यायनपरम् । (^([\[१०६\]](#cite_note-106))
^([\[१०७\]](#cite_note-107))अन्याग्निपक्वं नाश्नीयादिति
तद्गृह्याम्नातनिषेधात् । एवं च कातीयानां शालाग्नौ पाकस्तत्रैव होमः ।
अन्याग्निपक्वं नाश्नीया** **दिति निषेधोऽपि दर्शप्रकरणे पाठात्पर्वपर एव ।
अन्याग्निपदमपि तत्पुरुषरूपमन्यस्वामिकाग्निपाकनिषेधपरं, न तु कर्मधारयरूपं
शालाग्निभिन्नाग्निपक्वनिषेधपरम् । तेन न लौकिकाग्निपक्वाशने निषेध इति ।
)** "औपासने पचने वा षड्भिराद्यैः प्रतिमन्त्रं हस्तेनैता आहुतीर्जुहोति"
**इत्यस्मिन्सूत्र औपासनेन स^([\[१०८\]](#cite_note-108))ह पचनस्य
विकल्पकरणमेव ज्ञापकम्, औपासने पचन^([\[१०९\]](#cite_note-109))त्वधर्मो
नास्तीति । यद्यौपासने( ^([\[११०\]](#cite_note-110))ऽपि
पचन^([\[१११\]](#cite_note-111))त्वधर्म इष्टो भवेत्तदा पचन
इत्येवाविशेषाद्ब्रूयात् ।) ^([\[११२\]](#cite_note-112))
एतावतैवौपासनलौकिकरूपपचनयोः प्राप्तौ विकल्पो व्यर्थः स्यादत औपासने
पचनत्वं नास्तीत्येव सूत्रस्वरसात्सिद्धं भवति ।
पचनग्रहणात्केवललौकिकाग्निव्यावृत्तिः । एतच्च पाकाग्निसत्त्वे, तदभावे तु
लौकिकाग्नौ भवत्येव । सुदर्शनेन स्वीकृतस्य गृह्याग्निप्रतिनिधित्वस्येव
लौकिकाग्निप्रतिनिधित्वस्यापि स्वीकारे बाधकाभावात् । रामाण्डारमते तु
नैतत् । शाकपत्रतण्डुलफलहोमे तु विधानबलादेव लौकिकाग्निप्राप्तिर्न तु
प्रतिनिधित्वेनेति ।**

## **अथाऽऽरम्भकालः ।**

 **(^([\[११३\]](#cite_note-113))चन्द्रिकायां संवर्तः--**

"ततः पञ्च महायज्ञान्कुर्यादहरहर्द्विजः" **इति ।**

 **ततो विवाहानन्तरमित्यर्थः ।) स च विवाहात्पूर्वं दायविभागे जाते सति
चतुर्थीहोमानन्तरमेव नान्यथा । विवाहव्रतमध्ये तदारम्भस्यायुक्तत्वात् ।
^([\[११४\]](#cite_note-114))पाणिग्रहणादधि गृहमेधिनोर्व्रतमिति सूत्रे
पाणिर्गृह्यते यस्मिन्कर्मणि तत्पाणिग्रहणं चतुर्थीकर्मान्तो विवाह
इत्यर्थः । तदादि\[:\] पूर्वोऽवधिर्यस्यां क्रियायां सा तथा ।
क्रियाविशेषणत्वान्नपुंसक\[त्व\]म् । तत्प्रभृति
तदुपलक्षितकाल^([\[११५\]](#cite_note-115))मारभ्य तस्मादूर्ध्वं
गृहमेधिनोर्गृहस्थाश्रमवतोर्यन्नियतं कर्तव्यम् । जातावेकवचनम् । तदुच्यत
इति, उज्ज्वलाकृद्व्याख्यानाच्च ।**

 **केचित्तु गृहप्रवेशस्थालीपाकोत्तरमेव वैश्वदेवारम्भमिच्छन्ति । तन्न ।
उदा** **हृतसूत्रव्याख्यानविरोधात् । पार्वणौपासनहोमयोरस्तु--"अत ऊर्ध्वम्"
इति वचनाद्गृहप्रवेशस्थालीपाकोत्तरभावित्वम् ।**

 **शुभे दिने चन्द्राद्यानुकूल्येऽयमारम्भः कार्यः ।**

"प्रशस्तेऽहनि कर्तव्यं शुभं कर्म सदा बुधैः ।  
अनुकूले तथा चन्द्र इति गर्गादिभाषितम्"

 **इति ज्योतिर्निबन्धवाक्यात् ।**

 **तत्र प्रातरे^([\[११६\]](#cite_note-116))व प्रथमोपक्रमः, सूत्रकृता
रौद्रबल्यन्तं वैश्वदेवं विधायानन्तरं** "नक्तमेवोत्तमेन वैहायसः" **इति
विधानेन प्रातरुपक्रमस्यैव दर्शितत्वात् ।**

"ये भूताः प्रचरन्ति दिवानक्तं बलिमिच्छन्तः" **इतिमन्त्रे
प्रातःसायंवाचकयोर्दिवानक्तपदयोर्मध्ये पूर्वं
दिवाग्रहणा^([\[११७\]](#cite_note-117))त् ।**

"वैश्वदेवं द्विजः कुर्यात्सदा कालद्वयेऽपि च ।  
आरम्भो वैश्वदेवस्य दिवा चैव विधीयते" **इत्याश्वलायनस्मृतेश्च ।**

 **आश्वलायनसूत्रवृत्तिकृद्देवत्राताभ्यामपि--** "अथ सायं प्रातः सिद्धस्य
हविष्यस्य जुहुयात्" **इत्यस्मिन्सूत्रे दिवाचारिभ्य इति
^([\[११८\]](#cite_note-118))दिवा नक्तंचारिभ्य इति \[दिवा\]
नक्तमितिमन्त्रलिङ्गक्रमानुसारेण प्रातरुपक्रम एव साधितोऽस्ति ।
(^([\[११९\]](#cite_note-119))अत्र शूद्रस्याप्यधिकारो मन्त्रविशेषश्च**
"नमस्कारेण मन्त्रेण पञ्च यज्ञान्समाचरेत्" **इति शूद्रं प्रकृत्य
याज्ञवल्क्येनोक्तः । स्त्रीणां नास्त्यधिकारः** "न स्त्रीणां पृथग्यज्ञः"
**इति याज्ञवल्क्योक्तेः** "न स्त्री जुहुयान्नानुपेतः" **इति
धर्मसूत्राच्च । )**

## **अथ पाककर्तारः ।**

**तत्रेदं धर्मसूत्रम्--**

"आर्याः प्रयता वैश्वदेवेऽन्न स स्कर्तारः स्युर्भाषां कासं
क्षवयुमित्यभिमुखोऽन्नं वर्जयेत्केशानङ्गवासश्चाऽऽलभ्याप
उपस्पृशेदार्याधिष्ठिता वा शूद्राः स स्कर्तारः स्युस्तेषा स
एवाऽऽचमनकल्पोऽधिकमहरहः केशश्मश्रुलोमनखवापनमुदकोपस्पर्शनं च सह वाससाऽपि
वाऽष्टमीष्वेव पर्वसु वा वपेरन्" **इति ।**

 **आर्यास्त्रैवर्णिकाः । प्रयताः शुद्धाः । अन्नं भक्ष्यं भोज्यं पेयादिकं
संस्कुर्युः । न स्वयं नापि स्त्रियः । भाषा शब्दोच्चारणम्, कासः कण्ठे
घुरुघुराशब्दः, क्षवथुः क्षुतमित्यन्नाभिमुखो न कुर्यात् । संस्कर्तारः
स्युरितिबहुवचनोपक्रमाद** **त्रैकवचनं प्रत्येककर्त्रभिप्रायेण ।
केशादीनात्मीयानन्यदीयान्वाऽऽलभ्य स्पृष्ट्वाऽप उपस्पृशेत् । नेदं स्नानं
किं तर्हि स्पर्शनम् । केशालम्भे पूर्वमप्युपस्पर्शनं विहितम् । इदं तु
वचनं तत्रोक्तं वैकल्पिकं सकृदाद्युपस्पर्शनं मा भूदिति ।
आर्यास्त्रैवर्णिकास्तैरधिष्ठिताः शूद्रा वा संस्कर्तारः स्युः
प्रकृतत्वादन्नस्येति गम्यते । तेषां शूद्राणामन्नसंस्कारेऽधिकृतानां स
एवाऽऽचमनकल्पो वेदितव्यः । यस्यान्नं पचति, यदि ब्राह्मणस्य
हृदयंगमाभिरद्भिः । यदि क्षत्रियस्य कण्ठगताभिरद्भिः, यदि वैश्यस्य
तालुगताभिरद्भिः । इन्द्रियोपस्पर्शनं च भवति । शूद्राः पचन्तः प्रत्यहं
केशादि वपेयुः । इदमेषामधिकमार्येभ्यः सहैव वाससा स्नानं कर्तव्यम् ।
आर्याणां तु परिहितं वासो निधाय कौपीनाच्छादनमात्रेणापि स्नानं भवति ।
शूद्राणामपि पाकादन्यत्र । अपि वाऽष्टमीष्येव वपेरन्केशादीन्पर्वस्वेव वा
प्रत्यहं वा वपेरन् । अन्तर्भावितण्यर्थाद्वापयेदित्यर्थ इति
व्याख्यातमुज्ज्वलाकृता । आर्याभावे स्वयं स्त्रिया चाऽपि पाकः कार्यः ।**

 **तदुक्तं स्मृतिसारे--**

"आर्याः स्युः पाककर्तारः स्वयं पत्न्यथ वा पचेत्" **इति ।**

 **(^([\[१२०\]](#cite_note-120)) स्वयंपाकशब्दस्य पारिभाषिकत्वं
स्मृतिरत्नाकरे--**

"स्वहस्तेन स्वयंपाकः पत्न्या वा पच्यते यदि ।  
पुत्रेण पच्यते वाऽपि स्वयंपाकः प्रकीर्तितः ॥  
परपाकनिवृत्तोऽपि गुरुश्वशुरमातुलाः ।  
पितृव्यः श्रोत्रियो भ्राता एषामन्नं न हि त्यजेत् ॥  
उपाध्यायस्यर्त्विजश्च आचार्यस्य गुरोस्तथा ।  
शिष्यस्य चैव यच्चान्नमपरान्नं प्रकीर्तितम्" **इति ॥**

 **नापि स्त्रिय इतीयमुज्ज्वलाकृदुक्तिस्त्वार्यसंभवे ज्ञेया । अन्यथा
रेखालेखनसूत्रे पाके तु स्त्रिया न भवतीतिपूर्वोक्तविरोधपरिहारो न स्यात्
)।**

 **अयं च शूद्रकर्तृकः पाको युगान्तरविष^([\[१२१\]](#cite_note-121))यो
द्रष्टव्यः ।**

"ब्राह्मणादिषु शूद्रस्य पचनादिक्रियाऽपि च" ।

 **इति कलिवर्ज्यपाठात् ।**  **भग्न्यायतनं स्मृतिसंग्रहे--**

"वैश्वदेवं प्रकुर्वीत कुण्डे वा स्थण्डिलेऽपि वा ।  
अरत्निमात्रं तत्कार्यं विंशत्यङ्गुलमेव वा ॥  
प्रादेशमात्रमथवा चतुरश्रं समन्ततः" **इति ॥**

**स्मृतिसारे--**

"वैश्वदेवे प्रकुर्वीत कुण्डमष्टादशाङ्गुलम् ।  
मेखलात्रयसंयुक्तं द्विमेखलमथापि वा ॥  
स्यादेकमेखलं वाऽपि चतुरश्रं समन्ततः ।  
अपि ताम्रमयं प्रोक्तं कुण्डमत्र मनीषिभिः"
**इति^([\[१२२\]](#cite_note-122)) ॥**

 **तत्रैव--**

"न चुल्ल्यां नाऽऽयसे पात्रे न भूमौ न च खर्परे ।  
वैश्वदेवं प्रकुर्वीत कुण्डे वा स्थण्डिलेऽपि वा" **इति ॥**

 **अपि वेत्यनन्तरं^([\[१२३\]](#cite_note-123)) कुर्यादिति शेषः ।
कुर्यात्स्थण्डिलकुण्डयोरित्यपि पाठः कुत्रचित् । चुल्ल्यामायसे पात्रे
भूमौ खर्परे वा न वैश्वदेवं प्रकुर्वीत किंतु कुण्डे वा स्थण्डिले वा
कुर्यादित्यर्थः । अत्र
चुल्ल्यायसपात्रखर्परनिषेधात्कुण्डस्थण्डिलासंभवेऽपक्वमृन्मयपात्रकुण्डाकृतिरहितताम्रादिपात्रपक्वमृन्मयपात्राणामभ्यनुज्ञा
गम्यते ।**

"( ^([\[१२४\]](#cite_note-124))वैश्वदेवं प्रकुर्वीत स्वशाखाविहितं ततः
।  
संस्कृतान्नैश्च विविधैर्हविष्यव्यञ्जनान्वितैः ॥  
तैरेवाम्नैर्बलिं दद्याच्छेषमाप्लाव्य वारिणा ।  
कृतापसव्यः स्वधया सर्वं दक्षिणतो हरेत्"

 **इति व्यासोक्तेश्च । संस्कृतानि पक्वानि । चस्त्वर्थे ।
हविष्यव्यञ्जनान्वितः । हविष्यरूपाणि व्यञ्जनानि तैरित्यर्थः । वैश्वदेवं
प्रकुर्वीतेत्यनेन होमात्मकं कर्मोच्यते । तैरेवान्नैर्बलिं दद्यादिति
पृथुमुपादानात् । हविष्यव्यञ्जनान्वितैरित्युभयत्रान्वेति । तेन
हविष्यरूप^([\[१२५\]](#cite_note-125))पत्राद्यन्वितेनान्नेन होमः सिध्यति
। यत्तु बलावेव सूपसंसर्जनविधानं तदहविष्यव्यञ्जनाभिप्रायम् । तस्यापि
हविष्यत्वे होमो^([\[१२६\]](#cite_note-126)) भवति तेनेति द्रष्टव्यम् ।
अथवा बलावेव सूपसंसर्जनविधानान्नैव होमे हविष्यस्यापि सूपस्य संसर्ग इति
द्रष्टव्यम् । सूपग्रहणं पत्रशाखा(का)द्युपलक्षणम् । बौधायनेन तेषामपि
संसर्गविधानात् । पत्रादीनामपि हविष्यत्वे तेषामपि होमे** **विनियोगो
बलावेव विनियोगो वेति विकल्पः सूपन्यायेन पत्रादिष्वपि द्रष्टव्यः । अत
एवाऽऽश्वलायनेन मुख्यव्यञ्जनसाधारण्येन सिद्धशब्दः प्रयुक्तः । अत एव
मुख्यान्नाभावे हविष्यरूपव्यञ्जनहोमः स्मृत्युक्तः संगच्छते । यदि
हविष्यरूपव्यञ्जनस^([\[१२७\]](#cite_note-127))त्त्वे तस्य होमो न
स्यात्स्मृत्युक्तः । मुख्यान्नाभावे केवलहविष्यरूपव्यञ्जनहोमो विप्लवेन ।
हविष्यव्यञ्जनान्वितैरिति विशेषणं सपत्नीकत्वविशेषणवत्सद्भावाभिप्रायं
ज्ञेयम् । तेन हविष्यव्यञ्जनान्वितताया न नियमः । यदि तु
पत्रशाकादेर्व्यञ्जनस्यैव लाभो न त्वन्नस्य तत्र नागृहीतविशेषणन्यायेन
स्मृतिभिश्च विशेष्यस्यालाभवशेन बाधेऽपि विशेषणीभूतकेवलव्यञ्जनेनैव होमः ।
एवमेकादश्यादावपि द्रष्टव्यम् ।)**

 **यत्तु वैश्वदेवं प्रकृत्य--**

"उपरिष्टात्स्थिते पात्रे क्रिया चुल्ल्यामपि स्मृता" ।

 **इति संग्रहनाम्ना पठन्ति केचिद्वचनं तन्निर्मूलमापद्विषयं वा बोध्यम् ।
वैश्वदेवः शृतान्नेन हविष्येणैव कार्यः ।**

"अथ सायंप्रातः सिद्धस्य हविष्यस्य जुहुयात्"

 **^([\[१२८\]](#cite_note-128)) इत्याश्वलायनोक्तेः।
(^([\[१२९\]](#cite_note-129)) आश्वलायनसूत्रे सिद्धशब्दः पक्वतापरः । तेन
दध्यादिव्यावृत्तिः । व्यासवचने** 'हविष्यव्यञ्जनान्वितैः । **इत्यनेन
सामुद्रसैन्धवलवणान्वितेन होमः प्राप्नोति ।** न क्षारलवणहोमो विद्यते तथा
वरान्नसंसृष्टस्य' **इति सत्याषाढापस्तम्बोक्ती अपि निरपेक्षलवणनिषेधेन
यद्यपि व्याख्यातुं शक्येते तथाऽपि--**

"जुहुयात्सर्पिषाऽभ्यक्तं तैलक्षारविवर्जितम् ।  
दध्यक्तं पयसाऽभ्यक्तं तदभावेऽम्भसाऽपि वा"

 **इति व्यासोक्तो लवणसंसृष्टस्यापि निषेधः प्राप्नोत्येव ।**

"जुहुयाद्व्यञ्जनक्षारवर्जमन्नं हुताशने"

 **इति तु केवलव्यञ्जनपरमिति केचित् । तन्न । व्यञ्जनशब्दस्य
क्षारपदसाहचर्यादहविष्यव्यञ्जनपरतासंभवेन केवलव्यञ्जनपरत्वोपवर्णनस्य
स्मृत्यसिद्धस्यानुचितत्वात् । अथवा मुख्यान्नसत्त्वे
केवलव्यञ्जनहोमनिषेधपरमिदं वचनं द्रष्टव्यम् ।**

**हविष्याणि स्मृतौ--**

"हैमन्तिकं सितास्विन्नं धान्यं मुद्गा यवास्तिलाः ।  
कलायकङ्गुनीवारा वास्तूकं हिलमोचिका ॥  
षष्टिकाः कालशाकं च मूलकं केमुकेतरत् ।  
कन्दः सैन्धवसामुद्रे गव्ये च दधिसर्पिषी ॥  
पयोऽनुद्धृतसारं च पनसाम्रौ हरीतकी ।  
पिप्पली जीरकं चैव नागरं चैव तिन्त्रिणी ॥  
कदली लवली धात्री फलान्यगुडमैक्षवम् ।  
अतैलपक्वं मुनयो हविष्याणि प्रचक्षते" **इति ॥**

 'हैमन्तिकमित्यनेन वार्षिकव्यावृत्तिः । सितमित्यनेन श्यामव्यावृत्तिः ।
अस्विन्नमित्यनेन स्विन्नव्यावृत्तिः,' **इत्याचाररत्ने ।** 'सितास्विन्नं
गौडेषु प्रसिद्धो धान्यविशेषः । स च हेमन्तोत्पन्न एव हविष्यः' **इति
स्मृतिकौस्तुभे ।** 'हैमन्तिकं धान्यं कलमास्तदपि सितं श्वेतमस्विन्नं
हविष्यम्' **इति व्रतार्के ।** 'अहविष्यमपि सितास्विन्नं सद्धविष्यं भवति'
**इति भोजनकुतूहले । धान्यं व्रीहयः । कलायाः सतीनापरपर्यायाः, मठर, इति
प्रसिद्धाः । कुलित्था इति केचित् । कङ्गुः** 'काङ्ग' **इति भाषया
प्रसिद्धः । नीवारा देवधान्यम् । वास्तूकम्,** 'चाकवत' इति प्रसिद्धः
पत्रशाकः । हिलमोचिका गौडेषु 'हिलासा' इति प्रसिद्ध: पत्रशाकः । षष्टिकाः
षष्टिदिनैर्यदुत्पद्यते धान्यं तत् । ^([\[१३०\]](#cite_note-130))कालशाकः
(^([\[१३१\]](#cite_note-131))पर्वतदेशे प्रसिद्धः शाकः ।) केमुकं गौडेषु
'केम्बु' इति प्रसिद्धम् । मूलकं \[प्रसिद्धम्\] । कन्दः सूरणः । नागरं
शुण्ठी । नागरङ्गं च तिन्तिणीत्ययमपि पाठः । अस्मिन्पाठे नागरङ्गशब्देन
नारिङ्गं ज्ञेयम् । तिन्तिणी चिञ्चा । लवली 'राय आवळी' इति महाराष्ट्रे
प्रसिद्धा । 'हरफारेवडी' इति मध्यदेशे प्रसिद्धा । अतैलपक्वमित्युक्तानां
हविष्याणां विशेषणम् । हविष्यमपि तैलपक्वं चेदहविष्यं भवतीत्यर्थः ।)
 **सूत्रकृताऽपि शृतान्नेन होम उक्तो धर्मसूत्रे--**

"गृहमेधिनो यदशनीयस्य होमा वलयश्च" **इति ।**

 **गृहमेधिनो यदशनीयं पक्वमपक्वं वोपस्थितं तस्यैकदेशेन होमा वलयश्च
वक्ष्यमाणाः कर्तव्याः, स्वर्गः पुष्टिश्च तेषां फलमिति
व्याख्यातमुज्ज्वलाकृता । पक्वमग्निसंयोगाज्जातपाकमोदनादि ।
एतद्भिन्नमपक्वं फलादीति द्रष्टव्यम् । तच्च शृता\[शृता\]न्नं हविष्यमेव
होमसाधनमित्यपि दर्शितं सूत्रकृता निषेधमुखेन** 'न क्षारलवणहोमो विद्यते
तथाऽयज्ञसंसृष्टस्य' **इति ।**

 **यद्युपवासवशेन^([\[१३२\]](#cite_note-132)) शाकपत्रमूलफलाहारस्तदा तेनैव
वैश्वदेवः कार्यः--**

"शाकं वा यदि वा पत्रं मूलं वा यदि वा फलम् ।  
संकल्पयेद्यदाहारस्तेनैव जुहुयादपि" **इति गृह्यपरिशिष्टात् ॥**

**विश्वप्रकाशे--**

"अन्नेन तण्डुलैर्वाऽपि फलेनाद्भिरथापि वा ।  
वैश्वदेवं प्रकुर्वीत जपेन्मन्त्रानथापि वा" **इति ॥**

 **मन्त्रान्वैश्वदेवमन्त्रान् । (^([\[१३३\]](#cite_note-133)) अत्रैवं
व्यवस्था । शाकाद्याहारे शाकादिभिः । भोजनेऽन्नेन शृतेन । भर्जितान्नभक्षणे
तण्डुलैरपक्वैरेव । सर्वथाऽशनाकरणेऽद्भिः । अतिसंकटेन जलस्याप्यभावे
वैश्वदेवमन्त्रजप इति । उदकेन वैश्वदेवक्रियायामुदक एव कार्यो नाग्नौ ।**

"अन्नेन तण्डुलैर्वाऽग्नौ जलेनाप्स्वपि वा चरेत् ।  
वैश्वदेवं फलेर्वाऽपि मन्त्रा जप्या असंभवे" **इतिसंग्रहवचनात् ॥**

 "अद्भिरञ्जलिना जले" **इतिवक्ष्यमाणचतुर्विंशतिमताच्च ।
पक्वान्नप्रतिग्रहेऽपि तेनैव वैश्वदेवस्तस्य पाकप्रयोजकत्वात् ।
शूद्रलब्धेन वैश्वदेवादि न कार्यम् ।**

"आमं शूद्रस्य यत्किंचिच्छ्राद्धिकं प्रतिगृह्य च ।  
तत्सर्वं भोजनायालं नित्ये नैमित्तिके न च" **इतिषट्त्रिंशन्मतात् ॥)**

 **स्मृत्यन्तरे हविष्याण्युक्तानि--**

"गोधूमा व्रीहयश्चैव तिला मुद्गा यवास्तथा ।  
हविष्या इति विज्ञेया वैश्वदेवादिकर्मसु" **इति ॥**

 **एवमन्यान्यपि स्मृतिभ्यो ज्ञेयानि ।
अ^([\[१३४\]](#cite_note-134))हविष्याणि स्मृत्यन्तरे--**

"कोद्रवं चणकं माषं मसूरं च कुलित्थकम् ।  
क्षारं च लवणं सर्वं वैश्वदेवे विवर्जयेत्" **इति ॥**

 (^([\[१३५\]](#cite_note-135)) "कन्दः सैन्धवसामुद्रे" **इत्यनेन
सैन्धवसामुद्रयोर्हविष्यत्वेन प्राप्तिर्यद्यपि तथाऽपि** 'न क्षारलवणहोमो
विद्यते' **इति धर्मसूत्रे** 'क्षारं च लवणं सर्वं वैश्वदेवे विवर्जयेत्'
**इति स्मृत्यन्तरे च तयोर्निषेधान्निवृत्तिरेव । अत एव सर्वग्रहणं
स्मृत्यन्तरे कृतमिति द्रष्टव्यम् । )
एवमन्यान्य^([\[१३६\]](#cite_note-136))प्यहविष्याणि
स्मृतिभ्योऽवगन्तव्यानि । विस्तरभयान्नोच्यते(न्ते)।
(^([\[१३७\]](#cite_note-137)) निषिद्धं वर्जयित्वा हविष्याभावे यावनालादयो
ग्राह्याः ।** 'यदन्नः पुरुषो लोके तदन्नास्तस्य देवताः' **इतिवचनात् ।
इत्याचारप्रदीपे । ) अहविष्यद्रव्येण तत्संसृष्टेन वा होमो न कार्यः, किंतु
तूष्णीं भस्माग्न्यायतनादुत्तरतोऽपोह्य
त^([\[१३८\]](#cite_note-138))स्मिन्होतव्यम् । तदुक्तं धर्मसूत्रे--**

"न क्षारलवणहोमो विद्यते तथाऽयज्ञसंसृष्टस्याहविष्यस्य होम उदीचीनं
भस्मापोह्य तस्मिञ्जहुयात्तद्भुतमहृतं चाग्नौ भवति" **इति ।**

 **यद्भक्ष्यमाणं पश्यतो लालोत्पद्यते तत्क्षारं गुडादि । लवणं प्रसिद्धम्
। तत्संसृष्टं न होतव्यम् । तथा--अयज्ञं कुलित्थमाषाद्यन्नं
तत्संसृष्टस्यान्नस्य होमो न विद्यते । वरान्नमित्यापस्तम्बः । अथ
यस्यैवंविधमेव भोजनमुपस्थितं तस्य कथं भोजनं तत्राऽऽह--अहविष्यस्य होम
उदीचीनमित्यादि । औषासात्पचनाद्वाऽग्नेरुदीचीनं भस्मापोह्योष्णं
तस्मिन्भस्मनि जुहुयाद्वैश्वदेवहोममन्त्रमिति व्याख्यातमुज्ज्वलाकृता । (
^([\[१३९\]](#cite_note-139)) एकामाहुतिं तूष्णीं जुहुयादित्यन्ये
निबन्धकाराः ।) उष्णं भस्मेत्यस्याङ्गारमिश्रितमुष्णं भस्मेत्यर्थः ।**

**तथा च बौधायनः--**

"अङ्गारान्भस्ममिश्रांस्तु उद्धृत्योत्तरतोऽनलात् ।  
जुहुयाद्वैश्वदेवं तु यदि क्षारादिमिश्रितम्" **इति ॥**

 **(^([\[१४०\]](#cite_note-140))यत्तु--** 'हविष्याणामभावे तु
क्षारादिभिरपीष्यते' **इत्याचारप्रदीपे स्मृत्यन्तरवचनं तदपि
शब्दस्वरसात्क्षारादिभिरपीष्यते किमु वक्तव्यं कन्दमूलादिभिरित्यन्नाभावे
मूलादिहोमकर्तव्यताबोधकम् । उदीचीनमुष्णं भस्मापोह्येत्येतेन विधिना
क्षारादिभिरपि होमः कर्तव्यः । तेनैव वैश्वदेवसिद्धिरित्येवंपरं वा ।)**
 **क्षार^([\[१४१\]](#cite_note-141))गण उक्तः संग्रहे--**

"तिलमुद्गादृते शैब्यं सस्ये गोधूमकोद्रवौ ।  
शू(शु)क्तं च देवधान्यं चेत्येष क्षार^([\[१४२\]](#cite_note-142))गणः
स्मृतः" **इति ॥**

 **यद्भक्ष्यमाणं पश्यतो लालोत्पद्यते तत्क्षारं गुडादीत्युज्ज्वलाकृत् ।
अयं च क्षारहोमनिषे^([\[१४३\]](#cite_note-143))धो गोधूमव्यतिरिक्तपरः ।
गोधूमा ब्रीहयश्चेति पूर्वोदाहृतस्मृत्यन्तरवाक्ये तेषां वैश्वदेवे
होमसाधनत्वेन ग्रहणात् । शू(शु)क्तं पर्युषितम् ।**

**(^([\[१४४\]](#cite_note-144))अग्निपुरा^([\[१४५\]](#cite_note-145))णेऽपि--**

"तिलमुद्गादृते शैव्यं सस्ये गोधूमकोद्रवौ ।  
चीनकं देवधान्यं च शमीधान्यं तथै^([\[१४६\]](#cite_note-146))क्षव\[म्\]
।  
स्विन्नधान्यं तथोखर्यं मूलं क्षारगणः स्मृतः ।  
जुहुयाद्व्यञ्जनक्षारवर्जमन्नं हुताशने" **इति ॥**

 **चीनकाः कलायाः । उखर्यमुखरभूमिभवं मूलम् ।**

 **वैश्वदेवे निषिद्धद्रव्याण्युक्तानि काशीखण्डे--**

"निष्पावान्कोद्रवान्माषान्कलायांश्चणकांस्त्यजेत् ।  
तैलपक्वं च पक्वान्नं सर्वं लवणयुक्त्यजेत् ॥  
आढकीश्च मसूराश्च वर्तुलान्वरटांस्तथा  
भुक्तशेषं पर्युषितं वैश्वदेवे विवर्जयेत्" **इति ॥**

 **निष्पावा वल्लाः । कलाया: 'मठर' इति प्रसिद्धाः । आढक्यस्तुवर्यः । वरटा
धान्यविशेषः )। हविष्याहविष्यसत्त्वे तु--एकद्रव्यकृतेन
वैश्वदेवेनेतरहविष्यान्नसंस्कारसिद्धिवदहविष्यान्नस्यापि
संस्कारसिद्धेर्नैतत् । किं तु सर्वमप्यन्नमहविष्यं तदेति द्रष्टव्यम् ।
(^([\[१४७\]](#cite_note-147)) एतेन फलादिना वैश्वदेवं
कृत्वाऽन्न^([\[१४८\]](#cite_note-148))मसंस्कृतमेव तद्भोज्यमिति,
गृहमेधिनो यदशनीयस्य होमा बलयश्चेत्यापस्तम्बेनोक्तेस्तेनैव कार्य इति
मतद्वयं निरस्तं द्रष्टव्यम् ।) अत एव प्रकरणं परित्यज्य पृथगुक्तं
सूत्रकृता । अत्र व्रतविशेष उक्तो धर्मसूत्रे--**

"तेषामुपयो^([\[१४९\]](#cite_note-149))गे द्वादशाहं ब्रह्मचर्यमधःशय्या
क्षारलवणमधुमांसवर्जनं चोत्तमस्यैकरात्रमुपवासः" **इति ।**

 **तेषां होमानां बलीनां च ये मन्त्रास्तेषामुपयोगे नियमपूर्वके ग्रहणे
द्वादशाहं** **ब्रह्मचर्यं मैथुनवर्जनमधःशय्या स्थण्डिलशायित्वं
क्षारलवणादिवर्जनं च भवति । उपयोक्तुरेव व्रतम् । अन्ये तु पत्न्या
अपीच्छन्ति, उपयोगः प्रथमप्रयोगस्तत्र च पत्न्या अपि सहाधिकार इति वदन्तः ।
उत्तमस्योत्तमेन वैहायसमिति वक्ष्यमाणस्य ये भूताः
प्रचरन्तीत्यस्यैकरात्रमुपवासः कर्तव्य इति व्याख्यातमुज्ज्वलाकृता ।
नियमपूर्वकं ग्रहणं गुरोः सकाशाद्विद्याग्रहणं तदर्थमित्यर्थः ।**

 **तथा च बौधायनः--**

"तेषां ग्रहणे द्वादशरात्रं ब्रह्मचर्यमधःशय्या क्षारलवणमधुमांसवर्जनं
त्रयोदशेऽहन्युत्तमस्यैकाहमुपवासः" **इति ।**

 **उज्ज्वलाकृन्मते त्वध्ययनाङ्गता । अन्येषां मते कर्माङ्गतेति मतद्वयं
ज्ञेयम् । नियमं विनाऽधीतवैश्वदेवमन्त्रस्य वैश्वदेवानुष्ठानकाले
वैश्वदेवमन्त्राध्ययनाङ्गभूतव्रतानाचरणनिमित्तप्रायश्चित्तानुष्ठानपूर्वकं
वैश्वदेवा^([\[१५०\]](#cite_note-150))रम्भः ।**

**प्रायश्चित्तं तु--**

"प्रत्येकं कृच्छ्रमेकैकं चरित्वाऽऽज्याहुतीः शतम् ।  
हुत्वा चैव तु गायत्र्या स्नायादित्याह शौनकः"

 **इति स्मृत्युक्तं वेदव्रतलोपप्रायश्चित्तमेवात्र
स^([\[१५१\]](#cite_note-151))मानन्यायात् । स्नानपदं तु
तत्तन्मन्त्रसाध्यकर्मोपलक्षणमिति । एवं चाग्नये
स्वाहेत्यादिमन्त्राध्ययनार्थं व्रतमेकं ये भूता
इतिमन्त्राध्ययनार्थमपरमिति व्रतद्वयलोपनिमित्तं प्राजापत्यद्वयं
गायत्र्याऽऽज्येन शतद्वयहोमश्चेति प्रायश्चित्तं चरित्वा दायविभागे जाते
सति प्रशस्तेऽहनि वैश्वदेवं समारभेत्\[त\]।**

 **व्रतस्य कर्माङ्गत्वपक्षेऽधीतमन्त्रोऽपि वैश्वदेवारम्भकाले व्रतद्वयं
कुर्यादेवेति ।**

**धर्मसूत्रे--**"सिद्धेऽन्ने तिष्ठन्भूतमिति स्वामिने
प्रब्रूयात्तत्सुभूतमिति प्रतिवचनः" **इति ।**

 **सिद्धे पक्वेऽन्ने तिष्ठन्पाचको भूतमिति प्रब्रूयात् । कस्मै यस्य
तदन्नं तस्मै स्वामिने । भूतमिति निष्पन्नमित्यर्थः ।
तत्सुभूतमित्यादि\[:\] प्रतिवचनो मन्त्रः । तदन्नं सुभूतं सुष्ठु
निष्पन्नमिति व्याख्यातमुज्ज्वलाकृता ।
तत्सुभूतमित्यादिपदोपादानात्तत्सुभूतं विराडन्नमित्येतस्य मन्त्रस्य
प्रतीकग्रहणमेतदिति केचित् । स्वयंकर्तृके पाके प्रश्नप्रतिवचनयोर्लोपः ।**

 **(^([\[१५२\]](#cite_note-152))पत्न्याः पाककरणोत्तरं
भूतप्रतिवचनात्पूर्वं रजोदोषे विशेषश्छन्दोगपरिशिष्टे--**

"भूतप्रवाचने पत्नी सद्यः संनिहिता भवेत् ।  
रजोरा(रो)गादिना तत्र कथं कुर्वन्ति याज्ञिकाः ॥

महानसेऽन्नमाकुर्यात्सवर्णा(?) तत्र वाचयेत् ।  
प्रणवाद्यपि वा कुर्यात्कात्यायनवचो यथा" **इति ॥**

 **आकुर्यात्स्थापयीतेत्यर्थः । प्रणवाद्यपि वा कुर्यात् । प्रणवं
प्रतिवचनसिद्ध्यर्थं पठेत् । आदिशब्देन व्याहृत्यादि ।)**

 **हौ(हो)म्पद्रव्यस्याधिश्रयणादिकमुक्तं धर्मसूत्रे--**

"परोक्षमन्त्र स स्कृतमग्नावधिश्रित्या^([\[१५३\]](#cite_note-153))द्भिः
प्रोक्षेत्तद्देवपवित्रमित्याचक्षते" **इति ।**

 **यदि शूद्राः परोक्षमन्नं संस्कुर्युः, तदा तत्परोक्षमन्नं संस्कृतमाहृतं
स्वयमग्नावधिश्रयेत् । अधिश्रित्याद्भिः प्रोक्षेत् । प्रोक्षितमन्नं
देवपवित्रमित्याचक्षते । देवानामपि तत्पवित्रं किं पुनर्मनुष्याणामिति
व्याख्यातमुज्ज्वलाकृता । शृतमन्नमग्नौ स्वयमधिश्रयेत् ।
अधिश्रय^([\[१५४\]](#cite_note-154))णं पुनरग्नेरुपरि
स्थापनमात्रमन्नसहितस्य पात्रस्य । अधिश्रित्येत्येतदनन्तरं
संस्कृतमित्येतत्पदमनुषज्यते । अग्नावधिश्रित्य संस्कृतं
तत्प्रोक्षेदित्यन्वयः । संस्कृतमित्यत्राभिघारेणेति शेषः ।**

**तथा च कात्यायनः--**

"उद्धृत्य हविरासिच्य हविष्येण घृतादिना ।  
स्वशाखाविधिना हुत्वा तच्छेषेण बलिं हरेत्" **इति ।**

 **हविष्येण घृतादिना घृताद्यन्यतमद्रव्येणोद्धृतं हविरासिच्याभिघार्य तेन
हविषा जुहुयादित्यर्थः । आदिशब्दग्राह्यद्रव्याण्याह व्यासः--**

"जुहुयात्सर्पिषाऽभ्यक्तं तैलक्षारविवर्जितम् ।  
दध्यक्तं पयसाऽभ्यक्तं तदभावेऽम्भसाऽपि वा" **इति ॥**

 **(^([\[१५५\]](#cite_note-155))यस्तु--**

"जुहुयात्सर्पिषाऽभ्यक्तं गव्येन पयसाऽपि वा ।  
क्रीतेन गोविकारेण तिलतैलेन वा पुनः ॥  
संप्रोक्ष्य पयसा वाऽपि नानक्तं जुहुयादपि ।  
अस्नेहा यवगोधूमशालयो हवनीयकाः" ॥

 **इति बृहत्पराशरोक्तस्तैलविधिः स आज्यप्रतिनिधित्वेन तैलोपादानपरः । तच्च
तिलतैलमेव । तेन सर्पिरभावे तिलतैलमात्रस्य ग्राह्यता नान्यस्येति
द्रष्टव्यम् ।) अयं च देवपवित्रसंस्कारो यदि शूद्रा इत्युक्त्या
शूद्रकर्तृकपाकपक्ष एवेत्युज्ज्वलाकृन्मतं गम्यते ।
परोक्षसंस्कृतत्वेनाग्नावन्नत्रयमधिश्रित्येति
त्रिवृदन्नहोमे^([\[१५६\]](#cite_note-156)) केवलं
परोक्षसंस्कृतत्व^([\[१५७\]](#cite_note-157))स्यैव
देवपवित्रसंस्कारहेतुत्वदर्शनादशूद्रपक्वेऽ** **प्यन्नेऽयं संस्कारो भवतीति
मातृदत्तमतं गम्यते । तत्र युक्तं ग्राह्यम् ।
(^([\[१५८\]](#cite_note-158))परोक्षमित्यत्र स्वस्येति शेषः । स्वस्य
परोक्षमप्रत्यक्षं संस्कृतम् । अन्यैः संस्कृतमिति यावत् । तथा च
स्वव्यतिरिक्तैः संस्कृतमन्नमग्नावधिश्रित्येत्यर्थो निष्पन्नो भवति ।
स्वयमेव संस्कृतं चेत्तदा नायं संस्कार इत्यर्थत एव सिद्धम् । न च स्वस्य
पश्यत एव यदि पाककर्त्रा संस्कृतं तदा नायं संस्कारः कर्तव्यो भवेत्,
संस्कारस्य तदा प्रत्यक्षत्वादिति वाच्यम् । इष्टापत्तेरिति
मातृदत्तमतानुगुणोऽर्थः । यदि शूद्राः परोक्षमन्नं
संस्कुर्युरित्युज्ज्वलाकृद्ग्रन्थस्वरसतस्तु शूद्रकर्तृकपाको
देवपवित्रसंस्कारे न केवलं निमित्तं किं तु शूद्रकर्तृकपाकेऽपि यदि तेन
पाककर्त्रा शुद्रेणापश्यता पाचितं चेत्तदैव पवित्रसंस्कारो नान्यथा । स
चापश्यता पाचितस्यान्नस्यैवेति विशेषोऽवगम्यते । पाकेऽपश्यत्तायां
हेतुर्व्यग्रचित्तत्वादिर्ज्ञेयः । यदि शूद्रा इत्यनन्तरं स्वस्येति पदं
यदि योज्यते तदाऽयमर्थो भवति । यदि शूद्राः स्वस्याप्रत्यक्षमन्नं
संस्कुर्युस्तदाऽयं संस्कार इति । एवं च स्वस्य प्रत्यक्षं शूद्रैः कृतेऽपि
पाके नायं संस्कार इत्यर्थात्सिध्यति । उज्ज्वलाकृन्मते यथा
पाककर्त्राऽपश्यता पाककरणेऽयं देवपवित्रसंस्कारस्तथा परोक्षमित्यत्र
स्वस्येत्यस्यान्वयवत्स्वेनेत्यस्याप्यन्वयसंभवात्स्वकर्तृके पाकेऽपि
स्वेनापश्यता पाचितान्नस्यैव संस्कारो न सामान्यतः सर्वस्यान्नस्येति ।
एवमार्यकर्तृकेऽपि पाके । अपश्यत्कर्तृक इति यद्युच्यते तदा तु
स्वकर्तृकेऽपि पाक एतादृशेऽपि विषये देवपवित्रसंस्कार इति
परोक्षमित्येतत्क्रियायामेवान्वेति न त्वन्ने तस्य प्रत्यक्षत्वेन
तत्रान्वयासंभवात् । अत एव मातृदत्तेन
परोक्षसंस्कृतत्वेनाग्नावन्नवयमधिश्रित्येति संस्कार एव
परोक्षशब्दस्यान्वयः कृतः । एतेष्वर्थेषु युक्तायुक्तत्वं सद्भिर्विचार्य
यद्युक्तं तद्ग्राह्यम् ।) देवपवित्रसंस्काराभावेऽपि घृतसंस्कारार्थं
हविष्यान्नेन सह तत्संसर्गस्याऽऽवश्यकत्वाद्घृताभ्यक्तताऽन्नस्याऽऽवश्यकी
यदशनीयस्येत्यनेनैतल्लभ्यते ।**

 **होमप्रकारो धर्मसूत्रे--**

"औपासने पचने वा षड्भिराद्यैः प्रतिमन्त्र हस्तेनैता आहुतीर्जुहुयात्"
**इति ।**

 **षड्भिराद्यैः, ॐ अग्नये स्वाहा, ॐ विश्वेभ्यो देवेभ्यः स्वाहा "ॐ
ध्रुवाय भूमाय स्वाहा, ॐ ध्रुवक्षितये स्वाहा, ॐ अच्युतक्षितये स्वाहा, ॐ
अग्नये स्विष्टकृते स्वाहा, इत्येतैः । एते मन्त्रा उपनिषद्भागे पठिताः ।**

 **यद्यपि सोमाय स्वाहेति पाठे न पठितं तथाऽपि हविष्केषु सर्वत्र तस्य**
**प्रवृत्तिरिति वदन्तः सोमाय स्वाहेति द्वितीयां जुह्वति ।
स्विष्टकृत्त्वात्तमपि सप्तमं जुह्वति, अग्नये स्विष्टकृते स्वाहेति ।
आचार्यस्तु-- अग्नये स्वाहेत्यादिस्विष्टकृदन्ताः षडाहुतीर्मन्यते ।
हस्तग्रहणं दर्व्यादिनिवृत्त्यर्थम् । केचित्तु--सूर्याय स्वाहा प्रजापतये
स्वाहेति द्वे आहुती जुह्वति । औपासनदेवताभ्यश्चेत्याश्वलायनस्मरणादिति
व्याख्यातमुज्ज्वलाकृता ।**

 **वदन्त इत्यत्र केचिदाचार्या इति शेषः । षड्भिराद्यैरित्यनेन
पठितमन्त्रातिरिक्तमन्त्रसाध्याऽन्याहुतिर्नास्तीति स्वमतं प्रदर्शितं
भवतीत्याचार्यस्तु^([\[१५९\]](#cite_note-159)) षडाहुतीर्मन्यत इत्यस्य
व्याख्यान^([\[१६०\]](#cite_note-160))स्य तात्पर्यार्थः । षड्भिराद्यैरिति
संख्यया प्रधानतुल्यत्वं स्विष्टकृतोऽवगम्यते । तेन
स्विष्टकृदाहुतिविस्मरणेऽपि तदुत्तरं भोजनात्प्राक्स्मरणे
सर्वप्रायश्चि^([\[१६१\]](#cite_note-161))त्तं
हुत्वाऽग्न्युपसमाधानादिविधिना विस्मृता स्विष्टकृदाहुतिर्होतव्येति सिद्धं
भव^([\[१६२\]](#cite_note-162))ति । भोजनानन्तरं स्मरणे परेद्युः
सर्वप्रायश्चित्तं हुत्वोपोषणं कुर्यात्^([\[१६३\]](#cite_note-163)) ।
उपोषणाशक्तो मनस्वत्याहुतिः । एवं
बलिविस्मरणेऽपि^([\[१६४\]](#cite_note-164)) ।**

 **एवं पञ्चमहायज्ञलोपेऽपि ।**

"अकृत्वाऽन्यतमं यज्ञं यज्ञानामधिकारतः ।  
उपवासेन शुध्येत पाकसंस्थासु चैव हि" **इति वचनात् ॥**

 **सूर्याय स्वाहा प्रजापतये स्वाहेति केचिज्जुह्वतीत्यत्र
सूत्रविरोधोऽस्वरसो द्रष्टव्यः । धर्मसूत्रे--** 'उभयतः परिषेचनम्' **इति,
यथापुरस्तादन्वम स्थाः प्रासावीरिति मन्त्रान्तान्संनमतीतिगृह्योक्तविधिना,
अत्रानुक्तत्वादिति व्याख्यातमुज्ज्वलाकृता । सर्वदर्विहोमाणामेष कल्प
इतिप्राप्तस्य कृत्स्नतन्त्रस्य परिसंख्यार्थमिदं वचनम् ।
उभयतःपरिषेकमात्रं कर्तव्यं नेतरद्गृह्योक्तोद्धननादिकं
तन्त्रमिति^([\[१६५\]](#cite_note-165)) । एतच्च दर्विहोमशब्दस्य
रूढत्वपक्षे । अन्यथा त्वपूर्वविधिरिति द्रष्टव्यम् ।
रेखालेखनावोक्षणोत्सेचनविधानान्यप्यत्र न भवन्ति यथोपदेशं कुरुत इति
वक्ष्यमाणविशेषवचनेन^([\[१६६\]](#cite_note-166)) तेषां
बाधात्^([\[१६७\]](#cite_note-167)) ।**  **चतुर्विंशतिमते हविषोऽभावे
द्रव्याणि, अवदानसाधनानि चोक्तानि--**

"अलाभे येन केनापि फलशाकोदकादिभिः ।  
पयोदधिघृतैः कुर्याद्वैश्वदेवं स्रुवेण तु ॥  
हस्तेनान्नादिभिः कुर्यादद्भिरञ्जलिना जले" **इति ।**

 **हस्तेन होमे विशेषः परिशिष्टे--**

"उत्तानेन तु हस्तेन अङ्गु^([\[१६८\]](#cite_note-168))ल्यग्रेण पीडितम्
।  
संहताङ्गुलिपाणिस्तु वाग्यतो जुहुयाद्धविः" **इति ॥**

 **^([\[१६९\]](#cite_note-169)) होमकाले सव्यपाणेर्हृदि निधानमुक्तं
स्मृतिमञ्जर्याम्--**

"संकल्पयेद्यदाहारस्तेनैव जुहुयादपि !  
पाणिना जुहुयाद्धोम्यं हृदि सव्यं निधाय वै" **इति ॥**

**गोभिलीये--**

"न मुक्तकेशो जुहुयान्नानिपातितजानुकः ।  
अनिपातितजानोस्तु राक्षसैर्ह्रियते हविः" **इति ॥**

## **अथ बलिहरणम् ।**

 **तत्र विशेषो धर्मसूत्रे--**

"बलीनां तस्य तस्य देशसंस्कारो हस्तेन  
परिमृज्यावोक्ष्य न्युप्य पश्चात्परिषेचनम्" **इति ।**

 **बलीनां तस्य तस्य बलेर्देशस्य संस्कारः कर्तव्यः । कः पुनरसौ । हस्तेन
परिमार्जनमवोक्षणं च । तत्कृत्वा बलीनां निवपनं न्युप्य पश्चात्परिषेचनं
कर्तव्यम् । उपदेशादेव सिद्धे पश्चाद्ग्रहणं मध्ये
गन्धमाल्यादिदानार्थमित्याहुः । तस्य तस्येति वचनं सत्यपि संभवे सकृदेव
परिमार्जनमवोक्षणं च मा भूत्, एकस्मिन्देशे समवेतानामपि पृथक्पृथग्यथा
स्यादिति व्याख्यातमुज्ज्वलाकृता ।**

 **अन्यच्च धर्मसूत्रे--**

"एवं बलीनां देशे देशे समवेताना सकृत्सकृदन्ते परिषेचनम्" **इति ।**

 **यथा षण्णामाहुतीनां^([\[१७०\]](#cite_note-170)) परिषेचनं
तन्त्रविभवात्, एवं बलयोऽप्येकदेशसमवेता उत्तरैर्ब्रह्मसदन इत्यादयस्तेषां
त^([\[१७१\]](#cite_note-171))दन्ते परिषेचनं प्राप्तं
पश्चात्परिषेचनमित्यनेन विहितं सकृत्सर्वान्ते सकृत्सकृत्कर्तव्यं न
प्रत्येकं पृथगिति । असत्यस्मिन्सूत्रे पूर्वस्य तस्येतिवचनाद्यथा
परिमार्जनमवोक्षणं च प्रत्येकं पृथग्भवति तथा परि** **षेचनमिति स्यात् ।
अत्र वोपदेशवशादेव य एकदेशबलयस्तेषामेव सकृदन्ते परिषेचनं न
यादृच्छिक्य(क)समवाये, तेन यद्यपीच्छयाऽगारस्योत्तरदेशः शय्यादेशः
कृतस्तथाऽपि कामलिङ्गस्य पृथक्परिषेचनं भवत्येवेति व्याख्यातमुज्ज्वलाकृता
। शय्यादेशस्तु गृहस्य दक्षिणतो नियतः ।**

 **तथाऽऽह ज्योतिर्निबन्धे लल्लः--**

"स्नानं च पाकः शयनं च भोज्यं गजालयो वाजिगृहं धनस्य ।  
दे^([\[१७२\]](#cite_note-172))वस्य पूर्वादिदिशि क्रमेण मध्ये सभा
भूषनिवेशनाय" **इति ॥**

 **अन्यत्रापि--**

"विक्रमस्थानं पचनं शयनं सूतिकागृहम् ।  
भोजनं पशुभाण्डारमीशान्यां देवतागृहम्" **इति ॥**

**ज्योतिर्वसिष्ठोऽपि--**

"ऐन्द्र्यां तु विक्रमस्थानमाग्नेय्यां पचनालयः ।  
याम्यां तु शयनस्थानं नैर्ऋत्यां सूतिकागृहम् ॥  
वारुण्यां भोजनगृहं वायव्यां पशुमन्दिरम् ।  
कौबेर्यां तु धनस्थानमीशान्यां देवतागृहम्" **इति ॥**

 **शिल्पशास्त्रे चैवम् ।**

 **अवदानबल्योः प्रमाणं स्मृत्यर्थसारे--**

"अङ्गुष्ठपर्वमात्रं स्यादवदानं ततोऽपि च ।  
ज्यायः स्विष्टकृदाज्यं तु चतुरङ्गुलसंमितम् ॥  
कुक्कुटाण्डकमात्रं तु बलिरित्यभिधीयते" **इति ।**

 **बलीनामार्द्रामलकप्रमाणत्वमुक्तं छन्दोगपरिशिष्टटीकायाम्--**

"प्राणाहुतिं बलिं चैव आर्द्रामलकमानतः" **इति ।**

 **कुर्यादिति शेषः ।**

 **बलयः सति सूपे तत्संसृष्टेनान्नेन कार्याः ।**

 **तदुक्तं धर्मसूत्रे--**'सति सूप(पे)संसृष्टेन कार्याः' **इति । सति सूपे
तत्संसृष्टा बलयः कार्याः । अन्ये त्वन्यैरपि व्यञ्जनैः संसर्गमिच्छन्ति
।**

 **तथा च बौधायनः--**'काममितरेषु' **इति । एष एव व्यञ्जनसंस्कारः ।
व्यञ्जनसंसृष्टेनान्नेन बलयः कार्याः सति संभव इत्थमिति
व्याख्यातमुज्ज्वलाकृता ।**

 **ब^([\[१७३\]](#cite_note-173))लिदानप्रकारो धर्मसूत्रे--**

"अपरेणाग्नि सप्तमाष्टमाभ्यामुदगपवर्गमुदधानसंनिधौ नवमेन मध्येऽगा रस्य
दशमैकादशाभ्यां प्रागपवर्गमुत्तरपूर्वार्धेऽगारस्योत्तरैश्चतुर्भिः
शय्यादेशे कामलिङ्गेन
देहल्यामन्तरिक्षलिङ्गेनोत्तरेणापिधान्यामुत्तरैर्ब्रह्मसदने दक्षिणतः
पितृलिङ्गेन प्राचीनावीत्यवाचीनपाणिर्दद्याद्रौद्र उत्तरो यथादेवतं
तयोर्नाना परिषेचनं धर्मभेदान्नक्तमेवोत्तमेन वैहायसः" **इति ।**

 **अपरेणाग्निमग्नेः पश्चात्सप्तमाष्टमाभ्यां धर्माय स्वाहाऽधर्माय
स्वाहेत्येताभ्यां बलिहरणं कर्तव्यम् । उदगपवर्गं न प्रागपवर्गम् । उदकं
यत्र धीयते तदुदधानं मणिकाख्यं तस्य संनिधौ नवमेनाद्भ्यः स्वाहेत्यनेन
मध्येऽगारस्य^([\[१७४\]](#cite_note-174)) । दशमैकादशाभ्यामोषधिवनस्पतिभ्यः
स्वाहा रक्षोदेवजनेभ्यः स्वाहेत्येताभ्यां प्रागपवर्गम् ।
अगारस्योत्तरपूर्वार्धे गृह्याभ्यः स्वाहाऽवसानेभ्यः स्वाहाऽवसानपतिभ्यः
स्वाहा सर्वभूतेभ्यः स्वाहेत्येतैः, प्रागपवर्गमित्येव । कामाय स्वाहेति
शय्यादेशे । देहली द्वारस्याधस्तात् । तस्याधोवेदिकेत्येके । अन्ये
त्वन्तर्द्वारस्य ग्रहणमिति । तत्रान्तरिक्षाय स्वाहेति ।
येना(ययाऽ)पिधीयते द्वारं साऽपिधानी कपाटं तदर्गलमित्यन्ये । तत्र-- यदेजति
जगति यच्च० यन्नाम्ने स्वाहेति । उत्तरैर्ब्रह्मसदने ।
अगारस्येत्यनुवृत्तेस्तस्य यो ब्रह्मसदनाख्यो देशो वास्तुविद्याप्रसिद्धः,
अगारस्य मध्ये(ध्यं), तत्रोत्तरैः पृथिव्यै स्वाहाऽन्तरिक्षाय स्वाहा दिवे
स्वाहा सूर्याय स्वाहा चन्द्रमसे स्वाहा नक्षत्रेभ्यः स्वाहेन्द्राय स्वाहा
बृहस्पतये स्वाहा प्रजापतये स्वाहा ब्रह्मणे स्वाहेत्येतैः, प्रागपवर्गमेव
।**

 **अपर आह-- मध्येऽगारस्येत्यत्र देशस्योपयुक्तत्वाद्ब्रह्मा यत्र सीदति
गार्ह्येषु कर्मसु अग्नेर्देक्षिणतः स ब्रह्मसदनस्तत्रेति ।**

 **अनन्तराणां बलीनां दक्षिणतः स्वधा पितृभ्य इत्यनेन बलिं कुर्यात् ।
प्राचीनावीत्यवाचीनपाणिश्च भूत्वा दक्षिणपाणिमुत्तानं
कृत्वाऽङ्गुष्ठतर्जन्योरन्तरालेन पितृबलेरुत्तरतो रौद्रो बलिः । यथादेवतं
प्राचीनावीत्यर्वाचीनपाणिरिति नानुवर्तत इत्यर्थः । नमो रुद्राय पशुपतये
स्वाहेति मन्त्रः ।**

 **अत्र यद्यपि पशुपतिलिङ्गमप्यस्ति तथाऽपि रुद्रस्यैव विशेषणमिति रौद्र
इति व्यपदेश्यत्वेनोपप^([\[१७५\]](#cite_note-175))न्नं
देवतास्मरण^([\[१७६\]](#cite_note-176))मपि रुद्रायेत्येव कुर्वन्ति ।
रुदाय पशुपतय इत्येके । केचित्तूत्तरो मन्त्रो रौद्रः स पशुपतिदेवत्य इति
व्याचक्षते । तेषां देयः प्राग्वोदग्वा पित्र्यात् ।
तयोरनन्तरयोरन्त्ययोरेकस्मिन्देशे समवेतयोरपि नाना पृथक्परिषेचनं कर्तव्यं
कुतो धर्मभेदात् । पित्र्यं स्यादप्रदक्षिणं परिषेचनमितरस्य
दैवत्वात्प्रदक्षिणमिति । उत्तमेन** 'ये भूताः प्रचरन्ति नक्तं बलिमि
च्छन्तो०र्दधातु स्वाहा" **इत्यनेन नक्तम् ।** 'ये भूताः प्रचरन्ति दिवा
बलिम्' **इति दिवा । एवं पदत्यागेन मन्त्रपाठः । आश्वलायनोऽपि--**
'दिवाचारिभ्य इति दिवा नक्तंचारिभ्य इति नक्तम्' **इति ।**

 **(^([\[१७७\]](#cite_note-177)) बलिहरणे त्यागो न, हरणमात्रोक्तेः ।
यजतिजुहोतिचोदितत्वाभावाच्च । अन्यथा तर्पणेऽपि त्यागापत्तेरिति केचिदाहुः।
अन्ये तु सूक्तवाककरणत्वान्यथानुपपत्त्या प्रहरतेर्यागकल्पकत्ववदत्रापि
चतुर्थीनिर्देशान्यथानुपपत्त्या हरतेर्यागार्थत्वौचित्यादिति प्राहुः । अपर
आहुः-- एवकारो भिन्नक्रमः । नक्तमुत्तमेन बलिरि(रेवे)ति तदन्यतराणां रात्रौ
निवृत्तिरिति व्याख्यातमुज्ज्वलाकृता । अदित
इत्यादिमन्त्रसाध्यपरिषेकत्वरूपधर्मस्य गार्ह्यकर्मस्वेव
सत्त्वोक्तिरेतच्चोभयतः परिषेचनमित्यस्यापूर्वविधित्वकल्पे ।
परिसंख्याकल्पे तु
गार्ह्यकर्मणामेवैतत्कर्मप्रकृतित्वाद्गार्ह्यकर्मस्वित्युक्तिरिति
द्रष्टव्यम् । शय्यादेश उत्तरेण देहल्या उत्तरेणोत्तरेणापिधान्यामित्येवं
वक्तव्ये कामलिङ्गेनान्तरिक्षलिङ्गेनेत्येवं वचनं ज्ञापयति स्वाहान्तेन
चतुर्थ्यन्तेन कामपर्यायशब्देन तथाभूतेनान्तरिक्षशब्देनापि पक्षे
दानमस्तीति । स्मराय स्वाहाऽनङ्गाय स्वाहेति । आकाशाय स्वाहा नभसे स्वाहेति
। स्वधा पितृभ्य इत्येतावानेव मन्त्रः । न तु स्वाहान्तः । उज्ज्वलाकृताऽपि
स्वधा पितृभ्य इत्येतावानेव मन्त्रः प्रदर्शितोऽस्ति । एतेन ज्ञायते
स्वाहाकारपाठो नास्तीति । यद्यस्ति तदा पितृभ्यः
स्वाहेतिमन्त्रान्तराभिप्रायेणैव स योज्यः । अस्मिन्कल्पे यज्ञोपवीतिताऽपि
द्रष्टव्या । अयं च कल्पो जीवत्पितृकविषयकः । स्वधा पितृभ्य इतिमन्त्रान्त
एव पित्र्यबलिर्देयः, न तु स्वधाशब्दान्ते । अन्यथा मन्त्रस्य
करणत्वव्याघातापत्तेः । ननु स्वधाशब्दस्य दानार्थत्वात्तदन्त एव
बलिदानमस्त्विति चेत्सत्यम् । मन्त्रान्त्या(न्त)स्थस्वधाशब्दान्त एव दानं
न मध्यस्थान्त इत्यनायत्या(पत्त्या?) स्वीकारात्,
स्वधाशब्दोच्चारणोत्तरत्वमादायापि दानार्थकत्वस्य
यथाकथंचिन्निर्वाहसंभवाच्च । स्वधाशब्दान्ते दाने तु करणत्वं नैव निर्वहति
। अ^([\[१७८\]](#cite_note-178))तो मन्त्रान्त एव दानमिति सिद्धम् ।
द्वितीयवैश्वदेवे पुनस्तस्य तस्यैव देशस्य बल्यधिकरणत्वात्तस्य
पूर्वकृतवैश्वदेवबलिव्यापृतत्वेन तत्र
द्वितीयवैश्वदेवसंबन्धिपरिमार्जनादिधर्मविशिष्टबलिदानासंभवात्पूर्वबलिनिष्काशनमर्थसिद्धम्
। देवयज्ञादिषु यज्ञशब्दप्रयोगे^([\[१७९\]](#cite_note-179))ऽपि
विद्युद्वृष्टी नैव भवतः । तयोः श्रौतयज्ञविषयत्वात् । शेषाद्भूतबलिं**
**हरेदिति मनुवचने शेषाद्भूतबलिहरणविधानाच्छेषनाशे लोप इति न भ्रमितव्यं,
प्रतिनिधित्वेन द्रव्यान्तरोपादानसिद्धेः । आश्रयिकर्मणः स्विष्टकृत
आज्ये^([\[१८०\]](#cite_note-180))नेव । अन्यथा शेषस्य द्रव्यत्वसिद्धये
देवयज्ञावृत्तिप्रसङ्गादिति उच्छृङ्खलाः । शेषं दक्षिणा
निनयेदित्याश्वलायनसूत्रे द्वितीयाशेषपदश्रुतिभ्यां
भूतयज्ञशेषप्रतिपत्तितया भूतयज्ञाङ्गत्वप्रतीतेः शेषनाशे लोप एवेति यद्यपि
प्रतीयते तथाऽपि पितृयज्ञसिद्ध्यर्थं प्रतिनिधिमुपादाय पितृयज्ञः कर्तव्य
एव सत्याषाढसत्रानुसारिभिः सूत्रकृता प्रतिपत्तित्वस्यानुक्तेः ।
ब्राह्मणभोजनं वा पितृयज्ञत्वेन कर्तव्यम् ) । नक्तमेव वैहायसः । रात्रावेव
वैहायसः कर्तव्यः । रात्रावाकाश एव देयः । दिवा भूमौ ।**

 **तथा च बौधायनः--** "अथाऽऽकाश उत्क्षिपन्ति ये भूताः प्रचरन्ति नक्तम्"

 **(^([\[१८१\]](#cite_note-181)) स्मृतिरत्नाकरे जातकर्ण्यस्तु--**

"वायसेभ्यो बलिं रात्रौ नैव दद्यान्महीतले ।  
ये भूताः प्रचरन्तीति पात्रे दद्याद्बलिं सुधीः" ॥

 **इति पात्रे बलिदानमाह ।**

 **स्मृत्यन्तरे--**

"द्विजो गृहबलीन्दत्त्वा नैव पश्येत्कदाचन ।  
स्वयं नैवोद्धरेन्मोहादुद्धारे श्रीर्विनश्यति" **इति ॥**

**पृथ्वीचन्द्रोदये--**

"अनुद्धृत्य बलीनश्नन्प्राणायामान्षडाचरेत् ।  
स्वयमुद्धरणे चैव प्राजापत्यं समाचरेत् ॥

**बलीन्वैश्वदेवबलीन् । दर्शने तु
प्रायश्चि^([\[१८२\]](#cite_note-182))त्तानुक्तेः**

गायत्र्यष्टशतं चैव प्राणायामत्रयं तथा ।  
प्रायश्चित्तमिदं प्रोक्तं नियमातिक्रमे सति" ॥

 **इति सामान्यप्रायश्चित्तमेव ।**

"विष्णुस्मरणमेव स्यात्सर्वदोषनिबर्हकम्" ।

 **इति वचनाद्विष्णुस्मरणमात्रं वा ।)**

 **धर्मसूत्रे--**"एतानव्यग्रो यथोपदेशं कुरुते नित्यः स्वर्गः पुष्टिश्च"
**इति ।**  **य एताननन्तरोक्तान्होमान्बलींश्चाव्यग्रः समाहितमना भूत्वा
यथोपदे\[शमुपदे\]शानतिक्रमेण कुरुते तस्य नित्यः स्वर्गः पुष्टिश्च ।
नित्याः स्वर्गपुष्टिसंयुक्ता इति यत्पूर्वमुक्तं तस्यार्थवादता मा भूदिति
पुनर्वचनम् । पुष्टिस्वर्गौ नित्यावेव भवतः, न प्रबलैरपि
कर्मान्तरैर्बाधनमिति व्याख्यातमुज्ज्वलाकृता । एतानव्यग्रः कुरुते नित्यः
स्वर्गः पुष्टिश्चेत्येतावतैव सूत्रोक्तकर्मानतिक्रमेणानुष्ठानकर्तुरेव
नित्यस्वर्गपुष्टिसिद्धिरित्येतादृशार्थसिद्धौ यथोपदेशवचनं यावदत्र विहितं
तावदेव कर्तव्यम्, नान्यत्परिस्तरणादि,
नाप्यन्यच्छास्त्रान्तरोक्तमाकाङ्क्षितमविरुद्धमपि
ध्यानसमिदभ्याधानादीतिज्ञापनार्थम् । एतेन ज्ञायते सति संभवेऽन्यत्र
शास्त्रान्तरप्रोक्तमाकाङ्क्षितमविरुद्धं चेत्तदपि कदाचिदुपसंहर्तव्यमिति ।
( ^([\[१८३\]](#cite_note-183))एतदन्तो वैश्वदेवः । अयं च
जीवत्पितृकस्याप्यावश्यकः । मृतपितृकस्यैवेतिविशेषानुपलम्भात् ।**

"यदि स्याद्भिन्नपाकाशी ग्रामे ग्रामान्तरेऽपि च ।  
वैश्वदेवं पृथक्कुर्यात्पितर्यपि च जीवति" **इति शाकलोक्तेश्च ।**

 **वैश्वदेवस्य पितृयज्ञसाध्यत्वाज्जीवत्पितृकस्य तल्लोपे तद्घटितस्य
कर्मणोऽपि लोपप्रसक्ताविदं वचनम् । तत्र पित्र्यबलिं वर्जयित्वा
कृत्स्नमवशिष्टं कर्म कर्तव्यमित्येके ।**

 **अन्ये तु--**"येभ्य एव पिता दद्यात्तेभ्यो दद्यात्स्वयं सुतः" ।

 **इति वचनात्पितामहादीनुद्दिश्य पितृयज्ञोऽपि कर्तव्य इत्याहुः ।**

 **परे तु--अग्निष्वात्तादीन्देवपितॄनुद्दिश्यैव पित्र्यबलिः कर्तव्य इति
वदन्ति ।)**

 **अनग्निकस्य विशेषमाह वसिष्ठः--**

"अनग्निकस्तु यो विप्रः सोऽन्नं व्याहृतिभिः स्वयम् ।  
हुत्वा शाकलमन्त्रैश्च शिष्टाद्भूतबलिं हरेत्" **इति ॥**

 **अनग्निको भार्याभावेन
श्रौतस्मार्ताग्निपरिग्रहाधिकारशून्यः^([\[१८४\]](#cite_note-184)) ।
शकलप्रहरणसाधन^([\[१८५\]](#cite_note-185))मन्त्रा देवकृतस्यैनसोऽवयजनमसि
स्वाहेत्यारभ्य--एनस एनसोऽवयजनमसि
स्वाहेत्य^([\[१८६\]](#cite_note-186))न्ताः । एतच्च शकलप्रहरणं
ज्योतिष्टोमे विहितम् ।**

**कर्मप्रदीपे--**

"अग्न्यादिर्गौतमेनोक्तो होमः शाकल एव च ।  
अनग्निकस्य त्वप्येष युज्यते बलिभिः सह" **इति ॥**

 **अग्न्यादिरग्निवाय्वादिदेवत्यः, भूरादिव्याहृतिकरणक इत्यर्थः ।
अ^([\[१८७\]](#cite_note-187))पिरेवकारार्थः । अनग्निकस्य त्वेष एव युज्यत
इत्यन्वयः ।**

**विष्णुरपि--**

"अन्नं व्याहृतिभिर्हुत्वा ततो मन्त्रैश्च शाकलैः ।  
प्राजापत्यं हविर्हुत्वा पूजयेदतिथिं ततः" **इति ॥**

 **प्राजापत्यं हविरिति प्रजापतये स्वाहेत्येकामाहुतिं हुत्वेत्यर्थः ।
पूजयेदतिथिं तत इति तु स्वकालीनमनुष्ययज्ञानुवादमात्रं न तु होमानन्तरमेव
तद्विधिः ।**

 **^([\[१८८\]](#cite_note-188))स्मृतिसारे--**

"अनग्निकस्य विप्रस्य होमः शाकलमन्त्रकैः ।  
भूतपित्र्यबली पश्चादतिथिं पूजयेत्ततः" **इति ॥**

 **भूतपित्र्यबली स्वस्वगृह्योक्तप्रकारे^([\[१८९\]](#cite_note-189))ण ।
प्रत्येकजात्यभिप्रायेण द्विवचनं, तेन सर्वेऽपि बलयः कार्याः । नातो
युज्यते बलिभिः सहेत्यनन्तरोदाहृतकर्मप्रदीपवचनेन सह विरोधः ।**

 **केचित्तु भूतेभ्यो नमः पितृभ्यः स्वधा नम इत्येवं
भूतपित्र्यबलिहर^([\[१९०\]](#cite_note-190))णं
द्विवचनस्वारस्यादि^([\[१९१\]](#cite_note-191))ति वदन्ति ।**

 **स्मृत्य^([\[१९२\]](#cite_note-192))र्थसारे--**"स्नातको ब्रह्मचारी वा
पृथक्पाको वैश्वदेवं कुर्यात्" **इत्युक्तत्वात्तयोरप्यनेनैव प्रकारेण
वैश्वदेवो ज्ञेयः । (^([\[१९३\]](#cite_note-193))नियमं
विनाऽधीतबलिहरणमन्त्रश्चेद्बलिहरणमन्त्राध्ययनाङ्गभूतव्रतानाचरणनिमित्तप्रायश्चित्तानुष्ठानपूर्वकमयं
वैश्वदेवः कार्यः । प्रायश्चित्तं तु प्रागुक्तमेव ।
सूत्रोक्तवैश्वदेवानुष्ठानकाले पुनः
षडाहुतिमन्त्राध्ययनाङ्गभूतव्रतानाचरणनिमित्तं प्रायश्चित्तं कृत्वा
सूत्रोक्तो वैश्वदेवः कार्यः । सहैव वैतत्प्रायश्चित्तद्वयं कार्यम् ।
वस्तुतस्तु ब्रह्मचारिणो वैश्वदेवो न भवति ।** "भैक्षेण वर्तयेन्नित्यम्"
**इति ब्रह्मचारिप्रकरणे मनूक्तेः** "यतिश्च ब्रह्मचारी च
पक्वान्नस्वामिनावुभौ" **इति पराशरोक्तेश्च तस्य पाकाभावात् ।
पञ्चयज्ञाधिकारे गृहीतिशङ्खस्मरणाच्च । न च स्नातकस्यापि
गृही(हि)त्वाभावान्नाधिकार इति वाच्यम् ।** "स्नातकेनापि तत्कार्यं
पृथक्पाको भवे द्यदि" **इति शौनकेन स्पष्टतया तस्याधिकारप्रतिपादनात् ।
यत्तु स्मृत्यर्थसारे--**"स्नातको ब्रह्मचारी च पृथक्पाकी वैश्वदेवं
कुर्यात्' **इत्युक्तं तदापत्कालिकं बोध्यम् । इति वैश्वदेवविधिः ।)**

## **अथ वैश्वदेवकालनिर्णयः ।**

 **तत्र साग्नेर्वैश्वदेवकालमाह लौगाक्षिः--**

"पक्षान्तं कर्म निर्वर्त्य वैश्वदेवं तु साग्निकः ।  
पिण्डयक्षं ततः कुर्यात्ततोऽन्वाहार्यकं बुधः" **इति ॥**

 **पक्षान्तं कर्मान्वाधानम् । अन्वाहार्यकं दर्शश्राद्धम् ।**

 **पक्षान्तपिण्डपितृयज्ञयोर्मध्ये विधानादेव वैश्वदेवस्य
साग्निककर्तृकत्वावगतेः पुनः साग्निकशब्दोपादानस्य
वैयर्थ्यापानात्साग्निकशब्दोपादानमन्वाधानपिण्डपितृयज्ञकर्तुरौपासनाग्निमतो
निवृत्त्यर्थमिति हेमाद्रिमदनपारिजातादयः ।**

 **नवीनास्तूक्तरीत्यैवाविशेषेण श्रौतस्मार्ताग्निमतोरुभयोरपि
वैश्वदेवकर्तृकत्वावग^([\[१९४\]](#cite_note-194))मात्साग्निकपदस्यानुवादकत्वमेव
न तु स्मार्ताग्निमन्निवर्तकत्वं श्रौताग्निमत एव निवर्तकत्वेन
वैपरीत्यस्यापि सुवचनादतोऽनुवादकत्वमेव युक्तमित्याहुः ।**

 **देवलोऽपि वैश्वदेवानन्तरमेव पिण्डपितृयज्ञादिकर्तव्यतामाह --**

"अकृते वैश्वदेवे तु स्थालीपाकः प्रकीर्तितः ।  
अन्यत्र पिण्डयज्ञात्तु सोऽपराह्णे विधीयते"
**इति^([\[१९५\]](#cite_note-195)) ॥**

 **अत्र स्थालीपाकशब्देन स्थालीपाककर्माण्युच्यन्ते । एतानि कर्माणि
वैश्वदेवापूर्वमेव कर्तव्यानि । पिण्डपितृयज्ञस्यापि स्थालीपाकसाध्यत्वेन
तस्यापि पूर्वत्र कर्तव्यतायां प्राप्तायामपवादोऽन्यत्रेति,
पिण्डपितृयज्ञादन्यत्रेत्यर्थः ।**

 **दर्शश्राद्धस्य पिण्डपितृयज्ञानन्तर्यमाह मनुः--**

"पिण्डयज्ञं तु निर्वर्त्य विप्रश्चन्द्रक्षयेऽग्निमान् ।  
पिण्डान्वाहार्यकं श्राद्धं कुर्यान्मासानुमासिकम्" **इति ॥**

 **इमानि लौगाक्ष्यादिवचनानि एकदिनप्रसक्तानामन्वाधानादीनां
क्रमाकाङ्क्षायां तन्मात्रमेव विदधते न कमपि पदार्थं तेन
कदाचित्पिण्डपितृयज्ञस्योत्तरदिनकर्तव्यत्वेऽपि न क्षतिः । यानि
श्राद्धात्पूर्वं वैश्वदेवकर्तव्यताप्रतिपादकानि वचनानि तानि सर्वाणि
लौगाक्ष्यादिवचनानुसारेण साग्निकविषयाणि व्यवस्थापनीयानि ।
तस्या(न्ना(?))प्येकादशाहश्राद्धे पश्चादेव ।**

"संप्राप्ते पार्वणश्राद्ध एकोद्दिष्टे तथैव च ।

अग्रतो वैश्वदेवः स्यात्पश्चादेकादशेऽहनि" **इति परिशिष्टात् ।**

"श्राद्धात्प्रागेव कुर्वीत वैश्वदेवं तु साग्निकः ।

ऐकादशाहिकं मुक्त्वा तत्र ह्यन्ते विधीयते" **इतिशालङ्कायनवचनाच्च ।**

 **एवं साग्निकस्य श्राद्धात्प्रागेव नियमाद्यानि श्राद्धमध्ये विकिरान्ते
ब्राह्मणविसर्जनान्ते च वैश्वदेवविधायकानि तान्यनग्निविषये व्यवतिष्ठन्ते ।
न चाग्निमदनग्निमद्विषयं पक्षत्रयमविशेषादिति वाच्यम् ।**

"वैश्वदेवमकृत्वैव श्राद्धं कुर्यादनग्निकः ।  
लौकिकेऽग्नौ हुते शेषः पितॄणां नोपतिष्ठति" ॥

 **इति वसिष्ठेन विशेषाभिधानात् ।**

 **अनग्निकस्य त्रयः काला वैश्वदेवे--एकः श्राद्धमध्येऽपरो
बलिदानान्तेऽन्यो ब्राह्मणविसर्जनान्ते ।**

 **तत्र मध्यकर्तव्यता ब्र^([\[१९६\]](#cite_note-196))ह्माण्डपुराणे--**

"वैश्वदेवाहुतीरग्नावर्वाग्ब्राह्मणभोजनात्  
जुहुयाद्भूतयज्ञादि श्राद्धं कृत्वा तु तत्स्मृतम्" **इति ॥**

 **अर्वाग्ब्राह्मणभोजनादित्यनेनाग्नौकरणानन्तरं
वैश्वदेवाहुतीर्जुहुयादित्यु^([\[१९७\]](#cite_note-197))क्तं भवतीति
हेमाद्रिः । अत्र भूतयज्ञादेः श्राद्धानन्तरकर्तव्यताविधानादस्मिन्प्रयोगे
यानि भूतयज्ञोत्तरभावीनि कर्माणि संबन्धक्रमाणि तानि
तदाद्युत्कर्षन्यायेनोत्कृष्टानि श्राद्धान्ते कर्तव्यानि न तु
भूतयज्ञात्पूर्वभावीन्युत्क्रष्टव्यानि । स च न्याय इत्थं
जैमिनिनोक्तः--**"अङ्गानां मुख्यकालत्वाद्यथोक्तमुत्कर्षः स्यात्" **इति ।
अग्नीषोमीये पशौ हविरासादनोत्तरं प्राप्तानां प्रयाजानां तिष्ठन्तं पशुं
प्रयजन्तीत्यपकर्षः श्रुतः । तथा
सवनीयेऽनूयाजानामाग्निमारुतादूर्ध्वमनूयाजैश्वरन्तीत्युत्कर्षः । स
तावन्मात्रस्यैवेति प्राप्ते प्रयाजमात्रापकर्ष आघारानन्तर्यस्य
प्रकृतिप्राप्तस्य बाधापत्तेर्बद्धक्रमस्य प्रयाजान्तकाण्डस्यापकर्षः ।
एवमनूयाजमात्रस्योत्कर्षे सूक्तवाकप्राग्भावित्वस्य प्रकृतिप्राप्तस्य
बाधापत्तेर्बद्धक्रमस्यानूयाजादिकाण्डस्योत्कर्ष इति सिद्धान्त इति न्यायः
। यच्छाखायां बलिहरणादिकमेव भूतयज्ञादिकं तेषां बलिहरणादिकस्यैवोत्कर्षः
।**

 **येषां तु बलिहरणादिव्यतिरिक्ता भूतयज्ञादयस्तेषां
बहिर्बलिव्यतिरिक्तभूतयज्ञावधिकानां बलिहरणादीनामपि श्राद्धमध्ये कर्तव्यता
भवतीति विवेकः ।** **दृश्यते च पूर्वेद्युर्निमन्त्रितेषु ब्राह्मणेषु
श्राद्धापरिसमाप्तावेव सायंप्रातर्होमकरणमिति मदनपारिजाते ।**

 **द्वितीयः कालो भविष्यपुराणे--**

"पितॄन्संतर्प्य विधिवद्बलिं दत्त्वा विधानतः ।  
वैश्वदेवं ततः कुर्यात्पश्चाद्ब्राह्मणभोजनम् ।" **इति ॥**

 **बलिशब्दार्थस्तत्रैवोक्तः--**

"ये अग्निदग्धामन्त्रेण भूमौ यन्निक्षिपेद्बुधः ।  
जानीहि तं बलिं वीर श्राद्धकर्मणि सर्वदा" **इति ॥**

**तृतीयो मत्स्यपुराणे--**

"उच्छेषणं तु तत्तिष्ठेद्यावद्विप्रा विसर्जिताः ॥  
वैश्वदेवं ततः कुर्यान्निवृत्ते पितृकर्मणि" **इति ॥**

 **भविष्येऽपि--**

"कृत्वा श्राद्धं महाबाहो ब्राह्मणांश्च विसृज्य तु ।  
वैश्वदेवादिकं कर्म ततः कुर्यान्नराधिप" **इति ॥**

 **मनुरपि--**

"उच्छेषणं तु तत्तिष्ठेद्यावद्विप्रा विसर्जिताः ।  
ततो गृहबलिं कुर्या^([\[१९८\]](#cite_note-198))दिति धर्मो व्यवस्थितः"
**इति ॥**

 **अत्र बलिशब्दो वैश्वदेवप्रदर्शनार्थ इति
मेधातिथिः(थि)(^([\[१९९\]](#cite_note-199))क^([\[२००\]](#cite_note-200))र्कौ
(?) । काकबलिपर इति दिवोदासः । यत्तु गोविन्दार्णवे वचनम्--**

"याजुषाः सामगाः पूर्वं मध्ये जुह्वति बह्वृचाः ।  
अथर्वाङ्गिरसस्त्वन्ते वैश्वदेवे त्वयं विधिः" ॥

 **इति तद्धेमाद्र्यादिग्रन्थेष्वदर्शनान्निर्मूलम् ।**

 **तैत्तिरीयाणां साग्निकानां सर्वत्राऽऽदौ वैश्वदेवः पञ्च यज्ञाश्च ।
अन्ते वेति सुदर्शनभाष्ये ।)**

 **वृद्धिश्राद्धादिषु वैश्वदेवकालविशेषः स्मृत्यन्तरे--**

"वृद्धावादौ क्षये चान्ते दर्शे मध्ये महालये ।  
एकोद्दिष्टे निवृत्ते तु वैश्वदेवो विधीयते"
**इति^([\[२०१\]](#cite_note-201)) ॥**

 **क्षये चेत्यत्र चकार आदिपदानुकर्षणार्थः । इदं निरग्निकविषयम्,
दर्शेऽप्यन्त एवेति प्रयोगवैजयन्तीकारादयः । (^([\[२०२\]](#cite_note-202))
एतद्वचनानुक्तेषु श्राद्धे^([\[२०३\]](#cite_note-203))षु त्वनग्निकस्य
पूर्वोक्तास्त्रयः सामान्यतः काला ज्ञेयाः ।)**

## **अथ वैश्वदेवपाकनिर्णयः ।**

 **तत्र नित्यश्राद्धस्य वैश्वदेवस्य चैक एव पाकः । नित्यश्राद्धे
नियमविशेषाभावात् । नवश्राद्धे^([\[२०४\]](#cite_note-204))ष्वेकपाकशङ्कैव
नास्ति, आशौचमध्ये
वैश्वदेव^([\[२०५\]](#cite_note-205))निषेधात्^([\[२०६\]](#cite_note-206))
। ऐकादशाहादिकश्राद्धे तु पृथक्पाकः श्राद्धशिष्टान्नस्य ब्राह्मणेभ्यो
देयत्वात् ।**

 **तथा च देवलः--** एकोदिष्टे तु शेषं तु ब्राह्मणेभ्यः समुत्सृजेत्"
 **इति ।**

 **दर्शादौ तु लौगाक्षिः--**"वैश्वदेवं न पित्रर्थं न
दा^([\[२०७\]](#cite_note-207))र्शं वैश्वदेविकम्" **इति । इतरदितरार्थं न
भवतीति पृथवपाकः कर्तव्य इत्यर्थः । (^([\[२०८\]](#cite_note-208)) एतेन
दार्शवैश्वदेविकयोरेकः पाक इति कर्कहरिहरयोर्मतमपास्तम् ।) न
दार्शमित्यत्र^([\[२०९\]](#cite_note-209)) दार्शशब्देन तद्विकृतिभूतानि
नित्यनैमित्तिककाम्यश्राद्धानि लक्ष्यन्ते । वैश्वदेविकमित्यत्र
वैश्वदेवशब्देन भूतयज्ञादयः । अयं च पृथक्पाको वैश्वदेवस्य
श्राद्धात्पूर्वं मध्ये वा वैश्वदेवानुष्ठाने न तूत्तरत्रानुष्ठाने ।**

 **तथा च पैठीनसिः--**

" पितृपाकात्समुद्धृत्य वैश्वदेवं करोति यः ।  
आसुरं तद्भवेच्छ्राद्धं पितॄणां नोपतिष्ठति" **इति ॥**

 **नन्वेतद्वचनमुत्तरकालेऽपि निषेधकं तदाऽपि तस्य पितृपाकत्वात् । मैवम् ।
उत्तरकाले पितृसंबन्धस्य निवृत्तत्वात् । यदुद्देशेन परिकल्पितं
यद्धविस्तस्य तदुद्देशेन त्यागे कृते तदुपभोगसमनन्तरमेव
तत्संबन्धनिवृत्तेर्न्याय्यत्वात् । एवमेव शिष्टाचारोऽपि दृश्यते ।
अनेनाभिप्राये^([\[२१०\]](#cite_note-210))ण पैठीनसिरेवाऽऽह--**

"श्राद्धं निर्वर्त्य विधिवद्वैश्वदेवादिकं ततः ।  
कुर्याद्भिक्षां ततो दद्याद्धन्तकारादिकं तथा" **इति ॥**

 **अत्र प्रथमस्ततःशब्दो हेतुपरः । द्वितीयस्तु श्राद्धावशिष्टान्नपरः ।
एवं चायमर्थः संपद्यते--**

"पितृपाकात्समुद्धृत्य वैश्वदेवं करोति यः ।  
आसुरं तद्भवेच्छ्राद्धं पितॄणां नोपनिष्ठति" ॥

 **इति यतः श्राद्धात्पूर्वं मध्ये वा निषेधस्ततस्तस्माद्धेतोः श्राद्धं
निर्वर्त्य ततस्तच्छिष्टान्नाद्वैश्वदेवादिकं कर्तव्यमिति ।**

 **चतुर्विंशतिमते स्पष्टमेवोक्तम्--**

"श्राद्धान्ते श्राद्धशेषेण वैश्वदेवं समाचरेत्" **इति ॥**

 **पैठीनसिवचनस्थादिशब्देन नित्यश्राद्धमपि गृह्यते । तेन नित्यश्राद्धस्य
पञ्चयज्ञानन्तःपातित्वे श्राद्धपाकशेषेण पृथक्पाकेन वा नित्यश्राद्धं
वैश्वदेवात्प्रागेव ।**

 **अत्रोभयत्रापि मार्कण्डेयः--** 'ततो नित्यक्रियां कुर्यात्' **इति । ततः
श्राद्धशेषात् । नित्यक्रिया नित्यश्राद्धादि । तथा** 'पृथक्पाकेन नैत्यः
स्यात्' **इति । यदि ब्राह्मणविसर्जनान्ते वैश्वदेवस्तत्पाकशेषेण ।
इतरत्र^([\[२११\]](#cite_note-211)) तु पृथगिति निर्णयः । इति
वैश्वदेवपाकनिर्णयः ।**

## **अथ मनुष्ययज्ञः ।**

 **तत्रेदं धर्मसूत्रम्--**'अग्नं च देयम्' **इति । चकारोऽप्यर्थे ।
ब्राह्मणेभ्यो भोजनदानासमर्थस्त्वग्रपरिमितमप्यन्नं दद्यादिति ।**
'मनुष्येभ्यो हन्त' **इति मन्त्रे बहुवचनात्त्रिप्रभृतयः । अशक्तावेकोऽपि ।
अ^([\[२१२\]](#cite_note-212))भावे गोभ्यो
दद्यात्^([\[२१३\]](#cite_note-213)) ।** 'अतिथिभ्यो देयमन्नं गोभ्यो वा
तदलाभतः' **इति स्मृतिदर्पणे स्मृत्यन्तरोक्तेः । अस्मिन्कल्पे मन्त्रलोप
एव । एकश्चेद्विप्रो लभ्यते तदाऽपि मन्त्रलोप एव । पूजार्थं वा बहुवचनम् ।
अस्मि^([\[२१४\]](#cite_note-214))न्पक्षे न मन्त्रलोपः । अतिथीनामेवाऽऽदौ
भोजनं पश्चात्कुमारादीनाम् ।**

 **तथा च धर्मसूत्रम्--**

"अतिथी^([\[२१५\]](#cite_note-215))नेवाग्रे
भोजयेत्कुमारान्रोगमयुक्तान्तीश्चान्तर्वत्नीः" **इति ।**

 **अतिथीन्वक्ष्यति तानेवाग्रे भोजयेत्, न स्वयं सहसा भुञ्जीत प्राक् ।
एवमतिथिव्यतिरिक्तानन्यानपि
भोजयि^([\[२१६\]](#cite_note-216))तव्यान्पश्चाद्भोजयेत् ।
कुमारान्रोगसंयुक्तान्स्त्रीश्चान्तर्वत्नीः । ये च गृहवर्तिनः
कुमारादयस्तानप्यग्रे भोजयेत् । आपस्तम्बस्तु--**
'बालान्वृद्धान्रोगसंयुक्तास्त्रीश्चान्तर्वत्नीः' **इत्याह ।
अत्रान्तर्वत्नीग्रहणादेव स्त्रीग्रहणे सिद्धे पुनर्ग्रहणं स्वस्रादीनामपि
ग्रहणार्थमिति व्याख्यातमुज्ज्वलाकृता । स्वस्रादीनामपि ग्रहणार्थमित्यत्र
गृहवर्तिनामपीति शेषः ।**

 **मनुष्ययज्ञस्वरूपं तु श्रुतावुक्तम्--**

"यद्ब्राह्मणेभ्योऽन्नं ददाति तन्मनुष्ययज्ञः संतिष्ठते" **इति ।**

 **कात्यायनोऽप्याह--**"नृयज्ञोऽतिथिपूजनम्" **इति ।**

 **न च वक्ष्यमाणलक्षणस्यातिथेरनित्यतया मनुष्ययज्ञस्य कथं नित्यतेति
वाच्यम् । पूज्यमानब्राह्मणनिष्ठातिथित्वस्य
फलाधि^([\[२१७\]](#cite_note-217))क्यार्थतया तत्कालसमाग**
**तब्राह्मणभोजनस्यैव मनुष्ययज्ञत्वात् ।** 'यद्ब्राह्मणेभ्योऽन्नं ददाति
तन्मनुष्ययज्ञः संतिष्ठते' **इति श्रुतिरपि सामान्यतो
ब्राह्मणसंप्रदानकान्नदानस्यैव मनुष्ययज्ञत्वमाह ।**

 **सुमन्तुर्वैश्वदेवान्त उपस्थितस्याभ्यागतत्वं त्य(स्य
त्य)क्तप्रतिग्रहस्यातिथित्व\[मन्यस्याभ्यागतत्व\]माह--**

"त्यक्ताः प्रतिग्रहाः सर्वे येन विप्रेण धीमता ।  
उपस्थितं वैश्वदेवमतिथिं तं प्रचक्षते ॥  
एतदन्यत्र संप्राप्तं विप्रमभ्यागतं विदुः" **इति ।**

 **वैश्वदेवातिरिक्तकाले तस्मिन्नेव दिने संप्राप्तं
वि^([\[२१८\]](#cite_note-218))प्रमभ्यागतं विदुः । तमेव
वैश्वदेवका^([\[२१९\]](#cite_note-219))ल उपस्थितमतिथिं विदुरित्यर्थः ।
तथा च वैश्वदेवकाल उक्तलक्षणलक्षिताभ्यागतातिथ्योरन्यतरस्य वा
भोजनं^([\[२२०\]](#cite_note-220)) मनुष्ययज्ञः ।
तदभावं^([\[२२१\]](#cite_note-221)) ब्राह्मणभोजनमात्रं मनुष्ययज्ञ इति
तात्पर्यार्थः ।**

**बौधायनोऽपि--**

"अहरहर्ब्राह्मणेभ्योऽन्नं दद्यान्मूलफलशाकानि  
वेत्यथैनं मनुष्ययज्ञं समाप्नोति" **इति ।**

**कार्ष्णाजिनिरपि--**

"भिक्षां वा पुष्कलं वाऽपि हन्तकारमथापि वा ।  
असंभवे न वै दद्यादुदपात्रमथापि वा" **इति ॥**

 **पुष्कलमग्रमिति पर्यायौ ।**

 **कूर्मपुराणे---**

"हन्तकारमथाग्रं वा भिक्षा वा शक्तितो द्विजः ।  
दद्यादतिथये नित्यं बुध्येत परमेश्वरम्" **इति ॥**

 **भिक्षादिलक्षणं मनुराह--**

"ग्रासमात्रा भवेद्भिक्षा अग्रं ग्रासचतुष्टयम् ।  
अग्रं चतुर्गुणीकृत्य हन्तकारोऽभिधीयते" **इति ॥**

 **ग्रासपरिमाणं स्मृत्यर्थसारे ।**

"अङ्गुष्ठपर्वमात्रा तु आहुतिः परिकीर्तिता ।  
आहुतिद्वितयं ग्रासो मयूराण्डाकृतिस्तथा" **इति ॥**

 **अतिथिनिरीक्षणाय गृहाङ्गणे कंचित्कालं तिष्ठेदित्युक्तं
मार्कण्डेयपुराणे--**

"आचम्य च ततः कुर्यात्प्राज्ञो द्वारावलोकनम् ।  
मुहूर्तस्याष्टमं भागमुदीक्ष्यो ह्यतिथिर्भवेत्" **इति ।**

 **विष्णुपुराणेऽपि--**

"ततो गोदोहमात्रं तु तिष्ठेत्कालं गृहाङ्गणे ।  
अतिथिग्रहणार्थाय तदूर्ध्वं च यथेच्छया" **इति ॥**

 **तत्र कीदृशोऽतिथिरित्याकाङ्क्षायामाह
वैयाघ्र^([\[२२२\]](#cite_note-222))पद्यः--**

"क्षुधार्तस्तृषितश्चैव स्नातो गृहमुपागतः ॥  
प्रयत्नेन तु संपूज्यः सोऽतिथिः स्वर्गसंक्रमः"
**इति^([\[२२३\]](#cite_note-223)) ॥**

 **पराशरोऽपि--**

"इष्टो वा यदि वा द्वेष्यो मूर्खः पण्डित एव वा ।  
संप्राप्तो वैश्वदेवान्ते सोऽतिथिः स्वर्गसंक्रमः" **इति ॥**

 **इष्टः सख्यादिः ।**

 **तस्य च भोजनीयत्वं याज्ञवल्क्येनोक्तम्--**

"भोजयेच्चाऽऽगतान्काले सखिसंबन्धिबान्धवान्" **इति ।**

 **द्वेष्यस्य भोजनीयत्वं मनुना निन्दितम्--**

"काममभ्यर्चयेन्नित्यं नातिरूपमपि त्वरिम् ।  
द्विषता हि हविर्भुक्तं भवति प्रेष्य निष्फलम्" **इति ॥**

 **एवं सत्यरिमित्रविवेकः श्राद्धादौ यथा क्रियते तथैवातिथावपि तत्प्रसक्तौ
तन्निराकरणायेष्टो वा यदि वा द्वेष्य इत्युक्तम् ।**

 **मूर्खे भोजनीयत्वं स्मृत्यन्तरे निषिद्धम्--**

"नष्टशौचे व्रतभ्रष्टे वेदशास्त्रविवर्जिते ।  
दीयमानं रुदत्यन्नं किं मया दुष्कृतं कृतम्" **इति ॥**

 **पण्डितस्य भोजनीयत्वं मनुना प्रशंसितम्--**

"श्रोत्रियायैव देयानि हव्यकव्यानि दातृभिः ।  
अर्हत्तमाय विप्राय तस्मै दत्तं महाफलम्" **इति ॥**

 **एवं सति श्राद्धादाविव वैश्वदेवान्तिके पण्डितमूर्खविवेकप्रसक्तौ
तन्निराकरणायोक्तं मूर्खः पण्डित एव वेति । वैश्वदेवान्तिकशब्देन
देवयज्ञभूतयज्ञपितृयज्ञानामुपरि मुहूर्ताष्टमभागपरिमितः काल उच्यते ।**

 **तथा च मार्कण्डेयपुराणम्--** "मुहूर्तस्याष्टमं भागम्" **इति ।**

 **अत एव तस्मिन्काले समागमनमेवातिथिलक्षणं नेतरद्विद्यादि ।
संक्रम्यतेऽनेनेति संक्रमः । स्वर्गस्य संक्रमः स्वर्गसंक्रमः ।
स्वर्गप्राप्तिरिति यावत् ।**

 **तथा चाऽऽश्वमेधिके--**

"क्षुत्पिपासाश्रमार्ताय देशकालगताय च ।  
सत्कृत्यान्नं प्रदातव्यं यज्ञस्य फलमिच्छता" **इति ॥**

 **पराशरः--**

"दूरादु(ध्वो)पगतं श्रान्तं वैश्वदेवमुपस्थितम् ।  
अतिथिं तं विजानीयान्नातिथिः पूर्वमागतः" **इति ॥**

 **दूरध्वोपगतं ग्रामान्तरागतम् । श्रान्तं क्षुधापरिपीडितम् ।**

**अत एव व्यासः--**

"दूरादाश्रमसंप्राप्तः
क्षुत्तृ^([\[२२४\]](#cite_note-224))ष्णाश्रम^([\[२२५\]](#cite_note-225))पीडितः
।  
यः पूज्यतेऽतिथिः सम्यगपूर्वः ऋतुरेव सः" **इति ॥**

 **नातिथिः पूर्वमागत इति तस्मिन्नेवातिथिर्नोत्तरेद्युरित्यर्थः ।**

**तथा च मनुः--"एकरात्रं हि निवसन्नतिथिर्ब्राह्मणः स्मृतः" **इति ।****

 **वैश्वदेवमुपस्थितमिति दिवसाभिप्रायम् । सायं तु वैश्वदेवकाले कालान्तरे
वा प्राप्तोऽतिथिरेव ।**

**तथा च मनुः--**

"अप्रणोद्योऽतिथिः सायं सूर्योढो गृहमेधिना ।  
काले प्राप्तोऽप्यकाले वा नास्यानश्नन्गृहे वसेत्" **इति ॥**

 **सूर्योढोऽस्तं गच्छता सूर्येण देशान्तरमागमनाशक्तिमुत्पाद्य गृहं
प्रापित इत्यर्थः । अस्य गृहस्थस्य, अतिथिरित्यध्याहारः ।**

**याज्ञवल्क्योऽपि--**"अप्रणोद्योऽतिथिः सायमपि वा भूतृणोदकैः" **इति ।**

 **प्रचेता अपि--**

"यः सायंवैश्वदेवान्ते सायं वा गृहमागतः ।  
देववत्पूजनीयोऽसौ सूर्योढः सोऽतिधिः स्मृतः" **इति ॥**

 **सायं वेत्यत्र वैश्वदेवात्पूर्वमित्यध्याहारः ।**

 **दूराध्वपदव्यावर्त्यमाह वैयाघ्र^([\[२२६\]](#cite_note-226))पद्यः--**

"अचिन्तितमनाहूतं वैश्वदेवे व्यवस्थितम् ।  
अतिथिं तं विजानीयान्नैकग्रामनिवासिनम्" **इति ॥**

 **पराशरः--**

"अतिथिं तत्र संप्राप्तं पूजयेत्स्वागतादिना ।  
तथाऽऽसनप्रदानेन पादप्रक्षालनेन च ॥  
श्रद्धया चान्नदानेन प्रियप्रश्नोत्तरेण च ।  
गच्छतश्चानुयानेन प्रीतिमुत्पादयेद्गृही" **इति ॥**

 **स्वगृहे राज्ञ आगमने तस्याप्यातिथ्यं कार्यम् । तथा च
मार्कण्डेयपुराणे--**

"यस्य च्छन्नं हयश्चैव कुञ्ज^([\[२२७\]](#cite_note-227))रारोहमृद्धितम्
।  
ऐन्द्रस्थानमुपासीत तस्मात्तन्न विचारयेत्" **इति ॥**

 **तत्क्षत्त्रियत्वं न विचारयेत्, क्षत्त्रियत्वशङ्कां न कुर्यात् ।
सोऽप्यतिथिवदेव पूजनीय इत्यर्थः ।**

 **अतिथिसत्काराकरणे प्रत्यवाय^([\[२२८\]](#cite_note-228))माह पराशरः--**

"अतिथिर्यस्य भग्नाशो गृहात्प्रतिनिवर्तते ।  
पितरस्तस्य नाश्नन्ति दश वर्षाणि पञ्च च ॥  
काष्ठभारसहस्रेण घृतकुम्भशतेन च ।  
अतिथिर्यस्य भग्नाशस्तस्य होमो निरर्थकः"
**इति^([\[२२९\]](#cite_note-229)) ॥**

**आश्वमेधिके--**

"साङ्गोपाङ्गांस्तथा वेदान्पठतीह दिने दिने ।  
न चाऽऽतिथ्यं(चातिथिं) पूजयति वृथा स पठति द्विजः ॥  
पाकयज्ञैर्महायज्ञैः सोमसंस्थाभिरेव च ।  
ये यजन्ति न चार्चन्ति गृहेष्वतिथिमागतम् ॥  
तेषां य^([\[२३०\]](#cite_note-230))शोभिकामानां दत्तमिष्टं च यद्भवेत् ।  
वृथा भवति तत्सर्वमाशया हतया हतः" **इति ॥**

 **अतिथिसत्कारं प्रशंसति स एव--**

"सुक्षेत्रं वापयेद्बीजं सुपात्रे निक्षिपेद्धनम् ।  
सुक्षेत्रे च सुपात्रे च प्रदत्तं न विनश्यति" **इति ॥**

 **शातातपः--**

"स्वाध्यायेनाग्निहोत्रेण यत्नेन तपसा तथा ।  
र चाऽऽप्नोति तथा लोकान्यथा त्वतिथिपूजनात्" **इति ॥**

 **तथा--**

"न पृच्छेद्गोत्रचरणे न स्वाध्यायं व्रतं कुलम् ।  
चित्ते विभावयेत्तं वै व्यासं स्वयमुपागतम्" **इति ॥**

 **अतिथिलक्षणादिकमेतत्सर्वं धर्मसूत्रेऽप्युक्तमस्ति, तस्य
बहुतरव्याख्यानसापेक्षत्वात्तेन सहैव प्रदर्शनेऽतिविस्तरः स्यादतो न
प्रदर्श्यते ।**

 **भिक्षुकयोर्यतिब्रह्मचारिणोः सदा पूज्यत्वमाह पराशरः--**

"अपूर्वं सुव्रती विप्रो ह्यपूर्वश्चातिथिस्तथा ।  
वेदाभ्यासरतो नित्यं त्रयोऽपूर्वा दिने दिने" **इति ॥**

 **सुष्ठु व्रतं सुव्रतं मोक्षहेतुर्यतिधर्मः सोऽस्यास्तीति सुव्रती ।
वेदाभ्यासरतो ब्रह्मचारी । यथाऽतिथिः पूज्यस्तथैतावप्यतिथिवत्प्रत्यहं
पूज्यावित्यर्थः ।**

**याज्ञवल्क्यः--**

"सत्कृत्य भिक्षवे भिक्षां यः प्रयच्छति मानवः ।  
गोप्रदानसमं पुण्यं तस्याऽऽह भगवान्यमः" **इति ॥**

 **भिक्षुर्यतिर्ब्रह्मचारी च ।**

 **यदि वैश्वदेवात्पूर्वं भिक्षुरागच्छति तदा कथमित्याकाङ्क्षायां
नृसिंहपुराणे--**

"अकृते वैश्वदेवे तु भिक्षुके गृहमागते ।  
उद्धृत्य वैश्वदेवार्थं भिक्षां दत्त्वा विसर्जयेत्" **इति ॥**

 **(^([\[२३१\]](#cite_note-231)) पुराणान्तरेऽपि--**

"अकृते वैश्वदेवे तु भिक्षुके गृहमागते ।  
नैवेद्यार्थं च होमार्थमुद्धृत्यातिथिमर्चयेत्" **इति ॥)**

 **यावद्वैश्वदेवपर्याप्तमन्नं भवति तावत्पृथक्कृत्वा नैवेद्यार्थं च
पृथगुद्धृत्यावशिष्टान्नाद्भिक्षां दत्त्वा भिक्षुकं विसर्जयेदित्यर्थः ।**

 **भिक्षु^([\[२३२\]](#cite_note-232))कशब्दोऽतिथ्यादीनामुपलक्षकः--**

"यतिश्च ब्रह्मचारी च विद्यार्थी गुरुपोषकः ।  
अध्वगः क्षीणवृत्तिश्च षडेते भिक्षुकाः स्मृताः"
**इति^([\[२३३\]](#cite_note-233)) ॥**

 **अकरणे प्रत्यवायमाह पराशरः--**

"यतिश्च ब्रह्मचारी च पक्वान्नस्वामिनावुभौ ।  
तयोरन्नमदत्त्वा तु भुक्त्वा चान्द्रायणं चरेत्" **इति ॥**

 **यतिब्रह्मचारिग्रहणं विद्यार्थ्यादीनामुपलक्षणमिति केचित् ।**

 **बहुषु भिक्षुकेष्वागतेष्वशक्तेन किं कर्तव्यमित्याकाङ्क्षायामाह
पराशरः--**

"दद्याच्च भिक्षात्रितयं परिव्राड्ब्रह्मचारिणाम् ।  
इच्छया वा ततो दद्याद्विभवे सति चान्यतः" **इति ॥**

 **अन्यतोऽन्येषामपीत्यर्थः ।**

 **यतिभिक्षाप्रदानप्रकारमाह स एव--**

"यतिहस्ते जलं दद्याद्भैक्षं दद्यात्पुनर्जलम् ।  
तद्भैक्षं मेरुणा तुल्यं तज्जलं सागरोपमम्" **इति ॥**

 **एतच्च भैक्षं सति संभवे बहुलं दातव्यम् । तदुक्तं ब्रह्मपुराणे--**

"यः पात्रपूरणीं भिक्षां यतये संप्रयच्छति ।  
विमुक्तः सर्वपापेभ्यो नासौ दुर्गतिमाप्नुयात्" **इति ॥**

 **सर्वथाऽन्नाभावे धर्मसूत्रे--**

"काले स्वामिनमन्नार्थिनं न प्रत्याचक्षीयातामभावे तृणानि भूमिरुदकं  
कल्याणी वागित्येतानि वै सतोऽगारे न क्षीयन्ते कदाचन" **इति ।**

 **एतत्फलमपि तत्रैव--**"एवं वृत्तावनन्तलोकौ भवतः" **इति ।**

 ( ^([\[२३४\]](#cite_note-234)) वैश्वदेवावसान उपस्थितानां चण्डालादीनामपि
भोज्यत्वमुक्तं पराशरेण--

"पापो वा यदि चण्डालो विप्रघ्नः पितृघा^([\[२३५\]](#cite_note-235))तकः ।  
वैश्वदेवे हि संप्राप्तः संभोज्यः सोऽप्यसंशयम्"
**इति^([\[२३६\]](#cite_note-236)) ॥**

 **बृहन्नारदीये--**

"अन्नस्य क्षुधितं पात्रं पानीयस्य पिपासितम् \|  
द्रव्यदाने प्रकर्तव्यं विशेषात्पात्रवीक्षणम्" **इति ॥)**

 **गोभ्यो ग्रासप्रदानमुक्तमृष्यशृङ्गेण--**

"गवां ग्रासं च कुर्वीत नित्यमेव समाहितः ।  
गवां कण्डूयनं स्पर्शं ग्रासमाह्निकमेव च"
**इति^([\[२३७\]](#cite_note-237)) ॥**

 **(^([\[२३८\]](#cite_note-238))पाकभाण्डस्थल^([\[२३९\]](#cite_note-239))प्रतिपत्तिर्धर्मसूत्रे--**
'यत्र भुज्यते तत्समुह्य निर्हृत्यावोक्ष्य तं
देशमम^([\[२४०\]](#cite_note-240))त्रेभ्यो लेपान्संगृह्याद्भिः
सं^([\[२४१\]](#cite_note-241))मृज्य शुचौ देशे रुद्राय निनयेदेवं वास्तु
शिवं भवति' **इति ।**

 **पञ्चयज्ञाकरणप्रायश्चित्तमुक्तं
सु^([\[२४२\]](#cite_note-242))मन्तुना--**

"अकृत्वाऽन्यतमं यज्ञं यज्ञानामधिकारतः ।  
उपवासेन शुध्येत पाकसंस्थासु चैव हि" **इति ॥**

 **^([\[२४३\]](#cite_note-243))अकृत्वाऽन्यतमं
यज्ञमित्येकत्वश्रवणादेकयज्ञलोपविषयमिति केचित् ।
अत्रेकत्वस्याविवक्षितत्वाद्द्वित्र्या(त्रा)दियज्ञलोपेऽप्येतत्प्रायश्चित्तं
भवत्येवेत्यन्ये ।**

 **व्यासः--**"अकृत्वा तु महायज्ञान्भुक्त्वा चान्द्रायणं चरेत् " **इति
।**

 **अत्र बहुत्वमप्यविवक्षितं ज्ञेयम् ।**

 **मिताक्षरायां बृहस्पतिः--**

"अनिर्वर्त्य महायज्ञान्यो भुङ्क्ते प्रत्यहं गृही ।  
अनातुरः सति धने कृच्छ्रार्धेन विशुध्यति" **इति ॥**

 **उपवासाद्यसामर्थ्ये मनस्वत्येकाऽऽहुतिर्होतव्या । तदुक्तं
प्रायश्चित्तप्रकाशे--**

"एतेभ्यः पञ्चयज्ञेभ्यो यद्येकोऽपि च हीयते ।  
मनस्वत्याहुतिस्तत्र प्रायश्चित्तं विधीयते" **इति ॥**

 **मनस्वती घृतपदान्ता तस्या एव प्रायश्चित्तार्थत्वस्य सर्वत्र दर्शनात्
।**

 **द्व्यहं त्र्यहं लोपे तु बौधायनः--**

"द्व्यहं वाऽपि त्र्यहं वाऽपि प्रमादादकृतेषु तु ।  
तिस्रस्तन्तुमतीर्हुत्वा चतस्रो वारुणीजपेत्" **इति ॥**

 **अव ते हेड उदुत्तममिमं मे वरुण तत्त्वा यामीति चतस्रो वारुण्यः ।**

 **दशाहद्वादशाहलोपे तु स एवाऽऽह--**

"दशाहं द्वादशाहं वा निवृत्तेषु तु सर्वतः ।  
चतस्रो वारुणीर्हुत्वा कार्यस्तन्तुमते चरुः" **इति ॥**

 **अत्रैवं व्यवस्था मनस्वत्याहुतिरेकाहाहुतिविच्छेदे ।**

"द्व्यहं वाऽपि त्र्यहं वाऽपि प्रमादादकृतेषु तु ।  
तिस्रस्तन्तुमतीर्हुत्वा चतस्रो वारुणीर्जपेत्" ॥

 **इति नु नवदिनपर्यन्तम् । तदूर्ध्वं तु दशाहं द्वादशाहं वेति वचनसिद्धो
वारुणीचतुष्टयजपः, तन्तुमते चरुश्च । इदं चार्धाधानिना स्मार्ताग्निमता च
तत्र कर्तव्यम् । एकादशीप्रयुक्तभ्रान्तिमता तु
नित्यहोमलोपप्रयुक्तवक्ष्यमाणप्रायश्चित्तं विधाय कार्यम् ।
सर्वाधानिनाऽनग्निमत्ता च लौकिकाग्निं प्रतिष्ठाप्य कार्यम् । एतच्चाभोजने
सति । भोजने तु--अकृत्वा तु महायज्ञानितिव्यासवचनसिद्धं चान्द्रायणम् ।
द्व्यहादौ द्वैगुण्यादि ज्ञेयम् । अबुद्धिपूर्व उपवासः । बुद्धिपूर्वे
शक्तौ सत्यामेकैकलोपेऽनिर्वर्त्य महायज्ञानिति कृच्छ्रार्धम् ।**

"पिण्डयज्ञात्यये चैव वैश्वदेवात्ययेऽपि च ।  
अदने पतितान्नस्य चरुर्वैश्वानरो भवेत्" ॥

 **इति कात्यायनोक्तः स्थालीपाको वा । अस्याप्यशक्तौ पूर्णाहुतिरिति
द्रष्टव्यम् ।**

 **ब्राह्मे--**

"शुनां च पतितानां च श्वपचां पापरोगिणाम् ।  
वायसानां क्रिमीणां च शनकैर्निक्षिपेद्भुवि" **इति ॥**

 **शनकैः शनैः । अत्रोत्सर्गमन्त्रो विष्णुपुराणोक्तोऽग्रे प्रदर्श्यते ।**

 **गीतायाम्--**

"यज्ञशिष्टाशिनः सन्तो मुच्यन्ते सर्वकिल्बिषैः ।  
भुञ्जते ते त्वघं पापा ये पचन्त्यात्मकारणात्" ॥

 **इति करणे फलातिशयोऽकरणे प्रत्यवायश्च स्मर्यते ।**  **अत्र यज्ञो
वैश्वदेव इति श्रीधरस्वामिना व्याख्यातम् । तेन साग्निकैर्निरग्निकैश्च
भोजनलोपेऽपि येन केनापि द्रव्येण यथाकथंचित्पञ्च महायज्ञाः कर्तव्या एवेति
निष्कर्षः ।)**

## **अथ वैश्वदेवप्रयोगः ।**

 **तत्र^([\[२४४\]](#cite_note-244)) दायविभागे सति वैश्वदेवाधिकारः ।
दायविभागो विवाहात्पूर्वं^([\[२४५\]](#cite_note-245))
चेच्चतुर्थीहोमानन्त^([\[२४६\]](#cite_note-246))रमेव
गुरुशुक्रास्तमलमासादि^([\[२४७\]](#cite_note-247))रहिते
चन्द्रानुकूले^([\[२४८\]](#cite_note-248))
शु^([\[२४९\]](#cite_note-249))भे काले
प्रथमारम्भः^([\[२५०\]](#cite_note-250)) । तावत्पर्यन्तं तूष्णीं
ग्रासमात्रमन्नमग्नौ प्रक्षिप्य भोक्तव्यम् । यदि चतुर्थीहोमोत्तरं
केनचित्प्रतिबन्धेन देवकोत्थापनं न जायते तदा देवकोत्थापनानन्तरमेवाऽऽरम्भो
भवति ।**

"वैश्वदेवः स्वधाकृत्यं ब्रह्मयज्ञमुपोषणम् ।  
सीमातिक्रमणं नैव देवकोत्थापनावधि" ॥

 **इति^([\[२५१\]](#cite_note-251)) धर्मप्रदीपे देवकोत्थापनात्पूर्वं
तन्निषेधात् ।**

 **अत्र प्रथमे प्रयोगे गणपतिपूजनपुण्याहवाचनमातृकापूजननान्दीश्राद्धान्यपि
प्रधानसंकल्पात्पूर्वं कार्याणि । सिद्धेऽन्ने पाककर्ता वैश्वदेवकर्तारं
ब्रूयाद्भूतमिति, तत्सुभूतं विराडन्नं तन्मा क्षायि तन्मेऽशीय तन्म ऊर्जं
धास्तत्सुभूतमिति प्रतिवचनः^([\[२५२\]](#cite_note-252))(म्) ।
तत्सुभूतमित्येतावदेव वा प्रतिवचनम् । यदि स्वयमेव पाककर्ता
तदा^([\[२५३\]](#cite_note-253))
वचनप्रतिवचनयोर्लोपः^([\[२५४\]](#cite_note-254)) । स्त्रिया अप्येवं
मन्त्रलोप एव । कर्ताऽग्न्यायतनस्य पश्चात्प्राङ्मुख उपविश्याऽऽचम्य
प्राणानायम्य देशकालौ संकीर्त्य
श्रीपरमेश्वरप्रीत्यर्थं^([\[२५५\]](#cite_note-255)) सिद्धान्नेनामुकाग्नौ
प्रातर्वैश्वदेवेन यक्ष्य इति प्रातः संकल्पं कुर्यात् । तथैव
सायंवैश्वदेवेन यक्ष्य इति सायम्^([\[२५६\]](#cite_note-256)) । अथवा
(^([\[२५७\]](#cite_note-257))प्रातर्वैश्वदेवं करिष्ये सायंवैश्वदेवं
करिष्य इत्येवं संक^([\[२५८\]](#cite_note-258))ल्पौ । केचित्तु--मम
कण्डनीपेषणीचुल्लीसंमार्जनीगृहलेपनादिहिंसाजन्यदोषपरिहारपूर्वकान्नसिद्धात्मसंस्का**
**रसिद्धिद्वारा श्रीपरमेश्वरप्रीत्यर्थं वैश्वदेवं करिष्य इति संकल्पं
कुर्वन्ति । प्रातरेव तन्त्रेण होमे तु प्रातःसायंवैश्वदेवौ तन्त्रेण
करिष्य इति संकल्पः । ) त^([\[२५९\]](#cite_note-259))तः पचनाग्नौ
हो^([\[२६०\]](#cite_note-260))मकर्तव्यतायां
तम^([\[२६१\]](#cite_note-261))ग्निं कुण्ड आनीय गृहमध्यभागे संस्थाप्य
प्रज्वालयेत् । औपासनाग्नौ होमे तस्य
प्रज्वालन^([\[२६२\]](#cite_note-262))मात्रं नाऽऽनयनम् ।
ततोऽशनीयादन्नाद्भविष्यान्नं होमार्थमुद्धृत्य सूपसंसृष्टं
सर्वव्यञ्जनसं^([\[२६३\]](#cite_note-263))सृ^([\[२६४\]](#cite_note-264))ष्टं
वाऽन्नं बलिदानार्थं पितृयज्ञार्थं च पृथक्पृथगुद्धृत्य
सर्वव्यञ्जनसहितमेवान्नं मनुष्ययज्ञार्थमुद्धरेत् । यदि तु विप्राणां
विप्रस्य वोदरपूर्तिपर्यन्त^([\[२६५\]](#cite_note-265))मन्नं दातुं
सामर्थ्यमस्ति तदा तद्भोजनपर्याप्तमन्नं पृथगुद्धरेत् ।**

 **वैश्वदेवोत्तरं नैवेद्यसमर्पणमितिकल्पे नैवेद्यार्थमपि पृथगुद्धरणीयम् ।
ततस्तदुद्धृतं सर्वमन्नमग्नावधिश्रित्याभिघार्योद्वास्याद्भिः प्रोक्षेदिति
देवपवित्रसंस्कारसंस्कृतं कुर्यात्^([\[२६६\]](#cite_note-266)) । अयं च
संस्कारः शूद्रकर्तृकपाकपक्ष इत्युज्ज्वलाकृत् ।
देवपवित्रसंस्काराभावपक्षेऽप्यभिघारणं भवत्येव^([\[२६७\]](#cite_note-267))
। मातृदत्तमते तु परोक्षनिष्पन्नत्वादयं संस्कार इति, तन्मत
आर्यकर्तृकपाकपक्षेऽपि भवति ।**

 **ततः--अदितेऽनुमन्यस्वेत्यादिभिराग्निं परिषिच्य यावद्धोमं
हृदि^([\[२६८\]](#cite_note-268)) सव्यहस्ततलं निधाय,
(^([\[२६९\]](#cite_note-269))अग्नये स्वाहेत्यादिमन्त्राणां याज्ञिक्यो
देवता उपनिषदः स्वयंभूर्वा, ऋषिः । मन्त्रोक्ता देवताः । यजूंषि । होमे
बलिहरणे च यथायथं विनियोगः, इत्युक्त्वा देवयज्ञानां पृथक्कर्तव्यतायां
देवेभ्यः स्वाहेत्यादिमन्त्रत्रयस्यापि पूर्ववद्यजूंषीत्यन्तेनर्ष्यादि
स्मृत्वा देवय^([\[२७०\]](#cite_note-270))ज्ञादिषु विनियोगं चाभिसंधाय ये
भूता इत्यस्य याज्ञिक्यो देवता उपनिषदः स्वयंभूर्वा, ऋषिर्भूतानि
पुष्टिपतिश्च देवता त्रिष्टुप्छन्दः । सर्वभूतबलिप्रदाने विनियोग
इति^([\[२७१\]](#cite_note-271)) च स्मृत्वा ।
व्यञ्जनरहितभागादङ्गुष्ठपर्वमात्रमादाय
संहताङ्गुलिनोत्तान्नेन^([\[२७२\]](#cite_note-272)) दक्षिणहस्तेन जुहोति
।** 'ॐ अग्नये स्वाहा' **अग्नय इदं ।** 'ॐ विश्वेभ्यो देवेभ्यः स्वाहा'
**विश्वेभ्यो देवेभ्य इदं० ।** 'ॐ ध्रुवाय भूमाय स्वाहा' **ध्रुवाय
भूमायेदं० ।** 'ॐ ध्रुवक्षितये स्वाहा' **ध्रुवक्षितय इदं ।** 'ॐ
अच्युतक्षितये स्वाहा' **अच्युतक्षितय इदं ।** 'ॐ अग्नये स्विष्टकृते
स्वाहा', **अग्नये स्विष्टकृत इदं० । इति**  **(
^([\[२७३\]](#cite_note-273)) षडाहुतीर्हुत्वा--) अदितेऽन्वम स्था
इत्याद्यैरुत्तरपरिषेकं कुर्यात् । ततो
बलिदे^([\[२७४\]](#cite_note-274))शमद्भिर्हस्तेन परिमृज्यावोक्ष्य बलिं
न्युप्य गन्धमाल्यादिभिरभ्यर्च्य परिषिञ्चेत् । एवं सर्वबलिषु
।एकदेशसमवेतानेकबलीनामपि मार्जनावोक्षणे पृथक्पृथगेव, परिषेचनं त्वन्ते
सकृदेव । ततोऽपरेणाग्निं** 'ॐ धर्माय स्वाहा^([\[२७५\]](#cite_note-275))'
'ॐ अधर्माय स्वाहा' **इत्युदगपवर्गं दद्यात् । धर्मायेदं० ।
अधर्मा^([\[२७६\]](#cite_note-276))येदं० । परिषिच्य, ततोऽग्नेर्दक्षिणत
उदधानसंनिधौ**--'ॐ अद्भ्यः स्वाहा' **अद्भ्य इदं० । परिषिच्य, अगारस्य
मध्ये द्वाभ्यां प्रागपवर्गम्--** 'ॐ ओषधिवनस्पतिभ्यः स्वाहा'
**ओषधिवनस्पतिभ्य इदं० ।** 'ॐ रक्षोदेवजनेभ्यः स्वाहा' **रक्षोदेवजनेभ्य
इदं० । परिषिच्य, अगारस्योत्तरपूर्वदेशे** 'ॐ गृह्याभ्यः स्वाहा'
**गृह्याभ्य इदं० ।** 'ॐ अवसानेभ्यः स्वाहा' **अवसानेभ्य इदं० ।** 'ॐ
अवसानपतिभ्यः स्वाहा' **अवसानपतिभ्य इदं० ।** 'ॐ सर्वभूतेभ्यः स्वाहा'
**सर्वभूतेभ्य इदं० । इति चतुर्भिः प्रागपवर्गं, परिषिच्य, अगारस्य
दक्षिणभागे शय्यादेशे** 'ॐ कामाय स्वाहा' कामायेदं० । **इत्येकेन ।
परिषिच्य, देहल्यामेकेन--**'ॐ अन्तरिक्षाय स्वाहा' **अन्तरिक्षायेदं० ।
परिषिच्य, कपाटसंनिधौ** 'ॐ यदेजति जगति यच्च चेष्टति० नाम्नो भागोऽयं
नाम्ने स्वाहा' **अपिधानायेदं० । वायव इदमिति वा । परिषिच्य,
अग्नेर्दक्षिणतो ब्रह्मसदने** 'ॐ पृथिव्यै स्वाहा' **पृथिव्या इदं० ।** 'ॐ
अन्तरिक्षाय स्वाहा' **अन्तरिक्षायेदं० ।** 'ॐ दिवे स्वाहा' दिव इदं० । 'ॐ
सूर्याय स्वाहा' **सूर्यायेदं० ।** 'ॐ चन्द्रमसे स्वाहा' **चन्द्रमस इदं०
।** 'ॐ नक्षत्रेभ्यः स्वाहा' **नक्षत्रेभ्य इदं० ।** 'ॐ इन्द्राय स्वाहा'
**इन्द्रायेदं० ।** 'ॐ बृहस्पतये स्वाहा' **बृहस्पतय इदं० ।** 'ॐ प्रजापतये
स्वाहा' **प्रजापतय इदं० ।** 'ॐ ब्रह्मणे स्वाहा' **ब्रह्मण इदं ।
इत्येतैर्दशभिः प्रागपवर्गं, परिषिच्य, पितृयज्ञार्थादन्नादादाय,
एतद्बलीनां दक्षिणतः प्राचीनावीती प्रसव्यं
परिमृज्यावो^([\[२७७\]](#cite_note-277))क्ष्य दक्षिणं पाणिमुत्तानं
कृत्वाऽङ्गुष्ठतर्जन्यो** **रन्तरालेन** 'ॐ स्वधा पितृभ्यः' **पितृभ्य इदं०
। प्रसव्यं परिषिच्य यज्ञोपवीत्यप उपस्पृशेत्^([\[२७८\]](#cite_note-278))
।**

 **^([\[२७९\]](#cite_note-279)) स्वधा पितृभ्य इति मन्त्रान्त एव
पित्र्यबलिर्देयः । न तु स्वधाशब्दान्ते । अन्यथा
मन्त्रप्रकरणत्वव्याघातापत्तेः । स्वधाशब्दस्य
हविर्धा(र्दा)नार्थत्वात्स्वधा पितृभ्य इत्येतावानेव मन्त्रः, न तु
स्वाहान्तः । उज्ज्वलाकृता स्वधा पितृभ्य इत्येतावानेव मन्त्रः
प्रदर्शितोऽस्ति । एतेन ज्ञायते स्वाहाकारपाठो नास्तीति । यद्यस्ति तदा
पितृभ्यः स्वाहेतिमन्त्रान्तराभिप्रायेणैव स योज्यः । अस्मिन्कल्पे न (तु)
यज्ञोपवीतिता च द्रष्टव्या । अयं च
जीवत्पितृकविषये^([\[२८०\]](#cite_note-280)) । एतदन्त एव बलिदानं
मन्त्रान्तस्थ^([\[२८१\]](#cite_note-281))स्वधास्वाहाशब्दान्त एव पठनम्(?)
। अनमध्यतस्थानत इत्यनाय^([\[२८२\]](#cite_note-282))त्यान(?) स्वीकारात् ।
अन्यथोभयतः पाश आपद्येत ।**

 **ततस्तदुत्तरतः प्रदक्षिणं परिमृज्यावोक्ष्य भूतयज्ञार्थादन्नादादाय** 'ॐ
नमो रुद्राय पशुपतये स्वाहा^([\[२८३\]](#cite_note-283))'
**इत्येकेन**^([\[२८४\]](#cite_note-284)) । **रुद्राय पशुपतय
इदं**^([\[२८५\]](#cite_note-285))० । **ततस्तं प्रदक्षिणं
प^([\[२८६\]](#cite_note-286))रिषिच्याप
उपस्पृशेत्^([\[२८७\]](#cite_note-287)) । न वा त्यागाः ।**

"द्वावेको द्वौ च चत्वारः प्रत्येकं त्रितयं तथा ।  
दश चैक इति ज्ञेयं^([\[२८८\]](#cite_note-288)) स्थानभेदाद्यथाविधि"

 **इति परिषेकक्रमसंग्रहः । ततो गृहद्वारं गत्वाऽवोक्ष्य** 'ॐ ये भूताः
प्रचरन्ति दिवा^([\[२८९\]](#cite_note-289)) नक्तं बलि० पतिर्दधातु स्वाहा"
**इति भूमौ बलिं दद्यात्परिषिञ्चेच्च । दिवाचारिभ्यो भूतेभ्यः पुष्टिपतये
चेदं० । न वा त्यागः^([\[२९०\]](#cite_note-290)) । ततो
गृहद्वारेऽतिथिमाकाङ्क्षन्गोदोहनकालपर्यन्तं
स्थित्वाऽतिथीन्विप्रा^([\[२९१\]](#cite_note-291))ञ्शक्तौ
सत्यामभ्यागतांश्च गृहमानीय स्वयं हस्तपादान्प्र(दं प्र)क्षाल्याऽऽचम्य
तथैव तेषामपि
^([\[२९२\]](#cite_note-292))हस्तपादान्प्रक्षाल्याऽऽचम्याऽऽसने
प्राङ्मुखानुपवेश्य निवीती भूत्वा मनुष्ययज्ञेन
य^([\[२९३\]](#cite_note-293))क्ष्य इति संकल्पं कुर्यात् । केचित्तु
मनुष्ययज्ञं करिष्य इत्येव संकल्पमिच्छन्ति ।
ततस्तानतिथी^([\[२९४\]](#cite_note-294))नभ्यागतांश्च संपूज्य निवीत्येव
मनुष्येभ्यो हन्ता मनुष्येभ्य इदं न ममेत्युत्सृज्य तान्भोजयेत् ।
अतिथित्रयाभाव** **एकस्मा अपि देयं मन्त्रेणैव । तत्र बहुवचनं पूजार्थत्वेन
समर्थनीयम् । सर्वथाऽतिथ्यभावे विप्रेभ्यो देयम् । तेषामप्यभावे गोभ्यः ।
तासामप्यभावेऽग्नौ होतव्य^([\[२९५\]](#cite_note-295))मिति शिष्टाः ।
उभयत्र मन्त्रलोपः । अथवा बहूनां सनकादीनामुद्देश्यत्वाद्बहुवचनम् ।
तेनैकविप्रे तदभावेन^([\[२९६\]](#cite_note-296)) गवादिषु
च^([\[२९७\]](#cite_note-297)) दाने यथापठितमन्त्रेणैव
दानमिति^([\[२९८\]](#cite_note-298)) युक्तम् । एवं सायमपि
(^([\[२९९\]](#cite_note-299))होमान्ते होमात्पूर्वं वा
पूर्वबलीन्निष्काशयित्वा(श्य)) रौद्रा^([\[३००\]](#cite_note-300))न्तं
कृत्वा** (^([\[३०१\]](#cite_note-301)) 'ॐ ये भूताः प्रचरन्ति दिवा नक्तं
बलिमिच्छन्तो वितु० र्दधातु स्वाहा' **नक्तं चारिभ्यो भूतेभ्यः पुष्टिपतये
चेदं० । इत्याकाशे बलिमुत्क्षिपन्दद्यात् । अथवा )** 'ॐ ये भूताः प्रचरन्ति
दिवा नक्तं बलि० र्दधातु स्वाहा, **दिवाचारिभ्यो नक्तंचारिभ्यश्च भूतेभ्यः
पुष्टिपतये चेदं० । इति^([\[३०२\]](#cite_note-302))
नक्तमेवाऽऽका^([\[३०३\]](#cite_note-303))शे
बलिर्देयः^([\[३०४\]](#cite_note-304)) । केचित्तु विभज्य विनियोगमिच्छन्ति
। ये भूताः प्रचरन्ति दिवा बलिमिति प्रातः । ये भूताः प्रचरन्ति नक्तं
बलिमिच्छन्त इति रात्राविति । अस्मिन्पक्षे--अयं बलिर्दिवा भूमौ देयः ।
सायमाकाश इति द्रष्टव्यम् । अन्ये तु सायंवैश्वदेवेऽयमेव बलिर्न पूर्वोक्ता
बलय इत्याहुस्तद्दर्षितमधस्तान् । ततो
वृद्धातुरबालगुर्वतिथिभृत्यान्भोजयित्वा स्वयं प्राङ्मुखो भुञ्जीत ।**

## **अथ तन्त्रेण प्रयोगः ।**

 **प्रातःसायंवैश्वदेवा^([\[३०५\]](#cite_note-305))भ्यां तन्त्रेण यक्ष्ये
प्रातःसायंवैश्वदेवौ तन्त्रेण करिष्य
इ^([\[३०६\]](#cite_note-306))त्येतदन्यतरं संकल्पं कृत्वा
संप्रतिपन्नदेव^([\[३०७\]](#cite_note-307))ताकत्वाद्रौद्रान्तं
सकृदेव^([\[३०८\]](#cite_note-308)) कुर्यात् । ततो विहायसबलिः, ये भूताः
प्रचरन्तीति यथापठितमन्त्रेणाऽऽकाश एव देयः^([\[३०९\]](#cite_note-309)) ।
दिवाचारिभ्यो नक्तंचारिभ्यश्च भूतेभ्यः पुष्टिपतये चेदं न ममेति त्यागः ।
ततो मनुष्ययज्ञ इति प्रयोगक्रम इति ।
(^([\[३१०\]](#cite_note-310))देवयज्ञादीनां पृथक्करणकल्पे येषां मते
देवयज्ञादयो भिन्नास्तन्मते ) रौद्रबल्यन्ते देवयज्ञेन
य^([\[३११\]](#cite_note-311))क्ष्य इति संकल्प्य पूर्वपरिषेकं कृत्वा
होमार्थादन्नाद^([\[३१२\]](#cite_note-312))ङ्गुष्ठपर्वमात्रमन्नमादाय** 'ॐ
देवेभ्यः स्वाहा' **इति तस्मिन्नेवाग्नौ जुहोति । देवेभ्य इदं० । तत
उत्तरपरिषेकं कृत्वा प्राचीनावीती** **पितृयज्ञेन
य^([\[३१३\]](#cite_note-313))क्ष्य इति संकल्प्य पित्रर्थादन्नादादाय** 'ॐ
पितृभ्यः स्वधाऽस्तु' **इति पूर्वपित्र्यबलेः पुरस्तात्पित्र्यबलिधर्मेण
ददाति । पितृभ्य इदं० । प्रसव्यं परिषिच्य यज्ञोपवीती भूत्वा भूतयज्ञेन
य^([\[३१४\]](#cite_note-314))क्ष्य इति संकल्प्य
धर्माद्यर्थान्नशेषादादाय** 'ॐ भूतेभ्यो नमः' **इति रौद्रबलेः
पुरस्तादद्या^([\[३१५\]](#cite_note-315))त्परिषिञ्चेच्च । भूतेभ्य इदं० ।
ये भूता इत्येतत्पूर्वं वोत्तरपरिषेकः^([\[३१६\]](#cite_note-316)),
एतदनन्तरं वेति प्रयोगक्रमो द्रष्टव्यः । अथवा षडाहुत्यादौ पूर्वपरिषेक: ।
देवेभ्यः स्वाहेत्यन्त उत्तरपरिषेकः । न मध्यभूतौ परिषेकौ ।
सायंवैश्वदेवस्य स्वकाले क्रियायां देवेभ्यः स्वाहेत्यादि
त्र^([\[३१७\]](#cite_note-317))यं न भवति । सर्वे बलयः
कुक्कुटाण्डप्रमाणाः । अविभक्तेषु ज्येष्ठेन^([\[३१८\]](#cite_note-318)),
तस्याशक्तावसंनिधाने वा तदाज्ञयाऽन्येनापि^([\[३१९\]](#cite_note-319))
विहितकर्त्रा वैश्वदेवः कार्यः । तत्तत्स्थाने बलिदानाशक्तावग्नेः
पश्चाद्गोमयेनोपलिप्तायां भू^([\[३२०\]](#cite_note-320))मौ यत्र यत्र
यत्स्थानं भवति तदनुसारेण तत्तत्स्थानानि कल्पयित्वा बलिदानं कुर्यात् ।
पूर्ववदेव परिषेकः । ब्रह्मबल्यन्तानां बलीनां सहैव वा परिषेकः
सं^([\[३२१\]](#cite_note-321))विभवात् । अस्ति च सूत्रं** 'तेषां विभवन्ति
तन्त्रमङ्गान्यविभवन्त्यावर्तन्ते' **इति । एकत्र चेच्चक्राकारं
व्य^([\[३२२\]](#cite_note-322))जनाकारं वा
बलि^([\[३२३\]](#cite_note-323))हरणमिच्छन्ति
केचित्^([\[३२४\]](#cite_note-324)) । कुर्वन्ति चेदानीमेतदनुसारेणैव
शिष्टाः । यत्तु वैश्वदेवकारिकासु यथेष्टं वैश्वदेव उक्तः
कूर्माकृतिबलिहरणं चोक्तं तत्सूत्रवृत्त्यर्थयोरज्ञानेनैव
स्वकपोलकल्पितत्वाद्धान्तप्रलपितमित्युपेक्षणीयम्^([\[३२५\]](#cite_note-325))
। प्रवासेऽप्येवम्^([\[३२६\]](#cite_note-326)) । वैश्वदेवसूत्रस्वरसात्,
व्यजनाकारमायाति पुनरपि मृग्यं च सुधीभिः । प्रजापतये
स्वाहेत्यादिमन्त्रत्रयस्य प्रजाकामपारमेष्ठ्यकामधनकामेषु क्रमेण विनियोगो
द्रष्टव्यः^([\[३२७\]](#cite_note-327)) । एतेषां होमो रौद्रबल्यन्ते ।
(^([\[३२८\]](#cite_note-328))तत्तत्कामनानुसारेणाऽऽदौ संकल्पं** **कृत्वा
तदनुसारेण तस्मिन्नेवाग्नौ परिषेकपूर्वकं देवयज्ञार्थेनान्नेन प्रजापतये
स्वाहेत्यादिमन्त्रैर्होमः कार्यः । तत उत्तरपरिषेकः । अथवा षडाहुत्यादौ
पूर्वपरिषेक एतद्धोमान्त उत्तरपरिषेको न मध्यभूताः(तः)
परिषेकः^([\[३२९\]](#cite_note-329)) । वैश्वदेवप्रकरणस्थत्वात् । एतद्धोमे
तस्या^([\[३३०\]](#cite_note-330))ग्नेस्तस्यान्नस्य च
प्राप्तिर्द्रष्टव्या । देवयज्ञादीनां पृथक्करणकल्पे भूतेभ्यो नम इत्यन्त
एते होमाः ।**

## **अथ जले वैश्वदेवक्रियाया प्रयोगः ।**

 **शुद्धजलसमीपे प्राङ्मुख उपविश्याऽऽचम्य प्राणानायम्य देशकालौ संकीर्त्य
श्रीपरमेश्वरप्रीत्यर्थं जले जलेनामुकवैश्वदेवं करिष्य इति संकल्प्य,
अञ्जलिना
षडाहु^([\[३३१\]](#cite_note-331))तिमन्त्रै^([\[३३२\]](#cite_note-332))र्बलिमन्त्रैर्ये
भूता इतिमन्त्रेण च जलं दद्यात् । नात्र पूर्वोत्तरपरिषेकौ ।
न^([\[३३३\]](#cite_note-333)) परिमार्जनादयो बलिहरणधर्मा असंभवात् ।**

## **अथानग्निककर्तृकवैश्वदेवप्रयोगः ।**

 **श्रीपरमेश्वरप्रीत्यर्थमनग्निकविहितवैश्वदेवविधिना वैश्वदेवं करिष्य इति
संकल्प्य पूर्वपरिषेकान्ते हस्तेनाऽऽहुतीर्जुहुयात् ।** 'ॐ भूः स्वाहा'
**अग्नय इदं० ।** 'ॐ भुवः स्वाहा' **वायव इदं० ।** 'ॐ सुवः स्वाहा'
**सूर्यायेदं० ।** 'ॐ भूर्भुवः सुवः स्वाहा' **प्रजापतय इदं० ।** 'ॐ
देवकृतस्यैनसोऽवयजनमसि स्वाहा' । 'ॐ मनुष्यकृतस्यैनसोऽवयजनमसि स्वाहा' । 'ॐ
पितृकृतस्यैनसोऽवयजनमसि स्वाहा' । 'ॐ आत्मकृतस्यैनसोऽवयजनमसि स्वाहा' । 'ॐ
अन्यकृतस्यैनसोऽवयजनमसि स्वाहा' । 'ॐ अस्मत्कर्तृकतस्यैनसोऽवयजनमसि स्वाहा'
। 'ॐ यद्दिवा० सि स्वाहा' । 'ॐ यत्स्वप० सि स्वाहा' । 'ॐ यत्सुषु० सि
स्वाहा' । 'ॐ यद्विद्वा० सि स्वाहा' । 'ॐ एनस एनसोऽवयजनमसि स्वाहा' । ॐ
प्रजापतये स्वाहा^([\[३३४\]](#cite_note-334))' । **इति
षोडशाऽऽहुतीर्जुहुयात् । अग्नय इदमिति
देवकृतस्येत्याद्येकादशशाकलमन्त्रहोमत्यागः । एताभिः षोडशाहुतिभिरग्नये
स्वाहेत्यादिषडाहुतीनां बाधः । तत
उत्तरपरिषेकबलि\[^([\[३३५\]](#cite_note-335))हरणादि समानम् ।**

## **इत्यनग्निककर्तृकवैश्वदेवप्रयोगः ।**

 **वैश्वदेवसिद्ध्यर्थं वैश्वदेवमन्त्रजपमहं करिष्य इति संकल्प्य, अग्नये
स्वाहे--** **त्यादीन्ये भूता इत्यन्ता\]न्सर्वान्मन्त्रान्मनसा जपेत् ।
एतस्य(च्च) सर्वथा जलस्याप्यभावे ज्ञेयम् । )**

**इति संस्काररत्नमालायां वैश्वदेवविधिः ॥  
इत्योकोपाह्वश्रीमत्साग्निचिद्वाजपेयपौण्डरीकयाजिसर्वतोमुखया-  
जिगणेशदीक्षिततनूजभट्टगोपीनाथदीक्षितविरचितायाः  
सत्याषाढहिरण्यकेशिस्मार्तसंस्काररत्नमालाया  
उत्तरार्धे पञ्चमं प्रकरणम् ॥ ५ ॥**

1.  [↑](#cite_ref-1) ख. ङ. च. थ पक्षा ।
2.  [↑](#cite_ref-2) च. दौ पक्षा ।
3.  [↑](#cite_ref-3) ङ. र्वर्त्येर्तिलौ ।
4.  [↑](#cite_ref-4) क. तु ।
5.  [↑](#cite_ref-5) च. गाक्ष्युक्तक्रमानुसारेण
    वैश्वदेवपिण्डपितृयज्ञावभिधीयेते । न च ।
6.  [↑](#cite_ref-6) ङ. क्षिवाक्योक्तक्रमानुसारेण मासिश्राद्धात्पूर्वं
    वैश्वदेवपिण्डपितृयज्ञावभिधीयेते । तत्रा ।
7.  [↑](#cite_ref-7) ख. नान्मासिश्राद्धं वक्तुमादौ
    वैश्वदेवपिण्डपितृयज्ञावभिधीयेते । न चान्वाधानोत्तर ।
8.  [↑](#cite_ref-8) च. गक्रमव्या ।
9.  [↑](#cite_ref-9) च. मनरपि--अ ।
10. [↑](#cite_ref-10) अयं धनुश्चिह्नान्तर्गतो ग्रन्थः क. ख.
    पुस्तकयोरेवास्ति स च न च पार्वणेत्यादिग्रन्थात्पूर्वं पठितुं युक्तः
    । आसीच्च क. पुस्तके तत्रैव । स च केनचिच्छोधयित्राऽत्रैवापकर्षितः ।
11. [↑](#cite_ref-11) च. न्नाः । अत्रो ।
12. [↑](#cite_ref-12) क. ख. ङ. स्य प्र ।
13. [↑](#cite_ref-13) च. इत्येतत्सूत्र ।
14. [↑](#cite_ref-14) च. तत्वेन रौ ।
15. [↑](#cite_ref-15) ख. ङ. श्व वैश्वदेवेन ।
16. [↑](#cite_ref-16) ङ. च. इति । अग्रं ।
17. [↑](#cite_ref-17) क. योः । देवयज्ञेन यक्ष्य इति पि ।
18. [↑](#cite_ref-18) धनुश्चिह्नान्तर्गतग्रन्थस्थाने च. पुस्तकेऽन्यथा
    ग्रन्थः स यथा--"देवयज्ञेन यज्ञेन यक्ष्य इति
    संकल्पप्रदर्शनमपि--पितृयज्ञो भवेच्छ्राद्धं पित्र्यो बलिरथापि
    वेतिकात्यायनोत्तनित्यश्राद्धविधिस्तु श्राद्धप्रकरणे वक्ष्यते" इति ।
19. [↑](#cite_ref-19) क. ख. यज्ञासि ।
20. [↑](#cite_ref-20) क. नित्यं श्रा ।
21. [↑](#cite_ref-21) क. मित्येक आ ।
22. [↑](#cite_ref-22) धनुश्चिह्नान्तर्गतं ङ. पुस्तके नास्ति ।
23. [↑](#cite_ref-23) च. येदित्यनन्तरोदाहृतबौधायनवचनात्पितृयज्ञो ।
24. [↑](#cite_ref-24) च. इत्यनन्तरोदाहृतकात्यायनवचनाच्च श्रा ।
25. [↑](#cite_ref-25) च. नात्तत्रा ।
26. [↑](#cite_ref-26) च. भ्यः स्वाहा पि ।
27. [↑](#cite_ref-27) च. श्यकता ।
28. [↑](#cite_ref-28) च. स्कारार्थत्श्वे प्र ।
29. [↑](#cite_ref-29) च. स्मादात्मसंस्कारार्थ ।
30. [↑](#cite_ref-30) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
31. [↑](#cite_ref-31) च.य महाय ।
32. [↑](#cite_ref-32) क. ख. दकल ।
33. [↑](#cite_ref-33) ख. ङ. न स्प ।
34. [↑](#cite_ref-34) ख. ङ च्च । अत ।
35. [↑](#cite_ref-35) धनुश्चिह्नान्तर्गतं ङ. पुस्तके नास्ति ।
36. [↑](#cite_ref-36) ख. त्तु श्री ।
37. [↑](#cite_ref-37) क. देवक ।
38. [↑](#cite_ref-38) क. त्येवं सं ।
39. [↑](#cite_ref-39) च. कल्प इति । युक्तस्त्वयमेव संकल्पः । अ ।
40. [↑](#cite_ref-40) ङ. च. सायंप्रातःकालौ सूचितौ । स्मृ ।
41. [↑](#cite_ref-41) धनुश्चिह्नान्तर्गतग्रन्थस्थाने ङ. पुस्तकेऽन्यथा
    ग्रन्थः स यथा--"तेन देवपूजोत्तरं वैश्वदेव इति सर्वनिबन्धाः ।
    तमेवं(नं) वैश्वदेवशेषेण कुर्यान्नास्य शेषेण वैश्वदेवं कुर्यादिति
    बह्वृचपरिशिष्टोक्तेराश्वलायनानामेवाऽऽदौ वैश्वदेवस्ततो देवपूजेत्येवं
    वा क्रमः" **इति ।**
42. [↑](#cite_ref-42) ख. वस्य प्र अपि तमेव वै ।
43. [↑](#cite_ref-43) एतत्प्रभृतीदमपि साधकमित्यन्तो ग्रन्थश्च.
    पुस्तकेऽत्र नास्ति । किं त्वेतस्मात्पूर्ववर्तिस्वयमाचरेदिति
    ग्रन्थात्परतो वर्तते ।
44. [↑](#cite_ref-44) ख. त्वा नित्ये चाभ्युदये तथा ।
    स्वाभीष्टदेवतादिभ्यो नैवेद्यं विनिवेदयेत् । तद ।
45. [↑](#cite_ref-45) च. रात्रौ तु त ।
46. [↑](#cite_ref-46) क. ख. ङ. यत्रासं ।
47. [↑](#cite_ref-47) क. सहिता ।
48. [↑](#cite_ref-48) धनुश्चिह्नान्तर्गतो ग्रन्थश्च. पुस्तक एव ।
49. [↑](#cite_ref-49) च. तिपक्षेऽप्यश ।
50. [↑](#cite_ref-50) च. कत्वपक्षेऽप्ये ।
51. [↑](#cite_ref-51) च. सायंहोमात्पूर्व ।
52. [↑](#cite_ref-52) च. सायंहोमं कु ।
53. [↑](#cite_ref-53) एतत्प्रभृति प्रायश्चित्तमात्रं कर्तव्यमित्यन्तो
    ग्रन्थः ख. ङ. पुस्तकयोर्नास्ति । क. पुस्तके तु टिप्पणीरूपेणाधो
    लिखितोऽस्ति ।
54. [↑](#cite_ref-54) क. पुस्तकटिप्पण्यां कर्तव्यमिति पाठः ।
55. [↑](#cite_ref-55) धनुश्चिह्नान्तर्गतो ग्रन्थश्च. पुस्तके नास्ति ।
56. [↑](#cite_ref-56) क. न्त्रक क ।
57. [↑](#cite_ref-57) क. ख. ङ. रः । तेन ब ।
58. [↑](#cite_ref-58) क. ख. ङ. णं वैश्वदेवस्याप्युपलक्षणार्थमि ।
59. [↑](#cite_ref-59) क. वस्य ।
60. [↑](#cite_ref-60) क. ख. ङ. रणादिलोपः । के ।
61. [↑](#cite_ref-61) च. रणे प ।
62. [↑](#cite_ref-62) क. ख. ङ. देववा ।
63. [↑](#cite_ref-63) क. ख. ङ. त्वाभावा ।
64. [↑](#cite_ref-64) ख. ङ. स्तु प्रा ।
65. [↑](#cite_ref-65) च. चेनं तु स्मृत्वन्तरानुरोधेन जात्यभिप्रायेणैव
    नेयम् । य ।
66. [↑](#cite_ref-66) क. ख. ङ. त् । वै ।
67. [↑](#cite_ref-67) एतद्वाक्यं क. पुस्तके टिप्पण्या लिखितमस्ति ।
68. [↑](#cite_ref-68) च. ङ्ग भवेत् । अ ।
69. [↑](#cite_ref-69) क. ख. सूत्रं ।
70. [↑](#cite_ref-70) ख. ङ. म् । अ ।
71. [↑](#cite_ref-71) ङ. तो द्विरपि ।
72. [↑](#cite_ref-72) च. ण वाऽवि ।
73. [↑](#cite_ref-73) च. स्य वि ।
74. [↑](#cite_ref-74) च. रणत्वा ।
75. [↑](#cite_ref-75) ख. एव वि ।
76. [↑](#cite_ref-76) च. भवति ।
77. [↑](#cite_ref-77) च. कगृहवा ।
78. [↑](#cite_ref-78) ङ. ग्रामैकगृहवा ।
79. [↑](#cite_ref-79) च. गृहान्तरे ।
80. [↑](#cite_ref-80) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
81. [↑](#cite_ref-81) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
82. [↑](#cite_ref-82) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
83. [↑](#cite_ref-83) च. च स्मृत्यन्तरे वै ।
84. [↑](#cite_ref-84) च. वाभावे कु ।
85. [↑](#cite_ref-85) क. ख. संभावे ।
86. [↑](#cite_ref-86) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
87. [↑](#cite_ref-87) क. दे ना ।
88. [↑](#cite_ref-88) ख. क्तेः । मृ ।
89. [↑](#cite_ref-89) धनुश्चिह्नान्तर्गतग्रन्थस्थाने क. च.
    पुस्तकयोरन्यथा पाठः स यथा--"इदं च विधवापरमित्याचाररत्ने । यस्या गृहे
    न कोऽप्यस्ति तादृशविधवापरमित्याचारदर्पणे । नास्ति स्त्रीणां
    पृथग्यज्ञः, न स्त्री जुहुयादिति निषेधौ समन्त्रकवैश्वदेवपरौ
    द्रष्टव्यौ । स्त्री बालांश्च कारयेदिति प्रयोज्यकर्तृकं यदुक्तं तदपि
    समन्त्रकवैश्वदेवपरं द्रष्टव्यम्" इति ।
90. [↑](#cite_ref-90) ङ. व्यः स्वधाशब्दवर्जमित्याहुः । वस्तुतस्तु
    जीवत्पितृकैः पित्र्यबलिरपि कर्तव्यः ।
    तस्याग्निष्वात्ताद्युद्देश्यत्वादिति युक्तम् । आ ।
91. [↑](#cite_ref-91) क. वरातेन त । ख. वतेन त ।
92. [↑](#cite_ref-92) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
93. [↑](#cite_ref-93) क. इष्टा ।
94. [↑](#cite_ref-94) क. न्यो वा व्रा ।
95. [↑](#cite_ref-95) धनुश्चिह्नान्तर्गतो ग्रन्थो नास्ति ख. ङ. पुस्तकयोः
    ।
96. [↑](#cite_ref-96) क. नां यज्ञानां महतां बुद्धिस्थानां मध्य एषां
    चतुर्णां दे ।
97. [↑](#cite_ref-97) च. ज्ञादीनां ।
98. [↑](#cite_ref-98) क. नां क ।
99. [↑](#cite_ref-99) क. ख. ता, एतैर्दे ।
100. [↑](#cite_ref-100) धनुश्चिह्नान्तर्गतं नास्ति ख. पुस्तके ।
101. [↑](#cite_ref-101) धनुश्चिह्नान्तर्गतग्रन्थस्थाने ख. पुस्तकेऽन्यथा
     ग्रन्थः स यथा--"तस्य सर्वस्यासंगत्यापत्त्या कृतमिति ज्ञेयम् । एतच्च
     वैश्वदेवः क्षयाहश्चेतिस्मृतिसमुच्चयवाक्यविरोधमात्रातिरिक्तपरं
     द्रष्टव्यम्" इति ।
102. [↑](#cite_ref-102) क. शोऽन्यो नि ।
103. [↑](#cite_ref-103) क. दैव त ।
104. [↑](#cite_ref-104) क. पच्यते ।
105. [↑](#cite_ref-105) ख. त्यम्बिला । ङ. त्यन्विला । च. त्यण्डविला ।
106. [↑](#cite_ref-106) एतत्प्रभृत्यथाऽऽरम्भकाल इत्येतस्मात्पूर्वं
     निद्यगानस्य ग्रन्थस्य स्थानेऽन्यथा ग्रन्थो ङ. पुस्तके स यथा--"तेषां
     सूत्रे पराग्निपक्व नाश्रीयादिति निषेधात् । सामयाचारिकधर्ममध्ये
     श्रौतस्य वैश्वदेवस्य पाठादप्यौपासनाग्नौ होमेऽपि लौकिकाग्नावेव पाको
     नौपासनाग्नायित्ववगम्यते" इति ।
107. [↑](#cite_ref-107) धनुश्चिह्नान्तर्गतं ख. पुस्तके नास्ति ।
108. [↑](#cite_ref-108) च. साकं ।
109. [↑](#cite_ref-109) च. नत्वं ना ।
110. [↑](#cite_ref-110) धनुश्चिह्नान्तर्गतं नास्ति ख. पुस्तके ।
111. [↑](#cite_ref-111) च. नत्वमिष्ट भ ।
112. [↑](#cite_ref-112) एतावतेत्यादिप्रतिनिधित्वेनेतीत्यन्तो ग्रन्थः क.
     ख. पुस्तकयोर्नास्ति । स च क. पुस्तके टिप्पण्यामस्ति । एतत्स्थाने च
     क. पुस्तकेऽन्यथैव स यथा--"केवलं पचनग्रहणे । औपासने पाकस्य
     लोकतोऽसिद्धत्वेन तस्य पचनग्रहणेनेति । औपासनग्रहणानि यद्युच्यते
     तदौपासने न लौकिके वा पचन इति पचनत्वधर्मस्योभयत्राप्यविशेषेण यः (?)
     कृतः स्यादिति द्रष्टव्यम् । पचनग्रहणात्केवललौकिकाग्निव्यावृत्तिः"
     इति । ख. पुस्तकेऽपि तत्स्थोऽयमेवौपासन इत्यन्तं वर्जयित्वा ।
113. [↑](#cite_ref-113) धनुश्चिह्नान्तर्गतो ग्रन्थो नास्ति ख. पुस्तके ।
114. [↑](#cite_ref-114) वक्ष्यमाणग्रन्थानुरोधेनात्र "पाणिग्रहणादि" इति
     युक्तमिति भाति ।
115. [↑](#cite_ref-115) च. लग्नभृति उत्तरकालमा ।
116. [↑](#cite_ref-116) च. रेवोप ।
117. [↑](#cite_ref-117) क. ख. ङ. णाद्य । आश्वलायनसूत्र ।
118. [↑](#cite_ref-118) अत्र दिवाशब्दोऽधिकः ।
119. [↑](#cite_ref-119) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
120. [↑](#cite_ref-120) धनुश्चिह्नान्तर्गतग्रन्थस्थाने क. ख. ङ.
     पुस्तकेष्वन्यथा ग्रन्थः स यथा--"उज्ज्वलाकृता रेखालेखनसूत्रे पाके तु
     स्त्रिया न भवतीत्युक्तवान्नापि स्त्रिय इत्ययं ग्रन्थ आर्यासंभवे
     ज्ञेयः । अन्यथा पूर्वापरग्रन्थविरोधापत्तेः" इति ।
121. [↑](#cite_ref-121) च षयः । व्रा ।
122. [↑](#cite_ref-122) च. ति । प्रायश्चित्तहोमादौ--न ।
123. [↑](#cite_ref-123) ङ. रं. चरेदि ।
124. [↑](#cite_ref-124) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः । अयं च न पूर्वापरसंगतः ।
125. [↑](#cite_ref-125) च. पपात्रा ।
126. [↑](#cite_ref-126) च. मोऽपि भविष्यति ।
127. [↑](#cite_ref-127) च. सत्त्वस्य ।
128. [↑](#cite_ref-128) "जुहुयादित्येतस्मात्परं स्मृत्यन्तरे
     हविष्याण्युक्तानीत्येतस्मात्पुर्वं विद्यमानस्य ग्रन्थस्य स्थाने ङ.
     पुस्तके विद्यमानो ग्रन्थो यथा--"इत्याश्वलायनोक्तेश्च ।
     यद्युपचासयशेन कन्दमूलफलाहारस्तदा तेनैव वैश्वदेवः कार्यः । शाकं वा
     यदि वा पत्रं मूलं वा यदि वा फलम् । संकल्पयेद्यदाहारस्तेनैव
     जुहुयादपीति गृह्यपरिशिष्टात् । गृहमेधिनो यदशनीयस्य होमा बलयश्चेति
     सूत्राच्च । गृहमेधिनो यदशनीयं पक्वमपक्वं वोपस्थितं तस्यैकदेशेन होमा
     बलयश्च वक्ष्यमाणाः कर्तव्याः । स्वर्गः पुष्टिश्च तेषां फलमिति
     व्याख्यातमुज्ज्वलाकृता । पक्वमग्निसंयोगाज्जातपाकमोदनादि ।
     एतद्भिन्नमपक्वं फलादीति द्रष्टव्यम् । एतदपि हविष्यं ज्ञेयम् । न
     क्षारलवणहोमो विद्यते तथाऽयज्ञसंसृष्टस्येत्यहविष्यहोमनिषेधात् ।" इति
     ।
129. [↑](#cite_ref-129) धनुश्चिह्नान्तर्गतं नास्ति ख. पुस्तके ।
130. [↑](#cite_ref-130) भाषया " कढीनिम्प" इति वैद्यके प्रसिद्ध इति क.
     पुस्तकटिप्पण्याम् ।
131. [↑](#cite_ref-131) धनुश्चिह्नान्तर्गतो ग्रन्थो नास्ति क. पुस्तके ।
132. [↑](#cite_ref-132) क. ख. न कन्दम
133. [↑](#cite_ref-133) धनुश्चिह्नान्तर्गतो ग्रन्थो नास्ति ख. ङ. पुस्तके
     । तत्स्थाने च ख. पुस्तके "अयं च मन्त्रजपोऽतिसंकटे" इति
     ग्रन्थोऽस्तीति द्रष्टव्यम् ।
134. [↑](#cite_ref-134) च. निषिद्धानि ।
135. [↑](#cite_ref-135) ख. ङ. पुस्तकयोर्नास्ति धनुश्चिह्नान्तर्गतो
     ग्रन्थः ।
136. [↑](#cite_ref-136) च. न्यपि निषिद्धानि स्मृ ।
137. [↑](#cite_ref-137) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
138. [↑](#cite_ref-138) क. ख. ङ. तास्यस्तु हा ।
139. [↑](#cite_ref-139) धनुश्चिह्नान्तर्गतो ग्रन्थः ख. पुस्तके नास्ति ङ.
     पुस्तके तु तत्स्थानेऽन्यथैव वर्तते स यथा--"एतेन निषेधेन
     वैश्वदेवहोमे हविष्यविधिः सिद्धां भवति" इति ।
140. [↑](#cite_ref-140) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
141. [↑](#cite_ref-141) क. ख. ङ. रगुण ।
142. [↑](#cite_ref-142) क. ख. ङ. रगुणः ।
143. [↑](#cite_ref-143) क. ख. ङ. षेधः स गो ।
144. [↑](#cite_ref-144) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
145. [↑](#cite_ref-145) क. राणेति ।
146. [↑](#cite_ref-146) क. थैव च । स्वि ।
147. [↑](#cite_ref-147) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
148. [↑](#cite_ref-148) च. न्नस ।
149. [↑](#cite_ref-149) च. योगो द्वा ।
150. [↑](#cite_ref-150) ख. वानुष्ठातार ।
151. [↑](#cite_ref-151) च. साजात्यात् ।
152. [↑](#cite_ref-152) धनुश्चिह्नान्तर्गतो ग्रन्थो नास्ति क. ख. ङ.
     पुस्तकेषु ।
153. [↑](#cite_ref-153) ङ. च. त्याद्भिरवोक्षे ।
154. [↑](#cite_ref-154) च. यणमग्ने ।
155. [↑](#cite_ref-155) धनुश्चिह्नान्तर्गतो ग्रन्थो नास्ति क. ख. ङ.
     पुस्तकेषु ।
156. [↑](#cite_ref-156) क. ख ङ. मे. प ।
157. [↑](#cite_ref-157) क. त्वमस्यै ।
158. [↑](#cite_ref-158) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
159. [↑](#cite_ref-159) क.ख. ङ. स्तु इत्यारभ्य प ।
160. [↑](#cite_ref-160) क. ख. ङ. नस्यार्थः ।
161. [↑](#cite_ref-161) च. श्चित्तमौपासनाग्नौ हु ।
162. [↑](#cite_ref-162) ख. वतीति ।
163. [↑](#cite_ref-163) ख. ङ. त् । एवं प ।
164. [↑](#cite_ref-164) च. पि । सू ।
165. [↑](#cite_ref-165) ख. ति । रे ।
166. [↑](#cite_ref-166) क. ख. ङ. न बा ।
167. [↑](#cite_ref-167) एतस्मादनन्तरं ङ. पुस्तकेऽधिको ग्रन्थः रा
     यथा--"एतदर्थमेव गृह्य एतेषां विधानं परित्यज्य धर्मसूत्रे कृतमिति
     द्रष्टव्यम् । ताम्रमयकुण्डादौ रेखालेखनासंभवादवोक्षणादिकमेव" इति ।
     एवं च. पुस्तकेऽप्यधिकं किंचित्तद्यथा--"उदककार्यं तु येन केनापि
     शुद्धोदकेन" इति ।
168. [↑](#cite_ref-168) च. ङ्गुष्ठाग्रे ।
169. [↑](#cite_ref-169) एतदादिहविरितीत्यन्तो ग्रन्थो नास्ति ङ. पुस्तके
170. [↑](#cite_ref-170) च. नां तन्त्रं परिषेचवि ।
171. [↑](#cite_ref-171) ङ. च. यदन्ते ।
172. [↑](#cite_ref-172) च. गृहस्य ।
173. [↑](#cite_ref-173) क. ख. ङ. तत्प्रकारो ।
174. [↑](#cite_ref-174) ख. ङ. च. स्य । ओष ।
175. [↑](#cite_ref-175) क. ख. षन्नदे ।
176. [↑](#cite_ref-176) क. ख. ङ. णमिति रु ।
177. [↑](#cite_ref-177) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
178. [↑](#cite_ref-178) च. ततो ।
179. [↑](#cite_ref-179) क. योगेषु वि ।
180. [↑](#cite_ref-180) क. ज्येनैव ।
181. [↑](#cite_ref-181) धनुश्चिह्नान्तर्गतग्रन्थस्थाने ख पुस्तकेऽयं
     ग्रन्थः स यथा--"अपर आह । एवकारो भिन्नक्रमः । नक्तमुत्तमेन बलिरिति
     तदन्यतराणां रात्रौ निवृत्तिरिति व्याख्यातमुज्ज्वलाकृता" इति । क.
     पुस्तके त्वयं ग्रन्थोऽपि लिखितोऽस्ति तदुपरि धनुश्चिह्नान्तर्गतोऽपि
     ग्रन्थोऽस्ति ।
182. [↑](#cite_ref-182) च. श्चित्तविशेषानु ।
183. [↑](#cite_ref-183) धनुश्चिह्नान्तर्गतो ग्रन्थः क. च. पुस्तकयोरेव ।
     अयं च नातीव संगतः ।
184. [↑](#cite_ref-184) ख. न्यः । शाकलम ।
185. [↑](#cite_ref-185) क. नशाकलम ।
186. [↑](#cite_ref-186) ख. त्यन्ता नारायणोपनिषद्गता एकादश मन्त्राः ।
     कर्म ।
187. [↑](#cite_ref-187) ख. ङ. अन ।
188. [↑](#cite_ref-188) च. स्मृत्यन्तरे ।
189. [↑](#cite_ref-189) ख. ङ. रेणेति केचित् । भूते ।
190. [↑](#cite_ref-190) ङ. रणमित्यन्ये । स्मृ ।
191. [↑](#cite_ref-191) ख. दित्यनेन(न्ये) । स्मृत्यर्थसारे
     प्रयोगपारिजाते शौनकः--"वैश्वदेव(वे) गृहस्थस्य प्रातरारम्भणं भवेत् ।
     स्नातकेनापि तत्कार्यं पृथक्पाको भवेद्यदि" इति । स्मृ ।
192. [↑](#cite_ref-192) ख. त्यन्तरे--स्ना ।
193. [↑](#cite_ref-193) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
194. [↑](#cite_ref-194) च. गतेः साग्नि ।
195. [↑](#cite_ref-195) क. ख. ङ. ति । स्था ।
196. [↑](#cite_ref-196) क. ब्रह्मपु ।
197. [↑](#cite_ref-197) क. ख. ङ. त्युक्तमिति ।
198. [↑](#cite_ref-198) क. र्यादथ ध ।
199. [↑](#cite_ref-199) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः ।
200. [↑](#cite_ref-200) क. ख. ङ. कर्को ।
201. [↑](#cite_ref-201) ख. ति । इ ।
202. [↑](#cite_ref-202) धनुश्चिह्नान्तर्गतो ग्रन्थो नास्ति ख ङ.
     पुस्तकयोः ।
203. [↑](#cite_ref-203) क. द्धेष्वन ।
204. [↑](#cite_ref-204) च. द्धेषु त्वेक ।
205. [↑](#cite_ref-205) च. वस्व नि ।
206. [↑](#cite_ref-206) च. त् । एकादशाहिक ।
207. [↑](#cite_ref-207) क. ङ. च. दर्श ।
208. [↑](#cite_ref-208) धनुश्चिह्नान्तर्गतं ख. ङ. पुस्तकयोर्नास्ति ।
209. [↑](#cite_ref-209) क. त्र दर्श ।
210. [↑](#cite_ref-210) च. येणैव पै ।
211. [↑](#cite_ref-211) क. ख. ङ. त्र पृ ।
212. [↑](#cite_ref-212) च. एतदभावे ।
213. [↑](#cite_ref-213) क. ङ. त् । अस्मि ।
214. [↑](#cite_ref-214) च स्मिन्कल्पे न ।
215. [↑](#cite_ref-215) क. थीनाभिवा ।
216. [↑](#cite_ref-216) क. यित्वा पश्चा ।
217. [↑](#cite_ref-217) क . धिक्यत ।
218. [↑](#cite_ref-218) क. विदुरित्यर्थः । त । ख. ङ. विदुरित्यर्थः । तथा
     ।
219. [↑](#cite_ref-219) ख. कालेऽभ्यागतोक्तलक्षणलक्षितातिथिभो ।
220. [↑](#cite_ref-220) च. नं वा म ।
221. [↑](#cite_ref-221) च. वे केवलब्रा ।
222. [↑](#cite_ref-222) क. घ्रपादः--क्षु ।
223. [↑](#cite_ref-223) च. ति । पारा ।
224. [↑](#cite_ref-224) च. त्तृषाश्र ।
225. [↑](#cite_ref-225) क. मकारिभिः । यः ।
226. [↑](#cite_ref-226) क. घ्रपादः । अ ।
227. [↑](#cite_ref-227) क. ख. ञ्जरोरो ।
228. [↑](#cite_ref-228) ख. ङ. यमप्याह स एव--अ ।
229. [↑](#cite_ref-229) ङ. ति । अति ।
230. [↑](#cite_ref-230) क. यज्ञोऽभि ।
231. [↑](#cite_ref-231) धनुश्चिह्नान्तर्गतो ग्रन्थो नास्ति क. ख. ङ.
     पुस्तकेषु ।
232. [↑](#cite_ref-232) क. ख. ङ. क्षुश ।
233. [↑](#cite_ref-233) एतदनन्तरं च. पुस्तकेऽधिको ग्रन्थः स
     यथा--"विद्यार्थी(?) ब्रह्मचारी(?) भिन्नोऽपि व्रतकादिः । अध्वगो यस्य
     पाकसामग्रीवैकल्यं तादृशो ग्राह्यः । क्षीरा(ण) वृत्तिः, अनध्वगोऽपि
     सामग्रीविकलः । एते भिक्षायां पक्वान्नेऽधिकारिणः" इति ।
234. [↑](#cite_ref-234) धनुश्चिह्नान्तर्गतो ग्रन्थो नास्ति ङ. पुस्तके ।
235. [↑](#cite_ref-235) च. घातुकः ।
236. [↑](#cite_ref-236) च. ति गो ।
237. [↑](#cite_ref-237) ङ. ति । पञ्च ।
238. [↑](#cite_ref-238) धनुश्चिह्नान्तर्गतो ग्रन्थो नास्ति ख. पुस्तके ।
239. [↑](#cite_ref-239) क. ले प्र ।
240. [↑](#cite_ref-240) क. मन्त्रेभ्यो ।
241. [↑](#cite_ref-241) च. संसृज्य ।
242. [↑](#cite_ref-242) ङ. स्मृतौ ।
243. [↑](#cite_ref-243) एतदादिनिष्कर्षं इत्यन्तग्रन्थस्थाने ङ.
     पुस्तकेऽन्यथा ग्रन्थः स यथा--"एतद्बु(दबु)द्धिपूर्वकाकरणविषयम् ।
     बुद्धिपूर्वे तु--अकृत्वा पञ्च यज्ञांस्तु भुक्त्वा चान्द्रायणं
     चरेदिति दष्टव्यम्" इति ।
244. [↑](#cite_ref-244) ङ. त्र वैश्वदेवकर्तुर्वैश्वदेवाधिकारे सति
     चतुर्थीहोमानन्तरम्, अनधिकारे दायविभागोतरं गु ।
245. [↑](#cite_ref-245) क. र्व चतु ।
246. [↑](#cite_ref-246) क. ख. न्तरं गु ।
247. [↑](#cite_ref-247) च. दिव्यतिरिक्त च ।
248. [↑](#cite_ref-248) ख. ङ. ले. का ।
249. [↑](#cite_ref-249) य. शुद्धे ।
250. [↑](#cite_ref-250) ख. ङ. म्भः । यदि ।
251. [↑](#cite_ref-251) च. ति
     कमलाकरभट्टकृताचारप्रदीपोदाहृतधर्मप्रदीपवचनेन दे ।
252. [↑](#cite_ref-252) ङ. च. नः । यदि ।
253. [↑](#cite_ref-253) च. दा प्रश्नप्र ।
254. [↑](#cite_ref-254) ख. ङ. पः । क ।
255. [↑](#cite_ref-255) च. र्थ प्रा ।
256. [↑](#cite_ref-256) क. ख. म् । प्रा ।
257. [↑](#cite_ref-257) धनुश्चिह्नान्तर्गतग्रन्थस्थाने च. पुस्तकेऽन्यथा
     ग्रन्थः स यथा--"सिद्धान्नेनामुकाग्नौ वैश्वदेवं करिष्य इति वा
     संकल्पः । द्रव्याग्न्योरुद्देशेन वा प्रातरेवापकृष्य तन्त्रेण होमे
     तु प्रातःसायंवैश्वदेवाभ्यां तन्त्रेण यक्ष्ये । प्रातःसायंवैश्वदेवौ
     तन्त्रेण करिष्य इत्येवंभूतयोः संकल्पयोरन्यतरः संकल्पः कार्यः" इति ।
258. [↑](#cite_ref-258) क. ख. कल्पमिच्छन्ति । के ।
259. [↑](#cite_ref-259) ङ. तत आयतने प ।
260. [↑](#cite_ref-260) च. होमे तस्य प्रज्वालनमात्रं, कुण्ड आनयनं
     गृहमध्यभागे संस्थापनं च न । ततोऽ ।
261. [↑](#cite_ref-261) मग्निमानीय प्र ।
262. [↑](#cite_ref-262) ङ. नम् ।
263. [↑](#cite_ref-263) क. संस्पृष्टं ।
264. [↑](#cite_ref-264) च. सृष्टमग्नं ।
265. [↑](#cite_ref-265) क.स. ङ. र्यन्यं दा ।
266. [↑](#cite_ref-266) च य । दे ।
267. [↑](#cite_ref-267) च. य । नत ।
268. [↑](#cite_ref-268) च दि वामङ ।
269. [↑](#cite_ref-269) धनुश्चिह्नान्तर्गतो ग्रन्थो नास्ति ख. ङ.
     पुस्तकयोः । अयं च ग्रन्थः क. पुस्तकेऽत्र नास्ति किं त्वेतदग्रे
     जुहोतीत्येतस्यानन्तरम् ।
270. [↑](#cite_ref-270) च. यज्ञपितृयज्ञभूतयज्ञमनुष्ययज्ञेषु विनियोग इति
     वि ।
271. [↑](#cite_ref-271) एतत्पदत्रयं नास्ति क. पुस्तके ।
272. [↑](#cite_ref-272) क. ख. ङ. म ह ।
273. [↑](#cite_ref-273) धनुश्चिह्नान्तर्गतग्रन्थस्थाने च. पुस्तकेऽन्यथा
     ग्रन्थः स यथा--"षडाहुतीर्जुहुयात् । अत्र मध्य एव
     स्विष्टकृदाहुतिर्नेशान्याम् । क्षीरादिद्रवद्रव्येण होमे तु
     सुवस्तत्साधनम् । एवं बलिष्वपि । एतस्य होमस्य स्वकर्तृकत्वे त्यागाः
     कृताकृताः । स्वस्यासंनिधौ पत्न्या त्यागाः कार्याः । पत्न्यसंनिधौ
     होमकर्त्रैव । ऋत्विक्कर्तृकत्वादौ तं कृत्वा तेन वैश्वदेवः कारणीयः ।
     कर्मसमाप्तौ हिरण्यं गौर्वा पूर्णपात्रं वा तस्मै दक्षिणां दद्यात् ।
     ततः--"इति । क. पुस्तकेऽपि स्विष्टकृत इदभित्यनन्तरम्--"अत्र मध्य
     इत्यादिर्दद्यादित्यन्तो ग्रन्थो बहिर्लिखितोऽस्ति ।
274. [↑](#cite_ref-274) क. ख. ङ. देशेऽद्भि ।
275. [↑](#cite_ref-275) क. हा । इ ।
276. [↑](#cite_ref-276) क. र्माय स्वाहा । अधर्मायेदं । परि ।
277. [↑](#cite_ref-277) ङ. वोक्ष्यायाचीनपाणिर्भूत्वा द ।
278. [↑](#cite_ref-278) ङ. त् । तदत्तरतः । च. त् ।
     जीवत्पितृकश्चेत्पितृभ्यः स्वाहेतिमन्त्रेण यज्ञोपवीती प्राचीनावीती
     वा बलिं दद्यात् । ततस्तदुत्त ।
279. [↑](#cite_ref-279) एतदाद्यापद्येतेत्यन्तं प्रायः पूर्वमागतमेव ।
280. [↑](#cite_ref-280) ख. ये दन्तये बलिदानंस्तु मन्त्रा ।
281. [↑](#cite_ref-281) ख. स्थब्रह्मस्व ।
282. [↑](#cite_ref-282) ख. यत्यन ।
283. [↑](#cite_ref-283) ङ. हा । रु ।
284. [↑](#cite_ref-284) क. ख. न । नमो रु ।
285. [↑](#cite_ref-285) क. ख. दं । प्र । ङ. दं । इत्येकेन । प्र ।
286. [↑](#cite_ref-286) ख. रिमृज्याप ।
287. [↑](#cite_ref-287) ख. त् । द्वा । ड. त् । ये भू ।
288. [↑](#cite_ref-288) क. ख. यं धर्मभै ।
289. [↑](#cite_ref-289) क. ख. ङ. वा व ।
290. [↑](#cite_ref-290) च. गः । ततः परिषिञ्चेत् । त ।
291. [↑](#cite_ref-291) क. ख. प्रानभ्यागतान्गृद्ध ।
292. [↑](#cite_ref-292) मध्यमपदलोपिना समासेन निर्वाहः ।
293. [↑](#cite_ref-293) ङ. च. यक्ष्ये मनुष्ययज्ञं करिष्य इत्येवं वा
     संकल्प्य तान ।
294. [↑](#cite_ref-294) क. ख. थीन्संपू ।
295. [↑](#cite_ref-295) क. ख. व्यम् । उ । ङ. व्यम् । ब ।
296. [↑](#cite_ref-296) क. वे ग ।
297. [↑](#cite_ref-297) क. ख. ग. च य ।
298. [↑](#cite_ref-298) च. ति । ए ।
299. [↑](#cite_ref-299) धनुश्चिह्नान्तर्गतो ग्रन्थो नास्ति क. ख. ङ.
     पुस्तकेषु
300. [↑](#cite_ref-300) च. द्रान्ते कृ ।
301. [↑](#cite_ref-301) धनुश्चिह्नान्तर्गतो ग्रन्थो नास्ति क. ख ङ.
     पुस्तकेषु ।
302. [↑](#cite_ref-302) च. ति सायमे ।
303. [↑](#cite_ref-303) च. काश एवायं ब ।
304. [↑](#cite_ref-304) च. यः । न दिवा । न च भूमौ । अन्ये ।
305. [↑](#cite_ref-305) क. ख. ङ. देवौ ।
306. [↑](#cite_ref-306) क. ख. ङ. इति संकल्पः । संप्र ।
307. [↑](#cite_ref-307) च. वतत्वा ।
308. [↑](#cite_ref-308) क. ख. ङ. व । त ।
309. [↑](#cite_ref-309) च. यः । न भमौ । दि ।
310. [↑](#cite_ref-310) धनुश्चिह्नान्तर्गतग्रन्थस्थाने च. पुस्तकेऽन्यथा
     ग्रन्थः स यथा--"अथ देवयज्ञभूतयज्ञपितृयज्ञानां पृथक्करणकल्पे
     प्रयोगः" इति ।
311. [↑](#cite_ref-311) च. यक्ष्ये देवयज्ञं करिष्य इ ।
312. [↑](#cite_ref-312) च. दङ्गु ।
313. [↑](#cite_ref-313) च. यक्ष्ये पितृयज्ञं करिष्य इति वा
     पूर्वसंकल्पानुसारेण सं ।
314. [↑](#cite_ref-314) च. यक्ष्ये भूतयज्ञं करिष्य इति वा
     प्रथमसंकल्पानुसारेण र ।
315. [↑](#cite_ref-315) च. द्यान् । भूतेभ्य इदं । ततः परिषिञ्चेत् । ये ।
316. [↑](#cite_ref-316) च. कः । त ।
317. [↑](#cite_ref-317) च. त्रितयं ।
318. [↑](#cite_ref-318) ङ. न तदा ।
319. [↑](#cite_ref-319) क. ख ङ. पि वै ।
320. [↑](#cite_ref-320) ख. ङ. मौ तत्त । च. मौ स्वगृहे यत्र तत्स्था ।
321. [↑](#cite_ref-321) च. विभवात् ।
322. [↑](#cite_ref-322) क. ख. ङ. व्यञ्जना ।
323. [↑](#cite_ref-323) च. लिदानं केचिदिच्छन्ति । कु ।
324. [↑](#cite_ref-324) ख. त् । य ।
325. [↑](#cite_ref-325) ख. ङ. म् । वै ।
326. [↑](#cite_ref-326) च. म् । प्रजाप ।
327. [↑](#cite_ref-327) च. व्यः । रौ ।
328. [↑](#cite_ref-328) धनुश्चिह्नान्तर्गतो ग्रन्थश्च. पुस्तक एव । क.
     पुस्तकेऽपि बहिष्टिप्पणीरूपेण लिखितोऽस्ति । एतद्बन्धस्थाने क. ख. ङ.
     पुस्तकेष्वन्यथा ग्रन्थः स यथा--"अग्नौ देवयज्ञार्थेनान्नेन
     देवयज्ञादीनां भिन्नत्वमिति कल्पे भूतेभ्यो नम इत्यन्ते
     वैश्वदेवप्रकरणस्थत्वाद्बौधायनोक्तेश्च
     होमेऽन्नप्राप्तिर्द्रष्टव्येति सुस्थम् । मिताक्षरायां
     बृहस्पतिः--अनिर्वर्त्य महायज्ञान्यो भुङ्क्ते प्रत्यहं गृही ।
     अनातुरः सति धने कृच्छ्रार्धेन विशुध्यतीति ।
     चान्द्रायणकृच्छ्रार्थयोः शक्ताशक्तपरत्वेन व्यवस्था ।
     गीतायाम्--"यज्ञशिष्टाशिनः सन्तो मुच्यन्ते सर्वकिल्बिषैः । भुञ्जते
     ते त्वघं पापा ये पचन्त्यात्मकारणात्" । इति करणे फलातिशयोऽकरणे
     प्रत्यवायश्च स्मर्यते । अत्र यज्ञो वैश्वदेव इति श्रीधरस्वामिना
     व्याख्यातम् । तेन साग्निकैर्निरग्निकैश्च भोजनलोपेऽपि येन केनापि
     द्रव्येण यथाकथंचित्पञ्च महायज्ञाः कर्तव्या एवेति निष्कर्षः" इति ।
329. [↑](#cite_ref-329) क. धेकाः । वै ।
330. [↑](#cite_ref-330) क. स्याग्रे तस्या ।
331. [↑](#cite_ref-331) क. हुतीर्मन्त्र ।
332. [↑](#cite_ref-332) क. न्त्रैर्ये ।
333. [↑](#cite_ref-333) क. न मा ।
334. [↑](#cite_ref-334) क. हा । प्रजापतय इदं । इ ।
335. [↑](#cite_ref-335) क. पुस्तकटिप्पण्यामेवैतच्चिह्नान्तर्गतो ग्रन्थः
     । च. पुस्तके तु त्रुटितः ।
