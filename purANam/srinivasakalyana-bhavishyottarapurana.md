प्रथमोऽध्यायः
श्रीवेङ्कटेशाय नमः ॥ श्रीवेदव्यासाय नमः ॥
ब्रह्मरुद्रादिवन्द्यं त्वां भजे वेङ्कटनायकं ॥
निवारयस्वानिष्टानि साधयेष्टानि माधव ॥१॥
श्रीशौनक उवाच ॥
कथितं रङ्गमाहात्म्यं त्वया हस्तिगिरीशितुः ॥
जगन्नाथस्य वै विष्णोर्माहात्म्यमतुलं मुने ॥२॥
इदानी श्रोतुमिच्छामि माहात्म्यं वेङ्कटेशितुः ॥
श्रीसूत उवाच ॥
साधु पृष्टं त्वया ब्रह्मन् चरित वेङ्कटेशितुः ॥३॥
यथा श्रुतं मया पूर्वं व्यासेनामिततेजसा ॥
तथा ध्यायन्समाचक्षे सावधानमनाः शृणु ॥४॥
श्रीसुत उवाच ॥
पुरा तु जनको नाम राजा परमधार्मिकः ॥
सत्यावाक्सर्वशास्त्रेषु कोविदः कोपवर्जितः ॥५॥
वासुदेवप्रसादस्य मुखपात्रोभवन्नृपः ॥
निर्ममो नित्यतृप्तश्च निरहङ्कृतिरात्मवित् ॥६॥
तस्य भ्राता भवत्पूर्वं कुशकेतुरिति स्मृतः ॥
कुशध्वजस्य तनयास्त्रयस्त्रैलोक्यसुन्दराः ॥७॥
दुहितृणां त्रयं तस्य कुशकेतोर्महात्मनः ॥
जनकस्याभवत्पुत्री जानकी नाम वल्लभा ॥८॥
भ्रात्रा च कारयामास राज्यं जनकभूमिपः ॥
स भ्रातुराज्ञया राज्यं चकारार्येषु भक्तिमान् ॥९॥
कदाचिज्जनको राजा मनसीत्थमचिन्तयत् ॥
सुखमेव सदा मे स्यादुःखं माभूदिति स्मरन् ॥१०॥
दुःखं न पशे नेत्राभ्यां सुखं पश्ये सदाऽऽत्मनः ॥
असाधुसम्मतं वाक्यं श्रुत्वा तदुदितं हरिः ॥
दुःखं प्रदर्शयामि राज्यमत्तस्य भूपतेः ॥११॥
कदाचिद्दैवयोगेन कुशकतुरं गान्मृतिम् 
हतेऽनुजे च तद्भार्या तेन साकं ममार च ॥१२॥
राज्यं पुत्रांस्ततस्त्यक्त्वा जगाम पतिलोकताम् ॥१३॥
तौ दम्पती नृपो दृष्ट्‌वा त्यक्तपुत्रौ सुखोचितौ ॥
विललाप महाराजा भ्रातरं भ्रातृवल्लभाम् ॥१४॥
हा भद्रे बालकांस्त्यक्त्वा वृद्धं मां जनकं तथा ॥
क्व गच्छसि वरारोहे पतिमालिङ्ग्य मङ्गले ॥१५॥
अशीतीवर्षसाहस्त्रं सम्प्राप्तं मम भामिनी ॥
एतावत्कालपर्यन्तमदृष्टं दुःखसञ्चयम् ॥१६॥
अद्य दृष्टं वरारोहे त्वद्वियोगेन केवलम् ॥
इति सञ्चिन्त्य मनसा वारंवारं महीपतिः ॥१७॥
चकार प्रेतकार्याणि पुत्राणां चैव शैशवात् ॥
मातृहीनान्नृपो बालानालिङ्ग्याङ्के निधाय च ॥१८॥
भो पुत्रा बालभावेपि मातृहीनाश्च कर्शिताः ॥
कथं पश्यामि नेत्राभ्यां मातृहीनांश्च बालकान् ॥१९॥
स तु चिन्तापरो भूत्वा त्यक्तराज्योऽतिदुःखितः ॥
त्यक्तान्नस्त्यक्तभोगश्च त्यक्तनिद्रोतिकर्शितः ॥२०॥
तस्य दुःखस्य शान्त्यर्थं शतानन्दः पुरोहितः ॥
सम्प्राप्तौ दैवयोगेन वामदेवानुजो मुनिः ॥२१॥
प्राप्तं पुरोहितं दृष्ट्‌वा राजा पूजामकल्पयत् ॥
सम्पूजितो मुनिवरः प्रविष्टो मृगचर्माणि ॥२२॥
ततः कालोचिन्त वाक्यं कथयामास गौतमिमू ॥
जनक उवाच ॥
शतानन्द महाप्राज्ञ का गतिः पुरतो मम ॥२३॥
वृद्धत्वादात्मनश्चैव पुत्राणां चैव शैशवात् ॥
कन्यानां च वराभावाद्भतबन्धोर्महामुने ॥२४॥
बहवः शत्रवः सन्ति रावणेन्द्रजितादयः ॥
तेभ्यो युद्बं कथं दास्ये असहायोतिजीर्णवान् ॥२५॥
दिवा नक्तं समायाति रावणः केन हेतुना ॥
न जाने मुनिवर्याहं प्रज्ञा चक्षुर्न विद्यते ॥२६॥
निमित्तमेकं कथितं द्वितीयं प्रवदाम्यहम् ॥
सीतायाश्चातिरूपायाः सरूपः पुरुषो यथा ॥२७॥
लभ्यते वद विप्रेन्द्र तृतीयं प्रवदामि ते ॥
दीर्घायुषश्च मे पुत्रा पुत्र्यश्चापि सभर्तृकाः ॥२८॥
एकदेशाधिपस्यैव स्नुषास्ताश्च भवन्त्विति ॥
जामातरश्च चत्वारश्चिकराजसुतास्तथा ॥२९॥
भ्रातृहीनस्य मे राज्यं स्वयमेव पुरोहित ॥
केनोपायेन भूयाद्धि इति तत्कारणं वद ॥३०॥
शतानन्द उवाच ॥
अस्ति कश्चिद्विशेषेस्मिन् भूलोके भुमिपालक ॥
दुहितुस्तव कल्याणं सुखदं शत्रुनाशनम् ॥३१॥
वैकुन्थगिरिमाहात्म्यं सभविष्यं सहोत्तरम् ॥
कलौ तत्कीर्तनं पुण्यं सर्वदुःखहरं शिवम् ॥३२॥
धनकामस्य धनदं पुत्रकामस्य पुत्रदम् ॥
रोगार्तानां रोगहरं ज्ञानिनां ज्ञानसाधनम् ॥३३॥
यच्छुत्वा सर्वलोकेशो ब्रह्मा ब्रह्मपदं गतः ॥
नीलकण्ठ इदं श्रुत्वा निर्विषः सुखमाप्तवान् ॥३४॥
वज्री नाकपदं प्राप्तो यत्कथाश्रवणादरात् ॥
किमुक्तेन विशेषेण तत्फलं क्षिप्रमैष्यसि ॥३५॥
इत्युक्तो मुनिना तेन जनको वाक्यमब्रवीत् ॥
जनक उवाच ॥
वद वैकुण्ठमाहात्म्यं कलौ तच्चरितं कथं ॥३६॥
शतानन्द उवाच ॥
कृते वृषाद्रि वक्ष्यन्ति त्रेतायामञ्जनाचलम् ॥
द्वापरं शेषशैलेति कलौ श्रीवेङ्कटाचलम् ॥३७॥
नामानि युगभेदेन शैलस्यास्य भवन्ति हि ॥
जनक उवाच ॥
चतुर्युगेषु यत्प्रोक्तं नाम तस्य गिरेर्मुने ॥३८॥
कृते वृषाद्रिरिति च कथं नाम भविष्यति ॥
शतानन्द उवाच ॥
पुरा तु वृषभो नाम राक्षसो रुक्षकर्मकृत् ॥३९॥
अत्रस्थां शेषशैले तु तापसानत्यबाधयत् ॥
तेन सङ्क्लिष्टतशसस्तद्वधे शरणं गताः ॥४०॥
श्रीनिवासं ह्रषीकेशं भक्तानामभयप्रदम् ॥
तुष्टुवुर्ह्रष्टमनसः स्त्रष्टारं सर्वचेतसाम् ॥४१॥
विज्ञापयन्मुनिश्रेष्ठास्तस्य कृत्यं कृतस्तवाः ॥
प्रादुर्बभूव भगवान्मुनीनां पुरतो हरिः ॥४२॥
मुनय ऊचुः ॥
भगवन्नारविन्दाक्ष वृषभो नाम राक्षसः ॥
अवाधयत्सदा क्रूरस्तपोभङ्गकरः खलः ॥४३॥
तस्माद्रक्षस्व नो देव भयाद्राक्षसकल्पितात् ॥
बाढमित्युक्तावान्कृष्णो दुष्टमभ्यद्रवदुषा ॥४४॥
स राक्षसो महाराज तीर्थे तुम्बुरुसञ्ज्ञके ॥
स्नात्वा नित्यं वरां पुण्यां शालग्रामशिलां नृप ॥४५॥
नारसिंहात्मिकां दिव्यां सुकरालामधोमुखीम् ॥
नित्यमाराधयद्देवमिति निश्चित्य राक्षसः ॥४६॥
पुजान्ते स शिरःपुष्पं खड्‌गेनाह्रत्य भूपते ॥
समर्पयत्यसौ नित्यमागच्छति हि तत्पुनः ॥४७॥
एवं पञ्चसहस्त्राणि वर्षाणि विगतानि च ॥
तस्मिन्कालेरविन्दाक्षः प्रत्यक्षः समभूत्तदा ॥४८॥
शिलान्तर्यामि भगवान् श्रीनिवासः सताङ्गतिः ॥
तमालोक्य ह्रषीकेशं वृषभो दण्डवद्‌भुवि ॥४९॥
पपात राजशार्दूल स विसञ्ज्ञामुपेयिवान् ॥
मुहूर्तान्ते समुत्थाय प्रत्यभाषत केशवम् ॥५०॥
वृषभ उवाच ॥
केशवानन्त गोविन्द श्रीनिवास सुरोत्तम ॥
न च मोक्षं न च स्वर्गं पारमेष्ठ्यपदं हरे ॥५१॥
न याचे जगता नाथ युद्धभिक्षां च देह मे ॥
दशावतारविभवः श्रुतस्ते विक्रमो विभो ॥५२॥
अद्य तत्सत्यमाधत्स्व विक्रमं पुरुषोत्तम् ॥
देवस्तद्भारती श्रुत्वा किञ्चिद्भास्यमुखो हरिः ॥५३॥
उवाच वचनं त्म च राक्षसं युद्धदुमर्दम् ॥
श्रीभगवानुवाच ॥
अलमित्युक्तवान् कृष्णस्तथा स्वित्यरिमर्दनः ॥५४॥
तयोर्युद्धमभुत्तत्र वृषभश्रीनिवासयोः ॥
यत्कृतं श्रीनिवासेन तत्कृतं वृषभेण च ॥५५॥
तदद्‌भुतमभूतत्र देवानां पश्यतामपि ॥
तद्युद्धकौशलं दृष्ट्‌वा भगवान्पर्यपूजयत् ॥५६॥
भो राक्षसकुलोत्पन्न पश्य मे पौरुषं बलम् ॥
ततः सन्दर्शयामास गरुडं विकृताकृतिम् ॥५७॥
तत्रस्थं वासुदेवं च विश्वरूपिणमव्ययम् ॥
सहस्त्रभुजसंयुक्तं सहस्त्रायुधभूषितम् ॥५८॥
तन्मायां राक्षसो दृष्ट्‌वा प्रत्येकं गरुडं हरिम् ॥
दर्शयामास राजेन्द्र स्वमाया सुरमोहिनीम् ॥५९॥
नक्तञ्चरस्य चरितमतिक्रान्तुं क्षमो हरिः ॥
शशंस राक्षसं वीरं साधुसाध्वित्यभाषत ॥६०॥
रे रे ते राक्षसश्रेष्ठ चक्रेण शितनेमिना ॥
आहरिष्ये शिरः कायाद्यथा पक्वफलं द्रुमात् ॥६१॥
इत्युक्तो देवराजेन वृषभो दण्डवद्‌भुवि ॥
प्रणिपत्याऽऽह विशेशमस्तुवद्राक्षसेश्वरः ॥६२॥
वृषभ उवाच ॥
चक्रपाणे नमस्तुभ्य चक्रस्य चरितं श्रुतम् ॥
यच्चक्रेण प्रतप्तुस्तु मुक्तिमेति न संशयः ॥६३॥
यच्चक्रेण पुरा राजा कीर्तिमान्कीर्तिमाप्तवान् ॥
त्वच्चक्रेण हतः शीघ्रं व्रजामि तव मन्दिरम् ॥६४॥
एवमुक्त्वा हरेः पादौ संस्पृश्य वृषभासुरः ॥
वरं ययाचे वृषभो भवेच्छैलो ममाभिधवः ॥६५॥
भवेद्देवं समालिङ्ग्य त्यक्तवान्हि कलेवरम् ॥
तस्माद्‌वृषभशैलोयं कृते ख्यातिमगात्पुरा ॥६६॥
जनक उवाच ॥
कथमञ्जनशैलेति त्रेतायां नाम मे वद ॥
शतानन्द उवाच ॥
पुरा केसरिणः पत्नी अञ्जना कञ्जलोचना ॥६७॥
अनपत्याख्यदुःखेन मतङ्गमुनिमभ्यगात् ॥
आनम्य मुनिशार्दूलमनिन्द्यापत्यकर्शिता ॥६८॥
उवाच वचनं नेत्रनीरसिक्तकलेवरा ॥
अञ्जनोवाच ॥
किं मे तापसशार्दूल अपुत्रायाश्च का गतिः ॥६९॥
एवमुक्तोञ्जनादेव्या मतङ्गो वाक्यमब्रवीत् ॥
मतङ्ग उवाच ॥
पम्पायाः पूर्वदिग्भागे पञ्चाशद्योजनान्तरे ॥७०॥
नारसिंहाश्रमो देवि वर्तते वसुधातले ॥
तस्य दक्षिणदिग्भागे नारायणगिरेस्तटे ॥७१॥
उत्तरे स्वामितीर्थस्य वर्तते क्रोशमात्रके ॥
वियद्गङ्गेति विख्याता तत्र गच्छ यथा सुखम् ॥७२॥
तत्र स्नात्वा तु कल्याणि द्वादशाब्दं तपश्चर ॥
तेन पुण्येन ते पुत्रो भविष्यति गुणाधिकः ॥७३॥
मतङ्गेनैव मुक्ता सा नारायणगिरिं नृप ॥
कृत्वा स्वामिसरःस्नानमश्वत्थस्य प्रदक्षिणम् ॥७४॥
वराहरूपिणं नत्वा पीत्वा तत्सलिलं शुभम् ॥
आकाशगङ्गामासाद्य तपः कर्तुमुपाश्रिता ॥७५॥
मुनीनामन्त्र्य भर्तारं व्रतार्थ भक्ष्यवर्जिता ॥
उपवासपरा बाला बाह्यभोगविवर्जिता ॥७६॥
काष्ठवत्पर्यवस्थाप्य शरीरं स्वात्मनः शुचिः ॥
पूर्णे संवत्सरे जाते वायुदेवो महाबलः ॥७७॥
फलमादाय भक्ष्यार्य प्रत्यहं दापयन्मरुत ॥
अथैकस्मिन्दिने वायुः फले वीर्यं प्रपूर्य च ॥७८॥
वीर्यगर्भफलं तस्याः प्राक्षिपत्करसम्पुटे ॥
फलं सा मन्यमानाहि क्षुधार्ता तत्प्रभक्षयत् ॥७९॥
ततो गर्भः समुत्पन्नोंऽजनायाश्च भूमिप ॥
मुनीनामभवद्धर्षो बायोर्गर्भसमुद्भवः ॥८०॥
अञ्जना दशमासान्ते सुषुवे पुत्रमुत्तमम् ॥
हनुमन्तममुं प्राहुर्मुनयो वीतकल्मषाः ॥८१॥
अञ्जना व्रतमास्याय प्राप्तपुत्राभवद्गिरौ ! । तस्मान्दजनशैलोयं कोके विख्यातकीर्तिमान् ॥८२॥
जनक उवाच ॥
सुसन्तोषोभवद्बह्मन् श्रुत्वा तन्नामकारणम् ॥
द्वापर्र शेषशैलेति कथं ख्यातिर्भविष्यति ॥८३॥
शतानन्द उवाच ॥
पुरा वैकुण्ठनगरे द्वारि शेषं समादिशत् देवादिदेवो भगवान रमयन् रमया सह ॥८४॥
तस्मिन्काले महाराज मारुतः प्राणवल्लभः ॥
अकस्मात्कारणत्प्राप्तो भगवद्दर्शनाय च ॥८५॥
द्वारं निरोधयामास रुक्मदण्डेन सर्पराट् ॥
किमर्थं रुद्धसे मूर्ख कार्यस्य महती त्वरा ॥८६॥
शेष उवाच ॥
अहमाज्ञाधरो विष्णोर्मा गच्छातस्ततो मरुत् ॥
इति तस्य वचः श्रुत्वा जगत्प्राणोब्रवीदिदम् ॥८७॥
ह्जयश्च विजयश्चैव शप्तौ तौ मुनिभिः पुरा ॥
अहङ्कारेण सहितौ कुम्भकर्णदशाननौ ॥८८॥
विस्मृतं तत्त्वया मूर्खं द्वारपत्ये नियोजितौ ॥
तद्वाक्येनाहिराजेन्द्रः प्रजज्वाल विषोल्बणः ॥८९॥
गर्हयन्वचनैस्तीक्ष्णैर्मुख्यप्राणमहीश्वरः ॥
शेष उवाच ॥
किं गरिष्ठवचः प्रोक्तं जीवनेच्छा न विद्यते ॥९०॥
यथा भानुगर्ति लोके नैव जानन्ति मोहिताः ॥
तत्कथं नरवद्वायो वृथा गर्वं प्रभाषसे ॥९१॥
बले ज्ञाने विरागे च विष्णुभक्तो न मत्समः ॥
सर्वदान्तःपुरे वासः पुत्राणामधिको हरेः ॥९२॥
नृपलोकानां हितार्थाय हितार्थे जगदीशितुः ॥
स्थापितो द्वारपालत्वे लक्ष्मीनारायणेन च ॥९३॥
वायुरुवाच ॥
बिडालोन्तःस्थितो वापि बहिस्थेभसमो न हि ॥
शयानं रत्नपर्यङ्के राजानमपि सेवते ॥९४॥
कश्चिद्दू तो नियुक्तस्तु पर्यङ्कारूढवान् स्वयम् ॥
किमाधिक्यं तस्य शेष पुत्रे का न्यूनता वद ॥९५॥
तयोर्विवादो ह्यभवच्चेषवाय्वोर्हमहात्मनोः ॥
लक्ष्म्या निबोधितः श्रीमानुत्तस्थौ गरुडध्वजः ॥९६॥
किमर्थं क्रोशसे शेष पुमान् कोत्रागतः परः ॥
इत्युक्तो देवदेवेन फणिराजोभ्यभाषत ॥९७॥
शेष उवाच ॥
मलयाचलवासेन वायुनात्यन्तगर्विणा ॥
अव्याच्यवचनं चोक्तमनेनात्यन्तमानिना ॥९८॥
तस्मिन्नेव हि काले तु साष्टाङ्ग प्रणिपत्य तम् ॥
वायुस्तुष्टाव पुरुषं पुराणं वेदगोचरम् ॥९९॥
वायुमालोक्य वचनं वारिजाक्षोब्रवीद्‌दुतम् ॥
किमर्थं कलहः पुत्र शेषेणात्यन्तमानिना ॥१००॥
तुष्टो बभूब नृपते वायुरत्यन्तभक्तिमान् ॥
शेष उवाच ॥
अहं समर्थो भगवन्बले ज्ञाने च त्वत्प्रिये ॥१०१॥
मत्समो नास्ति भूलोके नाके वा ब्रह्मणो गृहे ॥
सरीसृपवचः श्रुत्वा सम्पूज्य फणिनं हरिः ॥१०२॥
श्रीभगवानुवाच ॥
ना वाङ्‌मात्रेण पौरुष्यं क्रिया केवलमुत्तमम् ॥
बलाबलं परीक्षन्ति देवाश्चेन्द्रपुरोगमाः ॥१०३॥
अत्रेवोत्तरदिग्भागे पर्वतं मेरुनन्दनम् ॥
स्वकायरज्जुना बद्‌ध्वा बलं ते यावदस्ति हि ॥१०४॥
तिष्ठ भद्र महाभोगिन् विषफूत्कारसंयुतः ॥
ह्रषिकेशवचः श्रुत्वा ह्रष्टपुष्टाङ्गविभ्रमः ॥१०५॥
स्वकायरज्जुना बद्‌ध्वा ह्यानन्दाद्री महीपते ॥
स्थिरो वभूव चामत्र्य वायुं वेगवता वरम् ॥
तमालोक्याग्निदायितः पर्वतं तमुपागतः ॥१०६॥
आज्ञया वासुदेवस्य देवानां पश्यतामपि ॥
कनिष्टाङ्गुलिसंस्पर्शात्पर्वतो भोगिसंयुतः ॥१०७॥
सहस्त्रमर्धलक्षं च दक्षिणाभिमुखो ययौ ॥
मेरुस्तुष्टाव नृपते बलदेवं महाबलम् ॥१०८॥
मेरुरुवाच ॥
त्रायतां त्रायतां स्वामिन्पुत्रं बालं महाबल ॥
एवमुक्तो मेरुणाऽथ वायुस्त्वरितमानसः ॥१०९॥
शेषेण गिरिपुत्रेण स्वर्णमुख्यास्तटोत्तरेः ॥
स्थापयामास राजेन्द्र गिरिराजं सपन्नगम् ॥११०॥
शेषो गतमदः पश्चात्तुष्टाव मरुतां पतिम् ॥क्षमस्व मम दौरात्म्यमज्ञानेनागतं विभो ॥१११॥
निर्वैरस्तत्प्रसादं च चकार मरुता पतिः ॥
राजन् शेषनिमित्तेन शेशाचलमिमं विदुः ॥११२॥
जनक उवाच ॥
कलौ वेङ्कटशैलिति कथं नाम महामुने ॥
शतानन्द उवाच ॥
पुरा पुरन्दरो नाम सोमयाजी दृढ्व्रतः ॥११३॥
कालहस्त्याख्यनगरे सत्यवाग्ब्राह्मणोऽभवतु ॥
अपुत्रस्यापि विप्रस्य नाभूद्दुःखं सुताप्तये ॥११४॥
दैवेन पूर्वपुण्येन पुत्रोभूत्वृद्भभूसुरे ॥
चकार नामलिखितं माधवं विप्रसंसदि ॥११५॥
पुत्रोपनीतो बालस्तु ववृधे चन्द्रवन्नृप ॥
वेदवेदाङ्गतत्त्वज्ञः सर्वविद्याविशारदः ॥११६॥
ततः कालान्तरे पुत्रं प्राप्तदारं चकार ह ॥
स चन्द्रलेखया रेमे बहुकालं स माधवः ॥११७॥
पञ्चयज्ञपरो नित्यं पञ्चाननसमद्युतिः ॥
त्रिसप्त वर्षं राजेन्द्र द्वितीय इव भास्करः ॥११८॥
सा कन्या पाण्ड्यदेशीया पाण्डवानां तथा प्रिया ॥
पतौ सुप्ते स्वयं शेते पतौ भुङ्क्ते स्वभोज्जनम् ॥११९॥
कदाचिद्‌द्विजपुत्रस्तु दिवासङ्गमतत्परः ॥
राजपुत्री समासाद्य राजन्कामात्रो द्विजः ॥१२०॥
ममेच्छा वर्तते भद्रे सङ्गमे तव भामिनी ॥
पतिवाक्यमुपाकर्ण्य पतिं प्राह प्रजापते ॥१२१॥
चन्द्रलेखोवाच ॥
शरीरमस्थिमांसाद्यैः पूरितं पुरुषर्षभ ॥
शरीरेण शरीरस्य सङ्गमः साध्वसम्मतः ॥१२२॥
तत्रापि दिवसक्रीडामयुक्तां मुनयो विदुः ॥
निकेतने पिता माता अग्निहोत्रं च देवराट् ॥ १२३॥
प्रभाकरप्रभां पश्य त्यज कामं द्विजात्मज ॥
वधूवचनमाकर्ण्य माधवो वाक्यमब्रवीत् ॥१२४॥
माधव उवाच ॥
भामिनी भव मे सौख्ये पूरयाद्य मनोगतम् ॥
भर्तुर्वचनमाकर्ण्य भर्तारंवाक्यब्रवीत् ॥१२५॥
चन्द्रलेखोवाच ॥
गच्छामि जलहेतोस्तु गच्छं त्वं पुरतो मुने ॥
तदा जगाम राजेन्द्र कुशार्थं कुस्वभावतः ॥१२६॥
सा जगामाथ पानीयपात्रमादाय भामिनी ॥
तामन्वगान्माधवोपि वनकूटमभिद्रुमम् ॥१२७॥
वनान्तरे वसन्ती च वनितां द्रुममूलगाम् ॥
विचित्ररूपलावण्यां पूर्णचन्द्रनिभाननाम् ॥१२८॥
धवलाम्बरसम्बद्धां कटिमेखलयान्विताम् ॥
सुनासां सुभगां सुभ्रूं सुपूर्णसुपयोधराम् ॥१२९॥
तां दृष्ट्‌वा मोहितो विप्रः कुन्तलां नीलकुन्तलाम् ॥
स्निग्धकञ्चुकसम्बद्धा कोकिलस्वररञ्जिताम् ॥१३०॥
अञ्जनालिप्तनयनां मञ्जुलस्वररञ्जिताम् ॥
पादेन विलिखन्ती गाञ्जानुस्थितशिरोरुहाम् ॥१३१॥
दृष्ट्‌वा क्लिष्टमना भूत्वा चिन्तयन् ब्रह्म निर्णयम् ॥
स्वभार्यां प्रत्युवाचेदं गच्छ प्राणप्रिये गृहम् ॥१३२॥
इच्छा मे पूर्णता याता त्वद्भक्त्या परितोषितः ॥
चन्द्रलेखोवाच ॥
अलमुक्तं त्वया भद्र गच्छामि भवनं स्वक्रम् ॥१३३॥
भर्तुराज्ञामुपानीय चन्द्रलेखा गृहं गता ॥
यावद्गच्छति सा भार्या तावत्तत्र स्थितोभवत् ॥१३४॥
गतायां स्वप्रियायां च तां बालां पर्यपद्यत ॥
शनैर्जगाम राजेन्द्र स्मरेण ह्रतचेतनः ॥१३५॥
समीपस्थं मुनिं प्रेक्ष्य राजन्पृथुललोचना ॥
स्वरभेदं प्रकुर्वन्ती वाक्यमूचेऽथ माधवम् ॥१३६॥
कुन्तलोवाच ॥
मा याहि मुनिशार्दूल मत्समीपे महामते ॥
स च तद्वचन श्रुत्वा सहसा वाक्यमब्रवीत ॥१३७॥
माधव उवाच ॥
का त्वं कल्याणि कस्माच्च जातासि जननी च का ॥
आवासस्तव भद्रं ते कस्मिन् राष्ट्रे वरानने ॥१३८॥
सा चेत्थमुक्ता मुनिना जातिमाह मनस्विनी ॥
१३९॥
कुन्तलोवाच ॥
किं मां पृच्छसि पापिष्टामन्त्यजातिकुलोद्भवाम् ॥
अन्त्यजान्त्यजयोर्जातां सुरामांसाशनी खलाम् ॥१४०॥
मध्यदेशे निवासो मे किं त्वं पृच्छसि भूसुर ॥
वेदान्तवेद्यो विप्रेन्द्र न मां त्वं द्रष्टुर्महसि ॥१४१॥
मां स्प्रष्टुं क्रीडनार्थं वा कथमिच्छसि मूढधीः ॥
जल्पन्ती तां समालोक्य माधवो वाक्यमब्रवीत् ॥१४२॥
माधव उवाच ॥
वृथा नारायणाज्जातो ब्रह्मा लोकपितामहः ॥
अन्ध एव महाराज रोचते मे मतिः सदा ॥१४३॥
वृथा स्जनयामास वनितां वनहेतवे ॥
तथापि मम बुद्धिस्तु तत्रैव रमते सदा ॥१४४॥
लवणोदकजातानि रत्नानि विविधानि च ॥
अङ्गीकुर्वन्ति देवाश्च तेजःप्राधान्यकारणात् ॥१४५॥
तस्मादहंसुरूपत्वात् त्वयि भोगं करोमि च ॥
इतो वा नरकं यास्ये पितृभिःसह सुस्मिते ॥१४६॥
इत्येवमुक्ता द्विजबालकेन रुरोद कन्या तरुणारुणप्रभा ॥
दिवौकसो विप्रवरो विमुच्यतां दोषादमुष्माद्सतीप्रसङ्गात् ॥१४७॥
दिग्देवतायाश्च गणाधिनाथो ह्यग्नीन्दुपूर्वाः सचराचराश्च ॥
शृण्वन्तु वाक्यं मम विप्रपुत्रो वृथा मृतिं हास्यति पापिसङ्गात् ॥१४८॥
विललाप महाराज ब्राह्मणार्थं सुमध्यमा ॥
मा स्पृशाद्य महीदेव पापिनी व्यभिचारिणीम् ॥
कः स्पृशेदग्नीमार्तः सन्सर्पं व्याघ्रं गजं द्विज ॥१४९॥
परपत्न्यग्नितुल्या स्यात्तत्र चाण्डालकन्यका ॥
उत्तमं पदमास्थाय नीच इच्छत्यधोगतिम् ॥१५०॥
ज्ञानिनो न वृथा तव बुद्धिस्तु तादृशी ॥
जाती द्वे निर्मिते पूर्वं विष्णुना द्विजसत्तम ॥१५१॥
पुंस्त्वस्त्रीत्वप्रभेदेन चातुर्वर्णेन भूसुर ॥
ब्राह्मणस्य ब्रह्मयोनिं परेषां तु परस्परम् ॥१५२॥
विपरीतमहं पश्येद्धर्मत्यागं द्विजन्मनाम् ॥
शरीरं तव विपेन्द्र वेदपूतं विशेषतः ॥१५३॥
ऋतुकाले यदा मातुस्तव पित्रा निशागमे ॥
रेतोत्सृष्टं वेदपूतं गर्भाधानमिमं विदुः ॥१५३॥
सीमन्तं कल्पयामासुर्मन्त्रैर्वेदमयोर्द्बिज ॥
दशमासे तु सम्प्राप्ते प्रासूत जननी तव ॥१५५॥
तथैव जातकर्मादि कृतवान् शास्त्रपूर्वकम् ॥
अन्नप्राशनचौलादि ब्रह्मपुत्रोत्सवादिकम् ॥१५६॥
अग्निसाक्षिविधानेन प्राप्तदारं चकार सः ॥
अधीतवेदवेदाङ्गश्चाहिताग्निवृते स्थितः ॥१५७॥
एतादृशस्य देहस्य सङ्गमस्तु कथं भवेत् ॥
कर्णौ हरिकथालापात्पावितौ नासिका तव ॥१५८॥
हर्यर्पितसुङ्गधेन पावितं जठरं मुने ॥
वासुदेवार्पितान्नेन पूरितं पुरुषर्षभ ॥१५९॥
कृष्णार्चनप्रसङ्गेन करौन पावित्र्यमागतौ ॥
हरिनामकलापेन जिव्हा ते पावनी कृता ॥१६०॥
पुण्यक्षेत्रानुचारेण पादौ ते पावनौ कृतौ ॥
एतादृशेन देहेन कथं सङ्गः प्रशस्यते ॥१६१॥
त्वमपि शृणु माहात्म्यं देहस्य मम भो द्विज ॥
अवाच्यवचनेनैव जिव्हा मे दह्यते सदा ॥१६२॥
सुरामांसाशनेनैव जठरं गुल्मतां गतम् ॥
व्यभिचारकथालापात्कर्णो मे शिथिलीकृतौ ॥१६३॥
पादौ जारगृहं गत्वा पाषाणसदृशौ मम ॥
गोवधान्मत्करौ क्रूरौ यमदण्डसमप्रभौ ॥१६४॥
एतादृशस्य देहस्य सङ्गमस्तु कथं भवेत् ॥
उत्तमो नीचतां प्राप्यं कथं स्वर्ग गमिष्यति ॥१६५॥
परस्त्रीसङ्गदोषेण बहवो मरणं गताः ॥
तस्मादुत्तिष्ठ भद्रं ते तव दासी भवामि भो ॥१६६॥
वनितावचनं श्रुत्वा वाक्यमूचे द्विजात्मजः ॥
माधव उवाच ॥
त्वदीयसङ्गो बहुकालपुण्यप्रभावतो मुक्तिकरः शुभावहः ॥१६७॥
दैवेन योगेन हरेः प्रसादप्रभावलभ्यः पुरुषार्थहेतुः ॥
तस्माद्भजस्वानुगतोस्मि भमिनी त्यजाद्य लज्जां कुरु मे मनोगतम् ॥१६८॥
गच्छन्त्यद्य मम प्राणास्त्वद्वियोगेन केवलम् ॥
तस्माज्जीवय भद्रे त्वं मरणाभिमुखं च माम् ॥१६९॥
एवमुक्ता द्विजेन्द्रेण पृथुश्रोणी समुत्थिता ॥
पलायनायाशु मतिं चक्रे चाण्डालकन्यका ॥१७०॥
धावमानामनुदुत्य माधवस्तामुपास्पृशत् ॥
गौरवं जनकस्याथ जनन्या जननीपितुः ॥१७१॥
स्यादिति क्रोशमानां तां माधवो मन्मथार्दितः ॥
बलात्कारेण सङ्गृह्य बुभुजे ब्राह्मणाधमः ॥१७२॥
भोगात्यये द्विजं बाला वाचमूचे मनस्विनी ॥
कुन्तलोवाच ॥
अद्य प्रभृति भो विप्र पतिस्त्वं मम भूसुर ॥१७३॥
त्यज यज्ञोपवीतं ते मुण्डयित्वा शिरस्तथा ॥
अब्राह्मण्यमुपागम्य भक्ष गोमांसमुत्तममू ॥१७४॥
पिम्ब मद्योदकं शीघ्रं चाण्डालत्वमुपागतः ॥
तद्वाक्यमाकर्ण्य तदा तयोक्तं सर्वमाचरन् ॥१७५॥
चाण्डालाचरिताचार जगाम् विधिचोदितः ॥
विप्रस्तथा समेतस्तु कृष्णवेणीनदीतटं ॥१७६॥
द्वादशाब्दं वसन् विप्रत्तत्सङ्ग षरिमोहितः ॥
अनित्यत्वाच्छरीरस्य कालपाशेन यन्त्रिता ॥१७७॥
जगाम मरणं राजन् कुन्तला नीलकुन्तला ॥
तया विरहितः श्रीमान्माधवो दुःखकातरः ॥
अचरद्र्‌भुवनं सर्वमुन्मादेनोद्‌भ्रमन्निव ॥१७८॥
तदा तु दैवयोगेन राजानश्चोत्तरास्तदा ॥१७९॥
यात्रार्थमनुजग्मुस्ते वराहस्य तु पर्वतम् ॥
मार्गमध्ये ददर्शासौ माधवस्ता न्महीपतीन् ॥१८०॥
भ्रमन्नेवाथ तैः सार्धं तदुच्छिष्टन्नभोजनः ॥
प्राप्तः सर्पगिरिं राजन् दैवयोगेन भूसुरः ॥१८१॥
ते राजानस्तत्र गत्वा तीर्थे कपिलसञ्ज्ञिके ॥
स्नात्वा भक्तिसमायुक्ता वपनं चक्रुरादरात् ॥१८२॥
तदा नृपाः सुसंह्रष्टाः पावर्णानि ददुर्नृप ॥
माधवोऽपि शुभे तीर्थे स्नात्वा वपनपूर्वकम् ॥
पार्वणानि मृदा कृत्वा पितृभ्यः श्रद्धया ददौ ॥१८३॥
दैवाद्वा कर्मयोगेन माधवो गतकल्मषः ॥१८४॥
तस्माद्यौ मानवो भक्त्या कुर्यात्तीर्थावगाहनम् ॥
पितृश्राद्धं पिण्डदानं तत्र चेन्मुक्तिभाग्भवेत् ॥
मृत्पिण्डं कृतवान्विप्रः पुण्यक्षेत्रे पुरातने ॥१८५॥
किं वर्णयामः पुरुषोत्तमस्य क्षेत्रस्य तीर्थस्य सुपुण्यशक्तिम् ॥
मुत्पिण्डदानेन पिता मयाद्या मुक्तिं प्रयाता मुरवैरि शासनात् ॥१८६॥
प्रभाते विमले प्राप्ते राजानो राजसत्तम ॥
समारुह्य गिरिश्रेष्ठं सपुत्राश्च सबान्धवाः ॥१८७॥
तेषामनु महाराज्ञामाप शेषगिरिं द्विजः ॥
विश्रान्ताः सर्वराजानस्तत्र तत्र महीपते ॥
सोऽपि तस्थो द्विजश्रेष्ठो माधवो गिरिमस्तके ॥१८८॥
भूधरस्पर्शमात्रेण तदघं पर्यतप्यत ॥
माधवस्याभवत्कष्टं यथा मक्षिकभक्षणात् ॥१८९॥
वमन्तमेनं तं पापं समावण्वन् समन्ततः ॥
तदङ्गजातः कोप्यग्निरद्रिमाहात्म्यतस्तदा ॥१९०॥
प्रजज्वाल दहन् पापं सुरामांसाशनोद्भवम् ॥
तस्य दुर्गन्धधूमेन त्रासिताः सर्वदेवताः ॥
तद्भाववेदिनो देवा ब्रह्मरुद्रपुरःसराः ॥१९१॥
विमानानि विचित्राणि भासयन्तः समागताः ॥
खमार्गे संस्थिताः सर्वे दृष्ट्‌वा तच्चरितं नृप ॥१९२॥
ववृषुः पुष्पवर्षाणि माधवस्योत्तमाङ्गके ॥
दृष्ट्वा पितामहः श्रीमान्विमानादवरुह्य सः ॥१९३॥
माधवं गतपाप्मानमजामिलं यथा हरिः 
कृपयोद्‌धृतवान्कृष्णः कृपालुर्द्विजपुङ्गवम् ॥१९४॥
इति सञ्चितयंस्तस्य निकटं प्राप सादरम् 
जिर्घंश्च तच्छिरःश्रीमान् ब्रह्मा वाक्यमथाब्रवीत् ॥१९५॥
भो भो माधव विपेन्द्र गतपापोसि केवलम् 
स्वामितीर्थस्य निकटं गत्वा स्नात्वाथ तज्जले ॥
वराहवदनं नत्वा त्यज देहं महीसुर ॥१९६॥
महीपालोऽथ भूत्वा तु कुरु राज्यमकण्टकं ॥
पाण्डवानां च दौहित्रकुले जातोऽतिकीर्तिमान् ॥१९७॥
सुधर्मस्य सुतो भूत्वाऽऽकाशनामाथ दक्षिणे ॥
नारायणपुरे वीर तोण्डदेशाधिपो भव ॥१९८॥
तव पुत्र जगन्माता जामाता च जगत्पतिः ॥
भविष्यति महाराज पश्चाद्वैकुण्ठमाप्स्यसि ॥१९९॥
इति तस्य वरं दत्वा चतुरश्चतुराननः ॥
तदा नाम चकाराद्रेर्वेकटाचल इत्यपि ॥२००॥
वें पापं कटते यस्मात्पापदाहनशक्तितः ॥
वेङ्कटाचल इत्येव नाम देवास्तदा जगुः ॥२०१॥
तस्माद्वेङ्कटशैलोंऽयं लोके विख्यातकीर्तिमान् ॥
प्रभातकाले राजेन्द्र यः कीर्तियति भूधरम् ॥२०२॥
तस्य पुण्यफलं वक्ष्ये शृणु राजन्यथा स्थितम् ॥
फलं भवेद्‌भुवं गङ्गासेतुयात्रासहस्त्रजम् ॥२०३॥
इतिहासमिमं प्रोक्तं गौतमेन मयोदितम् ॥
पुण्यं परमकल्याणं श्रवणाद्भद्रदायकम् ॥२०४॥
इति श्रीभविष्योत्तरपुराणे वेङ्कटगिरिमाहात्म्ये चतुर्युगमहिमाविशेषवर्णनं नाम प्रथमोऽध्यायः ॥
श्रीवेङ्कटेशार्पणमस्तु ॥
द्वितीयोऽध्यायः

॥
श्रीजनक उवाच ॥
मरुत्प्राहाहिराजानं भगवानागमिष्यति ॥
इति त्वयोदितं पूर्वं तन्ममाचक्ष्व विस्तरात् ॥१॥
कथं नारायणः प्राप्तः कस्माद्वा कारणान्मुने ॥
तत्रागत्य कृतं कर्म तन्ममाचक्ष्व भृसुर ॥२॥
कथं वैकुण्ठलोकं तु त्यक्तवान्पुरुषोत्तमः ॥
चरितं तस्य माहात्म्यं तीर्थानां पर्वतस्य च ॥३॥
वराहरूपिणो विष्णोर्माहात्म्यं वद विस्तरात् ॥
आकाशराजचरितं भ्रातुस्तस्य महात्मनः ॥४॥
यस्य पुत्री रमादेवी जामाता च जगत्पति ॥
देवानां च ऋषीणां च देवस्त्रीणां समागमः ॥५॥
शतानन्द उवाच ॥
पुरा तु ऋषय सर्वे कश्यपाद्या मुनीश्वराः ॥
सुमखं जान्हवीतीरे सन्तोषाच्चकिरे द्विजाः ॥६॥
तस्मिन्काले मुनिश्रेष्ठो नारदो मुनिसत्तमः ॥
उवाच वचनं विप्रान्किमर्थं यज्ञमुत्तमम् ॥७॥
को भुङ्‌ते यज्ञसुफलं को वाऽध्वर्युश्च देवता ॥
कृतं यज्ञफलं कस्य चार्प्यते मुनिपुङ्गवाः ॥८॥
इति नारदवाक्यं तु श्रुत्वा ते मुनिपुङ्गवाः ॥
संशयार्थं समापन्नाः कथमत्र विचार्यताम् ॥९॥
सम्मिलित्वा तदा सर्वे भृगुं ब्रह्मविदां वरं ॥
तम्चुर्भक्तिनम्राङ्गाः कृताञ्जलिपुटा स्थिताः॥१०॥
गच्छ शीघ्रं महाबुद्धे परं वेत्तु सुरोत्तमम् ॥
इति तेषां वचः श्रुत्वा भृगुः जजमन्दिरम् ॥११॥
तत्र दृष्ट्‌वा महाबाहुं साक्षाद्‌ब्रह्माणमग्रजम् ॥
चतुर्मुखमुदाराङ्गं सरस्वत्यानुसेवितम् ॥१२॥
चतुरास्यसमुद्‌भूतवेदघोषविराजितम् ॥
दिक्पालगणै सार्धं किरीटमुकुटोज्वलम् ॥१३॥
स्तुवन्तं जगदीशानं नारायणमनामयम् ॥
तं नत्वा भक्तिभावेन महादीप्त्या विराजितम् ॥१४॥
पातयामास कायं स्वं पुरतः कञ्जजन्मनः ॥
पतितंस भृगुं दृष्ट्‌वा नोवाच वचनं विधिः ॥१५॥
तं मत्वा किञ्चिदज्ञानमिश्रितं स ऋषिर्ययौ ॥
अलब्ध्वा स्वात्मनः कार्यं कैलासं स ऋषिर्ययौ ॥१६॥
कैलासगिरिमासाद्य तत्र दृष्ट्‌वा त्रिलोचनम् ॥
कामुकं पार्वतीसार्धं क्रीडतं निजमन्दिरे ॥१७॥
तस्मिन्काले तमायान्तं नाजानात्कामुको हरः ॥
आगतं सा मुनिं दृष्ट्‌वा पार्वती लज्जयाऽवदत् ॥१८॥
त्यजं शीघ्रं महाबाहो आगतो मुनिपुङ्गवः ॥
इति तस्या वचः श्रुत्वा क्रोधताम्रविलोचनः ॥१९॥
हन्तुमभ्यद्रवच्छीघ्रं ऋषिः शापान्निराकरोत् ॥
शशाष स ऋषिश्शम्भु लोकैस्त्वं नैव पूज्यसे ॥२०॥
त्वच्छिश्नपूजनेनैव लोके ख्याति गमिष्यसि ॥
इत्युक्त्वा स स ऋषिश्चागाद्वैकुण्ठं हरिमन्दिरम्म् ॥२१॥
प्राकारगोपुरद्वारनवतोरणभूषितम् ॥
चतुर्दिक्षु चतुर्द्वारपालकैरुपशोभितम् ॥२२॥
तत्र शय्यागृहे दिव्ये शेषमञ्चकशायिनम् ॥
लक्ष्म्या समेतं देवेशं ददर्श स भृगुस्तदा ॥२३॥
तताडोरसि गोविन्दं भृगु पादतलेन तम् ॥
ताड्यमानो हरिः साक्षादुत्थाय विनयान्वितः ॥२४॥
पपात परया भक्त्या ऋषिपादसरोरुहे ॥
आलिलिङ्गेऽथ भक्त्यैव चोवाच ऋषिपुङ्गवम् ॥२५॥
श्रीभगवानुवाच ॥
किमर्थं त्वं श्रेष्ठं मच्छरीरं कठोरकम् ॥
अमृतं त्वराजयुक्तम्भेद्यं देवदानवैः ॥२६॥
वज्रादृढतरं विद्धि मच्छरीरं द्विजोत्तम् ॥
किमर्थं ताडितं विप्र कोमलाङ्घ्रितलेन तत् ॥२७॥
पादौ ते कोमलौ दिव्यौ मच्छरीरसमागतम् ॥
कियद्‌दुःखं समापन्नो न जानामि द्विजोत्तम् ॥२८॥
इत्युक्त्वा द्विजपादौ तौ प्रक्षाल्योष्णोदकेन वै ॥
दधार शिरसा तोयं विप्रपादोद्गतं शिवम् ॥२९॥
सगृहं सकुटुम्बं च सर्वलोकं विडम्बनम् ॥
विबुघा दर्शनेनैव पुनन्ति च जगत्त्रयम् ॥३०॥
इत्युक्तो देवदेवेन ऋषिश्चागाद्धरातलम् ॥
ऋषीणामग्रजातीनां सभायां स ऋषिस्तदा ॥३१॥
बोधयामास तान्सर्वान्स तु सर्वोत्तमः स्वयम् ॥
इत्येवं चक्रिरे यज्ञम्र्पणं जगदीशतुः ॥३२॥
हरिः सर्वोत्तमः साक्षाद्मादेवी तदन्तरम् ॥
विधिर्वायुस्तदन्ते च तदन्ते शर्वपूर्वकाः ॥३३॥
एवं तरतमा ज्ञेयाः सुरदैत्यनरेषु च ॥
इत्येवं बोधिता विप्रा भृगुणा तत्त्ववेदिना ॥
हरि निश्चित्य सर्वेशं चक्रुस्तस्म् मखार्पणम् ॥
ततस्तु भगवान्देव एकन्ति निजमन्दिरे ॥३४॥
रमासार्धं यदा तिष्ठंस्तदोवाच रमा हरिम् ॥
श्रीरमोवाच ॥
गच्छामि देवदेवेश त्यक्त्वा त्वां जगदीश्वर ॥३५॥
ताडितोऽसि जगन्नाथ ऋषिणाऽवरजन्मना ॥
मदालिङ्गस्थले देव पादेनैव जगत्पते ॥३६॥
करवीरपुरं दिव्यं गच्छामि गरुडध्वज ॥
इति प्रेम्णा च कलहं कृत्वा तु हरिणा सह ॥
रमा जगाम् तत्क्षेत्रं करवीरपुरं प्रति ॥३७॥
यदा गता महालक्ष्मीस्तदा नारायणो हरिः ॥
अष्टाविंशतिमे प्राप्ते द्वापरान्ते कलौ युगे ॥३८॥
यस्मिन्देशे यदा प्रेमकलहोऽस्याः प्रशाम्यति ॥
कर्मणा येन च यथा तत्तथा च करोम्यहम् ॥३९॥
इति सङ्कल्प्य गोविन्दो लीलामानुषविग्रहः ॥
मायावी परमानन्दं त्यक्त्वा वैकुण्ठमुत्तमम् ॥४०॥
गङ्गाया दक्षिणे देशे योजनानां शतत्रये ॥
सुवर्णमुखरी नाम नदीनां प्रवरा नदी ॥४१॥
शुक्रस्य वरदा पुण्या अगस्त्यमुनिपूजिता ॥
तस्या एवोत्तरे तीरे क्रोधार्धद्वयमात्रके ॥४२॥
श्रीवेङ्कटगिरिर्नाम वर्तते पुण्यकाननः ॥
सुवर्णगिरिपुत्रस्तु सर्वतीर्थसमन्वितः ॥४३॥
साक्षाच्छेषावतारोऽसौ सर्वधातुविराजितः ॥
वैकुण्ठसदृशो दिव्यो नारायणसमाश्रयः ॥४४॥
शेषमारुतसंवादादगत पुण्यकाननः ॥
योजनत्रयविस्तीर्णस्त्रिंशद्योजनमायतः ॥४५॥
वदनं वेङ्कटगिरिर्नृसिंहाचलम्ध्यमः ॥
श्रीशैल पुच्छभागस्तु सर्वक्षत्रम्यो गिरिः ॥४६॥
सर्ववृक्षसमाकीर्णः सर्वधातुविभूषितः ॥
कुन्दमन्दारपनसप्लक्षोदुम्बरकिंशुकैः ॥४७॥
पिचुमन्दैः पारिजातैः तिन्त्रिणीजम्बुमण्डलैः ॥
धवलैश्चन्दनैश्चूतैः कृष्णागरुविराजितः ॥४८॥
तालहिन्तालपुन्नागैर्देवदारुविराजितः ॥
हंसकारण्डवाकीर्णो बककोकशुकैर्वृत ॥४९॥
कपोतैः क्षीरहंसैश्च मृगखण्डविभूषितः ॥
सिंहशार्दूलशरभक्रोडमातङ्गवानरैः ॥५०॥
जम्बूकैश्चैव भल्लूकैः कस्तूरीमृगवासितः ॥
तुरगैश्च गवां खण्डैर्महिषीगणसेवितः ॥५१॥
मल्लिकामालतीजातीनन्द्यावर्त्यविराजितः ॥
चम्पकाशोकपुन्नागकेतकैः स्वर्णकेतकैः ॥५२॥
एवं मनोहरः श्रीमान्पर्वतः पुण्यकाननः ॥
तरवो दैवतगणा मृगाश्च ऋषिपुङ्गवाः ॥
पितरः पक्षिणः सर्वे पाषाणा यक्षकिन्नराः ॥५३॥
एवं प्रभावोऽस्य गिरिन्द्रजन्मनः श्रीवेङ्कटाद्रेस्तु हरेस्तथैव ॥
जानन्ति न ब्रह्मशिवेन्द्रपूर्वकाः अत्यल्पवीर्या मनुजास्तु किं पुनः ॥५४॥
इति श्रीमद्भविष्योत्तरपुराणे वेङ्कटगिरिमहात्म्ये शेषगिरिवर्णनं नाम् द्वितीयोऽध्यायः ॥२॥
तृतीयोऽध्यायः

शतानन्द उवाच ॥
तस्योपरि बरा दिव्या स्वामिपुष्करणी शुभा ॥
मच्छकच्छपसर्पाढ्या जलकुक्कुटभूषिता ॥१॥
शिंशुमारगणाकीर्णा मण्डूकैश्चाप्यलङ्कृता । 
तीरजैर्वृक्षसङ्घैश्च चुम्बिताम्बरकानना ॥२॥
गङ्गादिसर्वतीर्थानां जन्मभूमिर्विराजते । 
तस्यां ये स्नान्ति मनुजास्ते धन्याः पुण्यभाजनाः ॥३॥
धनुर्मासि सिते पक्षे द्वादश्यामरुणोदये ॥
काङ्क्षन्ति देवताः सर्वा मज्जनं तज्जले शुभे ॥४॥
किमत्र मनुजानां च स्नानकालोवधारितः ॥
तत्र श्राद्धादिकर्माणि पितृणां प्रीतये द्विजाः ॥५॥
तेषां पितृगणास्तुष्टा नृत्यन्ति हरिमन्दिरे ॥
जन्मना किमनेनैव दैवेन भवतामहो ॥६॥
स्नानदानेन तत्तीर्थे मनुजा भाग्यशालिनः ॥
शङ्खो नाम नृपः कश्चित्स्नानमात्रेण नाकगः ॥७॥
पुरा नारायणो नाम ब्राह्मणोङ्गिरसः सुतः ॥
स्वामिपुष्करिणी तीर्थमहिम्ना स्नानजेन हि ॥८॥
वरं लब्ध्वा हरिं दृष्ट्‌वा जगाम हरिमन्दिरम् ॥
रामोऽपि तत्र स्नानेन नीतां सीतामवाप च ॥९॥
एवं तीर्थवरा तत्र स्वामिपुष्करणी शुभा ॥
तस्याः पश्चिमदिग्भागे वराहवदनो हरिः ॥१०॥
धरामालिङ्ग्य वल्मीक आस्ते पिप्पलराजिते ॥
त्रिकोटितीर्थजातानं जन्मस्थानं स भूधरः ॥११॥
एनं गिरिवरं प्राप्य भगवान्वेङ्कटाचलम् ॥
वैकुण्ठादधिकं मत्वा विचचार इतस्ततः ॥१२॥
न प्राप किञ्चिदास्थानं गूहनार्थ रमापतिः ॥
इत्थं विचार्यमाणे तु खामिपुष्करणीतटे ॥१३॥
दक्षिणे विमलं दिव्यं वल्मीकं दृष्टवान्मुदा ॥
तिन्तिणीवृक्षमूलस्थं भगवाञ्जगदीश्वरः ॥१४॥
इदमेव वरं स्थानं तत्र लीनोऽभवदद्धरिः ॥
एवं देवे स्थिते तत्र विगत वत्सरायुतम् ॥१५॥
अतीते द्वापरे चैव अष्टाविंशतिमे कलौ ॥
अतीते वत्सरे कश्चित्चोलराजो नृपोत्तमः ॥१६॥
अवतारं समापन्नो नागकन्योदरे तथा ॥
पाल्यमाने नृपे तस्मिन् भूखण्डं बहुपुण्यदम् ॥१७॥
बहुक्षीरप्रदा गावः पुत्रा वै पितृवत्सलाः ॥
काले वर्षति पर्जन्यः सस्या वै बहुधान्यदाः ॥१८॥
नार्यः पतिव्रताः सर्वा पुरुषा नियतस्त्रियः ॥
विप्रास्तेन कृते राज्ये यजनानन्दतत्पराः ॥१९॥
तस्मिन्काले विधिः साक्षद्धेनुरूपी समागतः ॥
चोलराजगृहं प्राप्य द्रव्यमूल्यात्सवत्सका ॥२०॥
ब्रह्मा धेनुः शिवो वत्सो गोपाली कमलालया ॥
पश्यन्ती पतिमार्गं तु चोलराजानमभ्यगात् ॥२१॥
विक्रीत्वा गां महालक्ष्मीर्जगम निजधाम च ॥
बहुक्षीरप्रदां तां स पुत्रार्थमकरोत्तदा ॥२२॥
ततो धेनुसहस्त्रेण साक श्रीवेङ्कटाचलम् ॥
सा गौर्गच्छति नित्यं वै रमानाथं विचिन्वती ॥२३॥
तत्र तत्र समाजिब्रन्भूधरेन्द्रे वृषाकपिम् ॥
विचिनोति स्म सर्वत्र धेनुरूपी विधिस्तदा ॥२४॥
ततः कालेन महता स्वामिपुष्करीणीतटे ॥
वल्मीकस्थं हरि ज्ञात्वा तुतोष मनसा विधिः ॥२५॥
समासिञ्चच्च वल्मीकं समन्तात्क्षीरधारया ॥
तदा प्रभृति नित्यं तु राजधेनुगणैःसह ॥२६॥
तत्र गत्वातिभक्त्यैव वल्मीके क्षीरसेचनम् ॥
जगन्नाथस्य प्रीत्यर्थं धेनुरूपी पितामहः ॥२७॥
करोति सततं गेहे नैव क्षीरं ददाति सा ॥
एवं काले गते तस्मिन् चोलराजसती स्वयम् ॥२८॥
धेनुपालं समाहूय इदं वचनमब्रवीत् ॥
गवां पालकं दुर्बुद्धे पयोऽस्याः किं करोषि रे ॥२९॥
त्वं किं भुङ्क्ष्येऽथवा वत्सो भुङ्क्ते वा वद भो ऋतं ॥
इति राज्ञीवचः श्रुत्वा गोपालो भयविव्हलः ॥३०॥
उवाच वचनं मन्दं राजभार्यां सगद्गदम् ॥
गोपाल उवाच ॥
न जानेऽहं च तत्कर्मं न मया पिबते पयः ॥३१॥
स्वयं पिबति वा धेनुर्वत्सो वेति न विद्महे ॥
सत्यं वचनमेतद्धि विचारं कुरुतामिति ॥३२॥
इति गोपवचः श्रुत्वा सा सती विव्हलेक्षणा ॥
ताडयामास तं गोपं रज्जुमिश्चर्मनिर्मितैः ॥३३॥
ततः परदिने प्राप्ते ताडितो राजभार्यया ॥
कण्ठाघ्रिबद्धरज्जु तां त्यक्त्वा तत्पृष्ठतो ययौ ॥३४॥
धेनुःशेषाचलं तत्र वाल्मीके हरिमन्दिरे ॥
अभिषेकं चकाराशु स्वपयोधरधारकैः ॥३५॥
तां दृष्ट्‌वा धेनुपः कोपात्कुठारं हस्तमात्रकम् ॥
उध्दृत्य तरसा गां च वधोद्योगं समाचरेत् ॥३६॥
तदा वल्मीकगः स्वामी वात्सल्यं दर्शयन् हरिः ॥
स्वभक्तहननं लोके आत्मार्थं यः पुमांश्चरेत् ॥३७॥
स एव नरकं भुङ्क्ते यावदाचन्द्रतारकम् ॥
मदर्थं च कुठारेण हनिष्यति च गां खलः ॥३८॥
इति मत्वा रमाकान्तः श्रीनिवासो निरामयः ॥
एकेन तुलसीमात्रदलेनापि नरोत्तमः ॥३९॥
पूजयेद्भक्तिभावेन तं रक्षामीति मत्पणः ॥
इत्थं विचार्य गोविन्दसत्प्रहारं प्रगृह्य च ॥४०॥
स्वयं दधार तद्घातं मौलौ स्वे च जगत्पतिः ॥
कुठारेणातितीक्ष्णेन ताडितो वेङ्कटेश्वरः ॥४१॥
शिरःस्फोटनमापन्नः कुठारेणासिधारिणा ॥
सप्ततालप्रमाणेन रक्तस्फूर्तिभूत्तदा ॥४२॥
एवं कोलाहलं दृष्ट्‌वा गोपालो मरणं ययौ ॥
हते गोपालके सा गौरवरुह्य गिरेस्तदा ॥४३॥
राजानं समनुप्राप्य वाक्यहीनातिदुःखिता ॥
लुण्ठनं परिचक्रेऽथ राज्ञो वै शूभमन्दिरे ॥४४॥
तां दृष्ट्‌वा विव्हलाङ्गा च लुण्ठती मृतवत्सका ॥
किमर्थं लुण्ठतीत्येव त्यक्त्वा गोसन्तति मुहुः ॥४५॥
गवा सार्धं गच्छ चार सम्मेलय गवां गणम् ॥
इति राज्ञा समाज्ञप्तः चारस्तत्पृष्ठतो ययौ ॥४६॥
आरुह्य वेङ्कटगिरिं वल्मीकाग्रमुपश्रितः ॥
पतितं धेनुपं दृष्टवा वल्मीकाग्रात्समुत्थिताम् ॥४७॥
रक्तवृष्टिं घोरतरां सप्ततालप्रमाणकाम् ॥
संवीक्ष्य नृपचारोऽथ जगाम नृपमन्दिरम् ॥४८॥
उवाच तत्प्रभावं च वल्मीकाग्रात्समुत्थितां ॥
रक्तवृष्टिं ततः श्रुत्वा राजा विस्मितमानसः ॥४९॥
आरुह्य नरयानञ्च शीघ्रेणागाद्‌वृषाचलम् ॥
किमिन्दं भो महत्कष्टं केन पापेन वै कृतम् ॥५०॥
धेनुपालस्य मरणं वाल्मीकं रक्तपूरितं ॥
गवां वार्ता च कथनं किमिदं वेङ्कटाचले ॥
इति राज्ञो वचः श्रुत्वा वल्मीकस्थो जगत्पतिः ॥५१॥
उद्भिद्य वल्मीकमन्नतवीर्यो ह्यनन्तशैलेन्द्रतलं समाश्रितः ॥
श्रीस्वामितीर्थस्य च दक्षिणे शुभे वल्मीकसंस्थो भगवानुवाच ॥५२॥
स गद्गदोत्कण्ठसमाकुलाननः सन्दिग्धनेत्रोद्भववारिपूरितः ॥
चोलं नृपेन्द्र बहुकष्टया गिरा सशङ्खचक्रप्रतिमाम समाश्रितः ॥५३॥
श्रीभगवानुवाच ॥पापिष्ठोऽसि दुराचार राज्यैश्वर्यमदोद्धत ॥
अनाथं भुक्तिहीनं मां दरिद्रं वनचारिणम् ॥५४॥
मातापितृविहीनं च भार्याबन्धुविवर्जितम् ॥
सौभ्रातृहीनं कुटिलं कुठारेणासिधारिणा ॥५५॥
अताड्यं तु नृपश्रेष्ठ तद्‌दुःखमतुलं ह्यभूत् ॥
शिसे भिन्नं धेनुपेन दयाहीनेन दुर्मते ॥५६॥
इत्युक्त्वा भगवान्देवः शशाप नृपपुङ्गवम् ॥
पिशाचो भव दुर्बुद्धे मद्‌दुःखादानकर्मणा ॥५७॥
इत्थं शप्तो नृपश्रेष्ठः पपात भुवि मूर्छिथ ॥
मुहूर्ताते समुत्थाय प्रोवाच जगदीश्वरम् ॥५८॥
इति श्रीमद्भविष्योत्तरपुराणे श्रीवेङ्कटेशमहात्म्ये अवतारप्रशंसनं तृतीयोऽध्यायः ॥३॥
चतुर्थोऽध्यायः

राजोवाच ॥
किमर्थ शप्तवान्देव अपराधविवर्जितम्‌ ॥
अविचार्य जगन्नाथ किं मया चरितं पुरा ॥१॥
न जानेऽहं किञ्चिदपि तव दुःखकरं हरे ॥
हा दुःखतुलं प्राप्तं कथमत्र जगत्पते ॥२॥
इति तेन समाज्ञप्तः श्रीनिवासोऽदिदुःखितः ॥
उवाच वचनं मन्दं राजानं शापमूर्च्छितम्‌ ॥३॥
श्रीनिवास उवाच ॥
पापिष्ठोऽहं दुराचार अविचार्य नृपोत्तम ॥
अज्ञानेनातिदुःखेन वृथा शापो मयार्पितः ॥४॥
मच्छापो नानृतो भूयादिति वेदविदो विदुः ॥
भक्तवात्सल्यदोषेण दुःखितोऽस्म भृशं नृप ॥५॥
यावत्कलियुगं तिष्ठेत्तावद्‌दुःखी भव प्रभो ॥
उभौ दुःखसमापन्नौ सत्यसङ्कल्पदोषतः ॥६॥
भविष्यति नृपश्रेष्ठः आकाश इति नामवान्‌ ॥
सोऽपि दास्यति मे कन्यां नाम्ना पद्मावती शुभाम्‌ ॥७॥
कन्याप्रदानकाले तु ददाति वरदक्षिणाम्‌ ॥
किरीटं शतभारं तु रत्नवज्रसमाकुलम्‌ ॥८॥
शुक्रवारे तु सायान्हे किरीटं धारयाम्यहं ॥
किरीटधारणे काले नेत्रे मे जलपूरिते ॥९॥
घटिका षड्‌कमात्रं ते सुखं तत्र भविष्यति ॥
इति कालावधं कृत्वा राज्ञः स्वस्य च माधवः ॥
सुखस्य कालं संसूच्य स्वावतारप्रयोजनम्‌ ॥१०॥
इति सम्भाष्य राजानं तत्रास्ते भगवान्हरिः ॥
क्षतशान्ति समाकाङ्क्षन्वैद्यशास्त्रविशारदम्‌ ॥११॥
गुरुं सुरपतीनां च सस्मार जगदीश्वरः ॥
आगतं स्वर्गुरुं दृष्ट्‌वा औषधं वद मे दुतम्‌ ॥१२॥
इति तेन समाज्ञप्तो जीवो जीववतां वरः ॥
गुरुरुवाच ॥
क्षीरमौदुम्बरं देव तथा कार्पासमर्कजम्‌ ॥१३॥
सम्मिलित्वा रमाकान्त तत्क्षतोपरि धार्यताम्‌ ॥
इत्येवं गुरुणाज्ञप्तस्तच्चकार यथातथम्‌ ॥१४॥
एवं कुर्वन्नमाथस्तत्रास्ते भगवान्‌ हरिः ॥
कौसल्या कीटकगृहं तित्रिण्णी दशदिग्रथः ॥१५॥
गिरिरूपोऽनुजः साक्षादयोध्याभूदधित्यका ॥
इत्थं रामावतारेण ह्यवतारमचीक्लृपन्‌ ॥१६॥
वल्मीको देवकी साक्षाद्वसुदेवोऽथ तिन्त्रीणी ॥
बलभद्रः शेषशैलो मथुरा भुदधित्यका ॥१७॥
स्वामिपुष्करणी नाम यमुना च विराजते ॥
यादवाश्च मृगाः सर्वे खगा वै गोपिकादयः ॥१८॥
एवं श्रीकृष्णरूपेण क्रीडते वेङ्कटाचल ॥
अरायकाणे विकटे गिरि गच्छ सदान्वये ॥१९॥
एवं वेदमयः साक्षाद्निरीन्द्रः पन्नगाचलः ॥
स्वदेहच्छन्नवल्मीको वैङ्कुण्ठादधिकोह्यभूत्‌ ॥२०॥
सुवर्णमुखरी नाम नदी सा विरजा नदी ॥
वैकुण्ठो वेङ्कटगिरिर्वासुदेवो रमापतिः ॥२१॥
मुक्तब्रह्मा पक्षिगणा मुक्तरुद्रा मृगोत्तमाः ॥
सनत्कुमारप्रमुखा वानराद्या द्विजोत्तमाः ॥२२॥
मानुषं देहमासाद्य यः पुमान्वेङ्कटाचलम्‌ ॥
गन्तुमिच्छति धर्मिष्ठस्तेन सर्वमनुष्ठितम्‌ ॥
प्रीतो भवेद्रमानाथः सर्वदेवनमस्कृतः ॥२३॥
श्रीवेङ्कटाद्रेर्महिमानमुत्तमं जानन्ति न ब्रह्मशिवेन्द्रपूर्वकाः ॥
किमल्पवीर्या मनुजाः सृतिस्था जानन्ति विष्णोः स्थलमद्‌भुतं च ॥२४॥
इति श्रीमद्भविष्योत्तरपुराणे श्रीवेङ्कटेशमाहात्म्ये पर्वतवर्णनं नाम चतुर्थोऽध्यायः ॥४॥
पञ्चमोऽध्यायः

ऋषय ऊचुः ॥
सूत सूत महाभाग सर्वशास्त्रविशारद ॥
श्रुतं श्रीवेङ्कटेशस्य महात्म्यं पापनाशनम् ॥१॥
अवतारप्रभावं च चोलराजनिबन्धनम् ॥
वैकुन्थाद्गमनं देवचरितं लौकिकं परम् ॥२॥
कृपालोऽसि दयासार शिष्यप्रीतिपरायण ॥
तत्कल्याणविधि ब्रूहि कोवाऽऽकाशो नृपोत्तमः ॥३॥
कथं पुत्र्यभवत्पूर्वं कथं जामातृतां गतः ॥
योगिनां मनसाचिन्त्यः श्रीनिवासः सतां गतिः ॥४॥
तत्त्वेन ब्रूहि भगवन् साङ्गं वैवाहिकं शुभम् ॥
येन संवर्ण्यते तस्य महिमा क्षीरसागरे ॥५॥
स्नानाचारपरो नित्यं स धन्यः पुण्यवर्धनः ॥
एवं मुनीनां वचनं निशम्य सूतो नितान्तं निजशिष्यसङ्घान् ॥
उवाच भक्त्यान्वितनम्रदेहः साधृचितं वाक्यमुदीरयन्सन् ॥६॥
श्रीसुत उवाच ॥
शृण्वन्तु मुनयः सर्वे भक्तिभवेन संयुताः ॥
पन्नगाचलनाथस्य कन्यासङ्ग्रहणं शुभम् ॥७॥
कदाचिद्वेङ्कटेशस्तु औषधार्थं स्वयं हरिः ॥
गमनाभिमुखो भूत्वा निर्जगामारुणोदये ॥८॥
तस्मिन्काले वराहस्तु मृगयार्थः सस्करः ॥
श्यामाकहारिणं जित्वा दैत्यं वृषभनामकम् ॥९॥
यदागतस्तदा देवो ददृशे वेङ्कटेश्वरम् ॥
गर्जतः कोऽसि कोऽप्तीति सूकरास्तत्र चाययुः ॥१०॥
तान्दृष्ट्‌वा जगदीशस्तु तत्र लीनोऽभवद्धरिः लीनं तं वेङ्कटं दृष्ट्वा वराहवदनो हरिः ॥११॥
वैकुण्ठादागतं मत्वा वेङ्कटेशं श्रियः पतिम् ॥
उवाच वचनं देवं धैर्यमालम्ब्य बुद्धिमान् ॥
सोऽपि श्वेतवराहं तं जानन्वल्मीकतस्तदा ॥
निरीक्ष्यमाणं सोत्कण्ठं निर्गत्योन्न्तरमभ्यधात् 
ततोन्योन्यविलोकोत्थ अश्रुसन्दिग्धलोचनौ ॥१२॥
क्रोडनारायणौ साक्षात्रूपद्वन्द-विराजितो ॥
ऊचतुर्भाषणं चोभौ दर्शयन्तौ विडम्बनम् ॥१३॥
तयोस्तदद्‌भुतं कर्म दृष्ट्‌वा ब्रह्मपुरोमाः ॥
ववर्षुः पुष्पवर्षाणि क्रोडनारायणोपरि ॥१४॥
यथा युगं यथा देशं यथा कालं यथा वयः ॥
तथावतारमाकाङ्क्षन् रमते प्राकृतो यथा ॥१५॥
एवं वदन्तः सुरपुङ्गवास्ते विचित्रमायां जगदीशचेष्टितम् ॥
स्तुवन्त ऊचुः परमस्य विष्णोरनन्तशैलस्य रमापतेश्च ॥१६॥
इत्यन्योन्यं भाशमाणौ साक्षान्नारायणावुभौ ॥
सकौतुकं च संवीक्ष्य स्तुत्वा स्वं स्वं पदं ततः ॥
गते देवगणे तत्र वराहो हरिमब्रवीत् ॥
वराह उवाच ॥
त्यक्त्वा वैकुण्ठलोकं तु किमर्थं त्वमिहागतः ॥१७॥
तद्वदस्व महाभाग श्रीनिवास वरानन ॥
इति तेन समाज्ञप्त उवाच क्रोडरूपिणम् ॥१८॥
श्रीनिवास उवाच ॥
भूगोरङ्घ्रिपहाराच्च रमा कोलापुरं गता ॥
तेन दुःखेन सन्तप्तस्त्यक्त्वा वैकुण्ठमुत्तमम् ॥१९॥
इहागतो धराकान्त वल्मीके तव दक्षिणे ॥
निवसन्तं च मां देव धेनुपालो ह्यताडयत् ॥२०॥
कुठारेणासिधारेण तत्क्षतं मां तु बाधते ॥
औषधार्थं वराहास्मिन गच्छामि च निरन्तरम् ॥२१॥
दैवेन दृष्टवानस्मि त्वामद्येह धराधरम् ॥
अत्रैव निवसामीति सङ्कल्पो मम वर्तते ॥२२॥
स्थलं देह्यवनीकान्त यावत्कलियुगं भवेत् ॥
इति तेन समाज्ञप्तो वराहवदनो हरिः ॥२३॥
उवाच वचनं देवं स्थलं मौल्येन गृह्यताम् ॥
इति वाक्यं ततः श्रुत्वा प्रोवाच मधुरं वचः ॥२४॥
प्रथमं दर्शनं चस्यान्नैवेद्यं क्षीरसेचनम् ॥
इदमेव वर द्रव्यं ददामि करुणानिधे ॥२५॥
दास्यामि यत्ते भूकान्त तदङ्गीकुरु माधव ॥
वरं द्रव्यमिदं तात कृपा कुरु दयानिधे ॥२७॥
इत्युक्ता हरिणा क्रोडो हरये स्थानकाङ्क्षिणे ॥
तदा ददौ हरेः पादशतमात्रं रमापतेः ॥२८॥
परस्परं विनोदन्तौ कुर्वाणवेकरूपिणौ ॥
मोहनार्थं ह्यभक्तानां भक्तानां भक्तिसिद्धये ॥२९॥
एवं हि क्रीडते तत्र वराहो वेङ्कटेश्वरः ॥
तदारभ्य धराकान्तो बकुलां षाककारिणीम् ॥३०॥
अर्पयामास देवाय सेवार्थं तां धरापतिः ॥
भोजनार्थं रमेशस्य शामाकान्नं निरन्तरम् ॥३१॥
समधु प्रेशयत्यन्नं तया बकुलमालया ॥
सा बाला भक्तिनिरता श्रीनिवासस्य सन्निधौ ॥३२॥
अन्नपानौषधाद्यैश्च पादसंवहनादिभिः ॥
पूजयामास गोविन्दं श्रीनिवासं निरामयम् ॥३३॥
ऋषय ऊचुः ॥
श्रुतं सूत महाभाग देवागमनमुत्तमम् ॥
वराहदर्शनं नित्यं वासं वेङ्कटभूधरे ॥३४॥
बकुला सेवका प्रोक्ता का सा पूर्वं वदस्व नः ॥
सूत उवाच ॥
पुरा यशोदा बकुला कृष्णस्य जननी ह्यभूत् ॥
अदृष्ट्‌वानन्तरूपस्य कृष्णस्य तनयस्य सा ॥३५॥
कल्याणं सुखदं स्वस्य तदयाचत तं हरिम् ॥
यशोदावाच ॥
मनः सीदति मे कृष्ण तव कल्याणवीक्षणे ॥
दर्शयस्व रमानाथ यशोदानन्दवर्धन ॥३६॥
कल्याणादि महापुण्यं पावनं चरितं तव ॥
तथेत्युक्तो रमानाथः सोऽवदन्मधुरं वचः ॥३७॥
श्रीभगवानुवाच ॥
जन्मन्यन्तरे देवि तावकीनं मनोरथम् ॥
श्रीशैले पूरयिष्यामि किञ्चित्कालादनन्तरम् ॥३८॥
देवेनेत्थं दत्तवरा सात्यजत्तेन हेतुना ॥
कलेवरं तु कल्याणी यशोदा नन्दवल्लभा ॥३९॥
तस्याः प्रीत्यै वासुदेवो अष्टाविंशतिमे कलौ ॥
आविर्भूय यशोदायास्तोषकैर्गुणकर्मभिः ॥४०॥
क्रीडनास्ते जगद्योनिर्निर्दोषोपीश्वरोऽवसन् ॥
कलौ कल्मषचित्तानां पापाचारपरात्मनाम् ॥४१॥
रक्षणार्थ रमाकाम्तो रमते प्राकृतो यथा ॥
दैत्यानां मोहनार्थाय सुराणां मुक्तिकारणात् ॥४२॥
स्वभक्तानां हितायैव विरक्तानां विशेषतः ॥
मुक्तिमापादयन्देवः क्रीडते प्राकृताकृतिः ॥४३॥
क्रीडते चात्मकैवल्ये जगत्पालकबालकः ॥
जगन्मोहनसौन्दर्यलीलामानुषमूर्तिमान् ॥४४॥
न कृतं देवसङ्घैश्च न कृतं विश्वकर्मणा ॥
स्वेच्छया क्रीदते तत्र इच्छारूपविरार्जितः ॥४५॥
इत्येवं कारणादेव यशोदा बकुलाऽभवत् ॥
सा करिष्यति कल्याणं हरेर्वैकुंवासिनः ॥४६॥
किमलभ्यं हरौ तुष्टे ज्ञानविज्ञानसम्पदः ॥
कश्चिद्देवं पूज्यतति कश्चिद्देवेन पूज्यते ॥४७॥
हनूमता पूजितोऽपि स्वयमर्जुनमर्चति ॥
को वर्णयेद्धरेः क्रीडां विचित्रां जनपावनीम् ॥४८॥
नित्यशुद्धस्य वै विष्णोः यतोमुष्याभिवन्दने ॥
कृते पुण्यं ऋषीणां तु न कृते दोषसङ्ग्रहः ॥४९॥
तस्मात्पूज्यः सुरैर्यज्ञऋषिभिस्तत्त्वकोविदैः ॥
पितृभिर्मूमिपैर्विप्रैर्मानवैराक्षसैर्जडैः ॥५०॥
कलौ कलुषचित्तानां पापाचारतात्मनाम् ॥
रक्षणार्थं रमाकान्तो रमते प्राकृतो यथा ॥५१॥
दैत्यानां मोहनार्थाय सुराणां मोदनाय च ॥
क्रीडते बालकैर्बालो जगत्पालकबालकः ॥५२॥
जगन्मोहनसौन्दर्यलीलामानुषविग्रहः नैतद्‌रूपं कृतं देवैर्न कृतं विश्वकर्मणा ॥५३॥
स्वेछया क्रीडते तत्र स्वेच्छारूपविराजितः ॥५४॥
क्षेत्रस्य महिमा दिव्यस्तत्तीर्थस्य च वैभवम् ॥
तत्र साक्षाद्रमाकान्तः किं तत्र सुकृतं फलम् ॥
बहुजन्मार्जितैः पुण्यर्लभ्यते क्षेत्रदर्शनं ॥
तत्रापि वेङ्कटगिरेर्दर्शनं मुक्तिदं परम् ॥
दुर्लभं देवसङ्घानां मनुष्याणां तु का कथा ॥५५॥
इति श्रीमद्भविष्योत्तरपुराणे वेङ्कटेशमाहात्म्ये पञ्चमोऽध्यायः ॥५॥
षष्ठोऽध्यायः

श्रीसूत उवाच ॥
कदाचिद्वकेण्टेशस्तु चिन्तयामास वै हयम् ॥
मनसा चिन्त्यमाने तु हयः प्रत्यक्षतां गतः ॥१॥
वायुश्वरत्वमापन्नो रज्जुस्तत्त्वाभिमानिनी ॥
उपासर्यत्स्वयं लक्ष्मीस्ततोऽश्वं तं स पूजयन् ॥
तस्योपरि समातिष्ठत्सर्वाभरणभूषितः ॥२॥
शुभ्रवस्त्रं पञ्चदशहस्तं विभ्रत्तथोपरि ॥
काञ्ची बध्वा रमाकान्तः काञ्चीदामविराजितः ॥३॥
शुभ्रवस्त्रं परीधाय पञ्चहस्तं तथादधत् ॥
आदर्शालोकितं कृत्वा धृत्वा शुभ्रां च मृत्तिकान् ॥४॥
तनमध्ये कुङ्कुमस्यापि तिलकं सुमनोहरम् ॥
पूगीफलं सताम्बुलं चूर्णनिक्षिप्तपात्रकम् ॥५॥
आदर्श मृत्तिकां शुभ्रा तथा मकूकुम्भाजनम् ॥
स्वर्णनिर्मितवस्त्रेण बध्वा तु कटिमध्यतः ॥६॥
स्वर्णयज्ञोपवीताङ्गः कण्ण्थाभरणभूषितः ॥
कङ्कणाङ्कितदार्भ्यां वै सम्पूर्णवरगात्रकः ॥७॥
भुजकीर्य्ता रत्नमय्या राजमानोङ्‌गुलीयकैः ॥
कुङ्कूमाक्तसुङ्गधेन लिप्ताङ्गबरराजितः ॥८॥
कबरीकृतकेशेषु रक्तवस्त्रं सुवेष्ट्य च ॥
लम्बितैः पुष्पजालैश्च स्कन्धगैः परिभूषितः ॥
सुवर्णरत्नसंवद्धपादुकागूहिताङ्घ्रिक ॥९॥
धनुर्बाणधरः श्रीमान्साक्षान्मन्मथमन्मथः ॥
एवं मनोहरं रूपं धृत्वा श्रीवेङ्कटेश्वरः ॥१०॥
हयं रत्नसमाकीर्णमुपबर्हणभूषितम् ॥सुवर्णतिलकोल्लासिवक्रं वायुमनोजवम् ॥११॥
नीलवर्णं पाण्डुपादं हस्तं पञ्चदशान्नतम् ॥
आरुह्य देवमण्यादिसर्वंलक्षणसंयुतम् ॥१२॥
अवरुह्य गिरिश्रेष्ठं मृगयार्थं जगाम सः ॥
मृगानबहुविधाकारान् सिंहशार्दूलजम्बुकान् ॥१३॥
मातङ्गाञ्शरभान्धोरान्नेणान्वै महिषानपि ॥
जघान विपिने देवः सञ्चरन्स इतस्ततः ॥
तत्रैकं हस्तिपं दृष्ट्‌वा मदमत्तं वनेचरम् ॥
तं हन्तुमगमत्पृष्ठमनुसुत्य रमापतिः ॥१४॥
स जगाम वने दूरं भयाद्वीतो वृषाकपेः ॥
योजनं सार्धकं गत्वा तत्र देवं जनार्दनम् ॥१५॥
दण्डवत्पतितो भूत्वा शुण्डामुद्यम्य गर्जयन् ॥
यदा नतस्तदा कन्या दृष्टिमार्गमुपागता ॥१६॥
ऋषय ऊचुः ॥
सा कन्या कस्य सम्बद्धा किमर्थं वनमागता ॥
कस्येयं तनया सर्वं तद्वदस्व महामते ॥१७॥
इति तैश्च समाज्ञप्तः सूतः परमधार्मिकः ॥
उवाच वचनं भक्त्या सन्तोषोद्रिक्तमानसः ॥१८॥
सूत उवाच ॥
शृण्वन्तु मुनयः सर्व कन्याया जन्म पावनम् ॥
पुरा तु द्वापरस्यान्ते पाण्डवानां महात्मनाम् ॥१९॥
युद्धे तु भारतेऽतीते अष्टाविंशतिमे कलौ ॥
विक्रमार्कादयो भूपाः स्वर्गलोकं यदा ययुः ॥२०॥
तत्कालान्ते वत्सराणां सहस्त्रे च समागते ॥
चन्द्रवंशे नृपः कश्चित्सुवीर इति नामकः ॥२१॥
जज्ञे सुधर्मस्तत्पुत्रस्तत्सुतौ नृपपुङ्गवौ ॥
आकाशतोण्डमानाख्यौ सर्वलोकयशस्करौ ॥२२॥
धर्मिष्ठौ दृढभक्तौ तौ नारायणपरायणै ॥
ज्येष्ठो वियन्नृपः साघुः कनिष्टस्तोण्डमान्नृपः ॥२३॥
तोण्डदेशाधिपो भूत्वा शशास पृथिवीमिमाम् ॥
रक्षमाणे नृपे तस्मिन् जना धर्मपरायणाः ॥२४॥
निरान्तकमभूबत्सर्वं जगत्स्थवरजङ्गमम् ॥
गावो बहुपयोदाश्च नार्यः पतिपरायणाः ॥२५॥
कदाचित्पुत्रकाङ्क्षी च एकान्ते भवने स्थितः ॥
अपुत्रो नृपतिर्दुःखाद्‌गुरु प्रोवाच भक्तितः ॥२६॥
आकाशराज उवाच ॥
अनुभूतमिदं राज्यं हस्त्यश्वरथसङ्कुलम् ॥
नानादानं कृतं चैव तीर्थयात्रा विशेषतः ॥२७॥
नानुभून्त पुत्रसौख्यं पितृणं मुक्तिदं द्विज ॥
किं मया चरितं पापं कस्य पुत्रो हतः पुरा ॥२८॥
तेन पापेन विपेन्द्र न प्राप्तं पुत्रजन्म मे ॥
नेत्राभ्या नैव दृष्टं च पुत्रस्य मुखपङ्कजम् ॥२९॥
कर्णाम्यां न श्रुतः शब्दः पुत्रेण रुदता कृतः ॥
द्विजेन्द्र पितृबन्धून्ना दुर्गतिश्च भवेत्ततः ॥३०॥
अपुत्रस्य गतिर्नास्ति इति वेदविदो विदुः ॥
पुत्रेण रुक्मपात्रे तु न भक्तं हि मया सह ॥३१॥
मदङ्के कृतभूषश्च लालितो न मया सुतः ॥
पापिष्ठोऽहं दुराचारी ह्यपुत्रोहं दरिद्रवान् ॥३२॥
भूषणानि कृतान्यद्य पुत्रार्थं यत्नतो मया ॥
तेषां प्राप्तो न मे जातः पुत्रः पितृहिते रतः ॥३३॥
पुत्रार्थं कवचं कृत्वा इत एहीति नोदितम् ॥
पुत्रहीनं च मां दृष्ट्‌वा कर्षन्ति यमकिङ्कराः ॥३४॥
गच्छ राजन् त्वरेणैव यमस्य भवनं प्रति ॥
पाशकण्ठितसर्वाङ्गः किमु वक्ष्याम्यपुत्रवान् ॥३५॥
लिखितं चित्रगुप्तेन ह्यपुत्रत्वं महामते ॥
मद्भर्भजातपुत्रेण मार्जनं तु कदा भवेत् ॥३६॥
दुराचारातिदुर्बुद्धे ह्यपुत्रेति यमेन च ॥
भाषितं वचनं श्रुत्वा कः पुमान् स्थातुमुत्सहेत् ॥३७॥
नष्टदीपोतिनैष्टुर्यः कष्टोद्‌भूतकलेवरः ॥
वृथा जातोतिपापात्मा आत्मानं नरकावहम् ॥३८॥
पुत्रहीनं कुलञ्चापि ह्यनीरं कूपगव्हरम् ॥
भर्तृहीनां यथा लोका निन्दन्ति जनसंसदि ॥३९॥
किं करोमि मंहीदेव क्व गच्छाम्यद्य का गतिः ॥
कं देवं शरणं गत्वा भवाब्धिं प्रतराम्यहम् ॥४०॥
रुदन्तं पुत्रमालोक्य वाचं प्रेम्णाथ वा मया ॥
नोदेति मा रुदस्वेति विनिन्द्यात्मसती रुषा ॥४१॥
पयः सम्पाययेत्याभून्नोचेत्त्वां ताडयाम्यहम् ॥
घण्टां च प्रतिमां देहि पुत्रस्य फलकन्दुकौ ॥४२॥
गजमारोप्य तनयं कुरु ग्रामप्रदक्षिणम् ॥
सभां गच्छाम्यहं राज्ञि तथा तालस्वनेनच ॥४३॥
वाल्ये न जातकर्माणि तथा पुत्राभिधं द्विज ॥
कवचं कारयित्वा तु शिरोभूषणमद्‌भुतम् ॥४४॥
केशभूषणमत्यर्थं रत्नवज्रसमाकुलम् ॥
भूषयित्वां शिशुं नाहमालोक्य प्रीतिमाप्तवान् ॥४५॥
अङ्कमारोप्य तनयं न मया लालितः सुतः ॥
नोपनीतोतिप्रीत्यैव सुतो मे पञ्चवार्षिकः ॥४६॥
अष्टमे वाऽथ दशमे न कृतो दारसङ्ग्रहः ॥
तेनार्जितं धनं ब्रह्मन्नोपजीवितमद्य मे ॥४७॥
अभिषिच्य सुतं राज्ये भार्यया कृतभोजनम् ॥
न गतं च वनं ब्रह्मन् पारम्पर्यागतं मम ॥४८॥
अहो दरिद्रस्य महानुभाव सत्पुत्रहीनस्य गतिर्भवेत्का ॥
वृथा शरीरं घटकुड्यसन्निभं जातं सुधर्मस्यकुले सुपुण्ये ॥४९॥
मनुष्याणामनाथानां दुर्लभ पुत्रजन्म च ॥
बहुपुण्यवशात्पुत्रो जायते मानवोदरे ॥५०॥
अस्माकमतिपापानां कन्यका नैव चाभवत् ॥
सत्पुत्री नैव सञ्जाता धर्मसन्तानसञ्ज्ञिका ॥५१॥
वरदाच्युत रङ्गेश जगन्नाथ जगद्‌गुरो ॥
सुब्रह्मण्य सुराधीश कृपां कुरु कुपानिधे ॥५२॥
वेङ्कटेश रमाकान्त वराहवदनाच्युत ॥
नारायण नगाधीश रामकृष्ण नमोस्तु ते ॥५३॥
सुपुत्रवन्तःखलु भाग्यवन्तो ह्यपुत्रवन्तः खलु भाग्यहीनाः ॥
संसारसागरसमुत्तरणे ह्यशक्ताः का नो गतिः कर्मफलानुभोगिनाम् ॥५४॥
एवमुक्त्वा महीदेवं विरराम महीपतिः ॥
कांल्लोकान्हा गमिष्यामि क्रूरं वा नरकं गुरो ॥५५॥
क उपायो महाप्राज्ञ पुत्रलाभे द्विजोत्तम ॥
इति राजवचः श्रुत्वा गुरुर्वाक्यमुवच तत् ॥५६॥
गुरुरुवाच यज्ञं कुरु नृपश्रेष्ठ पुत्रस्तेन भविष्यति ॥
गुरोर्वाक्यं समाकर्ण्य यज्ञार्थं शोधयद्धराम् ॥५७॥
स्वर्णलाङ्गलसङ्घेश्च द्विजमन्त्रगणैस्तथा ॥
शोध्यमाने धरापृष्ठे तत्र पद्मं ददर्श सः ॥
सहस्त्रपत्रं राजेन्द्रः किमिदं विस्मयाकुलः ॥५८॥
विस्तीर्णपत्रेषु रमाकृतिं शुभां दृष्ट्‌वा च सन्तोषमना बभूव ॥
दैवेन दत्तां भगवत्प्रचोदितां कन्यां कुमारी कुसुमाभ नेत्राम् ॥५९॥
इत्थं समाभाष्य नृपोत्तमः शिशुं हस्ते प्रगृह्याशु मुमोद दीनः ॥
माया महेशस्य दुरत्यया हरेः कस्यै प्रदेया प्रतिगृह्यता मया ॥६०॥
उवाचाकाशगा वाणी पुत्रीयं तव पुण्यदा ॥
संरक्षस्व महाभाग बहुकीर्तिफलप्रदाम् ॥६१॥
इत्यनन्तगतां वाणी श्रुत्वा राजा च हर्षितः ॥
तां कन्यां प्रतिगृह्याशु स्वभार्यां प्रत्युवाच सः ॥६२॥
शृणु भद्रे महाप्राज्ञि देवदत्तामिमां शुभाम् ॥
संवर्धस्व वरां पुत्रीं यथा गर्भङ्गता तव ॥६३॥
इत्युक्त्वा तस्करे दत्वा बहुदानमथाकरोत् ॥
कन्यागमनपुण्येन सा देवी गर्भमादघे ॥६४॥
गर्भिणी स्वसती दृष्ट्‌वा गर्भचिन्ह चकार सः ॥
षञ्चमे मासि सम्प्राप्ते सीमन्तं नृपपुङ्गवः ॥६५॥
कारयामास विधिवद्‌ब्राह्मण्यैर्यजुषां गणैः ॥
ततः कालान्तरे बाला नवमासे समागते ॥६६॥
मासे त दशमे प्राप्ते सुषुवे पुत्रमुत्तमम् ॥
मासे कन्यागते भानौ दशम्यां रोहिणीयुते ॥६७॥
पक्षे तु प्रथमे वीरः सायङ्काले गुरोर्दिने ॥
पुत्रोत्पत्तिप्रवक्तृणां सर्वस्वं दानमाचरत् ॥६८॥
गवां कोटिसहस्त्राणि अश्वानामयुत तथा ॥
नवधान्यादिकं दानं विना तौ छत्रचामरौ ॥६९॥
स्नानं कृत्वा नृपश्रेष्ठः स्वस्तिवाचनमाचरत ॥
जातकर्मादिकं कर्म कृतवान् तत्क्षणे नृपः ॥७०॥
दिवसे द्वादशे प्राप्ते कृता पुत्राभिधा तथा ॥
तद्दिने बहुविप्राणां भोजनं कृतवान्नृपः ॥७१॥
नाम्ना तु वसुधानेति लोके ख्याति गमिष्यति ॥
ऋषय ऊचुः ॥
शृतं पुत्रप्रभावं च न शृतं मुनिपुङ्गव ॥
अयोनिजायास्तत्पुत्र्याः किं नाम कृतवान्नृपः ॥७२॥
सूत उवाच ॥
पद्मोदरा पद्मगर्भां पद्मजाता वराननाम् ॥
पद्माया अवतारत्वाद्राजा पद्मावतीति च ॥
कृत्वा तु नामकरणं निजपुत्र्या नृपोत्तमः ॥७३॥
वर्धमानौ सुतौ दृष्ट्‌वा राजा सन्तोषमागतः ॥
अकलङ्केदुसदृशौ रमाचन्द्रसमावुभौ ॥७४॥
किं तेन सुकृतं राज्ञा बहुजन्मार्जितं फलम् ॥
अग्रजां पुत्रिकां दृष्ट्‌वा तदन्ते पुत्रमुत्तमम् ॥७५॥
दृष्ट्‌वा तुतोष मनसा सम्पूर्णानन्दसागरः ॥
एवं काले गते तस्मिन् सा बाला यौवनं गता ॥७६॥
यौवनाढ्यां विज्ञालाक्षी दृष्ट्‌वा राजा व्यचिन्तयत् ॥
विचारयामास नृपः पुत्र्यर्थं वरमुत्तममं ॥७७॥
न प्राप दुःखसन्तप्तः कस्मै देया मया सुता ॥
इति चिन्ताब्धिमन्गोभूत्पुत्रीं यौवनमागताम् ॥७८॥
दृष्ट्‌वा राजा सुतं बालं ब्राह्मणं कृतवान् द्विजैः ॥
सा कदाचिद्वनं देवी सखीभिः परिवारिता ॥७९॥
वनं जगाम पुष्पार्थं कन्या कमललोचना ॥
वसन्तमागतं वीक्ष्य वने ताभिर्भयाकुले ॥८०॥
पुष्पाण्याहारयामास तरुमूलमुपाश्रिता ॥
तदागतो नारदस्तु वृद्भो भूत्वा जटाधरः ॥८१॥
धूलिधूसरिताङ्गश्च कर्पूरसदृशद्युतिः ॥
आगतं तं मुनिं दृष्ट्‌वा विस्मयाकुलमानसा ॥८२॥
कोऽसौ भयङ्करो बालाः कथमत्र विचार्यतां ॥
कन्या ऊचुः ॥
कोऽसि विप्र महाप्राज्ञ किमर्थं त्वमिहागतः ॥८३॥
वाक्यं तासां समाकर्ण्य गुरुः प्रोवाच सद्वचः ॥
नारद उवाच ॥
अहं कुलगुरुः साक्षाद्युष्माकं वरयोषिताम् ॥८४॥
हस्तं दर्शय बाले त्वं लक्षणं प्रवदामि ते ॥
उवाच लज्जया देवी किं वदिष्यासि हे द्विज ॥८५॥
नारद उवाच ॥
विद्भि त्वं पितृतुल्यं मां मनसा निर्मलेन च ॥
इत्युक्ता ऋषिणा तेन दत्वा हस्तं वराङ्गना ॥८६॥
सत्यं वद महाप्राज्ञ लक्षणानि वराणि मे ॥
दृष्ट्वा पाणितलं प्राह हसन्विधितनूद्भवः ॥८७॥
नारद उवाच ॥
पतिर्भवति धर्मज्ञे त्रिलोकेशो रमापतिः ॥
पाणीपद्मदलोपेतौ पादौ ते स्वस्तिकायुतौ ॥८८॥
मुखं चन्द्रसमाकारं चक्षुः कमलकुड्‌मलं ॥
तिलपुष्पसमाकारा नासिका ते विराजिते ॥८९॥
मुकुराभौ कपौलौ तौ भुवौ ते धनुषा समे ॥
आस्यं कर्पूरपात्रं च दन्ता दाडिमबीजवत् ॥९०॥
अधरं रक्तपद्माभं जिव्हा मृदुतरा शुभे ॥
अरालालकसम्बद्धा असिता भाति वेणिका ॥९१॥
ललाटं रत्नपीठाभं श्रोत्रे शष्कुलिकासमे ॥
समभ्रूमन्मथाकारप्रतिमाऽप्रतिमप्रभा ॥९२॥
कण्ठः सूर्यांशुसदृशस्ताम्बूलरसदर्शनः ॥
स्तनौ पीनौ घनौ कुब्जौ ब्रह्मणा स्वादितावुभौ ॥९३॥
उदरं कदलीपर्णसदृशं निम्ननाभिकम् ॥
कटिस्तव करिध्वंसिकटिसाम्यमनाकुलम् ॥९४॥
रम्भास्तम्भसमाकारं तवोरुयुगुलं रमे ॥
पृष्ठं ते वेदिवद्भाति किं त्वया सुकृतं कृतम् ॥९५॥
गमनं करिराजस्य सदृशं ते वरानने ॥
पूर्वार्जितेन पुण्येन लभ्यते सकलं शुभे ॥९६॥
इति सम्भाष्य तां देवी देवर्षिः पद्मसम्भवाम् ॥
अन्तर्दधे नारदस्तु सर्वासां पुरतो मुनिः ॥९७॥
संस्तुत्य कमलां देवी मनसा चिन्तयन् रमाम् ॥
मनसा वन्दनं कृत्वा जगामाथ ऋषिस्तदा ॥९८॥
स्तुतिं रमायाः कमलोद्भवाया ऋषिश्च कृत्वा कमलोद्भवात्मजः ॥
जगाम सुस्थानमनन्तशैलं नारायणस्यैव मनोहरं शुभम् ॥९९॥
इति श्रीमद्भविष्योत्तरपुराणे वेङ्कटेशमाहात्म्ये षष्ठोऽध्यायः ॥६॥
सप्तमोऽध्यायः

श्रीसुत उवाच ॥
कन्याया जननं प्रोक्तं कुमारस्य विशेषतः ॥
साङ्ग वदामि चारित्र्यं वैवाहं पुण्यवर्धनम् ॥१॥
करीन्द्रसङ्गेन समागतो हरिस्तुरङ्गमास्थाय वराङ्गनानाम् ॥
श्रीगन्धलेपारुणचारुवक्षा बालार्कभा सोऽथ समीपमाशु ॥२॥
गर्जतं गजराजानं दृष्ठ्वा पद्मावतीमुखा ॥
वनस्पतिमुपाश्रित्य तत्र लीना बभूविरे ॥३॥
निमील्य नेत्रवर्त्मानि व्यूहं कृत्वा वरङ्गना ॥
पश्यन्ति च तरुच्छेन्ना पुनर्दृष्ट्वा पुनश्र्च ता ॥४॥
तदन्तरेऽबला सर्वा ददृशुर्हयमुत्तमम् बालार्कसदृशाकारं रत्नाभरणभूषित् ॥५॥
पुरुषेण समायुक्तं मन्मथाकारतेजसा ॥
तं दृष्ट्वा गजराजोऽपि हयस्थं पुरुषोत्तमम् ॥६॥
नमस्कृत्वा यथान्यायं जगाम विपिनं नदन् ॥
तं दृष्ट्वा योषिता सर्वा विस्मयाकुलमानसा ॥७॥
करसम्पुटमापन्नाश्र्चलितास्तु भयातुरा ॥
वृक्षमूलं गता बाला ह्यन्योन्यं वाक्यमब्रुवन् ॥८॥
कोऽयमत्र वरारोहे सखे कमललोचने ॥
कोऽसि किरातरूपी च न दृष्टो भविता पुरा ॥९॥
तुरगोपरि संस्थाय य आगच्छति हे सखे ॥
एवं वदन्त्यस्तत्सख्य सा च पद्मावती शुभा ॥१०॥
उवाच मन्दं वचनं सखीनामग्रतो द्विजा ॥
पद्मावत्युवाच ॥
पृच्छन्तु तस्य वृत्तान्तं पितृमातृंश्र्व बान्धवान् ॥११॥
देशं वृत्तं कुलं शीलं नामगोत्रादिकं तथा ॥
इति सख्या समाज्ञप्तास्ता ऊचुर्वचनं स्त्रिय ॥१२॥
कन्या ऊचु आगतं पुरुषं दृष्ट्वा कोऽसि कोऽसितिचाब्रुवन् ॥
किमर्थमागतोऽसि त्वं किं ते कार्य वद प्रभो ॥१३॥
न सन्ति पुरुषा ह्यत्र गच्छ गच्छेतिचाब्रुवन् ॥
तासां तद्वचनं श्रुत्वा हयस्थ प्रब्रवीच्च ता ॥१४॥
श्रीनिवास उवाच ॥
अस्ति कार्यं वरारोहा राजपुत्र्या समीपके ॥
इति तस्य वच श्रुत्वा सख्यस्ता पुनर्ब्रुवन् ॥१५॥
कन्या ऊचु ॥
किं कार्य वद शीघ्रेण यत्ते मनसि वर्तते ॥
क्व ते वासश्र्च किं नाम का ते माता च क पिता ॥१६॥
को भ्राता का च भगिनी किं कुलं गोत्रमेव च ॥
इति तासां वच श्रुत्वा न्यगदज्जगदीश्र्वर ॥१७॥
श्रीनिवास उवाच ॥
कन्यापेक्षा मुख्यकार्य तदन्ते प्रवदामि व ॥
इति ता प्रोच्य चोवाच देवीं पद्मावतीमथ ॥
सिन्धुपुत्रकुलं प्राहुरस्माकं तु पुरा विद ॥१८॥
जनको वसुदेवश्र्च देवकी जननी मम ॥
अग्रज श्र्वेतकेशश्र्च सुभद्रां मम ॥१९॥
पार्थो मे श्यालको देव्य पाण्डवा मम बान्धवा ॥
षण्णां तु मृतपुत्राणां कृतनाम्नां महात्मनाम् ॥२०॥
वियोग तप्तौ पितरौ सप्तमं राममेव च ॥
चक्रतुर्नामकरणं पितृलिङ्गमृपागतम् ॥२१॥
जातोहमष्अमोष्टम्यां सुभद्रा मदनन्तरम् ॥
मातृवर्णश्र्च च मे देवि कृष्णपक्ष जनिर्मम ॥२२॥
तस्मात्कृष्णोति मां देवि चक्रतुर्नामसंस्कृतम् ॥
वर्णतो नामतश्र्चापि कृष्णं प्राहुर्मनीषिण ॥२३॥
वृत्तान्तमखिलं प्रोक्तं श्रुतं पण्डितनन्दने ॥
युष्माकं वाच्यतां वार्तां गोत्रनामकुलादिकम् ॥२४॥
इति तेन समाज्ञप्ता उवाच नृपनन्दिनी ॥
पद्मावत्युवाच ॥
आकाशराजतनयां निषादाधिप विद्धि माम् ॥२५॥
नाम्ना पद्मावती कृष्ण कुलं शीतकरस्य च ॥
गोत्रमत्रे किरातेन्द्र शीघ्रं गच्छेति चाब्रवीत् ॥२६॥
श्रीनिवास उवाच ॥
किमर्थं निष्ठुरं वाक्यं मृदु किं न प्रभाषसे ॥
अन्नं काङ्क्षति यो लोके यो ददाति नरोत्तम ॥२७॥
स पुमान्पुण्यमाप्नोति जलदोऽपि फलं लभेत् ॥
तथाऽहं काममापेक्ष्ये पात्रभूतोस्मि साम्प्रतम् ॥२८॥
सुखमेष्यसि दानेन अन्ते स्वर्ग गमिष्यसि ॥
आत्मानं दिश मह्यं त्वं किं वृथा निष्ठुरोक्तिभि ॥
सा तस्य वचनं श्रुत्वा क्रुद्धा ताम्रविलोचना ॥२९॥
पद्मावत्युवाच ॥
अवाच्यं वदसे मूढ जीवनेच्छा न विद्यते ॥
आकाशराजस्त्वां दृष्ट्वा हनिष्यति न संशय ॥३०॥
यावन्नायाति तावत्त्वं गच्छ शीघ्रं स्वमालयम् ॥
श्रीनिवास उवाच ॥
कार्यान्तें मरणं सौख्यं अकार्यस्य तृणं जगत् ॥३१॥
कथं हन्यात्स राजेन्द्रस्त्वधर्माभिमुखो हिमाम् ॥
त्वं कन्याऽहं वरो देवी कोऽत्रान्यायो महीसुते ॥३२॥
पद्मावत्युवाच ॥
शुणु मूढ न जानासि बालभावेन किं वृथा ॥
त्वां दृष्ट्वाऽऽकाशराजोऽपि कृत्वा निगडबन्धनम् ॥३३॥
निगडे बद्ध्य़से मूर्ख भविष्यं प्रवदाम्यहम् ॥
श्रीनिवास उवाच ॥
निश्र्चित्य मरणं देवो रन्तुकामो जगद्गुरु ॥३४॥
जातस्य मरणं नित्यं पूर्वकर्मफलानुगम् ॥
आकाशराजो धर्मात्मा कथं हन्यादनागसम् ॥३५॥
पद्मावत्युवाच ॥
गौरवं ते निषादेन्द्र नृपस्यास्य हरेस्तथा ॥
वराहस्याथ रङ्गस्य वेङ्कटाचलवासिन ॥३६॥
संरक्षस्व महाबाहो सुखं गच्छ स्वमालयम् ॥
इत्युक्तोऽपि तया देव्या निषादेन्द्राकृतिर्हरि ॥
निराकृत्य च तद्वाक्यं हयस्थ पुनरापतत् ॥३७॥
हयमग्रे कृतं विक्ष्य सा बाला वाक्यमब्रवीत् ॥
पद्मावत्युवाच ॥
त्यक्त्वा च पितरौ बन्धून्भ्रातृमुख्यान्वनेचर ॥३८॥
अनाथो म्रियसे व्यर्थ किमर्थं काकभाजनम् ॥
इति तस्या वच श्रुत्वा ऊचे तां वारिजेक्षण ॥३९॥
श्रीनिवास उवाच ॥
विधिना लिखितं कर्म न तव्द्यर्थ भविष्यति ॥
जयो वापजयो वास्यात्त्वयि भोगं करोम्यहम् ॥४०॥
इत्युक्ता कोपताम्राक्षी सखीभि परिवारिता ॥
तर्जयन्ति जगद्योनिं शिलापाणिरुपागमत् ॥४१॥
ताडयामास गोविन्दं शिलौधै शीघ्रवत्तरै॥
ताड्यमान शिलावर्षेर्न्यपतद्धयराट् स्वयम् ॥४२॥
त्यक्तासूं स्वहयं दृष्ट्वा मुक्तकेशो मुहुर्मुहु ॥
पश्यन्यश्यन्दिश सर्वा अभ्रमद्विभ्रमन्निव ॥४३॥
अद्य मे सङ्कटं प्राप्तो स्वापराधानुसारत ॥
इत्युच्चरन्नमाकान्तो जगामोऋरदिङ्मुख ॥४४॥
आरुह्य सोपानमनामयो विभुर्विडम्बयन् लौकिकमाप शय्याम् ॥
प्राप्याधिमानन्दयुतोऽपि माधवो यथा युगान्ते वटपत्रशायी ॥४५॥
इति श्रीमद्भविष्योत्तरपुराणे वेङ्कटेशमाहात्म्ये कन्याभि श्रीनिवासापजयो नाम सप्तमोऽध्याय ॥७॥
अष्टमोध्यायः

श्रीसूत उवाच ॥
शयनं प्राप पर्यङ्के श्रीनिवास वृषाकपिः ॥तदा गता च सा देवी सेवार्थं बकुला शुभा ॥१॥
षड्‌विधान्नं समादाय सूपापूरपरसान्वितम् ॥
रमापतेस्तु बकुला भक्तिभावेन संयुता ॥२॥
शयानं श्रीनिवासं च वल्मीकस्थानमाश्रितं व श्व्सन्तं दीर्घनिश्वानं रुदन्तं नेत्रबिन्दुभिः ॥३॥
अभाषमाणं श्रीखान्तं बभाषे बकुला शुभा ॥
बकुलोवाच ॥
उत्तिष्ठोत्तिष्ठ गोविन्द किं शेष पुरुषोत्तम ॥४॥
न कदाचिद्दिवा स्वापो न कृतं रोदनं हरे ॥
किमर्थं दुःखमेतत्ते आर्तवदृश्यसे कुतः ॥५॥
मनोगतं वा किम देव तद्वदस्व यथार्थतः ॥
परमान्नं कृतं देवं भोक्तुमागच्छ माधव ॥६॥
बकुलावचनं शृत्वा नोवाच वचनं हरिः ॥
हरिं दृष्ट्‌वा हिरण्याङ्गी पुनर्वाक्यमुवाच सा ॥७॥
किं दृष्टं विपिने कृष्ण किमर्थं दुःखमुल्बणम् ॥
आर्तिहिनोऽपि त्वं देव आर्तवद् दृश्यसे कुतः ॥८॥
मनोगतं वदादेशं गौरवं मयि मा कृथाः ॥
गौरवं बलरामस्य देवकीवसुदेवयोः ॥९॥
दुःखं भवति त्वां दृष्ट्‌वा ह्यभुक्तं भूतभावन ॥
सर्वलोकार्तिसंहर्तः पुण्यमूर्ते नमोस्तुते ॥१०॥
का दृष्टा भुवि कन्या वा गान्धर्वी वासुरोत्तम ॥
कस्याः सङ्गं समापेक्ष्य चित्तवैकल्यमद्य ते ॥११॥
का च पुण्यवती बाला बालं भक्तवशं हरिम् ॥
मोहयामास कामार्ता न जानामि जगद्‌गुरो ॥१२॥
वद गोविन्द ते कार्यं क्षणमात्रात्करोम्यहम् ॥
मृगं दृष्ट्‌वा भयं प्राप्तं चौरं वा क्रूररूपिणम् ॥१३॥
पिशाचभूतप्रेतान्वा न जानामि रमापते ॥
मन्त्रं वा यन्त्रपूगान्वा मूलिकाद्यौषधान्यपि ॥१४॥
कारयित्वा यथाशास्त्रं तत्त्सर्वं मोचयाम्यहम् ॥
इत्युक्तेऽपि हरौ तूष्णीं स्थिते बकुलमालिका ॥१५॥
आनीतं तत्र निक्षिप्य तत्समीपमुपागता ॥
पादसंहननं कृत्वा शयानस्य जगत्पतेः ॥१६॥
सान्त्वयन्त्या तया भक्त्या स्विन्नं देहं समन्ततः ॥
आपादमौलिपर्यन्तं कराभ्यां परिमृज्य च ॥१७॥
बोधितोऽपि रमाकान्तो नोवाच वचनं यदा ॥
तदा सा बकुला खेदादुबाच वचनं हरिम् ॥१८॥
पृथक्कृत्वा छान्नवस्त्रं हस्तेन परिमूज्य च ॥
देव देव जगन्नाथ पुराणपुरुषोत्तम् ॥१९॥
मनोगतं करिष्यामि नात्र कार्या विचारणा ॥
सत्यं वद मनस्थं ते मा लजां मा भयं कृथाः ॥२०॥
पूरयाम्यविलम्बेन यावन्मे वर्तते बलम् ॥
इति तद्वचनं श्रुत्वा हरिरुष्णं समुच्छ्‌वसन् ॥
उवाच चातिदुःखेन् मन्दम्मन्दं मनोगतम् ॥२१॥
श्रीनिवास उवाच ॥
नामोहयन्मां गान्धवी नर्षिपुत्री न राक्षसि ॥
न पिशाचा भूतगणाः प्रेता वा मे भयावहाः ॥२२॥
मृगाश्चारण्यकाश्चोरा न क्रूग मे कदाचन व मन्नामस्मरणादेते विद्रवन्ति दिशो दश ॥२३॥
ततस्तेभ्यो भयं नेह मृत्युमृत्योर्ममानघे ॥
मया दृष्टा वरा कन्या नाम्ना पद्मावती शुभा ॥२४॥
तां दृष्ट्‌वा मे मनो भ्रान्तं काममोहवशं गतम् ॥
सुरूपां सुन्दरी सुभ्रूं नीलालकविराजिताम् ॥२५॥
पूर्णैदुसदृशी श्यामां नीलमाणिक्यविग्रहाम् ॥
साक्षाद्रमासमाकन्या घटयाशु वरानने ॥२६॥
जन्मजन्मार्जितेनैव पुण्येनैषा हि लभ्यते ॥
मत्पुण्यं पक्वतः प्राप्तः दर्शनेन सुलोचने ॥२७॥
मानवं देहमसाद्य तां कन्या कः पुमांस्त्यजेत्‌ ॥
विना जडमति लोके अन्नपानविवर्जितम् ॥२८॥
किमनित्येन देहेन कार्यहीनेन मे सखे ॥
घटयाशु वराङ्गी तां आकाशनृपनन्दिनीम् ॥२९॥
तां विना न हि जीवामि सत्यमित्यवघारय ॥
ताडितोऽहं शिलावपैर्हताश्वोऽपि वरानने ॥३०॥
मज्जीवनं तदर्थाय जनितं वेङ्कटाचले ॥
यतोऽभूदवतारोऽत्र पद्मावत्यर्थमेव मे ॥३१॥
पुत्रो मे वैरमापन्नः किं कृतं पूर्वजन्मनि ॥
दृष्टिहीने विधिना निर्मिता कन्यका वरा ॥३२॥
अनायासेन मे भूयादिति मे निश्चित मतिः ॥
किं दृष्टं ब्रह्मणा पूर्वं मत्पापं घोरदर्शनम् ॥३३॥
यत्पापमनुसृत्येव घटन नाकरोद्विधिः ॥
मद्भागस्थो विधिस्तवं हि साहाय्यं कुरु मेंऽगने ॥३४॥
न करिष्यसि चेद्बाले तदा मे मरणं ध्रुवम् ॥
मरणे जीवनोपायं ये कुर्वन्ति नरोत्तमाः ॥३५॥
ते दिवं यान्ति यानेन पुण्यमार्गेण कन्यके ॥
इत्थं धर्मार्थमासाद्य धर्ममार्गमुपाश्रय ॥३६॥
किमुक्तेन विशेषेण सधयास्याश्च सङ्गमम् ॥
त्वं मे माता पिता देवी भ्राता मातुल एव च ॥३७॥
त्वं प्रल्हादस्त्वमक्रुरस्त्वं ध्रुवस्त्वं गजेश्वरः ॥
त्वमुद्धवो मे भक्तश्च त्वं किरीटी बलिस्तथा ॥३८॥
अजामिलो द्रौपदी च भक्तो मे त्वं विभीषणः ॥
एते प्राणसमा भक्ता अन्येभक्ताश्च ये च ते ॥३९॥
सर्वे त्वमेव बकुले एतत्कार्यं समाचर ॥
त्वां दृष्ट्‌वा मे मनोहर्षं गच्छति स्म निरन्तरं ॥४०॥
मद्‌दुःखव्यपनोदाय निर्मिता हरिणाङ्गना ॥
गवां कोटिसहस्त्राणां हयानामयुतं तथा ॥४१॥
सुवर्णतिलदानानां समं माङ्गल्यबन्धनम् ॥
कन्या दृष्ट्वाऽतिसन्तोषं लभते नात्र संशयः ॥
इति तेन समाज्ञप्ता बकुला वाक्यमब्रवीत् ॥४२॥
बकुलोवाच ॥
कुत्रास्ते जगदाधार त्वया याऽत्र निरीक्षिता ॥
तन्मार्गं वद गोविन्द गच्छामि करुणानिधे ॥४३॥
का सा पूर्वं किमर्थं च कन्यका जनिता भुवि ॥
तद्‌वृत्तमखिलं ब्रूहि सत्येन मम केशव ॥४४॥
तयाऽऽज्ञप्तो विरिञ्चीशविनताङ्घ्रिसरोरुहः ॥
उवाच वचनं मन्दं बकुलां धरणीसखीम् ॥४५॥
श्रीनिवास उवाच ॥
शृणु बाले पुरा वृतं पद्मावत्या जनिं शुभाम् ॥
त्रेतायां रामरूपेण अवतारमुपागतः ॥४६॥
पितृमातृवचः श्रुत्वा दण्डकारण्यमागतः ॥
लक्ष्मणेन सहभ्रात्रा सीतया भार्यंया शुभे ॥४७॥
पुरा तु रावणो नाम राक्षसो लोककण्टकः ॥
लोकभर्तुः सती ह्रत्वा लङ्कां गन्तुमवर्तत ॥
लक्ष्मनोप्यग्रजं द्रष्टुं सीतया प्रेरितो वने ॥४८॥
तत्कालमालक्ष्य स राक्षसेन्द्रो विमानमारोपयितुं हि सीताम् ॥
प्रावर्वतैषा च तदा रुराव हा राम हा लक्ष्मण राघवेति ॥४९॥
तदार्तरावेण तदा वनौकसौ विचक्रुशुस्तत्र वनान्तरस्थिताः ॥
तद्बाक्यमाकर्ण्य हविर्भुजोऽपि पाताललोकादपतद्धरातलम् ॥५०॥
समायान्तं दुराधर्षमाकर्षतं च जानकीम् ॥
सम्भाष्य रावणं क्रूरं पातालदुपगम्य च ॥५१॥
रावणेन सुपापेन सहितः सीतया सह ॥
रावणं बोधयामास नानावाक्यगणैः सह ॥५२॥
इयं जनकपुत्री न विप्रपत्नी नरेश्वर ॥
राघवस्त्वद्भयाद्दक्षो जानकी मम सन्निधौ ॥५३॥
संस्थाप्य विपिने रामः सञ्चरन्सह लक्ष्मणः ॥
शिष्योऽसि परमोऽदार मम कल्याण रावण ॥
प्रियोऽसि मा गमो विप्रपत्न्यां सीताभ्रमो वृथा ॥
इति प्रतारयन्‌रक्षच्छद्मना जनकात्मजाम् ॥५४॥
इत्थं स्वलोकमादाय तां सम्पूजयितुं द्रुतम् ॥
स्वाहायां सन्निवेश्याथ नाम्ना वेदवती शुभाम् ॥५५॥
सीताकृतिं ततः कृत्वा मायया मेषवाहनः ॥
प्रदर्शन्नुवाचाथ रावणं प्रीणयन्निव ॥
इमां सीता समादाय गच्छ शीघ्रं निशाचर ॥
हरावग्नो विशेषेण भक्तिर्वै रावणस्य च ॥५६॥
तस्मादग्निवचः श्रुत्वा जानकी मनसा स्मरन् ॥
अज्ञानान्मन्यमानोऽसो रावणो मोहदर्पितः ॥५७॥
लङ्का गत्वाऽशोकवने शिंशपावृक्षमूलतः ॥
स्थाप्य सीताकृतिं क्रुरो विष्ण्वाविष्टा स राक्षसः ॥५८॥
कृतकृत्यं तदात्मानं अने वै कालचोदितः ॥
रामो गत्वा तु तं हत्वा रावणं सगणं खलं ॥
सीता प्राप्य जगन्नाथस्त्वयोध्यां पर्यपद्यत ॥५९॥
तां तु लोकपवादेन सीतामग्नौ प्रवेश्य च ॥
सीताद्वन्द्वं तदा दृष्ट्‌वा उवाच निजभामिनीम् ॥६०॥
का सा देवी तव समा तव रूपसमन्विता ॥
न जानेऽहं वराङ्गी तां तव बिम्बनिभां शुभाम् ॥६१॥
राघेवणैव मुक्ता सा जानकी वाक्यमब्रवीत् ॥
जानक्युवाच ॥
मदृदुःख हि तया भुक्तं निर्निमितं दयाजुषा ॥६२॥
नाम्ना वेदवती चेयं स्वाहायाः सन्निधौ स्थिता तामङ्गीकुरु गोविन्द विवाहविधिपूर्वकम् ॥६३॥
इति सीतावचः श्रुत्वा रामो वचनमब्रवीत् ॥
श्रीराम उवाच ॥
एकपत्नीव्रतं मेऽद्य कृतं जानासि भामिनी ॥६४॥
द्वापरेङ्गीकरोमीति बहूनां वरदो यतः ॥
तव वाक्यं करिष्यामि अष्टाविंशतिमे कलौ ॥६५॥
तावदेषा ब्रह्मलोके ब्रह्मणा पूजिता भवेत् ॥
श्रुत्वा दाशरथेर्वाक्यं जगाम भवनं विधेः ॥६६॥
कारणं पद्मवत्यास्तु भणितं तव सुव्रते ॥
न मे वाक्यमसद्‌भूयादिति वेदविदो विदुः ॥६७॥
शृत्वा तज्जननं कर्म बकुलाऽऽनन्दनिर्भरा ॥
कौतूहलसमाविष्टा श्रीनिवासमभाषत ॥६८॥
बकुलोवाच ॥
गच्छामि राजेन्द्रसभा सभासदैः सम्पूर्णसर्वार्थविशारदैर्युताम् ॥
आकाशराजस्य पुरी सुरोत्तमैः संस्तूयमानां च रमाविगूहिताम् ॥
इत्येवमुक्तो भगवाञ्जगद्‌गुरुः सम्प्रेषयिष्यन् बकुलां स्वकारणात् ॥६९॥
दिव्यां तुरङ्गीमास्थाय निर्मितां देवमायया ॥
मार्गं विज्ञातुकामा तमाप्रष्टुं बकुलांऽवदत ॥७०॥
बकुलोवाच ॥
मार्गं वद रमानाथ गच्छामि नृपपुङ्गवम् ॥
श्रीनिवास उवाच ॥
अस्मादेव वरान्मार्गादवरुह्य गिरेस्तटात् ॥७१॥
पर्वताधःप्रदेशे च कपिलापूजितः शिवः ॥
तत्रास्ते तीर्थराजोऽसौ कपिलेश्वरसन्निधौ ॥७२॥
तत्र स्नात्वा यथायोग्यं मदर्थ्म तीर्थपुङ्गवे ॥
कपिलेश्वरमासाद्य याच्यतां वरयव्ययम् ॥७३॥
श्रीनिवासो दयासार वदते नमनं तव ॥
कल्याणं कुरु मे देव शिवशङ्कर ते नमः ॥
ततः शुक्रं समासाद्य दण्डवत्पतनं कृतम् ॥७४॥
श्रीनिवासेन बालेन सदा कल्याणकाङ्क्षिणा ॥
प्रेषिताऽहं तदर्थं वै कुरु मेऽभीप्सितं प्रियम् ॥७५॥
एवमुक्त्वा शुक्रं देवि ततः पद्मतटं गता ॥
तत्रासाते कृष्णरामौ तौ नत्वा भक्तिभावतः ॥७६॥
पद्मतीर्थसमुद्‌भूतैः कमलैः कमलानने ॥
पूजां कुरु मदर्थं तु भ्रातृभूतौ हि मे मतौ ॥७७॥
सुवर्णमुखरी तीर्त्वा तत्र गच्छ यथासुखम् ॥
उचितं कुरु कल्याणि कन्यार्थं कमलानने ॥७८॥
आज्ञप्ता देवदेवेन बकुला लोकभर्तृणा ॥
जगाम शनकैः शेषशैलादुत्तीर्य चाङ्गना ॥७९॥
यथोक्तं श्रीनिवासेन तच्चकार तदाबला ॥
हयमारुह्य बकुला सुवर्णमुखरी तदा ॥८०॥
तीर्त्वाऽगस्त्याश्रमं प्राप्य सखीस्तया व्यलोकयत् ॥
शिवालये शिवं द्रष्टुं गतास्ताः शिवमन्दिरम् ॥८१॥
तत्र दृष्ट्‌वा वगः कन्याः का यूयमिति चाब्रवीत् ॥
तया सम्भाषिता बालाः ऊचुरेनां यथार्थतः ॥८२॥
कन्या ऊचुः ॥
वयमाकाशराजस्य सन्निधानगताः सदा ॥
इतः पूर्वदिने कश्चित्पुरुषं तुरगस्थितम् ॥८३॥
पद्मावत्याः समीपे च सम्प्राप्तं मन्मथाकृतिम् ॥
दृष्टवत्यो वयं सर्वाः किराताकृतिशोभनम् ॥८४॥
दृष्ट्‌वा पद्मावती भीत्या ज्वरतापविमूर्च्छिता ॥
तत्तापस्योपशान्त्यर्थं वयं राजाज्ञया त्विह ॥८५॥
अगस्त्येशाभिषेकार्थं वसामोद्य समागताः ॥
इदानी कन्यकारूपां त्वां तु वीक्ष्यामहे वियम् ॥
इति तद्वचनं श्रुत्वा बकुला वाक्यमब्रवीत् ॥८६॥
बकुलोवाच ॥
कोऽसो किरातरूपी च भवद्बिः सङ्गतः कुतः ॥
वदध्वं कन्यकाः सर्वास्तद्‌वृत्तमखिलं मम ॥८७॥
कन्यका ऊचुः ॥
सहिताः पद्मावत्या च कदाचिद्वनमागताः ॥
पुष्पावचयनं कर्तुमारब्धास्तद्वनान्तरे ॥८८॥
तत्र कश्चित्पुमान्प्राप्तो विचित्रतुरगारुहः ॥
अस्माभिः कथितं तेनाप्यवाच्यवचनं रुषा ॥
तच्छुत्वा तनया राज्ञो रुष्टा वचनमब्रवीत् ॥८९॥
तयोः कलहमापन्नं कदने ताडितो हयः ॥
निपपात तदाऽश्वस्तु शिलाभिर्हतचेतनः ॥९०॥
स घोटं सम्परित्यज्य जगामोत्तरदिङ्‌मुखः ॥
गते किराते कमलोद्भवाऽबला मूर्च्छामुपागम्य पपात भूमौ ॥९१॥
कन्यां ततस्तामुपवेश्य याने वयं स्वकं राजपुरं गताः स्म ॥
तामागतां यानगतां सुतां नृषो चिम्तामुपागम्य रुरोद दीनः ॥९२॥
अङ्के निधायात्मसुतां प्रपश्यन्मुखं मुदा हीनमभाष्यमाणाम् ॥
किं वाऽभवन्मे दुहितुर्दुरासदा बिभीषिका विश्वविनाशका च ॥९३॥
तस्या विनाशं स हि जानते गुरुस्तमाव्हयत्तत्र सुतेन शीघ्रम् ॥
तद्वाक्यमाकर्ण्य गुरुर्धरातलं शीघ्रं प्रपन्नो निजमन्दिरं च ॥९४॥
प्राप्तं गुरुं प्राणमिवागतं नृपः प्रायेण पुण्यं परिपक्वमागतम् ॥
दत्वाऽऽसनं रत्नमयं समर्च्य सुसाधनैः सार्घ्यसुपुष्पभोजनैः ॥९५॥
कृत्वातिथ्यं विप्रवरं बभाषे सुतानिमित्तं गगनाभिधो नृपः ॥
तद्वाक्यमाकर्ण्य गुरुः सुतां गुरुः प्रशान्तयन्वाक्यमुवाच भूमिपम् ॥९६॥
बृहस्पतिरुवाच ॥
दुहितुस्तेऽद्य सङ्कष्टनिमित्तं शृणु भूमिप ॥
पुष्पार्थं तु गता बाला भीता पुरुषदर्शनात् ॥
तस्माच्छान्ति प्रवक्ष्यामि अभिषेकं शिवस्य च ॥९७॥
अगस्त्येशस्य वै राजन् रुद्रैकादशभिस्तदा ॥
एवमुक्तोऽथ गुरुणा राजाप्यस्मान्समादिशत् ॥९८॥
सम्पाद्य सर्वसम्भारान्यूयं विप्रैः समन्विताः ॥
मत्पुत्री ज्वरतापेन शयाना निजमन्दिरे ॥९९॥
तच्छान्त्यर्थं वयं प्राप्ता अभिषेकार्थमङ्गने ॥
धिषणेन समाज्ञप्ता द्विजवर्याः समागताः ॥१००॥
तेषां सङ्गात्समायाताः कैलासपतिमन्दिरम् ॥
श्रुत्वा तद्वचनं देवी बकुलाऽऽनन्दनिर्भरा ॥१॥
अहो धिगात्मानुभवस्य विष्णोः प्रभां न जानेऽद्य पुराणपुंसः ॥
कृष्णं मुकुन्दं तनयेति मत्वा वृथा शरीरं पुनरागतं मम ॥२॥
कन्या ऊचुः ॥
त्वं कुत्र गच्छसे बाले किमर्थं त्वमिहागता ॥
वदादेशं वराङ्गि त्वमिति ताभिः सुभाषिता ॥३॥
बकुलोवाच ॥
शृण्वन्तु कन्यकाः सर्वाः मद्वाक्यमविचारतः ॥
अहं श्रीवेङ्कटेशस्य दासीभूतास्मि साम्प्रतम् ॥४॥
धरण्या राजभार्यायाः समीपे कार्यमस्ति मे ॥
नारायणपुरं दिव्यमभेद्यं परदेशिभिः ॥५॥
भवतां सङ्गमात्रेण करिष्येन्तःप्रवेशनं ॥
इत्थमुत्वा च सा बाला कन्याभिश्चापतत्पुरम् ॥६॥
एवं गतायां तस्यां तु न विश्वासमगाद्धरिः ॥
एकपुत्रो ह्यपुत्रस्तु एकनेत्रो ह्यनेत्रवान् ॥७॥
स्त्रीभिश्च यत्कृतं कार्यं न तदर्थफलप्रदं ॥
इति सञ्चिन्त्य गोविन्दो मायावी कामरूपवान् ॥८॥
स्वयं श्रीवेङ्कटाधीशो वनितांरूपमाश्रितः ॥
पुलिन्दो वेषधारी स चक्रे तद्वेषभूषणम् ॥९॥
चीरवस्त्रं ततो वध्वा छिद्रकञ्चुकरञ्जितः ॥
ब्रह्माणं च शिशुं कृत्वा यष्टिं कृत्वा महेश्वरम् ॥
ब्रह्माण्डं जगदाधारं त्रैगुण्यं गुल्ममेव च ॥११०॥
विकीर्य केशपुङ्खानि तथा पञ्चशतायुषा ॥
गुञ्जामणिविभूषाङ्गा शङ्खबद्धसुहारिका ॥११॥
वेणुगुल्मं स्वशिरसि नवधान्यप्रपूरितम् ॥
लम्बोदरी लम्बकर्णा लम्बितात्मपयोधरा ॥१२॥
अदन्ता शुष्कवदना सा बाला धर्मदेवता ॥
ब्रह्माणं नाभिसम्भूतं सप्तमासात्मकं शिशुम् ॥१३॥
रुदन्त शुष्कवदनं कृशाङ्गं दीर्घबाहुकम् ॥
शिशुं बध्वा चीरवस्त्रे नृत्यन्ती जगदीश्वरी ॥१४॥
यष्टिं धृत्वा करे चागात्सा बाला धर्मदेवता ॥
नारायणपुरं प्राप्ता नारदाब्जजवन्दिता ॥१५॥
पुरी समागत्य च गर्जयन्ती सुतान्पतीन्बन्धुगणान्ददामि ॥
श्रुत्वा वचस्तद्गदितं पुरस्त्रिय ऊचुस्तदा तां नृपवल्लभा प्रति ॥१६॥
ग्रामिका ऊचुः ॥
धर्मदेवी समायाता नरनारायणाश्रमात् ॥
वृद्धा सा वर्तते ह्येषा मितभाषीव दृश्यते ॥१७॥
मनोगतं वदामीति वदति स्म पुनः पुनः ॥
तामानय महाभागे या बाला धर्मदेवता ॥१८॥
ताभिः समाभाषितचित्तवृत्तिरुवाच वाक्यं स्वसखीगणेभ्यः ॥
तामाव्ययत्तत्र सखीभिरादरात्सं प्राप्तबाग्याहमिति स्मंरति ॥१९॥
आज्ञप्ता धरणीदेव्या आगतास्ता वराङ्गनाः ॥
ऊचुस्तामग्रगास्सर्वा तां बालां धर्मदेवताम् ॥
याहि मङ्गलदे देवी राजभार्यान्तिकं त्वरात् ॥१२०॥
सा श्रुत्वा वचनं तासां मन्दमाह मनस्विनी ॥
धर्मदेव्युवाच ॥
अहं दरिद्रा कुटिला सा बाला भाग्यसंयुता ॥२१॥
आव्हानं च विनोदार्थं हास्यार्थं हसितानना ॥
मद्वस्त्रं मत्सुतं पश्य मदाभरणमण्डलम् ॥२२॥
नवधान्यसमाकीरं गुञ्जामणिविभूषितं ॥
अन्नहीनं शिशुं मां च दृष्ट्‌वा हास्यार्थमेव च ॥२३॥
नागमिष्ये विशालाक्ष्यः किं कार्यं राजमन्दिरे ॥
धर्मदेवीवचः श्रुत्वा जग्मुस्ता धरणीं प्रति ॥२४॥
तथोक्तं चाक्दन्बाला धरणी साऽपि तां ययौ ॥
धरण्युवाच ॥
याहि भद्रे महाभागे साक्षात्त्वं धर्मदेवता ॥२५॥
दैवयोगादागताऽसि मम कल्याणवर्धिनि ॥
भाषिता राजपत्न्या सा सत्यमाह धरां प्रति ॥
धर्मदेव्ययुवाच ॥
मया हि गदितं वाक्यमसत्यं चेन्मनस्विनि ॥२६॥
पुरान्निष्कास्य मां देवि छेदनं करयोः कुरु ॥
कठिणं मम वाक्यं तु ह्यसत्ये हस्तछेदनम् ॥२७॥
नरनारायणः श्रीमान् भर्ता मे राजवल्लभे ॥
तदीर्यजातुपुत्रस्तु प्रजापतिमिमं विदुः ॥२८॥
तेनाज्ञप्तातिवेगेन सम्प्राप्ता तव मन्दिरं ॥
भूतभव्यभविष्यं च वदामि जगदीश्वरि ॥२९॥
इत्युक्ता धर्मदेव्या सा राजपत्नी पतिव्रता ॥
सान्त्वयित्वा महाराज्ञी धरणी धर्मदेवताम् ॥१३०॥
सम्प्राप्य भवनं राज्ञे धर्मदेव्या धरा सती ॥
रत्नासने समारोप्य तां बालां धर्मदेवताम् ॥३१॥
सुस्थिरा वचनं प्राह मन्दं मन्दं मुदान्विता ॥
धर्मदेव्युवाच ॥
मज्जनं कुरु कल्याणि शुभ्रवस्त्रा सुकुञ्चका ॥३२॥
गुरुदेवनमस्कारं कुरु देवि हरिप्रियम् ॥
एवमुक्ताऽथ कल्याणि तथा चक्रे यथोदिता ॥३३॥
तस्याश्चाभिमुखी भूत्वा पश्चाद्वाक्यमुवाच सा ॥
धरण्युवाच ॥
किं कार्यं वद भद्रेऽहं करोमि तव शासनात् ॥३४॥
पुलिन्दोवाच ॥
वायनं देहि कल्याणि देवानां मम पूर्विणाम् ॥
स्वर्णशूपं समापूर्य मुक्तातन्दुलपूर्वकैः ॥३५॥
निक्षिप्य बहू भक्त्यैव धर्मदेविऽवचोऽब्रवीत् ॥
सत्यं वद महाप्राज्ञे मम दुःखं प्रणोदय ॥
धरणीवाक्यमाकर्ण्य धर्मदेवी वचोऽब्रवीत् ॥३६॥
धर्मदेव्युवाच ॥
सत्यं वदामि धर्मज्ञे शिशोरन्नं प्रयच्छ मे ॥
अहःकृतं रात्रिकृतं सुपक्वं रससंयुतम् ॥३७॥
श्रुत्वा तद्वचनं रम्यं पुत्रेणानीय भामिनी ॥
क्षीरान्नं स्वर्णपात्रस्थमर्भकस्य ददौ नृप ॥३८॥
तं दृष्ट्‌वा स्वर्णपात्रस्थं मानुषान्नं न भुक्तवान् ॥
रुरोद स शिशुस्तया धर्मदेव्याश्च भूमिप ॥३९॥
रुदन्तमात्मजं दृष्ट्‌वा विनिन्द्य प्रत्यताड्य च ॥
दरिद्रोऽसि दुराचार कन्दमूलफलाशन ॥१४०॥
कथन्नु भोक्ष्यसे मृष्टं क्षीरान्नं राजनिर्मितम् ॥
कदापि रोदनं मातः किं करिष्यामि भूमिपे ॥४१॥
इति तं भर्त्संयित्वऽथ स्वयं भूक्त्वान्नमुत्तमम् ॥
ममोदरगतं चान्नं पुत्रस्य हितकारणम् ॥४२॥
इत्युक्त्वा भोजनं चक्रे धर्मदेवी नृपोत्तम् ॥
क्षीरान्नं भोजनं कृत्वा स्वस्थचित्ताभवत्तदा ॥४३॥
सत्यं वदामि सुश्रोणि ताम्बूलं देहि मेंऽगने ॥
इत्युक्ता धरणी देवी धर्मदेव्या पुलिन्दया ॥४४॥
एलालवङ्गकर्पूरनागवल्लिदलैर्युतम् ॥
ताम्बूलमर्पयामास पुलिन्दायै पतिव्रता ॥४५॥
सा पूर्वाभिमुखी भूत्वा पुत्रमङ्के निधाय च ॥
पुरतो गुल्ममास्थाय पादावास्तीर्य संस्थिता ॥४६॥
एवं रूपं गत कृष्णं श्रीनिवासं सुरोत्तमाः ॥
द्रष्टुकामास्समायाता वैखरीं प्राकृतोचिताम् ॥४७॥
सदाराश्च स पुत्राश्च सविमानगणास्तथा ॥
अन्योयं भारतीं प्रोचुः सम्भ्रमात्कौतुकान्विताः ॥४८॥
किं तया सुकृतं राज्ञा कृतं पूर्वं ययाधुना ॥
लक्ष्मीसहायो भगवान् क्रीडते प्राकृतो यथा ॥४९॥
एवं हरिश्चित्रचरित्रकर्म गायन्ति कञ्जोभ्द्रवशम्भुशक्राः ॥
कलौ युगे पापकृतां नराणामुद्धारणार्थं जगदीशचेष्टा ॥१५०॥
इति श्रीमद्भविष्योत्तरपुराणे श्रीवेङ्कटेशमहात्म्ये श्रीनिवासस्य पुलिन्दीनीरूपवर्णनं नाम अष्टमोध्यायः ॥८॥
नवमोऽध्यायः

शतानन्द उवाच ॥
भोजनान्ते स्मरन्बाला देवान्स्वकुलपूजितान् ॥
आदौ नारायणं ध्यात्वा पश्चाल्लक्ष्मी पितामहम् ॥१॥
ससतीमुमाकान्तमुमामिन्द्रमतः परम् ॥
शचिमग्नियमाद्यांश्च सदारान्दिक्पतीनथ ॥२॥
कुबेरमग्निं वायुं च वरुणं वासुकिं तथा ॥
देवर्षीन्पितरो राजन् गन्धर्वान्राजसत्तमान् ॥३॥
काशीशं विश्वनाथं च बिन्दुमाधवमेव च ॥
विष्णुपादं प्रयागं च गोदातीरनिवासिनम् ॥४॥
नारसिंहं जगन्नाथं पाण्डुरङ्गं महाबलम् ॥
पम्पाध्यक्षं विरूपाक्षं श्रीशैलं पुण्यकाननम् ॥५॥
श्रीवेङ्कटगिरीशं च कालहस्तीश्वरं हरम् ॥
घटिकाचलसंस्थानं वृद्धाचलनिवासिनम् ॥६॥
वरदं सर्वलोकेशं श्रीरङ्ग श्वेतरुपिणम् ॥
कुम्भकोणालयं कृष्णं शार्ङ्गपाणिं महीपते ॥७॥
सेतुं रामकृतं राजन् पद्मनाभमनन्तरम् ॥
सुब्रह्मण्यं कुमाराख्य मधुसूदनशङ्करम् ॥८॥
चन्द्रेश्वरं च गोकर्णं तथा हरिहरं नृप ॥
गङ्गां गोदावरी कृष्नां तुगभद्रा मलापहाम् ॥९॥
कावेरी कपिला क्षीरां सुवर्णमुखरी तथा ॥
मुकाम्बिका भैरव च कालभैरवमेव च ॥१०॥
कामाक्षी च विशालाक्षी कमलाक्षी वरप्रदाम् ॥
रमे कोल्हापुराध्यक्षे पाहि मां परदेशगाम् ॥११॥
सस्मार भक्तिभावेन चोवाच मधुरं वचः ॥
शृणु मत्तः सविस्तारं शपे गुल्मं सुपुत्रकम् ॥१२॥
भर्तारं बदरीवासं मातरं पितरं गुरुम् ॥
स्वात्मानं तु शपे राज्ञि सत्यमित्यवधारय ॥१३॥
सत्यं वदामि सुश्रोणि ताम्बूलं देहि मेङ्गने ॥
एलालवङ्गकर्पूरजातिपत्रं सपूगकम् ॥
नागवल्लीदलैर्युक्तं देहि मे मन्दगामिनि ॥१४॥
धरण्युवाच ॥
सत्यं वद महाप्राज्ञे सर्वदुःखप्रशान्तये ॥१५॥
त्रिराशिं मौक्तिकानां तु शूर्पपूर्णमिदं शुभम् ॥
इति तस्याः वचः श्रुत्वा तुष्टो भागीरथीपिता ॥१६॥
हस्ते धृत्वा वरा यष्टि प्रियायाः प्रीतिकारिणीम् ॥
वदामि शृणु भद्राणि दुहितुस्तेऽगशोषणम् ॥१७॥
आगतं पुरुषेणापि मन्मथाकृतिना शुभे ॥
सविस्तराद्रजपुत्रि प्रवदामि निबोध तत् ॥१८॥
इतः पूर्वदिने कञ्चित्पुरुषं तुरगारुहम् ॥
दृष्ट्‌वा मोहवशं याता कामज्वरसुपीडिता ॥
दुहिता ते भवद्राज्ञि ततोस्या अङ्गशोषणम् ॥१९॥
तच्छान्त्यर्थं वरारोहे दातव्या पुरुषाय सा ॥
धरण्युवाच ॥
क्वास्ते किरातरूपी स दुहितुर्मैगशोषकः ॥
वद अतन्नाम किं भद्रे वरं दास्ये तवेप्सितम् ॥२०॥
इति पृष्टा धर्मदेवी धरणी वाक्यमब्रवीत् ॥
धर्मदेव्युवाच ॥
वैकुण्ठस्थो हरिः साक्षाद्वर्तते वेङ्कटाचले ॥२१॥
श्रीनिवासेतिविख्यातो विद्यावान्धनवान्बली ॥
पुत्र्या तव वरारोहे हतो यस्य हयोत्तमः ॥२२॥
आरामद्वारनिकटे पतित पृच्छ तत्सखीः ॥
गौरवं राजापुत्र्यास्तु क्षमितं पुरुषेण तत् ॥२३॥
सत्यं विद्धि वञ्चो मेऽद्य दत्ता चेत्सुखमेष्यति ॥
अदत्वा दुःखमाप्नोति न मे वाणी वृथा भवेत् ॥२४॥
अद्यैव दिनमात्रेण मरिष्यति न संशयः ॥
अमङ्गलवचः श्रुत्वा किञ्चिद्‌दुःखसमाकुला ॥२५॥
ऊचे वदसि कल्याणि दुःखहेतुर्वचो मम ॥
इति तस्या वचः श्रुत्वा पुनराह पुलिन्दजा ॥२६॥
धर्मदेव्युवाच ॥
नासत्यं वचनं देवि मयोक्तं पूर्वमेव तत् ॥
भीता तद्वचनाद्राज्ञी रुदती वाक्यमब्रवीत् ॥२७॥
धरण्युवाच ॥
अयाचिता मया कन्या कथं देया भविष्यति ॥
इति चिन्तापरां राज्ञी धर्मदेवी वचोऽब्रवीत् ॥२८॥
धर्मदेव्युवाच ॥
अद्यैव घटिकान्ते तु आगमिष्यति का च न ॥
अबला बहुवृद्धा च धर्मार्थकुशला भुवि ॥
मद्वाक्ये विश्वसन्ती त्वं राजानं परिबोधय ॥२९॥
तोण्डमानं च ते भर्तुर्भ्रातरं ससुह्रद्गणं ॥
सम्बोध्य साधुमार्गं तु समाश्रय नृपप्रिये ॥३०॥
सन्निधौ मम सङ्कल्पं कुरु कन्यानिमित्तकम् ॥धरण्युवाच ॥
येन केनाप्युपायेन जीवितास्यात्सुता मम सुतां तस्यैव दास्यामि गिरिगव्हरवासिनः ॥३१॥
धर्मदेव्युवाच ॥
एवं चेत्ते सुता राज्ञि जीविष्यति न संशयः ॥
पतिर्मे वर्तते यत्र देवि तत्र व्रजाम्यहम् ॥३२॥
इत्युक्तासौ जगामाशु निजधाम व्रजाङ्गना ॥
सापि तां बाढमित्युक्त्वा निर्जगाम पुराद्बहिः ॥३३॥
कक्षे बध्बा सुतं राजन् स्वर्णशूर्पं सगुल्मकम् ॥
जगामोत्तरमभ्येत्य पुलिन्दा मिथिलेश्वर ॥३४॥
पुलिन्दिन्या गताया तु धरणी बाष्पलोचना ॥
पुत्रीनिकेतनं प्राप्य रुदन्ती भृशदुःखिता ॥३५॥
किं ते मनोगतं पुत्रि न वदष्यसि किञ्च माम् ॥
न च मातृसमम्मित्रं पुत्रीणां विद्यते शुभे ॥३६॥
किं च कार्यमकार्यं च तन्ममाचक्ष्व भामिनी ॥
पूरयामि मनस्थं ते किं वृथा देहशोषणम् ॥३७॥
अभाग्याऽहं महाराज्ञि विषपानं करोमि च ॥
सा च दुःखपरा दीना रुदती दुःखिताऽभवत् ॥३८॥
दुःखितां जननीं दृष्ट्‌वा मन्दमाह मनोगतम् ॥
पद्मावत्युवाच ॥
किं वदिष्यामि हे मातः सूतिकादुःखमागताम् ॥३९॥
अथवा पुत्रलाभं वा प्रवदामि निगूढनम् ॥
नाकृत्यं तादृशं किञ्चिज्जातं क्वापि तु मे वरे ॥४०॥
काङ्क्षा सम्प्रति तामद्य वक्तुं शक्नोमि न स्वयम् ॥
तथापि तत्प्रवक्ष्यामि मातृत्वाच्छृणु भामिनि ॥४१॥
त्वयाज्ञप्ता गता मातः पुष्पारामं सखीयुता ॥
तत्र कश्चित्पुमान्प्राप्तः पुराणपुरुषोत्तमः ॥४२॥
मातः स्मरामि तद्वक्रं पुण्डरीकनिभेक्षणम् ॥
तं विना नहि जिवामि सत्यमित्यवधारय ॥४३॥
चरितं तस्य कृष्णस्य जानन्ति विबुधादयः ॥
पापालयाश्च मनुजाः प्रभावं न हरेः परम् ॥४४॥
सत्यं सर्वोत्तमः साक्षात्स एव पुरुषोत्तमः ॥
दक्षिणं पाणिमाश्रित्य राजते चक्रमुत्तमम् ॥४५॥
तथोत्तरे शङ्खवरो राजते हंसराजवत् ॥
यत्कण्ठे कौस्तुभं रत्नं कर्णे मकरकुण्डले ॥४६॥
यस्य चक्रप्रभावेण दग्धा वाराणसी पुरी ॥
यस्य शार्ङ्गध्वनि श्रुत्वा विद्रवन्त्यसुरादयः ॥४७॥
तद्भक्तलक्षणं वक्ष्ये शृणु मातः सविस्तरम् ॥
वेदशास्त्रपरा ये च ये च धर्मव्रते पराः ॥४८॥
वेदोक्तं कर्म कुर्वन्ति तान्भक्तान्विद्वि वैष्णवान् ॥
शङ्खचक्राङ्किता ये च ऊर्ध्वपुड्रधराश्च ये ॥४९॥
नासत्यं वदते ये तु पितृमातृमतेस्थिताः ॥
तद्भक्तलक्षणं चैतत्तं विना कोऽनुजीवति ॥५०॥
तनयावचनं श्रुत्वा सानन्दा वाक्यबम्रवीत् ॥
धरण्युवाच ॥
सत्यं वद वरारोहे भ्रमो वा ज्वरकारणम् ॥५१॥
पद्मावत्युवाच ॥
सत्यं वदामि हे मातर्दृष्ट एव महाप्रभुः ॥
तद्दर्शनधिया मेऽद्य जायते देहशोषणम् ॥
शतानन्दउवाच ॥
सान्त्वयित्वा सुतां भद्रां भर्तुर्भवनमभ्यगात् ॥५२॥
पाकार्थं परमानन्दभरिता भाग्यसम्पदा ॥
पुत्र्यङ्गशोषसङ्क्षुब्धं कृच्छ्रसन्तापसंयुतम् ॥५३॥
अवदत्स्वपतिं प्राप्य पुत्रीकायविशोषणे ॥
कारणं धर्मदेव्युक्तमथ तच्छान्तिकारणं ॥५४॥
सर्वं सम्बोधयामास पुत्र्या ह्रद्गतामादरात् ॥
एतस्मिनेव समये कन्याश्च बकुलान्विताः ॥५५॥
अभिषिच्य जगन्नाथं शङ्करं ब्राह्मणैः सह ॥
सम्भारान्शिरसा धृत्वा ब्राह्मणैः सपुरोहितैः ॥५६॥
राजधानी समासाद्य अन्तर्भवनमभ्युयुः ॥
समागतान् द्विजान्सर्वान् सम्पूज्य विधिपूर्वकम् ॥५७॥
गन्धपुष्पाक्षताद्यैश्च वस्त्रालङ्कारदक्षिणैः ॥
विप्राशिषोक्तमन्त्रेश्च सुतां सङ्कार्जयत्तदा ॥५८॥
स्वयं भुक्त्वा महाराजा ब्राह्मणानामथाज्ञया सापि भुक्त्वा महाराज धरणी बहिरागता ॥५९॥
ददर्श तां महाराज बकुलां नवरूपिणीं ॥
धर्मदेवीवचः स्मृत्वा तत्समीमुपागता ॥
पप्रच्छ तास्तदा कन्या एतद्‌वृत्तान्तकोविदाः ॥६०॥
धरण्युवाच ॥
पृच्छतां कन्यका अस्याः किमागमनकारणं ॥
कैषा कस्मादुपायाता पूज्यैषा प्रतिभाति मे ॥६१॥
तदाज्ञाकारिका काचिद्वाक्यमाह महीपते ॥
कन्यकोवाच ॥
वासः पन्नगशैलेन्द्रे स्वामी मे वेङ्कटेश्वरः ॥६२॥
कार्यमस्तीति कथितं तया बकुलमालया ॥
वयं प्राप्ता महाभागे त्वत्समीपं महामते ॥६३॥
पृच्छतां तां च वृत्तान्तं तदागमनजं सखे ॥
एवमुक्ताथ कल्याणि प्रतिनन्द्याह भारतीम् ॥६४॥
धरण्युवाच ॥
तिष्ठ भद्रे वरारोहे रत्नपीठे सुनिर्मले ॥
इत्युक्ता सा तया बाला रत्नपीथे निवेशिता ॥६५॥
मेने कृतार्थमात्मानं साफल्यं जन्मनो नृप ॥
उवाच नृपभार्याऽथ धरणी देवमातरम् ॥६६॥
धरण्युवाच ॥
स्वागतं ते महाभागे मम पुण्यस्य कारणम् ॥
मन्ये कृतार्थमात्मानं सफलं साधुसङ्गमात् ॥६७॥
निर्देशितव्यं यत्कर्म तदद्य विदधीमहि ॥
किमर्थमागमो मातः किं कार्यं वदतामिति ॥
बभाषे बकुला भार्यां राज्ञस्तस्य महात्मनः ॥६८॥
बकुलोवाच ॥
कन्यापेक्षा मुख्यकार्यं पुनः कार्यशतेन किम् ॥
मुख्यकार्यं ततः श्रुत्वा वरारोहामथाब्रवीत् ॥६९॥
धरण्युवाच ॥
सम्यगुक्तं त्वया देवि वरापेक्षाऽपि वर्तते ॥
को वा वरः कश्च देशो गोत्रं नक्षत्रकं च किम् ॥
जननी तस्य का बाला जनकश्च महामतेः ॥७०॥
किं कुलं च किमाचारो जातिर्वा तस्य का वद ॥
कुलाचारकथां श्रुत्वा बकुला वाक्यमब्रवीत् ॥७१॥
बकुलोवाच ॥
शृणु राज्ञि सविस्तारं गोत्रनक्षत्रबन्धुताम् ॥
देवकी जननी तस्य जनकः शूरनन्दनः ॥७२॥
निशाकरकुलं तस्य नाम्ना कृष्ण इति स्मृतः ॥
वसिष्ठगोत्रे चोत्पन्नो नक्षत्रं श्रवणं तथा ॥७३॥
आवासो वेङ्कटगिरिर्विद्यावान्धनवान्बली ॥
बहुलाचारसम्पन्नः पञ्चविंशतिवार्षिकः ॥७४॥
पाणिग्रहणकालोयं दत्ता चेत्सुखमेष्यसि ॥
किमत्र बहुनोक्तेन दर्शनात्ते सुखं भवेत् ॥७५॥
तदृत्तमखिलं श्रुत्वा तामाहानन्दनिर्भरा ॥
धरण्युवाच ॥
शङ्का जाता वरारोहे मम ते वचनाच्छुभे ॥७६॥
सभाग्थश्च कुलीनश्च बुद्धिमांश्च युवा वलि ॥
वाग्मीत्युक्ताऽसि चैतावद्विवाहो न कृतः कुतः ॥
सा तद्ववचनमाकर्ण्य मनसीत्थमचिन्तयत् ॥७७॥
धैर्येण वचनं प्राह धरणीं राजवल्लभाम् ॥
बकुलोवाच ॥
कृतं वैवाहिकं देवी बाल्ये भागीरथीपितुः ॥७८॥
तत्रापत्यमनालोक्य द्वितीयं कर्तुम्मुद्यतः ॥
न दोषमितरं विद्धि श्रीनिवासे निरामये ॥७९॥
तद्‌वृत्तमखिलं श्रुत्वा सम्पूज्य बकुलां नृप ॥
सा पुत्रं सन्दिदेशाऽथ नृपाव्हाने नृपोत्तम ॥८०॥
सुपुत्रवचनं श्रुत्वा हर्षादन्तःपुरं ययौ ॥
एकान्ते राजशार्दूलमिदं वचनमब्रवीत् ॥८१॥
धरण्युवाच ॥
कन्थाथमागता राजन्बकुला वेङ्कटाचलात् ॥
सुतं सम्प्रेषयित्वाथ पुरोहितमिहानय ॥८२॥
वरस्याप विचार्याशु कुलाविद्याबलादिकम् ॥
गोत्रं ऋक्षाद्यानुकूल्यं ब्राह्मणैर्वेदपारगैः ॥
विचार्य वरवध्वोश्च योनिनाडी सुसङ्गतिम् ॥८३॥
सर्वं सम्यक्‌ समालोच्य कन्यादानं कुरुप्रभो ॥
कन्यार्थमागता साध्वी दुहितुर्विदितं मनः ॥८४॥
तमेवेच्छति त्वत्पुत्री वेङ्कटाद्रिनिवासिनं ॥
धर्मदेवींवचः सत्यं शुभंशीघ्रं विधीयताम् ॥८५॥
इतिपत्न्या वचः श्रुत्वा परमानन्द निर्भरः ॥
आकाशराजोवाच ॥
बकुलागमनेऽस्माकं शिवं भद्रे समागतम् ॥८६॥
अहो मङ्गलमस्माकं सम्प्राप्तं पूर्वपुण्यतः ॥
अभवन्पितरः सर्वे कृतार्थाः मुक्तिभागिनः ॥८७॥
तद्वाक्यामृतपानेन रोमहर्षस्तु जायेत ॥
कदा पश्यामि कल्याणं वधूवरसमागमम् ॥८८॥
सभर्तृकां राजपुत्रीं स्वर्णसिंहासने स्थितां ॥
कदा पश्यामि नेत्राभ्यां बन्धुमण्डल मध्यगाम् ॥८९॥
इत्युक्त्वा भवनं चागाद्राअज दुहितृवत्सलः ॥
राजा पद्मावती प्राह सान्त्वयन्वचसाऽऽदरात् ॥९०॥
राजोवाच ॥
भद्रे दुःखं मनस्थं ते त्यज शीघ्रमितः परं ॥
ह्रदये तव कल्याणि यत्काङ्क्षा वर्तते वद ॥९१॥
तदद्याहं करिष्यामि कार्या विचारणा ॥
जनकस्य वचः श्रुत्वा जननी वाक्यमब्रवीत् ॥९२॥
पद्मावत्युवाच ॥
मातस्ते कथितं सर्वं वृत्तान्तं जनकस्य मे ॥
समाचक्ष्वाद्य सङ्कोचान्न वक्तुमहमुत्सहे ॥९३॥
पुत्रीगिरिं विदित्वा सा भर्तारं वाक्यमब्रवीत ॥
धरण्युवाच ॥
साधयस्व महाराज विवाहं विधिपूर्वकं ॥९४॥
विलम्बो नैवकर्तव्यः शुभस्यार्थं शुभानन ॥
राजोवाच ॥
तस्मै दास्यामि कृष्णाय श्रीनिवासाय भामिनी ॥९५॥
समाश्वास्य सुतां राजा पुत्रमिन्द्रनिकेतनं ॥
प्रेषयामास राजेन्द्र गुर्वागमनकाङ्क्षया ॥९६॥
विलिख्य पत्रिकां राजा पुत्रीकल्याणसूचिकाम् ॥
सम्प्रेषयामास तदा स्वपुत्रेण वियन्नृपः ॥
स गत्वातित्वरेणैव चन्द्राशत्वाच्च भूमिप ॥९७॥
वन्दयित्वाऽऽनन्दपूर्णं गुरुमिन्द्रस्य भूपते ॥
प्रतिष्ठाप्य वरं पत्रं पुरतः पुरुषर्षभः ॥९८॥
राजपुत्रं सपत्रं च दृष्ट्‌वाङ्गिरसनन्दनः ॥
करद्वयेन तामाशु गृहीत्वाऽऽनन्दनिर्भरः ॥९९॥
स पपाठ महाराज पत्निकां शुभसूचिकाम् ॥
तत्क्षणादागमद्राजन्राजानं स पुरोहितः ॥१००॥
प्राप्तं पुरोहितं दृष्ट्‌वा कृत्वार्चा विधिपूर्विकाम् ॥
कालोचितं वाचयित्वा वन्दमान उवाच सः ॥
राजोवाच ॥
तवाज्ञया करिष्यामि विवाहं दुहितुर्मम ॥१॥
श्रीनिवासस्य सम्बन्धो विदितस्य प्रशस्यते ॥
कन्यार्थमागता साध्वी विदिते गोत्रनामनी ॥२॥
तथापि तव वाक्येन विवाहं कर्तुमुत्सहे ॥
स राज्ञो वचनं श्रुत्वा राजानं प्रत्यभाषत ॥३॥
गुरुरुवाच ॥
सफलं वृक्षमाश्रित्य जीवन्ति बहवो भुवि ॥
तथा वयं च जीवामस्तव भाग्यावलम्बिनः ॥४॥
अहं कदाचिदेवात्र समागच्छामि भूतलम् ॥
न जानामि ततः सम्यक्छुक आश्रितवान्सदा ॥५॥
स जानाति महाराज स्थितिमेतस्य शाङ्‌र्गिणः अत्नैवोत्तरदिग्भागे पञ्चक्रोशमिते नृप ॥६॥
शुकोऽस्ति व्यासतनयः श्रीनिवासपरायणः ॥
तमाव्हय महाराज शीघ्रेण पृथिवीपते ॥७॥
स वक्षस्यात्मनः सौख्यं वृत्तान्तं तस्य चादितः ॥८॥
एवमुक्तोऽथ गुरुणा भ्रातरं ब्राह्मणप्रियम् ॥
सन्दिदेश महाराजा शुकाश्रममरिन्दमः ॥९॥
स गत्वा वायुवेगेन रथेनादित्यवर्चसा ॥
ध्यानयोगादुत्थितं तं दृष्ट्‌वा शुकमुवाच ह ॥११०॥
तोण्डमान उवाच ॥
शृणु तापसशार्दूल वचनं राजभाषितम् ॥
पद्मावती विवाहार्हा सम्पन्ना गुरुपूजिता ॥११॥
श्रीनिवासाय तां कन्यां प्रदातुं काङ्क्षते नृपः युक्तायुक्तविचितायै गुरुमाहूतवानपि ॥१२॥
तदर्थमेव चाद्य त्वां समाव्हयति भूमिपः ॥
युक्तायुक्ते विचिन्त्याथ लिखितुं शुभपत्निकाम् ॥१३॥
अवकाशं न कृत्वाद्य गच्छतां नगरं प्रति ॥
एवमुक्तो महीदेवो महीपालेन भूमिप ॥१४॥
ससम्भ्रमात्समुत्थाय व्यब्रमद्विभ्रमन्निव ॥
भिन्दन्कमण्डलु राजन् छिन्दन्कृष्णमृगत्वचम् ॥१५॥
विच्छिद्य मणिमालाश्च स ननर्त महामुनिः ॥
मुहूर्तमित्थं राजेन्द्र तद्‌बुद्धि रवंशगता ॥
उवाच पश्चाद्राजानं कार्ष्णद्वैपायनिर्मुनिः ॥१६॥
श्रीशुक उवच ॥
साधूदितं वाक्यमुदारविक्रम त्वया हरे हरेर्वैकटशैलवासिनः ॥
कन्याप्रदानं पुरुषार्थसाधनं समस्तलोकस्य पवित्रतारकम् ॥१७॥
आकाराजधिशणा श्रीनिवासकृपाबलात् ॥
महादानपरा इत्थं भूयास्ता च दिने दिने ॥१८॥
इत्याशिषा प्रशस्याथ पद्मतीर्थेऽवणाह्य च ॥
कृत्वा माध्यान्हिकीं सन्ध्यां त्यक्त्वा जीर्णोपबर्हणम् ॥१९॥
स नवानि कुशाग्राणि निकृत्य मुनिसत्तमः ॥
किरीटं बन्धयित्वा तैरुत्तमाङ्गनिबन्धनम् ॥१२०॥
कवचं कल्पयामास कुशाग्रैः कुसुमैस्तदा ॥
तुलसीमणिमालाभिः कण्ठकर्णविभूषितः ॥२१॥
मृगत्वग्भिः पादलम्बैः कञ्चुकैः समलङ्कृतः ॥
ज्ञानाश्वमधिरूढस्तु स जगाम नृपालयम् ॥२२॥
तमायान्तं मुनि दृष्ट्‌वा चतुरङ्ग बलान्वितः ॥
पुरोहितं पुरस्कृत्य कुशमूलफलोदकैः ॥२३॥
अभियातस्तदा राजा सन्तोषं प्राप सापुरी ॥
यानादुत्तीर्य राजेन्द्रः साष्टाङ्ग प्रणिपत्य तम् ॥
गजमारोप्य नगरी सपुरोहित मानयत् ॥२४॥
निकेतनान्तर्भवने निवेश्य निधिं मुनीनां प्रवरं स राजा ॥
सम्पूजयामास विधानवित्तमो विद्यागुरुं ज्ञानगुरुञ्च नत्वा ॥२५॥
तापसं परिपप्रच्छ कन्यार्थं धिषणाग्रतः ॥
राजोवाच ॥
पद्मावती प्रदास्यामि निश्चितेयं मतिर्मम ॥
श्रीनिवासाय कृष्णाय भवद्‌भ्यामनुमोदितः ॥
२६॥
स तद्वचनमाकर्ण्य राजानं राजसत्तमम् ॥
शुकोऽब्रवीद्निरं पुत्री कारणात्करुणान्वितः ॥२७॥
श्रीशुक उवाच ॥
मा कुरुष्व महाराज सन्देहं दानकर्मणि ॥
धन्योऽसि त्वं महीपाल कुलं पावनतां गतम् ॥२८॥
पितरस्तु दिवं प्राप्ता नात्र कार्या विचारणा ॥
किं त्वया चरितं पुण्यं पूर्व जन्मनि भूमिप॥२९॥
भगवानरविन्दाक्षः श्रीनिवासः सतां गतिः ॥
जामातृत्वं समापन्नास्तस्मान्नास्ति तवाधिकः ॥१३०॥
विलम्बो नैव कर्तव्यः शुभं शीघ्रं विधीयताम् ॥
वयं धन्याः कृतार्थाः स्मस्तवसङ्गेन भूमिप ॥३१॥
वयं तु तपसाऽऽराध्य कन्दमूलफलाशनाः ॥
सर्वसङ्गं परित्यज्य न पश्यामोऽत्र तं विभुम् ॥३२॥
सङ्गतेस्तव पश्यामः श्रीनिवासं श्रियायुतम् ॥
सङ्गतिस्तव भद्रा नोऽभवेज्जन्मनिजन्मनि ॥३३॥
एवं तमुक्त्वा राजर्षि तूष्णीमास स तापसः ॥
शुक्रवाक्यं ततः श्रुत्वा स राजाऽऽनन्दनिर्भरः ॥३४॥
वैयासिकेर्वचः श्रुत्वा प्रशशंस प्रजापतिः ॥
मन्ये कृतार्थमात्मानं व्यासपुत्र नमोऽस्तुते ॥३५॥
ग्रहाणाञ्च गतिस्तात तयोर्योगो विचिन्त्यताम् ॥
रुक्षयोगं पश्य विप्र बलाबलम् ॥३६॥
इति राज्ञो वचः श्रुत्वा सुराचार्यः ससम्भ्रमम् ॥
छायाशास्त्रविधानज्ञो बकुलां वाक्यमब्रवीत् ॥३७॥
बृहस्पतिरुवाच ॥
गोत्रं श्रीवेङ्कटस्य तन्ममाचक्ष्व भामिनि ॥
नक्षत्रं च वरारोहे कथ्यतामिति चाब्रवीत् ॥
सा तस्य वचनं श्रुत्वा किञ्चित्कोपान्विताऽब्रवीत् ॥३८॥
बकुलोवाच ॥
ब्राह्मणाः सत्यसम्पन्नाः कलौ मिथ्याप्रवादिनः ॥
जानन्तोऽपि महाराज न वदन्ति हिताहितम् ॥३९॥
श्रीशुक उवाच ॥
अविश्वास्श्च विप्रेषु क्षत्रियाणां वरानने ॥
धर्मोऽप्यधर्मतामेति ह्यधर्मो धर्मतां गतः ॥१४०॥
तस्मात्त्व्या महाभागे कथनीयं हिताहितम् ॥
बकुलोवाचं नक्षत्र श्रवणं तस्य गोत्रं वासिष्ठसञ्ज्ञकम् ॥४१॥
ऊचुः पुरातना मत्स्यकूर्मकृष्णादिरूपिणः ॥
राजोवाच ॥
गोत्रमत्रेर्महाभागं नक्षत्रं मृगशीर्षकम् ॥४२॥
सीतासत्यादिरूपायाः पद्मावत्या विदुर्बुधाः ॥
उभयोर्वचनं श्रुत्वा गुरुर्योगं विचिन्त्य सः ॥
हर्षोद्रिक्तमना भूत्वा सत्यमाह महामतिः ॥४३॥
गुरुरुवाच ॥
नाडीकूटं विशेषेण सूत्रकूट विशेषतः ॥
योनिकूटं चानुकूलं ग्रहाश्च शुभदर्शनाः ॥४४॥
सर्वं विचार्य भूपालः स्वार्यभावं समाश्रितः ॥
सम्मन्त्र्य बन्धुमित्राद्यैः कन्यादानं कुरु प्रभो ॥४५॥
एवं गुरुवचः प्रभो श्रुत्वा विचार्याशु विचक्षणः ॥
भक्त्या परमया राजा स्वार्यभावं समाश्रितः ॥४६॥
ज्ञातिबान्धवसम्बधिसुत्दृन्मित्रजनैर्युतः ॥
मन्त्रं चकार राजेन्द्र कन्यादाननिमित्तकम् ॥४७॥
ते सर्वे बन्धुवर्गाश्च राजानं प्रत्यपूजयन् ॥
सभा च कारयामास रत्नसिंहासने स्थितः ॥४८॥
वाचयित्वाऽथ पुण्याहं कन्यानिश्चयकारणात् ॥
भुजमुद्‌धृत्य राजेन्द्र सभामध्ये वचोऽब्रवीत् ॥४९॥
राजोवाच ॥
पद्मावतीं प्रदास्यामि श्रीनिवासाय शार्ङ्‌गिणे ॥
यूयं बन्धुगणाश्यात्र दयां कुरुत मां प्रति ॥१५०॥
प्रतिज्ञामकरोदित्थं कन्यार्थे वेङ्कटेशितुः ॥
स चोवाच महाराजा गुरुं गुरुजनप्रियः ॥५१॥
राजोवाच ॥
किं कार्यं वद विपेन्द्र सङ्कल्पानन्तर मया ॥
राजानमब्रवीद्राजन्नङ्गिरा देवतागुरुः ॥५२॥
बृहस्पतिरुवाच ॥
विलिख्य पत्रिकां राजन् श्रीनिवासाय विष्णवे ॥
विप्रं प्रेषय राजेन्द्र तस्यागमन्कारणात् ॥५३॥
स्वगुरोर्वाक्यमाकर्ण्य राजा गुरुमभाषत ॥
राजोवाच ॥
किं लेख्यं प्राकृतैर्विद्वन्नप्राकृतशरीरिणः ॥
तथापि लेखनीयं यत्तद्‌ब्रूहि गुरुसत्तम ॥५४॥
आकाशराजावचनं श्रुत्वा गीष्पतिरादरात् ॥
लेख्यांश बोधयामास राज्ञस्तस्य महात्मनः ॥५५॥
गुरुपदिष्टमार्गेण विलिलेख स पत्रिकाम् ॥
अप्राकृताय नित्याय सच्चिदानन्दमूर्तये ॥५६॥
स्वतन्त्रायाद्वितीयायानन्तरूपाय शार्ङ्‌गिणे ॥
भक्तप्रियाय भक्त्यैकवेद्योपादेयरूपिणे ॥५७॥
देवाधिदेवपूज्याय ब्रह्मपूज्याय विष्णवै ॥
श्रीनिवासाय कृष्णाय वेङ्कटाचलवासिने ॥५८॥
साङ्गैः सर्वैश्च वेदाद्यै रागमै सपुराणकैः ॥
अवेदितानन्तगुणकर्मणे श्रीधराय ते ॥५९॥
आशीर्वादं करिष्यामि बन्धुत्वाते सुरोत्तम ॥
त्वत्पादपद्मसंवीक्षकाम आकाशनामकः ॥१६०॥
त्वदाश्रयं समाकाङ्क्षँल्लेखयाम्यद्य माधव व स्त्रीपुत्रभ्रातृभिः साकं सर्वे कुशलिनो वयम् ॥६१॥
त्वदनुग्रहात्रेण वसामोऽत्र हरेः पुरे ॥
सर्षेषां भवतां क्षेमं पत्रद्वारा निबोधय ॥६२॥
चैत्रशुक्लत्रयोदश्यामेतत्पत्रं विलिख्यते ॥
कन्यां पद्मावतीं तुभ्यं दास्यामीति मतिर्मम ॥६३॥
तामङ्गीकुरु गोविन्द विवाहविधिपूर्वकम् ॥
शुको वेत्ति गुरुर्वेत्ति ह्रदयं मम सर्वतः ॥६४॥
मा कुरुष्वात्रसन्देहं कन्यार्थं पुरुषोत्तम ॥
वैशाखशुक्लदशमीभृगुवारे शुभे दिने ॥६५॥
बन्धुभिः सह सम्प्राप्य मामुद्‌धृत्य गणैः सह ॥
हर्षेण पाणिग्रहणं कर्तव्यं मे मनोगतम् ॥६६॥
अधिकं लेखनीयं ते किमस्ति पुरुषोत्तम ॥
शुको वदति यत्सत्यं तत्सर्वं कुरु केशव ॥६७॥
इत्याशिषः सन्तु महानुभाव ते समस्तकल्याणगुणार्णव प्रभो ॥
नित्याय सत्याय सुखस्वरूपिणे समस्तलोकप्रभवे महात्मने ॥६८॥
इत्थं लिखित्वा वरपत्रिकां शुभामाकाशाराजो जगदीशसन्निधिम् ॥
सम्प्रेषयामास शुक्रं महान्तं सपुत्रमित्रः सहबान्धवानुगः ॥६९॥
क्रोशमात्रपागम्य शुकं वचनमब्रवीत् ॥
राजोवाच ॥
येन केन प्रकारेण तस्य चित्तं वशीकुरु ॥१७०॥
अयुतं स्वर्णलक्षं वा कोटिम वार्बुदमेव वा ॥
दास्यामि द्रव्यनिचयं नात्र कार्या विचारणा ॥
एवमुक्तो महीदेवो गतः शेषाचलं प्रति ॥७१॥
मध्यं गते भानुमतो महात्मा समागतस्तत्र शुकस्य शिष्यः ॥
हरेर्जनन्यानुगतो विरागि तद्दर्शनाल्हादगताध्वशेषः ॥७२॥
अम्बामवीक्ष्य चायान्ती वेङ्कटाद्रिशिखामणिः ॥७३॥
माता च नागता कस्मादिति चिन्तापरो हरिः ॥
एतस्मिन्नेव काले तु कृष्णद्वैपायनात्मजम् ॥७४॥
ददर्श स शिरः पाणिं कृतकार्यविनिश्चयम् ॥
शुकं प्राह विभक्त्यैव चासनादुत्थितो हरिः ॥७५॥
श्रीनिवास उवाच ॥
कार्यं मदीयं विप्रेन्द्र पक्वं वापक्वमेव वा ॥७६॥
श्रीशुक उवाच ॥
कार्यं तव कृपासिन्धो पक्वमेव न संशयः ॥
शुभं वाक्यामिति श्रुत्वा दण्डवत्प्रणतं भुवि ॥७७॥
समालिङ्ग्य शुकं कृष्णो भक्त्या हर्षवशं गतः ॥
अतिचित्रचरित्रात्मा शुकमाह महीषते ॥७८॥
श्रीनिवास उवाच ॥
वदन्ति लोका अनृतान्सहस्त्रान्विवाहकामा नरजन्मनो ये ॥
ये यान्ति मद्धाम किमत्र वाच्यं जगत्कुतुम्बस्य विवाहकामाः ॥७९॥
नरो बिभर्ति स्वसुतं स्वभार्यां स्वजनं गृहम् ॥
ब्रह्माण्डं भवनं विद्वन्ब्रह्मा मे नाभिसम्भवः ॥८०॥
या लक्ष्मीर्मम कल्याणी ये चान्ये मम चौरसाः ॥
चतुनवतिलक्षाणि जीवाः सन्ति ह्यसङ्ख्यकाः ॥८१॥
एतेषां रक्षणे बद्धदीक्षोऽहं मुनिसत्तम ॥८२॥
महाकुटुम्बयुक्तस्य मम कल्याणकारणात् यन्मिथ्या भाषितं स्वामिंस्त्वयाद्य मुनिसत्तम् ॥८३॥
त्वत्कृतस्योपकारस्य प्रतिदातुं न विद्यते ॥
तथापि तव दास्यामि शरीरालिङ्‌गनं मुने ॥८४॥
मव्छरीराद्वरिष्ठुं तु न विजानामि ते शुभम् ॥
एवमुक्त्त्वाङ्गसङ्गं च तस्यादात्पुरुषोत्तमः ॥८५॥
त्वत्पुण्यस्यावधिर्नास्ति मत्सङ्गस्तव पुण्यजः ॥
यथा त्वया कृतं कर्म तथा पूर्वं कषीश्वरः ॥८६॥
सीतानिमित्तं यः कर्म कृतवान्मारुतात्मजः ॥
तस्मै प्रादां महीदेव सन्तुष्टः सहभोजनम् ॥८७॥
सत्यलोकाधिपत्यं च सीता वार्तावलम्बिने ॥
तस्माद्वरिष्ठं ते कर्म मुने तापसपुङ्गव ॥८८॥
एवमुक्त्वा सुभद्राणि वाक्यानि विविधानि च ॥
ततः प्रोवाच भगवान्कक्षेकिं भाति भानुवत् ॥८९॥
श्रीशुक उवाच ॥
राजाराजेन लिखिता पत्रिका पुरुषोत्तम ॥१९०॥
प्रोक्तं ते च महाभाग पूर्वमेवाऽस्य कारणम् ॥
इत्युक्तः सन् रमाकान्तः पत्रिकां शिरसा दधौ ॥९१॥
श्रीनिवास उवाच ॥
कुशली वर्तते राजा भार्या तस्य पतिव्रता ॥
भ्राता तस्य महाभागः पुत्रस्तस्य विशाम्पते ॥९२॥
श्रीशुक उवाच ॥
सर्वं तु कुशलं तस्य भगवन्भूतभावन ॥९३॥
एवमुक्तः पपाठाथ पत्रिकां पुरुषोत्तमः ॥
पठन्ह्रष्टमना भूत्वा वाचमूचे रमापतिः ॥९४॥
श्रीनिवास उवाच ॥
पत्रिका लिख्यते विप्र मयऽऽकाशनृपाय च ॥
त्वद्वचमनुसृत्यैव राज्ञः प्रीतिविधायका ॥९५॥
ततः स पुत्रं पुरुहूतमित्रं स्वयं लिलेखाथ महार्थसंयुतम् ॥
अत्यन्तसंह्रष्टमनः प्रसूचकं कृष्णावतारे प्रति रुक्मिणीमिव ॥९६॥
राजाधिराजपूज्याय सुधर्मतनयाय च ॥
नमो नमोऽतिभक्त्यैव कृत्वेयं पत्रिकाऽधुना ॥९७॥
लिख्यते श्रीनिवासेन शुभविज्ञाप्तिगर्भिणी ॥
श्रीमद्राजाधिराजेन्द्र किरीटाघृष्टपादुका ॥९८॥
अस्मद्बन्धुवरेण्याढ्य गुणपूर्णसमृद्धिमन् ॥
सुधर्मतनयाकाश नाम्नाऽऽशासु सुकीर्तिमन् ॥९९॥
नमो नमोस्तु ते राजञ्छ्रीनिवासस्य शार्ङ्गिणः ॥
श्रीनिवासेन बालेन विज्ञप्तिः क्रियते त्वियम् ॥२००॥
भवद्भिर्लिखितं दृष्ट्‌वा सन्तोषो ह्यभवन्मम ॥
वैशाखशुद्धदशमीभृगुवारे महोत्सवे ॥१॥
अङ्गीकरोमि राजेन्द्र कन्यां तव विशाम्पते ॥
यथा पुरा सागरो मे कन्यादानसुकीर्तिमान् ॥२॥
तथा दत्वा तु मे कन्यां भवेस्त्वं बहुकीर्तिमान् ॥
यथा वै सागरान्पूर्वान्कपिलेन निपातितान् ॥३॥
भगीरथो महाराजो गङ्गामादाय वै पुरा ॥
उद्‌धृत्य कीर्तिमापेदे तथा त्वं राजसत्तम ॥४॥
दत्वा मे सुभगां कन्यां तव पूर्वोत्तरं कुलम् ॥
उद्‌धृत्य बहुला कीर्ति लभस्वेतरदुर्लभाम् ॥५॥
लिखितव्यं विशेषेण किम तेऽस्ति नृपसत्तम् ॥
विशेषज्ञोऽसि धर्मात्मा वेत्ति सर्वं शुको मुनिः ॥६॥
इति विज्ञापनं ज्ञेय मम प्रणतिपूर्वकम् ॥७॥
इत्थं लिखित्वा वरपत्रिकां शुभां शेषाद्रिनाथो मुनिना शुकेन ॥
सम्प्रेषयामास सुरेन्द्रपूज्यं पुरं नृपेन्द्रस्य वियन्नृपस्य ॥८॥
श्रीनिवास उवाच ॥अविदित्वा कुलं गोत्रं नाम संस्थानमन्दिरम् ॥९॥
कथं दास्यति राजेन्द्रः कन्यां मन महीसुर ॥
श्रीशुक उवाच ॥
न कुलं नच गोत्रं ते न जन्म मरणे हरे ॥२१०॥
न जरा न च वृद्धिश्च न च स्थानं न चाश्रयः ॥
विडम्बमात्रं गोविन्द कुरुषे पुरुषोत्तम् ॥११॥
न ते ऽ पेक्ष्यं कुलं गोत्रं विदितस्य जगत्पतेः ॥
मम वाक्याद्वियद्राजः कन्यां ते सम्प्रदास्यति ॥१२॥
मम वाक्याज्जगन्नाथ दयां कृत्वा बियन्नृपे ॥
इय्म च कन्या गोविन्द स्वीकार्या कृपया त्वया ॥१३॥
इति स्तुत्वा शुकस्तीव्रं विसृष्टो हरिणा पुनः ॥
हरिसन्दर्शन्नाल्लब्धहर्षो राजपुरं ययौ ॥१४॥
गते तु मुनिशार्दूले भगवान भक्तवत्सलः ॥
मातरं सन्ददर्शाथ मार्गश्रान्तां वयोगताम् ॥१५॥
बकुलां प्रणिपत्याथ माधवो वाक्यमब्रवीत् ॥१६॥
श्रीनिवास उवाच ॥
अम्बकालविलम्बस्ते किमर्थं कमलानने ॥
का तत्र वार्ता नगरे तन्ममाचक्ष्व भामिनी ॥१७॥
बकुलोवाच ॥
साधिता बहुयत्नेन कन्या ते पुरुषात्तमे ॥
दैवमेव परं मन्ये पौरुषं नैव कारणम् ॥१८॥
नारायणाश्रमात्कृष्ण धर्मदेवी समागता ॥
दैवयोगेन सा भद्रा सम्प्राप्ता राजमन्दिरम् ॥१९॥
उवाच तां भवद्दानयोग्यां कन्यां रमापते ॥
कन्यापि त्वदृतान्यं सा नैवाकाङ्क्षति लौकिकम् ॥२०॥
तयोर्वाक्यं समाकर्ण्य दातुं ते सोऽन्वमन्यत ॥
इमां दास्यामहे पूत्रीं सा वेङ्कटाद्रिनिवासिने ॥२१॥
इत्थं सङ्कल्पयामास सभामध्ये मुदा नृपः ॥
त्वयैव जातमेतद्धि न दैवं भवतः परम् ॥२२॥
इति मातृवचःश्रुत्वा किञ्चिद्धास्यमुखो हरिः ॥
मातरं प्रतिनन्द्याथ चितयन्वाक्यमब्रवीत् ॥२३॥
इति श्रीमद्भविष्योत्तरपुराणे श्रीवेङ्कटाचलमाहात्म्ये पद्मावतीपरिणयनिश्चयो नाम नवमोऽध्यायः ॥९॥
दशमोऽध्यायः

जनक उवाच ॥
मातुर्वचनमाकर्ण्य कृतवान्किं रमापतिः ॥
तन्ममाचक्ष्व भगवन्सविस्तारं सतां प्रियः ॥१॥
शतानन्द उवाच ॥
त्वं हरेरसि भक्तेषु प्रथमोऽतिप्रियः सदा ॥
तस्माद्धरिकथासक्तमनास्ते तु वदामि तत् ॥२॥
स्वयमानन्दपूरोऽपि कर्मभुङ्‌नरवद्धरिः ॥
मात्रा चोदितमाकर्ण्य तामूचे मधुरं वचः ॥३॥
श्रीनिवास उवाच ॥
महोत्सवं विधातुं हि मम बुद्धिर्न जायते ॥
अवधोर्बन्धुयुक्तस्य सम्बन्धो न प्रशस्यते ॥४॥
ययोरेव समं वित्तं ययोरेव समोऽन्वयः ॥
तयोर्विवाहो मैत्री च नोत्तमाधमयोरपि ॥५॥
विवाहश्च विवादश्च समयोरेव शोभते ॥
अहमेकः सोऽपि बन्धुसमेतो धरणीपतिः ॥६॥
कथं नृपस्यास्य मयोचितः स्यादबन्धुना बन्धुयुतस्य सङ्गः ॥
भवेत्सुखं नेति वदन्ति सन्त स्तदद्य चिन्ता खलु बाधते माम् ॥७॥
बन्धुहीनस्य मे राजा कधं कन्या प्रदास्यति ॥
वासुदेववचः श्रुत्वा बकुला वाक्यमब्रवीत् ॥८॥
बकुलोवाच ॥
त्वादृशः पुरुषो लोके नासत्यं वदति क्वचित् ॥
सत्यमेव प्रशंसन्ति मुनयो वीतकल्मषाः ॥९॥
शुकस्त्वत्कार्यनिष्ठस्तु देवानां गुरुरङ्गिराः ॥
सद्धर्मिणो महीशस्य तस्याशां मा वृथा कुरु ॥१०॥
स्मर बन्धून्सुरान्सर्वान्ब्रह्मरुद्रपुरोगमान् ॥
पुत्रान्पौत्रांस्तथा भातृत्स्नुषांश्च पुरुषोत्तम् ॥११॥
तेषा गतिस्तु गोविन्द दुर्लभा च कलौ युगे ॥
सोऽपि पश्यतु राजर्षिस्त्वत्सम्बन्धिजनानिह ॥१२॥
मातुर्वचनमाकर्ण्य मनसा शेषपक्षिणौ ॥
सस्मार पृथिवीपालः श्रीनिवासः सतां गतिः ॥१३॥
तावागतौ शेषवियच्चरौ तदा क्षणेन शेषाचलवल्लभान्तिकम् ॥
ददर्श भक्त्या पुरतः स्थितविमौ निदेशयामास पुराणपुरुषः ॥१४॥
श्रीनिवास उवाच ॥
पक्षिराड्‌ गच्छ में पुत्रं सत्यलोकेश्वरं प्रियम् ॥
गच्छाहिभूषणं शेष मम पौत्रमुमापतिम् ॥१५॥
इत्युक्त्वा पत्रिकां ताभ्यां विलिख्यादाच्छुभात्मिकाम् ॥
प्रणिपत्याथ विश्वेशं खगमार्गेण जग्मतुः ॥१६॥
सत्यलोकं ततो गत्वा ब्रह्माणं भास्करोपमम् ॥
दृष्ट्‌वा नत्वाथ भक्त्यैव पक्षिराट् पत्रिकामदात् ॥१७॥
पितामहस्तु तं दृष्ट्‌वा गरुडं प्रत्यभाषत ॥
ब्रह्मोवाच ॥
चिरकालेन सम्प्राप्तः पक्षिराड् कश्यपात्मज ॥१८॥
कुत्रास्ति श्रीनिवासः स वासुदेवः पिता मम ॥
पितामहवचः श्रुत्वा पक्षिराड् वाक्यमब्रवीत् ॥१९॥
गरुड उवाच ॥
वासुदेवो वसत्यङ्ग वैकुण्ठगिरिमूर्द्धनि ॥
तद्विवाहार्थमायान्तं मां विद्धि चतुरानन ॥२०॥
नारायणेन लिखितां पत्रिकामवलोकय ॥
पत्रिकां कीर्तयामास वायुः सर्वात्मगोचरः ॥२१॥
चिरञ्जीवाय पुत्राय ब्रह्मणे नाभिजन्मने ॥
श्रीवेङ्कटाद्रिनाथस्य श्रीनिवासस्य मङ्‌गलाः ॥२२॥
वैदिक्य आशिषः सर्वाः सर्वदा सन्तु पुष्कलाः ॥
कलावाकाशराजो मे कन्यादानं करिष्यति ॥२३॥
पत्रिकादर्शनादेव सपुत्रः सपरिग्रहः ॥
सलोकपालः सस्त्रीकः सगन्धर्वः सहोरगः ॥२४॥
समागत्याशु कल्याणं दृष्ट्‌वा गच्छ यथासुखम् ॥
पत्रिकार्थमिति ज्ञात्वा किञ्चिद्वास्यमुखान्वितः ॥२५॥
सन्तोषमतुलं लेभे विधिः कल्याणकौतुकी ॥
द्वारपालान्समाहूय चेदं वचनमब्रवीत् ॥२६॥
भेरीदुन्दुभयश्चाद्य वाद्यन्तां सर्वतोमुखम् ॥
भवद्भिर्मे ख्यापयद्भिर्गमनं धरणीतले ॥२७॥
इत्युक्ता द्वारपालास्ते वाद्यानि समवादयन् ॥
बृह्माणं प्रणिपत्याथ निदेशज्ञो वचोऽब्रवीत् ॥२८॥
प्रयाणभेरीनिनदः सुमङ्गलः संश्रूयते सर्वजनैः कुतूहलात् ॥
कं देशमुद्दिश्य पितामहाद्य सन्ताड्यन्ते वाद्यगणो वदाद्य ॥२९॥
चतुर्मुख उवाच ॥
भारतेऽस्मिन्महावर्षे जम्बुद्धीपस्य दक्षिणे ॥
शेषाचलं समुद्दिश्य नियुङ्क्ष्व चतुरङ्गिणीम् ॥३०॥
सेनां परां ममेत्युत्त्क्वा सेनापतिमथाब्रवीत् ॥
स्कन्दाव्हय सुरान्सर्वान्सन्दिक्पालकानिति ॥३१॥
सत्यलोकजनान्सर्वान्स्वयमाह पितामहः ॥
भवन्तो रसिकाः सर्वे कल्याणार्थं कलौ युगे ॥३२॥
श्रीनिवासस्य कृष्णस्य पितुर्मे पुरुषोत्तमाः ॥
समागच्छन्तु सर्वे मे सेनाधीशा मया सह ॥
इति ब्रह्मवचः श्रुत्वा सेनानाथास्तमब्रुवन् ॥३३॥
सेनापतय ऊचुः ॥
वार्षिकं देहि नो ब्रह्मन्नागच्छमस्त्वया सह ॥३४॥
एवमुक्तो धनं तेषां दत्तवान्स पितामहः ॥
वाहनानि विचित्राणि रथांश्च विविधानपि ॥३५॥
भूषणानि च वस्त्राणि रत्नानि विविधानि च ॥
पत्नीः सन्देशशयामास विवाहार्थं पितामहः ॥३६॥
स्वयमन्तर्गतः श्रीमानात्मानं समभूषयत् ॥
दधार शिरसा शीघ्रं किरीटं पश्चिमेन तु ॥३७॥
अन्येन शिरसा धाता रक्तोष्णीषमधारयत् ॥
दक्षिणेनोत्तमाङ्गेन शिरोवेष्टमवन्धयत् ॥३८॥
कुशकेतुः कुशश्रेष्ठैर्धृतवानन्यमूर्धनि ॥
नीलमौक्तिकवैडूर्ययुते मकरकुण्डले ॥
कर्णयोर्भूषयामास करौ कनककङ्कणैः ॥३९॥
कवचं धारयामास नवरत्नसमाकुलम् ॥
काञ्चीदाम समाबध्य मुक्तामणिविभूषितम् ॥४०॥
सरस्वतीं च सावित्रीं गायत्रीं वै ततः परम् ॥४१॥
पुत्रान्पौत्रांस्तथासर्वान्सवाजिरथकुञ्जरान् ॥
मनः पुत्रान्वीर्यपुत्रान्समाहूय पितामहः ॥४२॥
अलङ्कारयुतान्कृत्वा गगनाभिमुखोऽभवेत् ॥
स्वसेनां पुरतः कृत्वा नाभिजो निर्ययौ पुरात ॥४३॥
हंसं चन्द्रप्रतीकाशमारुरोह पितामहः ॥
विमानानि विचित्राणि वध्य आररुहुस्तदा ॥४४॥
घण्टाचामरनिर्घोषैः सहिता नृप रेजिरे ॥
शूरा वीरासना धीरा गजाश्वरथसंस्थिताः ॥४५॥
समुछ्रितैर्ध्वजैदीर्धर्पताकैः समलङ्कृताः ॥
नानायुधधरा वीरास्तेषां मध्ये पितामहः ॥४६॥
रराज चन्द्रमा राजंस्ताराभिर्गगने यथा ॥
श्वेतच्छत्रं हेमदण्डं रत्नकुम्भमहोज्वलम् ॥४७॥
योजनत्रयविस्तीर्णं दशलक्षजनैर्धृतम् ॥
नभः प्रकाशयामास देवदेवस्य वै तदा ॥४८॥
अवादयन्महाराज वाद्यानि विविधानि च ॥
भेरीश्च नवसाहस्त्रं दन्दुभीनां शतत्रयम् ॥४९॥
मृदङ्गपणवढक्कामड्डनिस्सणडिण्डिमान् ॥
गोमुखान्मुरजान्वीणांस्तथा वै झर्झरादिकान् ॥५०॥
बर्बरैः शतशृङ्गैश्च दीर्घशृम्गैश्च सस्वरैः ॥
सप्तस्वरैः सप्तरागैः सर्पाणामपि मोहकैः ॥५१॥
फूत्कारैश्च वषट्‌कारैर्ध्वनयद्भिश्च वारिजान् ॥
गन्धर्वैर्गाननिपुणैः स्वरभेदविचक्षणैः ॥५२॥
वीणादण्डस्थसूत्रैश्च वादयद्भिः सुखावहैः ॥
नर्तर्कैर्नटकैश्चैव हाहाहूहूमुखैर्वृतम् ॥५३॥
स्तूयमानास्तुम्बुरुणा सूतमागधबन्दिभिः ॥
सुराः सर्वे श्रीनिवासमहोत्सवदिदृक्षवः ॥५४॥
अनुजग्मुर्महाराजं ब्रह्माणं यान्तमग्रतः ॥
सत्यलोके तपोलोके जनलोके ततः परम् ॥५५॥
महर्लोके सुवर्लोके स्वर्गलोके महीतले ॥
एवं क्रमान्महाभागं ब्रह्माणं ददृशुर्जनाः ॥५६॥
ऋषयः सत्वसम्पन्नास्तदात्यद्‌भुतदर्शनम् ॥
वासुदेवसमाकारं वैश्वानरसमाननम् ॥५७॥
ददृशुः सर्वलोकेशं साक्षद्‌ब्रह्माणमग्रजम् ॥
केचिन्नारायणं तं हि गाम्भीर्यादब्रुवंस्तदा ॥५८॥
केचिन्नारायणो नायं वदनानां विपर्ययात् ॥
इत्यब्रुवंस्ततः सर्वै मत्वा तं चतुराननम् ॥५९॥
हंसस्थं भूषणैर्युक्तं कवचाडम्बरान्वितम् ॥
अपृच्छंस्ते महीदेवा ब्रह्मणोनुचराञ्जनान् ॥६०॥
महीदेवा ऊचुः ॥
कं वा देशं प्रति जनाः कुतो वा गमनं विधेः ॥
जना ऊचुः ॥
गच्छामोऽद्य विवाहार्थं श्रीनिवासस्य भूतलम् ॥६१॥
तेनैवावाहिताः सर्वे सत्यलोकान्महीसुराः ॥
तच्छुत्वा वचनं तेषामनुजग्मुमहर्षयः ॥६२॥
साग्निहोत्राः सपुत्राश्च सशिष्याः सपरिग्रहाः ॥
एवं विभवमास्थाय ब्रह्मागाद्वेङ्कटाचलम् ॥६३॥
वादित्राणां स्वनेनैव दुन्दुभीना च निःस्वनैः ॥
आपूरितं जगदिदं सशैलवनकाननम् ॥६४॥
एतस्मिन्नेव काले तु भगवांलौकिकैः समः ॥
अदृष्ट्‌वा खगराजं तं मातरं वाक्यमब्रवीत् ॥६५॥
श्रीनिवास उवाच ॥
किं नागतोम्ब खगराट्‌ पुत्रार्थं प्रेषितो मया ॥
मार्गे निरोधितः केन किं वा स्यात्कारणं वद ॥६६॥
एवं वदति गोविन्दे चारो दृष्टिपथं गतः ॥
चारं दृष्ट्‌वातिसन्तोषं स लेभे पुरुषोत्तमः ॥६७॥
श्रीनिवास उवाच ॥
क्व चार मम पुत्रस्तु केन वै प्रेषितो भवान् ॥
चार उवाच ॥
आगमिष्यति गोविन्दं गङ्गा तरति ते सुतः ॥६८॥
एवं वदति तच्चारे पुनरेकोऽभ्यभाषत ॥
द्वितीय उवाच ॥
गोदावरी तरति ते पुत्रः पौरजनैः सह ॥६९॥
स दूतवचनं श्रुत्वा किञ्चिद्धास्यमुखोऽभवत् ॥
तदा जगाम गरुडः पक्षिराड्‌ ब्रह्मचोदितः ॥७०॥
प्रणिपत्य श्रीनिवासं प्रोवाच स वचस्तदा ॥
गरुड उवाच ॥
कृष्णा तीर्त्वा तु ते पुत्रः श्रीशैलमुपगम्य च ॥७१॥
अहोबिलं चाससाद तत्राज्ञप्तोऽहमागतः ॥
इत्येवमुच्यमाने तु गरुडेन महात्मना ॥७२॥
तत्क्षणेनैव राजेन्द्र विष्वक्सेनोऽभिबन्द्य च ॥
विनीतो वाचमूचेऽथ श्रीनिवासं परात्परम् ॥७३॥
विष्वक्सेन उवाच ॥
तुम्बुरोस्तीर्थमासाद्य हरे तत्रावगाहते ॥
पुत्रस्तव महाराजः परमात्मा चतुर्मुखः ॥७४॥
पुत्रस्त्वागच्छतीह भवद्दर्शनकौतुकी ॥
सेनापतौ वदत्येवं भगवानुत्थितो मुदा ॥७५॥
गरुडस्कन्धमारूढः प्रयाणाभिमुखो हरिः ॥
उत्तराभिमुखः प्रायात्पुत्रस्नेहेन भूमिप ॥७६॥
विष्वक्सेनोऽतिवेगेन ब्रह्माणमुपगम्य च ॥
आनम्य शिरसा भक्त्या प्रोवाच वचनं विधिम् ॥
विष्वक्सेन उवाच ॥
भगवानरविन्दाक्षस्तव दर्शनलालसः ॥
गरुडस्कन्धमारुह्य समागच्छति तेन्तिकम् ॥७८॥
तच्छ्रुत्वा वचनं तस्य विष्वक्सेनस्य धीमतः ॥
चन्द्रबिम्बनिभाद्धंसादवरुह्य पितामहः ॥७९॥
पादाभ्यामागमच्छीघ्रं यत्रागच्छति केशवः ॥
स ददर्श महाराज जनकं चतुराननः ॥८०॥
दण्डवत्प्रणिपत्याथ चाग्रे बध्वा करौ स्थितः ॥
स चावरुह्य गरुडादाससाद पितामहम् ॥८१॥
उत्थाप्यालिङ्ग्य चाप्येनमुवाच मधुसूदनः ॥
श्रीनिवास उवाच ॥
उतिष्ठ तात भद्रं ते पश्य मामातुरं कृशम् ॥८२॥
बहुकालेन ते बुद्धिर्मम दर्शनलालसा ॥
तदेव परमं मन्ये त्वबुद्धिर्मम दर्शने ॥८३॥
कौतूहलं नोपनीता कदाचिदपि येन वै ॥
न कश्चिद्विद्यते वस्तु त्वां विना चतुरानन ॥८४॥
वदत्येवं ह्रषीकेशे नोवाच चतुराननः ॥
मुहुर्तद्वयमात्रं तु श्रीनिवासोऽपि नोचिवान् ॥८५॥
आनन्दवाष्पसन्दिग्धनयनौ तौ परस्परम् ॥
स्नेहात्प्रफुल्लवदनौ मुखं ददृशतुर्मुदा ॥८६॥
पितुर्मुखं सुतोऽपश्यत्सुतवत्क्रं हरिस्तथा ॥
ततः सन्तुष्टमनसौ लेभाते परमां मुदम् ॥८७॥
तौ क्रीडन्तौ श्रीनिवासब्रह्मणौ देवसंसदि ॥
पितृपुत्रौ तदा दृष्टवा सत्यलोकनिवासिनः ॥८८॥
लेभिरे परमानन्दं तन्मायामोहिता सुराः ॥
देवा ऊचुः ॥
न तेन सदृशः पुत्रो न तेन जनको भुवि ॥८९॥
इत्येवं प्रशशंसुस्ते भक्तिस्नेहवशङ्गताः ॥
ततः सुतं समाश्वास्य परिमृज्याक्षिजं जलम् ॥९०॥
ब्रह्मणः पाणिमुद्‌धृत्य स्वनेत्रजलमुन्मृजन् ॥
वल्मीकस्थानमाश्रित्य पुत्रेण सह तस्थिवान् ॥९१॥
तत्र च श्रीनिवासस्तमुवाच पुरुषोत्तमः ॥
श्रीभगवानुवाच ॥
कच्चिते कुशल्म तात स्नुषाया मम सम्प्रति ॥९२॥
पुत्रपौत्रप्रपौत्राणां क्षेमं प्रबूहि मे सुत ॥
ब्रह्मोवाच ॥
सर्वं मङ्गलस्माकं त्वत्प्रसादेन केशव ॥९३॥
तात मे वद ते क्षेमं पुराणपुरुषोत्तम ॥
श्रीभगवानुवाच ॥
द्वापरान्ते कृतं कर्म शृणु पुत्र समाधिना ॥९४॥
वैकुण्ठे शेषतल्पस्थं भृगुः पादतलेन माम् ॥
तताडोरसि ते मातुरास्पदे कमलासन ॥९५॥
तदा ते जननी पुत्र करवीरपुरं गता ॥
तेन दुःखेन सन्तप्तस्त्यक्त्वा वैकुण्ठमुत्तमम् ॥९६॥
इहागतो वेङ्कटाद्रि नात्रापश्यं निकेतनम् ॥
अत्र वल्मीकगं नित्यं चोलभृत्यः कुठारतः ॥९७॥
प्राहरन्मां राजभार्याताडितो धेनुकोपतः ॥
बृहस्पतेः प्रसादेन जीवामि करुणानिधेः ॥९८॥
अभिवादय कल्याणीं मातरं मम नन्दन ॥
इत्युक्तो बकुलां ब्रह्मा ववन्दे हरिमातरम् ॥९९॥
ब्रह्मोवाच ॥
जननी तव गोविन्द कुत्रेयं जनिता पुरा ॥
एतदाख्याहि भगवञ्छ्रोतुं कौतुहलं हि मे ॥१००॥
श्रीभगवानुवाच ॥
यशोदा बकुला भूत्वा वर्तते वेङ्कटाचले ॥
रक्षितोऽहं तया भद्र बहुकालं पितामह ॥१॥
आपत्काले तु यो रक्षेत्तं विंयात्पितरं गुरुम् ॥
कदाचिन्मृगयासक्तः पद्मतीर्थसमीपतः ॥२॥
आगामहं तत्र पुष्पवने कन्या उपागमन् ॥
तासां मध्ये विराजन्ती कन्या काचिदुपागमत् ॥३॥
यामाकाशप्रभोः पुत्रीं नाम्ना पद्मावती विदुः ॥
तामवेक्ष्याति मोहान्मे मनस्तामेव काङ्क्षते ॥४॥
तामेव घटयाशु त्वं पुत्रोऽसि परमो मम् ॥
वदत्येवं ह्रषीकेशे शुश्रुवे दन्दुभिस्वनः ॥५॥
श्रीभगवानुवाच ॥
कस्य वाद्यमिदं ब्रह्मन्कश्च मामुपगच्छति ॥
वदत्येवं पर धाम्नि वायुस्तमभिपद्यत ॥६॥
एणं समारुह्य सभारतीशो सुगन्धामादाय ययौ गिरिन्द्रम ॥
ज्येष्ठ सुतं श्रेष्ठगुणं जनार्दनः क्षेमावल्मबं ददृशे मुदान्वितः ॥७॥
स्थीयतामिति तं वायुं साधुसाध्वित्यभाषत ॥
श्रीनिवास उवाच ॥
पुत्राणां मम कल्याण गरीयो भारतीपते ॥८॥
भारति सर्वलोकेषु विश्रुता प्रतिभाति मे ॥
एवमुक्ते श्रीनिवासे नीलकण्ठोऽन्वपद्यत ॥९॥
पितामहं च पितरं ववन्दे वसुधाधिप ॥
पार्वत्या षण्मुखेनापि प्रमथाधिपसेवकैः ॥११०॥
तमालिङ्ग्य ह्रषीकेशः प्राह शङ्करमागतम् ॥
वत्सात्रायाहि निकटं तिष्ठभद्र वरासने ॥११॥
एवं सम्भाषमाणे तु नीलकण्ठेन केशवे ॥
ततः समागमत्सद्यः कुबेरो नरवाहनः ॥१२॥
यक्षेन्द्रपुत्र भृत्यैश्च भार्याम्बन्धुभिरन्वितः ॥
तमायान्तमुपालक्ष्य भगवानाह भूमिप ॥१३॥
धनाधिप महाप्राज्ञ धनवान्भव सर्वदा ॥
इत्याशिषा नन्दयाति ह्रषीकेशे धनेश्वरम् ॥१४॥
स्वाहास्वधाभ्यां सहित आरूढो मेषवाहनम् ॥
अग्निश्चागात्सपुत्रश्च सबन्धुर्वेङ्‌कटाचले ॥१५॥
स जातवेदसं दृष्ट्‌वा जाताल्हादो जगत्पतिः ॥
तमालिङ्ग्यातिवेगेन तिष्ठ तिष्ठेति चाब्रववीत् ॥१६॥
ततः प्रेतपतिश्चापि स्वदूतैश्च स्वभार्यया ॥
स्ववाहनं समारुह्य प्राप शेषगिरि स्वयम् ॥१७॥
चित्रगुप्तो महाप्राज्ञः सम्प्राप्तो राजसत्तम ॥
ततो जलपतिश्चागान्नक्रमारुह्य भक्तिमान् ॥१८॥
भार्यया बहुरत्नाढ्यो नारायणगिरिपति ॥
आरुह्य गजराजं स्वमिन्द्रः साक्षच्छचीपतिः ॥१९॥
भोगिराजगिरी राजन्सर्वभोगालयो महान् ॥
पोलोम्यासह पुत्रेण सम्प्राप्तस्त्रिदशेश्वरः ॥
यथार्हं श्रीनिवासने सत्कृतो निषसाद च ॥१२०॥
एतस्मिन्नेव काले तु सम्प्राप्तौ चन्द्रभास्करौ ॥
मन्मथो मूलरूपेण सरतिस्तुंरङ्गोपरि ॥२१॥
मुनयश्च महाराज समाजग्मुर्महागिरिम् ॥
कश्यपोऽत्रिर्भरद्वाजो वामदेवश्चगौतमः ॥२२॥
विश्वामित्रो वसिष्ठश्च वाल्मीकिर्जमदग्निजः ॥
पुलस्त्यश्च दधीचिश्च शुनश्शेपश्च गालवः ॥२३॥
गार्ग्यः कृष्णो महाराज सपुत्नाः सपरिग्रहाः ॥
गन्धर्वाप्सरश्चैव सर्वै सिद्धाः सहोरगाः ॥२४॥
एवं महर्षयो देवा राजानश्च समागताः ॥
विष्णुभक्ताश्च राजानस्तेपि तत्र समागताः ॥
विवाहार्थं समाजग्मुः सर्वे सम्भ्रमकातराः ॥२५॥
समाश्वास्याथ गोविन्दो यथायोग्यं तथा नृप ॥
स्थीयतामिति चोवाच सर्वेषां पुरतो हरिः ॥२६॥
ततोऽभूद्वासुदेवस्य विश्वकर्माक्षिगोचरः ॥
तमालोक्य ह्रषीक्शः इन्द्रमाह स्म मन्युमान् ॥२७॥
श्रीभगवानुवाच ॥
इन्द्रास्य गर्वबाहुल्यं पश्य विश्वकृतोऽधुना ॥
भ्रातुर्बाहुबलादेव न जानाति हिताहितम् ॥२८॥
पश्यत्यथेतरानिन्द्र तथा मामपि पश्यति ॥
साधु जातं सुरश्रेष्ठ त्यजैनमसमञ्जसम् ॥२९॥
अन्यं शालाकर्मरतं शुद्धं मद्भक्तिसंयुतम् ॥
नियोजय सुरश्रेष्ठ देवतागृहकमीर्ण ॥३०॥
इत्यप्रियं वचः श्रुत्वा विश्वकर्मा नरेश्वर ॥
प्रणिपत्याह गोविन्दं वर्धकी भयविव्हलः ॥३१॥
वर्धक्युवाच ॥
भगवंस्त्वदभीष्टं यदज्ञानान्न मया कृतम् ॥
क्षमस्व मम दौरात्म्यं भगवन्करुणानिधे ॥३२॥
देवाधिदेव देवेश अल्पस्य मम कारणात् ॥
इयान्कोपः किमर्थं ते सञ्जातो भगवन्हरे ॥३३॥
एवं सम्प्रार्थितः शक्रं श्रीनिवास उवाच ह ॥
सभां कारय देवेन्द्र देवार्थ मुनिकारणात ॥३४॥
पञ्चाशद्योजनगणविशालां सुमनोहराम् ॥
सुविचित्रां च महती त्रिंशद्योजनमायताम् ॥३५॥
इत्येवं शासितः शक्रस्तेन वर्धाकिनातदा ॥
कारयामास विपुला विचित्रा महती सभाम् ॥३६॥
चक्रे शक्राज्ञया तत्र विश्वकर्मा ममाग्रजः ॥
अनन्तरं वाक्यमूचे शतक्रतुमनामयम् ॥३७॥
श्रीभगवानुवाच ॥
आकाशराजनगरं शीघ्रं गच्छ शचीपते ॥
राजानं सान्त्ववचनैः कार्येः कर्माणि बोधय ॥३८॥
तत्राप्यनेन कर्तव्यं सभागेहादि कारय ॥
वासुदेवस्य वाक्यानि श्रुत्वा तस्य शचीपतिः ॥३९॥
जगाम राजनगरं सहितो विश्वकर्मणा ॥
विस्तार्य नगरं राज्ञः परितो बहुयोजनम् ॥४०॥
सञ्छिद्य च महाराज वनानि गिरिगव्हारान् ॥
विषमां च समां चक्रे धरां तां धरणीपतेः ॥
गृहाणि च विचित्राणि सभाश्च उटजास्तथा ॥४१॥
कल्याणबेदिं कमनीयरत्नैः सम्पूर्णकक्षैः सुकृतां विचित्राम् ॥
स्तम्भैर्युतां मौक्तिकरत्ननिर्मितैर्नारायणस्यैव नृपेण निर्मिताम् ॥४२॥
वासुदेवस्य भवनं वासवो विश्वकर्मणा ॥
कारयामास राजेन्द्र सरत्न स्तम्भगोपुरम् ॥४३॥
धनधान्यसमाकीर्णं रत्नतोरणमण्डितम् ॥
वापीकूपशतं वाजिगजानां भवनं तथा ॥१४४॥
इति श्रीभविष्योत्तरपुराणे वेङ्कटेश्वर महात्म्य दशमोऽध्यायः ॥१०॥
एकादशोऽध्यायः

शतानन्द उवाच ॥
वासवे तु गते राजन्वासुदेवोऽवदत्सुरान् ॥
श्रीभगवानुवाच ॥
आकाशराजस्य सुतास्ति या सुरा इच्छामि कर्तुं किल तत्करग्रहम् ॥
अङ्गीकृतं चेद्भवदीयमण्डलैरङ्गिकरोम्यद्य तु राजकन्यकाम् ॥१॥
वासुदेववचः श्रुत्वा वासुदेवात्मजादिकाः ॥
वाक्यमाहुर्महाराज वासुदेवपरायणाः ॥२॥
ब्रह्मादिदेवा ऊचुः ॥
वयं तु दासभावेन तिष्ठामः पुरुषोत्तम ॥
त्वत्प्रसादाद्वयं सर्वे पश्यामोऽत्र महोत्सवम् ॥३॥
शङ्कर उवाच ॥
विनोदवचनं कृष्ण भाषसे प्राकृतो यथा ॥
मनसस्ते प्रशस्तं चेत् क्रियतामिति चाब्रवीत् ॥४॥
शङ्करस्य वचः श्रुत्वा प्रशशंस हसन्हरिः ॥
ततश्चतुर्मुखः प्राह शेषाचलपति प्रति ॥५॥
ब्रह्मोवाच ॥
सर्वज्ञस्त्वं दयासार सत्यस्कल्पवानसि ॥
अष्टवर्गं ततः कार्यं विवाहात्पूर्वमेव हि ॥६॥
तस्मादाज्ञां देहि मम पुण्याहे पुरुषोत्तम ॥
स पुत्रवचनं श्रुत्वा वसिष्ठं मुनिमानयत् ॥७॥
वसिष्ठं च महाभागं पौरोहित्ये न्ययोजयेत् ॥
स यजुः शाखैर्महामन्त्रैः कर्तव्यं स्वस्तिवाचनम् ॥८॥
सर्वैषामपि देवानां यजमानो भवानिति ॥
देवानां च ऋषीणां च मानने शङ्करं न्यधात् ॥९॥
देवाव्हाने कुमारं तु प्रत्युत्थाने च मन्मथम् ॥
दत्वा तेषां वीटिकां तु कृष्णवर्त्मानमाव्हयत् ॥१०॥
गृहाण वीटिकां चात्र पाकार्थं हव्यवाहन ॥
ऋषीणां सर्वदेवानां तव पाकस्तु सम्मतः ॥११॥
तस्मात्पाकं कुरुष्व त्वं स्वधास्वाहासमन्वितः ॥
इति शिष्टो यज्ञमूर्तिस्तथास्त्वित्यब्रवीद्धरिम् ॥१२॥
ततः स प्राह वरुणं जलार्थं सर्वदेहिनाम् ॥
दुष्टानां दण्डने राजन् शिष्टानां परिपालने ॥१३॥
यमं सङ्कल्पयामास सुगन्धे वायुमादिशत् ॥
धनदाने ब्राह्मणार्थे वस्त्रालङ्कारदापने ॥१४॥
कुबेरं योजयामास भगवान्नृपसत्तम ॥
प्रदीपधारणे राजन्निशाकरमयोजयत् ॥१५॥
वसून्सन्देशयामास भाण्डानां शुद्धिकारणात् ग्रहांश्च द्रोणपात्रेषु न्ययोजयदरिन्दम ॥१६॥
एवं संशासिताः सर्वे पुराणपुरुषेण च ॥
आज्ञामादाय नितरां सर्वे स्वस्थाः स्वकर्मसु ॥१७॥
ततो वाक्यमुवाचेदं ब्रह्मा लोकपितामहः ॥
ब्रह्मोवाच ॥
मज्जनं कुरु गोविन्द मङ्गलं मधुसूदन ॥१८॥
पुण्याहपूर्वकर्माणि स्वेष्टदेव प्रपूजनम् ॥
कुलदेवप्रतिष्ठां च साङ्गं कुरु रमापते ॥१९॥
स पुत्रवचनं श्रुत्वा सस्मारजगदीश्वरः ॥
रमां राजीवनयना करवीरपुरालयाम् ॥२०॥
नित्यावियोगिनी राजन्नरवन्नरसत्तमः ॥
रुरोद लोकरीत्यैव भगवाँल्लौकिकीतनुः ॥२१॥
न शोभते सभा दिव्या तया विरहिता सुत ॥
भवानहं महाप्राज्ञ देवाश्च सपरिग्रहाः ॥२२॥
न शोभते यथाकाशे तारास्तारापति विना ॥
अपादपं यथारण्यमषक्षाश्च विहङ्गमाः ॥२३॥
अफलाश्च यथा वृक्षा अधनाः सुह्रदो यथा ॥
तथा वयं महालक्ष्म्या रहिता कमलासन ॥२४॥
वासुदेववचः श्रुत्वा वासुदेवमभाषत ॥
शङ्करः पृथिवीषाल समुत्तिष्ठन्महाभुजः ॥२५॥
शङ्कर उवाच ॥
किमर्थं रोदनं तात किं ते कार्थं बिडम्म्बनम् ॥
असङ्गस्याप्रमेयस्य चाक्रूरवरदस्य च ॥२६॥
अक्लेशस्य देवेश किमर्थं रोदनं वृथा ॥
स च तद्वचनं श्रुत्वा नीलकण्ठमभाषत ॥२७॥
श्रीभगवानुवाच ॥
त्वं न जानासि भो शम्भो बालभावेन पौत्रक ॥
यदा ब्रह्मावसाने च न किञ्चिदवशिष्यते ॥२८॥
तदा क्षीरोदके शम्भो निरालम्बे निराश्रये ॥
सा मे शय्यासखी भूत्वा क्रीडते हितकारिणी ॥२९॥
एतादृशी विना शम्भो मम सौख्यं कथं भवेत् ॥
वदत्येवं जगन्नाथे वेधा वाक्यमभाषत ॥३०॥
ब्रह्मोवाच ॥
नोक्तं त्वयेदं गोविन्द पूर्वमेव जनार्दन ॥
अद्य मां कमलानाथ रमाव्हाने नियोजय ॥३१॥
सोऽपि पुत्रवचः श्रुत्वा द्युमनिं शीघ्रमाव्हयत् ॥
षण्मुखेन महाराज सोऽपि तत्र समागतः ॥३२॥
ननाम भक्त्या स्तुत्वाथ प्राञ्जलिः स्मुखस्थितः ॥
भास्करं भक्तिनम्राङ्गं भगवानाह ह्रद्गतम् ॥३३॥
श्रीभगवानुवाच ॥
सृगालवासुदेवस्य नगरं गच्छ भानुमन् ॥
तत्रास्ते जगतां माता तामानय मम प्रियाम् ॥३४॥
भारती वासुदेवस्य श्रुत्वा पौत्रो दिवाकरः ॥
विनयेन समायुक्तः शिरसाऽऽनम्य चावदत् ॥३५॥
भानुरुवाच ॥
कथं तां लोकजनीयानयिष्ये तवान्तिकम् ॥
तन्ममाचक्ष्व गोविन्द कथं मां विश्वसेद्रमा ॥३६॥
श्रीभगवानुवाच ॥
अस्ति तस्यास्त्वयि स्नेहः सदा लोकमहोदये ॥
त्वदागमनसंह्रष्ठा समायाति ममान्तिकम् ॥३७॥
उपायं प्रबदिष्यामि तदागमनकर्मणि ॥
अश्रुं मुञ्चन्नपमृजंस्तद्वारनिकटे स्थितः ॥३८॥
त्वां तु दृष्ट्‌वा जगन्माता सान्त्वयिष्यति भानुमन् ॥
एवं वदति वाक्यं त्वां किञ्चिदुःखसमाकुला ॥३९॥
शासनं ते ह्रतं केन दह्रण्यां कथ्यतामिति ॥
त्वं समाचक्ष्व तां देवीमित्थमत्यन्तदुःखितः ॥४०॥
न शासनं ह्रतं मेऽद्य मातः केनापि भूतले ॥
शयनं तु कृतं तेन तव भर्ताद्य भूतले ॥४१॥
येन वैशासनं दत्तं मातर्मे कृपर्यदृशम् ॥
निश्चेतनोऽद्य पतितो भर्ता जीवति वा न वा ॥४२॥
भर्ता तव जगनाथस्त्वशक्तोऽद्य विभाति मे ॥
कदा द्रक्ष्यामि देवीं तामित्यास्ते प्रलपन्निति ॥४३॥
सा त्वद्वचनमाकर्ण्य समायाति न संशयः ॥
उपायं तु ततः श्रुत्वा किञ्चिद्धास्यमुखान्वितः ॥४४॥
बभाषे भक्तिनम्राङ्गो भयभक्तिसमन्वितः ॥
सर्वज्ञा सर्वलोकेषु विश्रुता कमलालया ॥४५॥
जानाति ह्रद्गतं कृष्ण कथं मां विश्वसेद्विभो ॥
अरोगस्य च रोगं हि कथं वक्ष्यामि ते हरे ॥४६॥
स भानोर्वचनं श्रुत्वा भानुमाह मनोगतम् ॥
श्रीभगवानुवाच ॥
मन्मायया मोहिता सा भविष्यति न संशयः ॥४७॥
इत्युक्तः प्रणिपत्याथ वासुदेवरथे स्थितः ॥
करवीरपुरं गत्वा यथोक्तं तत्तथाकरोत् ॥४८॥
सा तद्वचनमाकर्ण्य यथादेशं तदा रमा ॥
रथमारुह्य खेदेन भानुवाक्यादरेण सा ॥४९॥
सम्प्राप्ता वायुवेगेन रवियुक्ता रमापतिम् ॥तदागमनवार्ता च श्रुत्वा तस्मिन्क्षणे हरिः ॥५०॥
जगाम दर्शनापेक्षी ह्यशक्त इव सम्मुखम् ॥
तादृशीमाकृतिं प्राप्य तदद्‌भुतगिवाकरोत् ॥५१॥
देवानां पूर्वदेवानां मुनीनामूध्वरेतसाम् ॥
भुजे भुजङ्गभूषस्य वामं संस्थाप्य वै भुजम् ॥५२॥
तथा परं ब्रह्मकण्ठे निधायागाद्‌भुजं स्वभू ॥
एवं भूतं श्रीनिवासं ददर्श कमलालया ॥५३॥
रथादुत्तीर्य वेगेन किञ्चिद्धास्यमुस्वाम्बुजा ॥
चम्पकं पुष्पनिचयं विकीर्य पदपङ्कजे ॥५४॥
समालिङ्ग्यातिभक्त्यैव मुहूर्तद्वयमास्थिता ॥
रमालिङ्गनमात्रेण पुष्टाङ्गो विष्टरश्रवाः ॥५५॥
कुशलं परिपप्रच्छ तस्याः सापि हरेस्तथा ॥
पितरौ सर्वलोकानां रमानारायणावुभौ ॥५६॥
सम्प्राप्तौ स्वस्थतां राजन्सर्वदेवनमस्कृतौ ॥
श्रीरमोवाच ॥
मां मोहयति गोविन्द तव माया दुरत्यया ॥५७॥
भानुमामन्त्र्य गोविन्द कर्म चित्र्म त्वया कृतम् ॥
त्वन्मायामोहिताः सर्वे ब्रह्मेशानादयः सुराः ॥५८॥
वदादेशं वासुदेव मसाद्याव्हानकारणम् ॥
स रमावचनं श्रुत्वा साध्वीमाह रमापतिः ॥५९॥
श्रीनिवास उवाच ॥
त्वया रामावतारे तु कथितं स्मर भामिनि ॥
वेदवत्या विवाहस्य सम्प्राप्तः काल एषवै ॥६०॥
त्वत्सन्निधौ कर्तुकामो विवाहं च कलौ युगे ॥
वदत्येवं ह्रषीकेशे साऽस्मरत्पूर्विका गिरम् ॥६१॥
श्रीरमोवाच ॥
तामङ्गीकुरु गोविन्द विवाहे विधिपूर्वकम् ॥
इति मे वचनं कृष्ण सफलं कुरु वत्सल ॥६२॥
इत्युक्त्वा श्रीनिवासं सा ननाम च मुदान्विता ॥
हरिस्तु लोकजननीमानन्दयदुदारधीः ॥६३॥
स रमागिरमाकर्ण्य परिपूर्णमनोरथः ॥
परमानन्दसम्पूर्ण उरगाद्रौ व्यराजत ॥६४॥
सन्तोषसंसूचकसर्वगात्र आनन्दबाष्पेण समृद्धनेत्रः ॥
ब्रह्मेशशक्रस्तुतसच्चरित्रस्तदा बभौ वेङ्कटशैलमित्रः ॥६५॥
इति श्रीभविष्योत्तरपुराणे श्रीवेङ्कटाचलमहात्म्ये श्रीनिवासस्य लक्ष्मीसमागमयोगो नाम एकादशोऽध्यायः ॥११॥
द्वादशोध्यायः

जनक उवाच ॥
तत किमकरोत्कृष्ण श्रीनिवास सताङ्गति ॥
तन्मामाचक्ष्व भगवन्विस्तरेण महामुने ॥१॥
शतानन्द उवाच ॥
श्रीलक्ष्मीसहित श्रीमॉञ्च्छ्रीनिवास पितामहम् ॥
अबवीत्प्रीतमनसा प्रयुञ्जान प्रयोजने ॥२॥
श्रीनिवास उवाच ॥
कर्माणि पुत्र कार्याणि कुरु शीघ्रमतान्द्रित ॥
स तद्वचनमाकर्ण्य ससन्तोष पितामह ॥३॥
कटाहभाण्डनिचयानानेतुं प्रेषयत्सुरान् ॥
गरुडप्रमुखान्वीरान्नायणपरायणान् ॥४॥
ते तस्य वचनं श्रुत्वा क्षणेन गरुडादय ॥
कटज्ञहादीन्गृहीत्वाथ समाजग्मुरनेकधा ॥५॥
अपूरयत्ततस्तेषु वरुण सलिलाधिप ॥
सुगन्धं तोयनिचयं दिव्यतीर्थोद्भवं शुभम् ॥६॥
तत सर्वा सुवासिन्यो वस्त्रालङ्कारमण्डिता ॥
अरुन्धतीं पुरस्कृत्य कृतमङ्गलकौतुका ॥७॥
सदीपकलशानां च पार्वतीमुपधारणे ॥
चक्रु समस्तान्माङ्गल्यान्ससावित्रीपुरोगमा ॥८॥
गायन्त्य शुभगानानि दशाकृतिकृतानिच ॥
कृष्णावतारविभवं गायन्त्यश्र्चामराङ्गना ॥९॥
सिद्धाङ्गनाश्र्च राजेन्द्र तथा वैखानसाङ्गना ॥
एवं प्रवृत्ते पुण्येऽस्मिन्विवाहे वेङ्कटेशितु ॥१०॥
स्नुषाश्र्च वासुदेयस्य हसन्त्यश्र्चारुलोचना ॥
श्र्वश्रूं च पुरत कृत्वा मातरं बकुलां हरे ॥११॥
एवं महोत्सवस्तत्र समभूत्सप्तमीदिने ॥
चतुर्दिक्षु च संस्थाप्य कलाशान् जलपूरीतान् ॥१२॥
सूत्रेण वेष्टयित्वा तु तन्मध्ये रत्नपीठिकाम् ॥
संस्थाप्य सम्भ्रमैर्यक्ता इदमाहु सुराङ्गना ॥१३॥
ऊत्तिष्ठ पुरुषश्रेष्ठ तिष्ठ त्वं सूत्रमण्डले ॥
स इत्थमुक्तो भगवान्योषितां पुरतो हरि ॥१४॥
प्रोवाच दीनवचनं प्रस्त्रवन्नेत्रजं जलम् ॥
पितामह महाप्राज्ञ विवाहविभवे मम ॥१५॥
क करोत्यभिषेकं तु तैलेनाशि क्रमेण वै ॥
यस्य नास्ति महाराज माता वापि पिता तथा ॥१६॥
विवाहे च मरणेचैव त्तस्य धिग्जन्म जीवनम् ॥
भगिन्यो भ्रातरश्र्चैव मातुला भागिनेयका ॥१७॥
न मे सन्ति महाप्राज्ञ क करोत्याभिषेचनम् ॥
मातापितृविहीनानां का गतिर्वै भविष्यति ॥१८॥
न च मातृसमं मित्रं जनकेन समं सुखम् ॥
न भार्यासदृशं भाग्यं न पुत्रेण समा गति ॥१९॥
न भातृणां सम स्नेहो न विष्णोर्देवता परा ॥
इति सम्भाष्य गोविन्दो लीलामानुषविग्रह ॥२०॥
रुरोद लोकरीत्यैव पश्यन्ब्रह्माननं हरि ॥
उपधार्य हरेर्वाक्यं सम्भव कञ्जसम्भव ॥२१॥
सान्त्वयन्वासुदेवं तु भारतीमाह भूपते ॥
ब्रह्मोवाच ॥
किमर्थं मोहयसि नो मायापञ्जरवासिन ॥२२॥
कोऽपि नास्तीति यत्प्रोक्तं तदसत्यं चतुर्भुज ॥
पुत्रोऽहं तव कल्याण पौत्र साक्षात्र्त्रिलोचन ॥२३॥
मन्मोथाऽन्य पुरमान्पुत्र पौत्रपुत्र षडानन ॥
जगत्प्राणो ज्येष्ठपुत्र स्नुषा ते भारती हरे ॥२४॥
सरस्वत्यादिका सर्वा स्त्रियस्त्वत्पादसेविका ॥
त्वं पुमान्परम साक्षाज्जगद्धात्री तवाङ्गना ॥२५॥
क्रीडामात्रामिदं मन्ये त्वत्कृतं पुरुषोत्तम ॥
एवं भिवमापन्नस्त्वं नो मोहयसे वृथा ॥२६॥
इत्थमुक्ते चतुर्वक्रे वासुदेवं रमासखम् ॥
रमां सङ्केतयामास सा रमा वाक्यमब्रवीत् ॥२७॥
श्रीरमोवाच ॥
विदितं हृदयं देव तव वेङ्कटवल्लभ ॥
तैलाभ्यङ्गादिकर्माणि करिष्ये पुरुषोत्तम ॥२८॥
उत्तिष्ठ त्यज दुखं ते समारोह वरासनम् ॥
स रमागिरमाकर्ण्य सन्तोषन्नयनाज्जलम् ॥२९॥
मुञ्चन्मुनिवरान्राजन्नन्दयन्नरसारथि कश्यपोत्रिभरद्वाजविश्र्वामित्रपुरोगमान् ॥३०॥
प्रणिपत्य वसिष्ठं स आह विश्र्वं विडम्बयन् ॥
श्रीनिवास उवाच ॥
अनुज्ञां देहि मे ब्रह्मन्मज्जनार्थं महामुने ॥३१॥
तथास्वित्यब्रवीत्कृष्णं वसिष्ठ स पुरोहित ॥
सपत्नीकान्सुरान्सर्वान्सभार्यानृषिमण्डलान् ॥३२॥
अनुज्ञाप्यानुगै सार्धमुदतिश्ठत्सुरोत्तम ॥
विकीर्य केशपुङ्खानि पूर्वाभिमुखभास्थित ॥३३॥
आरोपयन्रत्नपीठे श्रीनिवासं सुयोषित ॥
तासां मध्ये सिन्धुपुत्री रमा कमललोचना ॥३४॥
रुक्मपात्रं सभादाय तैलपूरितमादरात् ॥
अभ्यञ्जयत्तदा देवी स्वाशीर्भिरभिनन्द्य तम् ॥३५॥
श्रीरमोवाच ॥
दीर्घायुभवं गोविन्द बहुपुत्रो धनाधिप ॥
चतुर्दशानां लोकानमेकछत्राधिपो भव ॥३६॥
एवमुक्ता तदा देवी अभ्यषिञ्चद्रमा हरिम् ॥
देवाङ्गं मर्दयामास तैलेनातिसुगन्धिना ॥३७॥
तदा दद्रौ ब्रह्मपत्नी चन्द्रकाश्मीरकदर्मम् ॥
तेन मार्जारतैलेन तथा मृगमदेन च ॥३८॥
हरिद्राचूर्णापिष्ठेन निर्मुज्य च वृषाकपिम् ॥
सुमङ्गलैर्वाद्यघोषै सह सर्वपरिच्छदै ॥३९॥
समन्तात्सर्ववीथीषु करिकुम्भैरुपाहृतै ॥
समन्तात्पुण्यतीर्थस्थपुण्यतीर्थाभिपूरितै ॥४०॥
सरत्नै काञ्चनैफा कुम्भै स्थापितोदकमिश्रितै ॥
अभिषेकं ततश्र्चके्र कमला जगदीशितु ॥४१॥
आपादं मौलिपर्यन्त सा कृत्वोद्वर्त्तनं हरे ॥
मेने कृतार्थमात्मानं सेवया केशवस्य च ॥४२॥
चतस्रस्तु सुवासिन्यपाणिभिकळशानृप ॥
धृत्वा मोक्तिकतोयैस्तमभ्यषिञ्चन्सुरेश्र्वरम् ॥४३॥
जलैर्नीराजयामासु पुत्रवान्धनवान्भव इत्याशिषाभिनन्दन्त्स श्रीनिवासं सुराङ्गना ॥४४॥
गायन्त्य शुभगीतानि कौङ्कुमै सलिलैस्तत ॥
आरार्तिकां माङ्गलिकीं सर्वाश्र्चक्रुस्तथाङ्गना ॥४५॥
तदा ददौ ब्रह्मपत्नी सावित्री वस्त्रमुत्तमम् ॥
तेन वस्त्रेण सर्वाङ्गं ममार्ज विधिवद्रमा ॥४६॥
पार्वती धूपमादाय ददौ लक्ष्मीकलशान्नृप कराम्बुजे ॥
धूपयित्वा सुधूपेन विकीर्योज्झितबन्धनान् ॥४७॥
बबन्ध कमला देवी मूर्धजान्म धुघातिन ॥
आदर्शं दर्शयामास सावित्री स्वर्णभूषितम् ॥४८॥
रतीशाच्यौ चामरे च वीजन्त्यौ चन्द्रसन्निभे ॥
छत्रं दधार सा देवी भारती भक्तिसंयुता ॥४९॥
पादुके पददौ भद्रा गङ्गा गङ्गापितुस्तदा ॥
विधाय पादौ वरपादुकाद्वये पाद प्रपन्नार्तिहरो हरि स्वयम् ॥
याभ्यां पुरा पावनतां गता मुने शापेन शैलत्वमुपागताबला ॥५०॥
पादुकाभ्यां चरन्भूमिं वरासनमगाद्धरि ॥५१॥
ब्रह्मादय सुरश्रेष्ठा इन्द्राद्या लोकपालका कश्यपादिमुनिश्रेष्ठा वसिष्ठादितपोधना ॥५२॥
सनकाद्याश्र्च योगीन्द्रा भृग्वाद्याश्र्च ऋषीश्र्वरा ॥
अर्यमाद्याश्र्च पितरस्तुम्बुर्वाद्याश्र्च गायका ॥५३॥
रम्भाद्याश्र्चैव नर्तक्य सूतमागधबन्दिन ॥
उपासतासने रम्यं पश्यन्त पुरुषोत्तमम् ॥५४॥
स्वामिपुष्करिणीतीरे दक्षिणे पक्षिवाहन ॥
अष्टमीन्दुकलाकारे ललाटे दर्पणस्फुटे ॥५५॥
ऊर्ध्वपुण्ड्रं दधाराथ श्रीनिवास सन्तां गति ॥
तदा मुहूर्तकालस्तु दर्शितो दैवचिन्तकै ॥५६॥
तदाह भारतीं राजन्बकुला लोकमातरम् ॥
लेपनं कुरु कल्याणि ललाटे कुङ्कुमेन तु ॥५७॥
एवमुक्ता देवमात्रा रमा कुङ्कुममालिखत् ॥५८॥
भूषणानि स्वपुत्रस्य प्रददौ जगदीशितु ॥५९॥
याचयित्वा महाराज कुबेरमथ सा रमा ॥
आदाय तां ददर्शाथ भगवानाह मां नृप ॥६०॥
भगवानुवाच ॥
सम्भूषय वरारोहे भूषणैर्मा वरानने ॥
एवमुक्ता हसन्ती भूषणैस्तमभूषयत् ॥६१॥
पीताम्बरं दधाराशु कटिसूत्रमनर्ध्यकम् ॥
स्वर्णैराभरणैस्त्रैर्भूषितस्तु ततो हरि ॥६२॥
कश्यपोत्रिभरद्वाजवसिष्ठादिमहामुनीन् ॥
नमश्र्चके विरिञ्चेशविनुतोऽपि विडम्बयन् ॥६३॥
सन्ध्यामुपास्य विधित्कृत्वा तात्कालिकी क्रिया ॥
वसिष्ठमाहूयोवाच सन्तोषोद्रिक्तमानस ॥६४॥
श्रीभगवानुवाच ॥
मुनिश्रेष्ठ वसिष्ठ त्वमुत्तरं कार्यमाचर ॥
वासुदेववच श्रुत्वा वसिष्ठो वदतां वर ॥६५॥
विरच्य देविकां तत्र मौक्तिकैश्र्चतुरस्रिकाम् ॥
श्रीनिवास प्रतिष्ठाप्य सङ्कल्पविधिपूर्वकम् ॥६६॥
चक्रे पुण्याहकर्माणि वरयित्वा द्विजन्मन ॥
अष्टवर्ग ततश्र्चके सृष्टिकर्ता पितामह ॥६७॥
ततो नियुक्ताविधिना दत्वा ताम्बूलदक्षिणा ॥
विप्राणां वेदविदुषां तथा मङ्गलवादिनाम् ॥६८॥
ददुर्दैवा धनं वस्त्रं वासुदेवस्य ये प्रिया ॥
तत समाप्य कर्भाणि शास्त्रोक्तानि यथाविधि ॥६९॥
कुलदैवमपृच्छत्तं वसिष्ठो वसुधाधिप ॥
स तस्य वचनं श्रुत्वा भगवानाह वै मुनिम् ॥७०॥
श्रीभगवानुवाच ॥
वसिष्ठ मम कल्याणि कुलदेवी शमी स्मृता ॥
ममापि पाण्डवानां च नात्र कार्या विचारणा ॥७१॥
वसिष्ठोवाच ॥
क्वचास्ति स द्रुमश्रेष्ठ इत्युक्तेऽगस्त्य ऊचिवान् ॥
अगस्त्य उवाच ॥
अत्रैवोत्तरदिग्भागे तीर्थे कौमारसञ्ज्ञके ॥७२॥
वर्तते वृक्षराजश्र्व तत्र गत्वाथ तं द्रुमम् ॥७३॥
कृत्वा प्रदक्षिणं राजन्भगवान् लौकिकीतनु ॥
नमश्र्चके्र शमीवृक्षं कुलदैवं वृषाकपि ॥७४॥
श्रीभगवानुवाच ॥
शमि पापं शमय मे शमि शत्रुविनशिनि ॥
अर्जुनस्य धुनर्धारी रामस्य प्रियदर्शनि ॥७५॥
मातर्मे कुरु कल्याणमविघ्नेन सुरप्रिये ॥
कलह सर्वदेवान्ना राज्ञस्तस्य च नोद्भवेत् ॥७६॥
इति सम्प्रार्थ्य देवेश कुलदेवीं सुरार्चिताम् ॥
अचयित्वा विधानेन स्कन्धमल्पं महीपते ॥७७॥
निकृत्य शिरसा धृत्वा वादित्राणां स्वनेन च ॥
पूरयन्नंवरं सर्वं पुन स्वस्थानमागत ॥७८॥
श्रीनिवास उवाच ॥
सा कुत्र स्थापत्ये ब्रह्मन्वसिष्ठ कुलदेविका ॥
वदत्येवं वासुदेवे वसिष्ठं वसुधाधिप ॥७९॥
नारदश्र्चान्तिकं गत्वा प्रोवाच मधुसूधनम् ॥
श्रीनारद उवाच ॥
वाराहशरणे देव स्थाप्यतां कुलदेवताम् ॥८०॥
यस्मिन्स्थाने स्वकं धाम तत्र तां स्थाप्य पूजयेत् ॥
एवं विद्वन्मतं पूर्वं निर्मितं परमेष्ठिना ॥८१॥
स नारदवच श्रुत्वा वसिष्ठसहितो हरि ॥
वराहशरणं गत्वा वच एतत्तमब्रवीत् ॥८२॥
श्रीनिवास उवाच ॥
प्रसादात्तव गोविन्द विवाहं कर्तुमुत्सुक ॥
सहितो धरया सार्धं त्वमागच्छ नृपालयम् ॥८३॥
गुरुस्त्वं सर्वलोकानां कृतकृत्यं च मां कुरु ॥
श्रीनिवासवच श्रुत्वा भूधरो वाक्यब्रवीत् ॥८४॥
श्रीवराह उवाच ॥
मम स्थाने महाराज बकुलां विद्धि मे सखीम् ॥
क्षेत्रमेतन्मदीयं यत्तस्मान्मान्त्यक्तुमर्हसि ॥८५॥
वराहवचनं श्रुत्वा वासुदेवोऽभ्यभाषत् ॥
श्रीनिवास उवाच ॥
कुलदेवीप्रतिष्ठां च करिष्ये शरणे तव ॥८६॥
इत्येवं प्रार्थयन्तं तं श्रीनिवासं परात्परम् ॥
तथास्त्वित्यब्रवीद्राजन्कोलरूपी हरी स्वयम् ॥८७॥
कलशे स्वर्णखचिते मुक्ताराशिं प्रपृर्य च ॥
वस्त्रेण वेष्टयित्वाथ पूजां कृत्वा विधानत ॥८८॥
प्रतिष्ठाप्य वराहस्य सन्न्निधौ प्राकृतो यथा ॥
स्वस्थानं पुनरागत्य श्रीनिवास सताङ्गति ॥८९॥
अभोजनेन गन्तव्यं नारायणपुराव्हयम् ॥
आकाशराजनगरमिति निश्र्चित्य चेतसि ॥९०॥
ब्रह्माणब्रवीद्राजंसत्वरया गमने रत ॥
श्रीनिवास उवाच ॥
विधैऽद्यैव नियुङ्क्ष्वैतां सेनां ते चतुरङ्गिणीम् ॥९१॥
शीघ्रं गन्तुं चतुर्वक्र नारायणपुरं प्रति ॥
माभूत्कालो वृथैवात्र दूराध्वा हास्य वर्त्तते ॥९२॥
बलं सर्वं वने तात वृद्धबालाबलान्वितम् ॥
शनैर्गच्छतु भो पुत्र मुनिमण्डलपूर्वकम् ॥९३॥
स तस्य वचनं श्रुत्वा चक्रपाणेश्र्चतुर्मुख ॥
वचनं व्याहरच्छीघ्रं पितर पुरुषोत्तमम् ॥९४॥
ब्रह्मोवाच ॥
कृत्वा पुण्याहकर्माणि प्रतिष्ठाप्य कुलेश्र्वरीम् ॥
नोपवासेन गोविन्द गन्तव्यामिति चे मति ॥९५॥
मुनय क्षुधिता सर्वे बालवृध्दादयस्तथा ॥
वदत्येवं चतुवके्र चक्रपाणिरभाषत ॥९६॥
श्रीनिवास उवाच ॥
वचनानि महार्हाणि तव पुत्र पितामह ॥
कथं कार्यम्मकार्यं च नैव जानासि पुत्रक ॥९७॥
देशकालावनालोच्य भाषसे बालिशो वथा ॥
वर्षाणामयुतं तात रातं मे कानने गिरौ ॥९८॥
किञ्चिदु छ्रियमापन्नं कथं पश्यसि चक्षुषा ॥
ज्ञात्वापि रिक्ततां वाचा त्वेवमुक्ते कथं भवेत् ॥९९॥
वदत्येवं स्वपितरि ब्रह्मा लोकपितामह ॥
तूष्णीमास महाराज भगवत्पुरतस्तदा ॥१००॥
नीलकण्ठोऽब्रवीद्वाक्यं पितरं स्वपितुस्तत ॥
नीलकण्ठ उवाच ॥
श्रोतव्यं वचनं तात मम बालस्य माधव ॥१॥
विवाह करणे देव तथा भवनकर्मणि ॥
प्रारब्धस्यान्तपर्यन्त यो हि यत्नं समाचरेत् ॥२॥
स पुमानितिविझेयो नरलोके नरेश्र्वर सम्पाद्या सर्वसम्भारा शुभकार्येषु पुष्कला ॥३॥
बहुलार्थव्ययेनापि तदभावे ऋणं चरेत् ॥
स शंशुवचनं श्रुत्वा शम्बरारिपिताब्रवीत् ॥४॥
श्रीभगवानुवाच ॥
सभायां किमिदं प्रोक्तं पौरुषेण वच शिव ॥
को वाद्य ऋृणदातास्ति विवाहस्याथ पुष्कलम् ॥५॥
पुरुष पौरुषाद्यत्नमाचरेन्नैव भाषयेत् ॥
एवमुक्त्वा शिवं प्राह कुबेरं पुरुषोत्तम ॥६॥
श्रीभगवानुवाच ॥
निमित्तं वर्वते किञ्चिदित एहि धनाधिप ॥
इत्यवमुक्तो धनद पितामहसमन्वित ॥७॥
समुत्तस्थौ सभामध्यात्त्वारितं शिवसंयुत ॥
ब्रह्मणा स कुबेरेण शङ्करेण रमापति ॥८॥
एकान्ति स्वामितीर्थस्य पश्र्चिमेऽश्र्वत्थसन्निधौ ॥
गत्वोवाच धनेशानं श्रीनिवास सताङ्गति ॥९॥
श्रीनिवास उवाच ॥
साधयस्व महाभाग कल्याणं मे कलौ युगे ॥
दत्वा धनं यावदुक्तं पुत्रेण नरवाहन ॥११०॥
वासुदेववच श्रुत्वा वसुपालोऽ ब्रवीद्धरिम् ॥
कुबेर उवाच ॥
त्वदधीनं देव सर्वं जगदेतच्चगचरम् ॥११॥
बहुनां जीवराशीनां मध्ये कोऽहं जगत्पते ॥
नियोजितेन भवता रक्षितं त्वद्धनं मया ॥१२॥
तद्दानादानयो शक्तिर्मम नास्ति खगध्वज ॥
ग्रहीता त्वं च दाता च स्वतन्त्रोतस्त्वमेव हि ॥१३॥
ब्रुवत्येवं धनपतौ श्रीपतिर्वाक्यमब्रवीत् ॥
श्रीनिवास उवाच ॥
एकस्मिन्ब्रह्मदिवसे त्ववतारा दशस्मृता ॥१४॥
ममावतारसमये नानयामि धनं गृहात् ॥
भूगतं च धनं राजन्नैव नेष्यामि मद्रुहम् ॥१५॥
यथायुगं यथाकालं यथादेशं यथावय ॥
अवतारमहं कुर्वन् रमेऽत्र रमया सह ॥१६॥
निमिऽमात्रमपि मे धनं त्वं धनदो धुना ॥
युगानुसारिणे देहि देशकालानुसारत ॥१७॥
स तस्य वचनं श्रुत्वा कुबेरो वाक्यमब्रवीत् ॥
कुबेर उवाच ॥
युगानुसारीणस्तेद्य कथं दास्यामि चक्रभृत् ॥१८॥
यदि दत्तं त्वया पत्रं तदा दास्यामि ते वसु ॥
अधन सधनं लोके यथा काङ्क्षाति भूमिप ॥१९॥
तथैव नरशार्दूल भगवांल्लौकिकीतन ॥
एवं तद्वचनं श्रुत्वा हरिब्रह्माणमब्रवीत् ॥१२०॥
श्रीनिवासउवाच ॥
कथं लेख्यं मया पत्रमृणादाने वदाद्य मे ॥
ब्रह्मोवाच ॥
ऋृणग्राही श्रीनिवासो धनदायी धनेश्र्वर ॥२१॥
आत्मकार्यनिमित्तं तु कल्याणार्थं कलौ युगे ॥
वैशाखे शुक्लसप्तम्यां विलम्बे चैव वत्सरे ॥२२॥
निष्काणां राममुद्राणां लक्षाणि च चतुर्दश ॥
द्रव्यं दत्तहं धनेशेन वृद्धिग्रहणकारणात् ॥२३॥
सवृद्धिदित्सता मूलं स्वीकृतं चक्रपाणिना ॥
विवाहवर्षमारभ्य सहस्रान्ते धनं पुन ॥२४॥
दातव्यं यक्षराजाय श्रीनिवासेन शाङ्णि ॥
एक साक्षी चतुवक्त्रो द्वितीयस्तु त्रिलोचन ॥२५॥
तृतियोऽश्रवत्थराजस्तु मा सन्देहो धनेश्र्वर ॥
इत्येतदृणपत्रं तु श्रीनिवासोऽलिखत्स्वयम् ॥२६॥
एवं पत्रार्थमाकर्ण्य ऋणपत्रं रमापति ॥
लिखित्वा तत्करे दत्वा धनेशं चाब्रवीद्धरि ॥२७॥
धनं देहि धनेशान पत्रे लिखितमात्रकम् ॥
एवमुक्तो वसुपतिर्वासुदेवेन भूमिप ॥२८॥
ददौ धनं कुबेरेरस्तु क्लृप्तसङ्ख्यं वृषाकपे॥
दृष्ट्वा तद्धनराशिं तु तत्करेऽदाद्धरिर्नृप ॥२९॥
कुबेरमब्रवीद्देव सम्भारानयनं प्रति ॥
श्रीभगवानुवाच ॥
आनीयतां तण्डुलं च प्रस्थमूलं धनेश्र्वर ॥१३०॥
माषादिकं च मुद्रादीग्गोधूमांश्र्च समानय ॥
गुडतैलमधुक्षीरशर्कराज्यदधीनि च ॥३१॥
वस्त्राणि योग्यमूल्यानि सोत्तरीयाणि चानय ॥
तिलहिङ्गुमरीचादिजीरसर्षपमेथिकान् ॥३२॥
हरिद्राक्तानि कुर्वीथा वस्त्राणि द्विजयोषिताम् ॥
कम्बलांश्र्च धनाधीश क्रीयन्तामिति चाब्रवीत् ॥३३॥
देवानामुत्तरीयं च देवस्त्रीणां दुकूलकान् ॥
पूगीफलानि दिव्यानि नागवल्लिदलानि च ॥३४॥
एलालवङ्गकर्पूरमृगनाभिरसं तथा ॥
माङ्गल्यतन्तुं कन्यार्थं कनिष्ठाङ्गुलिमुद्रिकाम् ॥३५॥
हस्ताङ्गुलीयकं मेऽद्य कुबेर कुरु शीघ्रत ॥
इति गोविन्दवचनं श्रुत्वासौ निर्ममे क्षणात् ॥३६॥
कुबेर उवाच ॥
त्वत्प्रसादेन गोविन्द सर्वं सज्जीकृतं मया ॥
पाकार्थं पुण्डरीकाक्ष नियुङ्क्ष्वाग्निमत परम् ॥३७॥
एवमुक्त कुबेरेण श्रीनिवास सतां गति ॥
षण्मुखं प्रेषयामास वन्हेव्राहानकारणात् ॥३८॥
स गत्वा त्वरितं स्कद शासनं ज्ञापयव्हरे ॥
सम्प्राप्तो वायुवेगेन जातवेदा जनार्दनम् ॥३९॥
तत प्रोवाच भगवांस्त्वरितं हव्मवाहनम् ॥
श्रीभगवानुवाच ॥
क्षणाद्भयान्नशाकादि कुरु स्वाहासमन्वित ॥१४०॥
इति नारायणवच श्रुत्वाग्निस्तमभाषत ॥
अग्निरुवाच ॥
पाकार्थ भाजनं कृष्ण नास्त्येकमपि मे हरे ॥४१॥
कार्य पाको महाराज बहूनां भक्तवत्सल ॥
स तस्य वचनं श्रुत्वा शाङ्गर्यग्निं प्रत्यभाषत ॥४२॥
भवतां भवने तात किञ्चिज्जाते महोत्सवे ॥
भाजनानि महाभाग वर्धन्ते वटबीजवत् ॥४३॥
मम कल्याणसमये भाण्डमेकं न दृश्यते ॥
दैवमेव परं मन्ये सर्वेषां सर्वसाधने ॥४४॥
उपायं शृणु सप्तास्य पाकार्थं भाजनानि मे ॥
अन्नं स्वामिसरोमध्ये सूपं पापविनाशने ॥४५॥
वियद्रङ्गाजले वन्हे परमान्नं गुडान्वितम् ॥
देवतीर्थे शाकमग्ने तुम्बुतीर्थे घृतं तथा ॥४६॥
कुमारधारिकातीर्थे भक्ष्याणि विविधानि च ॥
पाण्डुतीर्थे च कर्तव्यस्तिन्त्रिणीरस उत्तम ॥४७॥
व्यञ्जनान्यन्यतीर्थेषु कन्दमूलफलैरपि ॥
क्रियतां लेह्यपेयानि तीर्थेष्वन्येषु पावक ॥४८॥
वासुदेवस्य वाक्यानि प्रशसंसुर्महर्षय ॥
तथा च कृतवाञ्ञतवेदा वेदविशारद ॥४९॥
एवं विचित्रकर्माणि हरेर्वैकुण्ठवासिन युगानुसारिणस्तस्य तदद्भुताविडम्बनम् ॥१५०॥
अचिन्त्यं देवताकार्यमवाङ्मानसगोचरम् ॥
अग्निरुवाच ॥
दध्योदनातेलान्ने च परमान्नं मधुस्रवम् ॥५१॥
माषापूपा गुडापूपा शाकद्वयमत शाकद्वयमत परम् ॥
स तित्रिणीरसोपेतं कूष्माण्डं सूपपूरितम् ॥५२॥
कन्दमूलफलंवापि भक्ष्यकारेण कारितम् ॥
सर्वं सुपक्वतां नीतं त्वत्प्रसादेन केशव ॥५३॥
अमन्त्रय द्विजेन्द्रांश्र्च सुरानपि मुनीनपि ॥
अग्निवाणीं समाकर्ण्य श्रीनिवासो निरामय ॥५४॥
सम्प्रेषयाच्छिवसुतं षण्मुखं मिथिलेश्र्वर ॥
स जगामातिवेगेन जपतोऽग्निपरायणान् ॥५५॥
ब्राह्मणान्वेदविदुष आजुहाव जनाधिप ॥
पाक सम्पूर्णतां प्राप्त उत्तिष्ठ सुरद्विजा ॥५६॥
इति तेन समाहूता कश्यपात्रिपुरोगमा ॥
देवाश्र्च निकटं तस्य पाकस्थानस्य भेजिरे ॥५७॥
विभज्य तत्र विधिवत्पात्रभूतान्पृथक्पृथक् ॥
पङ्क्तीश्र्च कारयित्वाथ तारतम्यानुसारत ॥५८॥
पात्राणि हृ्य़स्तृणाच्छम्भु पात्रापात्रविचक्षण ॥
पाण्डुतीर्थं समारभ्य श्रीशैलावधिभूसुरा ॥५९॥
देवाश्र्च निबिडीभूतास्तस्मिन्कृष्णमहोत्सवे ॥
स्थिता देवद्विजास्तत्र स्वस्वपात्रान्तिके पृथक् ॥१६०॥
तदाह भगवान्राजन्ब्रह्माणं चतुराननम् ॥
श्रीभगवानुवाच ॥
अनर्पितान्नं भो पुत्र नैव देयं द्विजन्मनाम् ॥६१॥
ब्रह्मोवाच ॥
सर्वज्ञं सर्वभोक्तारं सर्वलोकेश्र्वरेश्र्वररम् ॥
त्वामेव वेद्मि गोविन्द न त्वत्तुल्यो न चाधिक ॥६२॥
कस्मै निवेदयेयं भो प्रशाधि कमलापते ॥
स पुत्रवचनं श्रुत्वा पुत्रमाह सहन्निव ॥६३॥
श्रीभगवानुवाच ॥
अहोबलनृसिंहस्य पूजां कृत्वा निवेदय ॥
इत्युक्तो वासुदेवेन नृसिंहस्यार्पणं नृप ॥६४॥
ब्रह्मा चकार सर्वेषां मुनीनामपि सम्मतम् ॥
वैश्र्वदेवं तत कृत्वा देवानाचर्चनं तथा ॥६५॥
विप्राणामर्चनं चक्रे ब्रह्मा च विधिपूर्वकम् ॥
अक्षतार्घ्याम्बुगन्धैश्र्च धूपदीपानुलेपनै ॥६६॥
गृहानाराधयद्देवो नाममन्त्रादि पूर्वकम् ॥
ननामनन्दसम्पूर्णो भगवान्लौकिकी तनु ॥६७॥
परिवेषं ततश्र्चक्रुरष्टौ दिक्पालकास्तदा ॥
पात्रसंस्कारपूर्व च चक्रुस्ते परिवेषणम् ॥६८॥
लवणं तु समारभ्य घृतान्तं ब्रह्मवादिनाम् ॥
परिवेषं च सम्पूर्णमाकर्ण्याग्निमुखाद्धरि ॥६९॥
एको विष्णुर्महाभूतं पृथक्भूतान्यनेकेश ॥
त्रींलोकान्व्याप्य भूतात्मा भुङ्क्ते विश्र्वभुगव्यय ॥१७०॥
इत्थं कृष्णार्पणं चक्रे श्रीनृसिंहाय विष्णवे ॥
कश्यपाद्यांश्र्च गोविन्दो जुषध्वामिति चाब्रवीत् ॥७१॥
भवतां ज्ञानपूर्णानां किमन्नेनाद्य पूर्णता ॥
भविष्यति महाप्राज्ञा दयावन्तस्तपोधना ॥७२॥
दरिद्रं माञ्च जानन्तस्त्वन्नं मे सजलं लघु ॥
बहूकृत्य स्वीकुरुत कृपया नितरामिति ॥७३॥
प्रार्थनां ब्राह्मणानां तु कृतवान्प्राकृतो यथा ॥
वासुदेववच श्रुत्वा वाक्यमाहुर्महीसुरा ॥७४॥
ऋषय ऊचु ॥
तवान्नममृतप्रख्यं मुक्तिमार्गस्य साधनम् ॥
वयं धन्या कृतार्था स्म कलौ पापाकुले हरे ॥७५॥
अभिनन्द्य तमित्थं ते सुसन्तुष्टा अभुञ्जत ॥
भोजनानन्तर राजन्ब्राह्मणानां यथार्हत ॥७६॥
ताम्बुलं दक्षिणां चैव प्रददौ भगवान्हरि ॥
स विप्रभोजनस्यान्ते स्वयं भोजनमाचरत् ॥७७॥
पुत्रेण पुत्रपुत्रेण भार्यया बन्धुभिर्युत ॥
साग्नि सलोकपालश्र्च सशेषो गरुडान्वित ॥७८॥
भोजनान्ते दिनाधीशो रात्रिस्थानमुपागत ॥
शयनं कृतवान्कृष्ण पर्यङ्के रमया सह ॥७९॥
स्वयं निद्राविहीनोऽपि रेमे प्राकृतवद्धरि ॥
एवं विभवमापन्ना देवाश्र्च ऋृषयस्तथा ॥
नीत्वा तां सप्तमीरात्रीं सर्वे सम्भ्रमकातरा ॥
ब्रह्मादय सुरश्रेष्ठा कश्यपात्रिपुरोगमा ॥८०॥
शयनं चक्रिरे राजन्कन्दरेषु गृहेषु च ॥
वृक्षमूलेषु शैलानां गव्हरेषु दरीषु च ॥८१॥
तत प्रभाते विमले श्रीनिवास सतां गति ॥
गरुडं प्रेषयामास ब्रह्माणम्प्रति भूमिप ॥८२॥
स गत्वा वायुवेगेन ब्रह्माणं तल्पसंस्थितम् ॥
प्रत्युवाच महाराज पक्षिराट् परमं वच ॥८३॥
गरुड उवाच ॥
गच्छ तातान्तिकं ब्रह्मन्वस्त्रालङ्कारभूषित ॥
हंसमारुह्य चन्द्राभं गन्तुं राजेन्द्रपत्तनम् ॥८४॥
वाद्यन्तां च विचित्राणि वादित्राणि महान्ति च ॥
गजमारोप्य महती भेरी चाद्यानुवाद्यताम् ॥८५॥
वाहनानि विचित्राणि आन्दोलानि रथानिच ॥
अलङ्क्रियन्तां राजेन्द्र पुरीं गन्तुं ससम्भ्रमम् ॥८६॥
पक्षिराड्वचनं श्रुत्वा पक्षिवाहननन्दन ॥
नियोजयामास तदा बलं देवगणस्य च ॥८७॥
गजानां च हयानां च वृषभाणां च मण्डलम् ॥
पदातीनां च शूराणां मण्डलं समलङ्कृतम् ॥८८॥
शूराश्र्च कृताविद्याश्र्च धृतशस्त्रास्त्रपाणय ॥
पितामहं पुरस्कृत्य जग्मुर्नारायणान्तिकम् ॥८९॥
तं दृष्ट्वा सर्वदेवेशं भगवानाह भूपते ॥
श्रीनिवास उवाच ॥
विलम्ब क्रियते कस्माद्रमनार्थं पितामह ॥१९०॥
नियोजय बलं सर्व राजधान्यै नृपस्य च ॥
इत्थं हरेर्वच श्रुत्वा वासुदेवात्मजोऽब्रवीत् ॥९१॥
ब्रह्मोवाच ॥
सज्जीकृतं बलं सर्वं धृतायुधमरिन्दम ॥
उत्तिष्ठ पुरुषश्रेष्ठ समारोह खगेश्र्वरम् ॥९२॥
स इत्थमुक्तो भगवान्गरुस्कन्ध आस्थित ॥
ब्रह्माणमग्रत कृत्वा रुद्रं कृत्वा तु दक्षिणे ॥९३॥
वामे वायुं तत कृत्वा कुमारं पृष्ठतस्तथा ॥
रमामरोपयामास रथं काञ्चनानिर्मितम् ॥९४॥
मातरं बकुलां राजन्विमानं सूर्यसन्निभम् ॥
समारोप्य महाराज भगवान्भक्तवत्सल ॥९५॥
स्वयं तु गरुडारुढो जगाम च सताङ्गति ॥
शेषो दधार राजेन्द्र श्र्वेतच्छत्रं शशिप्रभम् ॥९६॥
चामरे चन्द्रसङ्काशे विजयामास मारुत ॥
व्यजनेन विचित्रेण रत्नदण्डेण माधवम् ॥९७॥
विजयामास राजेन्द्र विष्वक्सेन प्रतापवान् ॥
भेरीदुन्दभिनिर्घेषैर्वादित्राणां महास्वनै ॥९८॥
नर्त्तकैर्गायकैश्र्चापि हाहाहूहूयुतोंऽजसा॥
ययौ विभवमापन्नसर्वात्मा सर्वतोमुख ॥९९॥
गमने वासुदेवस्य देवानामपि भूमिप ॥
ऋषीणां पूर्वदेवानां गन्धर्वाणां तपस्विनाम् ॥२००॥
समर्द सम्बभूवात्र पशूनां मानुषात्मनाम् ॥
वनितानां च वृद्धानां बालानां रक्षसामपि ॥१॥
अन्योऽन्यं कलहस्तत्र वनितानामभूत्तदा ॥
ऋषीणां ऋषिकन्यानां देवस्त्रीणां च दैवतै ॥२॥
तत्राधनास्तु गच्छन्ति मार्गमध्ये महीपते ॥
काचिद्भर्तारमालम्ब्य पुत्रमङ्के निधाय च ॥३॥
भारमुद्धृत्य शिरसि पद्भ्य़ामेव स्म गच्छन्ति ॥
तस्मिनकाले महाराज रथस्था सुरयोषिता ॥४॥
पन्थानमनुधावन्त्योऽ तर्जयंश्र्चधनान्कृशान् ॥
तदा वियोगमापन्ना भर्ता सा भारपीडिता ॥५॥
कुजन्ती नाथ हा नाथ वने न त्युक्तुमर्हसि ॥
एवमुक्त्वा विप्रपत्नी सपुत्रा पतिता भुवि ॥६॥
रुदिता शिशवसतत्र प्रहृष्टास्तत्र के च न ॥
केचित्पय स्म काङ्क्षन्ति केचिदन्नं महीपते ॥
भुञ्जन्ति केचित्क्षीरान्नं केचिद्दध्योदनं नृप ॥७॥
हसन्ति केचित्प्ररुदन्ति केचित्प्रयान्ति केचित्प्रलपन्ति केचित् ॥
पतन्तमन्ये करपल्लवेन समुद्धरन्ति स्म हसति केचित् ॥८॥
सुराङ्गनाश्र्च राजेन्द्र तथावैखानसाङ्गना ॥९॥
ऋष्यङ्गनाश्र्च गन्धर्ववनिताश्र्चारुलोचना ॥
अवारोहन्गिरेश्र्चैव श्रीनिवासपरायणा ॥११०॥
शेषाचलं समारभ्य नारायणपुरावधि ॥
तिलमात्रावकाशस्तु मार्गमध्ये न दृश्यते ॥११॥
मध्ये कृत्वा पद्भतीर्थं गता सा वाहिनी हरे ॥
ऋग्यजुस्सामाथर्वाद्यैर्गीयमानो जगद्रुरु ॥१२॥
श्रीपति पद्मतीर्थाख्यं महत्तीर्थ महीपते ॥
आससाद जगद्योनि सच्चिदानन्दविग्रह ॥१३॥
ससुरासुरगन्धर्वसिद्धसाध्यमरुद्रणै ॥
प्राप्तं गरुडमारूढं कृष्णद्वैपायनात्मज ॥१४॥
साष्टाङ्गपूर्वकं राजन्प्रणिपत्य शुकोऽब्रवीत् ॥
तपसस्तु सफलं मन्ये कृतस्य पुरुषोत्तम ॥१५॥
यो भवान्ब्रह्मरुद्राद्यैरगम्यो वेदगोचर ॥
तं भवन्तं प्रपश्यामि नेत्राभ्यां पुरुषोत्तम ॥१६॥
सुपुत्रमित्राखिललोकपालं शेषेण लक्ष्म्या च युतं यतोऽहम् ॥
पश्यामि भाग्योदयशालिदृग्भ्यां त्वत्पादपूजा सफला ततो मे ॥१७॥
विज्ञापनं मे शूणु देवराज प्रसीद हेतोस्तव वासुदेव ॥
कृत्वा कृपां वेङ्कटशैलनाथ भुक्त्वा मदीयं फलकन्दमूलम् ॥१८॥
उत्युक्तो मुनिना तेन वासुदेवोऽभ्यभाषत ॥
श्रीभगवानुवाच ॥
शृणु तापसशार्दूल वचनं साधुसम्मतमत् ॥१९॥
भवान्कृशो विरागी च ब्रह्मचारी दृढव्रत ॥
वयं संसारनिरन्ता बहवश्र्चात्र भूसुर ॥२०॥
अद्यैव नगरीं गत्वा राज्ञस्तस्य महात्मन ॥
तत्रैव भोजनं कुर्म इति मे वर्तते मन ॥२१॥
वेदत्येवं हृषीकेशे व्यासपुत्रोऽभ्यभाषत ॥
श्रीशुक उवाच ॥
निष्किञ्चनोऽहं गोविन्द निष्किञ्चनजनप्रिय ॥२२॥
त्वयि भुक्ते जगद्भुक्तं नात्र कार्या विचारणा ॥
वदत्येवं शुके कृष्णं बकुला वाक्यमब्रवीत् ॥२३॥
बकुलोवाच ॥
शृणु तद्वचनं कृष्ण त्वद्विवाहे रमापते ॥
यत्नं बहुविधं चके्र राजानं पर्यबोधयत् ॥२४॥
इति मातुर्वच श्रुत्वा माधव शुकमब्रवीत् ॥
श्रीनिवास उवाच ॥
त्वद्वाक्यामृतपानेन तृप्तिर्मेऽभून्मुनीश्र्वर ॥२५॥
किमन्येन प्राकृतेन फलेनाल्परसेन मे ॥
तथापि तव वाक्येन करिष्ये भोजनं मुने ॥२६॥
सात्वयित्वा मुनिवरं गरुडादवरुह्य स ॥
कुटीरं सम्प्रविश्याथ सपुत्र सपरिग्रह ॥२७॥
मुञ्जै कृतासने रम्ये संस्थित परमेश्र्वर ॥
शुक स्नात्वा पद्मतीर्थे कृत्वान्नं भक्तिसंयुत ॥२८॥
अमृताबीजनिचयं मुष्टिभि प्रविहत्य च ॥
तत्तण्डुलैर्महाराज कृतवानन्नमुत्तमम् ॥२९॥
बृहतीफलसंयुक्तं तिन्त्रिणीरससंयुतम् ॥
येनान्तर्यामिणो नित्यं पूजनं कुरुते नर ॥२३०॥
तेनैव बाह्यमूर्तेस्तु पूजनं साधुसम्मतम् ॥
इति मत्वार्थतत्त्वज्ञ कृत्वा पादावने जनम् ॥३१॥
पद्मपत्राणि चास्तार्य तत्रान्नं रससंयुतम् ॥
विनिक्षिप्य विशेषण कृतसाष्टाङ्गसन्नती ॥३२॥
भोजनं कुरु गोविन्द सदापूर्णमनोरथ ॥
एवं सम्प्रार्थितौ देव शुकेन परमर्षिणा ॥३३॥
तद्भक्तिपारवश्येन भगवानात्मभू स्वयम् ॥
ऋषीणामुचिताहारान्बुभुजे सर्वभोजन ॥३४॥
लक्ष्मीस्तस्याज्ञया मात्रा सार्धं बकुल मालया ॥
बुभुजे मुनिना दत्तं तदन्नममृतप्रभम् ॥३५॥
तस्मिम्भुक्तवति श्रीशे ऋषय कोपपूरिता ॥
तदा शुकं भीषयन्त समुत्तस्थुर्वरासनात् ॥३६॥
शापानुग्रहसामर्थ्यसाधनाश्र्च तपोधना ॥
तेषां मतं तु विज्ञाय भगवान्बहिरागत ॥३७॥
फूत्कारं कृतवान्कृष्ण सर्वेषां तृप्तिहेतवे ॥
तन्मुखाम्भोजसम्भूतवायुना तृप्तिहेतुना ॥३८॥
सुरधेन्वा यथा तृप्तास्तदेव मुनिपुङ्गवा ॥
शुकं सन्तोषयामासुर्वचनै स्तोत्रमिश्रितै ॥३९॥
कृत्वाष्ठम्यां तत्र वासं नवम्यां गुरुवासरे ॥
प्रभातसमये प्राप्ते श्रीनिवाससत्वरान्वित ॥२४०॥
पुनर्गरुडमारुह्य गुरुवारे जगद्रुरु ॥
चतुरङ्गबलाध्यक्ष ब्रह्माणं च पितामहम् ॥४१॥
निधाय पुरतो राजञ्जगाम जगदीश्र्वर ॥
अस्ताद्रिं प्रस्थिते भानौ तस्मिन्काले महीपते ॥४२॥
अष्टवर्ग स्वयं कृत्वा कृतकौतुकमङ्गल ॥
पद्मावतीं स्नापयित्वा गन्धतैलेन भूमिप ॥४३॥
अलङ्कृत्य वरां कन्यामलङ्कारैर्महीपति ॥
गजमारोप्य तरसा पुत्रीं पुत्रहिते रत ॥४४॥
आकाशराजो धर्मात्मा पुत्रेण सह संयुत ॥
पुरोहितेन शक्रेण तोण्डमानेन निर्ययौ ॥४५॥
श्रीनिवासं जगद्योनिं द्रष्टकामो रमापतिम् ॥
चतुरङ्गबलै सर्वैर्गजाश्र्वरथसंयुतै ॥४६॥
ध्वजैश्र्चैव पताकाभिश्र्चामरैर्व्यजनैरपि ॥
भेरीदुन्दभिनिर्घोषैर्वादित्राणां महास्वनै ॥४७॥
नर्तकैर्नटकैश्र्चैव सूतमागधबन्दिभि ॥
स्तूयमानो महाराज सैन्यमध्ये व्यराजत ॥४८॥
यथाकाशो चन्द्रबिम्ब नक्षत्रगणमण्डले ॥
राजा ददर्श गोविन्दं शक्रेण परिदर्शितम् ॥४९॥
गरुडस्कन्धमारूढं श्र्वेतच्छत्रादिभिर्युतम् ॥
सुकुमारं युवानं च सुन्दरं सुन्दरानतम् ॥२५०॥
श्रीनिवासं जगद्योनिं सच्चिदानन्दविग्रहम् ॥
दृष्ट्वा सन्तुष्टमनसा स रथादवरुह्य च ॥५१॥
पद्मावतीं स्वपुत्रीं च निधाय परतो नृप ॥
पुरोहितं पुरस्कृत्य चेदं वचनमब्रवीत ॥५२॥
आकाशराज उवाच ॥
धन्योहृंऽ कृतकृत्योऽहं स्वर्गमार्गं समास्थित ॥
एवं वदन्तं तत्काले श्रीनिवास सताङ्गति ॥५३॥
ददर्श राजशार्दुलं नारदेन प्रदर्शितम् ॥
नारद उवाच ॥
दीर्घश्मश्रुं दीर्घबाहुं सर्वदा दीर्घदर्शनम् ॥५४॥
श्र्वशुरं तव गोविन्द पश्य माधव भूमिपम् ॥
श्रीनिवास उवाच ॥
धन्यं नारद मे जन्म यदाकाशोऽद्य बान्धव ॥५५॥
सम्बन्धस्तेन पम्प्राप्त किं मयाचरितं पुरा ॥
वदत्येवं हृषीकेशे राजा सत्यपगक्रमा ॥५६॥
द्वारतोरणमासाद्य श्रीनिवासं ददर्श ह ॥
पूजयामास गोविन्दं वसनाभरणादिभि ॥५७॥
गन्धतैलेन राजेन्द्र जामातरमपूजयत् ॥
सा ददर्श वरारोहा पतिं परमपावनम् ॥५८॥
पद्मावती विशालाक्षी लज्जया परिमोहिता ॥
तां ददर्श जगद्योनि कमलाक्षीं महीपते ॥५९॥
पद्मावतीश्रीनिवासौ वाहनादवरुह्यच ॥
अन्योन्यालोकनं राजंश्र्चक्राते संस्थितौ तत ॥२६०॥
वासुदेवस्य ये भक्तास्तेऽन्योन्यं परिरेभिरे ॥
नगरद्वारनिलयां दुर्गामासद्य भक्तित ॥६१॥
पद्मावत्यनुगो मायी देवीं नत्वा विशेषत ॥
वरं ययाचे गोविन्द कुरु भार्यामिमामिति ॥६२॥
पद्मावती विशालाक्षी सावव्रेवरमुत्तमम् ॥
पतिं कुरु रमानाथं श्रीनिवासं जगन्मयम् ॥६३॥
इति स्तुत्वा च सा देवीं नत्वैरावतमाश्रिता ॥
गरुडस्कन्धमारुढो भगवान्भक्तवत्सल ॥६४॥
दीपकैस्तैलसंसिक्तै सहस्त्रायुतसङ्ख्यकै ॥
लाजान्पुष्पाण्ण्यक्षतांश्र्च विकिरद्भिरितस्तत ॥६५॥
स्तुवद्भिर्बन्दिवृन्दैश्र्च ससूतैर्मागधैरपि ॥
आशीर्वादं प्रकुर्वद्भिर्वेद घोषपुरस्सरम् ॥६६॥
ब्रह्मादिभि सुरश्रेष्ठैर्भूसुरै शुकपूर्वकै ॥
श्रीनिवासं प्रपश्यद्भि पौरनारीनरैर्वृत ॥६७॥
वीणावेणुमृदङ्गांश्र्च पणवानकदुन्दुभि ॥
वादयद्भिर्जनैश्र्चान्यैर्वारनारीगणैस्तथा ॥६८॥
गन्धर्वैर्गाननिपुणै सूतामात्यैश्र्च संयुत ॥
आकाशराजो धर्मात्मा श्रीनिवासपरायण ॥६९॥
पद्मावत्या समेत तं श्रीनिवास ससम्भ्रमम् ॥
सञ्चारयन्समन्ताच्च नारायणपुरे शनै ॥२७०॥
रम्भास्तम्भैरिक्षुदण्डै पूगीपोतैरलङ्कृतम् ॥
रसालपल्लवयुतै पूर्णकुम्भैरलङ्कृतम् ॥७१॥
मुक्ताजालवृतैश्र्चान्यै पद्मरागविराजितै ॥
वज्रवैडुर्यखचितैरिन्द्रनीलसमप्रभै ॥७२॥
तथा मरकतप्रख्यस्तोरणरुपशोभितम् ॥
कुङ्कुमोदकसम्पूर्णलसत्कनकभाजनै ॥७३॥
स्त्रीभिर्नीराजयन्तीभीराजमानचतुष्पथम् ॥
वेदित्रयं परिक्र्रम्य वासुदेवालयं ययौ ॥७४॥
प्रवेशयामास वरं सुमन्दिरं श्रीवेङ्कटेशं रमया समन्वितम् ॥
तद्बन्धुखण्ड मुनिर्वगुप्तं बलं ययौ आत्मनिकेतनेषु ॥७५॥
रात्रिस्तु पञ्चघटिका समभूच्च तदा तत ॥
जगाम भवनं राजन्स्वकीयं राजवल्लभ ॥७६॥
तदागतो महाराज तोण्ड मानो महीपति ॥
तमाह करुणं राजन् श्रीनिवास क्षुधार्दित ॥७७॥
श्रीनिवास उवाच ॥
वैवाहिकजना सर्वे उपवासपरायणा॥
अहं च मम पुत्रश्र्च मम माता सुरादय ॥७८॥
भार्यापतिव्रता लक्ष्मी क्षुधया परिमोहिता ॥
तेषामन्नं महाराज भक्ष्याणि विविधानि च ॥७९॥
कुरु राजन्सत्वरस्त्वमृषीणामूर्ध्वरेतसाम् ॥
पाकस्त्वत्र विशेषण कर्तव्यो जातवेदसा ॥२८०॥
ममापि च प्रेषणीयं पक्वान्नं राजसत्तम ॥
वासुदेववच श्रुत्वा वसुधेशोऽब्रवीद्धरिम् ॥८१॥
तोण्डमान उवाच ॥
इदं शरीरं जगदीश राज्यं त्वदीयमेतद्धि मुकुन्दमूर्ते ॥
नरो यथा लोकगतिं प्रपन्नस्तथा ममानन्त विमुह्यसे त्वम् ॥८२॥
एवमुक्तो महाराज जगाम भवनं स्वकम् ॥
क्षणेन कारयामास पाकं राजा हविर्भुजा ॥८३॥
ऋषीणा वेदविदुषां सुराणां सुरयोषिताम् ॥
राजान्नमर्पयामास विप्राणां चान्नकाङ्क्षिणाम् ॥८४॥
भोजनं कृतवन्तस्ते भक्ष्यान्नरससंयुतम् ॥
वासुदेवाय राजेन्द्र प्रेषयामास सादर ॥८५॥
अन्नं बहुविधं भक्ष्यं समाषं मधुसंयुतम् ॥
स्वयं समेत्य राजेन्द्रोऽकल्पयद्भोजनं हरे ॥८६॥
बुभुजे पुरुषश्रेष्ठो लक्ष्म्या च परमेष्ठिना ॥
मात्रा च सहितो राजन्सशेषो गरुडान्वित ॥८७॥
दत्वा वस्त्राणि दिव्यानि जामातु श्रीपतेर्नुप ॥
जगाम भवनं राजा वासुदेवाज्ञया तदा ॥८८॥
गते राज्ञि महाराज श्रीनिवासस्सुखान्वित ॥
निद्रां चकार विधिवन्निर्दोषोऽपि सुखासने ॥८९॥
एवं गता च सा रात्रि प्रभातसमयोऽभवत् ॥
पूर्वदेवरगुरोर्वार सम्प्रासो दशमीदिने ॥२९०॥
समुत्थितो वासुदेव समुत्थितो वासुदेव कृतभङ्गलमज्जन ॥
वसिष्ठमब्रवीद्राजन्भगवान्वेङ्कटेश्र्वर ॥९१॥
श्रीभगवानुवाच ॥
न मया भोजनं कार्यं लक्ष्म्या च परमेष्ठिना ॥
मात्रा पुरोहितेनापि वयं पञ्चान्नवर्जिता ॥९२॥
राज्ञस्तु भवने राजा राजपत्नी पतिव्रता ॥
कन्या पुरोहितो भ्राता तेऽपि पञ्चान्नवर्जिता ॥९३॥
एवमुत्त्वा वसिष्ठं तु पुरोहितमरिन्दम ॥
कुबेरमब्रवीद्राजन्च्छ्रीनिवास सताङ्गति ॥९४॥
श्रीनिवास उवाच ॥
गच्छ यक्षगणाध्यक्ष राजानं विप्रकारणात् ॥
इति तद्वचनं श्रुत्वा यक्षराड्राजसत्तमम् ॥९५॥
गत्वाह भारतीं पुण्य श्रीनिवासेन भाषिताम् ॥
कुबेर उवाच ॥
भोजनं ऋषिमुख्यानां कर्त्तव्यं पूर्वमेव हि ॥९६॥
मुहूर्तकाले रात्रौ तु नाडिकान्ना त्रयोदश ॥
तदाऽसाध्यं महाराज रात्र्यां ब्राह्मणभोजनम् ॥९७॥
इति सन्दिश्य राजानं कुबेर पुनरागत ॥
तथा चकार राजर्षिर्भोजनं ब्रह्मवादिनाम् ॥९८॥
ददौ च दक्षिणां निष्कं ताम्बूलं च द्विजन्मनाम् ॥
एवं भूते महीपाल कल्याणदिवसे हरे ॥९९॥
शुक्रवारे दशम्यां च सायङ्काले वियन्नृप ॥
चतुरङ्गबलं सर्व निधाय पुरत सुतम् ॥३००॥
विष्वक्सेनं महाराज तोण्डमानं च सोदरम् ॥
पुरोहितं पुरस्कृत्य सुहृत्सम्बधिबान्धवान् ॥१॥
ऐरावतं महानागं रत्नकम्बलभूषितम् ॥
मेघारवेण संयुक्तं बद्धघण्टाकुलान्न्वितम् ॥२॥
चतुर्दतं महारावं कर्णबद्धसुचामरम् ॥
पुरन्दरं पुरस्कृत्य गजमैरावतं तथा ॥३॥
आह्वानकारणात्प्राप्त श्रीनिवासालयं तदा ॥
तस्मिनमहागृहे राजन्नयुतस्तम्भशोभितम् ॥४॥
सभां चकार रत्नाढ्यां विश्र्वकर्मा विभो प्रियाम् ॥
तत्रासने महाभागा ब्रह्माद्या सर्वदेवता ॥५॥
विश्र्वामित्रो भरद्वाजो वसिष्ठो गौतमस्तथा ॥
भृगुरत्रि पुलस्त्यश्र्च वाल्मीकिर्मिथलेश्र्वर ॥६॥
वैखानसाश्र्च दूर्वासा मार्कण्डेऽयोथ गालव ॥
दधीचिश्र्चयवनो राजन्सनकश्र्च सनन्दन ॥७॥
एते श्रेष्ठतमा लोके मुनयो वीतकल्मषा ॥
जटामुकुटभूषां गा ज्वलत्कृष्णाजिनाम्बरा ॥८॥
कश्यपं तु पुरस्कृत्य समासीना सभान्तरे ॥
तन्मध्ये वासुदेवस्तु रत्नकम्बलमास्थित ॥९॥
कुताञ्जलिपुटस्तथौब्रह्मालोकपितामह ॥
तत्सभाद्वारमासाद्य राजा सत्यपराक्रम ॥३१०॥
पुरोहितं पुरस्कृत्य सम्प्राप्तो हरिसन्निधिम् ॥
समुत्तस्थौ वासुदेवो दृष्ट्वा राजानमागतम् ॥११॥
परिरम्भणम्मासाद्य भगवान्वाक्यमब्रवीत् ॥
श्रीनिवास उवाच ॥
भवान्छ्रेतमोऽत्यन्तं वृद्धोऽसि नृसत्तम ॥१२॥
किमर्थमागतोऽसित्वं मद्भृहं राजसत्तम ॥
विष्वक्सेनं तु राजेन्द्र समाह्वाने नियोजय ॥१३॥
वदत्येवं श्रीनिवासे पुरोहितमभाषत ॥
राजोवाच ॥
विलम्ब क्रियते कस्मात्पूजां कुरु रमापते ॥१४॥
स राजवचनं श्रुत्वा धरणीं वाक्यमब्रवीत् ॥
वसिष्ठ उवाच ॥
अरुन्धतीं पुरस्कृत्य कुरु पूजां रमापते ॥१५॥
सा सम्भ्रमात्समुत्थाय बाष्पसन्दिग्धलोचना ॥
मुखं विलोक्य राजेन्द्र कृष्णस्य नृपवल्लभा ॥१६॥
मत्वा कृतार्थमात्मानमानन्दपरिपूरिता ॥
सलज्जा पूजयामास सच्चिदानन्दविग्रहम् ॥१७॥
तां दृष्ट्वा योषित सर्वाविस्मयाकुलमानसा ॥
ग्राहु प्रहृष्टहृदया धरणीं राजवल्लभाम् ॥१८॥
योषित ऊचु ॥
किं त्वयाचरितं पुण्यं पूर्वजन्मनि हे धरे ॥
वासुदेवार्चनविधौ निर्मिता परमेष्ठिना ॥१९॥
या त्वमित्थं पूजयसि साक्षान्नारायणं स्वयम् ॥
इत्येवं संस्तुता देवी धरणी राजवल्लभा ॥३२०॥
तैलकर्पूरगन्धेन चन्दनेन सुगन्धिना ॥
अर्चयामास कल्याणी श्रीनिवासं सुरेश्र्वरम् ॥२१॥
वस्त्रैर्नानाविधै रत्नैर्मुक्तानिर्मितभूषणै ॥
तत पुरोहिताज्ञात पुराणपुरुषोत्तमम् ॥२२॥
गजमारोपयद्राजा जामातरमनामयम् ॥
सहितो वासुदेवस्तु ब्रह्मणा शम्भुना तथा ॥२३॥
कुबेरेणाहिराजेन गरुडेनाग्निना तथा ॥
वायुना वरुणेनापि यमेन मरुतां गणै ॥२४॥
स्वस्त्रीभि सहितै सर्वे सह श्रीवेङ्कटेश्र्वर ॥
वसिष्ठादिमुनिश्रेष्ठै सदारै ससुतैस्तथा ॥
जगाम राजभवनं रत्नतोरणमण्डितम् ॥२५॥
नानाजनसमाकीर्ण नानालङ्कारमण्डितम् ॥
महावाद्यस्वनैर्युक्तो दीपायुतविदीपितम् ॥२६॥
जामातृसहितो राजा द्वारतोरणसन्निधौ ॥
चतुंरगबलं मुत्क्वा गृहान्तर्गतुमुद्यत ॥२७॥
तन्त्रातरे श्रीनिवासं नीराजयितुमागता ॥
तोण्डमान्नृपतयेभार्या कुङ्कुम्मोदकभाजनम् ॥
समादायाशु कल्याणी वासुदेवमपूजयत् ॥
हत्वा पशून्महाराज तद्वारनिकटे नृप ॥
तत पश्र्चाच्छ्रीनिवास प्राविशद्राजमन्दिरम् ॥२९॥
द्वाराण्यतीत्याथ बहूनि माधवो राज्ञा समेतो भवनं प्रविश्य ॥
रत्नासने राजविनिर्मिते हरी रराज राजीवसमाननेत्र ॥३०॥
चतुस्तम्भां रत्नवेदीमधिष्ठाप्य खगध्वजम् ॥
परिवार्य च तस्थुस्ते मुनयो वीतकल्मषा ॥३१॥
ब्रह्माणमग्रत कृत्वा देवा यथा सुखम् ॥
स्वर्णासने समासीना पश्यन्तो नयनोत्सवम् ॥३२॥
तत स राजा धर्मात्मा चक्रे मङ्गलमज्जनम् ॥
सापि स्नात्वा महाराज तैलेन च सुगन्धिना ॥३३॥
अलञ्चकारालङ्कारै स्वात्मानं राजवल्लभा ॥
स्वामिपूष्करिणीतोयं हेमकुम्भप्रपूरितम् ॥३४॥
समानीय ब्राह्मणैश्र्च हरिपादावनेजनम् ॥
सङ्कल्पं विधिवच्चक्रे कन्यादानस्य सादरम् ॥३५॥
ततश्र्चकार राजेन्द्र मधुपर्कं पुरोहित ॥
पुरोहितोक्तमन्त्रेण तस्य पादावनेजनम् ॥३६॥
सहस्रशीर्षापुरुष इति मन्त्रं समुच्चरन् ॥
धरण्यास्रावितै कृत्वा स्वामितीर्थजलै शुभे ॥३७॥
हरिपादोदकं पुण्यं दधार शिरसा नृप ॥
भार्या पुत्रं भ्रातरं च भवनं कोशमेव च ॥३८॥
गजागारं रथागारं वस्त्रागारं च तज्जलै ॥
मार्जयामास राजेन्द्र श्रीनिवासपरायण ॥३९॥
राजोवाच॥
अद्य मे सफलं जन्म जीवितं च सुजीवितम् ॥
अद्य मे पितरस्तुष्टा वासुदेवपदोदकात् ॥३४०॥
एवमुक्ता महाराज कन्याङ्कमललोचनाम् ॥
अलञ्चक्रे विचित्रैस्तामलङ्कारैर्महीपते ॥४१॥
ततस्तु घण्टिका घोषं कृतवान्दैवचिन्तक ॥
सुमुहूर्तोयामित्येव मङ्गलाष्टकमब्रुवन् ॥४२॥
कन्याप्रदानसमये दक्षिणां राजसत्तम ॥
कोटिसङ्ख्यान्निष्कपुञ्जान्दत्तवान्वेङ्कटेशितु ॥४३॥
तं दृष्ट्वा धनराशिं तु भगवानाह भूमिपम् ॥
श्रीनिवास ऊवाच ॥
दातव्यं किं त्वया राजन्पुत्रस्य तव भूपते ॥४४॥
विवाहकर्मनिपुणो भवान्दानपरायण ॥
ददस्व भूषणान्यङ्ग बहुरत्नान्वितानि च ॥४५॥
इत्युक्तो वासुदेवाय भूषणानि ददौ नृप ॥
किरीटं शतभारं तु कटिकाञ्चीं च तावतीम् ॥४६॥
केयूर नृपुरेदिव्ये तदर्धं चैव पादुकाम् ॥
पदकानि ददौ सप्तानर्धाण्यथ नृपोत्तम ॥४७॥
मालिका मौक्तिकानां च भुजभूषणयुग्मकम् ॥
कर्णभूषौ मौक्तिकाढ्यावंसपर्यन्तलम्बिनौ ॥४८॥
कङ्कणे रत्नमाणिक्यवज्रवैडुर्यनिर्मिते ॥
द्वात्रिंशद्भारसंयुक्ते अनर्घे दत्तवान्नृप ॥४९॥
नागभूषणयुग्मं च बाहुपूरादिकांस्तथा ॥
भूषणान्यङ्गुलीयांश्र्चदशानां वीरमुद्रिकाम् ॥३५०॥
कटिसूत्रं स्वर्णमयं वरवज्रसमन्वितम् ॥एकादशशतीभारं बहुरत्नसमन्वितम् ॥५१॥
पादुके च ततो राजा दत्तवान्मधुघातिने ॥
ददौ भोजनपात्रं च षष्टिभारतयुतं प्रभो ॥५२॥
लघुपात्रसमापेतं बृहत्पात्रमपां तथा ॥
कम्बलानां चतुषष्टिं दत्तवान्राजसत्तम ॥५३॥
भूषणैभूषिताङ्गस्य कन्यादानमथाकरोत् ॥
कन्याप्रवरमूचेऽथ गुरु साक्षाद्बृहस्पति ॥५४॥
बृहस्पतिरुवाच ॥
अत्रिगोत्रसमुद्भूतां सुवीरस्य प्रपौत्रिकाम् ॥
सुधर्मणस्तु पौत्रीं च पुत्रीमाकाशभूपते ॥५५॥
ताम्मङ्गीकुरु गोविन्द कन्यां कमललोचनाम् ॥
एवमुक्ते महाराज मध्ये रत्नाम्बरं दधत् ॥५६॥
वसिष्ठ उवाच ॥
प्रपौत्रस्य ययातेस्तु पौत्रस्यामिततेजस ॥
शूरसेनस्य राजेन्द्र वसुदेवस्य भूपते ॥५७॥
पुत्रस्य वेङ्ङ्कटेशस्य गोत्रे वासिष्ठसञ्ज्ञके ॥
जातस्यात्रिकुलोत्पन्नां कन्यां कनकभूषिताम् ॥५८॥
गृहिष्यामो वयं राजंस्तव पुत्रीं नृपोत्तम ॥
कन्यावरप्रवरयोरित्युच्चारितयोरथ ॥५९॥
धरण्यासह राजेन्द्र कन्यादानपरायण ॥
प्रहृष्टहृदय प्राह श्रीनिवासं परात्परम् ॥३६०॥
आकाशराज उवाच ॥
कन्यामिमां प्रदास्यामि गृहाण पुरुषोत्तम ॥
इत्युक्ता प्राक्षिपद्राजा धरण्या स्रावितां तदा ॥६१॥
मन्त्रपूतां स्वामितीर्थधारां सकनकां करे ॥
दक्षिणे श्रीनिवासस्य ददौ पद्मावतीं तत ॥६२॥
विधानं च ततश्र्चके्र राजेन्द्र सपुरोहित ॥
पूजयित्वा जगन्नाथं गन्धवस्रानुलेपनै ॥६३॥
कङ्कणं बन्धयामास वासुदेवकराम्बुजे ॥
पद्मावत्या कराम्भोजेऽबन्धयत्कङ्कणं गुरु ॥६४॥
तथा माङ्गल्यसूत्रस्य बन्धं वैवाहिकं तदा ॥
श्रीनिवासेन देवेनाकारयत्स पुरोहित ॥६५॥
सुवासिन्य ऊचु ॥
सावित्रीव च कल्याणि बहुपुत्रवती भव ॥
सर्वलोकस्य जननी भव मङ्गलदायिनी ॥६६॥
इत्थं सुमङ्गलीस्त्रीषु गायन्तीषु शुभाशिष ॥
ब्राह्मणानां करस्पर्शाद्राज्ञश्र्चापि महात्मन ॥६७॥
माङ्गल्यतन्तुनानेन जगज्जीवनहेतुना ॥
कण्ठे बध्नामि सुभगे चिरञ्जीव मयासह ॥
मन्त्रेणानेन गोविन्द कण्ठे तस्या बबन्ध च ॥६८॥
मुनिभिसह विद्वद्भिर्लाजैर्होमं पुरोहित ॥
वसिष्ठोऽकारयत्पद्मावत्यञ्जल्यर्पितैस्तत ॥६९॥
यजुशाखाक्रमेणैव जुहावाग्नौ यथाविधि ॥
सर्व वैवाहिकविधिं वसिष्ठोऽथ समापयत् ॥३७०॥
तत पुरोहितो राज्ञ स्वस्तिवाचनपूर्वकम् ॥
मुनीनामञ्जलिपुटे नवरत्नाक्षतान्ददौ ॥७१॥
ते वेदमन्त्रैर्जगदीशमूर्घ्नि रत्नाक्षतान्वेदविद प्रचिक्षिपु ॥
तदा नृणां तत्र महोत्सवोऽभूदाकाश राजस्य पुरीनिवासिनाम् ॥७२॥
तस्मिकाले महाराजो दक्षिणां ब्रह्मवादिनाम् ॥
दापयामास संहृष्टो विप्रैस्ताम्बूलपूर्वकम् ॥७३॥
गवां कोटिसहस्राणि चाश्र्वानामयुतं तथा ॥
वस्त्राणां निचयं राजन्विप्रेभ्यो दत्तवान्विभु ॥७४॥
एवं महोत्सवस्तत्र समभूद्दशमीदिने ॥
वधूवरौ प्रतिष्ठाप्य भोजयामास वै तत ॥७५॥
अन्नं बहुविधं सूपरसभक्ष्यसमन्वितम् ॥
परमान्नं च सघृतं सक्षीरं शर्करायुतम् ॥७६॥
पुरोहितेन सहितो भोजनं कृतवान्हरि ॥
मात्रा लक्ष्म्या च सहित पुत्रेण सहितस्तथा ॥७७॥
आकाशराजो धर्मात्मा भुक्तवान्कृष्णसन्निधौ ॥
लक्ष्म्यासमेता धरणी तथा बकुलमालया ॥७८॥
अम्भुक्तान्नं रसैर्युक्तं पतिपुत्रसमन्विता ॥
तत प्रभाते राजेन्द्र सुवासिन्य सुरेशितु ॥७९॥
मज्जनं कारयामासुर्गधतैले सुनिर्मलै ॥
अन्योन्यपूजनं तत्र चान्योन्योद्वर्तनं तथा ॥३८०॥
हरिपद्मावतीदेव्योस्ता सहासमकारयन् ॥
स राजा विप्रमुख्यानां सुराणां बहुभोजनम् ॥८१॥
स्त्रीणां च पुरुषाणां च बहुमानपुरस्सरं ॥
यथेष्टं दापयामास हृष्ट आकाशभूमिप ॥८२॥
अपूपान्विविधांश्र्चके सूपशाकादिकांस्तथा ॥
घृतकुल्यां क्षीरकुल्यां दधिकुल्यां ततपरम् ॥८३॥
तत उद्धृत्य निक्षिप्तं बहिर्भुक्तवतान्नृणाम् ॥
उच्छिष्टपात्रजाल च पुष्कलानदिसंयुतम् ॥८४॥
सारमेयगणै कीर्णं राक्षसानां गणैस्तथा ॥
एवं कोलाहलं चक्रे दिवसांश्र्चतुरस्तया ॥८५॥
हासस्तत्र विनोदेन नित्यमासीच्च मज्जनम् ॥
दिवसे पञ्चमे कृत्वा नाकबलिं तथा ॥८६॥
कलशांश्र्चतुरो न्यस्य दीपज्वालाविराजितान् ॥
वधूवरौ प्रतिष्ठाप्य रत्नसिंहासने शुभे ॥८७॥
पूजयामास गोविन्दं जामातरमनामयं ॥
आकाशराजो धर्मात्मा क्षीरपात्रं करे दधत् ॥८८॥
मातरं वासुदेवस्य नाम्ना बकुलमालिकां ॥
पूजयित्वा विधानेन वस्त्रालङ्कारभूषणे ॥८९॥
नाभिं क्षीरेण सम्मृज्य पुत्रीं पद्मावतीं तदा ॥
अर्पयामास दुखेन ब्रह्मण्यो राजसत्तम ॥३९०॥
महालक्ष्म्या नाभिमूलं सघृतक्षीरसेचितम् ॥
कृत्वार्पयामास पुत्रीं रुदन्गद्रदकण्ठवान् ॥९१॥
श्रीनिवासस्य कृष्णस्य शेषाचलनिवासिन ॥
राजभार्या महाभागा रुदन्ती कुररीव च ॥९२॥
पुत्रीहस्तं प्रदायाथ हस्ते राजकुलाङ्गना ॥
क्षीरं संयोज्य कृष्णस्य नाभिमूलेऽतिदुखिता ॥९३॥
भृशं रुदन्ती मन्त्रेण दुखसन्दिग्धलोचना ॥
अर्पयामास कृच्छ्रेण पुत्रीं पद्मावतीं तत ॥९४॥
प्रोवाच च श्रीनिवासं रुदन्ती राजवल्लभा ॥
धरण्युवाच ॥
पालितां लालितां पुत्रीं नवमासधृतां मया ॥९५॥
त्वदधीनां जगन्नाथ करिष्ये मम नन्दिनीम् ॥
इत्येवमर्पयामास श्रीनिवासकराम्बुजे ॥९६॥
स तस्या रोदनं दृष्ट्वा राजा दुखपरायण ॥
रुरोद दीनवदन पुत्रीमालिङ्ग्य भूपति ॥९७॥
राजोवाच ॥
हा पुत्रि मन्दभाग्योऽहं त्वद्वियोगेन केवलम् ॥
जीवनं मम कल्याणि न स्थिरं च भविष्यति ॥९८॥
क्रीडागृहे राजपुत्री तथा भोजनसद्मनि ॥
भ्राता तव कथं क्रीडां भोजनं वा करिष्यति ॥९९॥
एवं रुदन्तमालोक्य भ्रातरं दीनचेतसम् ॥
तोण्डमानो नृपश्रेष्ठो दुखितो वाक्यमब्रवीत् ॥४००॥
तोण्डमान उवाच ॥
वयं दरिद्रा निर्भाग्या कृपणा दीनचेतस ॥
वयं मरणमापन्ना नात्रकार्या विचारणा ॥१॥
एतादृशी च कल्याणी नैव लब्धा कलौ युगे ॥
इत्थं वयं निश्र्चिनुमो वियोगभृशदुखिता ॥२॥
एवं तान्रुदतो दृष्ट्वा वसुदानोतिऽदुखितां ॥
भगिनीं दीनवदनामालिङ्ग्याह रुदन्मुहु ॥३॥
वसुदान उवाच ॥
मातरं बालकं त्यत्त्क्वा यथा लोके धनार्जक ॥
गच्छेत्तथा मां भगिनि त्यत्त्क्वा त्वं क्व नु गच्छसि ॥४॥
एवं प्रसङ्गात्तत्रासीद्देवानामपि भूमिप ॥
ऋषीणां कश्यपादीनां दुखमत्यन्तदारुणम् ॥५॥
रुदन्तं नृपतिं दृष्ट्वा श्रीनिवास सतां गति ॥
स्वयं रुरोद गोविन्दो भगिनीं पार्थवल्लभाम् ॥६॥
स्मृत्वा श्रीदेवकीपुत्रस्तदद्भुतमिवाभवत् ॥
इत्थं कृत्वा लोकरीतिमैरावत मुपास्थित ॥७॥
पद्मावत्या तया सार्ध सर्ववाद्यसमन्वित ॥
ग्रामं प्रदक्षिणीकृत्य रमया सहितो हरि ॥८॥
स्वनिवेशगृहं भेजे पद्मासनभवादिकै ॥
ततो हरि श्रीनिवास स्वस्थानं गन्तुमीहत ॥९॥
गरुडस्कन्धमारूढ पत्नीं पद्मावतीमपि ॥
आरोपयन्वरारोहामन्योन्यं परिरभ्यच ॥४१०॥
गरुडस्कन्धमारूढो गन्तुं स्वस्थानमुत्सुक ॥
हरिरामन्त्रणार्थं तु श्र्वश्रूश्र्वशुरयोस्तदा ॥११॥
पुनर्गृहं सम्प्रविश्य गमनेच्छुरभूदथ ॥
श्र्वशुरौ पर्यपृच्छच्च साष्टाङ्गं प्रणिपत्यवै ॥१२॥
आशीर्वादं ततश्र्चक्रे स्वजामातुरनामयम् ॥
आकाशराज श्र्वशुर श्र्वश्व्रा च धरया सह ॥१३॥
आकाशराज उवाच ॥
दीर्घायुर्भव गोविन्द सर्वलोकधुरन्धर ॥
इत्याशिषाभिनन्द्याथ धरणी वाक्यमब्रवीत् ॥१४॥
धरण्युवाच ॥
मासान्ते गच्छ गोविन्द वध्वासह नवोढय ॥
इदन्ते श्र्वशुरस्यैव वाक्यं मानय माधव ॥१५॥
इति तस्या वच श्रुत्वा वासुदेवाऽब्रवीन्नृपम् ॥
श्रीनिवास उवाच ॥
नृप वाक्यं शृणु मम कार्यस्य महती त्वरा ॥१६॥
तस्मादाज्ञां च मे देहि राजन् स्यात्कृपा मयि ॥
इत्युत्त्क्वा वासुदेवस्तु गरुडस्कन्धमास्थित ॥१७॥
जगाम भगवान्साक्षात्सर्वदेव समन्वित ॥
आकुला व्याकुला सर्वे नगरस्था जनास्तदा ॥१८॥
प्राकारगोपुरा रूढा पश्यन्त स्वदृशाऽवदन् ॥
जनाऊचु ॥
धन्या राजकुलोत्पन्ना पद्मा कमललोचना ॥१९॥
अनुगच्छति गोविन्दं पश्यतेति परस्परम् ॥
तदा ददौ महाराज पारिबर्हं श्रियपते ॥४२०॥
तण्डुलान्छालिसम्भूतान्वृषभाणां रथोपरि ॥
आरोप्य प्रेषयामास शतं खारीवियन्नृप ॥२१॥
मुद्रान्गोस्वामिसंरूढांस्त्रिशत्खरीर्ददौ हरे ॥
गुडभारं महान्तं च तिन्तृणीभारमेव च ॥२२॥
पयोघटसहस्राणि दधिभाण्डशतानि च ॥
सहस्रार्धं घृतपूर्णञ्चर्मपात्राणि सर्षम्पान् ॥२३॥
मेथिकान्हिङ्गुलवणतैलपात्राणि चैव हि ॥
तथा शर्करया पूर्णघटांस्तु द्वे शते तथा ॥२४॥
उर्वारुकं चूतकं च राजरम्भाफलानि च ॥
कूष्माण्डकन्दमूलानि मरीचामलकानि च ॥२५॥
मधुभाण्डशते द्वे च रम्भापात्राणि काष्ठकान् ॥
अश्र्वानामयुतं दत्वा गजानां च सहस्रकम् ॥२६॥
धेनूनां पञ्चसाहस्रमाविकानां शतं तथा ॥
दासीनां द्वे शते राजन्दासानां त्रिशतं तथा ॥२७॥
वस्राणि विविधान्यासु पर्यङ्कं रत्नभूषितम् ॥
उपबर्ह रत्नयुतं पारिबर्हेण संयुतम् ॥२८॥
एवमादीनि वस्तूनि गृहीत्वा नृपसत्तम ॥
पुत्रेण सहितो राजा श्रीनिवासपरायण ॥२९॥
आकाशराजो धर्मज्ञ श्रीनिवासस्य सन्निधिम् ॥
आगत श्र्वशुरं दृष्ट्वा चोत्तस्थौ जगदीश्र्वर ॥४३०॥
श्रीनिवास उवाच ॥
दूराध्वानं महाराज किमर्थं त्वं समागत ॥
दातव्यं किं नृपश्रेष्ठ तव पुत्रस्य मेऽनघ ॥३१॥
कन्या दत्ता सुखं प्राप्तं सुकृतं किं कृतं त्वया ॥
सन्तोषश्र्चातुल प्राप्तो मम तात न संशय ॥३२॥
किं ते मनोगतं राजं स्तन्ममाचक्ष्व भूपते ॥
सन्देहं मा कुरुष्वात्र दानादाने महीपते ॥३३॥
वासुदेववच श्रुत्वा वासुदेवमभाषत ॥
राजोवाच ॥
सर्वमङ्गलमस्माकं त्वत्पसादेन केशव ॥३४॥
नान्यद्याचे जगन्नाथ तव पादसरोरुहे ॥
भक्तिं देह्यचलां कृष्ण सकुटुम्बस्य मेनघ ॥३५॥
तच्छ्रुवा वचनं तस्य श्र्वशुरस्य महात्मन ॥
दत्तवांस्तस्य सायुज्यमाकाशनृपतेस्तदा ॥३६॥
शालकस्य ददौ वस्त्रं स्वाङ्गस्थं मधुसूदन ॥
जामात्रा च समाज्ञप्त पुत्रीभवनमभ्यगात् ॥३७॥
पुत्रि गच्छामि नगरं विहरस्व हरिप्रिये ॥
शयने श्रीनिवासस्य शयनं कुरुमङ्गले ॥३८॥
इति राजा सान्त्वयित्वा पुत्रीं कमललोचनाम् ॥
शशास सा स्वपित्रोक्तं शीघ्रं माधवमभ्यगात् ॥३९॥
रुदन्बद्रदकण्ठेन जगाम नगरं नृप ॥
पद्मावत्यनुगो देवो ब्रह्मरुद्रादिकैर्युत ॥४४०॥
सुवर्णमुखरीं प्राप्य तत्र वासमकल्पयत् ॥
षण्मासावधिपर्यन्तं दीक्षितोऽहं महामते ॥४१॥
न शैलराजमारोहमिति निश्र्चित्य देवराट् ॥
अगस्त्यभवनं गत्वा तत्र वासमकल्पयत् ॥४२॥
देवान्सम्प्रेषयामास स्वधामानि वृषाकपि ॥४३॥
ब्रह्मादीनां सुराणां च मुनीनामूर्ध्वरेतसाम् ॥
ददौ वस्त्रं यथायोग्यं भगवान्भक्तवत्सल ॥४४॥
तेनाज्ञप्ता जगद्धात्रा जन्मुर्लोकं स्वकं सुरा ॥
ऋषयश्र्च ततोऽरण्यं जन्मुर्नारायणाज्ञया ॥४५॥
लक्ष्मीर्जगाम राजेन्द्र करवीरपुरं तदा ॥४६॥
महोत्सवं तं त्वनुभूय देवता ब्रह्मेशपूर्वा समहर्षिसत्तमा ॥
जग्मु स्वकं धाम महानुभावा राजेन्द्र पूज्यं प्रशशंसुरादरात् ॥४७॥
गते देवगणे तत्र त्वगस्त्यानिलयं गत ॥४८॥
भुञ्जानो भोगमतुलं तत्रास्ते भगवान्हरि ॥शतानन्द उवाच॥
विवाहाध्यायमाहात्म्यं ये शृण्वन्ति जनेश्र्वर ॥४९॥
तेषां भाग्योदयं वक्ष्ये शुणु राजन्सविस्तरम् ॥
कोटिकन्याप्रदानेन यावद्भूमिप्रदानत ॥४५०॥
यत्फलं लभते देही तत्फलं श्रवणादरात् ॥
ये उत्सवं कारयन्ति वैवाहं वेङ्कटेशितु ॥५१॥
तस्योत्सवो भवेद्राजन्वेङ्कटेशप्रसादत ॥
इति ते कथितं राजन्विवाहचरितं हरे ॥५२॥
शृणुयाच्छ्रावयेद्वापि सर्वाभीष्टमवाप्नुयात् ॥
शुभदं शृण्वतां चैव सर्वेषां मङ्गलप्रदम् ॥५३॥
इति श्रीभविष्येपुराणे श्रीवेङ्कटाचलमाहात्म्ये श्रीनिवासविवाहप्रशंसनं नाम द्वादशोऽध्याय ॥१२॥
द्वादशोऽध्यायः

॥
जनक उवाच ॥
तत किमकरोत्कृष्णो श्रीनिवास सताङ्गति ॥
तन्ममाचक्ष्व विपेन्द्र यत्कृतं चक्रपाणिना ॥१॥
शतानन्द उवाच ॥
एवं काले गते तस्मिन्षण्मासाश्र्च समत्ययु ॥
नारायणपुराद्दूत आगतो वेङ्कटेश्र्वरम् ॥२॥
दूतं दृष्ट्वाब्जजाता सा सुवर्णमुखरीजले ॥
स्नातुकामारविन्दाक्षी दूतं वचनमब्रवीत् ॥३॥
पद्मावत्युवाच ॥
किमर्थ मागतो दूत केन त्वं प्रेषितास्त्विह ॥
राज्ञा वा राजपुत्रेण तोण्डमानेन वा पुन ॥४॥
पप्रच्छ कुशलं तं च राज्ञस्तस्य पितुस्तथा ॥
कुशलीवर्त्तते चार जनको जननी मम ॥५॥
तोण्डमान्राजशार्दूल कुशली वर्तते बली ॥
राज्ञ प्रकृतय सर्वा वर्तते क्षेमसंयुता ॥६॥
एवमुक्तस्तदा दूतो दुखसन्दिग्धलोचन ॥
उवाच दीनया वाचा राजपुत्रीं निदेशत ॥७॥
दूत उवाच ॥
किं वदिष्यामि हे मात पितुस्ते कालआगत ॥
मरणाभिमुखो भूत्वा किञ्चिज्जीसमन्वित ॥८॥
त्वां द्रष्टुकामो राजेन्द्र श्रीनिवास सुहृद्वृतम् ॥
नय शीघ्रं पतिं भद्रे राजधानीं पितुस्तु ते ॥९॥
सापि दूतवच श्रुत्वा पपात गतचेतना ॥
अगस्त्यभार्या तां बालामुत्थाप्य कमलालयाम् ॥१०॥
श्रीनिवासान्तिकं निन्ये राजपुत्रीं पितृप्रियाम् ॥
तद्वार्तामवदद्देवी श्रीनिवासाय विष्णवे ॥११॥
तच्छ्रत्वा वासुदेवस्तु रुदोद नरवत्प्रभु ॥
श्रीनिवास उवाच ॥
अहो बत महत्कष्टं सम्प्राप्तं मम भामिनी ॥१२॥
किं करोमि क्व गच्छामि ब्रूहि त्वं पद्मसम्भवे ॥
इत्येवमुत्क्वा तां देवीमब्रवीत्कुम्भसम्भवम् ॥१३॥
श्रीभगवानुवाच ॥
अगस्त्य मुनिशार्दूल गच्छामि नगरं प्रति ॥
पद्मावत्या सहाद्यैव सार्धं बकुलमालया ॥१४॥
इत्युत्क्वा प्रययौ राजन्भगवान्भक्तवत्सल ॥
अगस्त्येनापि सहितस्त्वरयैव महर्षिणा ॥१५॥
आदित्येऽस्तङ्गते राजन्नगरद्वारमागत ॥
पप्रच्छ द्वारपालांश्र्च राजक्षेमं सुरेश्र्वर ॥१६॥
राजमार्गे महाराज भगवान्वियया सह ॥
अन्तर्निकेतनं प्राप्य राजानं पृथिवीपते ॥१७॥
शयानं दर्शयामास विनिश्र्वाससभन्वितम् ॥
पपातास्य महाराज काये कमललोचन ॥१८॥
मुखे मुखं विनिक्षिप्य ललाटं च ललाटके ॥
उदरे चोदरं बध्वा नेत्रं नेत्रे समर्पयत् ॥
अङ्गंसङ्ग ददौ तस्य श्र्वशुरस्य महात्मन ॥१९॥
हा तात नाथ क्व महिपते त्वं सन्त्यज्य देहं स्वसुतं स्वपुत्रीम् ॥
स्वभ्रातारं सूक्ष्ममति सराष्ट्रकं राज्यं त्वदीयं क्व विसृज्य गच्छसि ॥२०॥
माता पितृविहीनानामस्माकं जनको भवान् ॥२१॥
कथं पश्यामि नेत्राभ्यां त्वन्मुखाम्भोजमुत्तमम् ॥
उत्थापय सुतां राजन्रुदन्तीं तनयं तथा ॥२२॥
वसुदानं शिशुं राजन्पितृहीनं च मां नृप ॥
कस्त्राता त्वां विना राजन्नस्माकं तु भविष्यति ॥२३॥
अनाथान्नाथ न पाहि प्रजा पाहि प्रजापते ॥
प्रलपन्पुनरप्याह लोकानित्थं विडम्बयन् ॥२४॥
कलेवर कथं दास्याम्यग्नये लोकमोहनम् ॥
एतदर्थं स्वपुत्रीं मे दत्वा मृतिमवाप्स्यसि ॥२५॥
श्रीनिवास न गच्छेति पूर्वमेव त्वयोदितम् ॥
उल्लङ्घितं मया तात न श्रुतं ते महिपते ॥२६॥
न तृप्तं नेत्रयुगलं दृष्ट्वा त्वन्मुखपङ्कजम् ॥
तोण्डमान्मण्डलाधीश वसुधायां महामते ॥२७॥
का गतिर्मम राजेन्द्र का वार्ता क्व भविष्यति ॥
विलोकय महाराज मां च पद्मावतीं तथा ॥२८॥
मुनिरुवाच ॥
जामातायं समायात पद्मावत्या समन्वित बहिर्गच्छ पुरेव त्वं समानयनकारणात् ॥२९॥
भोजनं तस्य जामातु परितोषकं ॥
गजानश्र्वान्महाराज वस्त्राणीच्छति ते सुता ॥३०॥
तां ददस्व महाराज प्रीतये मधुघातिन ॥
इत्यगस्तेन वै राज्ञि बोधितेऽप्यप्रवोधिनि ॥
विललाप महाराज भगवॉंलौकिकै सम ॥३१॥
तदद्भुतं कर्म चकार देवो विडम्बयन्सर्वजनं जगत्पति ॥
यथा कुरूणां रणरम्मध्ये कर्णे हते धर्मराजश्र्चकार ॥३२॥
एवं रुदति गोविन्दे राजाकाशश्र्च सन्नृप ॥३३॥
किञ्चित्सञ्ज्ञायुतो भूत्वा वासुदेवमभाषत ॥
राजोवाच ॥
पुत्रं सभ्रातरं त्राहि श्रीनिवास निरामय ॥३४॥
इत्युक्त्वा भूपती राजन्करे कृष्णस्य तौ ददौ ॥
भार्यां सन्देशयामास स्वलोकगमनाय च ॥३५॥
इत्यादिश्य त्यजन्प्राणान्सत्यलोकं जनाधिप ॥
दिव्यं विमानमारूढो जगाम स नृपोत्तम ॥३६॥
सापि तेन जगामाशु धरणी राजसत्तम ॥
ततश्र्चितां समारोप्य राजानं सपरिग्रहम् ॥३७॥
वसिष्ठो गौतमोऽत्रिश्र्च भरद्वाजोऽतिविश्रुत ॥
दहन्तो राजशार्दूलं श्रीनिवासप्रिय नृप ॥३८॥
जुहुवुब्रह्ममेधेन मन्त्रैश्र्च विधिपूर्वकम् ॥
तत कृतानि सर्वाणि प्रेतकार्याणि भूपते ॥३९॥
षोडशे दिवसे प्राप्ते मासिकान्यकरोत्सुत ॥
निमन्त्रिताश्र्चारुपुण्या ब्राह्मणा वेदपारगा ॥४०॥
कश्यपोऽमित्रर्भरद्वाजो विश्र्वामित्रोऽथ गौतम ॥
वामदेव पुलस्त्योऽथ वाल्मीकिर्वसुधाधिप ॥४१॥
जमदग्निर्भृगु श्रीमान्सनन्दश्र्च पराशर ॥
याज्ञवल्क्यश्र्च जाबालि शुनशेपोऽथ कोहल ॥४२॥
एते महर्षयो राजन्राजार्थे ब्राह्मणोत्तमा ॥
अभुञ्जतान्नसारं च श्रीनिवासनिमन्त्रिता ॥४३॥
समाप्य सर्वकार्याणि हरि स्वस्थानमास्थित ॥
पद्मावतीं पुरस्कृत्य पुराणपुरुषोत्तम ॥४४॥
अगस्त्यालयमासाद्य सुखामास्त सुरेश्र्वर ॥
मृते राज्ञि गते कृष्णे कलह प्रत्यपद्यत ॥४५॥
तोण्डमान्नृपतेस्तस्य विष्वक्सेनस्य भूमिप ॥
तोण्डमान उवाच ॥
ज्येष्ठे मृते कनिष्ठस्य राज्यमेतद्विदो विदु ॥४६॥
परम्परार्जितं हीति तोण्डनब्रवीत्सुतम् ॥
वसुदान उवाच ॥
पराक्रम्यार्जितं राज्यं पित्रा मम नृपोत्तम ॥४७॥
ममैव स्यादिदं हीति तोण्डमानं सुतोऽब्रवीत् ॥
एवं विवादमापन्नौ तोण्डमान्नृपपुत्रकौ ॥४८॥
राजशार्दूल राज्यार्थमुभावपि महाबलौ ॥
समयं कृतवन्तौ तौ युध्दे यस्य जयो भवेत् ॥४९॥
तस्यराज्यमिदं सर्वमन्यथा यो वज्रेदिति ॥
कृत्वा समयमारब्धौ सङ्गरं जयकाङ्क्षिणौ ॥५०॥
नानादेशात्किरातांश्र्च क्षत्रियान्युद्धदुर्मदान् ॥
आवाहयच्च राजेन्द्र तोण्डमान्युद्धदुर्मद ॥५१॥
अक्षोहिणीद्वयं तेन सैन्य सम्पादितं नृप ॥
तावद्राजकुमारेण मिलितं सैन्यमक्षयम् ॥५२॥
नारायणपुरप्रान्ते दक्षिणे रणमेदिनीं ॥
कृत्वा साहाय्याशया राजंस्तोण्डमान्राजनन्दनौ ॥
सम्प्रासौ वासुदेवस्य चरणौ शरणङ्गतौ ॥५३॥
तावागतौ राजकुमारराजौ दृष्ट्वातिवेगेन स चालिलिङ्गे ॥
सम्भाष्य दत्वापि च रत्नपीठं प्रीत्यातिहृष्टो वचनं बभाषे ॥५४॥
श्रीनिवास उवाच ॥
किमर्थमागमस्तात तन्ममाचक्ष्व भूमिप ॥५५॥
श्रीनिवासवच श्रुत्वा शालकस्तमभाषत ॥
शालक उवाच ॥
युद्धं प्रसक्तं गोविन्द कनिष्ठजनकेन मे ॥५६॥
राज्यार्थं मम साहाय्यं कुरु वारिजलोचन ॥
बालोऽस्मि तिहीनोऽहमसहायोऽस्मि देवराट् ॥५७॥
शालकस्य वच श्रुत्वा राजा तं वाक्यमब्रवीत् ॥
राजोवाच ॥
श्रीनिवासारविन्दाक्ष कुरु कार्यं पुरस्थितं ॥५८॥
श्रीनिवास उवाच ॥
एकोऽहं कस्य साहाय्यं करिष्ये नृपसत्तम ॥
तमेवमुक्त्त्वा भगवानन्तरर्भवनमभ्यगात् ॥५९॥
पद्मावती विशालाक्षीं पद्मनाभोऽभ्यभाषत ॥
श्रीनिवास उवाच ॥
कल्याणी कार्यमापन्नं महत्कष्टतरं मम ॥६०॥
तव भ्राता वरारोहे कनिष्ठजनकस्तव ॥
राज्यार्थं कलहं कृत्वा मम साहाय्यकाङ्क्षिणी ॥६१॥
छिन्धि सन्देहमधुना कस्य साह्यं विधीयताम् ॥
नियोजयस्व मां देवि युक्तमालोच्य विस्तरात् ॥६२॥
पद्मोवाच ॥
धर्माधर्मौ मनुष्याणां सर्वदा संस्थितौ हरे ॥
धर्ममेव प्रशंसन्ति सर्वदा ब्रह्मवादिन ॥६३॥
धर्व एव त्वया कार्यो धर्भाधारो भवानिह ॥
बालक पितृहीनश्र्च मातृहीनोऽधन कुश ॥६४॥
तस्यापि रक्षणं पुण्यं पुराणपुरुषोत्तम ॥
स राजा बहुवित्ताढ्यो राज्यकाङ्क्षी पितुर्मम ॥६५॥
स एव सर्वधर्मज्ञस्तौडमान्नृपसत्तम ॥
सर्वधर्मस्य वेत्तात्त्वमालोचयितुमर्हसि ॥६६॥
पद्मावतीवच श्रुत्वा शालकस्यैव साह्यकृत् ॥
तोण्डमान्नृपतेर्दिव्ये शङ्खचक्रे ददौ हरि ॥६७॥
उच्चैश्रवसमं चाश्र्वं समारुह्य खगध्वज ॥
जगाम युध्दकुशल शालकेनाथ सङ्गत ॥६८॥
चैत्र शुक्लत्रयोदश्यां युद्धम्परमदारुणम् ॥
कुरूणां पाण्डवानां च यथा युद्धं तथाभवत् ॥६९॥
रणस्तम्भे महाघोरे हत्वापशुगणानपि ॥
शूराणा रणधीराणां सम्मर्दस्तु बभ्रौ तदा ॥७०॥
सिंहनाद शङ्खनादस्तथादुन्दुभिनिस्वन ॥
शास्त्राणामस्त्रमुख्यानां गजानां च महास्वन ॥७१॥
हयानां वृषभाणां च रथानां च परस्परम् ॥
पद्मगृध्रव्यूहकारी तयोर्मध्ये जगत्पति ॥७२॥
रराज भगवान्साक्षाद्रणमण्डलभ्यगात् ॥
विष्वक्सेनस्तोण्डमानं दशभि सायकैर्नृप ॥७३॥
जघान वक्षसि क्रुद्ध सोपिविंशतिभिर्नृप ॥
ताडयामास राजेन्द्रमर्धचन्द्ररैजिह्मगै ॥
श्रीनिवासस्तोण्डमानराजपुत्रौऽतिबालक ॥७४॥
शराणां पञ्चसाहस्त्रं श्रीनिवासस्य वक्षसि ॥
ताडयामास वेगेन सर्वान्विस्मापयन्जनान् ॥७५॥
तोण्डमानोऽपि राजर्षिर्विष्वक्सेनं च माधवं ॥
वासुदेवो राजपुत्रं बाणैर्दशभिरेव च ॥७६॥
जधान तरसा बालं तदद्भुतामिवाभवत् ॥
वतुर्भिश्र्चतुरो वाहान्बाणेनैकेन सारथिम् ॥
छत्रमेकेन राजेन्द्र रथं पञ्चेषुभिस्तथा ॥७७॥
रथादवप्लुत्य महानुभाव सराजपुत्रस्त्रिदलं च चक्रम ॥
चिक्षेप कृष्णे च हयोत्तमे च वक्षस्थले वासववज्रकल्पम् ॥७८॥
तेनाविविद्धो निपपात भूमौ चक्रेण चक्राङ्कितबाहुदण्ड ॥
शेषाचलेशो रणरङ्गगामिनो मनुष्यभावेन विडम्बयन्जनान् ॥७९॥
मूर्छामुपागम्य हयोत्तमाद्धरिर्यथा मनुष्यो रणरङ्गमध्यत ॥
तथा ह्यसौ देवगणस्य मध्ये सविस्मयोत्फुल्लविलोचनस्य ॥८०॥
तदा प्राकारमारूढा राजपुत्री हरिप्रिया ॥८१॥
अगस्त्यमब्रवीद्राजंश्र्चक्रपाणोर्निपातनम् ॥
पद्मावत्युवाच ॥
अगस्त्य पश्य गोविन्दं पतितं रणमण्डले ॥८२॥
अवस्था किमियं प्राप्ता रणे कृष्णेन दृश्यताम् ॥
मूर्च्छा गतोवा किमयं मनो मे भ्रमते मुने ॥८३॥
किमत्र कार्यं याङ्गीन्द्र तन्ममाचक्ष्व कुम्भज ॥
पद्मावतीवच श्रुत्वा पद्मनाभं च संस्मरन् ॥८४॥
उवाच वचनं श्र्लाघ्यं राजन्कालोचितं मुनि ॥
अगस्त्य उवाच ॥
देशकालावातिक्रम्य य कर्म कुरुते नर ॥८५॥
न स गच्छेत्कर्मफलं न सुखं विन्दते नर ॥
सर्वे स्वकार्ये निपुणा परकार्ये न कश्र्चन ॥८६॥
नालोकयति को वापि त्वपतिं पतितं रणे ॥
क्षत्रियाणां शरीराणि रणरङ्गगतानि च ॥८७॥
विकसत्सङ्गरोत्साह कौतुकान्युत्तरोत्तरम् ॥
जीवन्ति कुसुमायन्ते सजीवानि सताम्प्रिये ॥८८॥
निर्जीवानि तु तान्येव वीक्षते नैव कश्र्चन ॥
आजीवमेव शूरेभ्य कार्यं गृह्येत राजभि ॥८९॥
तस्मात्त्वद्वल्लभदशां न कोऽप्यत्रानुशोचति ॥
तस्मात्त्वमस्यभद्रेच्छुर्निवर्तय पतिं रणात् ॥९०॥
स्त्रीणां तु परमो धर्म पतिभक्ति पतिप्रिये ॥
भद्रं ते भ्रातुरेव स्यात्कनिष्ठापितुरेववा ॥९१॥
एवं मत्वा महाभागे कुरु त्वं त्वद्रतेर्हितम् ॥
मनसो मम कल्याणि सन्धियत्न प्रशस्यते ॥९२॥
तावुभौ राजकर्त्तारौ पितापुत्रौ न संशय ॥
इत्युक्ता तेन राजपुत्री समुत्थिता ॥९३॥
प्राकारान्मुनिना सार्धं सङ्ग्रामधरणीं ययौ ॥
आन्दोलिकां महाराज हेमदण्डविभूषिताम् ॥९४॥
आरुह्य राजतनया श्रीनिवासपरायणा ॥
गरुडध्वजमालोक्य पतितं पृथिवीतले ॥९५॥
रणाग्रे स्वपतिं कृष्णं श्रीनिवासं सुरेश्र्वरम् ॥
सखड्गं वर्म सहितं समुत्थाप्य रणाङ्गणे ॥९६॥
सशीतलोदकामोदैर्व्यजनै सममार्जयत् ॥
पद्मावत्यब्रवीच्चापि शोचन्ती तं पतिव्रता ॥९७॥
पद्मावत्युवाच ॥
उत्तिष्ठ रणभूम्यास्त्वं त्यक्त्वा मूर्च्छां खगध्वज ॥९८॥
इति विज्ञापितो देव्या पद्मावत्या तदा नृप ॥
मुहूर्तमात्रं गोविन्दो नरलोकं विडम्बयन् ॥९९॥
मूर्च्छागत इव स्थित्वा प्रबुद्ध इव चोत्थित ॥
उत्थाय रणभूम्यां स पश्र्यन्दशदिशो हरि ॥१००॥
ददर्श स्वप्रियां राजन्स्थितां पद्मावतीं विभु ॥
भुकुटीकृतनेत्रस्तु गर्हयन्वाक्यमब्रवीत् ॥१॥
श्रीनिवास उवाच ॥
अस्मिन्रणाजिरे घोरे वनितानां प्रयोजनम् ॥
किमस्ति मुनिशार्दूल द्रुतमेषाद्य गच्छतु ॥२॥
इत्थमुक्तो भगवता पद्मावत्या सहागत ॥
अगस्त्य श्रीनिवासं तं प्रत्यभाषत तापस ॥३॥
अगस्त्य उवाच ॥
सन्धिरत्र प्रकर्त्तव्य श्रीनिवास सताङ्गते ॥
उत्तिष्ठ शालकं बालं समानय नृपोत्तमम् ॥४॥
तोण्डमानं महाराजं तत्सुतं तं महाबलम् ॥
श्रीनिवासाभिधानं च तव रोषकरं हरे ॥५॥
समाधानं कर्तुकामा सम्प्राप्तैषा रणाङ्गणे ॥
शोचन्ती तव दुखेन भ्रातुश्र्च मरणं प्रति ॥६॥
अगस्त्यवचनं श्रुत्वा किञ्चित्क्रोधसमन्वित ॥
भर्त्सयन्पद्मनयनां सङ्ग्रामस्थलमागताम् ॥७॥
अयुक्तं योषितां धीमन्सङ्ग्रामागमनं मुने ॥
अथाहं तोण्डमानस्य शिर कायाद्धराम्यहम् ॥८॥
तत्सुतं तं महाभागं श्रीनिवासं महाबलम् ॥
हत्वा राज्यं प्रदास्यामि विष्वक्सेनाय धीमते ॥९॥
वासुदेववच श्रुत्वा साष्टाङ्गं प्रणिपत्य सा ॥
कृताञ्जलिपुटा भूत्वा देवं वाक्यमभाषत ॥११०॥
श्रीपद्मावत्युवाच ॥
स्वामिन्नाथारविन्दाक्ष श्रीनिवास कृपानिधे ॥
दयां कुरु दयासिन्धो भक्तानामभयं कुरु ॥११॥
किमनेन जगन्नाथ लोकनाशनकारिणा ॥
उभौ राज्यस्य कर्तारौ भवतां राजसत्तमौ ॥१२॥
विभज्य राज्यं सर्वं च कोशं देहि रमापते ॥
स्वस्त्यस्तु सर्वलोकेभ्य पित्रे चापिकनीयसे ॥१३॥
प्रसादात्तव गोविन्द निवर्त्तस्व रणाङ्गणात् ॥
इति प्रियावच श्रुत्वा श्रीनिवास उवाच ताम् ॥१४॥
श्रीनिवास उवाच ॥
क्षत्रधर्म न जानासि त्वं गच्छाद्य रणाङ्गणात् ॥
अथाहं तोण्डमानस्य सपुत्रस्य रणे शिर ॥१५॥
पातयिष्ये महासङ्ख्ये पश्यतां सर्वदोहिनाम् शालकार्थं म्रिये चापि नात्र कार्या विचारणा ॥१६॥
इत्युक्ता सा कम्पमाना मुनिमाह कृपानिधिम् ॥
पद्मावत्युवाच ॥
निवर्तय रणात्त्वं वा वेङ्कटेशं मुनीश्र्वर ॥१७॥
इति विज्ञापितो देव्या लोपामुद्रापतिस्तदा ॥
मुनि प्रोवाच राजेन्द्र श्रीनिवासं रणप्रियम् ॥१८॥
सान्त्वयित्वा श्रीनिवासं विष्वक्सेनं महीपतिम् ॥
विभक्तं कुरु गोविन्द राज्यं कोशं तयोरिति ॥१९॥
अगस्त्यवचनं श्रुत्वा तोण्डमानं नृपात्मजम् ॥
समाहूयाह वचनं सन्धिकारो जनार्दन ॥१२०॥
श्रीनिवास उवाच ॥
किं ते मनोगतं राजन्नित्युक्तो वाक्यमब्रवीत् ॥
तोण्डमान उवाच ॥
त्वमेव गतिरस्माकं त्वय्येव रमते मन ॥२१॥
तच्छूत्वा तं समाहूय शालकं वाक्यमब्रवीत् ॥
श्रीभगवानुवाच ॥
भगिनी ते पितृव्यस्य सन्धिं शालक वाञ्छति ॥२२॥
हृद्रतं तव यद्ब्रहि सत्यं तत्पृथिवीपते ॥
वासुदेववच श्रुत्वा विष्वक्सेनोऽ भ्यभाषत ॥२३॥
राजपुत्र उवाच ॥
शासने तव गोविन्द स्थितोऽहं सर्वदा हरे ॥
यथैवेच्छा तव हरे तथैव कुरु केशव ॥२४॥
इति विज्ञापितस्ताभ्यामुभाभ्यां वेङ्कटेश्र्वर ॥
सन्धिं चकार राजेन्द्र श्रीनिवासस्तयोस्तदा ॥२५॥
तदा राज्यं विभज्यात्र हस्त्यश्र्वरथसंयुतम् ॥
धनं कोशं तथा गा्रमान्दुर्गाणि नगराणि च ॥२६॥
विविच्य सर्वराज्यं च वस्त्रमास्तीर्यदेवराट् ॥
ययाचे षोडशं भागं राजानं राजनन्दनम् ॥२७॥
भवद्भिस्तु रणं कृत्वा वृथा मरणमिच्छत ॥
दातव्यो राज्यभागस्तु मम वा दुहितुस्तु वा ॥२८॥
इत्येवं श्रीनिवासेन पृष्ठौ राजनृपात्मजौ ॥
ददतुस्तौ महाराज ग्रामान्द्वात्रिंशतं हरे ॥२९॥
तोण्डमानं प्रतिष्ठाप्य तोण्डराज्ये तदा हरि ॥
विष्वक्सेनं प्रतिष्ठाप्य नारायणपुरे नृप ॥३०॥
तद्भृहे भोजनं कृत्वा शालकस्य गृहे तथा ॥
स्वयं भुक्त्वा भोजयित्वा पद्मावत्यनुगो ययौ ॥३१॥
अगस्त्यनिलयं राजञ्छ्रीनिवास सतां गति ॥
मुमुदे रमया सार्धं भगवान्छुभदर्शन ॥३२॥
य इदं पुण्यमाख्यानं शृणुयाच्छ्रावयेच्चय ॥
श्रीनिवासप्रसादात्स सर्वमङ्गलवान्भवेत् ॥३३॥
इति श्रीभविष्योत्तर पुराणे श्रीवेङ्कटाचलमा तोण्डमानयुद्धप्रशंसनं नाम त्रयोदशोऽध्याय ॥१३॥
चतुर्दशोऽध्यायः

॥
जनक उवाच ॥
तत किमकरोत्कृष्ण शतानन्द? नृपश्र्च वा ॥
तन्ममाचक्ष्व योगीन्द्र राज्ञस्तच्चरितं महत् ॥१॥
॥
शतानन्द उवाच ॥
कदाचिद्वेङ्कटेशस्य दर्शनार्थं नराधिप ॥
एक एवाधिगम्याथ ननाम चरणौ हरे ॥२॥
तं दृष्ट्वा राजशार्दूलमालिङ्ग्याह वचो हरि ॥
श्रीनिवास उवाच ॥
किमागमनकार्यं ते तन्ममाचक्ष्व भूपते ॥३॥
तदेव वचनं श्रुत्वा वासुदेवम भाषत ॥
राजोवाच ॥
दर्शनात्तव गोविन्द नाधिकं वर्त्तते हरे ॥४॥
त्वां वदन्ति सुराध्यक्षं वेदवेद्यं पुरातनम् ॥
मुनयो मनुजश्रेष्ठास्तच्छ्रुत्वाहमिहागत ॥५॥
स्वामिन्नच्युत गोविन्द पुराणपुरुषोत्तम ॥
अप्राकृतशरिरोऽसि लीलामानुषाविग्रह ॥६॥
त्वामेव सृष्टिकरणे पालने हरणे हरे ॥
कारणं प्रकृतेर्योनिं वदन्ति च मनीषिण ॥७॥
जगदेवकार्णवं कृत्वा भवानेकत्वमाप्य च ॥
जीवकोटिधनं देव जठरे परिपूरयन् ॥८॥
क्रिडसे रमया सार्धं रमणीयाङ्गविश्रम ॥
सहस्रशीर्षा पुरुष सहस्राक्ष सहस्रपात् ॥९॥
त्वन्मुखाद्विप्रनिचयो बाहुभ्यां क्षत्रमण्डलम् ॥
ऊरुभ्यामभवन्वैश्या पद्भ्य़ां शूद्रा प्रकीर्तिता ॥१०॥
प्रभुस्त्वं सर्वलोकान्ना देवानामपि योगिनाम् ॥
अन्तसृष्टिकर त्वंहि बहि सृष्टिकरो भवान् ॥११॥
नम श्रीवेङ्कटेशाय नमो ब्रह्मोदराय च ॥
नमो नाथाय कान्ताय रमाया पुण्यमूर्तये ॥१२॥
नम शान्ताय कृष्णाय नमस्तऽद्भुतकर्मणे ॥
अप्राकृतशरीराय श्रीनिवासाय ते नम ॥१३॥
अनन्तमूर्तये नित्यमनन्तशिरसे नम ॥
अनन्तबाहवे श्रीमन्ननन्ताय नमोनम ॥१४॥
सरीसृपागिरीशाय परब्रह्मनमोनम ॥
पन्नगाचल्वासाय परब्रह्म नमोनम ॥
इति स्तुत्वा श्रीनिवासं कमनीयकलेवरम् ॥१५॥
विरराम महाराज राजेन्द्रोरणकोविद ॥
स्तोत्रेणानेन सुप्रीतस्तोण्डमानकृतेन च ॥१६॥
सन्तुष्ट प्राह गोविन्द श्रीमन्त राजसत्तमम् ॥
श्रीनिवास उवाच ॥
राजन्मे मङ्गलं स्तोत्रं कृतं परमपावनम् ॥१७॥
अनेन स्तवराजेन मामर्चति च ये जना ॥
तेषान्तु मम सालोक्यं भविष्यति न संशय ॥१८॥
आकाशराजो धर्मात्मा प्राणमुक्तिपदं नृप ॥
तेन राज्ञा प्रसिद्धोऽहं भूलोके भूमिपालक ॥१९॥
कृत्वा विवाहविभवं दृष्ट्वा मामागतं गृहे ॥
सन्तोषमतुलं लेभे राजा परमधार्मिक ॥२०॥
दैवमेव परं मन्ये मम भाग्यफलोदयम् ॥
कृतं कर्म सुखं दुखमनुभोक्तव्यमञ्जसा ॥२१॥
का गति पुरतो राजन्विना राज्ञा महात्मना ॥
श्रीधरस्य वच श्रुत्वा तोण्डमानाह माधवम् ॥२२॥
तोण्डमान उवाच ॥
प्रारब्धकर्मण पुंस कथं सौख्यं भवेद्धरे ॥
किमर्थं रोदिषि भृशं हतं बन्धुं स्मरन्हरे ॥२३॥
मा शोकं कुरु गोविन्द राजानं स्वर्गगं प्रति ॥
पश्य मां पुडरीकाक्ष विष्वक्सेनं च बालकम् ॥२४॥
सान्त्वितस्तेन राज्ञेत्थं श्रीनिवासं सताङ्गति ॥
प्राह वाणीं जगन्नाथस्तोण्डमानं प्रजापतिम् ॥२५॥
श्रीनिवास उवाच ॥
कुटुम्ब स्थापितं तेन राज्ञा भ्रात्रा गरीयसा ॥
नास्ति मे भवनं तात वासार्थं दुहितुस्तव ॥२६॥
वियन्नृपस्य जामाता वर्तते परमन्दिरे ॥
एषा कीर्तिर्ममानन्तदुखदा दुखनाशन ॥२७॥
पारतन्त्र्यं महत्कष्टं मनुष्याणां तु का कथा ॥
तस्मान्मे भवनं कार्यं त्वया राजकुलोद्भव ॥२८॥
त्वां विना राजशार्दूल किर्ति स्थापयितुं स्थिराम् ॥
क समर्थो धरापृष्ठे नाके नागालयेऽपि वा ॥२९॥
वदत्येवं वासुदेवे तथास्त्वित्यवदन्नृप ॥
सुमुहूर्ते सुलग्ने च सुनक्षत्रे शुभे तिथौ ॥३०॥
भोगिराजगिरिं राजन्नारुरोह खगध्वज ॥
सहित कमलादेव्या राजयुक्त स देवदाट् ॥३१॥
निवेश दर्शयामास वराहानुमतेन च स्वामिपुष्करणीतीरे दक्षिणे पक्षिवाहन ॥३२॥
अत्रैव कार्यं राजेन्द्र चत्यं पूर्वमुखं शुभम् ॥
गोपुरद्वयसंयुक्तं प्राकारत्रयमव्ययम् ॥३३॥
सप्तद्वारसमोपेतं देहलीतोरणान्वितम् ॥
ध्वजस्तम्भसमोपेतं सर्वलक्षणसंयुतम् ॥३४॥
आस्थानमण्डपं दिव्यमद्भुतं यागमण्डपम् ॥
गोशालां धान्यभवनं ततो माहानसं गृहम् ॥३५॥
वस्त्रगेहं तैलशालां घृतार्थं भवनं पृथक् ॥
भक्ष्यशालां विशालां च भूषणानां गृहं तथा ॥३६॥
वैवाहिकं गृहं राजन्सोपस्कारगृहं तथा ॥
कर्पूरगन्धमार्जारतैलकस्तूरिकागृहम् ॥
कल्पयाशु च राजेन्द्र गजाश्र्वभवनं पृथक् ॥३७॥
ताम्रपत्रै सुसम्बध्दं स्वर्णालङ्कारमण्डितम् ॥
श्रीतीर्थमन्नशालाग्रे भूतीर्थ भूमिपालक ॥३८॥
त्वया विनिर्मितं पूर्वं तोण्डमानं महिपते ॥
तदद्य कुरु शोभाढ्यं शिलाबन्धनपूर्वकम् ॥३९॥
इत्युक्तो वासुदेवेन राजा वचनमब्रवीत् ॥
तोण्डमान उवाच ॥
कथं पूर्वं मया कूप कृतस्ते केन जन्मना ॥४०॥
कोऽहं पूर्वं च का जातिस्तन्ममाचक्ष्व विस्तरात् ॥
राज्ञेत्युक्तोऽब्रवीद्राजन्छ्रीनिवास सताङ्गति ॥४१॥
॥
श्रीनिवास उवाच ॥
पुरा वैखानसो नाम ऋृषिरत्यन्तनिष्ठधी ॥
भविकृष्णावतारस्य कथां श्रुत्वा पुरातनीम् ॥४२॥
कालानां कर्मणाञ्चैव शरीराणां च न स्थिति ॥
जनानामिति निश्र्चित्य तपस्तप्तुं प्रचक्रमे ॥४३॥
द्रविडे चोलदेशे तु प्रकृष्टे कुशविस्तृते ॥
कृष्णरूपं प्रपश्यामि निराहारो जितेन्द्रिय ॥४४॥
तपसा दुष्करेणेति सुदृढं कृतनिश्र्चय ॥
तपसा तप्यमानस्य तस्य वै भक्तवत्सल ॥४५॥
प्रादुर्बभूव भगवान्पुरा गोपालवेषभाक् ॥
प्रादुर्भूतं हरिं दृष्ट्वा तुष्टाव स मुनिस्तदा ॥४६॥
श्रीवैखानस उवाच ॥
पूजां करोमि पुरुषोत्तम पुण्यमूर्ते गोपालवेष करुणाकर देवदेव ॥
इत्थं समीरित उवाच मुनीश्र्वर तं तस्येचितं वचनमेष महानुभव ॥४७॥
श्रीकृष्ण उवाच ॥
त्वया ध्येय श्रीनिवासो नाहं ध्येयो मुनीश्र्वर ॥
गच्छ शेषागिरिं तत्र वल्मीके वर्तते शुभा ॥४८॥
प्रतिमा श्रीनिवासस्य तत्पूजां कुरु सन्ततम् ॥
सङ्गमिष्यति ते मार्गे शूद्र श्रीरङ्गदासक ॥४९॥
पूजकस्य भवेच्छूद्र सेवकस्ते महामुने ॥
एवमुक्तोऽथ हरिणा सम्प्राप्तो वेङ्कटाचलम् ॥५०॥
सङ्गमस्तु बभूवास्य मुने शूद्रेण वर्त्मनि ॥
ततस्तु तेन सहितो गत्वा श्रीवेङ्कटाचलम् ॥५१॥
वल्मीकस्थं हरिं दृष्ट्वा पूजयामास वै मुनि ॥
पुष्पाण्याहारयामास रङ्गदासो महायशा ॥५२॥
अकस्माद्दैवयोगेन गन्धर्व कुण्डलाव्हय स्नानार्थ्मगमच्छीघ्रं स्वाभि स्त्रीभिर्जलाशयम् ॥५३॥
वसन्ते विजने तत्र स्वामिपुष्करणीजले ॥
जलक्रीडापरास्तत्र दृष्ट्वा ता रङ्गदासक ॥५४॥
मुदोद्रिक्तमना भूत्वा रेतोऽत्याक्षीद्धरातले ॥
पुन स्नात्वा शुचिर्भूत्वा पश्र्चात्तापेन निन्दित ॥५५॥
बद्धं मालाकुलं सर्वं परित्यज्य पुनस्तदा ॥
पुनराहृत्य पुष्पाणि शीघ्रमादाय पादज ॥५६॥
देवागारं समासाद्य स्थितवानग्रतो हरे ॥
रङ्गदासं मुनिर्द्द्ष्टवा गर्हयन्वचसा मुहु ॥५७॥
पूजाकालो ह्यतिक्रान्तश्र्चक्रपाणेर्महात्मन ॥
किमर्थं कृतावानकालविलम्ब शूद्रनन्दन ॥५८॥
निन्दित्वा मुनिशार्दूल शूद्रं पूजाविरोधिनम् ॥
एवं वदति विप्रेन्द्रे स्थिते तूष्णीं च पादजे ॥५९॥
शङ्खचक्रधर शूद्रमुवाच परया गिरा ॥
श्रीनिवास उवाच ॥
माभैषी पुत्र भद्रं ते रङ्गदास महामते ॥६०॥
मायया मोहितं विश्र्वं ससुरासुरमानुषम् ॥
तत्रापि तव बुद्धिस्तु पश्र्चात्तापेन योजिता ॥६१॥
तस्मात्वमशुभ शूद्र सन्त्यजाऽत कलेवरम् ॥
स्वामिपुष्करिणीतीरे सर्वपाप निवारणे ॥६२॥
मरणात्पुण्यदेशोस्मिन्छुद्धो जन्मान्तरे पुन ॥
सुधर्मतनयो भूत्वा तोण्डदेशोधिपो भव ॥६३॥
तोण्डमानिति विख्यातो लोके कीर्ति गमिष्यसि ॥
शतस्त्रीवल्लभो भूत्वा मम भक्तश्र्च केवलम् ॥६४॥
ततस्त्वं सार्वभौम सन्राजभोगमुपैष्यसि ॥
कन्यादानप्रसङ्गश्र्च भविष्यति न संशय ॥६५॥
तस्माद्देहं त्यजात्रैव निराहारोति निर्मल ॥
सुधर्मराजतनयो राजाकाशानुजो भव ॥६६॥
इत्युक्तो वासुदेवेन तनुं तत्रैव सोऽत्यजत् ॥
स त्वमद्याकाश राजानुजोऽभूद्धार्मिको नृप ॥६७॥
तदा त्वया कृतस्त्वेष कूप आरामकारणात् ॥
इति ते कथितं पूर्वजनमकर्मसमुद्भवम् ॥६८॥
गोविन्दवचनं श्रुत्वा तोण्डमान्राजसत्तम ॥
कूपं संशोधयामास स्वकृतं पूर्वजन्मनि ॥६९॥
आज्ञप्तो वासुदेवेन विश्र्वकर्माणमाव्हयत् ॥
विमानं कारयामास रत्नचित्रं महोन्नतम् ॥
चतुर्मूर्तिसमोपेतं वैनतेयविभूषितम् ॥७०॥
कलशेन समोपेतं सौवर्णेनाद्भुतेन वै ॥
आगतानां जनानां च रोहारोहणकर्मणि ॥७१॥
मार्गं योजनविस्तीर्ण ससोपानं चकारह ॥
मध्ये मध्यें मण्डपानि प्रपाकूपांश्र्चकार च ॥७२॥
श्रीनिवासं समागम्य तोण्डमानब्रवीत्तत ॥
राजोवाच ॥
त्वया नियमितं देव सर्वं सम्पूर्णतां गतम् ॥७३॥
आगच्छाद्य जगन्नाथ चैत्यं तव जनार्दन ॥
इति राजवच श्रुत्वा भगवानाह भूपतिम् ॥७४॥
अवश्यमनुगच्छामि तव भक्त्या प्रतोषित ॥
इत्युत्क्वा प्रस्थितं देवं देवैश्र्चेम्पुरोगमै ॥७५॥
वैखानसऋषिश्रेष्ठै र्ब्राह्मणैर्ब्रह्मवित्तमै ॥
ऋक्सामगायकैश्र्चैव मन्त्रेश्र्च विधिपूर्वकम् ॥७६॥
वादित्रैर्वाद्यमानैश्र्च घोषयद्भिद्रिशोदश ॥
देवैर्ब्रह्मपुरोगैश्र्च स्तुवद्भि स्तुतिभिर्हरिम् ॥७७॥
प्रवेशयामास वरं सुमन्दिरं श्रीश्रीनिवासं पुरुषं पुराणम् ॥
पद्मावतीं चापि मुदा महीपति ॥
समस्तलोकैर्मुनिभिर्महोत्सवै ॥७८॥
पुष्पाण्यवर्षंश्र्च सुरासुराद्या सयक्षगन्धर्वनरोरगाश्र्च ॥
देवस्य मूर्ध्न्याशु विमानवर्ये तं पूजयन्तस्त्वृषयश्र्च हर्षात् ॥७९॥
तात आनन्दनिलये तोण्डमान्नृपनिर्मिते ॥
विमानाग्ऱ्ये श्रीनिवासो रराज भगवान्हरि ॥८०॥
आनन्दजनकत्वात्तमानन्दनिलयं विदु ॥
वरपद्मासने सुस्थां विधाय कमलालयाम् ॥८१॥
पद्मावतीं विशालाक्षीं भगवानात्मवक्षसि ॥
अरिशङ्खविहीनोऽसौ कटिन्यस्तकरोत्तम ॥८२॥
इदमेव परं धाम इदमेव परं पदम् ॥
दर्शयन्पाणिनैकेन दक्षिणेन वृषाकपि ॥
पदपद्मं सुराराध्यं गतिं च परमां नृणाम् ॥८३॥
कटिन्यस्तकरेणापि निजपादाब्जगामिनाम् ॥
नृणां भवपयोराशिं कटिदघ्नं प्रदर्शयन् ॥८४॥
विराजिते वेङ्कटेश सम्प यापि रमापति ॥
इति ते कथितं राजन्माहात्म्यं वेङ्कटेशितु ॥८५॥
पवित्रं परमं पुण्यं मङ्गलानां च मङ्गलम् ॥८६॥
इति श्रीवेङ्कटाचलमाहात्म्ये श्रीभगवत्कृततोम्मान्नृपतिनिर्मितनूतनमन्दिरप्रवेशादिकथनन्नाम चतुर्दशोऽध्याय ॥१४॥
॥
॥
पञ्चदशोऽध्यायः

॥
शतानन्द उवाच ॥
सर्वाभ्युदयकामोऽथ भूतानां हितकाम्यया ॥
तदा वै भगवान्ब्रह्मा दीपद्वयमकल्पयत् ॥१॥
पार्थयामास गोविन्दं वरमेकमनामयम् ॥
यावत्कलियुगं तिष्ठेत्तावद्दीपोभिवर्धताम् ॥२॥
यदा विमानपतनं यदा दीपाविनाशनम् ॥
तदावतार सम्पूर्ण इति मे निश्र्चितो विधि ॥३॥
इति तस्मै वरं दत्वा ब्रह्माणमवदद्धरि ॥
श्रीनिवास उवाच ॥
श्रूयतां वचनं तात भुजमुधृत्य चोच्यते ॥४॥
उत्सवं कुरु मे पुण्यं ब्रह्मँल्लोकपितामह ॥
ध्वजारोहणमारभ्य रथान्तं च सवाहनम् ॥५॥
नैवेद्यं बहुचित्रं च ब्राह्मणैर्वेदपारगै ॥
कर्त्तव्यं मम कल्याणं त्रिकाले भयभक्तित ॥६॥
तदेतद्वचनं श्रुत्वा पितु स च पितामह ॥
तोण्डमानं समाहूय वचनं व्याहरत्तदा ॥७॥
ब्रह्मोवाच ॥
वाहनानि विचित्राणि कुरु शीघ्रं रमापते ॥
रथो दारुमयस्तात बहुचित्रविचित्रित ॥८॥
अन्तद्रेण महीपाल कर्तव्यो विश्र्वकर्मणा ॥
छत्राणि चामरे पुण्ये व्यजनं राजसत्तम ॥९॥
इत्युत्त्क्वा विश्र्वकर्माणमाहूय नृपतेर्वशम् ॥
विधाता विदधे सोपि यथा राजानुशासनम् ॥१०॥
वाहनानि रथछत्रचामरव्यजनानि च ॥
कृतवान्क्षणमात्रेण प्रीतये मधुघातिन ॥११॥
उवाच वचनं देवो राजानं सपितामहम् ॥
सर्वदेशजनाकीर्णमुत्सवं चोत्तमं विदु ॥१२॥
आनयस्व नृपान्सर्वान्नानादेशगतानिति ॥
शासितो वासुदेवेन भृत्यान्स प्रेषयन्नृप ॥१३॥
अङ्गवङ्गकलिङ्गाद्या पौगण्डा काशिकास्तत ॥
काम्बोजा केलरद्वीपा विराटकुरुजाङ्गला ॥१४॥
बर्बरा पाण्ड्यदेशीयाश्र्चैद्या मत्स्या ससैन्धवा ॥
आगतास्ते महीपाला सकुटुम्बा सवाहना ॥१५॥
केचिद्यानगता केचिद्रजस्था केचिदश्र्वगा ॥
केचिच्च शिबिकारूढा केचित्पद्भ्य़ां समाययु ॥१६॥
छत्रै सचामरैर्दिव्यैर्मयूरशुकपिच्छकै ॥
आराधनं प्रकुर्वाणां विप्राणां चैव भोजनै ॥१७॥
ब्रह्मक्षत्रियविट्शूद्रा ये चान्ये नवजातिजा ॥
चण्डालयवनांस्त्यक्वा सर्व एव समागता ॥१८॥
समागमे मार्गमध्ये सङ्कीर्णजनमण्डले ॥
अश्रन्त केचिदायान्ति केविदन्नविवर्जिता ॥१९॥
केचित्क्षीरप्रपानाश्र्त्र केचिद्धारणपारणै ॥
सर्वेऽभवन्हरेर्भक्ता श्रीनिवासस्य भूमिप ॥२०॥
धनानि वस्त्राणि च भूषणानि कायान्सजीवानि सुखानि सर्वे ॥
श्रीवेङ्कटेशस्य पदार्पितानि चक्रुर्जना भागवता कलौ युगे ॥२१॥
तत्राहूय मुनीन्सर्वान्महीपालान्यथाक्रमम् ॥
कन्यामासं गते भानौद्वितीयायां जगत्पते ॥२२॥
ध्वजारोहणमाधाय साङ्कुरार्पणमेव च ॥
वैखानसमुनिश्रेष्ठै पूजा मन्त्रै प्रकल्पिता ॥२३॥
नरयानं रत्नमयं निधाय पुरतो हरे ॥
वासुदेवं बभाषेऽथ ब्रह्मा लोकपितामह ॥२४॥
नरयानं समारुह्य कुरु चैत्यप्रदक्षिणम् ॥
एवमुक्त प्रत्युवाच श्रीनिवास पितामहम् ॥२५॥
श्रीनिवास उवाच ॥
भोपुत्र बालभावेऽसि शासितो वेदनिर्णय ॥
स चाद्य विस्मृतस्तात परीक्षा दीयतां मम ॥२६॥
स तद्वचनमाकर्ण्य किञ्चिच्चिन्तासमाकुल ॥
परीक्षां च ददौ विष्णोर्वेदानां वेदवित्तम ॥२७॥
स्खालित्यमभवत्किञ्चित्परीक्षायां विधेस्तदा ॥
ततोऽवबोधित सम्यग्वेधा वेदानुशासनम् ॥२८॥
निर्भमे क्षणमात्रेण श्रीनिवासात्मिका शुभा ॥
मूर्तीश्र्चतस्रो मन्त्रैस्तु चतुर्वेदसमुद्भवे ॥२९॥
पृथङ्नामानि तासां वै चकार स महामति ॥
उत्सव श्रीनिवासाख्या तथा चैवोग्रनामिका ॥३०॥
सर्वाधिकसमाख्यान्या लेखकाख्या तदा परा ॥
मूलमूर्तिरभूत्तासां मूर्तिनां चतुरात्मनाम् ॥३१॥
स्वयं श्रीवेङ्कटाधीश सर्वात्मा जगदीश्र्वर ॥
देवानां कल्पयामास तत्तन्मूर्त्यभिमानिनाम् ॥३२॥
असङ्कीर्णानि कार्याणि तानि तानि विधिस्तत ॥
पञ्चानामपि देवानां तत्तन्मूर्त्यभिमानिनाम् ॥३३॥
चतुर्मुखेषु चतुरो मनस्येकं विधिस्तदा ॥
अनुसन्धत्तदा तेन सर्वं कर्म महोत्सवे ॥३४॥
उत्सवे श्रीनिवासस्य यात्राकर्मणि दीक्षित ॥
तेन निर्वर्तयामास यात्राकर्मोत्सवं विधि ॥३५॥
नैवेद्यं बहुधा चित्रं चक्रे ब्रह्मोत्सवे शुभे ॥
गुडौदनं तिलान्नञ्च परमान्नं पय शृतम् ॥३६॥
मुद्रान्नं माषकान्नं च दध्योदनमत परम् ॥
षड्विधान्नं च सापूपं सपायससशर्करम् ॥३७॥
गुडापुपांस्तिलापूपान्माषापूपान्मनोहरान् ॥
मोदकांश्र्च शतच्छिप्रमुखान्कारयन्विधि ॥३८॥
अर्पयामास देवाय श्रीनिवासाय विष्णवे ॥
उत्सव श्रीनिवासस्य विधियात्रां मोहोत्सवे ॥३९॥
कारयामास वै वेधा ध्वजारोहणपूर्वकम् ॥
सायङ्काले च पूर्वेद्युर्ध्वजारोहरणवासरात् ॥४०॥
अनन्तगरुडाद्याश्र्च ब्रह्माद्याश्र्च तथामरा ॥
सर्वे चान्ये महर्ष्याद्या विष्वक्सेनपुरसरा ॥४१॥
वल्मीकादिभवां मृत्सनां पवित्रां नगराद्बहि ॥
खनितां विधिवन्मन्त्रैर्हस्तिमस्तकरोपिताम् ॥४२॥
सर्वमङ्गलवाद्यैश्र्च सह सर्वपरिच्छदै ॥
ससम्भ्रमं समानीय प्रादक्षिण्येन वीथिषु ॥४३॥
अङ्कुरार्पणमातेनु सहर्षपुलकाङ्कुरा ॥
ततोऽपरेद्युरुषसि ध्वजारोहमहोत्सवम् ॥४४॥
अरभ्यावभृथान्तं च पुष्पयागान्तमेव च ॥
उत्सवं श्रीनिवासस्य चकार विधिवद्विधि ॥४५॥
तस्मिन्महोत्सवे विष्णोर्ध्वजारोहणवासरे ॥
प्रथमे प्रथमं यानं मनुष्यान्दोलिकाभवम् ॥४६॥
द्वितीयं च तथा रात्रावभवच्छेषवाहनम् ॥
शेषे शयनशीलस्य शेषाचलनिवासिन ॥४७॥
सदा शेषप्रियस्यास्य श्रीनिवासस्य शाङिण ॥
द्वितीयादिवसे चाद्यं भूयोऽभूच्छेवाहनम् ॥४८॥
द्वितीयं च तथा रात्रावभवद्धंसवाहनम् ॥
तृतीये दिवसे चाद्यमभत्सिंहवाहनम् ॥४९॥
द्वितीयं च तथा रात्रौ मौक्तिकमण्डपम् ॥
चतुर्थदिवसे यानमादिमं कल्पभूरुह ॥५०॥
द्वितीयमभवद्रात्रौ सर्वभूपालवाहनम् ॥
पञ्चमे दिवसे चाद्यं यानमान्दोलिकाभवम् ॥५१॥
हरेरमृतसन्दायि मोहिनीवेषधारिण ॥
द्वितीयं रजनौ यानं वेदवेद्यस्य वै हरे ॥५२॥
बभूवच स्वयं साक्षाच्छन्दोमूर्ति खगेश्र्वर ॥
आद्यं यानं षष्ठदिने हनुमानभवद्धरे ॥५३॥
द्वितीयं मङ्गलगिरि सायंयानमभूद्धरे ॥
महिषीसंयुतस्यास्य वसन्तोत्सवरागिण ॥५४॥
तृतीयं रजनौ यानमासीदैरावतो गज ॥
सप्तमेऽभूद्दिने यानमाद्यं भास्करमण्डलम् ॥५५॥
द्वितीयं मङ्गलगिरि सायमासीद्रमापते ॥
रमणीयतमोद्यानविहारोत्सवरागिण ॥५६॥
कुसुमापचयव्यग्रमहिषीजनशालिन ॥
तृतीयं रजनौ यानमभवच्चन्द्रमण्डलम् ॥५७॥
अष्टमे दिवसे चाद्यमभवद्वाहनं हरे ॥
नानाविधैरलङ्कारैर्मण्डित सुमहान्रथ ॥५८॥
द्वितीयं रजनौ यानमभूदूच्चैश्रवा हय ॥
नवमे दिवसे चाद्यं यानमान्दोलिकाभवत् ॥५९॥
द्वितीयं मङ्गलगिरिर्यानमासीद्रमापते ॥
हारिद्रे पिङ्गलैश्र्चूर्णेरभिषिक्तस्य मङ्गलै ॥६०॥
समुद्युक्तस्यावभृथस्नानं मङ्गलिकोत्सवे ॥
स इत्थं मङ्गलैश्र्चूर्णै र्हारिर्देरभिषेचित ॥६१॥
सुन्दरं मङ्गलगिरीं समारुह्य सतां गति ॥
चैत्यं प्रदक्षिणीकृत्य सह सर्वैर्महाजनै ॥६२॥
जपद्भिर्वैदिकान्मन्त्रान्सहितश्र्च द्विजोत्तमै ॥
चकारावभृथस्नानं भगवानादिपूरुष ॥६३॥
स्वामिपुष्करिणीतीर्थे सर्वलोकैकपावने ॥
अवतारदिने तस्मिन्नक्षत्रे श्रवणे प्रगे ॥६४॥
तृतीयं मङ्गलगिरिर्यानं रात्रावभूत्तत ॥
ध्वजावरोहणाभिख्य उत्सवोऽभूत्तदा हरे ॥६५॥
ततोऽपरेद्युरभवत्पुष्पयागमहोत्सव ॥
देशान्तरादागतानां सपर्यासीत्ततो नृणाम् ॥६६॥
देवा जग्मुस्वकं धाम राजानो राजसत्तम ॥
जग्मु स्वनगरं दिव्यं दृष्ट्वा देवमहोत्सवम् ॥६७॥
ब्रह्माजगाम स्वं लोकं नत्वा वेङ्कटवल्लभम् ॥
समाप्य चोत्सवं सर्वं स राजा तोण्डमान्नृप ॥६८॥
वासुदेवं नमस्कृत्य चाज्ञामादाय मौलिना ॥
स्वपुरं प्राप्य धर्मात्मा कृत्वार्चा वेङ्कटेशितु ॥६९॥
संस्थाप्य पूजयामास स्वपुरे बिजमन्दिरे ॥
राज्यं चकार धर्मात्मा सत्येन पृथिवीपति ॥७०॥
गोब्राह्मणहितार्थाय चातिथीनां हिताय च ॥
सद्धर्मनिरत शान्तो जितमन्युज्रितेन्द्रिय ॥७१॥
नित्यमाराधयन्कृष्णं बिलमार्गेण चागत ॥
इत्थं कुर्वति राजेन्द्रे राजराजकुलोद्भवे ॥७२॥
कार्तिके मासि सम्प्राप्ते दैवयोगेन भूपते ॥
समाययौ द्विजश्रेष्ठ कूर्मो वासिष्ठगोत्रज ॥७३॥
पितृरस्थिसमागृह्य गङ्गास्नानसमुत्सुक ॥
अकस्माद्राजनगरं वित्तक्षत्रियसङ्कुलम् ॥७४॥
समन्तत समाकर्ण्य तोण्डमान्कीर्तिसम्भ्रमम् ॥
राघवाख्यसुतेनैव महालक्ष्म्याख्यभार्यया ॥७५॥
पुराद्बहिर्विनिक्षिप्य भार्यां पुत्रं च स द्विज ॥
समासदद्राजगृहं राजदर्शनलालस ॥७६॥
सिंहासनगतं कान्तं विद्वन्मण्डलमण्डितम् ॥
तमाशीर्भिर्विशेषेण संस्तुत्य पृथिवीपतिम् ॥७७॥
राजानमब्रवीद्विप्र कूर्मो वेदान्तपारग ॥
कूर्म उवाच ॥
श्रुता बहुमुखात्कीर्तिस्तव भूप विशाम्पते ॥७८॥
तच्छ्रृत्वाद्य समीपं ते सम्प्राप्तोऽहं नृपोत्तम ॥
इति विप्रवच श्रुत्वा पुजयामास स द्विजम् ॥७९॥
तोण्डमान उवाच ॥
किमागमनकार्य ते तन्ममाचक्ष्व भो द्विज ॥
इत्थमुक्तोऽब्रवीद्राजन्कूर्मो वेदविदां वर ॥८०॥
कूर्म उवाच ॥
मत्पिता प्रेततां प्राप्त कालेन पृथिवीपते ॥
तस्यास्थिनिचयं नीत्वा गङ्गामज्जनहेतवे ॥८१॥
काशीं गच्छामि राजेन्द्र मनसा कृतनिश्र्चय ॥
दैवाच्चगर्भिणी जाता मम भार्या पतिव्रता ॥८२॥
पञ्चवर्षश्र्च मे पुत्रो न शक्तो गन्तुमात्मना ॥
तस्मात्त्वया महाराज रक्षणीयौ च तावुभौ ॥८३॥
अशक्तोऽहं तया गन्तुं गर्भिण्या तु द्विजप्रिय ॥
स्त्रीणां पत्युर्गुहे वासो नियतश्र्चोदितोन्यथा ॥८४॥
पित्रो समीपे वासस्तु तदभावे स्वसुर्गुहे ॥
अथवा मातुलगृहे त्वथवा राजमन्दिरे ॥८५॥
षडेते पितर स्त्रीणामिति जानामि तत्स्थितिम् ॥
तस्मात्त्वं रक्ष राजेन्द्र सुतं भार्यां च गर्भिणीम् ॥८६॥
इत्येवमुक्तो विप्रेण कूर्मसञ्ज्ञेन तोण्डमान् ॥
बाढमित्युक्तवान्राजंस्तस्य दत्वा धनं बहु ॥८७॥
तत्र संस्थाप्य तौ विप्रो बाष्पसन्दिग्धलोचन ॥
अब्रवीत्स सुतं पत्नीं बाष्पपर्याकुलेक्षणाम् ॥८८॥
गच्छाम्यहं वरारोहे गङ्गाभगीरथीं प्रिये ॥
मा रुदस्त्वं वरारोहे पश्य पुत्रं भयाकुलम् ॥८९॥
इत्येवमुक्ता सा विप्रपत्नी भर्तारमब्रवीत् ॥
निजनाथस्य वदनं पश्यन्ती दुखभागिनी ॥९०॥
शीघ्रमागच्छ भो स्वामिन्कृत्वा गङ्गावगाहनम् ॥
पुत्रोऽपि ते महाप्राज्ञस्त्वामेवमनुमन्यते ॥९१॥
इत्थं वदन्तीं स्वं भार्यां पश्यन्नालिङ्ग्य चात्मजम् ॥
जगाम विप्रो राजेन्द्र पश्यन्वै पृष्ठत पुन ॥९२॥
सा जगाम गृहं राज्ञ पश्यन्ती पतिमात्मन ॥
परिमृज्याक्षिजं तोयं सान्त्वयित्वा सुतं तथा ॥९३॥
राजपत्नीं समासाद्य पुत्रेण सह संस्थिता ॥
गते विप्रे स राजर्षिस्तस्य भार्या च सुन्दरीम् ॥९४॥
दृष्ट्वा चिन्ताकुलो भूत्वा मनसीत्थमाचिन्तयत् ॥
त्रिविधा पुरुषा प्रोक्ता धियस्तेषां पृथग्विधा ॥९५॥
तस्मान्मयातियत्नेन स्थापनीया द्विजप्रिया ॥
इति सञ्चिन्त्य धर्मात्मा तोण्डमान्राजसत्तम ॥९६॥
एकान्ते भवनं कृत्वा स्थापयामास तत्र ताम् ॥
अन्नं षण्मासपर्याप्तं सकृत्सोपस्करं ददौ ॥९७॥
तण्डुलाद्यैश्र्व काष्टान्तैरग्नितोयादिकं तथा ॥
तद्रृहं शृङ्खलैर्बध्वा स राजा तोण्डमान्नृप ॥९८॥
दूतान्विधाय वै दूरे चार्धक्रोशायते निजे ॥
गृह एव क्वचित्कोणे निगूढां तां तदा न्यधात् ॥९९॥
धूर्तानान्तु यथा सेयं न गच्छेद्रोचरं दृश्याम् ॥
ततो राज्ये समासक्तो राजा कार्यवशं गत ॥१००॥
राज्यभारेण राजेन्द्र व्यस्मरद्ब्राह्मणप्रियाम् ॥
द्विवत्सरान्ते विप्रेन्द्र कृत्वा गङ्गावगाहनम् ॥१०१॥
गयां गत्वा गयाश्राद्धं कृत्वा निजपितुस्तथा ॥
गङ्गाया विवधं चोढ्वा स्कन्धदेशो द्विजोत्तम ॥२॥
तोण्डमानपुरे प्राप्य प्रविवेश नृपालयम् ॥
राजानमब्रवीद्राजन्नाशीर्भिमिनन्द्य च ॥३॥
दीघायुर्भव राजेन्द्र पुत्रवान्ज्ञानवान्भव ॥
त्वत्प्रसादेन राजेन्द्र कृतं गङ्गावगाहनम् ॥४॥
गङ्गावगाहनं राजन्कुरु तत्सलिलै शुभै ॥
एवमुक्त स राजर्षिर्विस्मृतां ब्राह्मणीं स्मरन् ॥५॥
स्तब्धो बभूव चाकस्माद्दण्डाहत इवोरग ॥
पद्मव्यूहे षड्रथिकैर्द्रोणकर्णपुरोगमै ॥६॥
निरुन्धानं सैन्धवेन बालमर्जुननन्दनम् ॥
निहतं पश्यतां राजन्पाण्डवानां महात्मनाम् ॥७॥
वासुदेवमुखाच्छ्रुत्वा चार्जुनस्य मनो यथा ॥
रामबाणेन विद्धस्य रावणस्य मनो यथा ॥८॥
तथैव तोण्डमानस्य हृदयं पर्यकम्पत ॥
धैर्येण मनस स्वास्थ्यं प्राप्तवान्स प्रजापति ॥९॥
तदाह भारतीं विप्र किञ्चिद्दुखसमन्वित ॥
राजानं राजशार्दूलं पप्रच्छ कुशलं तदा ॥१०॥
भार्यां मे गर्भिणी पूर्वं प्रसुता किं सुतं सुताम् ॥
न श्रूयते तयोर्वार्ता मम चित्तप्रतोषिणी ॥११॥
पुत्रो मे निर्गुणो राजन्सर्वदा क्रीडने रत ॥
तटाके पुष्करिण्यां वा कूपे वा विपुलाम्भसि ॥१२॥
तस्मान्मे मनसो दुखं सदा भावि विशाम्पते ॥
भार्या मे राजशार्दूल मम दर्शनकारणात् ॥१३॥
न चाङ्गता वरारोहा कुतो मे भ्रमते मन ॥
सुतं भार्यां चिन्तयामि दिवा नक्तं च गर्भिणीम् ॥१४॥
तस्यालापमिति श्रुत्वा राजा धैर्येण भारतीम् ॥
व्याहरत्तोण्डमानोऽपि यथा धीरो ह्यवर्तत ॥१५॥
तोडमान उवाच ॥
भो भूसुरकुलोत्पन्न माभैषी पुत्रकारणात् क्षेमप्रसूता ते भार्या पुत्र्या पुत्रेण तिष्ठति ॥१६॥
बहवो योषितो विप्र मया दृष्टा इत पुरा ॥
न सुतो न च ते भार्या मम दृष्टिपथं गता ॥१७॥
अथ तद्वृत्तमखिलं श्रूयतां भुरुरोत्तम ॥
पूर्वदेवगुरोर्वार सम्प्राप्तस्तु गतेदिने ॥१८॥
तद्दिने वेङ्कटेशस्य प्रसक्तमभिषेनचम् ॥
तद्दर्शनार्थं मे कन्या ॥
सर्वा जग्मुर्महीसुर ॥१९॥
ताभि समेता ते भार्या पुत्रीपुत्रसमन्विता ॥
जगाम वेङ्कटं शैलं देवदर्शनकारणात् ॥२०॥
अद्य श्र्वो वा परश्र्वो वा सागमिष्यति तेंऽतिकम् ॥
इति तं सान्त्वयित्वा स गूढं पुत्रमभाषत ॥२१॥
गच्छाद्य पुत्र भवनं विप्रपत्न्यास्तु शोभनम् ॥
छिन्धिशृङ्खलमव्यग्र प्रविश्यान्तर्गृहं पुन ॥२२॥
तां दृष्ट्वा पुत्रसहितां शीघ्रमानय भृसुरीम् ॥
स च गत्वातिवेगेन कृतवान् जनकेरितम् ॥२३॥
ददर्श तत्रास्थिमात्रं रुदन्गद्रदकण्ठवान् ॥
ध्रुवं नोवंशनालं तु छिन्नमूलं भविष्यति ॥२४॥
इति सञ्चिन्तयन्नेत्य पितरं वाक्यमब्रवीत् ॥
भोस्तात राजवंशस्य नाशकाल समागत ॥२५॥
यत सा ब्राह्मणी पूर्णगर्भा सहसुता मृता ॥
अस्थिभूता निजे गेहे तदन्नाद्यविचारणात् ॥२६॥
इत्युक्तो विप्रवर्याय पाकार्थं तण्डुलादिकम् ॥
ददौ धैर्येण राजेन्द्र स जगाम बिलान्तिकम् ॥२७॥
तस्मिन्गते विप्रमुख्ये राजा शेषाचलं ययौ ॥
पुत्रेण सहितो राजा शरणार्थं रमापते ॥२८॥
पादद्वयं प्रपन्नस्तु रुदन्नासीन्महीपति ॥
रुदन्तं च नृपं दृष्ट्वा श्रीनिवासस्तदाब्रवीत् ॥२९॥
श्रीभगवानुवाच ॥
अकाले च किमर्थं त्वमागतो नृपसत्तम ॥
राजराज किमर्थं ते रोदनं जायतेऽधुना ॥३०॥
धीरत्वं च धनुष्मत्त्वं प्रततं तव ॥
अद्य किं कारणं तात रोदने वद तन्मम ॥३१॥
इत्युक्त श्रीनिवासेन नाब्रवीत्स च किञ्चन ॥
विदित्वा हृदयं तस्य जगाद वचनं तत ॥३२॥
श्रीभगवानुवाच ॥
विदितं हृदयं राजन्नातुरस्य तवाधुना ॥
त्वया कृतामिदं पापं मयैवाचरितं नृप ॥३३॥
निवर्तस्व च पापात्मन्किं करोमि नृपात्मज ॥
अकार्य कर्म भूपाल त्वया कृतमरिन्दम ॥३४॥
अहं पापो दुराचारो नित्यदुखसमन्वित ॥
काले कालमेष्यामि क्रूरं वा नरकं नृप ॥३५॥
आदातव्यं हि दौर्भाग्यं स्वभक्तस्य दुरात्मन ॥
दरिद्रत्वं तथा भक्तस्यैवं धर्माविदोविदु ॥३६॥
मयि ते भक्तिभावे च लोपे नैव त्वया कृत ॥
किं करोमि क्व गच्छामि क्रूरं पापं त्वया कृतम् ॥३७॥
तथापि तव सौहार्दात्करिष्ये जीवितान्मृतान् ॥
कलौ वेङ्कटनाथेन नृपस्यास्य विमोक्षणम् ॥३८॥
कृतं महापातकिन इति कीर्तिर्भाविष्यति ॥
पुत्रं प्रेषय भूपाल शापभीरुमरिन्दम ॥३९॥
तेषां मृतानामानेतुं सर्वाण्यस्थीनि सम्प्रति ॥
इति श्रीवेङ्कटपतेर्वाक्य श्रुत्वा स चातुर ॥४०॥
प्रेषयामास पुत्रं तान्यस्थीन्यानेतुमात्मन ॥
स जगामातिवेगेन मृतान्ना भवनं नृप ॥४१॥
बद्धा तदस्थिनिचयं वस्त्रेणाच्छाद्य भूपते ॥
नरयाने विनिक्षिप्य चाच्छाद्य नृपनन्दन ॥४२॥
तदा शेषगिरिं प्राप्य पितरं वाक्यमब्रवीत् ॥
तदस्थि मण्डलं तात सम्प्राप्तं विद्धि भूपते ॥४३॥
श्रीनिवासाय शान्ताय तदानीतं वदाधुना ॥
स पुत्रवचनं श्रुत्वा श्रीनिवासमभाषत ॥४४॥
राजोवाच ॥
समानीत पुत्रकेण मृतास्थिनिचयो हरे ॥
यथा ते जीवितं कृष्ण प्रप्नुवन्ति तथा कुरु ॥४५॥
एवमुक्त श्रीनिवासस्तदस्थिनिचयं नृप ॥
कराभ्यां प्रतिगृह्याथ स्वोत्तरीये बबन्ध ह ॥४६॥
स्वामिपुष्करिणी यत्र तस्य पूर्वदिशि स्थितम् ॥
पाण्डुतीर्थं समासाद्य तस्य तीरमुपागत ॥४७॥
तत्र किञ्चिद्देवखातमासाद्य मधुसूदन ॥
तोण्डमानं च तत्पुत्रं त्यक्त्वा तीर्थमुपागत ॥४८॥
आकण्ठजलमध्ये च निममज्ज जनार्दन ॥
अस्थीनि तत्र निक्षिप्य शिलायां तीर्थसन्निधौ ॥४९॥
प्रक्षाल्य विष्णु पस्पर्श स्वाञ्जलिक्षिप्तवारिणा ॥
जीवनं सन्निपतितं तदास्थिनिचये तदा ॥५०॥
इति ते जीविता विष्णो पाणिस्पर्शप्रभावत ॥
ववृषु पुष्पवर्षाणि तत्तीर्थे वासवादय ॥५१॥
विस्मेरचित्ता सर्वेऽपि दृष्टतत्तीर्थवैभवा ॥
यदा तीर्थप्रभावेण जीविता मृतकाश्र्च ते ॥५२॥
तदा सर्वे सुरा राजन्ब्रह्मरुद्रेन्द्रपूर्वका ॥
अस्थितीर्थमिति ख्यातं तस्य नाम दुदुर्मुदा ॥५३॥
येषामत्रास्थि निपतेन्नरके वसतामपि ॥
ते सर्वे स्वर्गमृच्छन्तु सद्य इत्यपि तेऽवदन ॥५४॥
उज्जीवयन्त्सोथ मृतां सपुत्रां तां कूर्मभार्यां निजगर्भवासिताम् ॥
ददौ नृपायातिविमूढचेतसे दत्वाथ तं पार्थिवमाबभाषे ॥५५॥
श्रीभगवानुवाच ॥
कृतोपकारस्य कृता ह्युपक्रिया शताधिका ते नृपते मयाधुना ॥
तवाग्रजस्याप्ततया कृता मया ह्युपक्रियेयं धरणीपते तव ॥५६॥
इतपरं मौनमहं प्रपद्ये नात्यन्तमेकान्तिजनात्परेण ॥
केनापि कुर्वे सह वाग्विलासं साक्षात्कलावन्यमुखाद्धि भाषे ॥५७॥
गच्छ त्वदीयं पुरमद्य राजन्तस्मै द्विजायाखिललोकसाक्षिणीम् ॥
भार्यां सपुत्रामाति भक्तियुक्तां प्रदाय राज्यं त्वमकण्टकं कुरु ॥५८॥
इत्युक्तो वासुदेवेन तत्पत्नीसहितो नृप ॥
गत्वा च नगरं पुत्रसहित कूर्ममब्रवीत् ॥५९॥
भूदेव तव भार्येयं सुपुत्री पुत्रसंयुता ॥
सम्प्राप्ता दैवयोगेन तां गृण्हीष्व द्विजोत्तम ॥६०॥
इत्युक्त्वा ससुतां पत्नीं स विप्राय न्यवेदयत् ॥
वृत्तान्तमखिलं ज्ञात्वा पत्न्या राजमुखाद्द्विज ॥६१॥
राज्ञ समक्षं पप्रच्छ पत्नीं शिशुसुतान्विताम् ॥
क्वागतासि महाभद्रे यथावत्कथ्यतामिति ॥६२॥
महालक्ष्मीरुवाच ॥
किं वदिष्यामि हे स्वामिन्देवमायां दुरत्ययाम् ॥
तस्योदरे मया दृष्टो विचित्रो लोकविस्तर ॥६३॥
लोकालोकौ मया दृष्टौ दृष्टा ब्रह्ममुखा सुरा ॥
सात्विका राजसाश्र्चैव तमप्रकृतयस्तथा ॥६४॥
राघव उवाच ॥
ताताद्भुतं मया दृष्टं त्रिनेत्राणां गणस्तथा ॥
शिशुरुवाच ॥
सागरा सप्त मे तात दृष्टिमार्गमुपागता ॥६५॥
गृहागिर्यटवीवृक्षा देवदानवराक्षसा ॥
इत्युक्तो लज्जितोऽवादीत्पत्नीसुतशिशुन्द्विज ॥
धिङ्मे जन्म तपो घोरं धिग्वेदाध्ययनं तथा ॥६६॥
नारायणस्याखिललो कधाम्रां निवासभूतस्य चराचराणाम् ॥
दृष्टं भवद्भिर्जठरे विचित्रं भूगोलमुख्याखिललोकजालम् ॥६७॥
त्रिनेत्रमुख्यै सह चीर्णपूर्णपूण्यैरपीदं मनुजैर्न लभ्यम् ॥६८॥
इत्येवं संस्तुवन्स्वीयान्पत्नीसुतशिशून्द्विज ॥
राजानं चापि संस्तुत्य देशं गन्तुं प्रचक्रमे ॥६९॥
राजोवाच ॥
अहो भाग्यमहो भाग्यं त्वत्पत्नीसुतयो शिशो ॥
यत्दृष्टं श्रीनिवासस्य जठरे सर्वमद्भतम् ॥७०॥
इत्युक्तो नृपवर्येण सहभार्य सुतान्वित ॥
जगाम विप्रमुख्योऽसौ रङ्गक्षेत्रं स्वमाश्रमम् ॥७१॥
श्रीनिवासप्रसादेन तोण्डमान्भक्तिसम्भ्रमात् ॥
सविप्र सहित पुत्रभार्याभ्यां भवनं ययौ ॥७२॥
विसृज्य विप्रं भूपालं सहकुटुम्बं सपुत्रकम् ॥
दध्यौ चित्रं हरे कर्मनिग्रहं तस्य चात्मनि ॥७३॥
व्यचिन्तयद्वेङ्कटनाथवैभवं तीर्थानुभावं द्विजदेवभक्ता ॥
करोमि किं वेङ्कटनाथतुष्टये दास्यामि किं तस्य हरे प्रसत्तये ॥७४॥
इति चिन्तापरो भूत्वा विप्रान्वेदविदोऽब्रवीत् ॥७५॥
तोण्डमान उवाच ॥
भूदेव देवतुष्ट्यर्थे क उपायो ह्यनामय ॥
कथं तुष्यति गोविन्दो वद मे गुरुसत्तम ॥७६॥
राज्ञस्तु वचनं श्रुत्वा नृपमाङ्गिरसो गुरु ॥
अब्रच्छ्रीनिवासस्य निग्रहाद्भीततमातुरम् ॥७७॥
गुरुरुवाच ॥
तदनुग्रहसिद्ध्य़र्थं तत्पूजां कुरु भो नृप ॥
सहस्रनामभिर्दिव्यै सहस्रैतस्तुलसीदलै ॥७८॥
तत्प्रीतिहेतुस्तुलसी तस्मात्वं पूजयाच्युतम् ॥
तेनापरोक्षमायाति तव वेङ्कटवल्लभ ॥७९॥
ततस्तद्वचनं श्रुत्वा तच्चकार तथा नृप ॥
तुलसीदलसाहस्रं स्वर्णत्नविनिर्मितम् ॥८०॥
वेङ्कटेशात्मकैर्नामसहस्रस्तैत्पदेऽर्पयन् ॥
क्रमेण मासत्रितयं पूजां तस्य च कार स ॥८१॥
एवं पूजां कृतवति भूपाले भूरिविक्रमे ॥
त्यक्तवान्न च वैमुख्यं नारायणगिरिश्र्वर ॥८२॥
तदा स राजा दुखेन सर्वज्ञ वाक्यमब्रवीत् ॥
तोण्डमान उवाच ॥
भक्तानामपराधान्न गणयन्ति गुणाधिका ॥८३॥
क्षमस्व मम दौरात्म्यं भक्तस्य पुरुषोत्तम ॥
वरदाने वासुदेव भवान्छ्रेष्ठतमो मत ॥८४॥
दयां कुरु दयासिन्धो भक्तोपरि भयापह ॥
इत्युक्तस्तोण्डमानेन भगवान्वेङ्कटेश्र्वर ॥८५॥
तदाह भारतीं राजन्नाकाशपथमाश्रित ॥
भक्ताश्र्च बहव सन्ति नास्तित्वत्सदृशो भुवि ॥८६॥
कर्म सुघोरं तु ब्रह्मस्त्रीपुत्रघातकम् ॥
प्रपित्स्यसि कथं पारं दुखाद्राजकुमारक ॥८७॥
तवाग्रजोपकारेण जीवितं तु मया कृतं ॥
एवमाकाशगां वाणीं श्रुतवान् राजसत्तम ॥८८॥
तदाह देवदेवेशं राजा मोहवशङ्गत ॥
राजोवाच ॥
कृतोपकारा पुरुषा न वदन्ति कृतं हरे ॥
को वदेद्धि कृतां सेवां मूढोऽपि गुण वर्जित॥
मां विना न हि ते भक्तस्रिषु लोकेषु विद्यते ॥८९॥
को वा पुराणपुरुष त्वय्येकान्तरत सदा ॥
भक्तानामग्रणीश्र्चाहं दयालूनां त्वमग्रणी ॥९०॥
एवं गर्वोक्तिमाकर्ण्यं तृष्णीमासीद्रमापति ॥
ततो भूयोऽतिभक्तयायं पूजयामास माधवम् ॥९१॥
सौवर्णरत्नखचिततुलसीकुसुमव्रजै ॥
इत कदाचिदद्राक्षीत्तोण्डमान्नृपसत्तम ॥९२॥
सौवर्णरत्नखचिततुल सीकुसुमोपरि ॥
संस्थितां मृन्मयीं श्यामां तुलसीकुसुमावलिम् ॥९३॥
तत कदाचिन्नृपतिर्निरस्तां च सुदूरहत ॥
सौवर्णरत्नखचिततुलसीकुसुमावलिम् ॥९४॥
ददर्श मृन्मयीं चैव सुलग्नां हरिपादयो ॥
श्यामां सुरुचिरामार्द्रां तुलसीकुसुमावलिम् ॥९५॥
दृष्ट्वैव श्रीपते स्वामिन्रिगहं चिन्तयन्नृप ॥
मुक्तङ्कण्ठं रुदन्नूचे तोण्डमान्भृशुदुखित ॥९६॥
भगवन्क्रूरपापं मामनाथं किमुपेक्षसे ॥
केन भक्ताग्रगण्येन स्वीकरोषि समर्पितम् ॥९७॥
मृन्मयीमेव सम्प्रीत्या तुलसीकुसुमावलिम् ॥
इत्येवमुक्तो भगवांस्तोण्डमानेन वै हरि ॥९८॥
राजानं रमणीयाङ्गं प्रत्यभाषत भूपते ॥
श्रीभगवानुवाच ॥
भक्ताश्र्च बहव सन्ति त्रिगुणास्त्रिविधात्मका ॥९९॥
तेषां मध्ये दरिऽद्रोस्ति कुलालो भीमनामक ॥
अत्रैवोत्तरदिग्भागे राजन् योजनदूरत ॥२००॥
स कुलालोऽतिभक्यैव भित्तिकाबिलमध्यत ॥
दारुभूतं च मां शूद्र प्रत्यहं पूजयत्यसौ ॥१॥
स्वस्थ शान्त स्वकृत्यं च प्रसमाप्य हरिप्रिय ॥
स्नावा विधिवदात्मज्ञो मृन्मयैस्तुलसी सुमै ॥२॥
तद्भत्त्या परितुष्टेन तदङ्गीक्रियते मया ॥
तत्र गत्वा प्रतिदिनं तं दृष्ट्वा तत्प्रियां तथा ॥३॥
राजन्बहुविधा सन्ति मद्भक्ताश्र्च विरागिण ॥
यदुक्तं तु त्वया पूर्वमेकोऽहं भक्तिमानिति ॥
तद्वचस्त्वदहङ्कारमहोच्छ्रायविजृम्भितम् ॥४॥
तदुक्तमाकर्ण्य विनम्रमस्तक सन्त्यज्य चैत्यं तदनु प्रजापति पद्भ्य़ां

जगामोज्झितराजगौरवस्तदास्य मार्गं प्रणमनमुहुर्मुहु ॥५॥
तं चक्रवर्तिनं दृष्ट्वा पद्यां धावन्तमातुरम् ॥६॥
पृच्छन्तं तस्य भवनं परितो घटकरिण ॥
प्राहुस्तं भगवद्भक्तं कुलालं मार्गवर्तिन ॥७॥
वसत्यत्रैव राजन्स कुलालो भीमनामक ॥
भक्तिर्यस्य हरौ, कृष्णसेवां नित्यं कराति य ॥८॥
एवमुक्त स लोकैश्र्च पथिकै ष्ठथिवीपति ॥
जगाम तस्य भवनं तोण्डमान्राजसत्तम ॥९॥
तद्गृहाद्बहिरास्थाय स्तुतवांस्तद्गृहं नृप ॥
गृहतोरणमासाद्य पपात गतविभ्रम ॥१०॥
तत कुलालो भ्रमितो जनैर्विज्ञापितस्तत ॥
ददर्श राजशार्दूलं पतितं प्राङ्गणे तदा ॥११॥
किमिदं भो महत्कष्ठं राजासौ पतित कुत ॥
ममापराधो नास्त्यत्र तथापि यमदण्डने ॥१२॥
शक्तौऽसौ राजशार्दूल सद्योऽहं तस्य कर्मणि ॥
नैवेद्यार्थ हरेस्तस्य घटानां शतकं मम ॥१३॥
कथितं तेन भूपेन तदद्य प्रददामि तान् ॥
एवं शूद्रे चोक्तवति राजा सञ्ज्ञामुपेयिवान् ॥१४॥
कोऽसौ भीमो हरेर्भक्त कुलाल कृष्णतोषण ॥
तत्पादयुगलं वन्दे सततं साधुसम्मतम् ॥१५॥
एवं वदति राजर्षी भगवान्भक्तवत्सल ॥
अर्विर्बभूव पुरत कुलालस्य महात्मन ॥१६॥
अविर्भृतं हरिं दृष्ट्वा कुलालो भक्तिसंयुत ॥
तुष्टाव हर्षपुष्टाङ्ग श्रीनिवासं निरामयम् ॥१७॥
त्वद्धाम वैकुण्ठपुरं महात्मंस्त्वद्वल्लभा सागरनन्दना च ॥
त्वन्नाभिजातो हि पितामहोपि किं त्वा स्मरामीश कुलालजन्मा ॥१८॥
त्वत्पादसम्भवा देवी साक्षाद्भागीरथी शुभा ॥
तव पुत्रीं वदतितां वतुर्वेदमयो विधि ॥१९॥
तवासनं सदा देवा वदन्ति फणिनं विभो ॥
सहस्रवदनं शेषं सुपर्णं वाहनं विदु ॥२०॥
नक्षत्रमाला तव दन्तपङ्क्तिर्विद्युत्प्रकाशस्तवदेहकान्ति ॥
महीधरा मेरुहिमाद्रिमुख्यास्त्वदस्थिभूता पुरुषोत्तमाद्य ॥२१॥
तवाक्षिणी भानुविधू च विष्णो विराट्पदं त्वां शरणं प्रपद्ये ॥२२॥
एवं स्तुवति शूद्रे तं प्रसन्ना कमलालया ॥
जगद्धात्री जगादैवं पुरुषं परमेश्र्वरम् ॥२३॥
क्वायं कुलाल पुरुषोतमस्य कथं बभूव त्वयि भक्ति रीदृक् ॥
का जातिरस्य क्व च सद्रुणास्ते किमद्भुतं भो करुणाम्बुराशे ॥
इत्युक्तस्तु जगद्धात्र्या गरुडं प्रत्यभाषत ॥२४॥
भगवानुवाच ॥
तमानयातिवेगेन मत्समीपं कुलालजम् ॥
इत्युक्तो गरुडो वेगादनिनाय च शूद्रजम् ॥२५॥
इत एहीति सम्भाष्य समीपं परमात्मन ॥
स नत्वा शिरसा देवं प्रत्यभाषत माधवम् ॥२६॥
कुलाल उवाच ॥
मिर्थमागमो देव गृहं मे शूद्रजन्मन ॥
न चाहं विदुरो देव न चाहं शबरी प्रभो ॥२७॥
न चाहं गजराजेन्द्रो नचोद्धवविभीषणौ ॥
किं देयमस्ति मद्रेहे त्वदर्थं पुरुषोत्तम ॥२८॥
वदत्येवं कुलाले तु तस्य पत्नी तमालिनी ॥
प्रसादयाथ गोविन्दं द्रौपदीव जनार्दनम् ॥२९॥
तमालिनयुवाच ॥
अनाथनाथ गोविन्द बुद्धिस्त्वय्येव वर्तते ॥
न जाने मन्त्रमार्गं तु न जाने कर्मनिर्णयम् ॥३०॥
अशौचकुलजातानां कृतो वेद कुतस्तप ॥
भक्त्या मे परितुष्ट सनमद्भर्तुश्र्च विशेषत ॥३१॥
मया पाचितमन्नं च यावनालकुलोद्भवम् ॥
यथेष्टं भुङ्क्ष्व मद्दत्तं सहामोदरसादरम् ॥३२॥
इत्थमुक्तो जगद्योनिस्तया भक्त्या तमालया ॥
कमलामुखमालोक्य जहास जगदीश्र्वर ॥३३॥
सुप्रसन्नोऽथ भगवांस्तामुवाच तमालिनीम् ॥
अवश्यमन्नं भोक्ष्यं ते भक्त्या दत्तं तमालिनी ॥३४॥
इत्येवमुक्ता भगवान्भक्तवात्सल्यवारिधि ॥३५॥
रमासमेतो रमणीयविग्रह कुलालवर्येण कुलालजायया ॥
अभुङ्क्त दत्तं च तदन्नमुत्तमं भुत्त्क्वा तयोश्र्च प्रददौ पदं स्वकम् ॥३६॥
एतत्कौतुकमालोक्य ब्रह्मेशानपुरोगमा ॥
तुष्टुवुर्हृष्टमनस ॥
स्रष्टारं सर्वदेहिनाम् ॥
देवदुन्दुभयो नेदु खात्पेतु पुष्पवृष्टय ॥३७॥
एतस्मिन्नेव समये विमानं प्राप्तमुत्तमम् ॥
विमानं प्राप्तमालोक्य श्रीनिवास सतां गति ॥३८॥
स्वकिरीटं ददौ शङ्खचक्रे च कौस्तुभम् ॥
पिताम्बरमलङ्कारं कुलालस्य महात्मन ॥३९॥
रमाया भूषणं तावत्तमालिन्याश्र्च सन्ददौ ॥
दिव्यं विमानमारूढौ विष्णुना दत्तवैभवो ॥४०॥
कुलालदम्पती भक्तौ दृश्यतस्तस्य भूपते ॥
जग्मतुर्विष्णुभवनं सायुज्यपदवीं गतौ ॥४१॥
कुलालपदवीं दृष्ट्वा तोण्डमान्नृपसत्तम ॥
व्रीडित पुण्डरीकाक्षं श्रीनिवासमभाषत ॥४२॥
मद्राश्ट्रगतशूद्रस्य सर्वदा पापकारिण ॥
सद्रतिस्तु त्वया दत्ता का गतिर्मम बान्धव ॥४३॥
श्रीनिवास उवाच ॥
एतद्देहं परित्यज्य चान्यं देहमुपाश्रय ॥
तत्राराध्य हृषीकेशं गच्छ सारूप्यमुत्तमम् ॥४४॥
शतानन्द उवाच ॥
इत्युक्तो नृपति सद्य स्नात्वा स्वामिसरोजलै ॥
कलेवरं परित्यज्य पुनर्देहान्तरं गतम् ॥४५॥
तत्राराध्य हृषीकेशं श्रीनिवासं निरामयम् ॥
सारूप्यं गतवान्राजा स्वमिना पूर्वकल्पितम् ॥४६॥
एवं हरिस्तत्र चरित्रमद्भुतं कुर्वन्जगन्मातृसमन्वितो गिरौ ॥
आस्ते जगत्यां च सुरौघपूजितो ददद्यथेष्टं च मनोरथान्सताम् ॥४७॥
इत्येवं कथितं राजन्माहात्म्यं वेङ्कटेशितु ॥
य श़ृणोतीदमाख्यानं मनोरथफलप्रदम् ॥४८॥
इह लोके सुखं भुक्त्वा सोऽथ याति हरे पदम् ॥४९॥
इति श्रीभविष्योत्तरपुराणे श्रीवेङ्कटाचलमाहात्म्ये कुलालप्रशंसनं नाम पञ्चदशोऽध्याय ॥१५॥
॥
श्रीकृष्णार्पणमस्तु ॥


  