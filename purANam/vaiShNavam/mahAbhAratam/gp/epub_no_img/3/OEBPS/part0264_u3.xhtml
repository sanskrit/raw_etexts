<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="hi">
  <head>
    <title>part0264</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../../stylesheet.css"/>
<link rel="stylesheet" type="text/css" href="../../page_styles3.css"/>
</head>
  <body class="class">
<div id="LAzo2OEMRyafsq-ONvVTFg49345" class="class_11"><img src="image_30673.jpg" alt="" class="class_273"/></div>
<div class="class_62">भगवान्‌के द्वारा भक्तका संसारसागरसे उद्धार</div>
<div class="class_54">तेषामहं समुद्धर्ता मृत्युसंसारसागरात् ⁠।</div>
<div class="class_54">भवामि नचिरात् पार्थ मय्यावेशितचेतसाम् ⁠।⁠।⁠ ७ ⁠।⁠।</div>
<div class="class_55">हे अर्जुन! उन मुझमें चित्त लगानेवाले प्रेमी भक्तोंका मैं शीघ्र ही मृत्युरूप संसार-समुद्रसे उद्धार करनेवाला होता हूँ<span id="LAzo2OEMRyafsq-ONvVTFg49899"></span><a href="part0264_u3.xhtml#LAzo2OEMRyafsq-ONvVTFg49580" class="class_56">३</a> ⁠।⁠।⁠ ७ ⁠।⁠।</div>
<div class="class_55">सम्बन्ध—<span class="class_263">इस प्रकार पूर्वश्लोकोंमें निर्गुण-उपासनाकी अपेक्षा सगुण-उपासनाकी सुगमताका प्रतिपादन किया गया। इसलिये अब भगवान् अर्जुनको उसी प्रकार मन-बुद्धि लगाकर सगुण-उपासना करनेकी आज्ञा देते हैं</span>—</div>
<div class="class_54">मय्येव मन आधत्स्व मयि बुद्धिं निवेशय ⁠।</div>
<div class="class_54">निवसिष्यसि मय्येव अत ऊर्ध्वं न संशयः ⁠।⁠।⁠ ८ ⁠।⁠।</div>
<div class="class_55">मुझमें मनको लगा और मुझमें ही बुद्धिको लगा; इसके अनन्तर तू मुझमें ही निवास करेगा,<span id="LAzo2OEMRyafsq-ONvVTFg49383"></span><a href="part0264_u3.xhtml#LAzo2OEMRyafsq-ONvVTFg49109" class="class_56">४</a> इसमें कुछ भी संशय नहीं है ⁠।⁠।⁠ ८ ⁠।⁠।</div>
<div class="class_54">अथ चित्तं समाधातुं न शक्नोषि मयि स्थिरम् ⁠।</div>
<div class="class_54">अभ्यासयोगेन ततो मामिच्छाप्तुं धनंजय ⁠।⁠।⁠ ९ ⁠।⁠।</div>
<div class="class_55">यदि तू मनको मुझमें अचल स्थापन करनेके लिये समर्थ नहीं है तो हे अर्जुन! अभ्यासरूप योगके द्वारा मुझको प्राप्त होनेके लिये इच्छा कर<span id="LAzo2OEMRyafsq-ONvVTFg49397"></span><a href="part0264_u3.xhtml#LAzo2OEMRyafsq-ONvVTFg48511" class="class_56">१</a> ⁠।⁠।⁠ ९ ⁠।⁠।</div>
<div class="class_54">अभ्यासेऽप्यसमर्थोऽसि मत्कर्मपरमो भव ⁠।</div>
<div class="class_54">मदर्थमपि कर्माणि कुर्वन् सिद्धिमवाप्स्यसि ⁠।⁠।⁠ १० ⁠।⁠।</div>
<div class="class_55">यदि तू उपर्युक्त अभ्यासमें भी असमर्थ है तो केवल मेरे लिये कर्म करनेके ही परायण हो जा<span id="LAzo2OEMRyafsq-ONvVTFg48028"></span><a href="part0264_u3.xhtml#LAzo2OEMRyafsq-ONvVTFg47797" class="class_56">२</a>। इस प्रकार मेरे निमित्त कर्मोंको करता हुआ भी मेरी प्राप्तिरूप सिद्धिको ही प्राप्त होगा<span id="LAzo2OEMRyafsq-ONvVTFg50287"></span><a href="part0264_u3.xhtml#LAzo2OEMRyafsq-ONvVTFg47798" class="class_56">३</a> ⁠।⁠।⁠ १० ⁠।⁠।</div>
<div class="class_54">अथैतदप्यशक्तोऽसि कर्तुं मद्योगमाश्रितः ⁠।</div>
<div class="class_107"><span class="class_60">सर्वकर्मफलत्यागं ततः कुरु यतात्मवान्</span><span id="LAzo2OEMRyafsq-ONvVTFg49469"></span><a href="part0264_u3.xhtml#LAzo2OEMRyafsq-ONvVTFg48609" class="class_108">१</a><span class="class_60"> ⁠।⁠।⁠ ११ ⁠।⁠।</span></div>
<div class="class_55">यदि मेरी प्राप्तिरूप योगके आश्रित होकर उपर्युक्त साधनको करनेमें भी तू असमर्थ है तो मन-बुद्धि आदिपर विजय प्राप्त करनेवाला होकर सब कर्मोंके फलका त्याग कर<span id="LAzo2OEMRyafsq-ONvVTFg50099"></span><a href="part0264_u3.xhtml#LAzo2OEMRyafsq-ONvVTFg49293" class="class_56">२</a> ⁠।⁠।⁠ ११ ⁠।⁠।</div>
<div class="class_55">सम्बन्ध—<span class="class_263">छठे श्लोकसे आठवेंतक अनन्यध्यानका फलसहित वर्णन करके नवेंसे ग्यारहवें श्लोकतक एक प्रकारके साधनमें असमर्थ होनेपर दूसरा साधन बतलाते हुए अन्तमें ‘सर्वकर्मफलत्याग’ रूप साधनका वर्णन किया गया। इससे यह शंका हो सकती है कि ‘कर्मफलत्याग’ रूप साधन पूर्वोक्त अन्य साधनोंकी अपेक्षा निम्न श्रेणीका होगा; अतः ऐसी शंकाको हटानेके लिये कर्मफलके त्यागका महत्त्व अगले श्लोकमें बतलाया जाता है</span>—</div>
<div class="class_54">श्रेयो हि ज्ञानमभ्यासाज्ज्ञानाद् ध्यानं विशिष्यते ⁠।</div>
<div class="class_54">ध्यानात् कर्मफलत्यागस्त्यागाच्छान्तिरनन्तरम् ⁠।⁠।⁠ १२ ⁠।⁠।</div>
<div class="class_55">मर्मको न जानकर किये हुए अभ्याससे ज्ञान श्रेष्ठ है,<span id="LAzo2OEMRyafsq-ONvVTFg48351"></span><a href="part0264_u3.xhtml#LAzo2OEMRyafsq-ONvVTFg48130" class="class_56">१</a> ज्ञानसे मुझ परमेश्वरके स्वरूपका ध्यान श्रेष्ठ है<span id="LAzo2OEMRyafsq-ONvVTFg47978"></span><a href="part0264_u3.xhtml#LAzo2OEMRyafsq-ONvVTFg48131" class="class_56">१</a> और ध्यानसे भी सब कर्मोंके फलका त्याग श्रेष्ठ है;<span id="LAzo2OEMRyafsq-ONvVTFg49882"></span><a href="part0264_u3.xhtml#LAzo2OEMRyafsq-ONvVTFg48132" class="class_56">२</a> क्योंकि त्यागसे तत्काल ही परम शान्ति होती है<span id="LAzo2OEMRyafsq-ONvVTFg47831"></span><a href="part0264_u3.xhtml#LAzo2OEMRyafsq-ONvVTFg48133" class="class_56">३</a> ⁠।⁠।⁠ १२ ⁠।⁠।</div>
<div class="class_55">सम्बन्ध—<span class="class_263">उपर्युक्त श्लोकोंमें भगवान्‌की प्राप्तिके लिये अलग-अलग साधन बतलाकर उनका फल परमेश्वरकी प्राप्ति बतलाया गया, अतएव भगवान्‌को प्राप्त हुए सिद्ध भक्तोंके लक्षण जाननेकी इच्छा होनेपर अब सात श्लोकोंमें उन भगवत्प्राप्त भक्तोंके लक्षण बतलाये जाते हैं</span>—</div>
<div class="class_54">अद्वेष्टा सर्वभूतानां मैत्रः करुण एव च ⁠।</div>
<div class="class_54">निर्ममो निरहंकारः समदुःखसुखः क्षमी ⁠।⁠।⁠ १३ ⁠।⁠।</div>
<div class="class_54">संतुष्टः सततं योगी यतात्मा दृढनिश्चयः ⁠।</div>
<div class="class_54">मय्यर्पितमनोबुद्धिर्यो मद्भक्तः स मे प्रियः ⁠।⁠।⁠ १४ ⁠।⁠।</div>
<div class="class_55">जो पुरुष सब भूतोंमें द्वेषभावसे रहित, स्वार्थरहित, सबका प्रेमी और हेतुरहित दयालु है<span id="LAzo2OEMRyafsq-ONvVTFg49501"></span><a href="part0264_u3.xhtml#LAzo2OEMRyafsq-ONvVTFg47997" class="class_56">१</a> तथा ममतासे रहित, अहंकारसे रहित, सुख-दुःखोंकी प्राप्तिमें सम<span id="LAzo2OEMRyafsq-ONvVTFg47874"></span><a href="part0264_u3.xhtml#LAzo2OEMRyafsq-ONvVTFg47998" class="class_56">२</a> और क्षमावान्<span id="LAzo2OEMRyafsq-ONvVTFg47734"></span><a href="part0264_u3.xhtml#LAzo2OEMRyafsq-ONvVTFg47999" class="class_56">३</a> है अर्थात् अपराध करनेवालेको भी अभय देनेवाला है तथा जो योगी निरन्तर संतुष्ट है<span id="LAzo2OEMRyafsq-ONvVTFg49712"></span><a href="part0264_u3.xhtml#LAzo2OEMRyafsq-ONvVTFg48000" class="class_56">४</a>, मन-इन्द्रियोंसहित शरीरको वशमें किये हुए है<span id="LAzo2OEMRyafsq-ONvVTFg50170"></span><a href="part0264_u3.xhtml#LAzo2OEMRyafsq-ONvVTFg48001" class="class_56">५</a> और मुझमें दृढ़ निश्चयवाला है<span id="LAzo2OEMRyafsq-ONvVTFg49694"></span><a href="part0264_u3.xhtml#LAzo2OEMRyafsq-ONvVTFg48002" class="class_56">६</a>, वह मुझमें अर्पण किये हुए मन-बुद्धिवाला<span id="LAzo2OEMRyafsq-ONvVTFg48066"></span><a href="part0264_u3.xhtml#LAzo2OEMRyafsq-ONvVTFg48003" class="class_56">७</a> मेरा भक्त मुझको प्रिय है<span id="LAzo2OEMRyafsq-ONvVTFg49374"></span><a href="part0264_u3.xhtml#LAzo2OEMRyafsq-ONvVTFg48004" class="class_56">८</a> ⁠।⁠।⁠ १३-१४ ⁠।⁠।</div>
<div class="class_54">यस्मान्नोद्विजते लोको लोकान्नोद्विजते च यः ⁠।</div>
<div class="class_107"><span class="class_60">हर्षामर्षभयोद्वेगैर्मुक्तो</span><span id="LAzo2OEMRyafsq-ONvVTFg48941"></span><a href="part0264_u3.xhtml#LAzo2OEMRyafsq-ONvVTFg49685" class="class_108">९</a><span class="class_60"> यः स च मे प्रियः ⁠।⁠।⁠ १५ ⁠।⁠।</span></div>
<div class="class_55">जिससे कोई भी जीव उद्वेगको प्राप्त नहीं होता<span id="LAzo2OEMRyafsq-ONvVTFg50030"></span><a href="part0264_u3.xhtml#LAzo2OEMRyafsq-ONvVTFg50341" class="class_56">१०</a> और जो स्वयं भी किसी जीवसे उद्वेगको प्राप्त नहीं होता<span id="LAzo2OEMRyafsq-ONvVTFg50199"></span><a href="part0264_u3.xhtml#LAzo2OEMRyafsq-ONvVTFg50342" class="class_56">१</a> तथा जो हर्ष, अमर्ष, भय और उद्वेगादिसे रहित है,<span id="LAzo2OEMRyafsq-ONvVTFg48845"></span><a href="part0264_u3.xhtml#LAzo2OEMRyafsq-ONvVTFg50343" class="class_56">२</a> वह भक्त मुझको प्रिय है ⁠।⁠।⁠ १५ ⁠।⁠।</div>
<div class="class_54">अनपेक्षः शुचिर्दक्ष उदासीनो गतव्यथः ⁠।</div>
<div class="class_54">सर्वारम्भपरित्यागी यो मद्भक्तः स मे प्रियः ⁠।⁠।⁠ १६ ⁠।⁠।</div>
<div class="class_55">जो पुरुष आकांक्षासे रहित,<span id="LAzo2OEMRyafsq-ONvVTFg48105"></span><a href="part0264_u3.xhtml#LAzo2OEMRyafsq-ONvVTFg48994" class="class_56">३</a> बाहर-भीतरसे शुद्ध,<span id="LAzo2OEMRyafsq-ONvVTFg48239"></span><a href="part0264_u3.xhtml#LAzo2OEMRyafsq-ONvVTFg48995" class="class_56">४</a> चतुर,<span id="LAzo2OEMRyafsq-ONvVTFg47801"></span><a href="part0264_u3.xhtml#LAzo2OEMRyafsq-ONvVTFg48996" class="class_56">५</a> पक्षपातसे रहित और दुःखोंसे छूटा हुआ है,<span id="LAzo2OEMRyafsq-ONvVTFg48764"></span><a href="part0264_u3.xhtml#LAzo2OEMRyafsq-ONvVTFg48997" class="class_56">६</a> वह सब आरम्भोंका त्यागी<span id="LAzo2OEMRyafsq-ONvVTFg49605"></span><a href="part0264_u3.xhtml#LAzo2OEMRyafsq-ONvVTFg48998" class="class_56">७</a> मेरा भक्त मुझको प्रिय है ⁠।⁠।⁠ १६ ⁠।⁠।</div>
<div class="class_54">यो न हृष्यति न द्वेष्टि न शोचति न काङ्क्षति ⁠।</div>
<div class="class_54">शुभाशुभपरित्यागी भक्तिमान् यः स मे प्रियः ⁠।⁠।⁠ १७ ⁠।⁠।</div>
<div class="class_55">जो न कभी हर्षित होता है,<span id="LAzo2OEMRyafsq-ONvVTFg50224"></span><a href="part0264_u3.xhtml#LAzo2OEMRyafsq-ONvVTFg48782" class="class_56">८</a> न द्वेष करता है,<span id="LAzo2OEMRyafsq-ONvVTFg49861"></span><a href="part0264_u3.xhtml#LAzo2OEMRyafsq-ONvVTFg48783" class="class_56">९</a> न शोक करता है,<span id="LAzo2OEMRyafsq-ONvVTFg49639"></span><a href="part0264_u3.xhtml#LAzo2OEMRyafsq-ONvVTFg48784" class="class_56">१०</a> न कामना करता है<span id="LAzo2OEMRyafsq-ONvVTFg50207"></span><a href="part0264_u3.xhtml#LAzo2OEMRyafsq-ONvVTFg48785" class="class_56">१</a> तथा जो शुभ और अशुभ सम्पूर्ण कर्मोंका त्यागी है,<span id="LAzo2OEMRyafsq-ONvVTFg49240"></span><a href="part0264_u3.xhtml#LAzo2OEMRyafsq-ONvVTFg48786" class="class_56">२</a> वह भक्तियुक्त पुरुष मुझको प्रिय है ⁠।⁠।⁠ १७ ⁠।⁠।</div>
<div class="class_54">समः शत्रौ च मित्रे च तथा मानापमानयोः ⁠।</div>
<div class="class_107"><span class="class_60">शीतोष्णसुखदुःखेषु समः सङ्गविवर्जितः</span><span id="LAzo2OEMRyafsq-ONvVTFg48227"></span><a href="part0264_u3.xhtml#LAzo2OEMRyafsq-ONvVTFg48826" class="class_108">३</a><span class="class_60"> ⁠।⁠।⁠ १८ ⁠।⁠।</span></div>
<div class="class_55">जो शत्रु-मित्रमें<span id="LAzo2OEMRyafsq-ONvVTFg49144"></span><a href="part0264_u3.xhtml#LAzo2OEMRyafsq-ONvVTFg47871" class="class_56">४</a> और मान-अपमानमें सम है तथा सरदी-गरमी और सुख-दुःखादि द्वन्द्वोंमें सम है<span id="LAzo2OEMRyafsq-ONvVTFg49794"></span><a href="part0264_u3.xhtml#LAzo2OEMRyafsq-ONvVTFg47872" class="class_56">५</a> और आसक्तिसे रहित है ⁠।⁠।⁠ १८ ⁠।⁠।</div>
<div class="class_54">तुल्यनिन्दास्तुतिर्मौनी संतुष्टो येन केनचित् ⁠।</div>
<div class="class_107"><span class="class_60">अनिकेतः</span><span id="LAzo2OEMRyafsq-ONvVTFg50381"></span><a href="part0264_u3.xhtml#LAzo2OEMRyafsq-ONvVTFg47881" class="class_108">६</a><span class="class_60"> स्थिरमतिर्भक्तिमान् मे प्रियो नरः ⁠।⁠।⁠ १९ ⁠।⁠।</span></div>
<div class="class_55">जो निन्दा-स्तुतिको समान समझनेवाला,<span id="LAzo2OEMRyafsq-ONvVTFg48614"></span><a href="part0264_u3.xhtml#LAzo2OEMRyafsq-ONvVTFg47833" class="class_56">७</a> मननशील<span id="LAzo2OEMRyafsq-ONvVTFg49507"></span><a href="part0264_u3.xhtml#LAzo2OEMRyafsq-ONvVTFg47834" class="class_56">८</a> और जिस किसी प्रकारसे भी शरीरका निर्वाह होनेमें सदा ही संतुष्ट है<span id="LAzo2OEMRyafsq-ONvVTFg48035"></span><a href="part0264_u3.xhtml#LAzo2OEMRyafsq-ONvVTFg47835" class="class_56">१</a> तथा रहनेके स्थानमें ममता और आसक्तिसे रहित है, वह स्थिरबुद्धि<span id="LAzo2OEMRyafsq-ONvVTFg48049"></span><a href="part0264_u3.xhtml#LAzo2OEMRyafsq-ONvVTFg47836" class="class_56">२</a> भक्तिमान् पुरुष मुझको प्रिय है<span id="LAzo2OEMRyafsq-ONvVTFg48882"></span><a href="part0264_u3.xhtml#LAzo2OEMRyafsq-ONvVTFg47837" class="class_56">३</a> ⁠।⁠।⁠ १९ ⁠।⁠।</div>
<div class="class_55">सम्बन्ध—<span class="class_263">परमात्माको प्राप्त हुए सिद्ध भक्तोंके लक्षण बतलाकर अब उन लक्षणोंको आदर्श मानकर बड़े प्रयत्नके साथ उनका भलीभाँति सेवन करनेवाले, परम श्रद्धालु, शरणागत भक्तोंकी प्रशंसा करनेके लिये, उनको अपना अत्यन्त प्रिय बतलाकर भगवान् इस अध्यायका उपसंहार करते हैं</span>—</div>
<div class="class_54">ये तु धर्म्यामृतमिदं यथोक्तं पर्युपासते ⁠।</div>
<div class="class_54">श्रद्दधाना मत्परमा भक्तास्तेऽतीव मे प्रियाः ⁠।⁠।⁠ २० ⁠।⁠।</div>
<div class="class_55">परंतु जो श्रद्धायुक्त पुरुष मेरे परायण होकर<span id="LAzo2OEMRyafsq-ONvVTFg49942"></span><a href="part0264_u3.xhtml#LAzo2OEMRyafsq-ONvVTFg49510" class="class_56">१</a> इस ऊपर कहे हुए धर्ममय अमृतको<span id="LAzo2OEMRyafsq-ONvVTFg48841"></span><a href="part0264_u3.xhtml#LAzo2OEMRyafsq-ONvVTFg49511" class="class_56">२</a> निष्काम प्रेम-भावसे सेवन करते हैं, वे भक्त मुझको अतिशय प्रिय हैं<span id="LAzo2OEMRyafsq-ONvVTFg48676"></span><a href="part0264_u3.xhtml#LAzo2OEMRyafsq-ONvVTFg49512" class="class_56">३</a> ⁠।⁠।⁠ २० ⁠।⁠।</div>
<div class="class_87">इति श्रीमहाभारते भीष्मपर्वणि श्रीमद्भगवद्‌गीतापर्वणि श्रीमद्भगवद्‌गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे भक्तियोगो नाम द्वादशोऽध्यायः ⁠।⁠।⁠ १२ ⁠।⁠। भीष्मपर्वणि तु षट्त्रिंशोऽध्यायः ⁠।⁠।⁠ ३६ ⁠।⁠।</div>
<div class="class_88">इस प्रकार श्रीमहाभारत भीष्मपर्वके श्रीमद्भगवद्‌गीतापर्वके अन्तर्गत ब्रह्मविद्या और योगशास्त्ररूप श्रीमद्भगवद्‌गीतोपनिषद्, श्रीकृष्णार्जुनसंवादमें भक्तियोग नामक बारहवाँ अध्याय पूरा हुआ ⁠।⁠।⁠ १२ ⁠।⁠। भीष्मपर्वमें छत्तीसवाँ अध्याय पूरा हुआ ⁠।⁠।⁠ ३६ ⁠।⁠।</div>
<div class="class_89"><img src="image_292.jpg" alt="" class="class_42"/></div>
<hr class="class_90"/>
<div id="LAzo2OEMRyafsq-ONvVTFg48680" class="class_109"><a href="part0263_u2.xhtml#LAzo2OEMRyafsq-ONvVTFg49294" class="class_36">१</a>. ‘त्वाम्’ पद यद्यपि यहाँ भगवान् श्रीकृष्णका वाचक है, तथापि भिन्न-भिन्न अवतारोंमें भगवान्‌ने जितने सगुण रूप धारण किये हैं एवं दिव्य धाममें जो भगवान्‌का सगुण रूप विराजमान है—जिसे अपनी-अपनी मान्यताके अनुसार लोग अनेकों रूपों और नामोंसे बतलाते हैं—यहाँ ‘त्वाम्’ पदको उन सभीका वाचक मानना चाहिये; क्योंकि वे सभी भगवान् श्रीकृष्णसे अभिन्न हैं। उन सगुण भगवान्‌का निरन्तर चिन्तन करते हुए परम श्रद्धा और प्रेमपूर्वक निष्कामभावसे जो समस्त इन्द्रियोंको उनकी सेवामें लगा देना है, यही निरन्तर भजन-ध्यानमें लगे रहकर उनकी श्रेष्ठ उपासना करना है।</div>
<div id="LAzo2OEMRyafsq-ONvVTFg49290" class="class_109"><a href="part0263_u2.xhtml#LAzo2OEMRyafsq-ONvVTFg49619" class="class_36">२</a>. ‘अक्षरम्’ विशेषणके सहित ‘अव्यक्तम्’ पद यहाँ निर्गुण-निराकार सच्चिदानन्दघन ब्रह्मका वाचक है। यद्यपि जीवात्माको भी अक्षर और अव्यक्त कहा जा सकता है, पर अर्जुनके प्रश्नका अभिप्राय उसकी उपासनासे नहीं है; क्योंकि उसके उपासकका सगुण भगवान्‌के उपासकसे उत्तम होना सम्भव नहीं है और पूर्वप्रसंगमें कहीं उसकी उपासनाका भगवान्‌ने विधान भी नहीं किया है।</div>
<div id="LAzo2OEMRyafsq-ONvVTFg47922" class="class_109"><a href="part0263_u2.xhtml#LAzo2OEMRyafsq-ONvVTFg49020" class="class_36">३</a>. भगवान्‌की सत्तामें, उनके अवतारोंमें, उनके वचनोंमें, उनकी शक्तिमें, उनके गुण, प्रभाव, लीला और ऐश्वर्य आदिमें अत्यन्त सम्मानपूर्वक जो प्रत्यक्षसे भी बढ़कर विश्वास है—वही अतिशय श्रद्धा है और भक्त प्रह्लादकी भाँति सब प्रकारसे भगवान्‌पर निर्भर हो जाना ही उपर्युक्त श्रद्धासे युक्त होना है।</div>
<div id="LAzo2OEMRyafsq-ONvVTFg48078" class="class_109"><a href="part0263_u2.xhtml#LAzo2OEMRyafsq-ONvVTFg48188" class="class_36">४</a>. गोपियोंकी भाँति समस्त कर्म करते समय परम प्रेमास्पद, सर्वशक्तिमान्, सर्वान्तर्यामी, सम्पूर्ण गुणोंके समुद्र भगवान्‌में मनको तन्मय करके उनके गुण, प्रभाव और स्वरूपका सदा-सर्वदा प्रेमपूर्वक चिन्तन करते रहना ही मनको एकाग्र करके निरन्तर उनके ध्यानमें स्थित रहते हुए उनको भजना है। श्रीमद्भागवतमें बतलाया है—</div>
<div class="class_294">या दोहनेऽवहनने मथनोपलेपप्रेङ्खेङ्खानार्भरुदितोक्षणमार्जनादौ ⁠।</div>
<div class="class_294">गायन्ति चैनमनुरक्तधियोऽश्रुकण्ठ्यो धन्या व्रजस्त्रिय उरुक्रमचित्तयानाः ⁠।⁠।</div>
<div class="class_299">(१०।४४।१५)</div>
<div class="class_150">‘जो गौओंका दूध दुहते समय, धान आदि कूटते समय, दही बिलोते समय, आँगन लीपते समय, बालकोंको पालनेमें झुलाते समय, रोते हुए बच्चोंको लोरी देते समय, घरोंमें जल छिड़कते समय और झाड़ू देने आदि कर्मोंको करते समय प्रेमपूर्ण चित्तसे आँखोंमें आँसू भरकर गद्‌गद वाणीसे श्रीकृष्णका गान किया करती हैं—इस प्रकार सदा श्रीकृष्णमें ही चित्त लगाये रखनेवाली वे व्रजवासिनी गोपियाँ धन्य हैं।’</div>
<div id="LAzo2OEMRyafsq-ONvVTFg48798" class="class_109"><a href="part0263_u2.xhtml#LAzo2OEMRyafsq-ONvVTFg48816" class="class_36">१</a>. जिसका निर्देश नहीं किया जा सकता हो—किसी भी युक्ति या उपमासे जिसका स्वरूप समझाया या बतलाया नहीं जा सकता हो, उसे ‘अनिर्देश्य’ कहते हैं।</div>
<div id="LAzo2OEMRyafsq-ONvVTFg48799" class="class_109"><a href="part0263_u2.xhtml#LAzo2OEMRyafsq-ONvVTFg50272" class="class_36">२</a>. जो किसी भी इन्द्रियका विषय न हो अर्थात् जो इन्द्रियोंद्वारा जाननेमें न आ सके, जिसका कोई रूप या आकृति न हो, उसे ‘अव्यक्त’ कहते हैं।</div>
<div id="LAzo2OEMRyafsq-ONvVTFg50149" class="class_109"><a href="part0263_u2.xhtml#LAzo2OEMRyafsq-ONvVTFg48454" class="class_36">३</a>. जो हलन-चलनकी क्रियासे सर्वथा रहित हो, उसे ‘अचल’ कहते हैं।</div>
<div id="LAzo2OEMRyafsq-ONvVTFg50150" class="class_109"><a href="part0263_u2.xhtml#LAzo2OEMRyafsq-ONvVTFg47741" class="class_36">४</a>. जो नित्य और निश्चित हो—जिसकी सत्तामें किसी प्रकारका संशय न हो और जिसका कभी अभाव न हो, उसे ‘ध्रुव’ कहते हैं।</div>
<div id="LAzo2OEMRyafsq-ONvVTFg49828" class="class_109"><a href="part0263_u2.xhtml#LAzo2OEMRyafsq-ONvVTFg49611" class="class_36">५</a>. इससे यह भाव दिखलाया है कि उपर्युक्त प्रकारसे निर्गुण-निराकार ब्रह्मकी उपासना करनेवालोंकी कहीं भेदबुद्धि नहीं रहती। समस्त जगत्‌में एक ब्रह्मसे भिन्न किसीकी सत्ता न रहनेके कारण उनकी सब जगह समबुद्धि हो जाती है।</div>
<div id="LAzo2OEMRyafsq-ONvVTFg49677" class="class_109"><a href="part0263_u2.xhtml#LAzo2OEMRyafsq-ONvVTFg48716" class="class_36">६</a>. जिस प्रकार अविवेकी मनुष्य अपने हितमें रत रहता है, उसी प्रकार उन निर्गुण-उपासकोंका सम्पूर्ण प्राणियोंमें आत्मभाव हो जानेके कारण वे समानभावसे सबके हितमें रत रहते हैं।</div>
<div id="LAzo2OEMRyafsq-ONvVTFg49678" class="class_109"><a href="part0263_u2.xhtml#LAzo2OEMRyafsq-ONvVTFg48173" class="class_36">७</a>. इस कथनसे भगवान्‌ने ब्रह्मको अपनेसे अभिन्न बतलाते हुए यह कहा है कि उपर्युक्त उपासनाका फल जो निर्गुण ब्रह्मकी प्राप्ति है, वह मेरी ही प्राप्ति है; क्योंकि ब्रह्म मुझसे भिन्न नहीं है और मैं ब्रह्मसे भिन्न नहीं हूँ। वह ब्रह्म मैं ही हूँ, यही भाव भगवान्‌ने गीताके चौदहवें अध्यायके सत्ताईसवें श्लोकमें ‘ब्रह्मणो हि प्रतिष्ठाहम्’ अर्थात् मैं ब्रह्मकी प्रतिष्ठा हूँ—इस कथनसे दिखलाया है।</div>
<div id="LAzo2OEMRyafsq-ONvVTFg47662" class="class_109"><a href="part0263_u2.xhtml#LAzo2OEMRyafsq-ONvVTFg50161" class="class_36">८</a>. पूर्व श्लोकोंमें जिन निर्गुण-उपासकोंका वर्णन है, उन निर्गुण-निराकार सचिदानन्दघन ब्रह्ममें आसक्त चित्तवाले पुरुषोंको परिश्रम विशेष है, यह कहकर भगवान्‌ने यह भाव दिखलाया है कि निर्गुण ब्रह्मका तत्त्व बड़ा ही गहन है; जिसकी बुद्धि शुद्ध, स्थिर और सूक्ष्म होती है, जिसका शरीरमें अभिमान नहीं होता, वही उसे समझ सकता है; साधारण मनुष्योंकी समझमें यह नहीं आता। इसलिये निर्गुण-उपासनाके साधनके आरम्भकालमें परिश्रम अधिक होता है।</div>
<div id="LAzo2OEMRyafsq-ONvVTFg47663" class="class_109"><a href="part0263_u2.xhtml#LAzo2OEMRyafsq-ONvVTFg48472" class="class_36">९</a>. उपर्युक्त कथनसे भगवान्‌ने पूर्वार्द्धमें बतलाये हुए परिश्रमका हेतु दिखलाया है। अभिप्राय यह है कि देहमें अभिमान रहते निर्गुण ब्रह्मका तत्त्व समझमें आना बहुत कठिन है। इसलिये जिनका शरीरमें अभिमान है, उनको वैसी स्थिति बड़े परिश्रमसे प्राप्त होती है।</div>
<div class="class_150">किंतु जो गीताके छठे अध्यायके चौबीसवेंसे सत्ताईसवें श्लोकतक निर्गुण-उपासनाका प्रकार बतलाकर अट्ठाईसवें श्लोकमें उस प्रकारका साधन करते-करते सुखपूर्वक परमात्मप्राप्तिरूप अत्यन्तानन्दका लाभ होना बतलाया है, वह कथन जिसके समस्त पाप तथा रजोगुण और तमोगुण शान्त हो गये हैं, जो ‘ब्रह्मभूत’ हो गया है अर्थात् जो ब्रह्ममें अभिन्न भावसे स्थित हो गया है—ऐसे पुरुषके लिये है, देहाभिमानियोंके लिये नहीं।</div>
<div id="LAzo2OEMRyafsq-ONvVTFg48767" class="class_109"><a href="part0263_u2.xhtml#LAzo2OEMRyafsq-ONvVTFg47935" class="class_36">१०</a>. भाँति-भाँतिके दुःखोंकी प्राप्ति होनेपर भी भक्त प्रह्लादकी भाँति भगवान्‌पर निर्भर और निर्विकार रहना, उन दुःखोंको भगवान्‌का भेजा हुआ पुरस्कार समझकर सुखरूप ही समझना तथा भगवान्‌को ही परम प्रेमी, परम गति, परम सुहृद् और सब प्रकारसे शरण लेनेयोग्य समझकर अपने-आपको भगवान्‌के समर्पण कर देना—यही भगवान्‌के परायण होना है।</div>
<div id="LAzo2OEMRyafsq-ONvVTFg48768" class="class_109"><a href="part0263_u2.xhtml#LAzo2OEMRyafsq-ONvVTFg49635" class="class_36">१</a>. कर्मोंके करनेमें अपनेको पराधीन समझकर भगवान्‌की आज्ञा और संकेतके अनुसार समस्त शास्त्रानुकूल कर्म करते रहना; उन कर्मोंमें न तो ममता और आसक्ति रखना और न उनके फलसे किसी प्रकारका सम्बन्ध रखना; प्रत्येक क्रियामें ऐसा ही भाव रखना कि मैं तो केवल निमित्तमात्र हूँ, मेरी कुछ भी करनेकी शक्ति नहीं है, भगवान् ही अपने इच्छानुसार मुझसे कठपुतलीकी भाँति समस्त कर्म करवा रहे हैं—यही समस्त कर्मोंका भगवान्‌के समर्पण करना है।</div>
<div id="LAzo2OEMRyafsq-ONvVTFg48769" class="class_109"><a href="part0263_u2.xhtml#LAzo2OEMRyafsq-ONvVTFg48292" class="class_36">२</a>. एक परमेश्वरके सिवा मेरा कोई नहीं है, वे ही मेरे सर्वस्व हैं—ऐसा समझकर जो भगवान्‌में स्वार्थरहित तथा अत्यन्त श्रद्धासे युक्त अनन्यप्रेम करना है—जिस प्रेममें स्वार्थ, अभिमान और व्यभिचारका जरा भी दोष नहीं है; जो सर्वथा पूर्ण और अटल है; जिसका किंचित् अंश भी भगवान्‌से भिन्न वस्तुमें नहीं है और जिसके कारण क्षणमात्रकी भी भगवान्‌की विस्मृति असह्य हो जाती है—उस अनन्य प्रेमको ‘अनन्यभक्तियोग’ कहते हैं और ऐसे भक्तियोगद्वारा निरन्तर भगवान्‌का चिन्तन करते हुए जो उनके गुण, प्रभाव और लीलाओंका श्रवण, कीर्तन, उनके नामोंका उच्चारण और जप आदि करना है—यही अनन्यभक्तियोगके द्वारा भगवान्‌का निरन्तर चिन्तन करते हुए उनको भजना है।</div>
<div id="LAzo2OEMRyafsq-ONvVTFg49580" class="class_109"><a href="part0264_u3.xhtml#LAzo2OEMRyafsq-ONvVTFg49899" class="class_36">३</a>. इस संसारमें सभी कुछ मृत्युमय है; इसमें पैदा होनेवाली एक भी चीज ऐसी नहीं है, जो कभी क्षणभरके लिये भी मृत्युके आक्रमणसे बचती हो। जैसे समुद्रमें असंख्य लहरें उठती रहती हैं, वैसे ही इस अपार संसार-सागरमें अनवरत जन्म-मृत्युरूपी तरंगे उठा करती हैं। समुद्रकी लहरोंकी गणना चाहे हो जाय; पर जबतक परमेश्वरकी प्राप्ति नहीं होती, तबतक भविष्यमें जीवको कितनी बार जन्मना और मरना पड़ेगा—इसकी गणना नहीं हो सकती। इसीलिये इसको ‘मृत्युरूप संसारसागर’ कहते हैं।</div>
<div class="class_150">जो भक्त मन-बुद्धिको भगवान्‌में लगाकर निरन्तर भगवान्‌की उपासना करते हैं, उनको भगवान् तत्काल ही जन्म-मृत्युसे सदाके लिये छुड़ाकर अपनी प्राप्ति यहीं करा देते हैं अथवा मरनेके बाद अपने परमधाममें ले जाते हैं—अर्थात् जैसे केवट किसीको नौकामें बैठाकर नदीसे पार कर देता है, वैसे ही भक्तिरूपी नौकापर स्थित भक्तके लिये भगवान् स्वयं केवट बनकर, उसकी समस्त कठिनाइयों और विपत्तियोंको दूर करके बहुत शीघ्र उसे भीषण संसार-समुद्रके उस पार अपने परमधाममें ले जाते हैं। यही भगवान्‌का अपने उपर्युक्त भक्तको मृत्युरूप संसारसे पार कर देना है।</div>
<div id="LAzo2OEMRyafsq-ONvVTFg49109" class="class_109"><a href="part0264_u3.xhtml#LAzo2OEMRyafsq-ONvVTFg49383" class="class_36">४</a>. जो सम्पूर्ण चराचर संसारको व्याप्त करके सबके हृदयमें स्थित हैं और जो दयालुता, सर्वज्ञता, सुशीलता तथा सुहृदता आदि अनन्त गुणोंके समुद्र हैं, उन परम दिव्य, प्रेममय और आनन्दमय, सर्वशक्तिमान्, सर्वोत्तम, शरण लेनेके योग्य परमेश्वरके गुण, प्रभाव और लीलाके तत्त्व तथा रहस्यको भलीभाँति समझकर उनका सदा-सर्वदा और सर्वत्र अटल निश्चय रखना—यही बुद्धिको भगवान्‌में लगाना है तथा इस प्रकार अपने परम प्रेमास्पद पुरुषोत्तम भगवान्‌के अतिरिक्त अन्य समस्त विषयोंसे आसक्तिको सर्वथा हटाकर मनको केवल उन्हींमें तन्मय कर देना और नित्य-निरन्तर उपर्युक्त प्रकारसे उनका चिन्तन करते रहना—यही मनको भगवान्‌में लगाना है। इस प्रकार जो अपने मन-बुद्धिको भगवान्‌में लगा देता है, वह शीघ्र ही भगवान्‌को प्राप्त हो जाता है।</div>
<div class="class_150">इसलिये भगवान्‌के गुण, प्रभाव और लीलाके तत्त्व और रहस्यको जाननेवाले महापुरुषोंका संग, उनके गुण और आचरणोंका अनुकरण तथा भोग, आलस्य और प्रमादको छोड़कर उनके बतलाये हुए मार्गका विश्वासपूर्वक तत्परताके साथ अनुसरण करना चाहिये।</div>
<div id="LAzo2OEMRyafsq-ONvVTFg48511" class="class_109"><a href="part0264_u3.xhtml#LAzo2OEMRyafsq-ONvVTFg49397" class="class_36">१</a>. भगवान्‌की प्राप्तिके लिये भगवान्‌में नाना प्रकारकी युक्तियोंसे चित्तको स्थापन करनेका जो बार-बार प्रयत्न किया जाता है, उसे ‘अभ्यासयोग’ कहते हैं। अतः भगवान्‌के जिस नाम, रूप, गुण और लीला आदिमें साधककी श्रद्धा और प्रेम हो, उसीमें केवल भगवत्प्राप्तिके उद्देश्यसे ही बार-बार मन लगानेके लिये प्रयत्न करना अभ्यासयोगके द्वारा भगवान्‌को प्राप्त करनेकी इच्छा करना है।</div>
<div class="class_150">भगवान्‌में मन लगानेके साधन शास्त्रोंमें अनेकों प्रकारके बतलाये गये हैं, उनमेंसे निम्नलिखित कतिपय साधन सर्वसाधारणके लिये विशेष उपयोगी प्रतीत होते हैं—</div>
<div class="class_150">(१) सूर्यके सामने आँखें मूँदनेपर मनके द्वारा सर्वत्र समभावसे जो एक प्रकाशका पुंज प्रतीत होता है, उससे भी हजारों गुना अधिक प्रकाशका पुंज भगवत्स्वरूपमें है—इस प्रकार मनसे निश्चय करके परमात्माके उस तेजोमय ज्योतिःस्वरूपमें चित्त लगानेके लिये बार-बार चेष्टा करना।</div>
<div class="class_150">(२) जैसे दियासलाईमें अग्नि व्यापक है, वैसे ही भगवान् सर्वत्र व्यापक हैं—यह समझकर जहाँ-जहाँ मन जाय वहाँ-वहाँ ही गुण और प्रभावसहित सर्वशक्तिमान् परम प्रेमास्पद परमेश्वरके स्वरूपका प्रेमपूर्वक पुनः-पुनः चिन्तन करते रहना।</div>
<div class="class_150">(३) जहाँ-जहाँ मन जाय, वहाँ-वहाँसे उसे हटाकर भगवान् विष्णु, शिव, राम और कृष्ण आदि जो भी अपने इष्टदेव हों, उनकी मानसिक या धातु आदिसे निर्मित मूर्तिमें अथवा चित्रपटमें या उनके नाम-जपमें श्रद्धा और प्रेमके साथ पुनः-पुनः मन लगानेका प्रयत्न करना।</div>
<div class="class_150">(४) भ्रमरके गुंजारकी तरह एकतार ओंकारकी ध्वनि करते हुए उस ध्वनिमें परमेश्वरके स्वरूपका पुनः-पुनः चिन्तन करना।</div>
<div class="class_150">(५) स्वाभाविक श्वास-प्रश्वासके साथ-साथ भगवान्‌के नामका जप नित्य-निरन्तर होता रहे—इसके लिये प्रयत्न करना।</div>
<div class="class_150">(६) परमात्माके नाम, रूप, गुण, चरित्र और प्रभावके रहस्यको जाननेके लिये तद्विषयक शास्त्रोंका पुनः-पुनः अभ्यास करना।</div>
<div class="class_150">(७) गीताके चौथे अध्यायके उनतीसवें श्लोकके अनुसार प्राणायामका अभ्यास करना।</div>
<div class="class_150">इनमेंसे कोई-सा भी अभ्यास यदि श्रद्धा और विश्वास तथा लगनके साथ किया जाय तो क्रमशः सम्पूर्ण पापों और विघ्नोंका नाश होकर अन्तमें भगवत्प्राप्ति हो जाती है। इसलिये बड़े उत्साह और तत्परताके साथ अभ्यास करना चाहिये। साधकोंकी स्थिति, अधिकार तथा साधनकी गतिके तारतम्यसे फलकी प्राप्तिमें देर-सबेर हो सकती है। अतएव शीघ्र फल न मिले तो कठिन समझकर, ऊबकर या आलस्यके वश होकर न तो अपने अभ्यासको छोड़ना ही चाहिये और न उसमें किसी प्रकार कमी ही आने देनी चाहिये; बल्कि उसे बढ़ाते रहना चाहिये।</div>
<div id="LAzo2OEMRyafsq-ONvVTFg47797" class="class_109"><a href="part0264_u3.xhtml#LAzo2OEMRyafsq-ONvVTFg48028" class="class_36">२</a>. इस श्लोकमें कहे हुए ‘मत्कर्म’ शब्दसे उन कर्मोंको समझना चाहिये जो केवल भगवान्‌के लिये ही होते हैं या भगवत्‌सेवा-पूजाविषयक होते हैं तथा जिन कर्मोंमें अपना जरा भी स्वार्थ, ममत्व और आसक्ति आदिका सम्बन्ध नहीं होता। गीताके ग्यारहवें अध्यायके अन्तिम श्लोकमें भी ‘मत्कर्मकृत्’ पदमें ‘मत्कर्म’ शब्द आया है, वहाँ भी इसकी व्याख्या की गयी है।</div>
<div class="class_150">एकमात्र भगवान्‌को ही अपना परम आश्रय और परम गति मानना और केवल उन्हींकी प्रसन्नताके लिये परम श्रद्धा और अनन्य-प्रेमके साथ मन, वाणी और शरीरसे उनकी सेवा-पूजा आदि तथा यज्ञ, दान और तप आदि शास्त्रविहित कर्मोंको अपना कर्तव्य समझकर निरन्तर करते रहना—यही उन कर्मोंके परायण होना है।</div>
<div id="LAzo2OEMRyafsq-ONvVTFg47798" class="class_109"><a href="part0264_u3.xhtml#LAzo2OEMRyafsq-ONvVTFg50287" class="class_36">३</a>. इससे भगवान्‌ने यह भाव दिखलाया है कि इस प्रकार कर्मोंका करना भी मेरी प्राप्तिका एक स्वतन्त्र और सुगम साधन है। जैसे भजन-ध्यानरूपी साधन करनेवालोंको मेरी प्राप्ति होती है, वैसे ही मेरे लिये कर्म करनेवालोंको भी मैं प्राप्त हो सकता हूँ। अतएव मेरे लिये कर्म करना पूर्वोक्त साधनोंकी अपेक्षा किसी अंशमें भी निम्न श्रेणीका साधन नहीं है।</div>
<div id="LAzo2OEMRyafsq-ONvVTFg48609" class="class_109"><a href="part0264_u3.xhtml#LAzo2OEMRyafsq-ONvVTFg49469" class="class_36">१</a>. इस अध्यायके नवें श्लोकमें ‘अभ्यासयोग’ बतलाया गया है और भगवान्‌में मन-बुद्धि लगानेके लिये जितने भी साधन हैं, सभी अभ्यासयोगके अन्तर्गत आ जाते हैं—इस कारण वहाँ ‘यतात्मवान्’ होनेके लिये अलग कहनेकी आवश्यकता नहीं है और दसवें श्लोकमें भक्तियुक्त कर्मयोगका वर्णन है, उसमें भगवान्‌का आश्रय है और साधकके समस्त कर्म भी भगवदर्थ ही होते हैं; अतएव उसमें भी ‘यतात्मवान्’ होनेके लिये अलग कहना प्रयोजनीय नहीं है, परंतु इस श्लोकमें जो ‘सर्वकर्मफलत्याग’ रूप कर्मयोगका साधन बतलाया गया है, इसमें मन-बुद्धिको वशमें रखे बिना काम नहीं चल सकता; क्योंकि वर्णाश्रमोचित समस्त व्यावहारिक कर्म करते हुए यदि मन, बुद्धि, इन्द्रियाँ और शरीर आदि वशमें न हों तो उनकी भोगोंमें ममता, आसक्ति और कामना हो जाना बहुत ही सहज है और ऐसा होनेपर ‘सर्वकर्मफलत्याग’ रूप साधन बन नहीं सकता। इसीलिये यहाँ ‘यतात्मवान्’ पदका प्रयोग करके मन-बुद्धि आदिको वशमें रखनेके लिये विशेष सावधान किया गया है।</div>
<div id="LAzo2OEMRyafsq-ONvVTFg49293" class="class_109"><a href="part0264_u3.xhtml#LAzo2OEMRyafsq-ONvVTFg50099" class="class_36">२</a>. यज्ञ, दान, तप, सेवा और वर्णाश्रमानुसार जीविका तथा शरीरनिर्वाहके लिये किये जानेवाले शास्त्रसम्मत सभी कर्मोंको यथायोग्य करते हुए, इस लोक और परलोकके भोगोंकी प्राप्तिरूप जो उनका फल है, उसमें ममता, आसक्ति और कामनाका सर्वथा त्याग कर देना ही ‘सब कर्मोंका फलत्याग करना’ है।</div>
<div class="class_150">इस अध्यायके छठे श्लोकके कथनानुसार समस्त कर्मोंको भगवान्‌में अर्पण करना, दसवें श्लोकके कथनानुसार भगवान्‌के लिये भगवान्‌के कर्मोंको करना तथा इस श्लोकके कथनानुसार समस्त कर्मोंके फलका त्याग करना—ये तीनों ही ‘कर्मयोग’ हैं और तीनोंका ही फल परमेश्वरकी प्राप्ति है, अतएव फलमें किसी प्रकारका भेद नहीं है। केवल साधकोंकी प्रकृति, भावना और उनके साधनकी प्रणालीके भेदसे इनका भेद किया गया है। समस्त कर्मोंको भगवान्‌में अर्पण करना और भगवान्‌के लिये समस्त कर्म करना—इन दोनोंमें तो भक्तिकी प्रधानता है; ‘सर्वकर्मफलत्याग’ में केवल फलत्यागकी प्रधानता है। यही इनका मुख्य भेद है।</div>
<div class="class_150">सम्पूर्ण कर्मोंको भगवान्‌के अर्पण कर देनेवाला पुरुष समझता है कि मैं भगवान्‌के हाथकी कठपुतली हूँ, मुझमें कुछ भी करनेकी सामर्थ्य नहीं है, मेरे मन, बुद्धि और इन्द्रियादि जो कुछ हैं—सब भगवान्‌के हैं और भगवान् ही इनसे अपने इच्छानुसार समस्त कर्म करवाते हैं, उन कर्मोंसे और उनके फलसे मेरा कुछ भी सम्बन्ध नहीं है। इस प्रकारके भावसे उस साधकका कर्मोंमें और उनके फलमें किंचिन्मात्र भी राग-द्वेष नहीं रहता; उसे प्रारब्धानुसार जो कुछ भी सुख-दुःखोंके भोग प्राप्त होते हैं, उन सबको वह भगवान्‌का प्रसाद समझकर सदा ही प्रसन्न रहता है। अतएव उसका सबमें समभाव होकर उसे शीघ्र ही भगवान्‌की प्राप्ति हो जाती है।</div>
<div class="class_150">भगवदर्थ कर्म करनेवाला मनुष्य पूर्वोक्त साधककी भाँति यह नहीं समझता कि ‘मैं कुछ नहीं करता हूँ और भगवान् ही मुझसे सब कुछ करवा लेते हैं।’ वह यह समझता है कि भगवान् मेरे परम पूज्य, परम प्रेमी और परम सुहृद् हैं; उनकी सेवा करना और उनकी आज्ञाका पालन करना ही मेरा परम कर्तव्य है। अतएव वह भगवान्‌को समस्त जगत्‌में व्याप्त समझकर उनकी सेवाके उद्देश्यसे शास्त्रद्वारा प्राप्त उनकी आज्ञाके अनुसार यज्ञ, दान और तप, वर्णाश्रमके अनुकूल आजीविका और शरीरनिर्वाहके तथा भगवान्‌की पूजा-सेवादिके कर्मोंमें लगा रहता है। उसकी प्रत्येक क्रिया भगवान्‌के आज्ञानुसार और भगवान्‌की ही सेवाके उद्देश्यसे होती है (गीता ११।५५), अतः उन समस्त क्रियाओं और उनके फलोंमें उसकी आसक्ति और कामनाका अभाव होकर उसे शीघ्र ही भगवान्‌की प्राप्ति हो जाती है।</div>
<div class="class_150">केवल ‘सब कर्मोंके फलका त्याग’ करनेवाला पुरुष न तो यह समझता है कि मुझसे भगवान् कर्म करवाते हैं और न यही समझता है कि मैं भगवान्‌के लिये समस्त कर्म करता हूँ। वह यह समझता है कि कर्म करनेमें ही मनुष्यका अधिकार है, उसके फलमें नहीं (गीता २।४७ से ५१ तक), अतः किसी प्रकारका फल न चाहकर यज्ञ, दान, तप, सेवा तथा वर्णाश्रमके अनुसार जीविका और शरीरनिर्वाहके खान-पान आदि समस्त शास्त्रविहित कर्मोंको करना ही मेरा कर्तव्य है। अतएव वह समस्त कर्मोंके फलरूप इस लोक और परलोकके भोगोंमें ममता, आसक्ति और कामनाका सर्वथा त्याग कर देता है; इससे उसमें राग-द्वेषका सर्वथा अभाव होकर उसे शीघ्र ही परमात्माकी प्राप्ति हो जाती है।</div>
<div class="class_150">इस प्रकार तीनोंके ही साधनका भगवत्प्राप्तिरूप एक फल होनेपर भी साधकोंकी मान्यता, स्वभाव और साधनप्रणालीमें भेद होनेके कारण तीन तरहके साधन अलग-अलग बतलाये गये हैं।</div>
<div class="class_150">यहाँ यह स्मरण रखना चाहिये कि झूठ, कपट, व्यभिचार, हिंसा और चोरी आदि निषिद्ध कर्म ‘सर्वकर्म’ में सम्मिलित नहीं हैं। भोगोंमें आसक्ति और उनकी कामना होनेके कारण ही ऐसे पापकर्म होते हैं और उनके फलस्वरूप मनुष्यका सब तरहसे पतन हो जाता है। इसीलिये उनका स्वरूपसे ही सर्वथा त्याग कर देना बतलाया गया है और जब वैसे कर्मोंका ही सर्वथा निषेध है, तब उनके फलत्यागका तो प्रसंग ही कैसे आ सकता है!</div>
<div class="class_150">भगवान्‌ने पहले मन-बुद्धिको अपनेमें लगानेके लिये कहा, फिर अभ्यासयोग बतलाया, तदनन्तर मदर्थ कर्मके लिये कहा और अन्तमें सर्वकर्मफलत्यागके लिये आज्ञा दी और एकमें असमर्थ होनेपर दूसरेका आचरण करनेके लिये कहा; भगवान्‌का इस प्रकारका यह कथन न तो फलभेदकी दृष्टिसे है, क्योंकि सभीका एक ही फल भगवत्प्राप्ति है और न एक की अपेक्षा दूसरेको सुगम ही बतलानेके लिये है, क्योंकि उपर्युक्त साधन एक-दूसरेकी अपेक्षा उत्तरोत्तर सुगम नहीं हैं। जो साधन एकके लिये सुगम है, वही दूसरेके लिये कठिन हो सकता है। इस विचारसे यह समझमें आता है कि इन चारों साधनोंका वर्णन केवल अधिकारिभेदसे ही किया गया है।</div>
<div class="class_150">जिस पुरुषमें सगुण भगवान्‌के प्रेमकी प्रधानता है, जिसकी भगवान्‌में स्वाभाविक श्रद्धा है, उनके गुण, प्रभाव और रहस्यकी बातें तथा उनकी लीलाका वर्णन जिसको स्वभावसे ही प्रिय लगता है—ऐसे पुरुषके लिये इस अध्यायके आठवें श्लोकमें बतलाया हुआ साधन सुगम और उपयोगी है।</div>
<div class="class_150">जिस पुरुषका भगवान्‌में स्वाभाविक प्रेम तो नहीं है, किंतु श्रद्धा होनेके कारण जो हठपूर्वक साधन करके भगवान्‌में मन लगाना चाहता है—ऐसी प्रकृतिवाले पुरुषके लिये इस अध्यायके नवें श्लोकमें बतलाया हुआ साधन सुगम और उपयोगी है।</div>
<div class="class_150">जिस पुरुषकी सगुण परमेश्वरमें श्रद्धा है तथा यज्ञ, दान, तप आदि कर्मोंमें जिसका स्वाभाविक प्रेम है और भगवान्‌की प्रतिमादिकी सेवा-पूजा करनेमें जिसकी श्रद्धा है—ऐसे पुरुषके लिये इस अध्यायके दसवें श्लोकमें बतलाया हुआ साधन सुगम और उपयोगी है।</div>
<div class="class_150">जिस पुरुषका सगुण-साकार भगवान्‌में स्वाभाविक प्रेम और श्रद्धा नहीं है, जो ईश्वरके स्वरूपको केवल सर्वव्यापी निराकार मानता है, व्यावहारिक और लोकहितके कर्म करनेमें ही जिसका स्वाभाविक प्रेम है—ऐसे पुरुषके लिये इस श्लोकमें बतलाया हुआ साधन सुगम और उपयोगी है।</div>
<div id="LAzo2OEMRyafsq-ONvVTFg48130" class="class_109"><a href="part0264_u3.xhtml#LAzo2OEMRyafsq-ONvVTFg48351" class="class_36">१</a>. यहाँ ‘अभ्यास’ शब्द इसी अध्यायके नवें श्लोकमें बतलाये हुए अभ्यासयोगमेंसे केवल अभ्यासमात्रका वाचक है अर्थात् सकामभावसे प्राणायाम, मनोनिग्रह, स्तोत्र-पाठ, वेदाध्ययन, भगवन्नाम-जप आदिके लिये बार-बार की जानेवाली ऐसी चेष्टाओंका नाम यहाँ ‘अभ्यास’ है, जिनमें न तो विवेकज्ञान है, न ध्यान है और न कर्म-फलका त्याग ही है। अभिप्राय यह है कि नवें श्लोकमें जो योग यानी निष्कामभाव और विवेकज्ञानका फल भगवत्प्राप्तिकी इच्छा है, वह इसमें नहीं है; क्योंकि ये दोनों जिसके अन्तर्गत हों, ऐसे अभ्यासके साथ ज्ञानकी तुलना करना और उसकी अपेक्षा अभ्यासरहित ज्ञानको श्रेष्ठ बतलाना नहीं बन सकता।</div>
<div class="class_150">इसी प्रकार यहाँ ‘ज्ञान’ शब्द भी सत्संग और शास्त्रसे उत्पन्न उस विवेकज्ञानका वाचक है, जिसके द्वारा मनुष्य आत्मा और परमात्माके स्वरूपको तथा भगवान्‌के गुण, प्रभाव, लीला आदिको समझता है एवं संसार और भोगोंकी अनित्यता आदि अन्य आध्यात्मिक बातोंको ही समझता है; परंतु जिसके साथ न तो अभ्यास है, न ध्यान है और न कर्मफलकी इच्छाका त्याग ही है; क्योंकि ये सब जिसके अन्तर्गत हों, उस ज्ञानके साथ अभ्यास, ध्यान और कर्मफलके त्यागका तुलनात्मक विवेचन करना और उसकी अपेक्षा ध्यानको तथा कर्मफलके त्यागको श्रेष्ठ बतलाना नहीं बन सकता।</div>
<div class="class_150">उपर्युक्त अभ्यास और ज्ञान दोनों ही अपने-अपने स्थानपर भगवत्प्राप्तिमें सहायक हैं; श्रद्धा-भक्ति और निष्कामभावके सम्बन्धसे दोनोंके द्वारा ही मनुष्य परमात्माको प्राप्त कर सकता है, तथापि दोनोंकी परस्पर तुलना की जानेपर अभ्यासकी अपेक्षा ज्ञान ही श्रेष्ठ सिद्ध होता है। विवेकहीन अभ्यास भगवत्प्राप्तिमें उतना सहायक नहीं हो सकता, जितना कि अभ्यासहीन विवेकज्ञान सहायक हो सकता है; क्योंकि वह भगवत्प्राप्तिकी इच्छाका हेतु है। यही बात दिखलानेके लिये यहाँ अभ्यासकी अपेक्षा ज्ञानको श्रेष्ठ बतलाया है।</div>
<div id="LAzo2OEMRyafsq-ONvVTFg48131" class="class_109"><a href="part0264_u3.xhtml#LAzo2OEMRyafsq-ONvVTFg47978" class="class_36">१</a>. यहाँ ‘ध्यान’ शब्द भी छठेसे आठवें श्लोकतक बतलाये हुए ध्यानयोगमेंसे केवल ध्यानमात्रका वाचक है अर्थात् उपास्यदेव मानकर भगवान्‌के साकार या निराकार किसी भी स्वरूपमें सकामभावसे केवल मन-बुद्धिको स्थिर कर देनेको यहाँ ‘ध्यान’ कहा गया है। इसमें न तो पूर्वोक्त विवेकज्ञान है और न भोगोंकी कामनाका त्यागरूप निष्कामभाव ही है। अभिप्राय यह है कि उस ध्यानयोगमें जो समस्त कर्मोंका भगवान्‌के समर्पण कर देना, भगवान्‌को ही परम प्राप्य समझना और अनन्य प्रेमसे भगवान्‌का ध्यान करना—ये सब भाव भी सम्मिलित हैं, वे इसमें नहीं हैं; क्योंकि भगवान्‌को सर्वश्रेष्ठ समझकर अनन्य प्रेमपूर्वक निष्कामभावसे किया जानेवाला जो ध्यानयोग है, उसमें विवेकज्ञान और कर्मफलके त्यागका अन्तर्भाव है। अतः उसके साथ विवेकज्ञानकी तुलना करना और उसकी अपेक्षा कर्मफलके त्यागको श्रेष्ठ बतलाना नहीं बन सकता।</div>
<div class="class_150">उपर्युक्त विवेकज्ञान और ध्यान—दोनों ही श्रद्धा-प्रेम और निष्कामभावके सम्बन्धसे परमात्माकी प्राप्ति करा देनेवाले हैं, इसलिये दोनों ही भगवान्‌की प्राप्तिमें सहायक हैं; परंतु दोनोंकी परस्पर तुलना करनेपर ध्यान और अभ्याससे रहित ज्ञानकी अपेक्षा विवेकरहित ज्ञान ही श्रेष्ठ सिद्ध होता है; क्योंकि बिना ध्यान और अभ्यासके केवल विवेकज्ञान भगवान्‌की प्राप्तिमें उतना सहायक नहीं हो सकता; जितना बिना विवेकज्ञानके केवल ध्यान हो सकता है। ध्यानद्वारा चित्त स्थिर होनेपर चित्तकी मलिनता और चंचलताका नाश होता है; परंतु केवल जानकारीसे वैसा नहीं होता। यही भाव दिखलानेके लिये ज्ञानसे ध्यानको श्रेष्ठ बतलाया गया है।</div>
<div id="LAzo2OEMRyafsq-ONvVTFg48132" class="class_109"><a href="part0264_u3.xhtml#LAzo2OEMRyafsq-ONvVTFg49882" class="class_36">२</a>. ग्यारहवें श्लोकमें जो ‘सर्वकर्मफलत्याग’ का स्वरूप बतलाया गया है, उसीका वाचक ‘कर्मफलत्याग’ है। ऊपर बतलाया हुआ ध्यान भी परमात्माकी प्राप्तिमें सहायक है; परंतु जबतक मनुष्यकी कामना और आसक्तिका नाश नहीं हो जाता, तबतक उसे परमात्माकी प्राप्ति सहज ही नहीं हो सकती। अतः फलासक्तिके त्यागसे रहित ध्यान परमात्माकी प्राप्तिमें उतना लाभप्रद नहीं हो सकता, जितना कि बिना ध्यानके भी समस्त कर्मोंमें फल और आसक्तिका त्याग हो सकता है।</div>
<div id="LAzo2OEMRyafsq-ONvVTFg48133" class="class_109"><a href="part0264_u3.xhtml#LAzo2OEMRyafsq-ONvVTFg47831" class="class_36">३</a>. इस श्लोकमें अभ्यासयोग, ज्ञानयोग, ध्यानयोग और कर्मयोगका तुलनात्मक विवेचन नहीं है; क्योंकि उन सभी साधनोंमें कर्मफलरूप भोगोंकी आसक्तिका त्यागरूप निष्कामभाव अन्तर्गत है। अतः उनका तुलनात्मक विवेचन नहीं हो सकता। यहाँ तो कर्मफलके त्यागका महत्त्व दिखलानेके लिये अभ्यास, ज्ञान और ध्यानरूप साधन, जो संसारके झंझटोंसे अलग रहकर किये जाते हैं और क्रियाकी दृष्टिसे एककी अपेक्षा दूसरा क्रमसे सात्त्विक और निवृत्तिपरक होनेके नाते श्रेष्ठ भी हैं, उनकी अपेक्षा कर्मफलके त्यागको भावकी प्रधानताके कारण श्रेष्ठ बतलाया गया है। अभिप्राय यह है कि आध्यात्मिक उन्नतिमें क्रियाकी अपेक्षा भावका ही अधिक महत्त्व है। वर्ण-आश्रमके अनुसार यज्ञ, दान, युद्ध, वाणिज्य, सेवा आदि तथा शरीर-निर्वाहकी क्रिया; प्राणायाम, स्तोत्र-पाठ, वेद-पाठ, नाम-जप आदि अभ्यासकी क्रिया; सत्संग और शास्त्रोंके द्वारा आध्यात्मिक बातोंको जाननेके लिये ज्ञानविषयक क्रिया और मनको स्थिर करनेके लिये ध्यानविषयक क्रिया—ये उत्तरोत्तर श्रेष्ठ होनेपर भी उनमेंसे वही श्रेष्ठ है, जिसके साथ कर्मफलका त्यागरूप निष्कामभाव है; क्योंकि निष्कामभावसे परमात्माकी प्राप्ति होती है, अतः कर्मफलका त्याग ही श्रेष्ठ है; फिर चाहे वह किसी भी शास्त्रसम्मत क्रियाके साथ क्यों न रहे, वही क्रिया दीखनेमें साधारण होनेपर भी सर्वश्रेष्ठ हो जाती है।</div>
<div id="LAzo2OEMRyafsq-ONvVTFg47997" class="class_109"><a href="part0264_u3.xhtml#LAzo2OEMRyafsq-ONvVTFg49501" class="class_36">१</a>. भक्तिके साधकमें आरम्भसे ही मैत्री और दयाके भाव विशेषरूपसे रहते हैं, इसलिये सिद्धावस्थामें भी उसके स्वभाव और व्यवहारमें वे सहज ही पाये जाते हैं। जैसे भगवान्‌में हेतुरहित अपार दया और प्रेम आदि रहते हैं, वैसे ही उनके सिद्ध भक्तमें भी इनका रहना उचित ही है।</div>
<div id="LAzo2OEMRyafsq-ONvVTFg47998" class="class_109"><a href="part0264_u3.xhtml#LAzo2OEMRyafsq-ONvVTFg47874" class="class_36">२</a>. यहाँ ‘सुख-दुःख’ हर्ष-शोकके हेतुओंके वाचक हैं न कि हर्ष-शोकके; क्योंकि सुख-दुःखसे उत्पन्न होनेवाले विकारोंका नाम हर्ष-शोक है। अज्ञानी मनुष्योंकी सुखमें आसक्ति होती है, इस कारण सुखकी प्राप्तिमें उनको हर्ष होता है और दुःखमें उनका द्वेष होता है, इसलिये उसकी प्राप्तिमें उनको शोक होता है; पर ज्ञानी भक्तका सुख और दुःखमें समभाव हो जानेके कारण किसी भी अवस्थामें उसके अन्तःकरणमें हर्ष, शोक आदि विकार नहीं होते। श्रुतिमें भी कहा है—‘हर्षशोकौ जहाति’ (कठोपनिषद् १।२।१२), अर्थात् ‘ज्ञानी पुरुष हर्ष-शोकोंको सर्वथा त्याग देता है।’ प्रारब्ध-भोगके अनुसार शरीरमें रोग हो जानेपर उनको पीड़ारूप दुःखका बोध तो होता है और शरीर स्वस्थ रहनेसे उसमें पीड़ाके अभावका बोधरूप सुख भी होता है, किंतु राग-द्वेषका अभाव होनेके कारण हर्ष और शोक उन्हें नहीं होते। इसी तरह किसी भी अनुकूल और प्रतिकूल पदार्थ या घटनाके संयोग-वियोगमें किसी प्रकारसे भी उनको हर्ष-शोक नहीं होते। यही उनका सुख-दुःखमें सम रहना है।</div>
<div id="LAzo2OEMRyafsq-ONvVTFg47999" class="class_109"><a href="part0264_u3.xhtml#LAzo2OEMRyafsq-ONvVTFg47734" class="class_36">३</a>. अपना अपकार करनेवालेको किसी प्रकारका दण्ड देनेकी इच्छा न रखकर उसे अभय देनेवालेको ‘क्षमावान्’ कहते हैं। भगवान्‌के ज्ञानी भक्तोंमें क्षमाभाव भी असीम रहता है। क्षमाकी व्याख्या गीताके दसवें अध्यायके चौथे श्लोककी टिप्पणीमें विस्तारसे की गयी है।</div>
<div id="LAzo2OEMRyafsq-ONvVTFg48000" class="class_109"><a href="part0264_u3.xhtml#LAzo2OEMRyafsq-ONvVTFg49712" class="class_36">४</a>. भक्तियोगके द्वारा भगवान्‌को प्राप्त हुए ज्ञानी भक्तको यहाँ ‘योगी’ कहा गया है; ऐसा भक्त परमानन्दके अक्षय और अनन्त भण्डार श्रीभगवान्‌को प्रत्यक्ष कर लेता है, इस कारण वह सदा ही संतुष्ट रहता है। उसे किसी समय, किसी भी अवस्थामें, किसी भी घटनामें संसारकी किसी भी वस्तुके अभावमें असंतोषका अनुभव नहीं होता; क्योंकि वह पूर्णकाम है, यही उसका निरन्तर संतुष्ट रहना है।</div>
<div id="LAzo2OEMRyafsq-ONvVTFg48001" class="class_109"><a href="part0264_u3.xhtml#LAzo2OEMRyafsq-ONvVTFg50170" class="class_36">५</a>. इससे यह भाव दिखलाया है कि भगवान्‌के ज्ञानी भक्तोंका मन और इन्द्रियोंसहित शरीर सदा ही उनके वशमें रहता है। वे कभी मन और इन्द्रियोंके वशमें नहीं हो सकते, इसीसे उनमें किसी प्रकारके दुर्गुण और दुराचारकी सम्भावना नहीं होती।</div>
<div id="LAzo2OEMRyafsq-ONvVTFg48002" class="class_109"><a href="part0264_u3.xhtml#LAzo2OEMRyafsq-ONvVTFg49694" class="class_36">६</a>. जिसने बुद्धिके द्वारा परमेश्वरके स्वरूपका भलीभाँति निश्चय कर लिया है, जिसे सर्वत्र भगवान्‌का प्रत्यक्ष अनुभव होता है तथा जिसकी बुद्धि गुण, कर्म और दुःख आदिके कारण परमात्माके स्वरूपसे कभी किसी प्रकार विचलित नहीं हो सकती, उसको ‘दृढनिश्चय’ कहते हैं।</div>
<div id="LAzo2OEMRyafsq-ONvVTFg48003" class="class_109"><a href="part0264_u3.xhtml#LAzo2OEMRyafsq-ONvVTFg48066" class="class_36">७</a>. नित्य-निरन्तर मनसे भगवान्‌के स्वरूपका चिन्तन और बुद्धिसे उसका निश्चय करते-करते मन और बुद्धिका भगवान्‌के स्वरूपमें सदाके लिये तन्मय हो जाना ही उनको ‘भगवान्‌में अर्पण करना’ है।</div>
<div id="LAzo2OEMRyafsq-ONvVTFg48004" class="class_109"><a href="part0264_u3.xhtml#LAzo2OEMRyafsq-ONvVTFg49374" class="class_36">८</a>. जो उपर्युक्त लक्षणोंसे सम्पन्न है; जिसका भगवान्‌में अहैतुक और अनन्य प्रेम है, जिसकी भगवान्‌के स्वरूपमें अटल स्थिति है, जिसका कभी भगवान्‌से वियोग नहीं होता, जिसके मन-बुद्धि भगवान्‌के अर्पित हैं, भगवान् ही जिसके जीवन, धन, प्राण एवं सर्वस्व हैं, जो भगवान्‌के ही हाथकी कठपुतली है—ऐसे सिद्ध भक्तको भगवान् अपना प्रिय बतलाते हैं।</div>
<div id="LAzo2OEMRyafsq-ONvVTFg49685" class="class_109"><a href="part0264_u3.xhtml#LAzo2OEMRyafsq-ONvVTFg48941" class="class_36">९</a>. पूर्वार्द्धमें केवल दूसरे प्राणीसे उसे उद्वेग नहीं होता, इतना ही कहा गया है। इससे परेच्छाजनित उद्वेगकी निवृत्ति तो हुई; किंतु अनिच्छा और स्वेच्छासे प्राप्त घटना और पदार्थमें भी तो मनुष्यको उद्वेग होता है, इसलिये उत्तरार्द्धमें पुनः उद्वेगसे मुक्त होनेकी बात कहकर भगवान् यह सिद्ध कर रहे हैं कि भक्तको कभी किसी प्रकार भी उद्वेग नहीं होता।</div>
<div id="LAzo2OEMRyafsq-ONvVTFg50341" class="class_109"><a href="part0264_u3.xhtml#LAzo2OEMRyafsq-ONvVTFg50030" class="class_36">१०</a>. सर्वत्र भगवद्‌बुद्धि होनेके कारण भक्त जान-बूझकर तो किसीको दुःख, संताप, भय और क्षोभ पहुँचा ही नहीं सकता, बल्कि उसके द्वारा तो स्वाभाविक ही सबकी सेवा और परम हित ही होते हैं। अतएव उसकी ओरसे किसीको कभी उद्वेग नहीं होना चाहिये। यदि भूलसे किसी व्यक्तिको उद्वेग होता है तो उसमें उस व्यक्तिके अपने अज्ञानजनित राग, द्वेष और ईर्ष्यादि दोष ही प्रधान कारण हैं, भगवद्भक्त नहीं; क्योंकि जो दया और प्रेमकी मूर्ति है एवं दूसरोंका हित करना ही जिसका स्वभाव है, वह परम दयालु प्रेमी भगवत्प्राप्त भक्त तो किसीके उद्वेगका कारण हो ही नहीं सकता।</div>
<div id="LAzo2OEMRyafsq-ONvVTFg50342" class="class_109"><a href="part0264_u3.xhtml#LAzo2OEMRyafsq-ONvVTFg50199" class="class_36">१</a>. ज्ञानी भक्तको भी प्रारब्धके अनुसार परेच्छासे दुःखके निमित्त तो प्राप्त हो सकते हैं, परंतु उसमें राग-द्वेषका सर्वथा अभाव हो जानेके कारण बड़े-से-बड़े दुःखकी प्राप्तिमें भी वह विचलित नहीं होता (गीता ६।२२); इसीलिये ज्ञानी भक्तको किसी भी प्राणीसे उद्वेग नहीं होता।</div>
<div id="LAzo2OEMRyafsq-ONvVTFg50343" class="class_109"><a href="part0264_u3.xhtml#LAzo2OEMRyafsq-ONvVTFg48845" class="class_36">२</a>. अभिप्राय यह है कि वास्तवमें मनुष्यको अपने अभिलषित मान, बड़ाई और धन आदि वस्तुओंकी प्राप्ति होनेपर जिस तरह हर्ष होता है, उसी तरह अपने ही समान या अपनेसे अधिक दूसरोंको भी उन वस्तुओंकी प्राप्ति होते देखकर प्रसन्नता होनी चाहिये; किंतु प्रायः ऐसा न होकर अज्ञानके कारण लोगोंको उलटा अमर्ष होता है और यह अमर्ष विवेकशील पुरुषोंके चित्तमें भी देखा जाता है। वैसे ही इच्छा, नीति और धर्मके विरुद्ध पदार्थोंकी प्राप्ति होनेपर उद्वेग तथा नीति और धर्मके अनुकूल भी दुःखप्रद पदार्थोंकी प्राप्ति होनेपर या उसकी आशंकासे भय होता देखा जाता है। दूसरोंकी तो बात ही क्या, मृत्युका भय तो विवेकियोंको भी होता है; किंतु भगवान्‌के ज्ञानी भक्तकी सर्वत्र भगवद्‌बुद्धि हो जाती है और वह सम्पूर्ण क्रियाओंको भगवान्‌की लीला समझता है; इस कारण ज्ञानी भक्तको न अमर्ष होता है, न उद्वेग होता है और न भय ही होता है—यह भाव दिखलानेके लिये ऐसा कहा गया है।</div>
<div id="LAzo2OEMRyafsq-ONvVTFg48994" class="class_109"><a href="part0264_u3.xhtml#LAzo2OEMRyafsq-ONvVTFg48105" class="class_36">३</a>. परमात्माको प्राप्त भक्तका किसी भी वस्तुसे किंचित् भी प्रयोजन नहीं रहता; अतएव उसे किसी तरहकी किंचिन्मात्र भी इच्छा, स्पृहा अथवा वासना नहीं रहती। वह पूर्णकाम हो जाता है। यह भाव दिखलानेके लिये उसे आकांक्षासे रहित कहा है।</div>
<div id="LAzo2OEMRyafsq-ONvVTFg48995" class="class_109"><a href="part0264_u3.xhtml#LAzo2OEMRyafsq-ONvVTFg48239" class="class_36">४</a>. भगवान्‌के भक्तमें पवित्रताकी पराकाष्ठा होती है। उसके मन, बुद्धि, इन्द्रिय, उसके आचरण और शरीर आदि इतने पवित्र हो जाते हैं कि उसके साथ वार्तालाप होनेपर तो कहना ही क्या है—उसके दर्शन और स्पर्शमात्रसे ही दूसरे लोग पवित्र हो जाते हैं। ऐसा भक्त जहाँ निवास करता है, वह स्थान पवित्र हो जाता है और उसके संगसे वहाँका वायुमण्डल, जल, स्थल आदि सब पवित्र हो जाते हैं।</div>
<div id="LAzo2OEMRyafsq-ONvVTFg48996" class="class_109"><a href="part0264_u3.xhtml#LAzo2OEMRyafsq-ONvVTFg47801" class="class_36">५</a>. जिस उद्देश्यकी सफलताके लिये मनुष्यशरीरकी प्राप्ति हुई है, उस उद्देश्यको पूरा कर लेना ही यथार्थ चतुरता है।</div>
<div id="LAzo2OEMRyafsq-ONvVTFg48997" class="class_109"><a href="part0264_u3.xhtml#LAzo2OEMRyafsq-ONvVTFg48764" class="class_36">६</a>. शरीरमें रोग आदिका होना, स्त्री-पुत्र आदिका वियोग होना और धन-गृह आदिकी हानि होना—इत्यादि दुःखके हेतु तो प्रारब्धके अनुसार उसे प्राप्त होते हैं, परंतु इन सबके होते हुए भी उसके अन्तःकरणमें किसी प्रकारका शोक नहीं होता।</div>
<div id="LAzo2OEMRyafsq-ONvVTFg48998" class="class_109"><a href="part0264_u3.xhtml#LAzo2OEMRyafsq-ONvVTFg49605" class="class_36">७</a>. संसारमें जो कुछ भी हो रहा है—सब भगवान्‌की लीला है, सब उनकी मायाशक्तिका खेल है; वे जिससे जब जैसा करवाना चाहते हैं, वैसा ही करवा लेते हैं। मनुष्य मिथ्या ही ऐसा अभिमान कर लेता है कि अमुक कर्म मैं करता हूँ, मेरी ऐसी सामर्थ्य है, इत्यादि। पर भगवान्‌का भक्त इस रहस्यको भलीभाँति समझ लेता है, इससे वह सदा भगवान्‌के हाथकी कठपुतली बना रहता है। भगवान् उसको जब जैसा नचाते हैं, वह प्रसन्नतापूर्वक वैसे ही नाचता है। अपना तनिक भी अभिमान नहीं रखता और अपनी ओरसे कुछ भी नहीं करता, इसलिये वह लोकदृष्टिमें सब कुछ करता हुआ भी वास्तवमें कर्तापनके अभिमानसे रहित होनेके कारण ‘सब आरम्भोंका त्यागी’ ही है।</div>
<div id="LAzo2OEMRyafsq-ONvVTFg48782" class="class_109"><a href="part0264_u3.xhtml#LAzo2OEMRyafsq-ONvVTFg50224" class="class_36">८</a>. भक्तके लिये सर्वशक्तिमान्, सर्वाधार, परम दयालु भगवान् ही परम प्रिय वस्तु हैं और वह उन्हें सदाके लिये प्राप्त है। अतएव वह सदा-सर्वदा परमानन्दमें स्थित रहता है। संसारकी किसी वस्तुमें उसका किंचिन्मात्र भी राग-द्वेष नहीं होता। इस कारण लोकदृष्टिसे होनेवाले किसी प्रिय वस्तुके संयोगसे या अप्रियके वियोगसे उसके अन्तःकरणमें कभी किंचिन्मात्र भी हर्षका विकार नहीं होता।</div>
<div id="LAzo2OEMRyafsq-ONvVTFg48783" class="class_109"><a href="part0264_u3.xhtml#LAzo2OEMRyafsq-ONvVTFg49861" class="class_36">९</a>. भगवान्‌का भक्त सम्पूर्ण जगत्‌को भगवान्‌का स्वरूप समझता है, इसलिये उसका किसी भी वस्तु या प्राणीमें कभी किसी भी कारणसे द्वेष नहीं हो सकता। उसके अन्तःकरणमें द्वेषभावका सदाके लिये सर्वथा अभाव हो जाता है।</div>
<div id="LAzo2OEMRyafsq-ONvVTFg48784" class="class_109"><a href="part0264_u3.xhtml#LAzo2OEMRyafsq-ONvVTFg49639" class="class_36">१०</a>. अनिष्ट वस्तुकी प्राप्तिमें और इष्टके वियोगमें प्राणियोंको शोक हुआ करता है। भगवद्भक्तको लीलामय परम दयालु परमेश्वरकी दयासे भरे हुए किसी भी विधानमें कभी प्रतिकूलता प्रतीत ही नहीं होती। अतः उसे शोक कैसे हो सकता है?</div>
<div id="LAzo2OEMRyafsq-ONvVTFg48785" class="class_109"><a href="part0264_u3.xhtml#LAzo2OEMRyafsq-ONvVTFg50207" class="class_36">१</a>. भक्तको साक्षात् भगवान्‌की प्राप्ति हो जानेके कारण वह सदाके लिये परमानन्द और परम शान्तिमें स्थित होकर पूर्णकाम हो जाता है, उसके मनमें कभी किसी वस्तुके अभावका अनुभव होता ही नहीं, इसलिये उसके अन्तःकरणमें सांसारिक वस्तुओंकी आकांक्षा होनेका कोई कारण ही नहीं रह जाता।</div>
<div id="LAzo2OEMRyafsq-ONvVTFg48786" class="class_109"><a href="part0264_u3.xhtml#LAzo2OEMRyafsq-ONvVTFg49240" class="class_36">२</a>. यज्ञ, दान, तप और वर्णाश्रमके अनुसार जीविका तथा शरीर-निर्वाहके लिये किये जानेवाले शास्त्रविहित कर्मोंका वाचक यहाँ ‘शुभ’ शब्द है और झूठ, कपट, चोरी, हिंसा, व्यभिचार आदि पापकर्मका वाचक ‘अशुभ’ शब्द है। भगवान्‌का ज्ञानी भक्त इन दोनों प्रकारके कर्मोंका त्यागी होता है; क्योंकि उसके शरीर, इन्द्रिय और मनके द्वारा किये जानेवाले समस्त शुभ कर्मोंको वह भगवान्‌के समर्पण कर देता है। उनमें उसकी किंचिन्मात्र भी ममता, आसक्ति या फलेच्छा नहीं रहती; इसीलिये ऐसे कर्म कर्म ही नहीं माने जाते (गीता ४।२०) और राग-द्वेषका अभाव हो जानेके कारण पापकर्म उसके द्वारा होते ही नहीं, इसलिये उसे ‘शुभ और अशुभकर्मोंका त्यागी’ कहा गया है।</div>
<div id="LAzo2OEMRyafsq-ONvVTFg48826" class="class_109"><a href="part0264_u3.xhtml#LAzo2OEMRyafsq-ONvVTFg48227" class="class_36">३</a>. संसारमें मनुष्यकी जो आसक्ति (स्नेह) है, वही समस्त अनर्थोंका मूल है; बाहरसे मनुष्य संसारका संसर्ग छोड़ भी दे, किंतु मनमें आसक्ति बनी रहे तो ऐसे त्यागसे विशेष लाभ नहीं हो सकता। पक्षान्तरमें मनकी आसक्ति नष्ट हो चुकनेपर बाहरसे राजा जनक आदिकी तरह सबसे ममता और आसक्तिरहित संसर्ग रहनेपर भी कोई हानि नहीं है। ऐसा आसक्तिका त्यागी ही वस्तुतः सच्चा ‘संगविवर्जित’ है।</div>
<div id="LAzo2OEMRyafsq-ONvVTFg47871" class="class_109"><a href="part0264_u3.xhtml#LAzo2OEMRyafsq-ONvVTFg49144" class="class_36">४</a>. यद्यपि भक्तकी दृष्टिमें उसका कोई शत्रु-मित्र नहीं होता, तो भी लोग अपनी-अपनी भावनाके अनुसार मूर्खतावश भक्तके द्वारा अपना अनिष्ट होता हुआ समझकर या उसका स्वभाव अपने अनुकूल न दीखनेके कारण अथवा ईर्ष्यावश उसमें शत्रुभावका भी आरोप कर लेते हैं, ऐसे ही दूसरे लोग अपनी भावनाके अनुसार उसमें मित्रभावका आरोप कर लेते हैं; परंतु सम्पूर्ण जगत्‌में सर्वत्र भगवान्‌के दर्शन करनेवाले भक्तका सबमें समभाव ही रहता है। उसकी दृष्टिमें शत्रु-मित्रका किंचित् भी भेद नहीं रहता, वह तो सदा-सर्वदा सबके साथ परम प्रेमका ही व्यवहार करता रहता है। सबको भगवान्‌का स्वरूप समझकर समभावसे सबकी सेवा करना ही उसका स्वभाव बन जाता है। जैसे वृक्ष अपनेको काटनेवाले और जल सींचनेवाले दोनोंकी ही छाया, फल और फूल आदिके द्वारा सेवा करनेमें किसी प्रकारका भेद नहीं करता, वैसे ही भक्तमें भी किसी तरहका भेदभाव नहीं रहता। भक्तका समत्व वृक्षकी अपेक्षा भी अधिक महत्त्वका होता है। उसकी दृष्टिमें परमेश्वरसे भिन्न कुछ भी न रहनेके कारण उसमें भेदभावकी आशंका ही नहीं रहती। इसलिये उसे शत्रु-मित्रमें सम कहा गया है।</div>
<div id="LAzo2OEMRyafsq-ONvVTFg47872" class="class_109"><a href="part0264_u3.xhtml#LAzo2OEMRyafsq-ONvVTFg49794" class="class_36">५</a>. मान-अपमान, सरदी-गरमी, सुख-दुःख आदि अनुकूल और प्रतिकूल द्वन्द्वोंका मन, इन्द्रिय और शरीरके साथ सम्बन्ध होनेसे उनका अनुभव होते हुए भी भगवद्भक्तके अन्तःकरणमें राग-द्वेष या हर्ष-शोक आदि किसी तरहका किंचिन्मात्र भी विकार नहीं होता। वह सदा सम रहता है।</div>
<div id="LAzo2OEMRyafsq-ONvVTFg47881" class="class_109"><a href="part0264_u3.xhtml#LAzo2OEMRyafsq-ONvVTFg50381" class="class_36">६</a>. जो भक्त अपना सर्वस्व भगवान्‌के अर्पण कर चुके हैं, जिनके घर-द्वार, शरीर, विद्या-बुद्धि आदि सभी कुछ भगवान्‌के हो चुके हैं—फिर वे चाहे ब्रह्मचारी हों या गृहस्थ, अथवा वानप्रस्थ हों, वे भी ‘अनिकेत’ ही हैं। जैसे शरीरमें अहंता, ममता और आसक्ति न होनेपर शरीर रहते हुए भी ज्ञानीको विदेह कहा जाता है—वैसे ही जिसकी घरमें ममता और आसक्ति नहीं है, वह घरमें रहते हुए भी बिना घरवाला—‘अनिकेत’ ही है।</div>
<div id="LAzo2OEMRyafsq-ONvVTFg47833" class="class_109"><a href="part0264_u3.xhtml#LAzo2OEMRyafsq-ONvVTFg48614" class="class_36">७</a>. भगवान्‌के भक्तका अपने नाम और शरीरमें किंचिन्मात्र भी अभिमान या ममत्व नहीं रहता। इसलिये न तो उसको स्तुतिसे हर्ष होता है और न निन्दासे किसी प्रकारका शोक ही होता है। उसका दोनोंमें ही समभाव रहता है। सर्वत्र भगवद्‌बुद्धि हो जानेके कारण स्तुति करनेवालों और निन्दा करनेवालोंमें भी उसकी जरा भी भेद-बुद्धि नहीं होती। यही उसका निन्दा-स्तुतिको समान समझना है।</div>
<div id="LAzo2OEMRyafsq-ONvVTFg47834" class="class_109"><a href="part0264_u3.xhtml#LAzo2OEMRyafsq-ONvVTFg49507" class="class_36">८</a>. मनुष्य केवल वाणीसे ही नहीं बोलता, मनसे भी बोलता रहता है। विषयोंका अनवरत चिन्तन ही मनका निरन्तर बोलना है। भक्तका चित्त भगवान्‌में इतना संलग्न हो जाता है कि उसमें भगवान्‌के सिवा दूसरेकी स्मृति ही नहीं होती, वह सदा-सर्वदा भगवान्‌के ही मननमें लगा रहता है; यही वास्तविक मौन है। बोलना बंद कर दिया जाय और मनसे विषयोंका चिन्तन होता रहे—ऐसा मौन बाह्य मौन है। मनको निर्विषय करने तथा वाणीको परिशुद्ध और संयत बनानेके उद्देश्यसे किया जानेवाला बाह्य मौन भी लाभदायक होता है; परंतु यहाँ भगवान्‌के प्रिय भक्तके लक्षणोंका वर्णन है, उसकी वाणी तो स्वाभाविक ही परिशुद्ध और संयत है। इससे ऐसा नहीं कहा जा सकता कि उसमें केवल वाणीका ही मौन है; बल्कि उस भक्तकी वाणीसे तो प्रायः निरन्तर भगवान्‌के नाम और गुणोंका कीर्तन ही हुआ करता है, जिससे जगत्‌का परम उपकार होता है। इसके सिवा भगवान् अपनी भक्तिका प्रचार भी भक्तोंद्वारा ही करवाया करते हैं। अतः वाणीसे मौन रहनेवाला भगवान्‌का प्रिय भक्त होता है और बोलनेवाला नहीं होता, ऐसी कल्पना नहीं की जा सकती। गीताके अठारहवें अध्यायके अड़सठवें और उनहत्तरवें श्लोकोंमें भगवान्‌ने गीताके प्रचार करनेवालेको अपना सबसे प्रिय कार्य करनेवाला कहा है, यह महत्कार्य वाणीके मौनीसे नहीं हो सकता। इसके सिवा गीताके सत्रहवें अध्यायके सोलहवें श्लोकमें मानसिक तपके लक्षणोंमें भी ‘मौन’ शब्द आया है। यदि भगवान्‌को ‘मौन’ शब्दका अर्थ वाणीका मौन अभीष्ट होता तो वे उसे वाणीके तपके प्रसंगमें कहते; परंतु ऐसा नहीं किया, इससे भी यही सिद्ध है कि मुनिभावका नाम ही मौन है और यह मुनिभाव जिसमें होता है, वह मौनी या मननशील है। वाणीका मौन मनुष्य हठसे भी कर सकता है, इसलिये यह कोई विशेष महत्त्वकी बात भी नहीं है। अतः यहाँ ‘मौन’ शब्दका अर्थ वाणीका मौन न मानकर मनकी मननशीलता ही मानना उचित है। वाणीका संयम तो इसके अन्तर्गत आप ही आ जाता है।</div>
<div id="LAzo2OEMRyafsq-ONvVTFg47835" class="class_109"><a href="part0264_u3.xhtml#LAzo2OEMRyafsq-ONvVTFg48035" class="class_36">१</a>. भक्त अपने परम इष्ट भगवान्‌को पाकर सदा ही संतुष्ट रहता है। बाहरी वस्तुओंके आने-जानेसे उसकी तुष्टिमें किसी प्रकारका अन्तर नहीं पड़ता। प्रारब्धानुसार सुख-दुःखादिके हेतुभूत जो कुछ भी पदार्थ उसे प्राप्त होते हैं, वह उन्हींमें संतुष्ट रहता है।</div>
<div id="LAzo2OEMRyafsq-ONvVTFg47836" class="class_109"><a href="part0264_u3.xhtml#LAzo2OEMRyafsq-ONvVTFg48049" class="class_36">२</a>. भक्तको भगवान्‌के प्रत्यक्ष दर्शन हो जानेके कारण उसके सम्पूर्ण संशय समूल नष्ट हो जाते हैं, उसका निश्चय अटल और निश्चल होता है। अतः वह साधारण मनुष्योंकी भाँति काम, क्रोध, लोभ, मोह या भय आदि विकारोंके वशमें होकर धर्मसे या भगवान्‌के स्वरूपसे कभी विचलित नहीं होता।</div>
<div id="LAzo2OEMRyafsq-ONvVTFg47837" class="class_109"><a href="part0264_u3.xhtml#LAzo2OEMRyafsq-ONvVTFg48882" class="class_36">३</a>. उपर्युक्त सभी लक्षण भगवद्भक्तोंके हैं तथा सभी शास्त्रानुकूल और श्रेष्ठ हैं, परंतु स्वभाव आदिके भेदसे भक्तोंके भी गुण और आचरणोंमें थोड़ा-बहुत अन्तर रह जाना स्वाभाविक है। सबमें सभी लक्षण एक-से नहीं मिलते। इतना अवश्य है कि समता और शान्ति सभीमें होती हैं तथा राग-द्वेष और हर्ष-शोक आदि विकार किसीमें भी नहीं रहते। इसीलिये इन श्लोकोंमें पुनरुक्ति पायी जाती है। विचार कर देखिये तो इन पाँचों विभागोंमें कहीं भावसे और कहीं शब्दोंसे राग-द्वेष और हर्ष-शोकका अभाव सभीमें मिलता है। पहले विभागमें ‘अद्वेष्टा’ से द्वेषका, ‘निर्ममः’ से रागका और ‘समदुःखसुखः’ से हर्ष-शोकका अभाव बतलाया गया है। दूसरेमें हर्ष, अमर्ष, भय और उद्वेगका अभाव बतलाया है; इससे राग-द्वेष और हर्ष-शोकका अभाव अपने-आप सिद्ध हो जाता है। तीसरेमें ‘अनपेक्षः’ से रागका, ‘उदासीनः’ से द्वेषका और ‘गतव्यथः’ से हर्ष-शोकका अभाव बतलाया है। चौथेमें ‘न काङ्क्षति’ से रागका, ‘न द्वेष्टि’ से द्वेषका, ‘न हृष्यति’ तथा ‘न शोचति’ से हर्ष-शोकका अभाव बतलाया है। इसी प्रकार पाँचवें विभागमें ‘संगविवर्जितः’ तथा ‘संतुष्टः’ से राग-द्वेषका और ‘शीतोष्णसुखदुःखेषु समः’ से हर्ष-शोकका अभाव दिखलाया है। ‘संतुष्टः’ पद भी इस प्रकरणमें दो बार आया है। इससे सिद्ध है कि राग-द्वेष तथा हर्ष-शोकादि विकारोंका अभाव और समता तथा शान्ति तो सभीमें आवश्यक हैं। अन्यान्य लक्षणोंमें स्वभाव-भेदसे कुछ भेद भी रह सकता है। इसी भेदके कारण भगवान्‌ने भिन्न-भिन्न श्रेणियोंमें विभक्त करके भक्तोंके लक्षणोंको यहाँ पाँच बार पृथक्-पृथक् बतलाया है; इनमेंसे किसी एक विभागके अनुसार भी सब लक्षण जिसमें पूर्ण हों, वही भगवान्‌का प्रिय भक्त है।</div>
<div class="class_150">इसके सिवा कर्मयोग, भक्तियोग अथवा ज्ञानयोग आदि किसी भी मार्गसे परम सिद्धिको प्राप्त कर लेनेके पश्चात् भी उनकी वास्तविक स्थितिमें या प्राप्त किये हुए परम तत्त्वमें तो कोई अन्तर नहीं रहता; किंतु स्वभावकी भिन्नताके कारण आचरणोंमें कुछ भेद रह सकता है। ‘सदृशं चेष्टते स्वस्याः प्रकृतेर्ज्ञानवानपि’ (गीता ३।३३) इस कथनसे भी यही सिद्ध होता है कि सब ज्ञानवानोंके आचरण और स्वभावमें ज्ञानोत्तरकालमें भी भेद रहता है।</div>
<div class="class_150">अहंता, ममता और राग-द्वेष, हर्ष-शोक, काम-क्रोध आदि अज्ञानजनित विकारोंका अभाव तथा समता और परम शान्ति—ये लक्षण तो सभीमें समानभावसे पाये जाते हैं; किंतु मैत्री और करुणा, ये भक्तिमार्गसे भगवान्‌को प्राप्त हुए महापुरुषमें विशेषरूपसे रहते हैं। संसार, शरीर और कर्मोंमें उपरामता—यह ज्ञानमार्गसे परम पदको प्राप्त महात्माओंमें विशेषरूपसे रहती है। इसी प्रकार मन और इन्द्रियोंको संयममें रखते हुए अनासक्तभावसे कर्मोंमें तत्पर रहना, यह लक्षण विशेषरूपसे कर्मयोगके द्वारा भगवान्‌को प्राप्त हुए पुरुषोंमें रहता है।</div>
<div class="class_150">गीताके दूसरे अध्यायके पचपनवेंसे बहत्तरवें श्लोकतक कितने ही श्लोकोंमें कर्मयोगके द्वारा भगवान्‌को प्राप्त हुए पुरुषके तथा चौदहवें अध्यायके बाईसवेंसे पचीसवें श्लोकतक ज्ञानयोगके द्वारा परमात्माको प्राप्त हुए गुणातीत पुरुषके लक्षण बतलाये गये हैं और यहाँ तेरहवेंसे उन्नीसवें श्लोकतक भक्तियोगके द्वारा भगवान्‌को प्राप्त हुए पुरुषके लक्षण हैं।</div>
<div id="LAzo2OEMRyafsq-ONvVTFg49510" class="class_91"><a href="part0264_u3.xhtml#LAzo2OEMRyafsq-ONvVTFg49942" class="class_36">१</a>. सर्वव्यापी, सर्वशक्तिमान् भगवान्‌के अवतारोंमें, वचनोंमें एवं उनके गुण, प्रभाव, ऐश्वर्य और चरित्रादिमें जो प्रत्यक्षके सदृश सम्मानपूर्वक विश्वास रखता हो, वह श्रद्धावान् है। परम प्रेमी और परम दयालु भगवान्‌को ही परम गति, परम आश्रय एवं अपने प्राणोंके आधार, सर्वस्व मानकर उन्हींपर निर्भर और उनके किये हुए विधानमें प्रसन्न रहनेवालेको भगवत्परायण पुरुष कहते हैं।</div>
<div id="LAzo2OEMRyafsq-ONvVTFg49511" class="class_91"><a href="part0264_u3.xhtml#LAzo2OEMRyafsq-ONvVTFg48841" class="class_36">२</a>. भगवद्भक्तोंके उपर्युक्त लक्षण ही वस्तुतः मानवधर्मका सच्चा स्वरूप है। इन्हींके पालनमें मनुष्यजन्मकी सार्थकता है, क्योंकि इनके पालनसे साधक सदाके लिये मृत्युके पंजेसे छूट जाता है और उसे अमृतस्वरूप भगवान्‌की प्राप्ति हो जाती है। इसी भावको स्पष्ट समझानेके लिये यहाँ इस लक्षण-समुदायका नाम ‘धर्ममय अमृत’ रखा गया है।</div>
<div id="LAzo2OEMRyafsq-ONvVTFg49512" class="class_91"><a href="part0264_u3.xhtml#LAzo2OEMRyafsq-ONvVTFg48676" class="class_36">३</a>. जिन सिद्ध भक्तोंको भगवान्‌की प्राप्ति हो चुकी है, उनमें तो उपर्युक्त लक्षण स्वाभाविक ही रहते हैं; इसलिये उनमें इन गुणोंका होना कोई बहुत बड़ी बात नहीं है; परंतु जिन साधक भक्तोंको भगवान्‌के प्रत्यक्ष दर्शन नहीं हुए हैं, तो भी वे भगवान्‌पर विश्वास करके परम श्रद्धाके साथ तन, मन, धन, सर्वस्व भगवान्‌के अर्पण करके उन्हींके परायण हो जाते हैं तथा भगवान्‌के दर्शनोंके लिये निरन्तर उन्हींका निष्कामभावसे प्रेमपूर्वक चिन्तन करते रहते हैं और सतत चेष्टा करके उपर्युक्त लक्षणोंके अनुसार ही अपना जीवन बिताना चाहते हैं—बिना प्रत्यक्ष दर्शन हुए भी केवल विश्वासपर उनका इतना निर्भर हो जाना विशेष महत्त्वकी बात है। ऐसे प्रेमी भक्तोंको सिद्ध भक्तोंकी अपेक्षा भी ‘अतिशय प्रिय’ कहना उचित ही है।</div>
</body>
</html>
