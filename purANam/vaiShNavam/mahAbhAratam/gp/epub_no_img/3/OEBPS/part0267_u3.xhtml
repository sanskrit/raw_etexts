<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="hi">
  <head>
    <title>part0267</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../../stylesheet.css"/>
<link rel="stylesheet" type="text/css" href="../../page_styles3.css"/>
</head>
  <body class="class">
<div id="LAzo2OEMRyafsq-ONvVTFg47546" class="class_105">अष्टात्रिंशोऽध्यायः</div>
<div class="class_281">(श्रीमद्भगवद्‌गीतायां चतुर्दशोऽध्यायः)</div>
<div class="class_292">ज्ञानकी महिमा और प्रकृति-पुरुषसे जगत्‌की उत्पत्तिका, सत्त्व, रज, तम—तीनों गुणोंका, भगवत्प्राप्तिके उपायका एवं गुणातीत पुरुषके लक्षणोंका वर्णन</div>
<div class="class_68">सम्बन्ध—<span class="class_263">गीताके तेरहवें अध्यायमें ‘क्षेत्र’ और ‘क्षेत्रज्ञ’ के लक्षणोंका निर्देश करके उन दोनोंके ज्ञानको ही ज्ञान बतलाया और उसके अनुसार क्षेत्रके स्वरूप, स्वभाव, विकार और उसके तत्त्वोंकी उत्पत्तिके क्रम आदि तथा क्षेत्रज्ञके स्वरूप और उसके प्रभावका वर्णन किया। वहाँ उन्नीसवें श्लोकसे प्रकृति-पुरुषके नामसे</span> <span class="class_263">प्रकरण आरम्भ करके गुणोंको प्रकृतिजन्य बतलाया और इक्कीसवें श्लोकमें यह बात भी कही कि पुरुषके बार-बार अच्छी-बुरी योनियोंमें जन्म होनेमें गुणोंका संग ही हेतु है। इससे गुणोंके भिन्न-भिन्न स्वरूप क्या हैं, ये जीवात्माको कैसे शरीरमें बाँधते हैं, किस गुणके संगसे किस योनिमें जन्म होता है, गुणोंसे छूटनेके उपाय क्या हैं, गुणोंसे छूटे हुए पुरुषोंके लक्षण तथा आचरण कैसे होते हैं—ये सब बातें जाननेकी स्वाभाविक ही इच्छा होती है; अतएव इसी विषयका स्पष्टीकरण करनेके लिये इस चौदहवें अध्यायका आरम्भ किया गया है। तेरहवें अध्यायमें वर्णित ज्ञानको ही स्पष्ट करके चौदहवें अध्यायमें विस्तारपूर्वक समझाते हैं</span>—</div>
<div class="class_69">श्रीभगवानुवाच</div>
<div class="class_244"><span class="class_60">परं भूयः प्रवक्ष्यामि ज्ञानानां ज्ञानमुत्तमम्</span><span id="LAzo2OEMRyafsq-ONvVTFg50106"></span><a href="part0267_u3.xhtml#LAzo2OEMRyafsq-ONvVTFg49225" class="class_108">१</a><span class="class_60"> ⁠।</span></div>
<div class="class_66">यज्ज्ञात्वा मुनयः सर्वे परां सिद्धिमितो गताः ⁠।⁠।⁠ १ ⁠।⁠।</div>
<div class="class_68"><span class="class_60">श्रीभगवान् बोले—</span>ज्ञानोंमें भी अति उत्तम उस परम ज्ञानको मैं फिर कहूँगा, जिसको जानकर सब मुनिजन इस संसारसे मुक्त होकर परम सिद्धिको प्राप्त हो गये हैं<span id="LAzo2OEMRyafsq-ONvVTFg47979"></span><a href="part0267_u3.xhtml#LAzo2OEMRyafsq-ONvVTFg50315" class="class_56">२</a> ⁠।⁠।⁠ १ ⁠।⁠।</div>
<div class="class_244"><span class="class_60">इदं ज्ञानमुपाश्रित्य मम साधर्म्यमागताः</span><span id="LAzo2OEMRyafsq-ONvVTFg50110"></span><a href="part0267_u3.xhtml#LAzo2OEMRyafsq-ONvVTFg49022" class="class_108">३</a><span class="class_60"> ⁠।</span></div>
<div class="class_66">सर्गेऽपि नोपजायन्ते प्रलये न व्यथन्ति च ⁠।⁠।⁠ २ ⁠।⁠।</div>
<div class="class_68">इस ज्ञानको आश्रय करके<span id="LAzo2OEMRyafsq-ONvVTFg49653"></span><a href="part0267_u3.xhtml#LAzo2OEMRyafsq-ONvVTFg50274" class="class_56">४</a> अर्थात् धारण करके मेरे स्वरूपको प्राप्त हुए पुरुष सृष्टिके आदिमें पुनः उत्पन्न नहीं होते और प्रलयकालमें भी व्याकुल नहीं होते<span id="LAzo2OEMRyafsq-ONvVTFg48272"></span><a href="part0267_u3.xhtml#LAzo2OEMRyafsq-ONvVTFg50275" class="class_56">५</a> ⁠।⁠।</div>
<div class="class_66">मम योनिर्महद् ब्रह्म तस्मिन् गर्भं दधाम्यहम् ⁠।</div>
<div class="class_66">सम्भवः सर्वभूतानां ततो भवति भारत ⁠।⁠।⁠ ३ ⁠।⁠।</div>
<div class="class_68">हे अर्जुन! मेरी महत्-ब्रह्मरूप मूल प्रकृति सम्पूर्ण भूतोंकी योनि है अर्थात् गर्भाधानका स्थान है<span id="LAzo2OEMRyafsq-ONvVTFg49306"></span><a href="part0267_u3.xhtml#LAzo2OEMRyafsq-ONvVTFg49672" class="class_56">६</a> और मैं उस योनिमें चेतनसमुदायरूप गर्भको स्थापन करता हूँ<span id="LAzo2OEMRyafsq-ONvVTFg50371"></span><a href="part0267_u3.xhtml#LAzo2OEMRyafsq-ONvVTFg49673" class="class_56">७</a>। उस जड-चेतनके संयोगसे सब भूतोंकी उत्पत्ति होती है<span id="LAzo2OEMRyafsq-ONvVTFg50160"></span><a href="part0267_u3.xhtml#LAzo2OEMRyafsq-ONvVTFg49674" class="class_56">८</a> ⁠।⁠।</div>
<div class="class_66">सर्वयोनिषु कौन्तेय मूर्तयः सम्भवन्ति याः ⁠।</div>
<div class="class_66">तासां ब्रह्म महद्योनिरहं बीजप्रदः पिता ⁠।⁠।⁠ ४ ⁠।⁠।</div>
<div class="class_68">हे अर्जुन! नाना प्रकारकी सब योनियोंमें जितनी मूर्तियाँ अर्थात् शरीरधारी प्राणी उत्पन्न होते हैं,<span id="LAzo2OEMRyafsq-ONvVTFg49819"></span><a href="part0267_u3.xhtml#LAzo2OEMRyafsq-ONvVTFg47685" class="class_56">१</a> प्रकृति तो उन सबकी गर्भ धारण करनेवाली माता है और मैं बीजको स्थापन करनेवाला पिता हूँ<span id="LAzo2OEMRyafsq-ONvVTFg48977"></span><a href="part0267_u3.xhtml#LAzo2OEMRyafsq-ONvVTFg47686" class="class_56">२</a> ⁠।⁠।⁠ ४ ⁠।⁠।</div>
<div class="class_68">सम्बन्ध—<span class="class_263">जीवोंके नाना प्रकारकी योनियोंमें जन्म लेनेकी बात तो चौथे श्लोकतक कही गयी, किंतु वहाँ गुणोंकी कोई बात नहीं आयी। इसलिये अब वे गुण क्या हैं? उनका संग क्या है? किस गुणके संगसे अच्छी योनिमें और किस गुणके संगसे बुरी योनिमें जन्म होता है?—इन सब बातोंको स्पष्ट करनेके लिये इस प्रकरणका आरम्भ करते हुए भगवान् अब पहले उन तीनों गुणोंकी प्रकृतिसे उत्पत्ति और उनके विभिन्न नाम बतलाकर फिर उनके स्वरूप और उनके द्वारा जीवात्माके बन्धन-प्रकारका क्रमशः पृथक्-पृथक् वर्णन करते हैं</span>—</div>
<div class="class_66">सत्त्वं रजस्तम इति गुणाः प्रकृतिसम्भवाः ⁠।</div>
<div class="class_66">निबध्नन्ति महाबाहो देहे देहिनमव्ययम् ⁠।⁠।⁠ ५ ⁠।⁠।</div>
<div class="class_68">हे अर्जुन! सत्त्वगुण, रजोगुण और तमोगुण—ये प्रकृतिसे उत्पन्न तीनों गुण<span id="LAzo2OEMRyafsq-ONvVTFg49024"></span><a href="part0267_u3.xhtml#LAzo2OEMRyafsq-ONvVTFg48861" class="class_56">३</a> अविनाशी जीवात्माको शरीरमें बाँधते हैं<span id="LAzo2OEMRyafsq-ONvVTFg49652"></span><a href="part0267_u3.xhtml#LAzo2OEMRyafsq-ONvVTFg48862" class="class_56">४</a> ⁠।⁠।⁠ ५ ⁠।⁠।</div>
<div class="class_66">तत्र सत्त्वं निर्मलत्वात् प्रकाशकमनामयम् ⁠।</div>
<div class="class_66">सुखसङ्गेन बध्नाति ज्ञानसङ्गेन चानघ ⁠।⁠।⁠ ६ ⁠।⁠।</div>
<div class="class_68">हे निष्पाप! उन तीनों गुणोंमें सत्त्वगुण तो निर्मल होनेके कारण प्रकाश करनेवाला और विकाररहित है<span id="LAzo2OEMRyafsq-ONvVTFg49087"></span><a href="part0267_u3.xhtml#LAzo2OEMRyafsq-ONvVTFg48039" class="class_56">५</a>, वह सुखके सम्बन्धसे और ज्ञानके सम्बन्धसे अर्थात् उसके अभिमानसे बाँधता है<span id="LAzo2OEMRyafsq-ONvVTFg48068"></span><a href="part0267_u3.xhtml#LAzo2OEMRyafsq-ONvVTFg48040" class="class_56">६</a> ⁠।⁠।⁠ ६ ⁠।⁠।</div>
<div class="class_66">रजो रागात्मकं विद्धि तृष्णासङ्गसमुद्भवम् ⁠।</div>
<div class="class_66">तन्निबध्नाति कौन्तेय कर्मसङ्गेन देहिनम् ⁠।⁠।⁠ ७ ⁠।⁠।</div>
<div class="class_68">हे अर्जुन! रागरूप रजोगुणको कामना और आसक्तिसे उत्पन्न जान<span id="LAzo2OEMRyafsq-ONvVTFg50292"></span><a href="part0267_u3.xhtml#LAzo2OEMRyafsq-ONvVTFg50078" class="class_56">७</a>। वह इस जीवात्माको कर्मोंके और उनके फलके सम्बन्धसे बाँधता है<span id="LAzo2OEMRyafsq-ONvVTFg48859"></span><a href="part0267_u3.xhtml#LAzo2OEMRyafsq-ONvVTFg50079" class="class_56">८</a> ⁠।⁠।⁠ ७ ⁠।⁠।</div>
<div class="class_66">तमस्त्वज्ञानजं विद्धि मोहनं सर्वदेहिनाम् ⁠।</div>
<div class="class_66">प्रमादालस्यनिद्राभिस्तन्निबध्नाति भारत ⁠।⁠।⁠ ८ ⁠।⁠।</div>
<div class="class_68">हे अर्जुन! सब देहाभिमानियोंको मोहित करनेवाले<span id="LAzo2OEMRyafsq-ONvVTFg48358"></span><a href="part0267_u3.xhtml#LAzo2OEMRyafsq-ONvVTFg49232" class="class_56">१</a> तमोगुणको तो अज्ञानसे उत्पन्न जान<span id="LAzo2OEMRyafsq-ONvVTFg48874"></span><a href="part0267_u3.xhtml#LAzo2OEMRyafsq-ONvVTFg49233" class="class_56">२</a>। वह इस जीवात्माको प्रमाद, आलस्य और निद्राके द्वारा बाँधता है<span id="LAzo2OEMRyafsq-ONvVTFg48701"></span><a href="part0267_u3.xhtml#LAzo2OEMRyafsq-ONvVTFg49234" class="class_56">३</a> ⁠।⁠।⁠ ८ ⁠।⁠।</div>
<div class="class_68">सम्बन्ध—<span class="class_263">इस प्रकार सत्त्व, रज और तम—इन तीनों गुणोंका स्वरूप और उनके द्वारा जीवात्माके बाँधे जानेका प्रकार बतलाकर अब उन तीनों गुणोंका स्वाभाविक व्यापार बतलाते हैं</span>—</div>
<div class="class_66">सत्त्वं सुखे संजयति रजः कर्मणि भारत ⁠।</div>
<div class="class_66">ज्ञानमावृत्य तु तमः प्रमादे संजयत्युत ⁠।⁠।⁠ ९ ⁠।⁠।</div>
<div class="class_68">हे अर्जुन! सत्त्वगुण सुखमें लगाता है<span id="LAzo2OEMRyafsq-ONvVTFg49349"></span><a href="part0267_u3.xhtml#LAzo2OEMRyafsq-ONvVTFg49244" class="class_56">४</a> और रजोगुण कर्ममें<span id="LAzo2OEMRyafsq-ONvVTFg50426"></span><a href="part0267_u3.xhtml#LAzo2OEMRyafsq-ONvVTFg49245" class="class_56">५</a> तथा तमोगुण तो ज्ञानको ढककर प्रमादमें भी लगाता है<span id="LAzo2OEMRyafsq-ONvVTFg48290"></span><a href="part0267_u3.xhtml#LAzo2OEMRyafsq-ONvVTFg49246" class="class_56">६</a> ⁠।⁠।⁠ ९ ⁠।⁠।</div>
<div class="class_68">सम्बन्ध—<span class="class_263">सत्त्व आदि तीनों गुण जिस समय अपने-अपने कार्यमें जीवको नियुक्त करते हैं, उस समय वे ऐसा करनेमें किस प्रकार समर्थ होते हैं—यह बात अगले श्लोकमें बतलाते हैं</span>—</div>
<div class="class_66">रजस्तमश्चाभिभूय सत्त्वं भवति भारत ⁠।</div>
<div class="class_66">रजः सत्त्वं तमश्चैव तमः सत्त्वं रजस्तथा ⁠।⁠।⁠ १० ⁠।⁠।</div>
<div class="class_68">हे अर्जुन! रजोगुण और तमोगुणको दबाकर सत्त्वगुण<span id="LAzo2OEMRyafsq-ONvVTFg48219"></span><a href="part0267_u3.xhtml#LAzo2OEMRyafsq-ONvVTFg47742" class="class_56">७</a>, सत्त्वगुण और तमोगुणको दबाकर रजोगुण,<span id="LAzo2OEMRyafsq-ONvVTFg48774"></span><a href="part0267_u3.xhtml#LAzo2OEMRyafsq-ONvVTFg47743" class="class_56">८</a>—वैसे ही सत्त्वगुण और रजोगुणको दबाकर तमोगुण<span id="LAzo2OEMRyafsq-ONvVTFg48976"></span><a href="part0267_u3.xhtml#LAzo2OEMRyafsq-ONvVTFg47744" class="class_56">९</a> होता है अर्थात् बढ़ता है<span id="LAzo2OEMRyafsq-ONvVTFg48116"></span><a href="part0267_u3.xhtml#LAzo2OEMRyafsq-ONvVTFg47745" class="class_56">१</a> ⁠।⁠।⁠ १० ⁠।⁠।</div>
<div class="class_68">सम्बन्ध—<span class="class_263">इस प्रकार अन्य दो गुणोंको दबाकर प्रत्येक गुणके बढ़नेकी बात कही गयी। अब प्रत्येक गुणकी वृद्धिके लक्षण जाननेकी इच्छा होनेपर क्रमशः सत्त्वगुण, रजोगुण और तमोगुणकी वृद्धिके लक्षण बतलाये जाते हैं</span>—</div>
<div class="class_66">सर्वद्वारेषु देहेऽस्मिन् प्रकाश उपजायते ⁠।</div>
<div class="class_66">ज्ञानं यदा तदा विद्याद् विवृद्धं सत्त्वमित्युत ⁠।⁠।⁠ ११ ⁠।⁠।</div>
<div class="class_68">जिस समय इस देहमें<span id="LAzo2OEMRyafsq-ONvVTFg50108"></span><a href="part0267_u3.xhtml#LAzo2OEMRyafsq-ONvVTFg50413" class="class_56">२</a> तथा अन्तःकरण और इन्द्रियोंमें चेतनता और विवेकशक्ति उत्पन्न होती है, उस समय ऐसा जानना चाहिये कि सत्त्वगुण बढ़ा है<span id="LAzo2OEMRyafsq-ONvVTFg48603"></span><a href="part0267_u3.xhtml#LAzo2OEMRyafsq-ONvVTFg50414" class="class_56">३</a> ⁠।⁠।⁠ ११ ⁠।⁠।</div>
<div class="class_66">लोभः प्रवृत्तिरारम्भः कर्मणामशमः स्पृहा ⁠।</div>
<div class="class_66">रजस्येतानि जायन्ते विवृद्धे भरतर्षभ ⁠।⁠।⁠ १२ ⁠।⁠।</div>
<div class="class_68">हे अर्जुन! रजोगुणके बढ़नेपर लोभ प्रवृत्ति, स्वार्थबुद्धिसे कर्मोंका सकामभावसे आरम्भ, अशान्ति और विषयभोगोंकी लालसा—ये सब उत्पन्न होते हैं<span id="LAzo2OEMRyafsq-ONvVTFg48543"></span><a href="part0267_u3.xhtml#LAzo2OEMRyafsq-ONvVTFg47875" class="class_56">४</a> ⁠।⁠।⁠ १२ ⁠।⁠।</div>
<div class="class_66">अप्रकाशोऽप्रवृत्तिश्च प्रमादो मोह एव च ⁠।</div>
<div class="class_66">तमस्येतानि जायन्ते विवृद्धे कुरुनन्दन ⁠।⁠।⁠ १३ ⁠।⁠।</div>
<div class="class_68">हे अर्जुन! तमोगुणके बढ़नेपर अन्तःकरण और इन्द्रियोंमें अप्रकाश, कर्तव्यकर्मोंमें अप्रवृत्ति और प्रमाद अर्थात् व्यर्थ चेष्टा और निद्रादि अन्तःकरणकी मोहिनी वृत्तियाँ—ये सब ही उत्पन्न होते हैं<span id="LAzo2OEMRyafsq-ONvVTFg49982"></span><a href="part0267_u3.xhtml#LAzo2OEMRyafsq-ONvVTFg50351" class="class_56">५</a> ⁠।⁠।⁠ १३ ⁠।⁠।</div>
<div class="class_68">सम्बन्ध—<span class="class_263">इस प्रकार तीनों गुणोंकी वृद्धिके भिन्न-भिन्न लक्षण बतलाकर अब दो श्लोकोंमें उन गुणोंमेंसे किस गुणकी वृद्धिके समय मरकर मनुष्य किस गतिको प्राप्त होता है, यह बतलाया जाता है</span>—</div>
<div class="class_244"><span class="class_60">यदा सत्त्वे प्रवृद्धे तु प्रलयं याति देहभृत्</span><span id="LAzo2OEMRyafsq-ONvVTFg47731"></span><a href="part0267_u3.xhtml#LAzo2OEMRyafsq-ONvVTFg48880" class="class_108">१</a><span class="class_60"> ⁠।</span></div>
<div class="class_66">तदोत्तमविदां लोकानमलान् प्रतिपद्यते ⁠।⁠।⁠ १४ ⁠।⁠।</div>
<div class="class_68">जब यह मनुष्य सत्त्वगुणकी वृद्धिमें मृत्युको प्राप्त होता है<span id="LAzo2OEMRyafsq-ONvVTFg49152"></span><a href="part0267_u3.xhtml#LAzo2OEMRyafsq-ONvVTFg50418" class="class_56">२</a> तब तो उत्तम कर्म करनेवालोंके निर्मल दिव्य स्वर्गादि लोकोंको प्राप्त होता है ⁠।⁠।⁠ १४ ⁠।⁠।</div>
<div class="class_66">रजसि प्रलयं गत्वा कर्मसङ्गिषु जायते ⁠।</div>
<div class="class_66">तथा प्रलीनस्तमसि मूढयोनिषु जायते ⁠।⁠।⁠ १५ ⁠।⁠।</div>
<div class="class_68">रजोगुणके बढ़नेपर मृत्युको प्राप्त होकर<span id="LAzo2OEMRyafsq-ONvVTFg50138"></span><a href="part0267_u3.xhtml#LAzo2OEMRyafsq-ONvVTFg49567" class="class_56">३</a> कर्मोंकी आसक्तिवाले मनुष्योंमें उत्पन्न होता है तथा तमोगुणके बढ़नेपर मरा हुआ<span id="LAzo2OEMRyafsq-ONvVTFg48166"></span><a href="part0267_u3.xhtml#LAzo2OEMRyafsq-ONvVTFg49568" class="class_56">४</a> मनुष्य कीट, पशु आदि मूढ़योनियोंमें उत्पन्न होता है ⁠।⁠।⁠ १५ ⁠।⁠।</div>
<div class="class_68">सम्बन्ध—<span class="class_263">सत्त्व, रज और तम—इन तीनों गुणोंकी वृद्धिमें मरनेके भिन्न-भिन्न फल बतलाये गये; इससे यह जाननेकी इच्छा होती है कि इस प्रकार कभी किसी गुणकी और कभी किसी गुणकी वृद्धि क्यों होती है; इसपर कहते हैं</span>—</div>
<div class="class_244"><span class="class_60">कर्मणः</span><span id="LAzo2OEMRyafsq-ONvVTFg48530"></span><a href="part0267_u3.xhtml#LAzo2OEMRyafsq-ONvVTFg49356" class="class_108">५</a><span class="class_60"> सुकृतस्याहुः सात्त्विकं निर्मलं फलम् ⁠।</span></div>
<div class="class_66">रजसस्तु फलं दुःखमज्ञानं तमसः फलम् ⁠।⁠।⁠ १६ ⁠।⁠।</div>
<div class="class_68">श्रेष्ठ कर्मका तो सात्त्विक अर्थात् सुख, ज्ञान और वैराग्यादि निर्मल फल कहा है।<span id="LAzo2OEMRyafsq-ONvVTFg48228"></span><a href="part0267_u3.xhtml#LAzo2OEMRyafsq-ONvVTFg47757" class="class_56">६</a> राजस कर्मका फल दुःख<span id="LAzo2OEMRyafsq-ONvVTFg49943"></span><a href="part0267_u3.xhtml#LAzo2OEMRyafsq-ONvVTFg47758" class="class_56">७</a> एवं तामस कर्मका फल अज्ञान<span id="LAzo2OEMRyafsq-ONvVTFg50374"></span><a href="part0267_u3.xhtml#LAzo2OEMRyafsq-ONvVTFg47759" class="class_56">८</a> कहा है ⁠।⁠।⁠ १६ ⁠।⁠।</div>
<div class="class_68">सम्बन्ध—<span class="class_263">ग्यारहवें, बारहवें और तेरहवें श्लोकोंमें सत्त्व, रज और तमोगुणकी वृद्धिके लक्षणोंका क्रमसे वर्णन किया गया; इसपर यह जाननेकी इच्छा होती है कि ‘ज्ञान’ आदिकी उत्पत्तिको सत्त्व आदि गुणोंकी वृद्धिके लक्षण क्यों माना गया। अतएव कार्यकी उत्पत्तिसे कारणकी सत्ताको जान लेनेके लिये ज्ञान आदिकी उत्पत्तिमें सत्त्व आदि गुणोंको कारण बतलाते हैं</span>—</div>
<div class="class_66">सत्त्वात् संजायते ज्ञानं रजसो लोभ एव च ⁠।</div>
<div class="class_66">प्रमादमोहौ तमसो भवतोऽज्ञानमेव च ⁠।⁠।⁠ १७ ⁠।⁠।</div>
<div class="class_68">सत्त्वगुणसे ज्ञान<span id="LAzo2OEMRyafsq-ONvVTFg48335"></span><a href="part0267_u3.xhtml#LAzo2OEMRyafsq-ONvVTFg48876" class="class_56">१</a> उत्पन्न होता है और रजोगुणसे निस्संदेह लोभ<span id="LAzo2OEMRyafsq-ONvVTFg47934"></span><a href="part0267_u3.xhtml#LAzo2OEMRyafsq-ONvVTFg48877" class="class_56">२</a> तथा तमोगुणसे प्रमाद और मोह उत्पन्न होते हैं और अज्ञान भी होता है ⁠।⁠।⁠ १७ ⁠।⁠।</div>
<div class="class_66">ऊर्ध्वं गच्छन्ति सत्त्वस्था मध्ये तिष्ठन्ति राजसाः ⁠।</div>
<div class="class_244"><span class="class_60">जघन्यगुणवृत्तिस्था अधो गच्छन्ति तामसाः ⁠।⁠।⁠ १८ ⁠।⁠।</span><span id="LAzo2OEMRyafsq-ONvVTFg48670"></span><a href="part0267_u3.xhtml#LAzo2OEMRyafsq-ONvVTFg47679" class="class_108">३</a></div>
<div class="class_68">सत्त्वगुणमें स्थित पुरुष स्वर्गादि उच्च लोकोंको जाते हैं, रजोगुणमें स्थित राजस पुरुष मध्यमें अर्थात् मनुष्यलोकमें ही रहते हैं और तमोगुणके कार्यरूप निद्रा, प्रमाद और आलस्यादिमें स्थित तामस पुरुष अधोगतिको अर्थात् कीट, पशु आदि नीच योनियोंको तथा नरकोंको प्राप्त होते हैं<span id="LAzo2OEMRyafsq-ONvVTFg50246"></span><a href="part0267_u3.xhtml#LAzo2OEMRyafsq-ONvVTFg50311" class="class_56">४</a> ⁠।⁠।⁠ १८ ⁠।⁠।</div>
<div class="class_68">सम्बन्ध—<span class="class_263">गीताके तेरहवें अध्यायके इक्कीसवें श्लोकमें जो यह बात कही थी कि गुणोंका संग ही इस मनुष्यके अच्छी-बुरी योनियोंकी प्राप्तिरूप पुनर्जन्मका कारण है; उसीके अनुसार इस अध्यायमें पाँचवेंसे अठारहवें श्लोकतक गुणोंके स्वरूप तथा गुणोंके कार्यद्वारा बँधे हुए मनुष्योंकी गति आदिका विस्तारपूर्वक प्रतिपादन किया गया। इस वर्णनसे यह बात समझायी गयी कि मनुष्यको पहले तम और रजोगुणका त्याग करके सत्त्वगुणमें अपनी स्थिति करनी चाहिये और उसके बाद सत्त्वगुणका भी त्याग करके गुणातीत हो जाना चाहिये। अतएव गुणातीत होनेके उपाय और गुणातीत अवस्थाका फल अगले दो श्लोकोंद्वारा बतलाया जाता है</span>—</div>
<div class="class_66">नान्यं गुणेभ्यः कर्तारं यदा द्रष्टानुपश्यति ⁠।</div>
<div class="class_66">गुणेभ्यश्च परं वेत्ति मद्भावं सोऽधिगच्छति ⁠।⁠।⁠ १९ ⁠।⁠।</div>
<div class="class_68">जिस समय द्रष्टा<span id="LAzo2OEMRyafsq-ONvVTFg48706"></span><a href="part0267_u3.xhtml#LAzo2OEMRyafsq-ONvVTFg49179" class="class_56">५</a> तीनों गुणोंके अतिरिक्त अन्य किसीको कर्ता नहीं देखता<span id="LAzo2OEMRyafsq-ONvVTFg50218"></span><a href="part0267_u3.xhtml#LAzo2OEMRyafsq-ONvVTFg49180" class="class_56">६</a> और तीनों गुणोंसे अत्यन्त परे सच्चिदानन्दघनस्वरूप मुझ परमात्माको तत्त्वसे जानता है, उस समय वह मेरे स्वरूपको प्राप्त होता है<span id="LAzo2OEMRyafsq-ONvVTFg48917"></span><a href="part0267_u3.xhtml#LAzo2OEMRyafsq-ONvVTFg49181" class="class_56">७</a> ⁠।⁠।⁠ १९ ⁠।⁠।</div>
<div class="class_66">गुणानेतानतीत्य त्रीन् देही देहसमुद्भवान् ⁠।</div>
<div class="class_66">जन्ममृत्युजरादुःखैर्विमुक्तोऽमृतमश्नुते ⁠।⁠।⁠ २० ⁠।⁠।</div>
<div class="class_68">यह पुरुष शरीरकी उत्पत्तिके कारणरूप इन तीनों गुणोंको उल्लंघन करके<span id="LAzo2OEMRyafsq-ONvVTFg50417"></span><a href="part0267_u3.xhtml#LAzo2OEMRyafsq-ONvVTFg47799" class="class_56">१</a> जन्म, मृत्यु, वृद्धावस्था और सब प्रकारके दुःखोंसे मुक्त हुआ परमानन्दको प्राप्त होता है<span id="LAzo2OEMRyafsq-ONvVTFg48440"></span><a href="part0267_u3.xhtml#LAzo2OEMRyafsq-ONvVTFg47800" class="class_56">२</a> ⁠।⁠।⁠ २० ⁠।⁠।</div>
<div class="class_68">सम्बन्ध—<span class="class_263">इस प्रकार जीवन-अवस्थामें ही तीनों गुणोंसे अतीत होकर मनुष्य अमृतको प्राप्त हो जाता है—इस रहस्ययुक्त बातको सुनकर गुणातीत पुरुषके लक्षण, आचरण और गुणातीत बननेके उपाय जाननेकी इच्छासे अर्जुन पूछते हैं</span>—</div>
<div class="class_69">अर्जुन उवाच</div>
<div class="class_66">कैर्लिङ्गैस्त्रीन् गुणानेतानतीतो भवति प्रभो ⁠।</div>
<div class="class_66">किमाचारः कथं चैतांस्त्रीन् गुणानतिवर्तते ⁠।⁠।⁠ २१ ⁠।⁠।</div>
<div class="class_68"><span class="class_60">अर्जुन बोले—</span>इन तीनों गुणोंसे अतीत पुरुष किन-किन लक्षणोंसे युक्त होता है और किस प्रकारके आचरणोंवाला होता है तथा हे प्रभो! मनुष्य किस उपायसे इन तीनों गुणोंसे अतीत होता है ⁠।⁠।⁠ २१ ⁠।⁠।</div>
<div class="class_68">सम्बन्ध—<span class="class_263">इस प्रकार अर्जुनके पूछनेपर भगवान् उनके प्रश्नोंमेंसे ‘लक्षण’ और ‘आचरण’ विषयक दो प्रश्नोंका उत्तर चार श्लोकोंद्वारा देते हैं</span>—</div>
<div class="class_69">श्रीभगवानुवाच</div>
<div class="class_66">प्रकाशं च प्रवृत्तिं च मोहमेव च पाण्डव ⁠।</div>
<div class="class_66">न द्वेष्टि सम्प्रवृत्तानि न निवृत्तानि काङ्‌क्षति ⁠।⁠।⁠ २२ ⁠।⁠।</div>
<div class="class_68"><span class="class_60">श्रीभगवान् बोले—</span>हे अर्जुन! जो पुरुष सत्त्व-गुणके कार्यरूप प्रकाशको<span id="LAzo2OEMRyafsq-ONvVTFg50012"></span><a href="part0267_u3.xhtml#LAzo2OEMRyafsq-ONvVTFg50115" class="class_56">३</a> और रजोगुणके कार्यरूप प्रवृत्तिको<span id="LAzo2OEMRyafsq-ONvVTFg47901"></span><a href="part0267_u3.xhtml#LAzo2OEMRyafsq-ONvVTFg50116" class="class_56">४</a> तथा तमोगुणके कार्यरूप मोहको<span id="LAzo2OEMRyafsq-ONvVTFg48387"></span><a href="part0267_u3.xhtml#LAzo2OEMRyafsq-ONvVTFg50117" class="class_56">५</a> भी न तो प्रवृत्त होनेपर उनसे द्वेष करता है और न निवृत्त होनेपर उनकी आकांक्षा करता है ⁠।⁠।⁠ २२ ⁠।⁠।</div>
<div class="class_244"><span class="class_60">उदासीनवदासीनो</span><span id="LAzo2OEMRyafsq-ONvVTFg49343"></span><a href="part0267_u3.xhtml#LAzo2OEMRyafsq-ONvVTFg47879" class="class_108">१</a><span class="class_60"> गुणैर्यो न विचाल्यते ⁠।</span></div>
<div class="class_66">गुणा वर्तन्त इत्येव योऽवतिष्ठति नेङ्गते ⁠।⁠।⁠ २३ ⁠।⁠।</div>
<div class="class_68">जो साक्षीके सदृश स्थित हुआ गुणोंके द्वारा विचलित नहीं किया जा सकता<span id="LAzo2OEMRyafsq-ONvVTFg50052"></span><a href="part0267_u3.xhtml#LAzo2OEMRyafsq-ONvVTFg50390" class="class_56">२</a> और गुण ही गुणोंमें बरतते हैं—ऐसा समझता हुआ जो सच्चिदानन्दघन परमात्मामें एकीभावसे स्थित रहता है<span id="LAzo2OEMRyafsq-ONvVTFg47643"></span><a href="part0267_u3.xhtml#LAzo2OEMRyafsq-ONvVTFg50391" class="class_56">३</a> एवं उस स्थितिसे कभी विचलित नहीं होता<span id="LAzo2OEMRyafsq-ONvVTFg50314"></span><a href="part0267_u3.xhtml#LAzo2OEMRyafsq-ONvVTFg50392" class="class_56">४</a> ⁠।⁠।⁠ २३ ⁠।⁠।</div>
<div class="class_66">समदुःखसुखः स्वस्थः समलोष्टाश्मकाञ्चनः ⁠।</div>
<div class="class_66">तुल्यप्रियाप्रियो धीरस्तुल्यनिन्दाऽऽत्मसंस्तुतिः ⁠।⁠।⁠ २४ ⁠।⁠।</div>
<div class="class_68">जो निरन्तर आत्मभावमें स्थित, दुःख-सुखको समान समझनेवाला,<span id="LAzo2OEMRyafsq-ONvVTFg48868"></span><a href="part0267_u3.xhtml#LAzo2OEMRyafsq-ONvVTFg48285" class="class_56">५</a> मिट्टी, पत्थर और स्वर्णमें समानभाववाला, ज्ञानी, प्रिय तथा अप्रियको एक-सा माननेवाला<span id="LAzo2OEMRyafsq-ONvVTFg48890"></span><a href="part0267_u3.xhtml#LAzo2OEMRyafsq-ONvVTFg48286" class="class_56">६</a> और अपनी निन्दा-स्तुतिमें भी समानभाववाला है<span id="LAzo2OEMRyafsq-ONvVTFg49966"></span><a href="part0267_u3.xhtml#LAzo2OEMRyafsq-ONvVTFg48287" class="class_56">७</a> ⁠।⁠।⁠ २४ ⁠।⁠।</div>
<div class="class_66">मानापमानयोस्तुल्यस्तुल्यो मित्रारिपक्षयोः ⁠।</div>
<div class="class_244"><span class="class_60">सर्वारम्भपरित्यागी</span><span id="LAzo2OEMRyafsq-ONvVTFg49100"></span><a href="part0267_u3.xhtml#LAzo2OEMRyafsq-ONvVTFg49867" class="class_108">८</a><span class="class_60"> गुणातीतः स उच्यते ⁠।⁠।⁠ २५ ⁠।⁠।</span></div>
<div class="class_68">जो मान और अपमानमें सम है,<span id="LAzo2OEMRyafsq-ONvVTFg49218"></span><a href="part0267_u3.xhtml#LAzo2OEMRyafsq-ONvVTFg49423" class="class_56">१</a> मित्र और वैरीके पक्षमें भी सम है<span id="LAzo2OEMRyafsq-ONvVTFg48653"></span><a href="part0267_u3.xhtml#LAzo2OEMRyafsq-ONvVTFg49424" class="class_56">२</a> एवं सम्पूर्ण आरम्भोंमें कर्तापनके अभिमानसे रहित है, वह पुरुष गुणातीत कहा जाता है<span id="LAzo2OEMRyafsq-ONvVTFg49308"></span><a href="part0267_u3.xhtml#LAzo2OEMRyafsq-ONvVTFg49425" class="class_56">३</a> ⁠।⁠।</div>
<div class="class_68">सम्बन्ध—<span class="class_263">इस प्रकार अर्जुनके दो प्रश्नोंका उत्तर देकर अब गुणातीत बननेके उपायविषयक तीसरे प्रश्नका उत्तर दिया जाता है। यद्यपि इस अध्यायके उन्नीसवें श्लोकमें भगवान्‌ने गुणातीत बननेका उपाय अपनेको अकर्ता समझकर निर्गुण-निराकार सच्चिदानन्दघन ब्रह्ममें नित्य-निरन्तर स्थित रहना बतला दिया था एवं उपर्युक्त चार श्लोकोंमें गुणातीतके जिन लक्षण और आचरणोंका वर्णन किया गया है, उनको आदर्श मानकर धारण करनेका अभ्यास भी गुणातीत बननेका उपाय माना जाता है; किंतु अर्जुनने इन उपायोंसे भिन्न दूसरा कोई सरल उपाय जाननेकी इच्छासे प्रश्न किया था, इसलिये प्रश्नके अनुकूल भगवान् दूसरा सरल उपाय बतलाते हैं</span>—</div>
<div class="class_66">मां च योऽव्यभिचारेण भक्तियोगेन सेवते ⁠।</div>
<div class="class_66">स गुणान् समतीत्यैतान् ब्रह्मभूयाय कल्पते ⁠।⁠।⁠ २६ ⁠।⁠।</div>
<div class="class_68">जो पुरुष अव्यभिचारी भक्तियोगके द्वारा मुझको निरन्तर भजता है,<span id="LAzo2OEMRyafsq-ONvVTFg49575"></span><a href="part0267_u3.xhtml#LAzo2OEMRyafsq-ONvVTFg50024" class="class_56">४</a> वह भी इन तीनों गुणोंको भलीभाँति लाँघकर सच्चिदानन्दघन ब्रह्मको प्राप्त होनेके लिये योग्य बन जाता है<span id="LAzo2OEMRyafsq-ONvVTFg50156"></span><a href="part0267_u3.xhtml#LAzo2OEMRyafsq-ONvVTFg50025" class="class_56">५</a> ⁠।⁠।⁠ २६ ⁠।⁠।</div>
<div class="class_68">सम्बन्ध—<span class="class_263">उपर्युक्त श्लोकमें सगुण परमेश्वरकी उपासनाका फल निर्गुण-निराकार ब्रह्मकी प्राप्ति बतलाया गया तथा इस अध्यायके उन्नीसवें श्लोकमें गुणातीत-अवस्थाका फल भगवद्भावकी प्राप्ति एवं बीसवें श्लोकमें ‘अमृत’ की प्राप्ति बतलाया गया। अतएव फलमें विषमताकी शंकाका निराकरण करनेके लिये सबकी एकताका प्रतिपादन करते हुए इस अध्यायका उपसंहार करते हैं</span>—</div>
<div class="class_244"><span class="class_60">ब्रह्मणो</span><span id="LAzo2OEMRyafsq-ONvVTFg48517"></span><a href="part0267_u3.xhtml#LAzo2OEMRyafsq-ONvVTFg49471" class="class_108">१</a><span class="class_60"> हि प्रतिष्ठाहममृतस्याव्ययस्य</span><span id="LAzo2OEMRyafsq-ONvVTFg48550"></span><a href="part0267_u3.xhtml#LAzo2OEMRyafsq-ONvVTFg49472" class="class_108">२</a><span class="class_60"> च ⁠।</span></div>
<div class="class_244"><span class="class_60">शाश्वतस्य च धर्मस्य</span><span id="LAzo2OEMRyafsq-ONvVTFg49544"></span><a href="part0267_u3.xhtml#LAzo2OEMRyafsq-ONvVTFg49644" class="class_108">३</a><span class="class_60"> सुखस्यैकान्तिकस्य च ⁠।⁠।⁠ २७ ⁠।⁠।</span></div>
<div class="class_68">क्योंकि उस अविनाशी परब्रह्मका और अमृतका तथा नित्यधर्मका और अखण्ड एकरस आनन्दका आश्रय मैं हूँ<span id="LAzo2OEMRyafsq-ONvVTFg48933"></span><a href="part0267_u3.xhtml#LAzo2OEMRyafsq-ONvVTFg50019" class="class_56">४</a> ⁠।⁠।</div>
<div class="class_70">इति श्रीमहाभारते भीष्मपर्वणि श्रीमद्‌भगवद्‌गीतापर्वणि श्रीमद्‌भगवद्‌गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे गुणत्रयविभागयोगो नाम चतुर्दशोऽध्यायः ⁠।⁠।⁠ १४ ⁠।⁠। भीष्मपर्वणि तु अष्टात्रिंशोऽध्यायः ⁠।⁠।⁠ ३८ ⁠।⁠।</div>
<div class="class_71">इस प्रकार श्रीमहाभारत भीष्मपर्वके श्रीमद्‌भगवद्‌गीतापर्वके अन्तर्गत ब्रह्मविद्या और योगशास्त्ररूप श्रीमद्‌भगवद्‌गीतोपनिषद्‌में, श्रीकृष्णार्जुन-संवादमें गुणत्रयविभागयोग नामक चौदहवाँ अध्याय पूरा हुआ ⁠।⁠।⁠ १४ ⁠।⁠। भीष्मपर्वमें अड़तीसवाँ अध्याय पूरा हुआ ⁠।⁠।⁠ ३८ ⁠।⁠।</div>
<div class="class_98"><img src="image_292.jpg" alt="" class="class_42"/></div>
<hr class="class_75"/>
<div id="LAzo2OEMRyafsq-ONvVTFg49225" class="class_78"><a href="part0267_u3.xhtml#LAzo2OEMRyafsq-ONvVTFg50106" class="class_36">१</a>. श्रुति-स्मृति-पुराणादिमें विभिन्न विषयोंको समझानेके लिये जो नाना प्रकारके बहुत-से उपदेश हैं, उन सभीका वाचक यहाँ ‘ज्ञानानाम्’ पद है। उनमेंसे प्रकृति और पुरुषके स्वरूपका विवेचन करके पुरुषके वास्तविक स्वरूपको प्रत्यक्ष करा देनेवाला जो तत्त्वज्ञान है, यहाँ भगवान् उसी ज्ञानका वर्णन करनेकी प्रतिज्ञा करते हैं। वह ज्ञान परमात्माके स्वरूपको प्रत्यक्ष करानेवाला और जीवात्माको प्रकृतिके बन्धनसे छुड़ाकर सदाके लिये मुक्त कर देनेवाला है, इसलिये उस ज्ञानको अन्यान्य ज्ञानोंकी अपेक्षा उतम और पर (अत्यन्त उत्कृष्ट) बतलाया गया है।</div>
<div id="LAzo2OEMRyafsq-ONvVTFg50315" class="class_78"><a href="part0267_u3.xhtml#LAzo2OEMRyafsq-ONvVTFg47979" class="class_36">२</a>. यहाँ ‘मुनिजन’ शब्दसे ज्ञानयोगके साधनद्वारा परम गतिको प्राप्त ज्ञानियोंको समझना चाहिये; तथा जिसको ‘परब्रह्मकी प्राप्ति’ कहते हैं, जिसका वर्णन ‘परम शान्ति’, ‘आत्यन्तिक सुख’ और ‘अपुनरावृत्ति’ आदि अनेक नामोंसे किया गया है, जहाँ जाकर फिर कोई वापस नहीं लौटता—यहाँ मुनिजनोंद्वारा प्राप्त की जानेवाली ‘परम सिद्धि’ भी वही है।</div>
<div id="LAzo2OEMRyafsq-ONvVTFg49022" class="class_78"><a href="part0267_u3.xhtml#LAzo2OEMRyafsq-ONvVTFg50110" class="class_36">३</a>. पिछले श्लोकमें ‘परां सिद्धिं गताः’ से जो बात कही गयी है, इस श्लोकमें ‘मम साधर्म्यमागताः’ से भी वही कही गयी है। अभिप्राय यह है कि भगवान्‌के निर्गुण रूपको अभेदभावसे प्राप्त हो जाना ही भगवान्‌के साधर्म्यको प्राप्त होना है।</div>
<div id="LAzo2OEMRyafsq-ONvVTFg50274" class="class_78"><a href="part0267_u3.xhtml#LAzo2OEMRyafsq-ONvVTFg49653" class="class_36">४</a>. इस प्रकरणमें वर्णित ज्ञानके अनुसार प्रकृति और पुरुषके स्वरूपको समझकर गुणोंके सहित प्रकृतिसे सर्वथा अतीत हो जाना और निर्गुण-निराकार सच्चिदानन्दघन परमात्माके स्वरूपमें अभिन्नभावसे स्थित रहना ही इस ज्ञानका आश्रय लेना है।</div>
<div id="LAzo2OEMRyafsq-ONvVTFg50275" class="class_78"><a href="part0267_u3.xhtml#LAzo2OEMRyafsq-ONvVTFg48272" class="class_36">५</a>. इससे भगवान्‌ने यह दिखलाया है कि इन अध्यायोंमें बतलाये हुए ज्ञानका आश्रय लेकर तदनुसार साधन करके जो पुरुष परब्रह्म परमात्माके स्वरूपको अभेदभावसे प्राप्त हो चुके हैं, वे मुक्त पुरुष न तो महासर्गके आदिमें पुनः उत्पन्न होते हैं और न प्रलयकालमें पीड़ित ही होते हैं। वस्तुतः सृष्टिके सर्ग और प्रलयसे उनका कोई सम्बन्ध ही नहीं रह जाता।</div>
<div id="LAzo2OEMRyafsq-ONvVTFg49672" class="class_78"><a href="part0267_u3.xhtml#LAzo2OEMRyafsq-ONvVTFg49306" class="class_36">६</a>. समस्त जगत्‌की कारणरूपा जो मूल प्रकृति है, जिसे ‘अव्यक्त’ और ‘प्रधान’ भी कहते हैं; उस प्रकृतिका वाचक ‘महत्’ विशेषणके सहित ‘ब्रह्म’ शब्द है। यहाँ उसे ‘योनि’ नाम देकर भगवान्‌ने यह भाव दिखलाया है कि समस्त प्राणियोंके विभिन्न शरीरोंका यही उपादान-कारण है और यही गर्भाधानका आधार है।</div>
<div id="LAzo2OEMRyafsq-ONvVTFg49673" class="class_78"><a href="part0267_u3.xhtml#LAzo2OEMRyafsq-ONvVTFg50371" class="class_36">७</a>. महाप्रलयके समय अपने-अपने संस्कारोंके सहित परमेश्वरमें स्थित जीवसमुदायका जो महासर्गके आदिमें प्रकृतिके साथ विशेष सम्बन्ध कर देना है, वही उस चेतनसमुदायरूप गर्भको प्रकृतिरूप योनिमें स्थापन करना है।</div>
<div id="LAzo2OEMRyafsq-ONvVTFg49674" class="class_78"><a href="part0267_u3.xhtml#LAzo2OEMRyafsq-ONvVTFg50160" class="class_36">८</a>. उपर्युक्त जड-चेतनके संयोगसे जो भिन्न-भिन्न आकृतियोंमें सब प्राणियोंका सूक्ष्मरूपसे प्रकट होना है, वही उनकी उत्पत्ति है।</div>
<div id="LAzo2OEMRyafsq-ONvVTFg47685" class="class_78"><a href="part0267_u3.xhtml#LAzo2OEMRyafsq-ONvVTFg49819" class="class_36">१</a>. यहाँ ‘मूर्ति’ शब्द देव, मनुष्य, राक्षस, पशु और पक्षी आदि नाना प्रकारके भिन्न-भिन्न वर्ण और आकृतिवाले शरीरोंसे युक्त समस्त प्राणियोंका वाचक है। उन प्राणियोंका स्थूलरूपसे जन्म ग्रहण करना ही उनका उत्पन्न होना है।</div>
<div id="LAzo2OEMRyafsq-ONvVTFg47686" class="class_78"><a href="part0267_u3.xhtml#LAzo2OEMRyafsq-ONvVTFg48977" class="class_36">२</a>. इससे भगवान्‌ने यह दिखलाया है कि उन सब मूर्तियोंके जो सूक्ष्म-स्थूल शरीर हैं, वे सब प्रकृतिके अंशसे बने हुए हैं और उन सबमें जो चेतन आत्मा है, वह मेरा अंश है। उन दोनोंके सम्बन्धसे समस्त मूर्तियाँ अर्थात् शरीरधारी प्राणी प्रकट होते हैं, अतएव प्रकृति उनकी माता है और मैं पिता हूँ।</div>
<div id="LAzo2OEMRyafsq-ONvVTFg48861" class="class_78"><a href="part0267_u3.xhtml#LAzo2OEMRyafsq-ONvVTFg49024" class="class_36">३</a>. अभिप्राय यह है कि गुण तीन हैं; सत्त्व, रज और तम उनके नाम हैं और तीनों परस्पर भिन्न हैं। ये तीनों गुण प्रकृतिके कार्य हैं एवं समस्त जड पदार्थ इन्हीं तीनोंका विस्तार है।</div>
<div id="LAzo2OEMRyafsq-ONvVTFg48862" class="class_78"><a href="part0267_u3.xhtml#LAzo2OEMRyafsq-ONvVTFg49652" class="class_36">४</a>. जिसका शरीरमें अभिमान है, उसीपर इन गुणोंका प्रभाव पड़ता है और वास्तवमें स्वरूपसे वह सब प्रकारके विकारोंसे रहित और अविनाशी है, अतएव उसका बन्धन हो ही नहीं सकता। अनादिसिद्ध अज्ञानके कारण उसने बन्धन मान रखा है। इन तीनों गुणोंका जो अपने अनुरूप भोगोंमें और शरीरोंमें इसका ममत्व, आसक्ति और अभिमान उत्पन्न कर देना है—यही उन तीनों गुणोंका उसको शरीरमें बाँध देना है।</div>
<div id="LAzo2OEMRyafsq-ONvVTFg48039" class="class_78"><a href="part0267_u3.xhtml#LAzo2OEMRyafsq-ONvVTFg49087" class="class_36">५</a>. सत्त्वगुणका स्वरूप सर्वथा निर्मल है, उसमें किसी भी प्रकारका कोई दोष नहीं है; इसी कारण वह प्रकाशक और अनामय है। उससे अन्तःकरण और इन्द्रियोंमें प्रकाशकी वृद्धि होती है; एवं दुःख, विक्षेप, दुर्गुण और दुराचारोंका नाश होकर शान्तिकी प्राप्ति होती है।</div>
<div id="LAzo2OEMRyafsq-ONvVTFg48040" class="class_78"><a href="part0267_u3.xhtml#LAzo2OEMRyafsq-ONvVTFg48068" class="class_36">६</a>. ‘सुख’ शब्द यहाँ गीताके अठारहवें अध्यायके छत्तीसवें और सैंतीसवें श्लोकोंमें जिसकेन लक्षण बतलाये गये हैं, उस ‘सात्त्विक सुख’ का वाचक है। उस सुखकी प्राप्तिके समय जो ‘मैं सुखी हूँ’ इस प्रकार अभिमान हो जाता है तथा ‘ज्ञान’ बोधशक्तिका नाम है; उसके प्रकट होनेपर जो उसमें ‘मैं ज्ञानी हूँ’, ऐसा अभिमान हो जाता है; वह उसे गुणातीत अवस्थासे वंचित रख देता है, अतः यही सत्त्वगुणका जीवात्माको सुख और ज्ञानके संगसे बाँधना है।</div>
<div id="LAzo2OEMRyafsq-ONvVTFg50078" class="class_78"><a href="part0267_u3.xhtml#LAzo2OEMRyafsq-ONvVTFg50292" class="class_36">७</a>. कामना और आसक्तिसे रजोगुण बढ़ता है तथा रजोगुणसे कामना और आसक्ति बढ़ती है। इनका परस्पर बीज और वृक्षकी भाँति अन्योन्याश्रय सम्बन्ध है। इनमें रजोगुण बीजस्थानीय और कामना, आसक्ति आदि वृक्षस्थानीय हैं। बीज वृक्षसे ही उत्पन्न होता है, तथापि वृक्षका कारण भी बीज ही है। इसी बातको स्पष्ट करनेके लिये कहीं रजोगुणसे कामनादिकी उत्पत्ति और कहीं कामनादिसे रजोगुणकी उत्पत्ति बतलायी गयी है।</div>
<div id="LAzo2OEMRyafsq-ONvVTFg50079" class="class_78"><a href="part0267_u3.xhtml#LAzo2OEMRyafsq-ONvVTFg48859" class="class_36">८</a>. ‘इन सब कर्मोंको मैं करता हूँ’ कर्मोंमें कर्तापनके इस अभिमानपूर्वक ‘मुझे इसका अमुक फल मिलेगा’ ऐसा मानकर कर्मोंके और उनके फलोंके साथ अपना सम्बन्ध स्थापित कर लेनेका नाम ‘कर्मसंग’ है; इसके द्वारा रजोगुणका जो इस जीवात्माको जन्म-मृत्युरूप संसारमें फँसाये रखना है, वही उसका कर्मसंगके द्वारा जीवात्माको बाँधना है।</div>
<div id="LAzo2OEMRyafsq-ONvVTFg49232" class="class_78"><a href="part0267_u3.xhtml#LAzo2OEMRyafsq-ONvVTFg48358" class="class_36">१</a>. अन्तःकरण और इन्द्रियोंमें ज्ञानशक्तिका अभाव करके उनमें मोह उत्पन्न कर देना ही तमोगुणका सब देहाभिमानियोंको मोहित करना है।</div>
<div id="LAzo2OEMRyafsq-ONvVTFg49233" class="class_78"><a href="part0267_u3.xhtml#LAzo2OEMRyafsq-ONvVTFg48874" class="class_36">२</a>. इस अध्यायके सत्रहवें श्लोकमें तो अज्ञानकी उत्पत्ति तमोगुणसे बतलायी है और यहाँ तमोगुणको अज्ञानसे उत्पन्न बतलाया गया—इसका अभिप्राय यह है कि तमोगुणसे अज्ञान बढ़ता है और अज्ञानसे तमोगुण बढ़ता है। इन दोनोंमें भी बीज और वृक्षकी भाँति अन्योन्याश्रय सम्बन्ध है, अज्ञान बीजस्थानीय है और तमोगुण वृक्षस्थानीय है।</div>
<div id="LAzo2OEMRyafsq-ONvVTFg49234" class="class_78"><a href="part0267_u3.xhtml#LAzo2OEMRyafsq-ONvVTFg48701" class="class_36">३</a>. अन्तःकरण और इन्द्रियोंकी व्यर्थ चेष्टाका एवं शास्त्रविहित कर्तव्यपालनमें अवहेलनाका नाम ‘प्रमाद’ है। कर्तव्यकर्मोंमें अप्रवृत्तिरूप निरुद्यमताका नाम ‘आलस्य’ है। तन्द्रा, स्वप्न और सुषुप्ति—इन सबका नाम ‘निद्रा’ है। इन सबके द्वारा जो तमोगुणका इस जीवात्माको मुक्तिके साधनसे वंचित रखकर जन्म-मृत्युरूप संसारमें फँसाये रखना है—यही उसका प्रमाद, आलस्य और निद्राके द्वारा जीवात्माको बाँधना है।</div>
<div id="LAzo2OEMRyafsq-ONvVTFg49244" class="class_78"><a href="part0267_u3.xhtml#LAzo2OEMRyafsq-ONvVTFg49349" class="class_36">४</a>. ‘सुख’ शब्द यहाँ सात्त्विक सुखका वाचक है (गीता १८।३६, ३७) और सत्त्वगुणका जो इस मनुष्यको सांसारिक भोगों और चेष्टाओंसे तथा प्रमाद, आलस्य और निद्रासे हटाकर आत्मचिन्तन आदिके द्वारा सात्त्विक सुखसे संयुक्त कर देना है—यही उसको सुखमें लगाना है।</div>
<div id="LAzo2OEMRyafsq-ONvVTFg49245" class="class_78"><a href="part0267_u3.xhtml#LAzo2OEMRyafsq-ONvVTFg50426" class="class_36">५</a>. ‘कर्म’ शब्द यहाँ (इस लोक और परलोकके भोगरूप फल देनेवाले) शास्त्रविहित सकामकर्मोंका वाचक है। नाना प्रकारके भोगोंकी इच्छा उत्पन्न करके उनकी प्राप्तिके लिये उन कर्मोंमें मनुष्यको प्रवृत्त कर देना ही रजोगुणका मनुष्यको उन कर्मोंमें लगाना है।</div>
<div id="LAzo2OEMRyafsq-ONvVTFg49246" class="class_78"><a href="part0267_u3.xhtml#LAzo2OEMRyafsq-ONvVTFg48290" class="class_36">६</a>. जब तमोगुण बढ़ता है, तब वह कभी तो मनुष्यकी कर्तव्य-अकर्तव्यका निर्णय करनेवाली विवेकशक्तिको नष्ट कर देता है और कभी अन्तःकरण और इन्द्रियोंकी चेतनाको नष्ट करके निद्राकी वृत्ति उत्पन्न कर देता है—यही उसका मनुष्यके ज्ञानको आच्छादित करना है और कर्तव्यपालनमें अवहेलना कराके व्यर्थ चेष्टाओंमें नियुक्त कर देना ‘प्रमाद’ में लगाना है।</div>
<div id="LAzo2OEMRyafsq-ONvVTFg47742" class="class_78"><a href="part0267_u3.xhtml#LAzo2OEMRyafsq-ONvVTFg48219" class="class_36">७</a>. रजोगुणके कार्य लोभ, प्रवृत्ति और भोगवासनादि तथा तमोगुणके कार्य निद्रा, आलस्य और प्रमाद आदिको दबाकर जो सत्त्वगुणका ज्ञान, प्रकाश और सुख आदिको उत्पन्न कर देना है, यही रजोगुण और तमोगुणको दबाकर सत्त्वगुणका बढ़ जाना है।</div>
<div id="LAzo2OEMRyafsq-ONvVTFg47743" class="class_78"><a href="part0267_u3.xhtml#LAzo2OEMRyafsq-ONvVTFg48774" class="class_36">८</a>. जिस समय सत्त्वगुण और तमोगुणकी प्रवृत्तिको रोककर रजोगुण अपना कार्य आरम्भ करता है, उस समय शरीर, इन्द्रिय और अन्तःकरणमें चंचलता, अशान्ति, लोभ, भोगवासना और नाना प्रकारके कर्मोंमें प्रवृत्त होनेकी उत्कट इच्छा उत्पन्न हो जाती है—यही सत्त्वगुण और तमोगुणको दबाकर रजोगुणका बढ़ जाना है।</div>
<div id="LAzo2OEMRyafsq-ONvVTFg47744" class="class_78"><a href="part0267_u3.xhtml#LAzo2OEMRyafsq-ONvVTFg48976" class="class_36">९</a>. जिस समय सत्त्वगुण और रजोगुणकी प्रवृत्तिको रोककर तमोगुण अपना कार्य आरम्भ करता है, उस समय शरीर, इन्द्रियाँ और अन्तःकरणमें मोह आदि बढ़ जाते हैं और प्रमादमें प्रवृत्ति हो जाती है, वृत्तियाँ विवेकशून्य हो जाती हैं—यही सत्त्वगुण और रजोगुणको दबाकर तमोगुणका बढ़ना है।</div>
<div id="LAzo2OEMRyafsq-ONvVTFg47745" class="class_81"><div class="class_82"><a href="part0267_u3.xhtml#LAzo2OEMRyafsq-ONvVTFg48116" class="class_36">१</a>. गुणोंकी वृद्धिमें निम्नलिखित दस हेतु श्रीमद्भागवतमें बतलाये हैं—</div><div class="class_84">आगमोऽपः प्रजा देशः कालः कर्म च जन्म च ⁠। ध्यानं मन्त्रोऽथ संस्कारो दशैते गुणहेतवः ⁠।⁠।</div><div class="class_122">(११।१३।४)</div><div class="class_99">‘शास्त्र, जल, संतान, देश, काल, कर्म, जन्म, चिन्तन, मन्त्र और संस्कार—ये दस गुणोंके हेतु हैं अर्थात् गुणोंको बढ़ानेवाले हैं। अभिप्राय यह है कि उपर्युक्त पदार्थ जिस गुणसे युक्त होते हैं, उनका संग उसी गुणको बढ़ा देता है।’</div></div>
<div id="LAzo2OEMRyafsq-ONvVTFg50413" class="class_78"><a href="part0267_u3.xhtml#LAzo2OEMRyafsq-ONvVTFg50108" class="class_36">२</a>. अभिप्राय यह है कि सत्त्वगुणकी वृद्धिका अवसर मनुष्य-शरीरमें ही मिल सकता है और इसी शरीरमें सत्त्वगुणकी सहायता पाकर मनुष्य मुक्तिलाभ कर सकता है, दूसरी योनियोंमें ऐसा अधिकार नहीं है।</div>
<div id="LAzo2OEMRyafsq-ONvVTFg50414" class="class_78"><a href="part0267_u3.xhtml#LAzo2OEMRyafsq-ONvVTFg48603" class="class_36">३</a>. शरीरमें चेतनता, हलकापन तथा इन्द्रिय और अन्तःकरणमें निर्मलता और चेतनाकी अधिकता हो जाना ही ‘प्रकाश’ का उत्पन्न होना है एवं सत्य-असत्य तथा कर्तव्य-अकर्तव्यका निर्णय करनेवाली विवेकशक्तिका जाग्रत् हो जाना ‘ज्ञान’ का उत्पन्न होना है। जिस समय प्रकाश और ज्ञान—इन दोनोंका प्रादुर्भाव होता है, उस समय अपने-आप ही संसारमें वैराग्य होकर मनमें उपरति और सुख-शान्तिकी बाढ़-सी आ जाती है तथा राग-द्वेष, दुःख-शोक, चिन्ता, भय, चंचलता, निद्रा, आलस्य और प्रमाद आदिका अभाव-सा हो जाता है। उस समय मनुष्यको सावधान होकर अपना मन भजन-ध्यानमें लगानेकी चेष्टा करनी चाहिये; तभी सत्त्वगुणकी प्रवृत्ति अधिक समय ठहर सकती है; अन्यथा उसकी अवहेलना कर देनेसे शीघ्र ही तमोगुण या रजोगुण उसे दबाकर अपना कार्य आरम्भ कर सकते हैं।</div>
<div id="LAzo2OEMRyafsq-ONvVTFg47875" class="class_78"><a href="part0267_u3.xhtml#LAzo2OEMRyafsq-ONvVTFg48543" class="class_36">४</a>. जिसके कारण मनुष्य प्रतिक्षण धनकी वृद्धिके उपाय सोचता रहता है, धनके व्यय करनेका समुचित अवसर प्राप्त होनेपर भी उसका त्याग नहीं करता एवं धनोपार्जनके समय कर्तव्य-अकर्तव्यका विवेचन छोड़कर दूसरेके स्वत्वपर भी अधिकार जमानेकी इच्छा या चेष्टा करने लगता है, उस धनकी लालसाका नाम ‘लोभ’ है। नाना प्रकारके कर्म करनेके लिये मानसिक भावोंका जाग्रत् होना ‘प्रवृत्ति’ है। उन कर्मोंको सकामभावसे करने लगना उनका ‘आरम्भ’ है। मनकी चंचलताका नाम ‘अशान्ति’ है और किसी भी प्रकारके सांसारिक पदार्थोंको अपने लिये आवश्यक मानना ‘स्पृहा’ है। रजोगुणकी वृद्धिके समय इन लोभ आदि भावोंका प्रादुर्भाव होना ही उनका उत्पन्न हो जाना है।</div>
<div id="LAzo2OEMRyafsq-ONvVTFg50351" class="class_78"><a href="part0267_u3.xhtml#LAzo2OEMRyafsq-ONvVTFg49982" class="class_36">५</a>. मनुष्यके इन्द्रिय और अन्तःकरणमें दीप्तिका अभाव हो जाना ही ‘अप्रकाश’ का उत्पन्न होना है। कोई भी कर्म अच्छा नहीं लगना, केवल पड़े रहकर ही समय बितानेकी इच्छा होना, यह ‘अप्रवृत्ति’ का उत्पन्न होना है। शरीर और इन्द्रियोंद्वारा व्यर्थ चेष्टा करते रहना और कर्तव्यकर्ममें अवहेलना करना, यह ‘प्रमाद’ का उत्पन्न होना है। मनका मोहित हो जाना; किसी बातकी स्मृति न रहना; तन्द्रा, स्वप्न या सुषुप्ति-अवस्थाका प्राप्त हो जाना; विवेकशक्तिका अभाव हो जाना; किसी विषयको समझनेकी शक्तिका न रहना—यही सब ‘मोह’ का उत्पन्न होना है। ये सब लक्षण तमोगुणकी वृद्धिके समय उत्पन्न होते हैं, अतएव इनमेंसे कोई-सा भी लक्षण अपनेमें देखा जाय, तब मनुष्यको समझना चाहिये कि तमोगुण बढ़ा हुआ है।</div>
<div id="LAzo2OEMRyafsq-ONvVTFg48880" class="class_78"><a href="part0267_u3.xhtml#LAzo2OEMRyafsq-ONvVTFg47731" class="class_36">१</a>. ‘देहभृत्’ पदका प्रयोग करके यह भाव दिखलाया गया है कि जो देहधारी हैं, जिनकी शरीरमें अहंता और ममता है, उन्हींकी पुनर्जन्मरूप भिन्न-भिन्न गतियाँ होती हैं। जिनका शरीरमें अभिमान नहीं है, ऐसे जीवन्मुक्त महात्माओंका आवागमन नहीं होता।</div>
<div id="LAzo2OEMRyafsq-ONvVTFg50418" class="class_78"><a href="part0267_u3.xhtml#LAzo2OEMRyafsq-ONvVTFg49152" class="class_36">२</a>. इस प्रकरणमें ऐसे मनुष्यकी गतिका निरूपण किया जाता है, जिसकी स्वाभाविक स्थिति दूसरे गुणोंमें होते हुए भी सात्त्विक गुणकी वृद्धिमें मृत्यु हो जाती है। ऐसे मनुष्यमें जिस समय पूर्वसंस्कार आदि किसी कारणसे सत्त्वगुण बढ़ जाता है—अर्थात् जिस समय ग्यारहवें श्लोकके वर्णनानुसार उसके समस्त शरीर, इन्द्रिय और अन्तःकरणमें ‘प्रकाश’ और ‘ज्ञान’ उत्पन्न हो जाता है, उस समय स्थूल शरीरसे मन, इन्द्रियों और प्राणोंके सहित जीवात्माका सम्बन्ध-विच्छेद हो जाना ही सत्त्वगुणकी वृद्धिमें मृत्युको प्राप्त होना है।</div>
<div id="LAzo2OEMRyafsq-ONvVTFg49567" class="class_78"><a href="part0267_u3.xhtml#LAzo2OEMRyafsq-ONvVTFg50138" class="class_36">३</a>. सात्त्विक और तामस पुरुषके भी हृदयमें जिस समय बारहवें श्लोकके अनुसार लोभ, प्रवृत्ति आदि राजसभाव बढ़े हुए होते हैं, उस समय जो स्थूल शरीरसे मन, इन्द्रियों और प्राणोंके सहित जीवात्माका सम्बन्ध-विच्छेद हो जाना है—वही रजोगुणकी वृद्धिमें मृत्युको प्राप्त होना है।</div>
<div id="LAzo2OEMRyafsq-ONvVTFg49568" class="class_78"><a href="part0267_u3.xhtml#LAzo2OEMRyafsq-ONvVTFg48166" class="class_36">४</a>. जिस समय सात्त्विक और राजस पुरुषके भी हृदयमें तेरहवें श्लोकके अनुसार ‘अप्रकाश’, ‘अप्रवृत्ति’ और ‘प्रमाद’ आदि तामसभाव बढ़े हुए हों, उस समय जो स्थूल शरीरसे मन, इन्द्रियों और प्राणोंके सहित जीवात्माका सम्बन्ध-विच्छेद हो जाना है, वही तमोगुणकी वृद्धिमें मृत्युको प्राप्त होना है।</div>
<div id="LAzo2OEMRyafsq-ONvVTFg49356" class="class_78"><a href="part0267_u3.xhtml#LAzo2OEMRyafsq-ONvVTFg48530" class="class_36">५</a>. सात्त्विक, राजस और तामस—तीनों प्रकारके कर्म-संस्कार प्रत्येक मनुष्यके अन्तःकरणमें संचित रहते हैं; उनमेंसे जिस समय जैसे संस्कारोंका प्रादुर्भाव होता है, वैसे ही सात्त्विक आदि भाव बढ़ते हैं और उन्हींके अनुसार नवीन कर्म होते हैं। कर्मोंसे संस्कार, संस्कारोंसे सात्त्विकादि गुणोंकी वृद्धि और वैसे ही स्मृति, स्मृतिके अनुसार पुनर्जन्म और पुनः कर्मोंका आरम्भ—इस प्रकार यह चक्र चलता रहता है।</div>
<div id="LAzo2OEMRyafsq-ONvVTFg47757" class="class_78"><a href="part0267_u3.xhtml#LAzo2OEMRyafsq-ONvVTFg48228" class="class_36">६</a>. जो शास्त्रविहित कर्तव्यकर्म निष्कामभावसे किये जाते हैं, उन सात्त्विक कर्मोंके संस्कारोंसे अन्तःकरणमें जो ज्ञान-वैराग्यादि निर्मल भावोंका बार-बार प्रादुर्भाव होता रहता है और मरनेके बाद जो दुःख और दोषोंसे रहित दिव्य प्रकाशमय लोकोंकी प्राप्ति होती है, वही उनका ‘सात्त्विक और निर्मल फल’ है।</div>
<div id="LAzo2OEMRyafsq-ONvVTFg47758" class="class_78"><a href="part0267_u3.xhtml#LAzo2OEMRyafsq-ONvVTFg49943" class="class_36">७</a>. जो कर्म भोगोंकी प्राप्तिके लिये अहंकारपूर्वक बहुत परिश्रमके साथ किये जाते हैं (गीता १८।२४), वे राजस हैं। ऐसे कर्मोंके करते समय तो परिश्रमरूप दुःख होता ही है, परंतु उसके बाद भी वे दुःख ही देते रहते हैं। उनके संस्कारोंसे अन्तःकरणमें बार-बार भोग, कामना, लोभ और प्रवृत्ति आदि राजसभाव स्फुरित होते हैं—जिनसे मन विक्षिप्त होकर अशान्ति और दुःखोंसे भर जाता है। उन कर्मोंके फलस्वरूप जो भोग प्राप्त होते हैं, वे भी अज्ञानसे सुखरूप दीखनेपर भी वस्तुतः दुःखरूप ही होते हैं और फल भोगनेके लिये जो बार-बार जन्म-मरणके चक्रमें पड़े रहना पड़ता है, वह तो महान् दुःख है ही।</div>
<div id="LAzo2OEMRyafsq-ONvVTFg47759" class="class_78"><a href="part0267_u3.xhtml#LAzo2OEMRyafsq-ONvVTFg50374" class="class_36">८</a>. जो कर्म बिना सोचे-समझे मूर्खतावश किये जाते हैं और जिनमें हिंसा आदि दोष भरे रहते हैं (गीता १८।२५), वे ‘तामस’ हैं। उनके संस्कारोंसे अन्तःकरणमें मोह बढ़ता है और मरनेके बाद जिन योनियोंमें तमोगुणकी अधिकता है—ऐसी जडयोनियोंकी प्राप्ति होती है; वही उसका फल ‘अज्ञान’ है।</div>
<div id="LAzo2OEMRyafsq-ONvVTFg48876" class="class_78"><a href="part0267_u3.xhtml#LAzo2OEMRyafsq-ONvVTFg48335" class="class_36">१</a>. यहाँ ‘ज्ञान’ शब्दसे यह समझना चाहिये कि ज्ञान, प्रकाश और सुख, शान्ति आदि सभी सात्त्विकभावोंकी उत्पत्ति सत्त्वगुणसे होती है।</div>
<div id="LAzo2OEMRyafsq-ONvVTFg48877" class="class_78"><a href="part0267_u3.xhtml#LAzo2OEMRyafsq-ONvVTFg47934" class="class_36">२</a>. यहाँ ‘लोभ’ शब्दसे भी यही समझना चाहिये कि लोभ, प्रवृत्ति, आसक्ति, कामना, स्वार्थपूर्वक कर्मोंका आरम्भ आदि सभी राजसभावोंकी उत्पत्ति रजोगुणसे होती है।</div>
<div id="LAzo2OEMRyafsq-ONvVTFg47679" class="class_78"><a href="part0267_u3.xhtml#LAzo2OEMRyafsq-ONvVTFg48670" class="class_36">३</a>. महाभारत, अश्वमेधपर्वके उनतालीसवें अध्यायका दसवाँ श्लोक भी इसीसे मिलता-जुलता है।</div>
<div id="LAzo2OEMRyafsq-ONvVTFg50311" class="class_78"><a href="part0267_u3.xhtml#LAzo2OEMRyafsq-ONvVTFg50246" class="class_36">४</a>. चौदहवें और पंद्रहवें श्लोकोंमें तो दूसरे गुणोंमें स्वाभाविक स्थितिके होते हुए भी मरणकालमें जिस गुणकी वृद्धिमें मृत्यु होती है, उसीके अनुसार गति होनेकी बात कही गयी है और यहाँ जिनकी स्वाभाविक स्थायी स्थिति सत्त्वादि गुणोंमें है, उनकी गतिके भेदका वर्णन किया गया है। इसलिये ही यहाँ सदा तमोगुणके कार्योंमें स्थित रहनेवाले तामस मनुष्यको नरकादिकी प्राप्ति होनेकी बात भी कही गयी है।</div>
<div id="LAzo2OEMRyafsq-ONvVTFg49179" class="class_78"><a href="part0267_u3.xhtml#LAzo2OEMRyafsq-ONvVTFg48706" class="class_36">५</a>. मनुष्य स्वाभाविक तो अपनेको शरीरधारी समझकर कर्ता और भोक्ता बना रहता है, परंतु जिस समय शास्त्र और आचार्यके उपदेशद्वारा विवेक प्राप्त करके वह अपनेको द्रष्टा समझने लग जाता है, उस समयका वर्णन यहाँ किया जाता है।</div>
<div id="LAzo2OEMRyafsq-ONvVTFg49180" class="class_78"><a href="part0267_u3.xhtml#LAzo2OEMRyafsq-ONvVTFg50218" class="class_36">६</a>. इन्द्रिय, अन्तःकरण और प्राण आदिकी श्रवण, दर्शन, खान-पान, चिन्तन-मनन, शयन-आसन और व्यवहार आदि सभी स्वाभाविक चेष्टाओंके होते समय सदा-सर्वदा अपनेको निर्गुण-निराकार सच्चिदानन्दघन ब्रह्ममें अभिन्नभावसे स्थित देखते हुए जो ऐसे समझना है कि गुणोंके अतिरिक्त अन्य कोई कर्ता नहीं है; गुणोंके कार्य इन्द्रिय, मन, बुद्धि और प्राण आदि ही गुणोंके कार्यरूप इन्द्रियादिके विषयोंमें बरत रहे हैं (गीता ५।८, ९); अतः गुण ही गुणोंमें बरत रहे हैं (गीता ३।२८); मेरा इनसे कुछ भी सम्बन्ध नहीं है—यही गुणोंसे अतिरिक्त अन्य किसीको कर्ता न देखना है।</div>
<div id="LAzo2OEMRyafsq-ONvVTFg49181" class="class_78"><a href="part0267_u3.xhtml#LAzo2OEMRyafsq-ONvVTFg48917" class="class_36">७</a>. अपनेको निर्गुण-निराकार ब्रह्मसे अभिन्न समझ लेनेपर जो उस एकमात्र सच्चिदानन्दघन ब्रह्मसे भिन्न किसी भी सत्ताका न रहना और सर्वत्र एवं सदा-सर्वदा केवल परमात्माका प्रत्यक्ष हो जाना ही उसे तत्त्वसे जानना है। ऐसी स्थितिके बाद जो सच्चिदानन्दघन ब्रह्मकी अभिन्नभावसे साक्षात् प्राप्ति हो जाती है, वही भगवद्भाव यानी भगवान्‌के स्वरूपको प्राप्त होना है।</div>
<div id="LAzo2OEMRyafsq-ONvVTFg47799" class="class_78"><a href="part0267_u3.xhtml#LAzo2OEMRyafsq-ONvVTFg50417" class="class_36">१</a>. रज और तमका सम्बन्ध छूटनेके बाद यदि सत्त्वगुणसे सम्बन्ध बना रहे तो वह भी मुक्तिमें बाधक होकर पुनर्जन्मका कारण बन सकता है; अतएव उसका सम्बन्ध भी त्याग देना चाहिये। आत्मा वास्तवमें असंग है, गुणोंके साथ उसका कुछ भी सम्बन्ध नहीं है; तथापि जो अनादिसिद्ध अज्ञानसे इनके साथ सम्बन्ध माना हुआ है, उस सम्बन्धको ज्ञानके द्वारा तोड़ देना और अपनेको निर्गुण-निराकार सच्चिदानन्दघन ब्रह्मसे अभिन्न और गुणोंसे सर्वथा सबन्धरहित समझ लेना अर्थात् प्रत्यक्ष अनुभव कर लेना ही गुणोंसे अतीत हो जाना यानी तीनों गुणोंको उल्लंघन करना है।</div>
<div id="LAzo2OEMRyafsq-ONvVTFg47800" class="class_78"><a href="part0267_u3.xhtml#LAzo2OEMRyafsq-ONvVTFg48440" class="class_36">२</a>. जन्म और मरण तथा बाल, युवा और वृद्ध-अवस्था शरीरकी होती है एवं आधि और व्याधि आदि सब प्रकारके दुःख भी इन्द्रिय, मन और प्राण आदिके संघातरूप शरीरमें ही व्याप्त रहते हैं। अतः तत्त्वज्ञानके द्वारा शरीरसे सर्वथा सम्बन्धरहित हो जाना ही जन्म, मृत्यु, जरा और दुःखोंसे सर्वथा मुक्त हो जाना है तथा जो अमृतस्वरूप सच्चिदानन्दघन ब्रह्मको अभिन्नभावसे प्रत्यक्ष कर लेना है, जिसे उन्नीसवें श्लोकमें भगवद्भावकी प्राप्तिके नामसे कहा गया है—वही यहाँ ‘अमृत’ का अनुभव करना है।</div>
<div id="LAzo2OEMRyafsq-ONvVTFg50115" class="class_78"><a href="part0267_u3.xhtml#LAzo2OEMRyafsq-ONvVTFg50012" class="class_36">३</a>. गुणातीत पुरुषके अंदर ज्ञान, शान्ति और आनन्द नित्य रहते हैं; उनका कभी अभाव नहीं होता। इसीलिये यहाँ सत्त्वगुणके कार्योंमें केवल प्रकाशके विषयमें कहा है कि उसके शरीर, इन्द्रिय और अन्तःकरणमें यदि अपने-आप सत्त्वगुणकी प्रकाशवृत्तिका प्रादुर्भाव हो जाता है तो गुणातीत पुरुष उससे द्वेष नहीं करता और जब तिरोभाव हो जाता है तो पुनः उसके आगमनकी इच्छा नहीं करता; उसके प्रादुर्भाव और तिरोभावमें सदा ही उसकी एक-सी स्थिति रहती है।</div>
<div id="LAzo2OEMRyafsq-ONvVTFg50116" class="class_78"><a href="part0267_u3.xhtml#LAzo2OEMRyafsq-ONvVTFg47901" class="class_36">४</a>. नाना प्रकारके कर्म करनेकी स्फुरणाका नाम प्रवृत्ति है। इसके सिवा जो काम, लोभ, स्पृहा और आसक्ति आदि रजोगुणके कार्य हैं—वे गुणातीत पुरुषमें नहीं होते। कर्मोंका आरम्भ गुणातीतके शरीर-इन्द्रियोंद्वारा भी होता है, वह ‘प्रवृत्ति’ के अन्तर्गत ही आ जाता है; अतएव यहाँ रजोगुणके कार्योंमेंसे केवल ‘प्रवृत्ति’ में ही राग-द्वेषका अभाव दिखलाया गया है। अभिप्राय यह है कि किसी भी स्फुरणा और क्रियाके प्रादुर्भाव और तिरोभावमें सदा ही उसकी एक-सी ही स्थिति रहती है।</div>
<div id="LAzo2OEMRyafsq-ONvVTFg50117" class="class_78"><a href="part0267_u3.xhtml#LAzo2OEMRyafsq-ONvVTFg48387" class="class_36">५</a>. अन्तःकरणकी जो मोहिनीवृत्ति है—जिससे मनुष्यको तन्द्रा, स्वप्न और सुषुप्ति आदि अवस्थाएँ प्राप्त होती हैं तथा शरीर, इन्द्रिय और अन्तःकरणमें सत्त्वगुणके कार्य प्रकाशका अभाव-सा हो जाता है—उसका नाम ‘मोह’ है। इसके सिवा जो अज्ञान और प्रमाद आदि तमोगुणके कार्य हैं, उनका गुणातीतमें अभाव हो जाता है; क्योंकि अज्ञान तो ज्ञानके पास आ नहीं सकता और प्रमाद बिना कर्ताके करे कौन? इसलिये यहाँ तमोगुणके कार्यमें केवल ‘मोह’ के प्रादुर्भाव और तिरोभावमें राग-द्वेषका अभाव दिखलाया गया है। अभिप्राय यह है कि जब गुणातीत पुरुषके शरीरमें तन्द्रा, स्वप्न या निद्रा आदि तमोगुणकी वृत्तियाँ व्याप्त होती हैं, तब तो गुणातीत उनसे द्वेष नहीं करता और जब वे निवृत्त हो जाती हैं, तब वह उनके पुनरागमनकी इच्छा नहीं करता। दोनों अवस्थाओंमें ही उसकी स्थिति सदा एक-सी रहती है।</div>
<div id="LAzo2OEMRyafsq-ONvVTFg47879" class="class_78"><a href="part0267_u3.xhtml#LAzo2OEMRyafsq-ONvVTFg49343" class="class_36">१</a>. गुणातीत पुरुषका तीनों गुणोंसे और उनके कार्यरूप शरीर, इन्द्रिय और अन्तःकरण एवं समस्त पदार्थों और घटनाओंसे किसी प्रकारका सम्बन्ध न रहनेके कारण वह उदासीनके सदृश स्थित कहा जाता है।</div>
<div id="LAzo2OEMRyafsq-ONvVTFg50390" class="class_78"><a href="part0267_u3.xhtml#LAzo2OEMRyafsq-ONvVTFg50052" class="class_36">२</a>. जिन जीवोंका गुणोंके साथ सम्बन्ध है, उनको ये तीनों गुण उनकी इच्छा न होते हुए भी बलात् नाना प्रकारके कर्मोंमें और उनके फलभोगोंमें लगा देते हैं एवं उनको सुखी-दुःखी बनाकर विक्षेप उत्पन्न कर देते हैं तथा अनेकों योनियोंमें भटकाते रहते हैं; परंतु जिसका इन गुणोंसे सम्बन्ध नहीं रहता, उसपर इन गुणोंका कोई प्रभाव नहीं रह जाता। गुणोंके कार्यरूप शरीर, इन्द्रिय और अन्तःकरणकी अवस्थाओंका परिवर्तन तथा नाना प्रकारके सांसारिक पदार्थोंका संयोग-वियोग होते रहनेपर भी वह अपनी स्थितिमें सदा निर्विकार एकरस रहता है; यही उसका गुणोंद्वारा विचलित नहीं किया जाना है।</div>
<div id="LAzo2OEMRyafsq-ONvVTFg50391" class="class_78"><a href="part0267_u3.xhtml#LAzo2OEMRyafsq-ONvVTFg47643" class="class_36">३</a>. इन्द्रिय, मन, बुद्धि और प्राण आदि समस्त करण और शब्दादि सब विषय—ये सभी गुणोंके ही विस्तार हैं; अतएव इन्द्रिय, मन और बुद्धि आदिका जो अपने-अपने विषयोंमें विचरना है—वह गुणोंका ही गुणोंमें बरतना है, आत्माका इनसे कुछ भी सम्बन्ध नहीं है। आत्मा नित्य, चेतन, सर्वथा असंग, सदा एकरस, सच्चिदानन्दस्वरूप है—ऐसा समझकर निर्गुण-निराकार सच्चिदानन्दघन पूर्णब्रह्म परमात्मामें जो अभिन्नभावसे सदाके लिये नित्य स्थित हो जाना है, वही ‘गुण ही गुणोंमें बरत रहे हैं यह समझकर परमात्मामें स्थित रहना’ है।</div>
<div id="LAzo2OEMRyafsq-ONvVTFg50392" class="class_78"><a href="part0267_u3.xhtml#LAzo2OEMRyafsq-ONvVTFg50314" class="class_36">४</a>. गुणातीत पुरुषको गुण विचलित नहीं कर सकते, इतनी ही बात नहीं है; वह स्वयं भी अपनी स्थितिसे कभी किसी भी कालमें विचलित नहीं होता।</div>
<div id="LAzo2OEMRyafsq-ONvVTFg48285" class="class_78"><a href="part0267_u3.xhtml#LAzo2OEMRyafsq-ONvVTFg48868" class="class_36">५</a>. साधारण मनुष्योंकी स्थिति प्रकृतिके कार्यरूप स्थूल, सूक्ष्म और कारण—इन तीन प्रकारके शरीरोंमेंसे किसी एकमें रहती ही है; अतः वे ‘स्वस्थ’ नहीं हैं, किंतु ‘प्रकृतिस्थ’ हैं और ऐसे पुरुष ही प्रकृतिके गुणोंको भोगनेवाले हैं (गीता १३।२१), इसलिये वे सुख-दुःखमें सम नहीं हो सकते। गुणातीत पुरुषका प्रकृति और उसके कार्यसे कुछ भी सम्बन्ध नहीं रहता; अतएव वह ‘स्वस्थ’ है—अपने सच्चिदानन्दस्वरूपमें स्थित है। इसलिये शरीर, इन्द्रिय और अन्तःकरणमें सुख और दुःखोंका प्रादुर्भाव और तिरोभाव होते रहनेपर भी गुणातीत पुरुषका उनसे कुछ भी सम्बन्ध न रहनेके कारण वह उनके द्वारा सुखी-दुःखी नहीं होता; उसकी स्थिति सदा सम ही रहती है। यही उसका सुख-दुःखको समान समझना है।</div>
<div id="LAzo2OEMRyafsq-ONvVTFg48286" class="class_78"><a href="part0267_u3.xhtml#LAzo2OEMRyafsq-ONvVTFg48890" class="class_36">६</a>. जो पदार्थ शरीर, इन्द्रिय, मन और बुद्धिके अनुकूल हो तथा उनका पोषक, सहायक एवं सुखप्रद हो, वह लोकदृष्टिसे ‘प्रिय’ कहलाता है और जो पदार्थ उनके प्रतिकूल हो, उनका क्षयकारक, विरोधी एवं ताप पहुँचानेवाला हो, वह लोकदृष्टिसे ‘अप्रिय’ माना जाता है। साधारण मनुष्योंको प्रिय वस्तुके संयोगमें और अप्रियके वियोगमें राग और हर्ष तथा अप्रियके संयोगमें और प्रियके वियोगमें द्वेष और शोक होते हैं; किंतु गुणातीतमें ऐसा नहीं होता, वह सदा-सर्वदा राग-द्वेष और हर्ष-शोकसे सर्वथा अतीत रहता है।</div>
<div id="LAzo2OEMRyafsq-ONvVTFg48287" class="class_78"><a href="part0267_u3.xhtml#LAzo2OEMRyafsq-ONvVTFg49966" class="class_36">७</a>. किसीके सच्चे या झूठे दोषोंका वर्णन करना निन्दा है और गुणोंका बखान करना स्तुति है; इन दोनोंका सम्बन्ध—अधिकतर नामसे और कुछ शरीरसे है। गुणातीत पुरुषका ‘शरीर’ और उसके ‘नाम’ से किंचिन्मात्र भी सम्बन्ध न रहनेके कारण उसे निन्दा या स्तुतिके कारण शोक या हर्ष कुछ भी नहीं होता।</div>
<div id="LAzo2OEMRyafsq-ONvVTFg49867" class="class_78"><a href="part0267_u3.xhtml#LAzo2OEMRyafsq-ONvVTFg49100" class="class_36">८</a>. गुणातीत पुरुषके शरीर, इन्द्रिय, मन और बुद्धिसे जो कुछ भी शास्त्रानुकूल क्रियाएँ प्रारब्धानुसार लोकसंग्रहके लिये अर्थात् लोगोंको बुरे मार्गसे हटाकर अच्छे मार्गपर लगानेके उद्देश्यसे हुआ करती हैं, उन सबका वह किसी अंशमें भी कर्ता नहीं बनता। यही भाव दिखलानेके लिये उसे ‘सर्वारम्भपरित्यागी’ कहा है।</div>
<div id="LAzo2OEMRyafsq-ONvVTFg49423" class="class_78"><a href="part0267_u3.xhtml#LAzo2OEMRyafsq-ONvVTFg49218" class="class_36">१</a>. मान और अपमानका सम्बन्ध अधिकतर शरीरसे है। अतः जिनका शरीरमें अभिमान है, वे संसारी मनुष्य मानमें राग और अपमानमें द्वेष करते हैं; इससे उनको मानमें हर्ष और अपमानमें शोक होता है तथा वे मान करनेवालेके साथ प्रेम और अपमान करनेवालेसे वैर भी करते हैं; परंतु ‘गुणातीत’ पुरुषका शरीरसे कुछ भी सम्बन्ध न रहनेके कारण न तो शरीरका मान होनेसे उसे हर्ष होता है और न अपमान होनेसे शोक ही होता है। उसकी दृष्टिमें जिसका मानापमान होता है, जिसके द्वारा होता है एवं जो मान-अपमानरूप कार्य है—ये सभी मायिक और स्वप्नवत् हैं; अतएव मान-अपमानसे उसमें किंचिन्मात्र भी राग-द्वेष और हर्ष-शोक नहीं होते। यही उसका मान और अपमानमें सम रहना है।</div>
<div id="LAzo2OEMRyafsq-ONvVTFg49424" class="class_78"><a href="part0267_u3.xhtml#LAzo2OEMRyafsq-ONvVTFg48653" class="class_36">२</a>. यद्यपि गुणातीत पुरुषका अपनी ओरसे किसी भी प्राणीमें मित्र या शत्रुभाव नहीं होता, इसलिये उसकी दृष्टिमें कोई मित्र अथवा वैरी नहीं है, तथापि लोग अपनी भावनाके अनुसार उसमें मित्र और शत्रुभावकी कल्पना कर लेते हैं; किंतु वह दोनों पक्षवालोंमें समभाव रखता है, उसके द्वारा बिना राग-द्वेषके ही समभावसे सबके हितकी चेष्टा हुआ करती है, वह किसीका भी बुरा नहीं करता और उसकी किसीमें भी भेदबुद्धि नहीं होती। यही उसका मित्र और वैरीके पक्षोंमें सम रहना है।</div>
<div id="LAzo2OEMRyafsq-ONvVTFg49425" class="class_78"><a href="part0267_u3.xhtml#LAzo2OEMRyafsq-ONvVTFg49308" class="class_36">३</a>. अभिप्राय यह है कि इस अध्यायके बाईसवें, तेईसवें, चौबीसवें और पचीसवें श्लोकोंमें जिन लक्षणोंका वर्णन किया गया है, उन सब लक्षणोंसे जो युक्त है, उसे लोग ‘गुणातीत’ कहते हैं। यही गुणातीत पुरुषकी पहचानके चिह्न हैं और यही उसका आचार-व्यवहार है। अतएव जबतक अन्तःकरणमें राम-द्वेष, विषमता, हर्ष-शोक, अविद्या और अभिमान लेशमात्र भी रहे, तबतक साधकको समझना चाहिये कि अभी गुणातीत-अवस्था नहीं प्राप्त हुई है।</div>
<div id="LAzo2OEMRyafsq-ONvVTFg50024" class="class_81"><div class="class_82"><a href="part0267_u3.xhtml#LAzo2OEMRyafsq-ONvVTFg49575" class="class_36">४</a>. केवलमात्र एक परमेश्वर ही सर्वश्रेष्ठ हैं; वे ही हमारे स्वामी, शरण लेनेयोग्य, परम गति और परम आश्रय तथा माता-पिता, भाई-बन्धु, परम हितकारी और सर्वस्व हैं; उनके अतिरिक्त हमारा कोई नहीं है—ऐसा समझकर उनमें जो स्वार्थरहित अतिशय श्रद्धापूर्वक अनन्यप्रेम है अर्थात् जिस प्रेममें स्वार्थ, अभिमान और व्यभिचारका जरा भी दोष न हो, जो सर्वथा और सर्वदा पूर्ण और अटल रहे, जिसका तनिक-सा अंश भी भगवान्‌से भिन्न वस्तुके प्रति न हो और जिसके कारण क्षणमात्रकी भी भगवान्‌की विस्मृति असह्य हो जाय, उस अनन्यप्रेमका नाम ‘अव्यभिचारी भक्तियोग’ है।</div><div class="class_99">ऐसे भक्तियोगके द्वारा जो निरन्तर भगवान्‌के गुण, प्रभाव और लीलाओंका श्रवण-कीर्तन-मनन, उनके नामोंका उच्चारण, जप तथा उनके स्वरूपका चिन्तन आदि करते रहना है एवं मन, बुद्धि और शरीर आदिको तथा समस्त पदार्थोंको भगवान्‌का ही समझकर निष्कामभावसे अपनेको केवल निमित्तमात्र समझते हुए उनके आज्ञानुसार उन्हींकी सेवारूपमें समस्त क्रियाओंको उन्हींके लिये करते रहना है—यही अव्यभिचारी भक्तियोगके द्वारा भगवान्‌को निरन्तर भजना है।</div></div>
<div id="LAzo2OEMRyafsq-ONvVTFg50025" class="class_78"><a href="part0267_u3.xhtml#LAzo2OEMRyafsq-ONvVTFg50156" class="class_36">५</a>. गुणातीत होनेके साथ ही मनुष्य ब्रह्मभावको अर्थात् जो निर्गुण-निराकार सच्चिदानन्द पूर्णब्रह्म है, जिसको पा लेनेके बाद कुछ भी पाना बाकी नहीं रहता, उसको अभिन्नभावसे प्राप्त करनेके योग्य बन जाता है और तत्काल ही उसे ब्रह्मकी प्राप्ति हो जाती है।</div>
<div id="LAzo2OEMRyafsq-ONvVTFg49471" class="class_78"><a href="part0267_u3.xhtml#LAzo2OEMRyafsq-ONvVTFg48517" class="class_36">१</a>. ब्रह्मकी प्रतिष्ठा मैं हूँ, इस कथनसे भगवान्‌ने यहाँ यह अभिप्राय व्यक्त किया है कि ‘वह बह्म मुझ सगुण परमेश्वरसे भिन्न नहीं है और मैं उससे भिन्न नहीं हूँ अर्थात् मैं और ब्रह्म दो वस्तु नहीं है, एक ही तत्त्व है। अतएव पिछले श्लोकमें जो ब्रह्मकी प्राप्ति बतलायी गयी है, वह मेरी ही प्राप्ति है।’ क्योंकि वास्तवमें एक परब्रह्म परमात्माके ही अधिकारी-भेदसे उपासनाके लिये भिन्न-भिन्न रूप बतलाये गये हैं। उनमेंसे परमात्माका जो मायातीत, अचिन्त्य, मन-वाणीका अविषय, निर्गुणस्वरूप है, वह तो एक ही है, परन्तु सगुणरूपके साकार और निराकार—ऐसे दो भेद हैं। जिस स्वरूपसे यह सारा जगत् व्याप्त है, जो सबका आश्रय है, अपनी अचिन्त्य शक्तिसे सबका धारण-पोषण करता है, वह तो भगवान्‌का सगुण अव्यक्त निराकार रूप है। श्रीशिव, श्रीविष्णु एवं श्रीराम, श्रीकृष्ण आदि भगवान्‌के साकार रूप हैं तथा यह सारा जगत् भगवान्‌का साकार विराट् स्वरूप है।</div>
<div id="LAzo2OEMRyafsq-ONvVTFg49472" class="class_78"><a href="part0267_u3.xhtml#LAzo2OEMRyafsq-ONvVTFg48550" class="class_36">२</a>. ‘अमृतस्य’ पद भी जिसको पाकर मनुष्य अमर हो जाता है अर्थात् जन्म-मृत्युरूप संसारसे सदाके लिये छूट जाता है, उस ब्रह्मका ही वाचक है। उसकी प्रतिष्ठा अपनेको बतलाकर भगवान्‌ने यह दिखलाया है कि वह अमृत भी मैं ही हूँ, अतएव इस अध्यायके बीसवें श्लोकमें और गीताके तेरहवें अध्यायके बारहवें श्लोकमें जो ‘अमृत’ की प्राप्ति बतलायी गयी है, वह मेरी ही प्राप्ति है।</div>
<div id="LAzo2OEMRyafsq-ONvVTFg49644" class="class_78"><a href="part0267_u3.xhtml#LAzo2OEMRyafsq-ONvVTFg49544" class="class_36">३</a>. जो नित्यधर्म है, जिस धर्मको गीताके नवें अध्यायके दूसरे श्लोकमें ‘धर्म्य’ कहा है और बारहवें अध्यायके अन्तिम श्लोकमें ‘धर्म्यामृत’ नाम दिया गया है तथा इस प्रकरणमें जो गुणातीतके लक्षणोंके नामसे वर्णित हुआ है—उसका वाचक यहाँ ‘शाश्वतस्य’ विशेषणके सहित ‘धर्मस्य’ पद है। ऐसे धर्मकी प्रतिष्ठा अपनेको बतलाकर भगवान्‌ने यह भाव दिखलाया है कि वह मेरी प्राप्तिका साधन होनेके कारण मेरा ही स्वरूप है; क्योंकि इस धर्मका आचरण करनेवाला किसी अन्य फलको न पाकर मुझको ही प्राप्त होता है।</div>
<div id="LAzo2OEMRyafsq-ONvVTFg50019" class="class_78"><a href="part0267_u3.xhtml#LAzo2OEMRyafsq-ONvVTFg48933" class="class_36">४</a>. गीताके पाँचवें अध्यायके इक्कीसवें श्लोकमें जो ‘अक्षय सुख’ के नामसे, छठे अध्यायके इक्कीसवें श्लोकमें ‘आत्यन्तिक सुख’ के नामसे और अट्ठाईसवें श्लोकमें ‘अत्यन्त सुख’ के नामसे कहा गया है, उसी नित्य परमानन्दको यहाँ ‘ऐकान्तिक सुख’ अर्थात् अखण्ड एकरस आनन्द कहा गया है। उसका आश्रय (प्रतिष्ठा) अपनेको बतलाकर भगवान्‌ने यह भाव दिखलाया है कि वह नित्य परमानन्द मेरा ही स्वरूप है, मुझसे भिन्न कोई अन्य वस्तु नहीं है; अतः उसकी प्राप्ति मेरी ही प्राप्ति है।</div>
</body>
</html>
