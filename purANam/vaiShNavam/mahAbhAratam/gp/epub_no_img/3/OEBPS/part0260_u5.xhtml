<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="hi">
  <head>
    <title>part0260</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../../stylesheet.css"/>
<link rel="stylesheet" type="text/css" href="../../page_styles3.css"/>
</head>
  <body class="class">
<div id="LAzo2OEMRyafsq-ONvVTFg47542" class="class_105">चतुस्त्रिंशोऽध्यायः</div>
<div class="class_281">(श्रीमद्भगवद्‌गीतायां दशमोऽध्यायः)</div>
<div class="class_292">भगवान्‌की विभूति और योगशक्तिका तथा प्रभावसहित भक्तियोगका कथन, अर्जुनके पूछनेपर भगवान्‌द्वारा अपनी विभूतियोंका और योगशक्तिका पुनः वर्णन</div>
<div class="class_68">सम्बन्ध—<span class="class_263">गीताके सातवें अध्यायसे लेकर नवें अध्यायतक विज्ञानसहित ज्ञानका जो वर्णन किया गया, उसके बहुत गम्भीर हो जानेके कारण अब पुनः उसी विषयको दूसरे प्रकारसे भलीभाँति समझानेके लिये दसवें अध्यायका आरम्भ किया जाता है। यहाँ पहले श्लोकमें भगवान् पूर्वोक्त विषयका ही पुनः वर्णन करनेकी प्रतिज्ञा करते हैं</span>—</div>
<div class="class_69">श्रीभगवानुवाच</div>
<div class="class_66">भूय एव महाबाहो शृणु मे परमं वचः ⁠।</div>
<div class="class_244"><span class="class_60">यत्तेऽहं प्रीयमाणाय</span><span id="LAzo2OEMRyafsq-ONvVTFg49327"></span><a href="part0260_u5.xhtml#LAzo2OEMRyafsq-ONvVTFg48415" class="class_108">६</a><span class="class_60"> वक्ष्यामि हितकाम्यया ⁠।⁠।⁠ १ ⁠।⁠।</span></div>
<div class="class_68"><span class="class_60">श्रीभगवान् बोले—</span>हे महाबाहो! फिर भी मेरे परम रहस्य और प्रभावयुक्त वचनको सुन,<span id="LAzo2OEMRyafsq-ONvVTFg49919"></span><a href="part0260_u5.xhtml#LAzo2OEMRyafsq-ONvVTFg48113" class="class_56">१</a> जिसे मैं तुझ अतिशय प्रेम रखनेवालेके लिये हितकी इच्छासे कहूँगा ⁠।⁠।⁠ १ ⁠।⁠।</div>
<div class="class_68">सम्बन्ध—<span class="class_263">पहले श्लोकमें भगवान्‌ने जिस विषयपर कहनेकी प्रतिज्ञा की है, उसका वर्णन आरम्भ करते हुए वे पहले पाँच श्लोकोंमें योगशब्दवाच्य प्रभावका और अपनी विभूतिका संक्षिप्त वर्णन करते हैं</span>—</div>
<div class="class_244"><span class="class_60">न मे विदुः सुरगणाः</span><span id="LAzo2OEMRyafsq-ONvVTFg48269"></span><a href="part0260_u5.xhtml#LAzo2OEMRyafsq-ONvVTFg47838" class="class_108">२</a><span class="class_60"> प्रभवं न महर्षयः</span><span id="LAzo2OEMRyafsq-ONvVTFg48964"></span><a href="part0260_u5.xhtml#LAzo2OEMRyafsq-ONvVTFg47839" class="class_108">३</a><span class="class_60"> ⁠।</span></div>
<div class="class_66">अहमादिर्हि देवानां महर्षीणां च सर्वशः ⁠।⁠।⁠ २ ⁠।⁠।</div>
<div class="class_68">मेरी उत्पत्तिको अर्थात् लीलासे प्रकट होनेको न देवतालोग जानते हैं और न महर्षिजन ही जानते हैं,<span id="LAzo2OEMRyafsq-ONvVTFg49000"></span><a href="part0260_u5.xhtml#LAzo2OEMRyafsq-ONvVTFg49185" class="class_56">४</a> क्योंकि मैं सब प्रकारसे देवताओंका और महर्षियोंका भी आदिकारण हूँ<span id="LAzo2OEMRyafsq-ONvVTFg49153"></span><a href="part0260_u5.xhtml#LAzo2OEMRyafsq-ONvVTFg49186" class="class_56">५</a> ⁠।⁠।⁠ २ ⁠।⁠।</div>
<div class="class_66">यो मामजमनादिं च वेत्ति लोकमहेश्वरम् ⁠।</div>
<div class="class_66">असम्मूढः स मर्त्येषु सर्वपापैः प्रमुच्यते ⁠।⁠।⁠ ३ ⁠।⁠।</div>
<div class="class_68">जो मुझको अजन्मा अर्थात् वास्तवमें जन्मरहित, अनादि और लोकोंका महान् ईश्वर तत्त्वसे जानता है,<span id="LAzo2OEMRyafsq-ONvVTFg50040"></span><a href="part0260_u5.xhtml#LAzo2OEMRyafsq-ONvVTFg50340" class="class_56">६</a> वह मनुष्योंमें ज्ञानवान् पुरुष सम्पूर्ण पापोंसे मुक्त हो जाता है ⁠।⁠।</div>
<div class="class_244"><span class="class_60">बुद्धिर्ज्ञानमसम्मोहः</span><span id="LAzo2OEMRyafsq-ONvVTFg49042"></span><a href="part0260_u5.xhtml#LAzo2OEMRyafsq-ONvVTFg48731" class="class_108">७</a><span class="class_245"> </span><span id="LAzo2OEMRyafsq-ONvVTFg48591"></span><a href="part0260_u5.xhtml#LAzo2OEMRyafsq-ONvVTFg48732" class="class_108">८</a><span class="class_245"> </span><span id="LAzo2OEMRyafsq-ONvVTFg49858"></span><a href="part0260_u5.xhtml#LAzo2OEMRyafsq-ONvVTFg48733" class="class_108">९</a><span class="class_60"> क्षमा सत्यं दमः शमः ⁠।</span></div>
<div class="class_66">सुखं दुःखं भवोऽभावो भयं चाभयमेव च ⁠।⁠।⁠ ४ ⁠।⁠।</div>
<div class="class_244"><span class="class_60">अहिंसा</span><span id="LAzo2OEMRyafsq-ONvVTFg49463"></span><a href="part0260_u5.xhtml#LAzo2OEMRyafsq-ONvVTFg49317" class="class_108">१</a><span class="class_60"> समता</span><span id="LAzo2OEMRyafsq-ONvVTFg49869"></span><a href="part0260_u5.xhtml#LAzo2OEMRyafsq-ONvVTFg49318" class="class_108">२</a><span class="class_60"> तुष्टिस्तपो</span><span id="LAzo2OEMRyafsq-ONvVTFg49847"></span><a href="part0260_u5.xhtml#LAzo2OEMRyafsq-ONvVTFg49319" class="class_108">३</a><span class="class_60"> दानं यशोऽयशः ⁠।</span></div>
<div class="class_66">भवन्ति भावा भूतानां मत्त एव पृथग्विधाः ⁠।⁠।⁠ ५ ⁠।⁠।</div>
<div class="class_68">निश्चय करनेकी शक्ति यथार्थ ज्ञान, असम्मूढता, क्षमा,<span id="LAzo2OEMRyafsq-ONvVTFg48318"></span><a href="part0260_u5.xhtml#LAzo2OEMRyafsq-ONvVTFg49776" class="class_56">४</a> सत्य,<span id="LAzo2OEMRyafsq-ONvVTFg49977"></span><a href="part0260_u5.xhtml#LAzo2OEMRyafsq-ONvVTFg49777" class="class_56">५</a> इन्द्रियोंका वशमें करना, मनका निग्रह तथा सुख-दुःख,<span id="LAzo2OEMRyafsq-ONvVTFg50063"></span><a href="part0260_u5.xhtml#LAzo2OEMRyafsq-ONvVTFg49778" class="class_56">६</a> उत्पत्ति-प्रलय और भय-अभय<span id="LAzo2OEMRyafsq-ONvVTFg48022"></span><a href="part0260_u5.xhtml#LAzo2OEMRyafsq-ONvVTFg49779" class="class_56">७</a> तथा अहिंसा, समता, संतोष तप,<span id="LAzo2OEMRyafsq-ONvVTFg49011"></span><a href="part0260_u5.xhtml#LAzo2OEMRyafsq-ONvVTFg49780" class="class_56">८</a> दान,<span id="LAzo2OEMRyafsq-ONvVTFg50240"></span><a href="part0260_u5.xhtml#LAzo2OEMRyafsq-ONvVTFg49781" class="class_56">९</a> कीर्ति और अपकीर्ति—ऐसे ये प्राणियोंके नाना प्रकारके भाव मुझसे ही होते हैं<span id="LAzo2OEMRyafsq-ONvVTFg48365"></span><a href="part0260_u5.xhtml#LAzo2OEMRyafsq-ONvVTFg49782" class="class_56">१०</a> ⁠।⁠।⁠ ४-५ ⁠।⁠।</div>
<div class="class_244"><span class="class_60">महर्षयः सप्त पूर्वे चत्वारो</span><span id="LAzo2OEMRyafsq-ONvVTFg50035"></span><a href="part0260_u5.xhtml#LAzo2OEMRyafsq-ONvVTFg47756" class="class_108">११</a><span class="class_60"> मनवस्तथा ⁠।</span></div>
<div class="class_66">मद्भावा मानसा जाता येषां लोक इमाः प्रजाः ⁠।⁠।⁠ ६ ⁠।⁠।</div>
<div class="class_68">सात महर्षिजन,<span id="LAzo2OEMRyafsq-ONvVTFg47950"></span><a href="part0260_u5.xhtml#LAzo2OEMRyafsq-ONvVTFg49214" class="class_56">१</a> चार उनसे भी पूर्वमें होनेवाले सनकादि तथा स्वायम्भुव आदि चौदह मनु<span id="LAzo2OEMRyafsq-ONvVTFg50361"></span><a href="part0260_u5.xhtml#LAzo2OEMRyafsq-ONvVTFg49215" class="class_56">२</a>—ये मुझमें भाववाले सब-के-सब मेरे संकल्पसे उत्पन्न हुए हैं<span id="LAzo2OEMRyafsq-ONvVTFg49534"></span><a href="part0260_u5.xhtml#LAzo2OEMRyafsq-ONvVTFg49216" class="class_56">१</a>, जिनकी संसारमें यह सम्पूर्ण प्रजा है ⁠।⁠।⁠ ६ ⁠।⁠।</div>
<div class="class_66">एतां विभूतिं योगं च मम यो वेत्ति तत्त्वतः ⁠।</div>
<div class="class_244"><span class="class_60">सोऽविकम्पेन योगेन</span><span id="LAzo2OEMRyafsq-ONvVTFg50368"></span><a href="part0260_u5.xhtml#LAzo2OEMRyafsq-ONvVTFg48046" class="class_108">२</a><span class="class_60"> युज्यते नात्र संशयः ⁠।⁠।⁠ ७ ⁠।⁠।</span></div>
<div class="class_68">जो पुरुष मेरी इस परमैश्वर्यरूप विभूतिको<span id="LAzo2OEMRyafsq-ONvVTFg48405"></span><a href="part0260_u5.xhtml#LAzo2OEMRyafsq-ONvVTFg49132" class="class_56">३</a> और योगशक्तिको<span id="LAzo2OEMRyafsq-ONvVTFg50230"></span><a href="part0260_u5.xhtml#LAzo2OEMRyafsq-ONvVTFg49133" class="class_56">४</a> तत्त्वसे जानता है,<span id="LAzo2OEMRyafsq-ONvVTFg48293"></span><a href="part0260_u5.xhtml#LAzo2OEMRyafsq-ONvVTFg49134" class="class_56">५</a> वह निश्चल भक्तियोगसे युक्त हो जाता है—इसमें कुछ भी संशय नहीं है ⁠।⁠।⁠ ७ ⁠।⁠।</div>
<div class="class_68">सम्बन्ध—<span class="class_263">भगवान्‌के प्रभाव और विभूतियोंके ज्ञानका</span> <span class="class_263">फल अविचल भक्तियोगकी प्राप्ति बतलायी गयी, अब दो श्लोकोंमें उस भक्तियोगकी प्राप्तिका क्रम बतलाते हैं</span>—</div>
<div class="class_66">अहं सर्वस्य प्रभवो मत्तः सर्वं प्रवर्तते ⁠।</div>
<div class="class_66">इति मत्वा भजन्ते मां बुधा भावसमन्विताः ⁠।⁠।⁠ ८ ⁠।⁠।</div>
<div class="class_68">मैं वासुदेव ही सम्पूर्ण जगत्‌की उत्पत्तिका कारण हूँ और मुझसे ही सब जगत् चेष्टा करता है—इस प्रकार समझकर<span id="LAzo2OEMRyafsq-ONvVTFg48881"></span><a href="part0260_u5.xhtml#LAzo2OEMRyafsq-ONvVTFg48687" class="class_56">१</a> श्रद्धा और भक्तिसे युक्त बुद्धिमान् भक्तजन मुझ परमेश्वरको ही निरन्तर भजते हैं<span id="LAzo2OEMRyafsq-ONvVTFg48533"></span><a href="part0260_u5.xhtml#LAzo2OEMRyafsq-ONvVTFg48688" class="class_56">२</a> ⁠।⁠।⁠ ८ ⁠।⁠।</div>
<div class="class_244"><span class="class_60">मच्चित्ता</span><span id="LAzo2OEMRyafsq-ONvVTFg49166"></span><a href="part0260_u5.xhtml#LAzo2OEMRyafsq-ONvVTFg47936" class="class_56">३</a> <span class="class_60">मद्‌गतप्राणा</span><span id="LAzo2OEMRyafsq-ONvVTFg47851"></span><a href="part0260_u5.xhtml#LAzo2OEMRyafsq-ONvVTFg47937" class="class_56">४</a> <span class="class_60">बोधयन्तः परस्परम्</span><span id="LAzo2OEMRyafsq-ONvVTFg49937"></span><a href="part0260_u5.xhtml#LAzo2OEMRyafsq-ONvVTFg47938" class="class_56">५</a><span class="class_60"> ⁠।</span></div>
<div class="class_66">कथयन्तश्च मां नित्यं तुष्यन्ति च रमन्ति च ⁠।⁠।⁠ ९ ⁠।⁠।</div>
<div class="class_68">निरन्तर मुझमें मन लगानेवाले और मुझमें ही प्राणोंको अर्पण करनेवाले भक्तजन मेरी भक्तिकी चर्चाके द्वारा आपसमें मेरे प्रभावको जनाते हुए तथा गुण और प्रभावसहित मेरा कथन करते हुए ही<span id="LAzo2OEMRyafsq-ONvVTFg49843"></span><a href="part0260_u5.xhtml#LAzo2OEMRyafsq-ONvVTFg49047" class="class_56">६</a> निरन्तर सतुष्ट होते हैं<span id="LAzo2OEMRyafsq-ONvVTFg50135"></span><a href="part0260_u5.xhtml#LAzo2OEMRyafsq-ONvVTFg49048" class="class_56">७</a> और मुझ वासुदेवमें ही निरन्तर रमण करते हैं<span id="LAzo2OEMRyafsq-ONvVTFg47967"></span><a href="part0260_u5.xhtml#LAzo2OEMRyafsq-ONvVTFg49049" class="class_56">८</a> ⁠।⁠।⁠ ९ ⁠।⁠।</div>
<div class="class_68">सम्बन्ध—<span class="class_263">उपर्युक्त प्रकारसे भजन करनेवाले भक्तोंके प्रति भगवान् क्या करते हैं, अगले दो श्लोकोंमें यह बतलाते हैं</span>—</div>
<div class="class_66">तेषां सततयुक्तानां भजतां प्रीतिपूर्वकम् ⁠।</div>
<div class="class_66">ददामि बुद्धियोगं तं येन मामुपयान्ति ते ⁠।⁠।⁠ १० ⁠।⁠।</div>
<div class="class_68">उन निरन्तर मेरे ध्यान आदिमें लगे हुए और प्रेमपूर्वक भजनेवाले<span id="LAzo2OEMRyafsq-ONvVTFg47915"></span><a href="part0260_u5.xhtml#LAzo2OEMRyafsq-ONvVTFg49111" class="class_56">१</a> भक्तोंको मैं वह तत्त्वज्ञानरूप योग देता हूँ<span id="LAzo2OEMRyafsq-ONvVTFg49965"></span><a href="part0260_u5.xhtml#LAzo2OEMRyafsq-ONvVTFg49112" class="class_56">२</a> जिससे वे मुझको ही प्राप्त होते हैं ⁠।⁠।⁠ १० ⁠।⁠।</div>
<div class="class_66">तेषामेवानुकम्पार्थमहमज्ञानजं तमः ⁠।</div>
<div class="class_244"><span class="class_60">नाशयाम्यात्मभावस्थो ज्ञानदीपेन भास्वता</span><span id="LAzo2OEMRyafsq-ONvVTFg49993"></span><a href="part0260_u5.xhtml#LAzo2OEMRyafsq-ONvVTFg49492" class="class_108">३</a><span class="class_60"> ⁠।⁠।⁠ ११ ⁠।⁠।</span></div>
<div class="class_68">हे अर्जुन! उनके ऊपर अनुग्रह करनेके लिये उनके अन्तःकरणमें स्थित हुआ मैं स्वयं ही उनके अज्ञानजनित अन्धकारको प्रकाशमय तत्त्वज्ञानरूप दीपकके द्वारा नष्ट कर देता हूँ<span id="LAzo2OEMRyafsq-ONvVTFg48200"></span><a href="part0260_u5.xhtml#LAzo2OEMRyafsq-ONvVTFg48837" class="class_56">४</a> ⁠।⁠।⁠ ११ ⁠।⁠।</div>
<div class="class_68">सम्बन्ध—<span class="class_263">गीताके सातवें अध्यायके पहले श्लोकमें अपने समग्ररूपका ज्ञान करानेवाले जिस विषयको सुननेके लिये भगवान्‌ने अर्जुनको आज्ञा दी थी तथा दूसरे श्लोकमें जिस विज्ञानसहित ज्ञानको पूर्णतया कहनेकी प्रतिज्ञा की थी, उसका वर्णन भगवान्‌ने सातवें अध्यायमें किया। उसके बाद आठवें अध्यायमें अर्जुनके सात प्रश्नोंका उत्तर देते हुए भी भगवान्‌ने उसी विषयका स्पष्टीकरण किया; किंतु वहाँ कहनेकी शैली दूसरी रही, इसलिये नवम अध्यायके आरम्भमें पुनः विज्ञानसहित ज्ञानका वर्णन करनेकी प्रतिज्ञा करके उसी विषयको अंग-प्रत्यंगोंसहित भलीभाँति समझाया। तदनन्तर दूसरे शब्दोंमें पुनः उसका स्पष्टीकरण करनेके लिये दसवें अध्यायके पहले श्लोकमें उसी विषयको पुनः कहनेकी प्रतिज्ञा की और पाँच श्लोकोंद्वारा अपनी योगशक्ति और विभूतियोंका वर्णन करके सातवें श्लोकमें उनके जाननेका फल अविचल भक्तियोगकी प्राप्ति बतलायी। फिर आठवें और नवें श्लोकोंमें भक्तियोगके द्वारा भगवान्‌के भजनमें लगे हुए भक्तोंके भाव और आचरणका वर्णन किया और दसवें तथा ग्यारहवेंमें उसका फल अज्ञानजनित अन्धकारका नाश और भगवान्‌की प्राप्ति करा देनेवाले बुद्धियोगकी प्राप्ति बतलाकर उस विषयका उपसंहार कर दिया। इसपर भगवान्‌की विभूति और योगको तत्त्वसे जानना भगवत्प्राप्तिमें परम सहायक है, यह बात समझकर अब सात श्लोकोंमें अर्जुन पहले भगवान्‌की स्तुति करके भगवान्‌से उनकी योगशक्ति और विभूतियोंका विस्तारसहित वर्णन करनेके लिये प्रार्थना करते हैं</span>—</div>
<div class="class_69">अर्जुन उवाच</div>
<div class="class_66">परं ब्रह्म परं धाम पवित्रं परमं भवान् ⁠।</div>
<div class="class_66">पुरुषं शाश्वतं दिव्यमादिदेवमजं विभुम् ⁠।⁠।⁠ १२ ⁠।⁠।</div>
<div class="class_244"><span class="class_60">आहुस्त्वामृषयः</span><span id="LAzo2OEMRyafsq-ONvVTFg49458"></span><a href="part0260_u5.xhtml#LAzo2OEMRyafsq-ONvVTFg48956" class="class_108">५</a><span class="class_60"> सर्वे देवर्षिर्नारदस्तथा ⁠।</span></div>
<div class="class_66">असितो देवलो व्यासः स्वयं चैव ब्रवीषि मे ⁠।⁠।⁠ १३ ⁠।⁠।</div>
<div class="class_68"><span class="class_60">अर्जुन बोले—</span>आप परम ब्रह्म, परम धाम और परम पवित्र हैं;<span id="LAzo2OEMRyafsq-ONvVTFg49809"></span><a href="part0260_u5.xhtml#LAzo2OEMRyafsq-ONvVTFg47843" class="class_56">१</a> क्योंकि आपको सब ऋषिगण<span id="LAzo2OEMRyafsq-ONvVTFg48382"></span><a href="part0260_u5.xhtml#LAzo2OEMRyafsq-ONvVTFg47844" class="class_56">२</a> सनातन, दिव्य पुरुष एवं देवोंका भी आदिदेव, अजन्मा और सर्वव्यापी कहते हैं। वैसे ही देवर्षि<span id="LAzo2OEMRyafsq-ONvVTFg49196"></span><a href="part0260_u5.xhtml#LAzo2OEMRyafsq-ONvVTFg47845" class="class_56">३</a> नारद तथा असित और देवल ऋषि तथा महर्षि व्यास भी कहते हैं<span id="LAzo2OEMRyafsq-ONvVTFg48993"></span><a href="part0260_u5.xhtml#LAzo2OEMRyafsq-ONvVTFg47846" class="class_56">१</a> और स्वयं आप भी मेरे प्रति कहते हैं<span id="LAzo2OEMRyafsq-ONvVTFg50191"></span><a href="part0260_u5.xhtml#LAzo2OEMRyafsq-ONvVTFg47847" class="class_56">२</a> ⁠।⁠।⁠ १२-१३ ⁠।⁠।</div>
<div class="class_66">सर्वमेतदृतं मन्ये यन्मां वदसि केशव ⁠।</div>
<div class="class_66">न हि ते भगवन् व्यक्तिं विदुर्देवा न दानवाः ⁠।⁠।⁠ १४ ⁠।⁠।</div>
<div class="class_68">हे केशव!<span id="LAzo2OEMRyafsq-ONvVTFg49003"></span><a href="part0260_u5.xhtml#LAzo2OEMRyafsq-ONvVTFg48184" class="class_56">३</a> जो कुछ भी मेरे प्रति आप कहते हैं, इस सबको मैं सत्य मानता हूँ<span id="LAzo2OEMRyafsq-ONvVTFg48430"></span><a href="part0260_u5.xhtml#LAzo2OEMRyafsq-ONvVTFg48185" class="class_56">४</a>। हे भगवन्!<span id="LAzo2OEMRyafsq-ONvVTFg49168"></span><a href="part0260_u5.xhtml#LAzo2OEMRyafsq-ONvVTFg48186" class="class_56">५</a> आपके लीलामय स्वरूपको न तो दानव जानते हैं न देवता ही<span id="LAzo2OEMRyafsq-ONvVTFg50148"></span><a href="part0260_u5.xhtml#LAzo2OEMRyafsq-ONvVTFg48187" class="class_56">६</a> ⁠।⁠।⁠ १४ ⁠।⁠।</div>
<div class="class_66">स्वयमेवात्मनाऽऽत्मानं वेत्थ त्वं पुरुषोत्तम ⁠।</div>
<div class="class_66">भूतभावन भूतेश देवदेव जगत्पते ⁠।⁠।⁠ १५ ⁠।⁠।</div>
<div class="class_68">हे भूतोंको उत्पन्न करनेवाले! हे भूतोंके ईश्वर! हे देवोंके देव! हे जगत्‌के स्वामी! हे पुरुषोत्तम!<span id="LAzo2OEMRyafsq-ONvVTFg49289"></span><a href="part0260_u5.xhtml#LAzo2OEMRyafsq-ONvVTFg48482" class="class_56">७</a> आप स्वयं ही अपनेसे अपनेको जानते हैं<span id="LAzo2OEMRyafsq-ONvVTFg47752"></span><a href="part0260_u5.xhtml#LAzo2OEMRyafsq-ONvVTFg48483" class="class_56">८</a> ⁠।⁠।⁠ १५ ⁠।⁠।</div>
<div class="class_66">वक्तुमर्हस्यशेषेण दिव्या ह्यात्मविभूतयः ⁠।</div>
<div class="class_66">याभिर्विभूतिभिर्लोकानिमांस्त्वं व्याप्य तिष्ठसि ⁠।⁠।⁠ १६ ⁠।⁠।</div>
<div class="class_68">इसलिये आप ही उन अपनी दिव्य विभूतियोंको सम्पूर्णतासे कहनेमें समर्थ हैं, जिन विभूतियोंके द्वारा आप इन सब लोकोंको व्याप्त करके स्थित हैं ⁠।⁠।⁠ १६ ⁠।⁠।</div>
<div class="class_66">कथं विद्यामहं योगिंस्त्वां सदा परिचिन्तयन् ⁠।</div>
<div class="class_66">केषु केषु च भावेषु चिन्त्योऽसि भगवन् मया ⁠।⁠।⁠ १७ ⁠।⁠।</div>
<div class="class_68">हे योगेश्वर! मैं किस प्रकार निरन्तर चिन्तन करता हुआ आपको जानूँ और हे भगवन्! आप किन-किन भावोंमें मेरे द्वारा चिन्तन करनेयोग्य हैं<span id="LAzo2OEMRyafsq-ONvVTFg48683"></span><a href="part0260_u5.xhtml#LAzo2OEMRyafsq-ONvVTFg48013" class="class_56">१</a> ⁠।⁠।⁠ १७ ⁠।⁠।</div>
<div class="class_66">विस्तरेणात्मनो योगं विभूतिं च जनार्दन ⁠।</div>
<div class="class_66">भूयः कथय तृप्तिर्हि शृण्वतो नास्ति मेऽमृतम् ⁠।⁠।⁠ १८ ⁠।⁠।</div>
<div class="class_68">हे जनार्दन!<span id="LAzo2OEMRyafsq-ONvVTFg50008"></span><a href="part0260_u5.xhtml#LAzo2OEMRyafsq-ONvVTFg49731" class="class_56">२</a> अपनी योगशक्तिको और विभूतिको फिर भी विस्तारपूर्वक कहिये; क्योंकि आपके अमृतमय वचनोंको सुनते हुए मेरी तृप्ति नहीं होती<span id="LAzo2OEMRyafsq-ONvVTFg50221"></span><a href="part0260_u5.xhtml#LAzo2OEMRyafsq-ONvVTFg49732" class="class_56">३</a> अर्थात् सुननेकी उत्कण्ठा बनी ही रहती है ⁠।⁠।⁠ १८ ⁠।⁠।</div>
<div class="class_68">सम्बन्ध—<span class="class_263">अर्जुनके द्वारा योग और विभूतियोंका विस्तार-पूर्वक पूर्णरूपसे वर्णन करनेके लिये प्रार्थना की जानेपर भगवान् पहले अपने विस्तारकी अनन्तता बतलाकर प्रधानतासे अपनी विभूतियोंका वर्णन करनेकी प्रतिज्ञा करते हैं</span>—</div>
<div class="class_69">श्रीभगवानुवाच</div>
<div class="class_66">हन्त ते कथयिष्यामि दिव्या ह्यात्मविभूतयः ⁠।</div>
<div class="class_66">प्राधान्यतः कुरुश्रेष्ठ नास्त्यन्तो विस्तरस्य मे ⁠।⁠।⁠ १९ ⁠।⁠।</div>
<div class="class_68"><span class="class_60">श्रीभगवान् बोले—</span>हे कुरुश्रेष्ठ! अब मैं जो मेरी दिव्य विभूतियाँ हैं, उनको तेरे लिये प्रधानतासे कहूँगा; क्योंकि मेरे विस्तारका अन्त नहीं है<span id="LAzo2OEMRyafsq-ONvVTFg49401"></span><a href="part0260_u5.xhtml#LAzo2OEMRyafsq-ONvVTFg48626" class="class_56">४</a> ⁠।⁠।⁠ १९ ⁠।⁠।</div>
<div class="class_68">सम्बन्ध—<span class="class_263">अब अपनी प्रतिज्ञाके अनुसार भगवान् बीसवेंसे उनतालीसवें श्लोकतक पहले अपनी विभूतियों-का वर्णन करते हैं</span>—</div>
<div class="class_244"><span class="class_60">अहमात्मा गुडाकेश</span><span id="LAzo2OEMRyafsq-ONvVTFg48009"></span><a href="part0260_u5.xhtml#LAzo2OEMRyafsq-ONvVTFg50220" class="class_108">५</a><span class="class_60"> सर्वभूताशयस्थितः ⁠।</span></div>
<div class="class_66">अहमादिश्च मध्यं च भूतानामन्त एव च ⁠।⁠।⁠ २० ⁠।⁠।</div>
<div class="class_68">हे अर्जुन! मैं सब भूतोंके हृदयमें स्थित सबका आत्मा हूँ<span id="LAzo2OEMRyafsq-ONvVTFg48878"></span><a href="part0260_u5.xhtml#LAzo2OEMRyafsq-ONvVTFg50243" class="class_56">१</a> तथा सम्पूर्ण भूतोंका आदि, मध्य और अन्त भी मैं ही हूँ<span id="LAzo2OEMRyafsq-ONvVTFg48872"></span><a href="part0260_u5.xhtml#LAzo2OEMRyafsq-ONvVTFg50244" class="class_56">२</a> ⁠।⁠।⁠ २० ⁠।⁠।</div>
<div class="class_66">आदित्यानामहं विष्णुर्ज्योतिषां रविरंशुमान् ⁠।</div>
<div class="class_66">मरीचिर्मरुतामस्मि नक्षत्राणामहं शशी ⁠।⁠।⁠ २१ ⁠।⁠।</div>
<div class="class_68">मैं अदितिके बारह पुत्रोंमें विष्णु<span id="LAzo2OEMRyafsq-ONvVTFg50081"></span><a href="part0260_u5.xhtml#LAzo2OEMRyafsq-ONvVTFg47736" class="class_56">३</a> और ज्योतियोंमें किरणोंवाला सूर्य हूँ<span id="LAzo2OEMRyafsq-ONvVTFg49922"></span><a href="part0260_u5.xhtml#LAzo2OEMRyafsq-ONvVTFg47737" class="class_56">४</a> तथा मैं उनचास वायु-देवताओंका तेज<span id="LAzo2OEMRyafsq-ONvVTFg49331"></span><a href="part0260_u5.xhtml#LAzo2OEMRyafsq-ONvVTFg47738" class="class_56">५</a> और नक्षत्रोंका अधिपति चन्द्रमा हूँ<span id="LAzo2OEMRyafsq-ONvVTFg47976"></span><a href="part0260_u5.xhtml#LAzo2OEMRyafsq-ONvVTFg47739" class="class_56">६</a> ⁠।⁠।⁠ २१ ⁠।⁠।</div>
<div class="class_66">वेदानां सामवेदोऽस्मि देवानामस्मि वासवः ⁠।</div>
<div class="class_66">इन्द्रियाणां मनश्चास्मि भूतानामस्मि चेतना ⁠।⁠।⁠ २२ ⁠।⁠।</div>
<div class="class_68">मैं वेदोंमें सामवेद हूँ,<span id="LAzo2OEMRyafsq-ONvVTFg49169"></span><a href="part0260_u5.xhtml#LAzo2OEMRyafsq-ONvVTFg50061" class="class_56">७</a> देवोंमें इन्द्र हूँ, इन्द्रियोंमें मन हूँ और भूतप्राणियोंकी चेतना अर्थात् जीवनी शक्ति हूँ<span id="LAzo2OEMRyafsq-ONvVTFg48730"></span><a href="part0260_u5.xhtml#LAzo2OEMRyafsq-ONvVTFg50062" class="class_56">८</a> ⁠।⁠।⁠ २२ ⁠।⁠।</div>
<div class="class_66">रुद्राणां शंकरश्चास्मि वित्तेशो यक्षरक्षसाम् ⁠।</div>
<div class="class_66">वसूनां पावकश्चास्मि मेरुः शिखरिणामहम् ⁠।⁠।⁠ २३ ⁠।⁠।</div>
<div class="class_68">मैं एकादश रुद्रोंमें शंकर हूँ<span id="LAzo2OEMRyafsq-ONvVTFg49591"></span><a href="part0260_u5.xhtml#LAzo2OEMRyafsq-ONvVTFg48539" class="class_56">१</a> और यक्ष तथा राक्षसोंमें धनका स्वामी कुबेर हूँ। मैं आठ वसुओंमें अग्नि हूँ<span id="LAzo2OEMRyafsq-ONvVTFg49083"></span><a href="part0260_u5.xhtml#LAzo2OEMRyafsq-ONvVTFg48540" class="class_56">२</a> और शिखरवाले पर्वतोंमें सुमेरु पर्वत हूँ<span id="LAzo2OEMRyafsq-ONvVTFg50205"></span><a href="part0260_u5.xhtml#LAzo2OEMRyafsq-ONvVTFg48541" class="class_56">३</a> ⁠।⁠।</div>
<div class="class_66">पुरोधसां च मुख्यं मां विद्धि पार्थ बृहस्पतिम् ⁠।</div>
<div class="class_66">सेनानीनामहं स्कन्दः सरसामस्मि सागरः ⁠।⁠।⁠ २४ ⁠।⁠।</div>
<div class="class_68">पुरोहितोंमें मुखिया बृहस्पति मुझको जान<span id="LAzo2OEMRyafsq-ONvVTFg49820"></span><a href="part0260_u5.xhtml#LAzo2OEMRyafsq-ONvVTFg49796" class="class_56">४</a>। हे पार्थ! मैं सेनापतियोंमें स्कन्द<span id="LAzo2OEMRyafsq-ONvVTFg48034"></span><a href="part0260_u5.xhtml#LAzo2OEMRyafsq-ONvVTFg49797" class="class_56">५</a> और जलाशयोंमें समुद्र हूँ ⁠।⁠।</div>
<div class="class_66">महर्षीणां भृगुरहं गिरामस्म्येकमक्षरम् ⁠।</div>
<div class="class_66">यज्ञानां जपयज्ञोऽस्मि स्थावराणां हिमालयः ⁠।⁠।⁠ २५ ⁠।⁠।</div>
<div class="class_68">मैं महर्षियोंमें भृगु<span id="LAzo2OEMRyafsq-ONvVTFg49911"></span><a href="part0260_u5.xhtml#LAzo2OEMRyafsq-ONvVTFg49427" class="class_56">६</a> और शब्दोंमें एक अक्षर अर्थात् ओंकार हूँ<span id="LAzo2OEMRyafsq-ONvVTFg48755"></span><a href="part0260_u5.xhtml#LAzo2OEMRyafsq-ONvVTFg49428" class="class_56">१</a>। सब प्रकारके यज्ञोंमें जपयज्ञ<span id="LAzo2OEMRyafsq-ONvVTFg49563"></span><a href="part0260_u5.xhtml#LAzo2OEMRyafsq-ONvVTFg49429" class="class_56">२</a> और स्थिर रहनेवालोंमें हिमालय पहाड़ हूँ<span id="LAzo2OEMRyafsq-ONvVTFg50206"></span><a href="part0260_u5.xhtml#LAzo2OEMRyafsq-ONvVTFg49430" class="class_56">३</a> ⁠।⁠।⁠ २५ ⁠।⁠।</div>
<div class="class_66">अश्वत्थः सर्ववृक्षाणां देवर्षीणां च नारदः ⁠।</div>
<div class="class_66">गन्धर्वाणां चित्ररथः सिद्धानां कपिलो मुनिः ⁠।⁠।⁠ २६ ⁠।⁠।</div>
<div class="class_68">मैं सब वृक्षोंमें पीपलका वृक्ष,<span id="LAzo2OEMRyafsq-ONvVTFg47711"></span><a href="part0260_u5.xhtml#LAzo2OEMRyafsq-ONvVTFg50293" class="class_56">४</a> देवर्षियोंमें नारद मुनि<span id="LAzo2OEMRyafsq-ONvVTFg50080"></span><a href="part0260_u5.xhtml#LAzo2OEMRyafsq-ONvVTFg50294" class="class_56">५</a>, गन्धर्वोंमें चित्ररथ<span id="LAzo2OEMRyafsq-ONvVTFg49174"></span><a href="part0260_u5.xhtml#LAzo2OEMRyafsq-ONvVTFg50295" class="class_56">६</a> और सिद्धोंमें कपिल मुनि हूँ<span id="LAzo2OEMRyafsq-ONvVTFg50285"></span><a href="part0260_u5.xhtml#LAzo2OEMRyafsq-ONvVTFg50296" class="class_56">७</a> ⁠।⁠।</div>
<div class="class_66">उच्चैःश्रवसमश्वानां विद्धि माममृतोद्भवम् ⁠।</div>
<div class="class_66">ऐरावतं गजेन्द्राणां नराणां च नराधिपम् ⁠।⁠।⁠ २७ ⁠।⁠।</div>
<div class="class_68">घोड़ोंमें अमृतके साथ उत्पन्न होनेवाला उच्चैःश्रवा नामक घोड़ा, श्रेष्ठ हाथियोंमें ऐरावत नामक हाथी<span id="LAzo2OEMRyafsq-ONvVTFg47763"></span><a href="part0260_u5.xhtml#LAzo2OEMRyafsq-ONvVTFg48230" class="class_56">८</a> और <span class="class_60">मनुष्योंमें राजा</span><span id="LAzo2OEMRyafsq-ONvVTFg47764"></span><a href="part0260_u5.xhtml#LAzo2OEMRyafsq-ONvVTFg48231" class="class_108">१</a><span class="class_60"> मुझको जान ⁠।⁠।⁠ २७ ⁠।⁠।</span></div>
<div class="class_66">आयुधानामहं वज्रं धेनूनामस्मि कामधुक् ⁠।</div>
<div class="class_66">प्रजनश्चास्मि कन्दर्पः सर्पाणामस्मि वासुकिः ⁠।⁠।⁠ २८ ⁠।⁠।</div>
<div class="class_68">मैं शास्त्रोंमें वज्र<span id="LAzo2OEMRyafsq-ONvVTFg49784"></span><a href="part0260_u5.xhtml#LAzo2OEMRyafsq-ONvVTFg48450" class="class_56">२</a> और गौओंमें कामधेनु<span id="LAzo2OEMRyafsq-ONvVTFg48532"></span><a href="part0260_u5.xhtml#LAzo2OEMRyafsq-ONvVTFg48451" class="class_56">३</a> हूँ। शास्त्रोक्त रीतिसे संतानकी उत्पत्तिका हेतु कामदेव<span id="LAzo2OEMRyafsq-ONvVTFg48070"></span><a href="part0260_u5.xhtml#LAzo2OEMRyafsq-ONvVTFg48452" class="class_56">४</a> हूँ और सर्पोंमें सर्पराज वासुकि<span id="LAzo2OEMRyafsq-ONvVTFg49573"></span><a href="part0260_u5.xhtml#LAzo2OEMRyafsq-ONvVTFg48453" class="class_56">५</a> हूँ ⁠।⁠।⁠ २८ ⁠।⁠।</div>
<div class="class_66">अनन्तश्चास्मि नागानां वरुणो यादसामहम् ⁠।</div>
<div class="class_66">पितॄणामर्यमा चास्मि यमः संयमतामहम् ⁠।⁠।⁠ २९ ⁠।⁠।</div>
<div class="class_68">मैं नागोंमें शेषनाग<span id="LAzo2OEMRyafsq-ONvVTFg48384"></span><a href="part0260_u5.xhtml#LAzo2OEMRyafsq-ONvVTFg49322" class="class_56">६</a> और जलचरोंका अधिपति वरुणदेवता<span id="LAzo2OEMRyafsq-ONvVTFg49466"></span><a href="part0260_u5.xhtml#LAzo2OEMRyafsq-ONvVTFg49323" class="class_56">७</a> हूँ और पितरोंमें अर्यमा<span id="LAzo2OEMRyafsq-ONvVTFg48214"></span><a href="part0260_u5.xhtml#LAzo2OEMRyafsq-ONvVTFg49324" class="class_56">८</a> नामक पितर तथा शासन करनेवालोंमें यमराज<span id="LAzo2OEMRyafsq-ONvVTFg48966"></span><a href="part0260_u5.xhtml#LAzo2OEMRyafsq-ONvVTFg49325" class="class_56">९</a> मैं हूँ ⁠।⁠।⁠ २९ ⁠।⁠।</div>
<div class="class_244"><span class="class_60">प्रह्लादश्चास्मि दैत्यानां कालः</span><span id="LAzo2OEMRyafsq-ONvVTFg49860"></span><a href="part0260_u5.xhtml#LAzo2OEMRyafsq-ONvVTFg47923" class="class_108">१०</a><span class="class_60"> कलयतामहम् ⁠।</span></div>
<div class="class_66">मृगाणां च मृगेन्द्रोऽहं वैनतेयश्च पक्षिणाम् ⁠।⁠।⁠ ३० ⁠।⁠।</div>
<div class="class_68">मैं दैत्योंमें प्रह्लाद<span id="LAzo2OEMRyafsq-ONvVTFg47980"></span><a href="part0260_u5.xhtml#LAzo2OEMRyafsq-ONvVTFg49392" class="class_56">११</a> और गणना करनेवालोंका समय हूँ तथा पशुओंमें मृगराज<span id="LAzo2OEMRyafsq-ONvVTFg48067"></span><a href="part0260_u5.xhtml#LAzo2OEMRyafsq-ONvVTFg49393" class="class_56">१२</a> सिंह और पक्षियोंमें मैं गरुड़<span id="LAzo2OEMRyafsq-ONvVTFg49028"></span><a href="part0260_u5.xhtml#LAzo2OEMRyafsq-ONvVTFg49394" class="class_56">१३</a> हूँ ⁠।⁠।⁠ ३० ⁠।⁠।</div>
<div class="class_66">पवनः पवतामस्मि रामः शस्त्रभृतामहम् ⁠।</div>
<div class="class_66">झषाणां मकरश्चास्मि स्रोतसामस्मि जाह्नवी ⁠।⁠।⁠ ३१ ⁠।⁠।</div>
<div class="class_68">मैं पवित्र करनेवालोंमें वायु और शस्त्रधारियोंमें श्रीराम<span id="LAzo2OEMRyafsq-ONvVTFg48564"></span><a href="part0260_u5.xhtml#LAzo2OEMRyafsq-ONvVTFg48838" class="class_56">१</a> हूँ तथा मछलियोंमें मगर<span id="LAzo2OEMRyafsq-ONvVTFg48669"></span><a href="part0260_u5.xhtml#LAzo2OEMRyafsq-ONvVTFg48839" class="class_56">२</a> हूँ और नदियोंमें श्रीभागीरथी गंगाजी हूँ<span id="LAzo2OEMRyafsq-ONvVTFg50422"></span><a href="part0260_u5.xhtml#LAzo2OEMRyafsq-ONvVTFg48840" class="class_56">३</a> ⁠।⁠।⁠ ३१ ⁠।⁠।</div>
<div class="class_66">सर्गाणामादिरन्तश्च मध्यं चैवाहमर्जुन ⁠।</div>
<div class="class_66">अध्यात्मविद्या विद्यानां वादः प्रवदतामहम् ⁠।⁠।⁠ ३२ ⁠।⁠।</div>
<div class="class_68">हे अर्जुन! सृष्टियोंका आदि और अन्त तथा मध्य भी मैं ही हूँ। मैं विद्याओंमें अध्यात्मविद्या<span id="LAzo2OEMRyafsq-ONvVTFg49009"></span><a href="part0260_u5.xhtml#LAzo2OEMRyafsq-ONvVTFg50298" class="class_56">४</a> अर्थात् ब्रह्मविद्या और परस्पर विवाद करने-वालोंका तत्त्व-निर्णयके लिये किया जानेवाला वाद<span id="LAzo2OEMRyafsq-ONvVTFg47751"></span><a href="part0260_u5.xhtml#LAzo2OEMRyafsq-ONvVTFg50299" class="class_56">५</a> हूँ ⁠।⁠।⁠ ३२ ⁠।⁠।</div>
<div class="class_66">अक्षराणामकारोऽस्मि द्वन्द्वः सामासिकस्य च ⁠।</div>
<div class="class_66">अहमेवाक्षयः कालो धाताहं विश्वतोमुखः ⁠।⁠।⁠ ३३ ⁠।⁠।</div>
<div class="class_68">मैं अक्षरोंमें अकार<span id="LAzo2OEMRyafsq-ONvVTFg48675"></span><a href="part0260_u5.xhtml#LAzo2OEMRyafsq-ONvVTFg50324" class="class_56">६</a> हूँ और समासोंमें द्वन्द्व<span id="LAzo2OEMRyafsq-ONvVTFg48395"></span><a href="part0260_u5.xhtml#LAzo2OEMRyafsq-ONvVTFg50325" class="class_56">७</a> नामक समास हूँ। अक्षय काल<span id="LAzo2OEMRyafsq-ONvVTFg47753"></span><a href="part0260_u5.xhtml#LAzo2OEMRyafsq-ONvVTFg50326" class="class_56">८</a> अर्थात् कालका भी महाकाल तथा सब ओर मुखवाला विराट्स्वरूप, सबका धारण-पोषण करनेवाला भी मैं ही हूँ ⁠।⁠।⁠ ३३ ⁠।⁠।</div>
<div class="class_66">मृत्युः सर्वहरश्चाहमुद्भवश्च भविष्यताम् ⁠।</div>
<div class="class_66">कीर्तिः श्रीर्वाक् च नारीणां स्मृतिर्मेधा धृतिः क्षमा ⁠।⁠।⁠ ३४ ⁠।⁠।</div>
<div class="class_68">मैं सबका नाश करनेवाला मृत्यु और उत्पन्न होनेवालोंका उत्पत्तिहेतु<span id="LAzo2OEMRyafsq-ONvVTFg48362"></span><a href="part0260_u5.xhtml#LAzo2OEMRyafsq-ONvVTFg48278" class="class_56">१</a> हूँ तथा स्त्रियोंमें कीर्ति, श्री, वाक्, स्मृति, मेधा, धृति और क्षमा<span id="LAzo2OEMRyafsq-ONvVTFg47944"></span><a href="part0260_u5.xhtml#LAzo2OEMRyafsq-ONvVTFg48279" class="class_56">२</a> हूँ ⁠।⁠।⁠ ३४ ⁠।⁠।</div>
<div class="class_66">बृहत्साम तथा साम्नां गायत्री छन्दसामहम् ⁠।</div>
<div class="class_66">मासानां मार्गशीर्षोऽहमृतूनां कुसुमाकरः ⁠।⁠।⁠ ३५ ⁠।⁠।</div>
<div class="class_68">तथा गायन करनेयोग्य श्रुतियोंमें मैं बृहत्साम<span id="LAzo2OEMRyafsq-ONvVTFg48215"></span><a href="part0260_u5.xhtml#LAzo2OEMRyafsq-ONvVTFg48168" class="class_56">३</a> और छन्दोंमें गायत्री<span id="LAzo2OEMRyafsq-ONvVTFg49298"></span><a href="part0260_u5.xhtml#LAzo2OEMRyafsq-ONvVTFg48169" class="class_56">४</a> छन्द हूँ तथा महीनोंमें मार्गशीर्ष<span id="LAzo2OEMRyafsq-ONvVTFg48475"></span><a href="part0260_u5.xhtml#LAzo2OEMRyafsq-ONvVTFg48170" class="class_56">५</a> और ऋतुओंमें वसन्त<span id="LAzo2OEMRyafsq-ONvVTFg49630"></span><a href="part0260_u5.xhtml#LAzo2OEMRyafsq-ONvVTFg48171" class="class_56">६</a> मैं हूँ ⁠।⁠।⁠ ३५ ⁠।⁠।</div>
<div class="class_66">द्यूतं छलयतामस्मि तेजस्तेजस्विनामहम् ⁠।</div>
<div class="class_66">जयोऽस्मि व्यवसायोऽस्मि सत्त्वं सत्त्ववतामहम् ⁠।⁠।⁠ ३६ ⁠।⁠।</div>
<div class="class_68">मैं छल करनेवालोंमें जूआ<span id="LAzo2OEMRyafsq-ONvVTFg49646"></span><a href="part0260_u5.xhtml#LAzo2OEMRyafsq-ONvVTFg49302" class="class_56">१</a> और प्रभावशाली पुरुषोंका प्रभाव हूँ। मैं जीतनेवालोंका विजय हूँ। निश्चय करनेवालोंका निश्चय और सात्त्विक पुरुषोंका सात्त्विकभाव<span id="LAzo2OEMRyafsq-ONvVTFg47888"></span><a href="part0260_u5.xhtml#LAzo2OEMRyafsq-ONvVTFg49303" class="class_56">२</a> हूँ ⁠।⁠।⁠ ३६ ⁠।⁠।</div>
<div class="class_66">वृष्णीनां वासुदेवोऽस्मि पाण्डवानां धनंजयः ⁠।</div>
<div class="class_66">मुनीनामप्यहं व्यासः कवीनामुशना कविः ⁠।⁠।⁠ ३७ ⁠।⁠।</div>
<div class="class_68">वृष्णिवंशियोंमें वासुदेव<span id="LAzo2OEMRyafsq-ONvVTFg49377"></span><a href="part0260_u5.xhtml#LAzo2OEMRyafsq-ONvVTFg48742" class="class_56">३</a> अर्थात् मैं स्वयं तेरा सखा, पाण्डवोंमें धनंजय<span id="LAzo2OEMRyafsq-ONvVTFg47975"></span><a href="part0260_u5.xhtml#LAzo2OEMRyafsq-ONvVTFg48743" class="class_56">४</a> अर्थात् तू, मुनियोंमें वेदव्यास<span id="LAzo2OEMRyafsq-ONvVTFg49082"></span><a href="part0260_u5.xhtml#LAzo2OEMRyafsq-ONvVTFg48744" class="class_56">५</a> और कवियोंमें शुक्राचार्य कवि<span id="LAzo2OEMRyafsq-ONvVTFg49878"></span><a href="part0260_u5.xhtml#LAzo2OEMRyafsq-ONvVTFg48745" class="class_56">६</a> भी मैं ही हूँ ⁠।⁠।⁠ ३७ ⁠।⁠।</div>
<div class="class_66">दण्डो दमयतामस्मि नीतिरस्मि जिगीषताम् ⁠।</div>
<div class="class_244"><span class="class_60">मौनं चैवास्मि गुह्यानां ज्ञानं ज्ञानवतामहम्</span><span id="LAzo2OEMRyafsq-ONvVTFg48148"></span><a href="part0260_u5.xhtml#LAzo2OEMRyafsq-ONvVTFg49634" class="class_108">७</a><span class="class_60"> ⁠।⁠।⁠ ३८ ⁠।⁠।</span></div>
<div class="class_68">मैं दमन करनेवालोंका दण्ड<span id="LAzo2OEMRyafsq-ONvVTFg48973"></span><a href="part0260_u5.xhtml#LAzo2OEMRyafsq-ONvVTFg48366" class="class_56">८</a> अर्थात् दमन करनेकी शक्ति हूँ, जीतनेकी इच्छावालोंकी नीति<span id="LAzo2OEMRyafsq-ONvVTFg48909"></span><a href="part0260_u5.xhtml#LAzo2OEMRyafsq-ONvVTFg48367" class="class_56">१</a> हूँ, गुप्त रखनेयोग्य भावोंका रक्षक मौन<span id="LAzo2OEMRyafsq-ONvVTFg48819"></span><a href="part0260_u5.xhtml#LAzo2OEMRyafsq-ONvVTFg48368" class="class_56">२</a> हूँ और ज्ञानवानोंका तत्त्वज्ञान मैं ही हूँ ⁠।⁠।⁠ ३८ ⁠।⁠।</div>
<div class="class_66">यच्चापि सर्वभूतानां बीजं तदहमर्जुन ⁠।</div>
<div class="class_66">न तदस्ति विना यत् स्यान्मया भूतं चराचरम् ⁠।⁠।⁠ ३९ ⁠।⁠।</div>
<div class="class_68">और हे अर्जुन! जो सब भूतोंकी उत्पत्तिका कारण है, वह भी मैं ही हूँ;<span id="LAzo2OEMRyafsq-ONvVTFg48576"></span><a href="part0260_u5.xhtml#LAzo2OEMRyafsq-ONvVTFg48671" class="class_56">३</a> क्योंकि ऐसा चर और अचर कोई भी भूत नहीं है, जो मुझसे रहित हो<span id="LAzo2OEMRyafsq-ONvVTFg49602"></span><a href="part0260_u5.xhtml#LAzo2OEMRyafsq-ONvVTFg48672" class="class_56">४</a> ⁠।⁠।⁠ ३९ ⁠।⁠।</div>
<div class="class_66">नान्तोऽस्ति मम दिव्यानां विभूतीनां परंतप ⁠।</div>
<div class="class_66">एष तूद्देशतः प्रोक्तो विभूतेर्विस्तरो मया ⁠।⁠।⁠ ४० ⁠।⁠।</div>
<div class="class_68">हे परंतप! मेरी दिव्य विभूतियोंका अन्त नहीं है, मैंने अपनी विभूतियोंका यह विस्तार तो तेरे लिये एकदेशसे अर्थात् संक्षेपसे कहा है ⁠।⁠।⁠ ४० ⁠।⁠।</div>
<div class="class_68">सम्बन्ध—<span class="class_263">अठारहवें श्लोकमें अर्जुनने भगवान्‌से उनकी विभूति और योगशक्तिका वर्णन करनेकी प्रार्थना की थी, उसके अनुसार भगवान् अपनी दिव्य विभूतियोंका वर्णन समाप्त करके अब संक्षेपमें अपनी योगशक्तिका वर्णन करते हैं</span>—</div>
<div class="class_66">यद् यद् विभूतिमत् सत्त्वं श्रीमदूर्जितमेव वा ⁠।⁠।</div>
<div class="class_66">तत् तदेवावगच्छ त्वं मम तेजोंऽशसम्भवम् ⁠।⁠।⁠ ४१ ⁠।⁠।</div>
<div class="class_68">जो-जो भी विभूतियुक्त अर्थात् ऐश्वर्ययुक्त, कान्तियुक्त और शक्तियुक्त वस्तु है, उस-उसको तू मेरे तेजके अंशकी ही अभिव्यक्ति<span id="LAzo2OEMRyafsq-ONvVTFg48699"></span><a href="part0260_u5.xhtml#LAzo2OEMRyafsq-ONvVTFg49371" class="class_56">५</a> जान ⁠।⁠।⁠ ४१ ⁠।⁠।</div>
<div class="class_66">अथवा बहुनैतेन किं ज्ञानेत तवार्जुन ⁠।</div>
<div class="class_66">विष्टभ्याहमिदं कृत्स्नकांशेन स्थितो जगत् ⁠।⁠।⁠ ४२ ⁠।⁠।</div>
<div class="class_68">अथवा हे अर्जुन! इस बहुत जाननेसे तेरा क्या प्रयोजन है?<span id="LAzo2OEMRyafsq-ONvVTFg50316"></span><a href="part0260_u5.xhtml#LAzo2OEMRyafsq-ONvVTFg47779" class="class_56">१</a> मैं इस सम्पूर्ण जगत्‌को अपनी योगशक्तिके<span id="LAzo2OEMRyafsq-ONvVTFg48488"></span><a href="part0260_u5.xhtml#LAzo2OEMRyafsq-ONvVTFg47780" class="class_56">२</a> एक अंशमात्रसे धारण करके स्थित हूँ ⁠।⁠।⁠ ४२ ⁠।⁠।</div>
<div class="class_70">इति श्रीमहाभारते भीष्मपर्वणि श्रीमद्भगवद्‌गीतापर्वणि श्रीमद्भगवद्‌गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे विभूतियोगो नाम दशमोऽध्यायः ⁠।⁠।⁠ १० ⁠।⁠। भीष्मपर्वणि तु चतुस्त्रिंशोऽध्यायः ⁠।⁠।⁠ ३४ ⁠।⁠।</div>
<div class="class_71">इस प्रकार श्रीमहाभारत भीष्मपर्वके श्रीमद्भगवद्‌गीतापर्वके अन्तर्गत ब्रह्मविद्या एवं योगशास्त्ररूप श्रीमद्भगवद्‌गीतोपनिषद्, श्रीकृष्णार्जुनसंवादमें विभूतियोग नामक दसवाँ अध्याय पूरा हुआ ⁠।⁠।⁠ १० ⁠।⁠। भीष्मपर्वमें चौंतीसवाँ अध्याय पूरा हुआ ⁠।⁠।⁠ ३४ ⁠।⁠।</div>
<div class="class_98"><img src="image_292.jpg" alt="" class="class_42"/></div>
<hr class="class_75"/>
<div id="LAzo2OEMRyafsq-ONvVTFg48415" class="class_76"><a href="part0260_u5.xhtml#LAzo2OEMRyafsq-ONvVTFg49327" class="class_36">६</a>. ‘प्रीयमाणाय’ विशेषणका प्रयोग करके भगवान्‌ने यह दिखलाया है कि हे अर्जुन! तुम्हारा मुझमें अतिशय प्रेम है, मेरे वचनोंको तुम अमृततुल्य समझकर अत्यन्त श्रद्धा और प्रेमके साथ सुनते हो; इसीलिये मैं किसी प्रकारका संकोच न करके बिना पूछे भी तुम्हारे सामने अपने परम गोपनीय गुण, प्रभाव और तत्त्वका रहस्य बार-बार खोल रहा हूँ। इसमें तुम्हारा प्रेम ही कारण है।</div>
<div id="LAzo2OEMRyafsq-ONvVTFg48113" class="class_76"><a href="part0260_u5.xhtml#LAzo2OEMRyafsq-ONvVTFg49919" class="class_36">१</a>. इस अध्यायमें भगवान्‌ने अपने गुण, प्रभाव और तत्त्वका रहस्य समझानेके लिये जो उपदेश दिया है, वही ‘परम वचन’ है और उसे फिरसे सुननेके लिये कहकर भगवान्‌ने यह भाव दिखलाया है कि मेरी भक्तिका तत्त्व अत्यन्त ही गहन है; अतः उसे बार-बार सुनना परम आवश्यक समझकर बड़ी सावधानीके साथ श्रद्धा और प्रेमपूर्वक सुनना चाहिये।</div>
<div id="LAzo2OEMRyafsq-ONvVTFg47838" class="class_76"><a href="part0260_u5.xhtml#LAzo2OEMRyafsq-ONvVTFg48269" class="class_36">२</a>. ‘सुरगणाः’ पद एकादश रुद्र, आठ वसु, बारह आदित्य, प्रजापति, उनचास मरुद्‌गण, अश्विनीकुमार और इन्द्र आदि जितने भी शास्त्रीय देवताओंके समुदाय हैं—उन सबका वाचक है।</div>
<div id="LAzo2OEMRyafsq-ONvVTFg47839" class="class_76"><a href="part0260_u5.xhtml#LAzo2OEMRyafsq-ONvVTFg48964" class="class_36">३</a>. ‘महर्षयः’ पदसे यहाँ सप्त महर्षियोंको समझना चाहिये।</div>
<div id="LAzo2OEMRyafsq-ONvVTFg49185" class="class_76"><a href="part0260_u5.xhtml#LAzo2OEMRyafsq-ONvVTFg49000" class="class_36">४</a>. भगवान्‌का अपने अतुलनीय प्रभावसे जगत्‌का सृजन, पालन और संहार करनेके लिये ब्रह्मा, विष्णु और रुद्रके रूपमें; दुष्टोंके विनाश, धर्मके संस्थापन तथा नाना प्रकारकी लीलाओंके द्वारा जगत्‌के प्राणियोंके उद्धारके लिये श्रीराम, श्रीकृष्ण आदि दिव्य अवतारोंके रूपमें; भक्तोंको दर्शन देकर उन्हें कृतार्थ करनेके लिये उनके इच्छानुरूप नाना रूपोंमें तथा लीलावैचित्र्यकी अनन्त धारा प्रवाहित करनेके लिये समस्त विश्वके रूपमें जो प्रकट होना है—उसीका वाचक यहाँ ‘प्रभव’ शब्द है। उसे देवसमुदाय और महर्षिलोग नहीं जानते, इस कथनसे भगवान्‌ने यह भाव दिखलाया है कि मैं किस-किस समय किन-किन रूपोंमें किन-किन हेतुओंसे किस प्रकार प्रकट होता हूँ—इसके रहस्यको साधारण मनुष्योंकी तो बात ही क्या है, अतीन्द्रिय विषयोंको समझनेमें समर्थ देवता और महर्षिलोग भी यथार्थरूपसे नहीं जानते।</div>
<div id="LAzo2OEMRyafsq-ONvVTFg49186" class="class_76"><a href="part0260_u5.xhtml#LAzo2OEMRyafsq-ONvVTFg49153" class="class_36">५</a>. इस कथनसे भगवान्‌ने यह भाव दिखलाया है कि जिन देवता और महर्षियोंसे इस सारे जगत्‌की उत्पत्ति हुई है, वे सब मुझसे ही उत्पन्न हुए हैं; उनका निमित्त और उपादान कारण मैं ही हूँ और उनमें जो विद्या, बुद्धि, शक्ति, तेज आदि प्रभाव हैं—वे सब भी उन्हें मुझसे ही मिलते हैं।</div>
<div id="LAzo2OEMRyafsq-ONvVTFg50340" class="class_76"><a href="part0260_u5.xhtml#LAzo2OEMRyafsq-ONvVTFg50040" class="class_36">६</a>. भगवान् अपनी योगमायासे नाना रूपोंमें प्रकट होते हुए भी अजन्मा हैं (गीता ४।६), अन्य जीवोंकी भाँति उनका जन्म नहीं होता, वे अपने भक्तोंको सुख देने और धर्मकी स्थापना करनेके लिये केवल जन्मधारणकी लीला किया करते हैं—इस बातको श्रद्धा और विश्वासके साथ ठीक-ठीक समझ लेना तथा इसमें जरा भी संदेह न करना—यही ‘भगवान्‌को अजन्मा जानना’ है तथा भगवान् ही सबके आदि अर्थात् महाकारण हैं, उनका आदि कोई नहीं है; वे नित्य हैं तथा सदासे हैं, अन्य पदार्थोंकी भाँति उनका किसी कालविशेषसे आरम्भ नहीं हुआ है—इस बातको श्रद्धा और विश्वासके साथ ठीक-ठीक समझ लेना—‘भगवान्‌को अनादि जानना’ है। एवं जितने भी ईश्वरकोटिमें गिने जानेवाले इन्द्र, वरुण, यम, प्रजापति आदि लोकपाल हैं—भगवान् उन सबके महान् ईश्वर हैं; वे ही सबके नियन्ता, प्रेरक, कर्ता, हर्ता, सब प्रकारसे सबका भरण-पोषण और संरक्षण करनेवाले सर्वशक्तिमान् परमेश्वर हैं—इस बातको श्रद्धापूर्वक संशयरहित ठीक-ठीक समझ लेना, ‘भगवान्‌को लोकोंका महान् ईश्वर जानना’ है।</div>
<div id="LAzo2OEMRyafsq-ONvVTFg48731" class="class_76"><a href="part0260_u5.xhtml#LAzo2OEMRyafsq-ONvVTFg49042" class="class_36">७</a>. कर्तव्य-अकर्तव्य, ग्राह्य-अग्राह्य और भले-बुरे आदिका निर्णय करके निश्चय करनेवाली जो वृत्ति है, उसे ‘बुद्धि’ कहते हैं।</div>
<div id="LAzo2OEMRyafsq-ONvVTFg48732" class="class_76"><a href="part0260_u5.xhtml#LAzo2OEMRyafsq-ONvVTFg48591" class="class_36">८</a>. किसी भी पदार्थको यथार्थ जान लेना ‘ज्ञान’ है; यहाँ ‘ज्ञान’ शब्द साधारण ज्ञानसे लेकर भगवान्‌के स्वरूपज्ञानतक सभी प्रकारके ज्ञानका वाचक है।</div>
<div id="LAzo2OEMRyafsq-ONvVTFg48733" class="class_76"><a href="part0260_u5.xhtml#LAzo2OEMRyafsq-ONvVTFg49858" class="class_36">९</a>. भोगासक्त मनुष्योंको नित्य और सुखप्रद प्रतीत होनेवाले समस्त सांसारिक भोगोंको अनित्य, क्षणिक और दुःखमूलक समझकर उनमें मोहित न होना—यही ‘असम्मोह’ है।</div>
<div id="LAzo2OEMRyafsq-ONvVTFg49317" class="class_76"><a href="part0260_u5.xhtml#LAzo2OEMRyafsq-ONvVTFg49463" class="class_36">१</a>. किसी भी प्राणीको किसी भी समय किसी भी प्रकारसे मन, वाणी या शरीरके द्वारा जरा भी कष्ट न पहुँचानेके भावको ‘अहिंसा’ कहते हैं।</div>
<div id="LAzo2OEMRyafsq-ONvVTFg49318" class="class_76"><a href="part0260_u5.xhtml#LAzo2OEMRyafsq-ONvVTFg49869" class="class_36">२</a>. सुख-दुःख, लाभ-हानि, जय-पराजय, निन्दा-स्तुति, मान-अपमान, मित्र-शत्रु आदि जितने भी क्रिया, पदार्थ और घटना आदि विषमताके हेतु माने जाते हैं, उन सबमें निरन्तर राग-द्वेषरहित समबुद्धि रहनेके भावको ‘समता’ कहते हैं।</div>
<div id="LAzo2OEMRyafsq-ONvVTFg49319" class="class_76"><a href="part0260_u5.xhtml#LAzo2OEMRyafsq-ONvVTFg49847" class="class_36">३</a>. जो कुछ भी प्राप्त हो जाय, उसे प्रारब्धका भोग या भगवान्‌का विधान समझकर सदा संतुष्ट रहनेके भावको ‘तुष्टि’ कहते हैं।</div>
<div id="LAzo2OEMRyafsq-ONvVTFg49776" class="class_76"><a href="part0260_u5.xhtml#LAzo2OEMRyafsq-ONvVTFg48318" class="class_36">४</a>. बुरा चाहना, बुरा करना, धनादि हर लेना, अपमान करना, आघात पहुँचाना, कड़ी जबान कहना या गाली देना, निन्दा या चुगली करना, आग लगाना, विष देना, मार डालना और प्रत्यक्ष या अप्रत्यक्षमें क्षति पहुँचाना आदि जितने भी अपराध हैं, इनमेंसे एक या अधिक किसी प्रकारका भी अपराध करनेवाला कोई भी प्राणी क्यों न हो, अपनेमें बदला लेनेका पूरा सामर्थ्य रहनेपर भी उससे उस अपराधका किसी प्रकार भी बदला लेनेकी इच्छाका सर्वथा त्याग कर देना और उस अपराधके कारण उसे इस लोक या परलोकमें कोई भी दण्ड न मिले—ऐसा भाव होना ‘क्षमा’ है।</div>
<div id="LAzo2OEMRyafsq-ONvVTFg49777" class="class_76"><a href="part0260_u5.xhtml#LAzo2OEMRyafsq-ONvVTFg49977" class="class_36">५</a>. इन्द्रिय और अन्तःकरणद्वारा जो बात जिस रूपमें देखी, सुनी और अनुभव की गयी हो, ठीक उसी रूपमें दूसरेको समझानेके उद्देश्यसे हितकर प्रिय शब्दोंमें उसको प्रकट करना ‘सत्य’ है।</div>
<div id="LAzo2OEMRyafsq-ONvVTFg49778" class="class_76"><a href="part0260_u5.xhtml#LAzo2OEMRyafsq-ONvVTFg50063" class="class_36">६</a>. ‘सुख’ शब्द यहाँ प्रिय (अनुकूल) वस्तुके संयोगसे और अप्रिय (प्रतिकूल)-के वियोगसे होनेवाले सब प्रकारके सुखोंका वाचक है। इसी प्रकार प्रियके वियोगसे और अप्रियके संयोगसे होनेवाले आधिभौतिक, आधिदैविक और आध्यात्मिक—सब प्रकारके दुःखोंका वाचक यहाँ ‘दुःख’ शब्द है।</div>
<div class="class_290">मनुष्य, पशु, पक्षी, कीट, पतंग आदि प्राणियोंके निमित्तसे प्राप्त होनेवाले कष्टोंको ‘आधिभौतिक’, अनावृष्टि, अतिवृष्टि, भूकम्प, वज्रपात और अकाल आदि दैवीप्रकोपसे होनेवाले कष्टोंको ‘आधिदैविक’ और शरीर, इन्द्रिय तथा अन्तःकरणमें किसी प्रकारके रोगसे होनेवाले कष्टोंको ‘आध्यात्मिक’ दुःख कहते हैं।</div>
<div id="LAzo2OEMRyafsq-ONvVTFg49779" class="class_76"><a href="part0260_u5.xhtml#LAzo2OEMRyafsq-ONvVTFg48022" class="class_36">७</a>. सर्गकालमें समस्त चराचर जगत्‌का उत्पन्न होना ‘भव’ है, प्रलयकालमें उसका लीन हो जाना ‘अभाव’ है। किसी प्रकारकी हानि या मृत्युके कारणको देखकर अन्तःकरणमें उत्पन्न होनेवाले भावका नाम ‘भय’ है और सर्वत्र एक परमेश्वरको व्याप्त समझ लेनेसे अथवा अन्य किसी कारणसे भयका जो सर्वथा अभाव हो जाना है वह ‘अभय’ है।</div>
<div id="LAzo2OEMRyafsq-ONvVTFg49780" class="class_76"><a href="part0260_u5.xhtml#LAzo2OEMRyafsq-ONvVTFg49011" class="class_36">८</a>. स्वधर्म-पालनके लिये कष्ट सहन करना ‘तप’ है।</div>
<div id="LAzo2OEMRyafsq-ONvVTFg49781" class="class_76"><a href="part0260_u5.xhtml#LAzo2OEMRyafsq-ONvVTFg50240" class="class_36">९</a>. अपने स्वत्वको दूसरोंके हितके लिये वितरण करना ‘दान’ है।</div>
<div id="LAzo2OEMRyafsq-ONvVTFg49782" class="class_76"><a href="part0260_u5.xhtml#LAzo2OEMRyafsq-ONvVTFg48365" class="class_36">१०</a>. इस कथनसे भगवान्‌ने यह भाव दिखलाया है कि विभिन्न प्राणियोंके उनकी प्रकृतिके अनुसार उपर्युक्त प्रकारके जितने भी विभिन्न भाव होते हैं, वे सब मुझसे ही होते हैं, अर्थात् वे सब मेरी ही सहायता, शक्ति और सत्तासे होते हैं।</div>
<div id="LAzo2OEMRyafsq-ONvVTFg47756" class="class_76"><a href="part0260_u5.xhtml#LAzo2OEMRyafsq-ONvVTFg50035" class="class_36">११</a>. ‘चत्वारः पूर्वे’ से सबसे पहले होनेवाले सनक, सनन्दन, सनातन और सनत्कुमार—इन चारोंको लेना चाहिये। ये भी भगवान्‌के ही स्वरूप हैं और ब्रह्माजीके तप करनेपर स्वेच्छासे प्रकट हुए हैं। ब्रह्माजीने स्वयं कहा है—</div>
<div class="class_77">तप्तं तपो विविधलोकसिसृक्षया मे आदौ सनात् स्वतपसः स चतुःसनोऽभूत् ⁠।</div>
<div class="class_77">प्राक्कल्पसम्प्लवविनष्टमिहात्मतत्त्वं सम्यग् जगाद मुनयो यदचक्षतात्मन् ⁠।⁠।</div>
<div class="class_79">(श्रीमद्भागवत २।७।५)</div>
<div class="class_290">‘मैंने विविध प्रकारके लोकोंको उत्पन्न करनेकी इच्छासे जो सबसे पहले तप किया, उस मेरी अखण्डित तपस्यासे ही भगवान् स्वयं सनक, सनन्दन, सनातन और सनत्कुमार—इन चार ‘सन’ नामवाले रूपोंमें प्रकट हुए और पूर्वकल्पमें प्रलयकालके समय जो आत्मतत्त्वके ज्ञानका प्रचार इस संसारमें नष्ट हो गया था, उसका इन्होंने भलीभाँति उपदेश किया, जिससे उन मुनियोंने अपने हृदयमें आत्मतत्त्वका साक्षात्कार किया।’</div>
<div id="LAzo2OEMRyafsq-ONvVTFg49214" class="class_76"><a href="part0260_u5.xhtml#LAzo2OEMRyafsq-ONvVTFg47950" class="class_36">१</a>. सप्तर्षियोंके लक्षण बतलाते हुए कहा गया है—</div>
<div class="class_77">एतान् भावानधीयाना ये चैत ऋषयो मताः ⁠। सप्तैते सप्तभिश्चैव गुणैः सप्तर्षयः स्मृताः ⁠।⁠।</div>
<div class="class_77">दीर्घायुषो मन्त्रकृत ईश्वरा दिव्यचक्षुषः ⁠। वृद्धाः प्रत्यक्षधर्माणो गोत्रप्रवर्तकाश्च ये ⁠।⁠।</div>
<div class="class_79">(वायुपुराण ६१।९३-९४)</div>
<div class="class_290">‘तथा देवर्षियोंके इन (उपर्युक्त) भावोंका जो अध्ययन (स्मरण) करनेवाले हैं, वे ऋषि माने गये हैं; इन ऋषियोंमें जो दीर्घायु, मन्त्रकर्ता, ऐश्वर्यवान्, दिव्य-दृष्टियुक्त, गुण, विद्या और आयुमें वृद्ध, धर्मका प्रत्यक्ष (साक्षात्कार) करनेवाले और गोत्र चलानेवाले हैं—ऐसे सातों गुणोंसे युक्त सात ऋषियोंको ही सप्तर्षि कहते हैं।’ इन्हींसे प्रजाका विस्तार होता है और धर्मकी व्यवस्था चलती है।</div>
<div class="class_290">यहाँ जिन सप्तर्षियोंका वर्णन है, उनको भगवान्‌ने ‘महर्षि’ कहा है और उन्हें संकल्पसे उत्पन्न बतलाया है। इसलिये यहाँ उन्हींका लक्ष्य है, जो ऋषियोंसे भी उच्चस्तरके हैं। ऐसे सप्तर्षियोंका उल्लेख महाभारत-शान्तिपर्वमें मिलता है; इनके लिये साक्षात् परम पुरुष परमेश्वरने देवताओंसहित ब्रह्माजीसे कहा है—</div>
<div class="class_77">मरीचिरङ्गिराश्चात्रिः पुलस्त्यः पुलहः क्रतुः ⁠। वसिष्ठ इति सप्तैते मानसा निर्मिता हि ते ⁠।⁠।</div>
<div class="class_77">एते वेदविदो मुख्या वेदाचार्याश्च कल्पिताः ⁠। प्रवृत्तिधर्मिणश्चैव प्राजापत्ये च कल्पिताः ⁠।⁠।</div>
<div class="class_79">(महा०, शान्ति० ३४०।६९-७०)</div>
<div class="class_290">‘मरीचि, अंगिरा, अत्रि, पुलस्त्य, पुलह, क्रतु और वसिष्ठ—ये सातों महर्षि तुम्हारे (ब्रह्माजीके) द्वारा ही अपने मनसे रचे हुए हैं। ये सातों वेदके ज्ञाता हैं, इनको मैंने मुख्य वेदाचार्य बनाया है। ये प्रवृतिमार्गका संचालन करनेवाले हैं और (मेरे ही द्वारा) प्रजापतिके कर्ममें नियुक्त किये गये हैं।’</div>
<div class="class_290">इस कल्पके सर्वप्रथम स्वायम्भुव मन्वन्तरके सप्तर्षि यही हैं (हरिवंश० ७।८, ९)। अतएव यहाँ सप्तर्षियोंसे इन्हींका ग्रहण करना चाहिये।</div>
<div id="LAzo2OEMRyafsq-ONvVTFg49215" class="class_76"><a href="part0260_u5.xhtml#LAzo2OEMRyafsq-ONvVTFg50361" class="class_36">२</a>. ब्रह्माके एक दिनमें चौदह मनु होते हैं, प्रत्येक मनुके अधिकारकालको ‘मन्वन्तर’ कहते हैं। इकहत्तर चतुर्युगीसे कुछ अधिक कालका एक मन्वन्तर होता है। मानवी वर्षगणनाके हिसाबसे एक मन्वन्तर तीस करोड़ सड़सठ लाख बीस हजार वर्षसे और दिव्य-वर्षगणनाके हिसाबसे आठ लाख बावन हजार वर्षसे कुछ अधिक कालका होता है (विष्णुपुराण १।३)।</div>
<div class="class_290">सूर्यसिद्धान्तमें मन्वन्तर आदिका जो वर्णन है, उसके अनुसार इस प्रकार समझना चाहिये—</div>
<div class="class_290">सौरमानसे ४३,२०,००० वर्षकी अथवा देवमानसे १२,००० वर्षकी एक चतुर्युगी होती है। इसीको महायुग कहते हैं। ऐसे इकहतर युगोंका एक मन्वन्तर होता है। प्रत्येक मन्वन्तरके अन्तमें सत्ययुगके मानकी अर्थात् १७,२८,००० वर्षकी संध्या होती है। मन्वन्तर बीतनेपर जब संध्या होती है, तब सारी पृथ्वी जलमें डूब जाती है। प्रत्येक कल्पमें (ब्रह्माके एक दिनमें) चौदह मन्वन्तर अपनी-अपनी संध्याओंके मानके सहित होते हैं। इसके सिवा कल्पके आरम्भकालमें भी एक सत्ययुगके मानकालकी संध्या होती है। इस प्रकार एक कल्पके चौदह मनुओंमें ७१ चतुर्युगीके अतिरिक्त सत्ययुगके मानकी १५ संध्याएँ होती हैं। ७१ महायुगोंके मानसे १४ मनुओंमें ९९४ महायुग होते हैं और सत्ययुगके मानकी १५ संध्याओंका काल पूरा ६ महायुगोंके समान हो जाता है। दोनोंका योग मिलानेपर पूरे एक हजार महायुग या दिव्ययुग बीत जाते हैं।</div>
<div class="class_290">इस हिसाबसे निम्नलिखित अंकोंके द्वारा इसको समझिये—</div>
<div class="class_217"><img src="image_30013.jpg" alt="" class="class_7"/></div>
<div class="class_290">ब्रह्माजीका दिन ही कल्प है, इतनी ही बड़ी उनकी रात्रि है। इस अहोरात्रके मानसे ब्रह्माजीकी परमायु एक सौ वर्ष है। इसे ‘पर’ कहते हैं। इस समय ब्रह्माजी अपनी आयुका आधा भाग अर्थात् एक परार्द्ध बिताकर दूसरे परार्द्धमें चल रहे हैं। यह उनके ५१ वें वर्षका प्रथम दिन या कल्प है। वर्तमान कल्पके आरम्भसे अबतक स्वायम्भुव आदि छः मन्वन्तर अपनी-अपनी संध्याओंसहित बीत चुके हैं, कल्पकी संध्यासमेत सात संध्याएँ बीत चुकी हैं। वर्तमान सातवें वैवस्वत मन्वन्तरके २७चतुर्युग बीत चुके हैं। इस समय अट्ठाईसवें चतुर्युगके कलियुगका संध्याकाल चल रहा है (सूर्यसिद्धान्त, मध्यमाधिकार, श्लोक १५ से २४ देखिये)।</div>
<div class="class_290">इस २०१३ वि० तक कलियुगके ५०५७ वर्ष बीते हैं। कलियुगके आरम्भमें ३६,००० वर्ष संध्याकालका मान होता है। इस हिसाबसे अभी कलियुगकी संध्याके ३०,९४३ सौर वर्ष बीतने बाकी हैं।</div>
<div class="class_290">प्रत्येक मन्वन्तरमें धर्मकी व्यवस्था और लोकरक्षणके लिये भिन्न-भिन्न सप्तर्षि होते हैं। एक मन्वन्तरके बीत जानेपर जब मनु बदल जाते हैं, तब उन्हींके साथ सप्तर्षि, देवता, इन्द्र और मनुपुत्र भी बदल जाते हैं। वर्तमान कल्पके मनुओंके नाम ये हैं—स्वायम्भुव, स्वारोचिष, उत्तम, तामस, रैवत, चाक्षुष, वैवस्वत, सावर्णि, दक्षसावर्णि, ब्रह्मसावर्णि, धर्मसावर्णि, रुद्रसावर्णि, देवसावर्णि और इन्द्रसावर्णि।</div>
<div class="class_290">श्रीमद्भातावतके आठवें स्कन्दके पहले, पाँचवें और तेरहवें अध्यायोंमें इनका विस्तारसे वर्णन पढ़ना चाहिये। विभिन्न पुराणोंमें इनके नामभेद मिलते हैं। यहाँ ये नाम श्रीमद्भागवतके अनुसार दिये गये हैं।</div>
<div class="class_290">चौदह मनुओंका एक कल्प बीत जानेपर सब मनु भी बदल जाते हैं।</div>
<div id="LAzo2OEMRyafsq-ONvVTFg49216" class="class_76"><a href="part0260_u5.xhtml#LAzo2OEMRyafsq-ONvVTFg49534" class="class_36">१</a>. ये सभी भगवान्‌में श्रद्धा और प्रेम रखनेवाले हैं, यही भाव दिखलानेके लिये इनको मुझमें भाववाले बतलाया गया है तथा इनकी जो ब्रह्माजीसे उत्पत्ति होती है, वह वस्तुतः भगवान्‌से ही होती है; क्योंकि स्वयं भगवान् ही जगत्‌की रचनाके लिये ब्रह्माका रूप धारण करते हैं। अतएव ब्रह्माके मनसे उत्पन्न होनेवालोंको भगवान् ‘अपने मनसे उत्पन्न होनेवाले’ कहें तो इसमें कोई विरोधकी बात नहीं है।</div>
<div id="LAzo2OEMRyafsq-ONvVTFg48046" class="class_76"><a href="part0260_u5.xhtml#LAzo2OEMRyafsq-ONvVTFg50368" class="class_36">२</a>. भगवान्‌की जो अनन्यभक्ति है (गीता ११।५५), जिसे ‘अव्यभिचारिणी भक्ति’ (गीता १३।१०) और ‘अव्यभिचारी भक्तियोग’ (गीता १४।२६) भी कहते हैं; उस ‘अविचल भक्तियोग’ का वाचक यहाँ ‘अविकम्पेन’ विशेषणके सहित ‘योगेन’ पद है और उसमें संलग्न रहना ही उससे युक्त हो जाना है।</div>
<div id="LAzo2OEMRyafsq-ONvVTFg49132" class="class_76"><a href="part0260_u5.xhtml#LAzo2OEMRyafsq-ONvVTFg48405" class="class_36">३</a>. इसी अध्यायके चौथे, पाँचवें और छठे श्लोकोंमें भगवान्‌ने जिन बुद्धि आदि भावोंको और महर्षि आदिको अपनेसे उत्पन्न बतलाया है तथा गीताके सातवें अध्यायमें ‘जलमें मैं रस हूँ’ (७।८) एवं नवें अध्यायमें ‘क्रतु मैं हूँ’, यज्ञ मैं हूँ’ (९।१६) इत्यादि वाक्योंसे जिन-जिन पदार्थोंका, भावोंका और देवता आदिका वर्णन किया है—उन सबका वाचक ‘विभूति’ शब्द है।</div>
<div id="LAzo2OEMRyafsq-ONvVTFg49133" class="class_76"><a href="part0260_u5.xhtml#LAzo2OEMRyafsq-ONvVTFg50230" class="class_36">४</a>. भगवान्‌की जो अलौकिक शक्ति है, जिसे देवता और महर्षिगण भी पूर्णरूपसे नहीं जानते (गीता १०।२, ३); जिसके कारण स्वयं सात्त्विक, राजस और तामस भावोंके अभिन्न-निमित्तोपादान कारण होनेपर भी भगवान् सदा उनसे न्यारे बने रहते हैं और यह कहा जाता है कि ‘न तो वे भाव भगवान्‌में हैं और न भगवान् ही उनमें हैं’ (गीता ७।१२); जिस शक्तिसे सम्पूर्ण जगत्‌की उत्पत्ति, स्थिति और संहार आदि समस्त कर्म करते हुए भगवान् सम्पूर्ण जगत्‌को नियममें चलाते हैं; जिसके कारण वे समस्त लोकोंके महान् ईश्वर, समस्त भूतोंके सुहृद्, समस्त यज्ञादिके भोक्ता, सर्वाधार और सर्वशक्तिमान् हैं; जिस शक्तिसे भगवान् इस समस्त जगत्‌को अपने एक अंशमें धारण किये हुए हैं (गीता १०।४२) और युग-युगमें अपने इच्छानुसार विभिन्न कार्योंके लिये अनेक रूप धारण करते हैं तथा सब कुछ करते हुए भी समस्त कर्मोंसे, सम्पूर्ण जगत्‌से एवं जन्मादि समस्त विकारोंसे सर्वथा निर्लेप रहते हैं और गीताके नवम अध्यायके पाँचवें श्लोकमें जिसको ‘ऐश्वर्य योग’ कहा गया है—उस अद्भुत शक्ति (प्रभाव)-का वाचक यहाँ ‘योग’ शब्द है।</div>
<div id="LAzo2OEMRyafsq-ONvVTFg49134" class="class_76"><a href="part0260_u5.xhtml#LAzo2OEMRyafsq-ONvVTFg48293" class="class_36">५</a>. इस प्रकार समस्त जगत् भगवान्‌की ही रचना है और सब उन्हींके एक अंशमें स्थित हैं। इसलिये जगत्‌में जो भी वस्तु शक्तिसम्पन्न प्रतीत हो, जहाँ भी कुछ विशेषता दिखलायी दे, उसे—अथवा समस्त जगत्‌को ही भगवान्‌की विभूति अर्थात् उन्हींका स्वरूप समझना एवं उपर्युक्त प्रकारसे भगवान्‌को समस्त जगत्‌के कर्ता-हर्ता, सर्वशक्तिमान्, सर्वेश्वर, सर्वाधार, परम दयालु, सबके सुहृद् और सर्वान्तर्यामी मानना—यही ‘भगवान्‌की विभूति और योगको तत्त्वसे जानना’ है।</div>
<div id="LAzo2OEMRyafsq-ONvVTFg48687" class="class_76"><a href="part0260_u5.xhtml#LAzo2OEMRyafsq-ONvVTFg48881" class="class_36">१</a>. भगवान्‌के ही योगबलसे यह सृष्टिचक्र चल रहा है; उन्हींकी शासन-शक्तिसे सूर्य, चन्द्रमा, तारागण और पृथ्वी आदि नियम-पूर्वक घूम रहे हैं; उन्हींके शासनसे समस्त प्राणी अपने-अपने कर्मानुसार अच्छी-बुरी योनियोंमें जन्म धारण करके अपने-अपने कर्मोंका फल भोग रहे हैं—इस प्रकारसे भगवान्‌को सबका नियन्ता और प्रवर्तक समझना ही ‘सम्पूर्ण जगत् भगवान्‌से चेष्टा करता है’ यह समझना है।</div>
<div id="LAzo2OEMRyafsq-ONvVTFg48688" class="class_76"><a href="part0260_u5.xhtml#LAzo2OEMRyafsq-ONvVTFg48533" class="class_36">२</a>. उपर्युक्त प्रकारसे भगवान्‌को सम्पूर्ण जगत्‌का कर्ता, हर्ता और प्रवर्तक समझकर अगले श्लोकमें कहे हुए प्रकारसे अतिशय श्रद्धा और प्रेमपूर्वक मन, बुद्धि और समस्त इन्द्रियोंद्वारा निरन्तर भगवान्‌का स्मरण और सेवन करना ही भगवान्‌को निरन्तर भजना है।</div>
<div id="LAzo2OEMRyafsq-ONvVTFg47936" class="class_76"><a href="part0260_u5.xhtml#LAzo2OEMRyafsq-ONvVTFg49166" class="class_36">३</a>. भगवान्‌को ही अपना परम प्रेमी, परम सुहृद्, परम आत्मीय, परम गति और परम प्रिय समझनेके कारण जिनका चित्त अनन्यभावसे भगवान्‌में लगा हुआ है (गीता ८।१४; ९।२२)। भगवान्‌के सिवा किसी भी वस्तुमें जिनकी प्रीति, आसक्ति या रमणीय बुद्धि नहीं है; जो सदा-सर्वदा ही भगवान्‌के नाम, गुण, प्रभाव, लीला और स्वरूपका चिन्तन करते रहते हैं और जो शास्त्रविधिके अनुसार कर्म करते हुए उठते-बैठते, सोते-जागते, चलते-फिरते, खाते-पीते, व्यवहारकालमें और ध्यानकालमें कभी क्षणमात्र भी भगवान्‌को नहीं भूलते, ऐसे नित्य-निरन्तर चिन्तन करनेवाले भक्तोंके लिये ही यहाँ भगवान्‌ने ‘मच्चित्ताः’ विशेषणका प्रयोग किया है।</div>
<div id="LAzo2OEMRyafsq-ONvVTFg47937" class="class_76"><a href="part0260_u5.xhtml#LAzo2OEMRyafsq-ONvVTFg47851" class="class_36">४</a>. जिनका जीवन और इन्द्रियोंकी समस्त चेष्टाएँ केवल भगवान्‌के ही लिये हैं; जिनको क्षणमात्रका भी भगवान्‌का वियोग असह्य है; जो भगवान्‌के लिये ही प्राण धारण करते हैं; खाना-पीना, चलना-फिरना, सोना-जागना आदि जितनी भी चेष्टाएँ हैं, उन सबमें जिनका अपना कुछ भी प्रयोजन नहीं रह गया है—जो सब कुछ भगवान्‌के लिये ही करते हैं, उनके लिये भगवान्‌ने ‘मद्‌गतप्राणाः’ का प्रयोग किया है।</div>
<div id="LAzo2OEMRyafsq-ONvVTFg47938" class="class_76"><a href="part0260_u5.xhtml#LAzo2OEMRyafsq-ONvVTFg49937" class="class_36">५</a>. भगवान्‌में श्रद्धा-भक्ति रखनेवाले प्रेमी भक्तोंका जो अपने-अपने अनुभवके अनुसार भगवान्‌के गुण, प्रभाव, तत्त्व, लीला, माहात्म्य और रहस्यको परस्पर नाना प्रकारकी युक्तियोंसे समझानेकी चेष्टा करना है—यही परस्पर भगवान्‌का बोध कराना है।</div>
<div id="LAzo2OEMRyafsq-ONvVTFg49047" class="class_76"><a href="part0260_u5.xhtml#LAzo2OEMRyafsq-ONvVTFg49843" class="class_36">६</a>. श्रद्धा-भक्तिपूर्वक भगवान्‌के नाम, गुण, प्रभाव, लीला और स्वरूपका कीर्तन और गायन करना तथा कथा-व्याख्यानादिद्वारा लोगोंमें प्रचार करना और उनकी स्तुति करना आदि सब भगवान्‌का कथन करना है।</div>
<div id="LAzo2OEMRyafsq-ONvVTFg49048" class="class_76"><a href="part0260_u5.xhtml#LAzo2OEMRyafsq-ONvVTFg50135" class="class_36">७</a>. प्रत्येक क्रिया करते हुए निरन्तर परम आनन्दका अनुभव करना ही ‘नित्य संतुष्ट रहना’ है। इस प्रकार संतुष्ट रहनेवाले भक्तकी शान्ति, आनन्द और संतोषका कारण केवल भगवान्‌के नाम, गुण, प्रभाव, लीला और स्वरूप आदिका श्रवण, मनन और कीर्तन तथा पठन-पाठन आदि ही होता है। सांसारिक वस्तुओंसे उसके आनन्द और संतोषका कुछ भी सम्बन्ध नहीं रहता।</div>
<div id="LAzo2OEMRyafsq-ONvVTFg49049" class="class_76"><a href="part0260_u5.xhtml#LAzo2OEMRyafsq-ONvVTFg47967" class="class_36">८</a>. भगवान्‌के नाम, गुण, प्रभाव, लीला, स्वरूप, तत्त्व और रहस्यका यथायोग्य श्रवण, मनन और कीर्तन करते हुए एवं उनकी रुचि, आज्ञा और संकेतके अनुसार केवल उनमें प्रेम होनेके लिये ही प्रत्येक क्रिया करते हुए, मनके द्वारा उनको सदा-सर्वदा प्रत्यक्षवत् अपने पास समझकर निरन्तर प्रेमपूर्वक उनके दर्शन, स्पर्श और उनके साथ वार्तालाप आदि क्रीड़ा करते रहना—यही भगवान्‌में निरन्तर रमण करना है।</div>
<div id="LAzo2OEMRyafsq-ONvVTFg49111" class="class_76"><a href="part0260_u5.xhtml#LAzo2OEMRyafsq-ONvVTFg47915" class="class_36">१</a>. इससे यह भाव दिखलाया है कि पूर्वश्लोकमें भगवान्‌के जिन भक्तोंका वर्णन हुआ है, वे भोगोंकी कामनाके लिये भगवान्‌को भजनेवाले नहीं हैं, किंतु किसी प्रकारका भी फल न चाहकर केवल निष्काम अनन्य प्रेमभावपूर्वक ही भगवान्‌का, उस श्लोकमें कहे हुए प्रकारसे, निरन्तर भजन करनेवाले हैं।</div>
<div id="LAzo2OEMRyafsq-ONvVTFg49112" class="class_76"><a href="part0260_u5.xhtml#LAzo2OEMRyafsq-ONvVTFg49965" class="class_36">२</a>. भगवान्‌का जो भक्तोंके अन्तःकरणमें अपने प्रभाव और महत्त्वादिके रहस्यसहित निर्गुण-निराकार तत्त्वको तथा लीला, रहस्य, महत्त्व और प्रभाव आदिके सहित सगुण-निराकार और साकार तत्त्वको यथार्थरूपसे समझनेकी शक्ति प्रदान करना है—वही ‘बुद्धि (तत्त्वज्ञानरूप) योगका प्रदान करना’ है।</div>
<div id="LAzo2OEMRyafsq-ONvVTFg49492" class="class_76"><a href="part0260_u5.xhtml#LAzo2OEMRyafsq-ONvVTFg49993" class="class_36">३</a>. पूर्वश्लोकमें जिसे बुद्धियोग कहा गया है; जिसके द्वारा प्रभाव और महिमा आदिके सहित निर्गुण-निराकारतत्त्वका तथा लीला, रहस्य, महत्त्व और प्रभाव आदिके सहित सगुण-निराकार और साकारतत्त्वका स्वरूप भलीभाँति जाना जाता है, ऐसे संशय, विपर्यय आदि दोषोंसे रहित ‘दिव्य बोध’ का वाचक यहाँ ‘भास्वता’ विशेषणके सहित ‘ज्ञानदीपेन’ पद है।</div>
<div id="LAzo2OEMRyafsq-ONvVTFg48837" class="class_76"><a href="part0260_u5.xhtml#LAzo2OEMRyafsq-ONvVTFg48200" class="class_36">४</a>. अनादिसिद्ध अज्ञानसे उत्पन्न जो आवरणशक्ति है—जिसके कारण मनुष्य भगवान्‌के गुण, प्रभाव और स्वरूपको यथार्थ नहीं जानता—उसको यहाँ ‘अज्ञानजनित अन्धकार’ कहा है। ‘उसे मैं भक्तोंके अन्तःकरणमें स्थित हुआ नष्ट कर देता हूँ’ भगवान्‌के इस कथनका अभिप्राय यह है कि मैं सबके हृदयदेशमें अन्तर्यामीरूपसे सदा-सर्वदा स्थित रहता हूँ, तो भी लोग मुझे अपनेमें स्थित नहीं मानते; इसी कारण मैं उनका अज्ञानजनित अन्धकार नाश नहीं कर सकता। परंतु मेरे प्रेमी भक्त मुझे अपना अन्तर्यामी समझते हुए पूर्वश्लोकोंमें कहे हुए प्रकारसे निरन्तर मेरा भजन करते हैं, इस कारण उनके अज्ञानजनित अन्धकारका मैं सहज ही नाश कर देता हूँ।</div>
<div id="LAzo2OEMRyafsq-ONvVTFg48956" class="class_295"><a href="part0260_u5.xhtml#LAzo2OEMRyafsq-ONvVTFg49458" class="class_36">५</a>. ऋषीत्येष गतौ धातुः श्रुतौ सत्ये तपस्यथ ⁠। एतत् संनियतं यस्मिन् ब्रह्मणा स ऋषिः स्मृतः ⁠।⁠।</div>
<div class="class_77">गर्त्यर्थादृषतेर्धातोर्नामनिर्वृत्तिरादितः ⁠। यस्मादेष स्वयम्भूतस्तस्माच्च ऋषिता स्मृता ⁠।⁠।</div>
<div class="class_79">(वायुपुराण ५९।७९, ८१)</div>
<div class="class_290">‘ऋष्’ धातु गमन (ज्ञान), श्रवण, सत्य और तप—इन अर्थोंमें प्रयुक्त होता है। ये सब बातें जिसके अंदर एक साथ निश्चित-रूपसे हों, उसीका नाम ब्रह्माने ‘ऋषि’ रखा है। गत्यर्थक ‘ऋष’ धातुसे ही ‘ऋषि’ शब्दकी निष्पत्ति हुई है और आदिकालमें चूँकि यह ऋषिवर्ग स्वयं उत्पन्न होता है, इसीलिये इसकी ‘ऋषि’ संज्ञा है।’</div>
<div id="LAzo2OEMRyafsq-ONvVTFg47843" class="class_76"><a href="part0260_u5.xhtml#LAzo2OEMRyafsq-ONvVTFg49809" class="class_36">१</a>. इस कथनसे अर्जुनने यह भाव दिखलाया है कि जिस निर्गुण परमात्माको ‘परम ब्रह्म’ कहते हैं, वे आपके ही स्वरूप हैं तथा आपका जो नित्यधाम है, वह भी सच्चिदानन्दमय दिव्य और आपसे अभिन्न होनेके कारण आपका ही स्वरूप है तथा आपके नाम, गुण, प्रभाव, लीला और स्वरूपोंके श्रवण, मनन और कीर्तन आदि सबको सर्वथा परम पवित्र करनेवाले हैं; इसलिये आप ‘परम पवित्र’ हैं।</div>
<div id="LAzo2OEMRyafsq-ONvVTFg47844" class="class_76"><a href="part0260_u5.xhtml#LAzo2OEMRyafsq-ONvVTFg48382" class="class_36">२</a>. यहाँ ‘ऋषिगण’ शब्दसे मार्कण्डेय, अंगिरा आदि समस्त ऋषियोंको समझना चाहिये। अपनी मान्यताके समर्थनमें अर्जुन उनके कथनका प्रमाण दे रहे हैं। अभिप्राय यह है कि वे लोग आपको सनातन—नित्य एकरस रहनेवाले, क्षय-विनाशरहित, दिव्य—स्वतःप्रकाश और ज्ञानस्वरूप, सबके आदिदेव तथा अजन्मा—उत्पत्तिरूप विकारसे रहित और सर्वव्यापी बतलाते हैं। अतः आप ‘परम ब्रह्म’, ‘परम धाम’ और ‘परम पवित्र’ हैं—इसमें कुछ भी संदेह नहीं है।</div>
<div class="class_290">परम सत्यवादी धर्ममूर्ति पितामह भीष्मजीने भी दुर्योधनको भगवान् श्रीकृष्णका प्रभाव बतलाते हुए कहा है—‘भगवान् वासुदेव सब देवताओंके देवता और सबसे श्रेष्ठ हैं; ये ही धर्म हैं, धर्मज्ञ हैं, वरद हैं, सब कामनाओंको पूर्ण करनेवाले हैं और ये ही कर्ता, कर्म और स्वयंप्रभु हैं। भूत, भविष्यत्, वर्तमान, संध्या, दिशाएँ, आकाश और सब नियमोंको इन्हीं जनार्दनने रचा है। इन महात्मा अविनाशी प्रभुने ऋषि, तप और जगत्‌की सृष्टि करनेवाले प्रजापतिको रचा। सब प्राणियोंके अग्रज संकर्षणको भी इन्होंने ही रचा। लोक जिनको ‘अनन्त’ कहते हैं और जिन्होंने पहाड़ोसमेत सारी पृथ्वीको धारण कर रखा है, वे शेषनाग भी इन्हींसे उत्पन्न हैं; ये ही वाराह, नृसिंह और वामनका अवतार धारण करनेवाले हैं; ये ही सबके माता-पिता हैं, इनसे श्रेष्ठ और कोई भी नहीं है; ये ही केशव परम तेजरूप हैं और सब लोगोंके पितामह हैं, मुनिगण इन्हें हृषीकेश कहते हैं, ये ही आचार्य, पितर और गुरु हैं। ये श्रीकृष्ण जिसपर प्रसन्न होते हैं, उसे अक्षय लोककी प्राप्ति होती है। भय प्राप्त होनेपर जो इन भगवान् केशवके शरण जाता है और इनकी स्तुति करता है, वह मनुष्य परम सुखको प्राप्त होता है। जो लोग भगवान् श्रीकृष्णकी शरणमें चले जाते हैं, वे कभी मोहको नहीं प्राप्त होते। महान् भय (संकट)-में डूबे हुए लोगोंकी भी भगवान् जनार्दन नित्य रक्षा करते हैं।’</div>
<div class="class_79">(महा०, भीष्म० अ० ६७)।</div>
<div id="LAzo2OEMRyafsq-ONvVTFg47845" class="class_76"><a href="part0260_u5.xhtml#LAzo2OEMRyafsq-ONvVTFg49196" class="class_36">३</a>. देवर्षिके लक्षण ये हैं—</div>
<div class="class_77">....................................................... ⁠। देवलोकप्रतिष्ठाश्च ज्ञेया देवर्षयः शुभाः ⁠।⁠।</div>
<div class="class_77">देवर्षयस्तथान्ये च तेषां वक्ष्यामि लक्षणम् ⁠। भूतभव्यभवज्ज्ञानं सत्याभिव्याहृतं तथा ⁠।⁠।</div>
<div class="class_77">सम्बुद्धास्तु स्वयं ये तु सम्बद्धा ये च वै स्वयम् ⁠। तपसेह प्रसिद्धा ये गर्भे यैश्च प्रणोदितम् ⁠।⁠।</div>
<div class="class_77">मन्त्रव्याहारिणो ये च ऐश्वर्यात् सर्वगाश्च ये ⁠। इत्येते ऋषिभिर्युक्ता देवद्विजनृपास्तु ये ⁠।⁠।</div>
<div class="class_79">(वायुपुराण ६१।८८, ९०, ९१, ९२)</div>
<div class="class_290">‘जिनका देवलोकमें निवास है, उन्हें शुभ देवर्षि समझना चाहिये। इनके सिवा वैसे ही जो दूसरे और भी देवर्षि हैं, उनके लक्षण कहता हूँ। भूत, भविष्यत् और वर्तमानका ज्ञान होना तथा सब प्रकारसे सत्य बोलना—देवर्षिका लक्षण है।</div>
<div class="class_290">जो स्वयं भलीभाँति ज्ञानको प्राप्त हैं तथा जो स्वयं अपनी इच्छासे ही संसारसे सम्बद्ध हैं, जो अपनी तपस्याके कारण इस संसारमें विख्यात हैं, जिन्होंने (प्रह्लादादिको) गर्भमें ही उपदेश दिया है, जो मन्त्रोंके वक्ता हैं और ऐश्वर्य (सिद्धियों)-के बलसे सर्वत्र सब लोकोंमें बिना किसी बाधाके जा-आ सकते हैं और जो सदा ऋषियोंसे घिरे रहते हैं, वे देवता, ब्राह्मण और राजा—ये सभी देवर्षि हैं।’</div>
<div class="class_290">देवर्षि अनेकों हैं, जिनमेंसे कुछके नाम ये हैं—</div>
<div class="class_77">देवर्षी धर्मपुत्रौ तु नरनारायणाचुभौ ⁠। बालखिल्याः क्रतोः पुत्राः कर्दमः पुलहस्य तु ⁠।⁠।</div>
<div class="class_77">पर्वतो नारदश्चैव कश्यपस्यात्मजावुभौ ⁠। ऋषन्ति देवान् यस्मात्ते तस्माद् देवर्षयः स्मृताः ⁠।⁠।</div>
<div class="class_79">(वायुपुराण ६१।८३, ८४, ८५)</div>
<div class="class_290">‘धर्मके दोनों पुत्र नर और नारायण, क्रतुके पुत्र बालखिल्य ऋषि, पुलहके कर्दम, पर्वत और नारद तथा कश्यपके दोनों ब्रह्मवादी पुत्र असित और वत्सल—ये चूँकि देवताओंको अधीन रख सकते हैं, इसलिये इन्हें ‘देवर्षि’ कहते हैं।’</div>
<div id="LAzo2OEMRyafsq-ONvVTFg47846" class="class_76"><a href="part0260_u5.xhtml#LAzo2OEMRyafsq-ONvVTFg48993" class="class_36">१</a>. देवर्षि नारद, असित, देवल और व्यास—ये चारों ही भगवान्‌के यथार्थ तत्त्वको जाननेवाले, उनके महान् प्रेमी भक्त और परम ज्ञानी महर्षि हैं। ये अपने कालके बहुत ही सम्मान्य तथा महान् सत्यवादी महापुरुष माने जाते हैं, इसीसे इनके नाम खास तौरपर गिनाये गये हैं और भगवान्‌की महिमा तो ये नित्य ही गाया करते हैं। इनके जीवनका प्रधान कार्य है भगवान्‌की महिमाका ही विस्तार करना। महाभारतमें भी इनके तथा अन्यान्य ऋषि-महर्षियोंके भगवान्‌की महिमा गानेके कई प्रसंग आये हैं।</div>
<div id="LAzo2OEMRyafsq-ONvVTFg47847" class="class_76"><a href="part0260_u5.xhtml#LAzo2OEMRyafsq-ONvVTFg50191" class="class_36">२</a>. इस कथनसे अर्जुन यह भाव दिखलाते हैं कि केवल उपर्युक्त ऋषिलोग ही कहते हैं, यह बात नहीं है; स्वयं आप भी मुझसे अपने अतुलनीय प्रभावकी बातें इस समय भी कह रहे हैं (गीता ४।६ से ९ तक; ५।२९; ७।७ से १२ तक; ९।४ से ११ और १६ से १९ तक; तथा १०।२, ३, ८)। अतः मैं जो आपको साक्षात् परमेश्वर समझता हूँ, यह ठीक ही है।</div>
<div id="LAzo2OEMRyafsq-ONvVTFg48184" class="class_76"><a href="part0260_u5.xhtml#LAzo2OEMRyafsq-ONvVTFg49003" class="class_36">३</a>. ब्रह्मा, विष्णु और महेश—इन तीनों शक्तियोंको क्रमशः ‘क’, ‘अ’ और ‘ईश’ (केश) कहते हैं और ये तीनों जिसके वपु यानी स्वरूप हों, उसे ‘केशव’ कहते हैं।</div>
<div id="LAzo2OEMRyafsq-ONvVTFg48185" class="class_76"><a href="part0260_u5.xhtml#LAzo2OEMRyafsq-ONvVTFg48430" class="class_36">४</a>. गीताके चौथे अध्यायके आरम्भसे लेकर इस अध्यायके ग्यारहवें श्लोकतक भगवान्‌ने जो अपने गुण, प्रभाव, स्वरूप, महिमा, रहस्य और ऐश्वर्य आदिकी बातें कही हैं, जिनसे श्रीकृष्णका अपनेको साक्षात् परमेश्वर स्वीकार करना सिद्ध होता है—उन समस्त वचनोंका संकेत करनेवाले ‘एतत्’ और ‘यत्र’ पद हैं तथा भगवान् श्रीकृष्णको समस्त जगत्‌के हर्ता, कर्ता, सर्वाधार, सर्वव्यापी, सर्वशक्तिमान्, सबके आदि, सबके नियन्ता, सर्वान्तर्यामी, देवोंके भी देव, सच्चिदानन्दघन, साक्षात् पूर्णब्रह्म परमात्मा समझना और उनके उपदेशको सत्य मानना तथा उसमें किंचिन्मात्र भी संदेह न करना ‘उन सब वचनोंको सत्य मानना’ है।</div>
<div id="LAzo2OEMRyafsq-ONvVTFg48186" class="class_76"><a href="part0260_u5.xhtml#LAzo2OEMRyafsq-ONvVTFg49168" class="class_36">५</a>. विष्णुपुराणमें कहा है—</div>
<div class="class_296">ऐश्वर्यस्य समग्रस्य धर्मस्य यशसः श्रियः ⁠। ज्ञानवैराग्ययोश्चैव षण्णां भग इतीरणा ⁠।⁠।</div>
<div class="class_79">(६।५।७४)</div>
<div class="class_290">‘सम्पूर्ण ऐश्वर्य, सम्पूर्ण धर्म, सम्पूर्ण यश, सम्पूर्ण श्री, सम्पूर्ण ज्ञान और सम्पूर्ण वैरण्य—इन छहोंका नाम ‘भग’ है। ये सब जिसमें हों, उसे भगवान् कहते हैं।’ वहीं यह भी कहा है—</div>
<div class="class_296">उत्पत्तिं प्रलयं चैवं भूतानामागतिं गतिम् ⁠। वेत्ति विद्यामविद्यां च स वाच्यो भगवानिति ⁠।⁠।</div>
<div class="class_79">(६।५।७८)</div>
<div class="class_290">‘उत्पत्ति और प्रलयको, भूतोंके आने और जानेको तथा विद्या और अविद्याको जो जानता है, उसे ‘भगवान्’ कहना चाहिये।’ अतएव यहाँ अर्जुन श्रीकृष्णको ‘भगवन्’ सम्बोधन देकर यह भाव दिखलाते हैं कि आप सर्वैश्वर्यसम्पन्न और सर्वज्ञ, साक्षात् परमेश्वर हैं—इसमें कुछ भी संदेह नहीं है।</div>
<div id="LAzo2OEMRyafsq-ONvVTFg48187" class="class_76"><a href="part0260_u5.xhtml#LAzo2OEMRyafsq-ONvVTFg50148" class="class_36">६</a>. जगत्‌की उत्पत्ति, स्थिति और संहार करनेके लिये, धर्मकी स्थापना और भक्तोंको दर्शन देकर उनका उद्धार करनेके लिये, देवताओंका संरक्षण और राक्षसोंका संहार करनेके लिये एवं अन्यान्य कारणोंसे भगवान् भिन्न-भिन्न लीलामय स्वरूप धारण किया करते हैं। उन सबको देवता और दानव नहीं जानते—यह कहकर अर्जुनने यह भाव दिखलाया है कि मायासे नाना रूप धारण करनेकी शक्ति रखनेवाले दानवलोग तथा इन्द्रियातीत विषयोंका प्रत्यक्ष करनेवाले देवतालोग भी आपके उन लीलामय रूपोंको, उनके धारण करनेकी दिव्य शक्ति और युक्तिको, उनके निमित्तको और उनकी लीलाओंके रहस्यको नहीं जान सकते; फिर साधारण मनुष्योंकी तो बात ही क्या है?</div>
<div id="LAzo2OEMRyafsq-ONvVTFg48482" class="class_76"><a href="part0260_u5.xhtml#LAzo2OEMRyafsq-ONvVTFg49289" class="class_36">७</a>. यहाँ अर्जुनने इन पाँच सम्बोधनोंका प्रयोग करके यह भाव दिखलाया है कि आप समस्त जगत्‌को उत्पन्न करनेवाले, सबके नियन्ता, सबके पूजनीय, सबका पालन-पोषण करनेवाले तथा ‘अपरा’ और ‘परा’ प्रकृति नामक जो क्षर और अक्षर पुरुष हैं, उनसे उत्तम साक्षात् पुरुषोत्तम भगवान् हैं।</div>
<div id="LAzo2OEMRyafsq-ONvVTFg48483" class="class_76"><a href="part0260_u5.xhtml#LAzo2OEMRyafsq-ONvVTFg47752" class="class_36">८</a>. इस कथनसे अर्जुनने यह भाव दिखलाया है कि आप समस्त जगत्‌के आदि हैं, आपके गुण, प्रभाव, लीला, माहात्म्य और रूप आदि अपरिमित हैं—इस कारण आपके गुण, प्रभाव, लीला, माहात्म्य, रहस्य और स्वरूप आदिको कोई भी दूसरा पुरुष पूर्णतया नहीं जान सकता, स्वयं आप ही अपने प्रभाव आदिको जानते हैं।</div>
<div id="LAzo2OEMRyafsq-ONvVTFg48013" class="class_76"><a href="part0260_u5.xhtml#LAzo2OEMRyafsq-ONvVTFg48683" class="class_36">१</a>. किन-किन पदार्थोंमें किस प्रकारसे निरन्तर चिन्तन करके सहज ही भगवान्‌के गुण, प्रभाव, तत्त्व और रहस्यको समझा जा सकता है—इसके सम्बन्धमें अर्जुन पूछ रहे हैं।</div>
<div id="LAzo2OEMRyafsq-ONvVTFg49731" class="class_76"><a href="part0260_u5.xhtml#LAzo2OEMRyafsq-ONvVTFg50008" class="class_36">२</a>. सभी मनुष्य अपनी-अपनी इच्छित वस्तुओंके लिये जिससे याचना करें, उसे ‘जनार्दन’ कहते हैं।</div>
<div id="LAzo2OEMRyafsq-ONvVTFg49732" class="class_76"><a href="part0260_u5.xhtml#LAzo2OEMRyafsq-ONvVTFg50221" class="class_36">३</a>. इससे अर्जुन यह भाव दिखलाते हैं कि आपके वचनोंमें ऐसी माधुरी भरी है, उनसे आनन्दकी वह सुधाधारा बह रही है, जिसका पान करते-करते मन कभी अघाता ही नहीं। इस दिव्य अमृतका जितना ही पान किया जाता है, उतनी ही उसकी प्यास बढ़ती जा रही है। मन करता है कि यह अमृतमय रस निरन्तर ही पीता रहूँ।</div>
<div id="LAzo2OEMRyafsq-ONvVTFg48626" class="class_76"><a href="part0260_u5.xhtml#LAzo2OEMRyafsq-ONvVTFg49401" class="class_36">४</a>. जब सारा जगत् भगवान्‌का स्वरूप है, तब साधारणतया तो सभी वस्तुएँ उन्हींकी विभूति हैं; परंतु वे सब-के-सब दिव्य विभूति नहीं हैं। दिव्य विभूति उन्हीं वस्तुओं या प्राणियोंको समझना चाहिये, जिनमें भगवान्‌के तेज, बल, विद्या, ऐश्वर्य, कान्ति और शक्ति आदिका विशेष विकास हो। भगवान् यहाँ ऐसी ही विभूतियोंके लिये कहते हैं कि मेरी ऐसी विभूतियाँ अनन्त हैं, अतएव सबका तो पूरा वर्णन हो ही नहीं सकता; उनमेंसे जो प्रधान-प्रधान हैं, यहाँ मैं उन्हींका वर्णन करूँगा।</div>
<div class="class_290">विश्वमें अनन्त पदार्थों, भावों और विभिन्नजातीय प्राणियोंका विस्तार है। इन सबका यथाविधि नियन्त्रण और संचालन करनेके लिये जगत्स्रष्टा भगवान्‌के अटल नियमके द्वारा विभिन्नजातीय पदार्थों, भावों और जीवोंके विभिन्न समष्टि-विभाग कर दिये गये हैं और उन सबका ठीक नियमानुसार सृजन, पालन तथा संहारका कार्य चलता रहे—इसके लिये प्रत्येक समष्टि-विभागके अधिकारी नियुक्त हैं। रुद्र, वसु आदित्य, इन्द्र, साध्य, विश्वेदेव, मरुत्, पितृदेव, मनु और सप्तर्षि आदि इन्हीं अधिकारियोंकी विभिन्न संज्ञाएँ हैं। इनके मूर्त और अमूर्त दोनों ही रूप माने गये हैं। ये सभी भगवान्‌की विभूतियाँ हैं।</div>
<div class="class_77">सर्वे च देवा मनवः समस्ताः सप्तर्षयो ये मनुसूनवश्च ⁠।</div>
<div class="class_77">इन्द्रश्च योऽयं त्रिदशेशभूतो विष्णोरशेषास्तु विभूतयस्ताः ⁠।⁠।</div>
<div class="class_79">(श्रीविष्णुपुराण ३।१।४६)</div>
<div class="class_290">‘सभी देवता, समस्त मनु, सप्तर्षि तथा जो मनुके पुत्र हैं और जो ये देवताओंके अधिपति इन्द्र हैं—ये सभी भगवान् विष्णुकी ही विभूतियाँ हैं।’</div>
<div id="LAzo2OEMRyafsq-ONvVTFg50220" class="class_76"><a href="part0260_u5.xhtml#LAzo2OEMRyafsq-ONvVTFg48009" class="class_36">५</a>. ‘गुडाका’ निद्राको कहते हैं। उसके स्वामीको ‘गुडाकेश’ कहते हैं। भगवान् अर्जुनको ‘गुडाकेश’ नामसे सम्बोधित करके यह भाव दिखलाते हैं कि तुम निद्रापर विजय प्राप्त कर चुके हो; अतएव मेरे उपदेशको धारण करके अज्ञाननिद्राको भी जीत सकते हो।</div>
<div id="LAzo2OEMRyafsq-ONvVTFg50243" class="class_76"><a href="part0260_u5.xhtml#LAzo2OEMRyafsq-ONvVTFg48878" class="class_36">१</a>. समस्त प्राणियोंके हृदयमें स्थित जो ‘चेतन’ है, जिसको परा ‘प्रकृति’ और ‘क्षेत्रज्ञ’ भी कहते हैं (गीता ७।५; १३।१), उसीको यहाँ ‘सब भूतोंके हृदयमें स्थित सबका आत्मा’ बतलाया है। वह भगवान्‌का ही अंश होनेके कारण (गीता १५।७) वस्तुतः भगवत्स्वरूप ही है (गीता १३।२)। इसीलिये भगवान्‌ने कहा है कि ‘वह आत्मा मैं हूँ।’</div>
<div id="LAzo2OEMRyafsq-ONvVTFg50244" class="class_76"><a href="part0260_u5.xhtml#LAzo2OEMRyafsq-ONvVTFg48872" class="class_36">२</a>. यहाँ ‘भूत’ शब्दसे चराचर समस्त देहधारी प्राणी समझने चाहिये। ये सब प्राणी भगवान्‌से ही उत्पन्न होते हैं, उन्हींमें स्थित हैं और प्रलयकालमें भी उन्हींमें लीन होते हैं; भगवान् ही सबके मूल कारण और आधार हैं—यही भाव दिखलानेके लिये भगवान्‌ने अपनेको उन सबका आदि, मध्य और अन्त बतलाया है।</div>
<div id="LAzo2OEMRyafsq-ONvVTFg47736" class="class_76"><a href="part0260_u5.xhtml#LAzo2OEMRyafsq-ONvVTFg50081" class="class_36">३</a>. अदितिके धाता, मित्र, अर्यमा, शक्र, वरुण, अंश, भग, विवस्वान्, पूषा, सविता, त्वष्टा और विष्णु नामक बारह पुत्रोंको द्वादश आदित्य कहते हैं—</div>
<div class="class_296">धाता मित्रोऽर्यमा शक्रो वरुणस्त्वंश एव च ⁠। भगो विवस्वान् पूषा च सविता दशमस्तथा ⁠।⁠।</div>
<div class="class_296">एकादशस्तथा त्वष्टा द्वादशो विष्णुरुच्यते ⁠। जघन्यजस्तु सर्वेषामादित्यानां गुणाधिकः ⁠।⁠।</div>
<div class="class_79">(महा०, आदि० ६५।१५-१६)</div>
<div class="class_290">इनमें जो विष्णु हैं, वे इन सबके राजा हैं और अन्य सबसे श्रेष्ठ हैं। इसीलिये भगवान्‌ने विष्णुको अपना स्वरूप बतलाया है।</div>
<div id="LAzo2OEMRyafsq-ONvVTFg47737" class="class_76"><a href="part0260_u5.xhtml#LAzo2OEMRyafsq-ONvVTFg49922" class="class_36">४</a>. सूर्य, चन्द्रमा, तारे, बिजली और अग्नि आदि जितने भी प्रकाशमान पदार्थ हैं, उन सबमें सूर्य प्रधान हैं; इसलिये भगवान्‌ने समस्त ज्योतियोंमें सूर्यको अपना स्वरूप बतलाया है।</div>
<div id="LAzo2OEMRyafsq-ONvVTFg47738" class="class_76"><a href="part0260_u5.xhtml#LAzo2OEMRyafsq-ONvVTFg49331" class="class_36">५</a>. उनचास मरुतोंके नाम ये हैं—‘सत्त्वज्योति, आदित्य, सत्यज्योति, तिर्यग्ज्योति, सज्योति, ज्योतिष्मान्, हरित, ऋतजित्, सत्यजित्, सुषेण, सेनजित्, सत्यमित्र, अभिमित्र, हरिमित्र, कृत, सत्य, ध्रुव, धर्ता, विधर्ता, विधारय, ध्वान्त, धुनि, उग्र, भीम, अभियु, साक्षिप, ईदृक्, अन्यादृक्, यादृक्, प्रतिकृत्, ऋक्, समिति, संरम्भ, ईदृक्ष, पुरुष, अन्यादृक्ष, चेतस, समिता, समिदृक्ष, प्रतिदृक्ष, मरुति, सरत, देव, दिश, यजुः, अनुदृक्, साम, मानुष और विश् (वायुपुराण ६७।१२३ से १३०)। गरुडपुराण तथा अन्यान्य पुराणोंमें कुछ नामभेद पाये जाते हैं; परंतु ‘मरीचि’ नाम कहीं भी नहीं मिला है। इसीलिये ‘मरीचि’ को मरुत् न मानकर समस्त मरुद्‌गणोंका तेज या किरणें माना गया है।’</div>
<div class="class_290">दक्षकन्या मरुत्वतीसे उत्पन्न पुत्रोंको भी मरुद्‌गण कहते हैं (हरिवंश)। भिन्न-भिन्न मन्वन्तरोंमें भिन्न-भिन्न नामोंसे तथा विभिन्न प्रकारसे इनकी उत्पत्तिके वर्णन पुराणोंमें मिलते हैं।</div>
<div class="class_290">दितिपुत्र उनचास मरुद्‌गण दिति देवीके भगवद्‌ध्यानरूप व्रतके तेजसे उत्पन्न हैं। उस तेजके ही कारण इनका गर्भमें विनाश नहीं हो सका था। इसलिये उनके इस तेजको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg47739" class="class_76"><a href="part0260_u5.xhtml#LAzo2OEMRyafsq-ONvVTFg47976" class="class_36">६</a>. अश्विनी, भरणी और कृतिका आदि जो सत्ताईस नक्षत्र हैं, उन सबके स्वामी और सम्पूर्ण तारा-मण्डलके राजा होनेसे चन्द्रमा भगवान्‌की प्रधान विभूति हैं। इसलिये यहाँ उनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg50061" class="class_76"><a href="part0260_u5.xhtml#LAzo2OEMRyafsq-ONvVTFg49169" class="class_36">७</a>. ऋक्, यजुः, साम और अथर्व—इन चारों वेदोंमें सामवेद अत्यन्त मधुर संगीतमय तथा परमेश्वरकी अत्यन्त रमणीय स्तुतियोंसे युक्त है; अतः वेदोंमें उसकी प्रधानता है। इसलिये भगवान्‌ने उसको अपना स्वरूप बतलाया है।</div>
<div id="LAzo2OEMRyafsq-ONvVTFg50062" class="class_76"><a href="part0260_u5.xhtml#LAzo2OEMRyafsq-ONvVTFg48730" class="class_36">८</a>. समस्त प्राणियोंकी जो ज्ञानशक्ति है, जिसके द्वारा उनको दुःख-सुखका और समस्त पदार्थोंका अनुभव होता है, जो अन्तःकरणकी वृत्तिविशेष है, गीताके तेरहवें अध्यायके छठे श्लोकमें जिसकी गणना क्षेत्रके विकारोंमें की गयी है, उस ज्ञान-शक्तिका नाम ‘चेतना’ है। यह प्राणियोंके समस्त अनुभवोंकी हेतुभूता प्रधान शक्ति है, इसलिये इसको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48539" class="class_76"><a href="part0260_u5.xhtml#LAzo2OEMRyafsq-ONvVTFg49591" class="class_36">१</a>. हर, बहुरूप, त्र्यम्बक, अपराजित, वृषाकपि, शम्भु, कपर्दी, रैवत, मृगव्याध, शर्व और कपाली—ये ग्यारह रुद्र कहलाते हैं—</div>
<div class="class_296">हरश्च बहुरूपश्च त्र्यम्बकश्चापराजितः ⁠। वृषाकपिश्च शम्भुश्च कपर्दी रैवतस्तथा ⁠।⁠।</div>
<div class="class_296">मृगव्याधश्च शर्वश्च कपाली च विशाम्पते ⁠। एकादशैते कथिता रुद्रास्त्रिभुवनेश्वराः ⁠।⁠।</div>
<div class="class_79">(हरिवंश० १।३।५१, ५२)</div>
<div class="class_290">इनमें शम्भु अर्थात् शंकर सबके अधीश्वर (राजा) हैं तथा कल्याणप्रदाता और कल्याणस्वरूप हैं। इसलिये उन्हें भगवान्‌ने अपना स्वरूप कहा है।</div>
<div id="LAzo2OEMRyafsq-ONvVTFg48540" class="class_76"><a href="part0260_u5.xhtml#LAzo2OEMRyafsq-ONvVTFg49083" class="class_36">२</a>. धर, ध्रुव, सोम, अहः, अनिल, अनल, प्रत्यूष और प्रभास—इन आठोंको वसु कहते हैं—</div>
<div class="class_296">धरो ध्रुवश्च सोमश्च अहश्चैवानिलोऽनलः ⁠। प्रत्यूषश्च प्रभासश्च वसवोऽष्टौ प्रकीर्तिताः ⁠।⁠।</div>
<div class="class_79">(महा०, आदि० ६६।१८)</div>
<div class="class_290">इनमें अनल (अग्नि) वसुओंके राजा हैं और देवताओंको हवि पहुँचानेवाले हैं। इसके अतिरिक्त वे भगवान्‌के मुख भी माने जाते हैं। इसीलिये अग्नि (पावक)-को भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48541" class="class_76"><a href="part0260_u5.xhtml#LAzo2OEMRyafsq-ONvVTFg50205" class="class_36">३</a>. समस्त नक्षत्र सुमेरु पर्वतकी परिक्रमा करते हैं और सुमेरु पर्वत नक्षत्र और द्वीपोंका केन्द्र तथा सुवर्ण और रत्नोंका भण्डार माना जाता है तथा उसके शिखर अन्य पर्वतोंकी अपेक्षा ऊँचे हैं। इस प्रकार शिखरवाले पर्वतोंमें प्रधान होनेसे सुमेरुको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49796" class="class_76"><a href="part0260_u5.xhtml#LAzo2OEMRyafsq-ONvVTFg49820" class="class_36">४</a>. बृहस्पति देवराज इन्द्रके गुरु, देवताओंके कुलपुरोहित और विद्या-बुद्धिमें सर्वश्रेष्ठ हैं तथा संसारके समस्त पुरोहितोंमें मुख्य और अंगिरसोंके राजा माने गये हैं। इसलिये भगवान्‌ने उनको अपना स्वरूप कहा है।</div>
<div id="LAzo2OEMRyafsq-ONvVTFg49797" class="class_76"><a href="part0260_u5.xhtml#LAzo2OEMRyafsq-ONvVTFg48034" class="class_36">५</a>. स्कन्दका दूसरा नाम कार्तिकेय है। इनके छः मुख और बारह हाथ हैं। ये महादेवजीके पुत्र और देवताओंके सेनापति हैं। कहीं-कहीं इन्हें अग्निके तेजसे तथा दक्षकन्या स्वाहाके द्वारा उत्पन्न माना गया है (महाभारत, वनपर्व २२३)। इनके सम्बन्धमें महाभारत और पुराणोंमें बड़ी ही विचित्र-विचित्र कथाएँ मिलती हैं। संसारके समस्त सेनापतियोंमें ये प्रधान हैं, इसीलिये भगवान्‌ने इनको अपना स्वरूप बतलाया है।</div>
<div id="LAzo2OEMRyafsq-ONvVTFg49427" class="class_76"><a href="part0260_u5.xhtml#LAzo2OEMRyafsq-ONvVTFg49911" class="class_36">६</a>. महर्षि बहुत-से हैं, उनके लक्षण और उनमेंसे प्रधान दसके नाम ये हैं—</div>
<div class="class_296">ईश्वराः स्वयमुद्भूता मानसा ब्रह्मणः सुताः ⁠। यस्मान्न हन्यते मानैर्महान् परिगतः पुरः ⁠।⁠।</div>
<div class="class_296">यस्मादृषन्ति ये धीरा महान्तं सर्वतो गुणैः ⁠। तस्मान्महर्षयः प्रोक्ता बुद्धेः परमदर्शिनः ⁠।⁠।</div>
<div class="class_296">भृगुर्मरीचिरत्रिश्च अंगिराः पुलहः क्रतुः ⁠। मनुर्दक्षो वसिष्ठश्च पुलस्त्यश्चेति ते दश ⁠।⁠।</div>
<div class="class_296">ब्रह्मणो मानसा ह्येत उद्भूताः स्वयमीश्वराः ⁠। प्रवर्तत ऋषेर्यस्मान्महांस्तस्मान्महर्षयः ⁠।⁠।</div>
<div class="class_79">(वायुपुराण ५९।८२-८३, ८९-९०)</div>
<div class="class_290">‘ब्रह्माके ये मानस पुत्र ऐश्वर्यवान् (सिद्धियोंसे सम्पन्न) एवं स्वयं उत्पन्न हैं। परिमाणसे जिसका हनन न हो (अर्थात् जो अपरिमेय हो) और जो सर्वत्र व्याप्त होते हुए भी सामने (प्रत्यक्ष) हो, वही महान् है। जो बुद्धिके पार पहुँचे हुए (भगवत्प्राप्त) विज्ञजन गुणोंके द्वारा उस महान् (परमेश्वर)-का सब ओरसे अवलम्बन करते हैं, वे इसी कारण (‘महान्तम् ऋषन्ति इति महर्षयः’ इस व्युत्पत्तिके अनुसार) महर्षि कहलाते हैं। भृगु, मरीचि, अत्रि, अंगिरा, पुलह, क्रतु, मनु, दक्ष, वसिष्ठ और पुलस्त्य—ये दस महर्षि हैं। ये सब ब्रह्माके मनसे स्वयं उत्पन्न हुए हैं और ऐश्वर्यवान् हैं। चूँकि ऋषि (ब्रह्माजी)-से इन ऋषियोंके रूपमें स्वयं महान् (परमेश्वर) ही प्रकट हुए, इसलिये ये महर्षि कहलाये।’</div>
<div class="class_290">महर्षियोंमें भृगुजी मुख्य हैं। ये भगवान्‌के भक्त, ज्ञानी और बड़े तेजस्वी हैं; इसीलिये इनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49428" class="class_78"><a href="part0260_u5.xhtml#LAzo2OEMRyafsq-ONvVTFg48755" class="class_36">१</a>. किसी अर्थका बोध करानेवाले शब्दको ‘गीः’ (वाणी) कहते हैं और ओंकार (प्रणव)-को ‘एक अक्षर’ कहते हैं (गीता ८।१३)। जितने भी अर्थबोधक शब्द हैं, उन सबमें प्रणवकी प्रधानता है; क्योंकि ‘प्रणव’ भगवान्‌का नाम है (गीता १७।२३)। प्रणवके जपसे भगवान्‌की प्राप्ति होती है। नाम और नामीमें अभेद माना गया है। इसलिये भगवान्‌ने ‘प्रणव’ को अपना स्वरूप बतलाया है।</div>
<div id="LAzo2OEMRyafsq-ONvVTFg49429" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg49563" class="class_36">२</a>. जपयज्ञमें हिंसाका सर्वथा अभाव है और जपयज्ञ भगवान्‌का प्रत्यक्ष करानेवाला है। मनुस्मृतिमें भी जपयज्ञकी बहुत प्रशंसा की गयी है—</div><div class="class_83"><span class="class_60">विधियज्ञाज्जपयज्ञो विशिष्टो दशभिर्गुणैः ⁠। उपांशुः स्याच्छतगुणः साहस्रो मानसः स्मृतः ⁠।⁠।</span> (२।८५)</div><div class="class_99">‘विधियज्ञसे जपयज्ञ दसगुना, उपांशुजप सौगुना और मानसजप हजारगुना श्रेष्ठ कहा गया है।’</div><div class="class_99">इसलिये समस्त यज्ञोंमें जपयज्ञकी प्रधानता है, यह भाव दिखलानेके लिये भगवान्‌ने जपयज्ञको अपना स्वरूप बतलाया है।</div></div>
<div id="LAzo2OEMRyafsq-ONvVTFg49430" class="class_78"><a href="part0260_u5.xhtml#LAzo2OEMRyafsq-ONvVTFg50206" class="class_36">३</a>. स्थिर रहनेवालोंको स्थावर कहते हैं। जितने भी पहाड़ हैं, सब अचल होनेके कारण स्थावर हैं। उनमें हिमालय सर्वोत्तम है। वह परम पवित्र तपोभूमि है और मुक्तिमें सहायक है। भगवान् नर और नारायण वहीं तपस्या कर चुके हैं। साथ ही, हिमालय सब पर्वतोंका राजा भी है। इसीलिये उसको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg50293" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg47711" class="class_36">४</a>. पीपलका वृक्ष समस्त वनस्पतियोंमें राजा और पूजनीय माना गया है। पुराणोंमें अश्वत्थका बड़ा माहात्म्य मिलता है। स्कन्दपुराणमें कहा है—</div><div class="class_222">स एव विष्णुर्द्रुम एव मूर्तो महात्मभिः सेवितपुण्यमूलः ⁠। यस्याश्रयः पापसहस्रहन्ता भवेन्नृणां कामदुघो गुणाढ्यः ⁠।⁠।</div><div class="class_122">(नागर० २४७।४४)</div><div class="class_99">‘यह वृक्ष मूर्तिमान् श्रीविष्णुस्वरूप है; महात्मा पुरुष इस वृक्षके पुण्यमय मूलकी सेवा करते हैं। इसका गुणोंसे युक्त और कामनादायक आश्रय मनुष्योंके हजारों पापोंका नाश करनेवाला है।’ इसलिये भगवान्‌ने इसको अपना स्वरूप बतलाया है।</div></div>
<div id="LAzo2OEMRyafsq-ONvVTFg50294" class="class_78"><a href="part0260_u5.xhtml#LAzo2OEMRyafsq-ONvVTFg50080" class="class_36">५</a>. देवर्षिके लक्षण इसी अध्यायके बारहवें, तेरहवें श्लोकोंकी टिप्पणीमें दिये गये हैं, उन्हें वहाँ पढ़ना चाहिये। ऐसे देवर्षियोंमें नारदजी सबसे श्रेष्ठ हैं। साथ ही वे भगवान्‌के परम अनन्य भक्त, महान् ज्ञानी और निपुण मन्त्रद्रष्टा हैं। इसीलिये नारदजीको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg50295" class="class_78"><a href="part0260_u5.xhtml#LAzo2OEMRyafsq-ONvVTFg49174" class="class_36">६</a>. गन्धर्व एक देवयोनिविशेष है; ये देवलोकमें गान, वाद्य और नाट्याभिनय किया करते हैं। स्वर्गमें ये सबसे सुन्दर और अत्यन्त रूपवान् माने जाते हैं। ‘गुह्यक-लोक’ से ऊपर और ‘विद्याधर-लोक’ से नीचे इनका ‘गन्धर्व-लोक’ है। देवता और पितरोंकी भाँति गन्धर्व भी दो प्रकारके होते हैं—मर्त्य और दिव्य। जो मनुष्य मरकर पुण्यबलसे गन्धर्वलोकको प्राप्त होते हैं, वे ‘मर्त्य’ हैं और जो कल्पके आरम्भसे ही गन्धर्व हैं, उन्हें ‘दिव्य’ कहते हैं। दिव्य गन्धर्वोंकी दो श्रेणियाँ हैं—‘मौनेय’ और ‘प्राधेय’। महर्षि कश्यपकी दो पत्नियोंके नाम थे—मुनि और प्राधा। इन्हींसे अधिकांश अप्सराओं और गन्धर्वोंकी उत्पत्ति हुई। चित्ररथ दिव्य संगीतविद्याके पारदर्शी और अत्यन्त ही निपुण हैं। इसीसे भगवान्‌ने इनको अपना स्वरूप बतलाया है।</div>
<div id="LAzo2OEMRyafsq-ONvVTFg50296" class="class_78"><a href="part0260_u5.xhtml#LAzo2OEMRyafsq-ONvVTFg50285" class="class_36">७</a>. जो सर्व प्रकारकी स्थूल और सूक्ष्म जगत्‌की सिद्धियोंको प्राप्त हों तथा धर्म, ज्ञान, ऐश्वर्य और वैराग्य आदि श्रेष्ठ गुणोंसे पूर्णतया सम्पन्न हों, उनको सिद्ध कहते हैं। ऐसे हजारों सिद्ध हैं, जिनमें भगवान् कपिल सर्वप्रधान हैं। भगवान् कपिल साक्षात् ईश्वरके अवतार हैं। इसीलिये भगवान्‌ने समस्त सिद्धोंमें कपिल मुनिको अपना स्वरूप बतलाया है।</div>
<div id="LAzo2OEMRyafsq-ONvVTFg48230" class="class_78"><a href="part0260_u5.xhtml#LAzo2OEMRyafsq-ONvVTFg47763" class="class_36">८</a>. बहुत-से हाथियोंमें जो श्रेष्ठ हो, उसे गजेन्द्र कहते हैं। ऐसे गजेन्द्रोंमें भी ऐरावत हाथी, जो इन्द्रका वाहन है, सर्वश्रेष्ठ और ‘गज’ जातिका राजा माना गया है। इसकी उत्पत्ति भी उच्चैःश्रवा घोड़ेंकी भाँति समुद्रमन्थनसे ही हुई थी। इसलिये इसको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48231" class="class_78"><a href="part0260_u5.xhtml#LAzo2OEMRyafsq-ONvVTFg47764" class="class_36">१</a>. शास्त्रोक्त लक्षणोंसे युक्त धर्मपरायण राजा अपनी प्रजाको पापोंसे हटाकर धर्ममें प्रवृत्त करता है और सबकी रक्षा करता है, इस कारण अन्य मनुष्योंसे राजा श्रेष्ठ माना गया है। ऐसे राजामें भगवान्‌की शक्ति साधारण मनुष्योंकी अपेक्षा अधिक रहती है। इसीलिये भगवान्‌ने राजाको अपना स्वरूप कहा है।</div>
<div id="LAzo2OEMRyafsq-ONvVTFg48450" class="class_78"><a href="part0260_u5.xhtml#LAzo2OEMRyafsq-ONvVTFg49784" class="class_36">२</a>. जितने भी शस्त्र हैं, उन सबमें वज्र अत्यन्त श्रेष्ठ है; क्योंकि वज्रमें दधीचि ऋषिके तपका तथा साक्षात् भगवान्‌का तेज विराजमान है और उसे अमोघ माना गया है (श्रीमद्भागवत ६।११।१९-२०)। इसलिये वचको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48451" class="class_78"><a href="part0260_u5.xhtml#LAzo2OEMRyafsq-ONvVTFg48532" class="class_36">३</a>. कामधेनु समस्त गौओंमें श्रेष्ठ दिव्य गौ है, यह देवता तथा मनुष्य सभीकी समस्त कामनाओंको पूर्ण करनेवाली है और इसकी उत्पत्ति भी समुद्रमन्थनसे हुई है; इसलिये भगवान्‌ने इसको अपना स्वरूप बतलाया है।</div>
<div id="LAzo2OEMRyafsq-ONvVTFg48452" class="class_78"><a href="part0260_u5.xhtml#LAzo2OEMRyafsq-ONvVTFg48070" class="class_36">४</a>. इन्द्रियाराम मनुष्योंके द्वारा विषयसुखके लिये उपभोगमें आनेवाला काम निकृष्ट है, वह धर्मानुकूल नहीं है; परंतु शास्त्रविधिके अनुसार संतानकी उत्पत्तिके लिये इन्द्रियजयी पुरुषोंके द्वारा प्रयुक्त होनेवाला काम ही धर्मानुकूल होनेसे श्रेष्ठ है। अतः उसको भगवान्‌की विभूतियोंमें गिना गया है।</div>
<div id="LAzo2OEMRyafsq-ONvVTFg48453" class="class_78"><a href="part0260_u5.xhtml#LAzo2OEMRyafsq-ONvVTFg49573" class="class_36">५</a>. वासुकि समस्त सर्पोंके राजा और भगवान्‌के भक्त होनेके कारण सर्पोंमें श्रेष्ठ माने गये हैं, इसलिये उनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49322" class="class_78"><a href="part0260_u5.xhtml#LAzo2OEMRyafsq-ONvVTFg48384" class="class_36">६</a>. शेषनाग समस्त नागोंके राजा और हजार फणोंसे युक्त हैं तथा भगवान्‌की शय्या बनकर और नित्य उनकी सेवामें लगे रहकर उन्हें सुख पहुँचानेवाले, उनके परम अनन्यभक्त और बहुत बार भगवान्‌के साथ-साथ अवतार लेकर उनकी लीलामें सम्मिलित रहनेवाले हैं तथा इनकी उत्पत्ति भी भगवान्‌से ही मानी गयी है। इसलिये भगवान्‌ने इनको अपना स्वरूप बतलाया है।</div>
<div id="LAzo2OEMRyafsq-ONvVTFg49323" class="class_78"><a href="part0260_u5.xhtml#LAzo2OEMRyafsq-ONvVTFg49466" class="class_36">७</a>. वरुण समस्त जलचरोंके और जलदेवताओंके अधिपति, लोकपाल, देवता और भगवान्‌के भक्त होनेके कारण सबमें श्रेष्ठ माने गये हैं। इसलिये उनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49324" class="class_78"><a href="part0260_u5.xhtml#LAzo2OEMRyafsq-ONvVTFg48214" class="class_36">८</a>. कव्यवाह, अनल, सोम, यम, अर्यमा, अग्निष्वात्त और बर्हिषद्—ये सात दिव्य पितृगण हैं। (शिवपुराण धर्म० ६३।२) इनमें अर्यमा नामक पितर समस्त पितरोंमें प्रधान होनेसे श्रेष्ठ माने गये हैं। इसलिये उनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49325" class="class_78"><a href="part0260_u5.xhtml#LAzo2OEMRyafsq-ONvVTFg48966" class="class_36">९</a>. मर्त्य और देवजगत्‌में, जितने भी नियमन करनेवाले अधिकारी हैं, यमराज उन सबमें बढ़कर हैं। इनके सभी दण्ड न्याय और धर्मसे युक्त, हितपूर्ण और पापनाशक होते हैं। ये भगवान्‌के ज्ञानी भक्त और लोकपाल भी हैं। इसीलिये भगवान्‌ने इनको अपना स्वरूप बतलाया है।</div>
<div id="LAzo2OEMRyafsq-ONvVTFg47923" class="class_78"><a href="part0260_u5.xhtml#LAzo2OEMRyafsq-ONvVTFg49860" class="class_36">१०</a>. यहाँ ‘काल’ शब्द क्षण, घड़ी, दिन, पक्ष, मास आदि नामोंसे कहे जानेवाले समयका वाचक है। यह गणितविद्याके जाननेवालोंकी गणनाका आधार है। इसलिये कालको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49392" class="class_78"><a href="part0260_u5.xhtml#LAzo2OEMRyafsq-ONvVTFg47980" class="class_36">११</a>. दितिके वंशजोंको दैत्य कहते हैं। उन सबमें प्रह्लाद उत्तम माने गये हैं; क्योंकि वे सर्वसद्‌गुणसम्पन्न, परम धर्मात्मा और भगवान्‌के परम श्रद्धालु, निष्काम, अनन्यप्रेमी भक्त हैं तथा दैत्योंके राजा हैं। इसलिये भगवान्‌ने उनको अपना स्वरूप बतलाया है।</div>
<div id="LAzo2OEMRyafsq-ONvVTFg49393" class="class_78"><a href="part0260_u5.xhtml#LAzo2OEMRyafsq-ONvVTFg48067" class="class_36">१२</a>. सिंह सब पशुओंका राजा माना गया है। वह सबसे बलवान्, तेजस्वी, शूरवीर और साहसी होता है। इसलिये भगवान्‌ने सिंहको अपनी विभूतियोंमें गिना है।</div>
<div id="LAzo2OEMRyafsq-ONvVTFg49394" class="class_78"><a href="part0260_u5.xhtml#LAzo2OEMRyafsq-ONvVTFg49028" class="class_36">१३</a>. विनताके पुत्र गरुड़जी पक्षियोंके राजा और उन सबसे बड़े होनेके कारण पक्षियोंमें श्रेष्ठ माने गये हैं। साथ ही ये भगवान्‌के वाहन, उनके परम भक्त और अत्यन्त पराक्रमी हैं। इसलिये गरुड़को भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48838" class="class_78"><a href="part0260_u5.xhtml#LAzo2OEMRyafsq-ONvVTFg48564" class="class_36">१</a>. ‘राम’ शब्द दशरथपुत्र भगवान् श्रीरामचन्द्रजीका वाचक है। उनको अपना स्वरूप बतलाकर भगवान्‌ने यह भाव दिखलाया है कि भिन्न-भिन्न युगोंमें भिन्न-भिन्न प्रकारकी लीला करनेके लिये मैं ही भिन्न-भिन्न रूप धारण करता हूँ। श्रीराममें और मुझमें कोई अन्तर नहीं है, स्वयं मैं ही श्रीरामरूपमें अवतीर्ण होता हूँ।</div>
<div id="LAzo2OEMRyafsq-ONvVTFg48839" class="class_78"><a href="part0260_u5.xhtml#LAzo2OEMRyafsq-ONvVTFg48669" class="class_36">२</a>. जितने प्रकारकी मछलियाँ होती हैं, उन सबमें मगर बहुत बड़ा और बलवान् होता है; इसी विशेषताके कारण मछलियोंमें मगरको भगवान्‌ने अपनी विभूति बतलाया है।</div>
<div id="LAzo2OEMRyafsq-ONvVTFg48840" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg50422" class="class_36">३</a>. जाह्नवी अर्थात् श्रीभागीरथी गंगाजी समस्त नदियोंमें परम श्रेष्ठ हैं; ये श्रीभगवान्‌के चरणोदकसे उत्पन्न, परम पवित्र हैं। पुराण और इतिहासोंमें इनका बड़ा भारी माहात्म्य बतलाया गया है। श्रीमद्भागवतमें कहा है—</div><div class="class_83">धातुः कमण्डलुजलं तदुरुक्रमस्य पादावनेजनपवित्रतया नरेन्द्र ⁠।</div><div class="class_83">स्वर्धुन्यभून्नभसि सा पतती निमार्ष्टि लोकत्रयं भगवतो विशदेव कीर्तिः ⁠।⁠।</div><div class="class_122">(८।२१।४)</div><div class="class_99">‘हे राजन्! वह ब्रह्माजीके कमण्डलुका जल, भगवान्‌के चरणोंको धोनेसे पवित्रतम होकर स्वर्ग-गंगा हो गया। वह गंगा आकाशसे पृथ्वीपर गिरकर अबतक तीनों लोकोंको भगवान्‌की निर्मल कीर्तिके समान पवित्र कर रही है।’</div><div class="class_99">इसके अतिरिक्त यह बात भी है कि एक बार भगवान् विष्णु स्वयं ही द्रवरूप होकर बहने लगे थे और ब्रह्माजीके कमण्डलुमें जाकर गंगारूप हो गये थे। इस प्रकार साक्षात् ब्रह्मद्रव होनेके कारण भी गंगाजीका अत्यन्त माहात्म्य है। इसीलिये भगवान्‌ने गंगाको अपना स्वरूप बतलाया है।</div></div>
<div id="LAzo2OEMRyafsq-ONvVTFg50298" class="class_78"><a href="part0260_u5.xhtml#LAzo2OEMRyafsq-ONvVTFg49009" class="class_36">४</a>. अध्यात्मविद्या या ब्रह्मविद्या उस विद्याको कहते हैं जिसका आत्मासे सम्बन्ध है, जो आत्मतत्त्वका प्रकाश करती है और जिसके प्रभावसे अनायास ही ब्रह्मका साक्षात्कार हो जाता है। संसारमें ज्ञात या अज्ञात जितनी भी विद्याएँ हैं, सभी इस ब्रह्मविद्यासे निकृष्ट हैं; क्योंकि उनसे अज्ञानका बन्धन टूटता नहीं, बल्कि और भी दृढ़ होता है; परंतु इस ब्रह्मविद्यासे अज्ञानकी गाँठ सदाके लिये खुल जाती है और परमात्माके स्वरूपका यथार्थ साक्षात्कार हो जाता है। इसीसे यह सबसे श्रेष्ठ है और इसीलिये भगवान्‌ने इसको अपना स्वरूप बतलाया है।</div>
<div id="LAzo2OEMRyafsq-ONvVTFg50299" class="class_78"><a href="part0260_u5.xhtml#LAzo2OEMRyafsq-ONvVTFg47751" class="class_36">५</a>. शास्त्रार्थके तीन स्वरूप होते हैं—जल्प, वितण्डा और वाद। उचित-अनुचितका विचार छोड़कर अपने पक्षके मण्डन और दूसरेके पक्षका खण्डन करनेके लिये जो विवाद किया जाता है, उसे ‘जल्प’ कहते हैं; केवल दूसरे पक्षका खण्डन करनेके लिये किये जानेवाले विवादको ‘वितण्डा’ कहते हैं और जो तत्त्वनिर्णयके उद्देश्यसे शुद्ध नीयतसे किया जाता है, उसे ‘वाद’ कहते हैं। ‘जल्प’ और ‘वितण्डा’ से द्वेष, क्रोध, हिंसा और अभिमानादि दोषोंकी उत्पत्ति होती है तथा ‘वाद’ से सत्यके निर्णयमें और कल्याण-साधनमें सहायता प्राप्त होती है। ‘जल्प’ और ‘वितण्डा’ त्याज्य हैं तथा ‘वाद’ आवश्यकता होनेपर ग्राह्य है। इसी विशेषताके कारण भगवान्‌ने ‘वाद’ को अपनी विभूति बतलाया है।</div>
<div id="LAzo2OEMRyafsq-ONvVTFg50324" class="class_78"><a href="part0260_u5.xhtml#LAzo2OEMRyafsq-ONvVTFg48675" class="class_36">६</a>. स्वर और व्यंजन आदि जितने भी अक्षर हैं, उन सबमें अकार सबका आदि है और वही सबमें व्याप्त है। इसीलिये भगवान्‌ने उसको अपना स्वरूप बतलाया है।</div>
<div id="LAzo2OEMRyafsq-ONvVTFg50325" class="class_78"><a href="part0260_u5.xhtml#LAzo2OEMRyafsq-ONvVTFg48395" class="class_36">७</a>. संस्कृत-व्याकरणके अनुसार समास चार हैं—१. अव्ययीभाव, २. तत्पुरुष, ३. बहुव्रीहि और ४. द्वन्द्व। कर्मधारय और द्विगु—ये दोनों तत्पुरुषके ही अन्तर्गत हैं। द्वन्द्व समासमें दोनों पदोंके अर्थकी प्रधानता होनेके कारण वह अन्य समासोंसे श्रेष्ठ है; इसलिये भगवान्‌ने उसको अपनी विभूतियोंमें गिना है।</div>
<div id="LAzo2OEMRyafsq-ONvVTFg50326" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg47753" class="class_36">८</a>. कालके तीन भेद हैं—</div><div class="class_99">१. ‘समय’ वाचक काल। २. ‘प्रकृति’ रूप काल। महाप्रलयके बाद जितने समयतक प्रकृतिकी साम्यावस्था रहती है, वही प्रकृतिरूपी काल है। ३. नित्य शाश्वत विज्ञानानन्दघन परमात्मा।</div><div class="class_99">समयवाचक स्थूल कालकी अपेक्षा तो बुद्धिकी समझमें न आनेवाला प्रकृतिरूप काल सूक्ष्म और पर है तथा इस प्रकृतिरूप कालसे भी परमात्मारूप काल अत्यन्त सूक्ष्म, परातिपर और परम श्रेष्ठ है। वस्तुतः परमात्मा देश-कालसे सर्वथा रहित हैं; परंतु जहाँ प्रकृति और उसके कार्यरूप संसारका वर्णन किया जाता है, वहाँ सबको सत्ता-स्फूर्ति देनेवाले होनेके कारण उन सबके अधिष्ठानरूप विज्ञानानन्दघन परमात्मा ही वास्तविक ‘काल’ हैं। ये ही ‘अक्षय’ काल हैं।</div></div>
<div id="LAzo2OEMRyafsq-ONvVTFg48278" class="class_78"><a href="part0260_u5.xhtml#LAzo2OEMRyafsq-ONvVTFg48362" class="class_36">१</a>. जिस प्रकार मृत्युरूप होकर भगवान् सबका नाश करते हैं अर्थात् उनका शरीरसे वियोग कराते हैं, उसी प्रकार भगवान् ही उनका पुनः दूसरे शरीरोंसे सम्बन्ध कराके उन्हें उत्पन्न करते हैं—यही भाव दिखलानेके लिये भगवान्‌ने अपनेको उत्पन्न होनेवालोंका उत्पत्तिहेतु बतलाया है।</div>
<div id="LAzo2OEMRyafsq-ONvVTFg48279" class="class_78"><a href="part0260_u5.xhtml#LAzo2OEMRyafsq-ONvVTFg47944" class="class_36">२</a>. स्वायम्भुव मनुकी कन्या प्रसूति प्रजापति दक्षको ब्याही थीं, उनसे चौबीस कन्याएँ हुईं कीर्ति, मेधा, वृत्ति, स्मृति और क्षमा उन्हींमेंसे हैं। इनमें कीर्ति, मेधा और धृतिका विवाह धर्मसे हुआ; स्मृतिका अंगिरासे और क्षमा महर्षि पुलहको ब्याही गयीं। महर्षि भृगुकी कन्याका नाम श्री है, जो दक्षकन्या ख्यातिके गर्भसे उत्पन्न हुई थीं। इनका पाणिग्रहण भगवान् विष्णुने किया और वाक् ब्रह्माजीकी कन्या थीं। इन सातोंके नाम जिन गुणोंका निर्देश करते हैं—उन विभिन्न गुणोंकी ये सातों अधिष्ठातृदेवता हैं तथा संसारकी समस्त स्त्रियोंमें श्रेष्ठ मानी गयी हैं। इसीलिये भगवान्‌ने इनको अपनी विभूति बतलाया है।</div>
<div id="LAzo2OEMRyafsq-ONvVTFg48168" class="class_78"><a href="part0260_u5.xhtml#LAzo2OEMRyafsq-ONvVTFg48215" class="class_36">३</a>. सामवेदमें ‘बृहत्साम’ एक गीतिविशेष है। इसके द्वारा परमेश्वरकी इन्द्ररूपमें स्तुति की गयी है। ‘अतिरात्र’ यागमें यही पृष्ठस्तोत्र है तथा सामवेदके ‘रथन्तर’ आदि सामोंमें बृहत्साम (‘बृहत्’ नामक साम) प्रधान होनेके कारण सबमें श्रेष्ठ है, इसी कारण यहाँ भगवान्‌ने ‘बृहत्साम’ को अपना स्वरूप बतलाया है।</div>
<div id="LAzo2OEMRyafsq-ONvVTFg48169" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg49298" class="class_36">४</a>. वेदोंकी जितनी भी छन्दोबद्ध ऋचाएँ हैं, उन सबमें गायत्रीकी ही प्रधानता है। श्रुति, स्मृति, इतिहास और पुराण आदि शास्त्रोंमें जगह-जगह गायत्रीकी महिमा भरी है—</div><div class="class_83">अभीष्टं लोकमाप्नोति प्राप्नुयात् काममीप्सितम् ⁠। गायत्री वेदजननी गायत्री पापनाशिनी ⁠।⁠।</div><div class="class_83">गायत्र्याः परमं नास्ति दिवि चेह च पावनम् ⁠। हस्तत्राणप्रदा देवी पततां नरकार्णवे ⁠।⁠।</div><div class="class_122">(शंखस्मृति १२।२४-२५)</div><div class="class_99">‘(गायत्रीकी उपासना करनेवाला द्विज) अपने अभीष्ट लोकको पा जाता है, मनोवांछित भोग प्राप्त कर लेता है। गायत्री समस्त वेदोंकी जननी और सम्पूर्ण पापोंको नष्ट करनेवाली हैं। स्वर्गलोगमें तथा पृथ्वीपर गायत्रीसे बढ़कर पवित्र करनेवाली दूसरी कोई वस्तु नहीं है। गायत्री देवी नरकसमुद्रमें गिरनेवालोंको हाथका सहारा देकर बचा लेनेवाली हैं।’</div><div class="class_83">नास्ति गङ्गासमं तीर्थं न देवः केशवात् परः ⁠। गायत्र्यास्तु परं जप्यं न भूतं न भविष्यति ⁠।⁠।</div><div class="class_122">(बृहद्योगियाज्ञवल्क्य १०।१०)</div><div class="class_99">‘गंगाजीके समान तीर्थ नहीं है, श्रीविष्णुभगवान्‌से बढ़कर देवता नहीं है और गायत्रीसे बढ़कर जपनेयोग्य मन्त्र न हुआ, न होगा।’</div><div class="class_99">गायत्रीकी इस श्रेष्ठताके कारण ही भगवान्‌ने उनको अपना स्वरूप बतलाया है।</div></div>
<div id="LAzo2OEMRyafsq-ONvVTFg48170" class="class_78"><a href="part0260_u5.xhtml#LAzo2OEMRyafsq-ONvVTFg48475" class="class_36">५</a>. महाभारतकालमें महीनोंकी गणना मार्गशीर्षसे ही आरम्भ होती थी (महा०, अनुशासन० १०६ और १०९)। अतः यह सब मासोंमें प्रथम मास है तथा इस मासमें किये हुए व्रत-उपवासोंका शास्त्रोंमें महान् फल बतलाया गया है। नये अन्नकी इष्टि (यज्ञ)-का भी इसी महीनेमें विधान है। वाल्मीकीय रामायणमें इसे संवत्सरका भूषण बतलाया गया है। इस प्रकार अन्यान्य मासोंकी अपेक्षा इसमें कई विशेषताएँ हैं, इसलिये भगवान्‌ने इसको अपना स्वरूप बतलाया है।</div>
<div id="LAzo2OEMRyafsq-ONvVTFg48171" class="class_78"><a href="part0260_u5.xhtml#LAzo2OEMRyafsq-ONvVTFg49630" class="class_36">६</a>. वसन्त सब ऋतुओंमें श्रेष्ठ और सबका राजा है। इसमें बिना ही जलके सब वनस्पतियाँ हरी-भरी और नवीन पत्रों तथा पुष्पोंसे समन्वित हो जाती हैं। इसमें न अधिक गरमी रहती है और न सरदी। इस ऋतुमें प्रायः सभी प्राणियोंको आनन्द होता है। इसीलिये भगवान्‌ने इसको अपना स्वरूप बतलाया है।</div>
<div id="LAzo2OEMRyafsq-ONvVTFg49302" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg49646" class="class_36">१</a>. संसारमें उत्तम, मध्यम और नीच जितने भी जीव और पदार्थ हैं, सभीमें भगवान् व्याप्त हैं और भगवान्‌की ही सत्ता-स्फूर्तिसे सब चेष्टा करते हैं। ऐसा एक भी पदार्थ नहीं है जो भगवान्‌की सत्ता और शक्तिसे रहित हो। ऐसे सब प्रकारके सात्त्विक, राजस और तामस जीवों एवं पदार्थोंमें जो विशेष गुण, विशेष प्रभाव और विशेष चमत्कारसे युक्त हैं, उसीमें भगवान्‌की सत्ता और शक्तिका विशेष विकास है।</div><div class="class_99">इस विशेषताके कारण जिस-जिस व्यक्ति, पदार्थ, क्रिया या भावका मनसे चिन्तन होने लगे, उस-उसमें भगवान्‌का ही चिन्तन करना चाहिये। इसी अभिप्रायसे छल करनेवालोंमें जूएको भगवान्‌ने अपना स्वरूप बताया है। उसे उत्तम बतलाकर उसमें प्रवृत्त करनेके उद्देश्यसे नहीं; क्योंकि भगवान्‌ने तो महान् क्रूर और हिंसक सिंह और मगरको एवं सहज ही विनाश करनेवाले अग्निको तथा सर्वसंहारकारी मृत्युको भी अपना स्वरूप बतलाया है। उसका अभिप्राय यह थोड़े ही है कि कोई भी मनुष्य जाकर सिंह या मगरके साथ खेले, आगमें कूद पड़े अथवा जान-बूझकर मृत्युके मुँहमें घुस जाय। इनके करनेमें जो आपत्ति है, वही आपत्ति जूआ खेलनेमें है।</div></div>
<div id="LAzo2OEMRyafsq-ONvVTFg49303" class="class_78"><a href="part0260_u5.xhtml#LAzo2OEMRyafsq-ONvVTFg47888" class="class_36">२</a>. ये चारों ही गुण भगवत्प्राप्तिमें सहायक हैं, इसलिये भगवान्‌ने इनको अपना स्वरूप बतलाया है। इन चारोंको अपना स्वरूप बतलाकर भगवान्‌ने यह भाव भी दिखलाया है कि तेजस्वी प्राणियोंमें जो तेज या प्रभाव है, वह वास्तवमें मेरा ही है। जो मनुष्य उसे अपनी शक्ति समझकर अभिमान करता है, वह भूल करता है। इसी प्रकार विजय प्राप्त करनेवालोंका विजय, निश्चय करनेवालोंका निश्चय और सात्त्विक पुरुषोंका सात्त्विकभाव—ये सब गुण भी मेरे ही हैं। इनके निमित्तसे अभिमान करना भी बड़ी भारी मूर्खता है। इसके अतिरिक्त इस कथनमें यह भाव भी है कि जिन-जिनमें उपर्युक्त गुण हों, उनमें भगवान्‌के तेजकी अधिकता समझकर उनको श्रेष्ठ मानना चाहिये।</div>
<div id="LAzo2OEMRyafsq-ONvVTFg48742" class="class_78"><a href="part0260_u5.xhtml#LAzo2OEMRyafsq-ONvVTFg49377" class="class_36">३</a>. इस कथनसे भगवान्‌ने अवतार और अवतारीकी एकता दिखलायी है। कहनेका भाव यह है कि मैं अजन्मा-अविनाशी, सब भूतोंका महेश्वर, सर्वशक्तिमान्, पूर्णब्रह्म पुरुषोत्तम ही यहाँ वसुदेवके पुत्रके रूपमें लीलासे प्रकट हुआ हूँ (गीता ४।६)।</div>
<div id="LAzo2OEMRyafsq-ONvVTFg48743" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg47975" class="class_36">४</a>. अर्जुन ही सब पाण्डवोंमें श्रेष्ठ माने गये हैं। इसका कारण यह है कि नर-नारायण-अवतारमें अर्जुन नररूपसे भगवान्‌के साथ रह चुके हैं। इसके अतिरिक्त वे भगवान्‌के परम प्रिय सखा और उनके अनन्य प्रेमी भक्त हैं। इसलिये अर्जुनको भगवान्‌ने अपना स्वरूप बतलाया है। भगवान्‌ने स्वयं कहा है—</div><div class="class_83">नरस्त्वमसि दुर्धर्ष हरिर्नारायणो ह्यहम् ⁠। काले लोकमिमं प्राप्तौ नरनारायणावृषी ⁠।⁠।</div><div class="class_83">अनन्यः पार्थ मत्तस्त्वं त्वत्तश्चाहं तथैव च ⁠।</div><div class="class_122">(महा०, वन० १२।४६-४७)</div><div class="class_99">‘हे दुर्धर्ष अर्जुन! तू भगवान् नर है और मैं स्वयं हरि नारायण हूँ। हम दोनों एक समय नर और नारायण ऋषि होकर इस लोकमें आये थे। इसलिये हे अर्जुन! तू मुझसे अलग नहीं है और उसी प्रकार मैं तुझसे अलग नहीं हूँ।’</div></div>
<div id="LAzo2OEMRyafsq-ONvVTFg48744" class="class_78"><a href="part0260_u5.xhtml#LAzo2OEMRyafsq-ONvVTFg49082" class="class_36">५</a>. भगवान्‌के स्वरूपका और वेदादि शास्त्रोंका मनन करनेवालोंको ‘मुनि’ कहते हैं। भगवान् वेदव्यास समस्त वेदोंका भलीभाँति चिन्तन करके उनका विभाग करनेवाले, महाभारत, पुराण आदि अनेक शास्त्रोंके रचयिता, भगवान्‌के अंशावतार और सर्वसद्‌गुणसम्पन्न हैं। अतएव मुनिमण्डलमें उनकी प्रधानता होनेके कारण भगवान्‌ने उन्हें अपना स्वरूप बतलाया है।</div>
<div id="LAzo2OEMRyafsq-ONvVTFg48745" class="class_78"><a href="part0260_u5.xhtml#LAzo2OEMRyafsq-ONvVTFg49878" class="class_36">६</a>. जो पण्डित और बुद्धिमान् हो, उसे ‘कवि’ कहते हैं। शुक्राचार्यजी भार्गवोंके अधिपति, सब विद्याओंमें विशारद, नीतिके रचयिता, संजीवनी विद्याके जाननेवाले और कवियोंमें प्रधान हैं, इसलिये इनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg49634" class="class_78"><a href="part0260_u5.xhtml#LAzo2OEMRyafsq-ONvVTFg48148" class="class_36">७</a>. ‘ज्ञानवताम्’ पद परब्रह्म परमात्माके स्वरूपका साक्षात् कर लेनेवाले यथार्थ ज्ञानियोंका वाचक है। उनका ज्ञान ही सर्वोत्तम ज्ञान है। इसलिये उसको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48366" class="class_78"><a href="part0260_u5.xhtml#LAzo2OEMRyafsq-ONvVTFg48973" class="class_36">८</a>. दण्ड (दमन करनेकी शक्ति) धर्मका त्याग करके अधर्ममें प्रवृत्त उच्छृंखल मनुष्योंको पापाचारसे रोककर सत्कर्ममें प्रवृत्त करता है। मनुष्योंके मन और इन्द्रिय आदि भी इस दमनशक्तिके द्वारा ही वशमें होकर भगवान्‌की प्राप्तिमें सहायक बन सकते हैं। दमनशक्तिसे समस्त प्राणी अपने-अपने अधिकारका पालन करते हैं। इसलिये जो भी देवता, राजा और शासक आदि न्यायपूर्वक दमन करनेवाले हैं, उन सबकी उस दमनशक्तिको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48367" class="class_78"><a href="part0260_u5.xhtml#LAzo2OEMRyafsq-ONvVTFg48909" class="class_36">१</a>. ‘नीति’ शब्द यहाँ न्यायका वाचक है। न्यायसे ही मनुष्यकी सच्ची विजय होती है। जिस राज्यमें नीति नहीं रहती, अनीतिका बर्ताव होने लगता है, वह राज्य भी शीघ्र नष्ट हो जाता है। अतएव नीति अर्थात् न्याय विजयका प्रधान उपाय है। इसलिये विजय चाहनेवालोंकी नीतिको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48368" class="class_78"><a href="part0260_u5.xhtml#LAzo2OEMRyafsq-ONvVTFg48819" class="class_36">२</a>. जितने भी गुप्त रखनेयोग्य भाव हैं, वे मौनसे (न बोलनेसे) ही गुप्त रह सकते हैं। बोलना बंद किये बिना उनका गुप्त रखा जाना कठिन है। इस प्रकार गोपनीय भावोंके रक्षक मौनकी प्रधानता होनेसे मौनको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg48671" class="class_78"><a href="part0260_u5.xhtml#LAzo2OEMRyafsq-ONvVTFg48576" class="class_36">३</a>. भगवान् ही समस्त चराचर भूतप्राणियोंके परम आधार हैं और उन्हींसे सबकी उत्पत्ति होती है। अतएव वे ही सबके बीज या महान् कारण हैं। इसीसे गीताके सातवें अध्यायके दसवें श्लोकमें उन्हें सब भूतोंका ‘सनातन बीज’ और नवम अध्यायके अठारहवें श्लोकमें ‘अविनाशी बीज’ बतलाया गया है। इसीलिये भगवान्‌ने उसको यहाँ अपना स्वरूप बतलाया है।</div>
<div id="LAzo2OEMRyafsq-ONvVTFg48672" class="class_78"><a href="part0260_u5.xhtml#LAzo2OEMRyafsq-ONvVTFg49602" class="class_36">४</a>. इससे भगवान्‌ने यह भाव दिखलाया है कि चर या अचर जितने भी प्राणी हैं, उन सबमें मैं व्याप्त हूँ; कोई भी प्राणी मुझसे रहित नहीं है। अतएव समस्त प्राणियोंको मेरा स्वरूप समझकर और मुझे उनमें व्याप्त समझकर जहाँ भी तुम्हारा मन जाय, वहीं तुम मेरा चिन्तन करते रहो। इस प्रकार अर्जुनके ‘आपको किन-किन भावोंमें चिन्तन करना चाहिये?’ (गीता १०।१७) इस प्रश्नका भी इससे उत्तर हो जाता है।</div>
<div id="LAzo2OEMRyafsq-ONvVTFg49371" class="class_81"><div class="class_82"><a href="part0260_u5.xhtml#LAzo2OEMRyafsq-ONvVTFg48699" class="class_36">५</a>. जिस किसी भी प्राणी या जडवस्तुमें उपर्युक्त ऐश्वर्य, शोभा, कान्ति, शक्ति, बल, तेज, पराक्रम या अन्य किसी प्रकारकी शक्ति आदि सब-के-सब या इनमेंसे कोई एक भी प्रतीत होता हो, उस प्रत्येक प्राणी और प्रत्येक वस्तुको भगवान्‌के तेजका अंश समझना ही उसको भगवान्‌के तेजके अंशकी अभिव्यक्ति समझना है।</div><div class="class_99">अभिप्राय यह है कि जिस प्रकार बिजलीकी शक्तिसे कहीं रोशनी हो रही है, कहीं पंखे चल रहे हैं, कहीं जल निकल रहा है, कहीं रेडियोंमें दूर-दूरके गाने सुनायी पड़ रहे हैं—इस प्रकार भिन्न-भिन्न अनेकों स्थानोंमें और भी बहुत कार्य हो रहे हैं; परंतु यह निश्चय है कि जहाँ-जहाँ ये कार्य होते हैं, वहाँ-वहाँ बिजलीका ही प्रभाव कार्य कर रहा है, वस्तुतः वह बिजलीके ही अंशकी अभिव्यक्ति है। उसी प्रकार जिस प्राणी या वस्तुमें जो भी किसी तरहकी विशेषता दिखलायी पड़ती है, उसमें भगवान्‌के ही तेजके अंशकी अभिव्यक्ति समझनी चाहिये।</div></div>
<div id="LAzo2OEMRyafsq-ONvVTFg47779" class="class_78"><a href="part0260_u5.xhtml#LAzo2OEMRyafsq-ONvVTFg50316" class="class_36">१</a>. इस कथनसे भगवान्‌ने यह भाव दिखलाया है कि तुम्हारे पूछनेपर मैंने प्रधान-प्रधान विभूतियोंका वर्णन तो कर दिया, किंतु इतना ही जानना यथेष्ट नहीं है। सार बात यह है जो मैं अब तुम्हें बतला रहा हूँ, इसको तुम अच्छी प्रकार समझ लो; फिर सब कुछ अपने-आप ही समझमें आ जायगा, उसके बाद तुम्हारे लिये कुछ भी जानना शेष नहीं रहेगा।</div>
<div id="LAzo2OEMRyafsq-ONvVTFg47780" class="class_78"><a href="part0260_u5.xhtml#LAzo2OEMRyafsq-ONvVTFg48488" class="class_36">२</a>. मन, इन्द्रिय और शरीरसहित समस्त चराचर प्राणी तथा भोगसामग्री, भोगस्थान और समस्त लोकोंके सहित यह ब्रह्माण्ड भगवान्‌के किसी एक अंशमें उन्हींकी योगशक्तिसे धारण किया हुआ है, यही भाव दिखलानेके लिये भगवान्‌ने इस जगत्‌के सम्पूर्ण विस्तारको अपनी योगशक्तिके एक अंशसे धारण किया हुआ बतलाया है।</div>
</body>
</html>
