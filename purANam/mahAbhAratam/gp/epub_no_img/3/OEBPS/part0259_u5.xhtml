<?xml version='1.0' encoding='utf-8'?>
<html xmlns="http://www.w3.org/1999/xhtml" xml:lang="hi">
  <head>
    <title>part0259</title>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="../../stylesheet.css"/>
<link rel="stylesheet" type="text/css" href="../../page_styles3.css"/>
</head>
  <body class="class">
<div id="LAzo2OEMRyafsq-ONvVTFg47541" class="class_100">त्रयस्त्रिंशोऽध्यायः</div>
<div class="class_284">(श्रीमद्भगवद्‌गीतायां नवमोऽध्यायः)</div>
<div class="class_285">ज्ञान-विज्ञान और जगत्‌की उत्पत्तिका, आसुरी और दैवी सम्पदावालोंका, प्रभावसहित भगवान्‌के स्वरूपका, सकाम-निष्काम उपासनाका एवं भगवद्भक्तिकी महिमाका वर्णन</div>
<div class="class_55">सम्बन्ध—<span class="class_263">गीताके सातवें अध्यायके आरम्भमें भगवान्‌ने विज्ञानसहित ज्ञानका वर्णन करनेकी प्रतिज्ञा की थी। उसके अनुसार उस विषयका वर्णन करते हुए, अन्तमें ब्रह्म, अध्यात्म, कर्म, अधिभूत, अधिदैव और अधियज्ञके सहित भगवान्‌को जाननेकी एवं अन्तकालके भगवच्चिन्तनकी बात कही। इसपर आठवें अध्यायमें अर्जुनने उन तत्त्वोंको और अन्तकालकी उपासनाके विषयको समझनेके लिये सात प्रश्न कर दिये। उनमेंसे छः प्रश्नोंका उत्तर तो भगवान्‌ने संक्षेपमें तीसरे और चौथे श्लोकमें दे दिया, किंतु सातवें प्रश्नके उत्तरमें उन्होंने जिस उपदेशका आरम्भ किया, उसमें सारा-का-सारा आठवाँ अध्याय पूरा हो गया। इस प्रकार सातवें अध्यायमें आरम्भ किये हुए विज्ञानसहित ज्ञानका सांगोपांग वर्णन न होनेके कारण उसी विषयको भलीभाँति समझानेके उद्देश्यसे भगवान् इस नवम अध्यायका आरम्भ करते हैं तथा सातवें अध्यायमें वर्णित उपदेशके साथस इसका घनिष्ठ सम्बन्ध दिखलानेके लिये पहले श्लोकमे पुनः उसी विज्ञानसहित ज्ञानका वर्णन करनेकी प्रतिज्ञा करते हैं</span>—</div>
<div class="class_59">श्रीभगवानुवाच</div>
<div class="class_107"><span class="class_60">इदं तु ते गृह्यतमं</span><span id="LAzo2OEMRyafsq-ONvVTFg49268"></span><a href="part0259_u5.xhtml#LAzo2OEMRyafsq-ONvVTFg49789" class="class_108">3</a><span class="class_60"> प्रवक्ष्याम्यनसूयवे</span><span id="LAzo2OEMRyafsq-ONvVTFg47684"></span><a href="part0259_u5.xhtml#LAzo2OEMRyafsq-ONvVTFg49790" class="class_108">४</a><span class="class_60"> ⁠।</span></div>
<div class="class_54">ज्ञानं विज्ञानसहितं यज्ज्ञात्वा मोक्ष्यसेऽशुभात् ⁠।⁠।⁠ १ ⁠।⁠।</div>
<div class="class_55"><span class="class_60">श्रीभगवान् बोले—</span>तुझ दोषदृष्टिरहित भक्तके लिये इस परम गोपनीय विज्ञानसहित ज्ञानको पुनः भलीभाँति कहूँगा, जिसको जानकर तू दुःखरूप संसारसे<span id="LAzo2OEMRyafsq-ONvVTFg49332"></span><a href="part0259_u5.xhtml#LAzo2OEMRyafsq-ONvVTFg49058" class="class_56">१</a> मुक्त हो जायगा ⁠।⁠।⁠ १ ⁠।⁠।</div>
<div class="class_107"><span class="class_60">राजविद्या</span><span id="LAzo2OEMRyafsq-ONvVTFg48506"></span><a href="part0259_u5.xhtml#LAzo2OEMRyafsq-ONvVTFg50111" class="class_108">२</a><span class="class_60"> राजगुह्यं</span><span id="LAzo2OEMRyafsq-ONvVTFg47653"></span><a href="part0259_u5.xhtml#LAzo2OEMRyafsq-ONvVTFg50112" class="class_108">३</a><span class="class_60"> पवित्रमिदमुत्तमम्</span><span id="LAzo2OEMRyafsq-ONvVTFg48514"></span><a href="part0259_u5.xhtml#LAzo2OEMRyafsq-ONvVTFg50113" class="class_108">४</a><span class="class_60"> ⁠।</span></div>
<div class="class_107"><span class="class_60">प्रत्यक्षावगमं</span><span id="LAzo2OEMRyafsq-ONvVTFg48587"></span><a href="part0259_u5.xhtml#LAzo2OEMRyafsq-ONvVTFg49311" class="class_108">५</a><span class="class_60"> धर्म्यं सुसुखं कर्तुमव्ययम्</span><span id="LAzo2OEMRyafsq-ONvVTFg49025"></span><a href="part0259_u5.xhtml#LAzo2OEMRyafsq-ONvVTFg49312" class="class_108">६</a><span class="class_60"> ⁠।⁠।⁠ २ ⁠।⁠।</span></div>
<div class="class_55">यह विज्ञानसहित ज्ञान सब विद्याओंका राजा, सब गोपनीयोंका राजा, अति पवित्र, अति उत्तम, प्रत्यक्ष फलवाला, धर्मयुक्त, साधन करनेमें बड़ा सुगम<span id="LAzo2OEMRyafsq-ONvVTFg48979"></span><a href="part0259_u5.xhtml#LAzo2OEMRyafsq-ONvVTFg49925" class="class_56">७</a> और अविनाशी है ⁠।⁠।⁠ २ ⁠।⁠।</div>
<div class="class_55">सम्बन्ध—<span class="class_263">जब विज्ञानसहित ज्ञानकी इतनी महिमा है और इसका साधन भी इतना सुगम है तो फिर सभी मनुष्य इसे धारण क्यों नहीं करते? इस जिज्ञासापर अश्रद्धाको ही इसमें प्रधान कारण दिखलानेके लिये भगवान् अब इसपर श्रद्धा न करनेवाले मनुष्योंकी निन्दा करते हैं</span>—</div>
<div class="class_54">अश्रद्दधानाः पुरुषा धर्मस्यास्य परंतप ⁠।</div>
<div class="class_54">अप्राप्य मां निवर्तन्ते मृत्युसंसारवर्त्मनि ⁠।⁠।⁠ ३ ⁠।⁠।</div>
<div class="class_55">हे परंतप! इस उपर्युक्त धर्ममें श्रद्धारहित पुरुष<span id="LAzo2OEMRyafsq-ONvVTFg49720"></span><a href="part0259_u5.xhtml#LAzo2OEMRyafsq-ONvVTFg48273" class="class_56">८</a> मुझको न प्राप्त होकर मृत्युरूप संसारचक्रमें भ्रमण करते रहते हैं ⁠।⁠।⁠ ३ ⁠।⁠।</div>
<div class="class_55">सम्बन्ध—<span class="class_263">पूर्वश्लोकमें भगवान्‌ने जिस विज्ञानसहित ज्ञानका उपदेश करनेकी प्रतिज्ञा की थी तथा जिसका माहात्म्य वर्णन किया था, अब उसका आरम्भ करते हुए वे सबसे पहले प्रभावके साथ अपने निराकारस्वरूपके</span> <span class="class_263">तत्त्वका वर्णन करते हैं</span>—</div>
<div class="class_107"><span class="class_60">मया ततमिदं सर्वं जगदव्यक्तमूर्तिना</span><span id="LAzo2OEMRyafsq-ONvVTFg50103"></span><a href="part0259_u5.xhtml#LAzo2OEMRyafsq-ONvVTFg49498" class="class_108">१</a><span class="class_60"> ⁠।</span></div>
<div class="class_54">मत्स्थानि सर्वभूतानि न चाहं तेष्ववस्थितः ⁠।⁠।⁠ ४ ⁠।⁠।</div>
<div class="class_55">मुझ निराकार परमात्मासे यह सब जगत्<span id="LAzo2OEMRyafsq-ONvVTFg49098"></span><a href="part0259_u5.xhtml#LAzo2OEMRyafsq-ONvVTFg49769" class="class_56">२</a> जलसे बरफके सदृश परिपूर्ण है<span id="LAzo2OEMRyafsq-ONvVTFg48203"></span><a href="part0259_u5.xhtml#LAzo2OEMRyafsq-ONvVTFg49770" class="class_56">३</a> और सब भूत मेरे अन्तर्गत संकल्पके आधार स्थित हैं<span id="LAzo2OEMRyafsq-ONvVTFg48522"></span><a href="part0259_u5.xhtml#LAzo2OEMRyafsq-ONvVTFg49771" class="class_56">४</a> किंतु वास्तवमें मैं उनमें स्थित नहीं हूँ<span id="LAzo2OEMRyafsq-ONvVTFg49795"></span><a href="part0259_u5.xhtml#LAzo2OEMRyafsq-ONvVTFg49772" class="class_56">५</a> ⁠।⁠।⁠ ४ ⁠।⁠।</div>
<div class="class_107"><span class="class_60">न च मत्स्थानि भूतानि पश्य मे योगमैश्वरम्</span><span id="LAzo2OEMRyafsq-ONvVTFg48071"></span><a href="part0259_u5.xhtml#LAzo2OEMRyafsq-ONvVTFg48417" class="class_108">६</a><span class="class_60"> ⁠।</span></div>
<div class="class_54">भूतभृन्न च भूतस्थो ममात्मा भूतभावनः ⁠।⁠।⁠ ५ ⁠।⁠।</div>
<div class="class_55">वे सब भूत मुझमें स्थित नहीं हैं; किंतु मेरी ईश्वरीय योगशक्तिको देख<span id="LAzo2OEMRyafsq-ONvVTFg50291"></span><a href="part0259_u5.xhtml#LAzo2OEMRyafsq-ONvVTFg49012" class="class_56">७</a> कि भूतोंका धारण-पोषण करनेवाला और भूतोंको उत्पन्न करनेवाला भी मेरा आत्मा वास्तवमें भूतोंमें स्थित नहीं है<span id="LAzo2OEMRyafsq-ONvVTFg48621"></span><a href="part0259_u5.xhtml#LAzo2OEMRyafsq-ONvVTFg49013" class="class_56">८</a> ⁠।⁠।⁠ ५ ⁠।⁠।</div>
<div class="class_54">यथाऽऽकाशस्थितो नित्यं वायुः सर्वत्रगो महान् ⁠।</div>
<div class="class_54">तथा सर्वाणि भूतानि मत्स्थानीत्युपधारय ⁠।⁠।⁠ ६ ⁠।⁠।</div>
<div class="class_55">जैसे आकाशसे उत्पन्न सर्वत्र विचरनेवाला महान् वायु सदा आकाशमें ही स्थित है, वैसे ही मेरे संकल्पद्वारा उत्पन्न होनेसे सम्पूर्ण भूत मुझमें स्थित हैं, ऐसा जान<span id="LAzo2OEMRyafsq-ONvVTFg47665"></span><a href="part0259_u5.xhtml#LAzo2OEMRyafsq-ONvVTFg49187" class="class_56">१</a> ⁠।⁠।⁠ ६ ⁠।⁠।</div>
<div class="class_55">सम्बन्ध—<span class="class_263">विज्ञानसहित ज्ञानका वर्णन करते हुए भगवान्‌ने यहाँतक प्रभावसहित अपने निराकारस्वरूपका तत्त्व समझानेके लिये अपनेको सबमें व्यापक, सबका आधार, सबका उत्पादक, असंग और निर्विकार बतलाया। अब अपने भूतभावन स्वरूपका स्पष्टीकरण करते हुए सृष्टिरचनादि कर्मोंका तत्त्व समझाते हैं</span>—</div>
<div class="class_107"><span class="class_60">सर्वभूतानि</span><span id="LAzo2OEMRyafsq-ONvVTFg48954"></span><a href="part0259_u5.xhtml#LAzo2OEMRyafsq-ONvVTFg49477" class="class_108">२</a><span class="class_60"> कौन्तेय प्रकृतिं यान्ति मामिकाम् ⁠।</span></div>
<div class="class_107"><span class="class_60">कल्पक्षये</span><span id="LAzo2OEMRyafsq-ONvVTFg49974"></span><a href="part0259_u5.xhtml#LAzo2OEMRyafsq-ONvVTFg49437" class="class_108">३</a><span class="class_60"> पुनस्तानि कल्पादौ विसृजाम्यहम् ⁠।⁠।⁠ ७ ⁠।⁠।</span></div>
<div class="class_55">हे अर्जुन! कल्पोंके अन्तमें सब भूत मेरी प्रकृतिको प्राप्त होते हैं<span id="LAzo2OEMRyafsq-ONvVTFg48907"></span><a href="part0259_u5.xhtml#LAzo2OEMRyafsq-ONvVTFg49461" class="class_56">४</a> अर्थात् प्रकृतिमें लीन होते हैं और कल्पोंके आदिमें उनको मैं फिर रचता हूँ<span id="LAzo2OEMRyafsq-ONvVTFg49876"></span><a href="part0259_u5.xhtml#LAzo2OEMRyafsq-ONvVTFg49462" class="class_56">५</a> ⁠।⁠।⁠ ७ ⁠।⁠।</div>
<div class="class_54">प्रकृतिं स्वामवष्टभ्य विसृजामि पुनः पुनः ⁠।</div>
<div class="class_54">भूतग्राममिमं कृत्स्नमवशं प्रकृतेर्वशात् ⁠।⁠।⁠ ८ ⁠।⁠।</div>
<div class="class_55">अपनी प्रकृतिको अंगीकार<span id="LAzo2OEMRyafsq-ONvVTFg49326"></span><a href="part0259_u5.xhtml#LAzo2OEMRyafsq-ONvVTFg49138" class="class_56">६</a> करके स्वभावके बलसे परतन्त्र हुए इस सम्पूर्ण भूतसमुदायको बार-बार उनके कर्मोंके अनुसार रचता हूँ<span id="LAzo2OEMRyafsq-ONvVTFg49253"></span><a href="part0259_u5.xhtml#LAzo2OEMRyafsq-ONvVTFg49139" class="class_56">७</a> ⁠।⁠।⁠ ८ ⁠।⁠।</div>
<div class="class_55">सम्बन्ध—<span class="class_263">इस प्रकार जगत्-रचनादि समस्त कर्म, करते हुए भी भगवान् उन कर्मोंके बन्धनमें क्यों नहीं पड़ते, अब यही तत्त्व समझानेके लिये भगवान् कहते हैं</span>—</div>
<div class="class_54">न च मां तानि कर्माणि निबध्नन्ति धनंजय ⁠।</div>
<div class="class_54">उदासीनवदासीनमसक्तं तेषु कर्मसु ⁠।⁠।⁠ ९ ⁠।⁠।</div>
<div class="class_55">हे अर्जुन! उन कर्मोंमें आसक्तिरहित और उदासीनके सदृश स्थित मुझ परमात्माको वे कर्म नहीं बाँधते<span id="LAzo2OEMRyafsq-ONvVTFg48899"></span><a href="part0259_u5.xhtml#LAzo2OEMRyafsq-ONvVTFg48515" class="class_56">१</a> ⁠।⁠।⁠ ९ ⁠।⁠।</div>
<div class="class_54">मयाध्यक्षेण प्रकृतिः सूयते सचराचरम् ⁠।</div>
<div class="class_54">हेतुनानेन कौन्तेय जगत् विपरिवर्तते ⁠।⁠।⁠ १० ⁠।⁠।</div>
<div class="class_55">हे अर्जुन! मुझ अधिष्ठाताके सकाशसे प्रकृति चराचरसहित सर्वजगत्‌को रचती है<span id="LAzo2OEMRyafsq-ONvVTFg49854"></span><a href="part0259_u5.xhtml#LAzo2OEMRyafsq-ONvVTFg47880" class="class_56">२</a> और इस हेतुसे ही यह संसार-चक्र घूम रहा है ⁠।⁠।⁠ १० ⁠।⁠।</div>
<div class="class_55">सम्बन्ध—<span class="class_263">अपनी प्रतिज्ञाके अनुसार विज्ञानसहित ज्ञानका वर्णन करते हुए भगवान्‌ने चौथेसे छठे श्लोकतक प्रभावसहित सगुण-निराकार स्वरूपका तत्त्व समझाया। फिर सातवेंसे दसवें श्लोकतक सृष्टि-रचनादि समस्त कर्मोंमें अपनी असंगता और निर्विकारता दिखलाकर उन कर्मोंकी दिव्यताका तत्त्व बतलाया। अब अपने सगुण-साकार रूपका महत्त्व, उसकी भक्तिका प्रकार और उसके गुण और प्रभावका तत्त्व समझानेके लिये पहले दो श्लोकोंमें उसके प्रभावको न जाननेवाले, असुर-प्रकृतिके मनुष्योंकी निन्दा करते हैं</span>—</div>
<div class="class_107"><span class="class_60">अवजानन्ति मां मूढा</span><span id="LAzo2OEMRyafsq-ONvVTFg48922"></span><a href="part0259_u5.xhtml#LAzo2OEMRyafsq-ONvVTFg49339" class="class_108">३</a><span class="class_60"> मानुषीं तनुमाश्रितम् ⁠।</span></div>
<div class="class_54">परं भावमजानन्तो मम भूतमहेश्वरम् ⁠।⁠।⁠ ११ ⁠।⁠।</div>
<div class="class_55">मेरे परम भावको न जाननेवाले<span id="LAzo2OEMRyafsq-ONvVTFg49127"></span><a href="part0259_u5.xhtml#LAzo2OEMRyafsq-ONvVTFg50225" class="class_56">४</a> मूढलोग मनुष्यका शरीर धारण करनेवाले मुझ सम्पूर्ण भूतोंके महान् ईश्वरको तुच्छ समझते हैं अर्थात् अपनी योगमायासे संसारके उद्धारके लिये मनुष्यरूपमें विचरते हुए मुझ परमेश्वरको साधारण मनुष्य मानते हैं<span id="LAzo2OEMRyafsq-ONvVTFg49226"></span><a href="part0259_u5.xhtml#LAzo2OEMRyafsq-ONvVTFg50226" class="class_56">१</a> ⁠।⁠।⁠ ११ ⁠।⁠।</div>
<div class="class_107"><span class="class_60">मोघाशा</span><span id="LAzo2OEMRyafsq-ONvVTFg49350"></span><a href="part0259_u5.xhtml#LAzo2OEMRyafsq-ONvVTFg50143" class="class_108">२</a><span class="class_60"> मोघकर्माणो</span><span id="LAzo2OEMRyafsq-ONvVTFg49981"></span><a href="part0259_u5.xhtml#LAzo2OEMRyafsq-ONvVTFg50144" class="class_108">३</a><span class="class_60"> मोघज्ञाना</span><span id="LAzo2OEMRyafsq-ONvVTFg49285"></span><a href="part0259_u5.xhtml#LAzo2OEMRyafsq-ONvVTFg50145" class="class_108">४</a><span class="class_60"> विचेतसः ⁠।</span></div>
<div class="class_54">राक्षसीमासुरीं चैव प्रकृतिं मोहिनीं श्रिताः ⁠।⁠।⁠ १२ ⁠।⁠।</div>
<div class="class_55">वे व्यर्थ आशा, व्यर्थ कर्म और व्यर्थ ज्ञानवाले विक्षिप्तचित्त अज्ञानीजन राक्षसी, आसुरी और मोहिनी प्रकृतिको ही धारण किये रहते हैं<span id="LAzo2OEMRyafsq-ONvVTFg49941"></span><a href="part0259_u5.xhtml#LAzo2OEMRyafsq-ONvVTFg48771" class="class_56">५</a> ⁠।⁠।⁠ १२ ⁠।⁠।</div>
<div class="class_55">सम्बन्ध—<span class="class_263">भगवान्‌का प्रभाव न जाननेवाले आसुरी प्रकृतिके मनुष्योंकी निन्दा करके अब सगुणरूपकी भक्तिका तत्त्व समझानेके लिये भगवान्‌के प्रभावको जाननेवाले, दैवी प्रकृतिके आश्रित, उच्च श्रेणीके अनन्य भक्तोंके लक्षण बतलाते हैं</span>—</div>
<div class="class_107"><span class="class_60">महात्मानस्तु</span><span id="LAzo2OEMRyafsq-ONvVTFg48974"></span><a href="part0259_u5.xhtml#LAzo2OEMRyafsq-ONvVTFg48650" class="class_108">६</a><span class="class_60"> मां पार्थ दैवीं प्रकृतिमाश्रिताः ⁠।</span></div>
<div class="class_54">भजन्त्यनन्यमनसो ज्ञात्वा भूतादिमव्ययम् ⁠।⁠।⁠ १३ ⁠।⁠।</div>
<div class="class_55">परंतु हे कुन्तीपुत्र! दैवी प्रकृतिके आश्रित<span id="LAzo2OEMRyafsq-ONvVTFg49158"></span><a href="part0259_u5.xhtml#LAzo2OEMRyafsq-ONvVTFg49904" class="class_56">७</a> महात्माजन मुझको सब भूतोंका सनातन कारण और नाशरहित अक्षरस्वरूप जानकर<span id="LAzo2OEMRyafsq-ONvVTFg49522"></span><a href="part0259_u5.xhtml#LAzo2OEMRyafsq-ONvVTFg49905" class="class_56">८</a> अनन्यमनसे युक्त होकर निरन्तर भजते हैं<span id="LAzo2OEMRyafsq-ONvVTFg50065"></span><a href="part0259_u5.xhtml#LAzo2OEMRyafsq-ONvVTFg49906" class="class_56">९</a> ⁠।⁠।</div>
<div class="class_107"><span class="class_60">सततं</span><span id="LAzo2OEMRyafsq-ONvVTFg48432"></span><a href="part0259_u5.xhtml#LAzo2OEMRyafsq-ONvVTFg48419" class="class_108">१</a><span class="class_60"> कीर्तयन्तो मां यतन्तश्च</span><span id="LAzo2OEMRyafsq-ONvVTFg48063"></span><a href="part0259_u5.xhtml#LAzo2OEMRyafsq-ONvVTFg48420" class="class_108">२</a><span class="class_60"> दृढव्रताः</span><span id="LAzo2OEMRyafsq-ONvVTFg50164"></span><a href="part0259_u5.xhtml#LAzo2OEMRyafsq-ONvVTFg48421" class="class_108">३</a><span class="class_60"> ⁠।</span></div>
<div class="class_107"><span class="class_60">नमस्यन्तश्च मां भक्त्या नित्ययुक्ता</span><span id="LAzo2OEMRyafsq-ONvVTFg49897"></span><a href="part0259_u5.xhtml#LAzo2OEMRyafsq-ONvVTFg48234" class="class_108">४</a><span class="class_60"> उपासते ⁠।⁠।⁠ १४ ⁠।⁠।</span></div>
<div class="class_55">वे दृढ़ निश्चयवाले भक्तजन निरन्तर मेरे नाम और गुणोंका कीर्तन<span id="LAzo2OEMRyafsq-ONvVTFg47772"></span><a href="part0259_u5.xhtml#LAzo2OEMRyafsq-ONvVTFg49901" class="class_56">५</a> करते हुए तथा मेरी प्राप्तिके लिये यत्न करते हुए और मुझको बार-बार प्रणाम<span id="LAzo2OEMRyafsq-ONvVTFg50257"></span><a href="part0259_u5.xhtml#LAzo2OEMRyafsq-ONvVTFg49902" class="class_56">६</a> करते हुए सदा मेरे ध्यानमें युक्त होकर अनन्यप्रेमसे मेरी उपासना करते हैं<span id="LAzo2OEMRyafsq-ONvVTFg47725"></span><a href="part0259_u5.xhtml#LAzo2OEMRyafsq-ONvVTFg49903" class="class_56">७</a> ⁠।⁠।⁠ १४ ⁠।⁠।</div>
<div class="class_55">सम्बन्ध—<span class="class_263">भगवान्‌के गुण, प्रभाव आदिको जाननेवाले अनन्यप्रेमी भक्तोंके भजनका प्रकार बतलाकर अब भगवान् उनसे भिन्न श्रेणीके उपासकोंकी उपासनाका प्रकार बतलाते हैं</span>—</div>
<div class="class_54">ज्ञानयज्ञेन चाप्यन्ये यजन्तो मामुपासते ⁠।</div>
<div class="class_54">एकत्वेन पृथक्त्वेन बहुधा विश्वतोमुखम् ⁠।⁠।⁠ १५ ⁠।⁠।</div>
<div class="class_55">दूसरे ज्ञानयोगी मुझ निर्गुण-निराकार ब्रह्मका ज्ञान-यज्ञके द्वारा अभिन्नभावसे पूजन करते हुए भी मेरी उपासना करते हैं,<span id="LAzo2OEMRyafsq-ONvVTFg49182"></span><a href="part0259_u5.xhtml#LAzo2OEMRyafsq-ONvVTFg50032" class="class_56">८</a> और दूसरे मनुष्य बहुत प्रकारसे स्थित मुझ विराट्स्वरूप परमेश्वरकी पृथक् भावसे उपासना करते हैं<span id="LAzo2OEMRyafsq-ONvVTFg48312"></span><a href="part0259_u5.xhtml#LAzo2OEMRyafsq-ONvVTFg50033" class="class_56">९</a> ⁠।⁠।⁠ १५ ⁠।⁠।</div>
<div class="class_55">सम्बन्ध—<span class="class_263">समस्त विश्वकी उपासना भगवान्‌की ही उपासना कैसे है—यह स्पष्ट समझानेके लिये अब चार श्लोकोंद्वारा भगवान् इस बातका प्रतिपादन करते हैं कि समस्त जगत् मेरा ही स्वरूप है</span>—</div>
<div class="class_107"><span class="class_60">अहं क्रतुरहं</span><span id="LAzo2OEMRyafsq-ONvVTFg47943"></span><a href="part0259_u5.xhtml#LAzo2OEMRyafsq-ONvVTFg48243" class="class_108">१</a><span class="class_60"> यज्ञः</span><span id="LAzo2OEMRyafsq-ONvVTFg49338"></span><a href="part0259_u5.xhtml#LAzo2OEMRyafsq-ONvVTFg48244" class="class_108">२</a><span class="class_60"> स्वधाहमहमौषधम्</span><span id="LAzo2OEMRyafsq-ONvVTFg50302"></span><a href="part0259_u5.xhtml#LAzo2OEMRyafsq-ONvVTFg48245" class="class_108">३</a><span class="class_60"> ⁠।</span></div>
<div class="class_107"><span class="class_60">मन्त्रोऽहमहमेवाज्यमहमग्निरहं</span><span id="LAzo2OEMRyafsq-ONvVTFg49824"></span><a href="part0259_u5.xhtml#LAzo2OEMRyafsq-ONvVTFg49033" class="class_108">४</a><span class="class_60"> हुतम् ⁠।⁠।⁠ १६ ⁠।⁠।</span></div>
<div class="class_55">क्रतु मैं हूँ, यज्ञ मैं हूँ, स्वधा मैं हूँ, ओषधि मैं हूँ, मन्त्र मैं हूँ, घृत मैं हूँ, अग्नि मैं हूँ और हवनरूप क्रिया भी मैं ही हूँ<span id="LAzo2OEMRyafsq-ONvVTFg48178"></span><a href="part0259_u5.xhtml#LAzo2OEMRyafsq-ONvVTFg50028" class="class_56">५</a> ⁠।⁠।⁠ १६ ⁠।⁠।</div>
<div class="class_54">पिताहमस्य जगतो माता धाता पितामहः ⁠।</div>
<div class="class_54">वेद्यं पवित्रमोंकार ऋक् साम यजुरेव च ⁠।⁠।⁠ १७ ⁠।⁠।</div>
<div class="class_55">इस सम्पूर्ण जगत्‌का धाता अर्थात् धारण करनेवाला एवं कर्मोंके फलको देनेवाला, पिता, माता,<span id="LAzo2OEMRyafsq-ONvVTFg49537"></span><a href="part0259_u5.xhtml#LAzo2OEMRyafsq-ONvVTFg49960" class="class_56">६</a> पितामह,<span id="LAzo2OEMRyafsq-ONvVTFg49121"></span><a href="part0259_u5.xhtml#LAzo2OEMRyafsq-ONvVTFg49961" class="class_56">७</a> जाननेयोग्य, पवित्र,<span id="LAzo2OEMRyafsq-ONvVTFg48547"></span><a href="part0259_u5.xhtml#LAzo2OEMRyafsq-ONvVTFg49962" class="class_56">८</a> ओंकार<span id="LAzo2OEMRyafsq-ONvVTFg49723"></span><a href="part0259_u5.xhtml#LAzo2OEMRyafsq-ONvVTFg49963" class="class_56">९</a> तथा ऋग्वेद, सामवेद और यजुर्वेद भी मैं ही हूँ<span id="LAzo2OEMRyafsq-ONvVTFg49223"></span><a href="part0259_u5.xhtml#LAzo2OEMRyafsq-ONvVTFg49964" class="class_56">१०</a> ⁠।⁠।⁠ १७ ⁠।⁠।</div>
<div class="class_107"><span class="class_60">गतिर्भर्ता</span><span id="LAzo2OEMRyafsq-ONvVTFg48896"></span><a href="part0259_u5.xhtml#LAzo2OEMRyafsq-ONvVTFg47868" class="class_108">११</a><span class="class_60"> प्रभुः साक्षी निवासः शरणं</span><span id="LAzo2OEMRyafsq-ONvVTFg49976"></span><a href="part0259_u5.xhtml#LAzo2OEMRyafsq-ONvVTFg47869" class="class_108">१२</a><span class="class_60"> सुहृत्</span><span id="LAzo2OEMRyafsq-ONvVTFg49170"></span><a href="part0259_u5.xhtml#LAzo2OEMRyafsq-ONvVTFg47870" class="class_108">१३</a><span class="class_60"> ⁠।</span></div>
<div class="class_107"><span class="class_60">प्रभवः प्रलयः स्थानं निधानं बीजमव्ययम्</span><span id="LAzo2OEMRyafsq-ONvVTFg48481"></span><a href="part0259_u5.xhtml#LAzo2OEMRyafsq-ONvVTFg49989" class="class_108">१४</a><span class="class_60"> ⁠।⁠।⁠ १८ ⁠।⁠।</span></div>
<div class="class_55">प्राप्त होनेयोग्य परम धाम, भरण-पोषण करनेवाला, सबका स्वामी,<span id="LAzo2OEMRyafsq-ONvVTFg49528"></span><a href="part0259_u5.xhtml#LAzo2OEMRyafsq-ONvVTFg49864" class="class_56">१</a> शुभाशुभक्त देखनेवाला, सबका वासस्थान, शरण लेनेयोग्य, प्रत्युपकार न चाहकर हित करनेवाला, सबकी उत्पत्ति-प्रलयका हेतु, स्थितिका आधार, निधान<span id="LAzo2OEMRyafsq-ONvVTFg49692"></span><a href="part0259_u5.xhtml#LAzo2OEMRyafsq-ONvVTFg49865" class="class_56">२</a> और अविनाशी कारण भी मैं ही हूँ<span id="LAzo2OEMRyafsq-ONvVTFg50023"></span><a href="part0259_u5.xhtml#LAzo2OEMRyafsq-ONvVTFg49866" class="class_56">३</a> ⁠।⁠।⁠ १८ ⁠।⁠।</div>
<div class="class_54">तपाम्यहमहं वर्षं निगृह्णाम्युत्सृजामि च ⁠।</div>
<div class="class_54">अमृतं चैव मृत्युश्च सदसच्चाहमर्जुन ⁠।⁠।⁠ १९ ⁠।⁠।</div>
<div class="class_55">मैं ही सूर्यरूपसे तपता हूँ, वर्षाका आकर्षण करता हूँ और उसे बरसाता हूँ<span id="LAzo2OEMRyafsq-ONvVTFg47807"></span><a href="part0259_u5.xhtml#LAzo2OEMRyafsq-ONvVTFg47781" class="class_56">४</a>। हे अर्जुन! मैं ही अमृत<span id="LAzo2OEMRyafsq-ONvVTFg48020"></span><a href="part0259_u5.xhtml#LAzo2OEMRyafsq-ONvVTFg47782" class="class_56">५</a> और मृत्यु<span id="LAzo2OEMRyafsq-ONvVTFg49274"></span><a href="part0259_u5.xhtml#LAzo2OEMRyafsq-ONvVTFg47783" class="class_56">६</a> हूँ और सत्-असत् भी मैं ही हूँ<span id="LAzo2OEMRyafsq-ONvVTFg48403"></span><a href="part0259_u5.xhtml#LAzo2OEMRyafsq-ONvVTFg47784" class="class_56">७</a> ⁠।⁠।⁠ १९ ⁠।⁠।</div>
<div class="class_55">सम्बन्ध—<span class="class_263">तेरहवेंसे पंद्रहवें श्लोकतक अपने सगुण-निर्गुण और विराट् रूपकी उपासनाओंका वर्णन करके भगवान्‌ने उन्नीसवें श्लोकतक समस्त विश्वको अपना स्वरूप बतलाया। ‘समस्त विश्व मेरा ही स्वरूप होनेके कारण इन्द्रादि अन्य देवोंकी उपासना भी प्रकारान्तरसे मेरी ही उपासना है, परंतु ऐसा न जानकर फलासक्तिपूर्वक पृथक्-पृथक् भावसे उपासना करनेवालोंको मेरी प्राप्ति न होकर विनाशी फल ही मिलता है।’ इसी बातको दिखलानेके लिये अब दो श्लोकोंमें भगवान् उस उपासनाका फलसहित वर्णन करते हैं</span>—</div>
<div class="class_54">त्रैविद्या मां सोमपाः पूतपापा</div>
<div class="class_57">यज्ञैरिष्ट्वा स्वर्गतिं प्रार्थयन्ते ⁠।</div>
<div class="class_54">ते पुण्यमासाद्य सुरेन्द्रलोक-</div>
<div class="class_57">मश्नन्ति दिव्यान् दिवि देवभोगान् ⁠।⁠।⁠ २० ⁠।⁠।</div>
<div class="class_55">तीनों वेदोंमें विधान किये हुए सकामकर्मोंको करनेवाले, सोमरसको पीनेवाले, पापरहित पुरुष<span id="LAzo2OEMRyafsq-ONvVTFg48199"></span><a href="part0259_u5.xhtml#LAzo2OEMRyafsq-ONvVTFg47785" class="class_56">८</a> मुझको यज्ञोंके द्वारा पूजकर स्वर्गकी प्राप्ति चाहते हैं; ये पुरुष अपने पुण्योंके फलरूप स्वर्गलोकको<span id="LAzo2OEMRyafsq-ONvVTFg48500"></span><a href="part0259_u5.xhtml#LAzo2OEMRyafsq-ONvVTFg47786" class="class_56">९</a> प्राप्त होकर स्वर्गमें दिव्य देवताओंके भोगोंको भोगते हैं ⁠।⁠।⁠ २० ⁠।⁠।</div>
<div class="class_54">ते तं भुक्त्वा स्वर्गलोकं विशालं</div>
<div class="class_57">क्षीणे पुण्ये मर्त्यलोकं विशन्ति ⁠।</div>
<div class="class_54">एवं त्रयीधर्ममनुप्रपन्ना</div>
<div class="class_57">गतागतं कामकामा लभन्ते ⁠।⁠।⁠ २१ ⁠।⁠।</div>
<div class="class_55">वे उस विशाल<span id="LAzo2OEMRyafsq-ONvVTFg48646"></span><a href="part0259_u5.xhtml#LAzo2OEMRyafsq-ONvVTFg48410" class="class_56">१</a> स्वर्गलोकको भोगकर पुण्य क्षीण होनेपर मृत्युलोकको प्राप्त होते हैं। इस प्रकार स्वर्गके साधनरूप तीनों वेदोंमें कहे हुए सकामकर्मका आश्रय लेनेवाले और भोगोंकी कामनावाले पुरुष बार-बार आवागमनको प्राप्त होते हैं, अर्थात् पुण्यके प्रभावसे स्वर्गमें जाते हैं और पुण्य क्षीण होनेपर मृत्युलोकमें आते हैं<span id="LAzo2OEMRyafsq-ONvVTFg48181"></span><a href="part0259_u5.xhtml#LAzo2OEMRyafsq-ONvVTFg48411" class="class_56">२</a> ⁠।⁠।⁠ २१ ⁠।⁠।</div>
<div class="class_107"><span class="class_60">अनन्याश्चिन्तयन्तो</span><span id="LAzo2OEMRyafsq-ONvVTFg49592"></span><a href="part0259_u5.xhtml#LAzo2OEMRyafsq-ONvVTFg50174" class="class_108">३</a><span class="class_60"> मां ये जनाः पर्युपासते ⁠।</span></div>
<div class="class_54">तेषां नित्याभियुक्तानां योगक्षेमं वहाम्यहम् ⁠।⁠।⁠ २२ ⁠।⁠।</div>
<div class="class_55">किंतु जो अनन्यप्रेमी भक्तजन मुझ परमेश्वरको निरन्तर चिन्तन करते हुए निष्कामभावसे भजते हैं,<span id="LAzo2OEMRyafsq-ONvVTFg49002"></span><a href="part0259_u5.xhtml#LAzo2OEMRyafsq-ONvVTFg50003" class="class_56">४</a> उन नित्य-निरन्तर मेरा चिन्तन करनेवाले पुरुषोंका योगक्षेम मैं स्वयं प्राप्त कर देता हूँ<span id="LAzo2OEMRyafsq-ONvVTFg49056"></span><a href="part0259_u5.xhtml#LAzo2OEMRyafsq-ONvVTFg50004" class="class_56">५</a> ⁠।⁠।⁠ २२ ⁠।⁠।</div>
<div class="class_107"><span class="class_60">येऽप्यन्यदेवता भक्ता यजन्ते श्रद्धयान्विताः</span><span id="LAzo2OEMRyafsq-ONvVTFg47664"></span><a href="part0259_u5.xhtml#LAzo2OEMRyafsq-ONvVTFg47670" class="class_108">६</a><span class="class_60"> ⁠।</span></div>
<div class="class_54">तेऽपि मामेव कौन्तेय यजन्त्यविधिपूर्वकम् ⁠।⁠।⁠ २३ ⁠।⁠।</div>
<div class="class_55">हे अर्जुन! यद्यपि श्रद्धासे युक्त जो सकाम भक्त दूसरे देवताओंको पूजते हैं, वे भी मुझको ही पूजते हैं, किंतु उनका वह पूजन अविधिपूर्वक अर्थात्र अज्ञानपूर्वक है<span id="LAzo2OEMRyafsq-ONvVTFg50007"></span><a href="part0259_u5.xhtml#LAzo2OEMRyafsq-ONvVTFg48325" class="class_56">७</a> ⁠।⁠।</div>
<div class="class_54">अहं हि सर्वयज्ञानां भोक्ता च प्रभुरेव च ⁠।</div>
<div class="class_54">न तु मामभिजानन्ति तत्त्वेनातश्च‍यवन्ति ते ⁠।⁠।⁠ २४ ⁠।⁠।</div>
<div class="class_55">क्योंकि सम्पूर्ण यज्ञोंका भोक्ता और स्वामी भी मैं ही हूँ;<span id="LAzo2OEMRyafsq-ONvVTFg48632"></span><a href="part0259_u5.xhtml#LAzo2OEMRyafsq-ONvVTFg50064" class="class_56">१</a> परंतु वे मुझ परमेश्वरको तत्त्वसे नहीं जानते, इसीसे गिरते हैं अर्थात् पुनर्जन्मको प्राप्त होते हैं ⁠।⁠।⁠ २४ ⁠।⁠।</div>
<div class="class_55">सम्बन्ध—<span class="class_263">भगवान्‌के भक्त आवागमनको प्राप्त नहीं होते और अन्य देवताओंके उपासक आवागमनको प्राप्त होते हैं, इसका क्या कारण है? इस जिज्ञासापर उपास्यके स्वरूप और उपासकके भावसे उपासनाके फलमें भेद होनेका नियम बतलाते हैं</span>—</div>
<div class="class_54">यान्ति देवव्रता देवान् पितॄन् यान्ति पितृव्रताः ⁠।</div>
<div class="class_54">भूतानि यान्ति भूतेज्या यान्ति मद्याजिनोऽपि माम् ⁠।⁠।⁠ २५ ⁠।⁠।</div>
<div class="class_55">देवताओंको पूजनेवाले देवताओंको प्राप्त होते हैं, पितरोंको पूजनेवाले पितरोंको प्राप्त होते हैं,<span id="LAzo2OEMRyafsq-ONvVTFg49669"></span><a href="part0259_u5.xhtml#LAzo2OEMRyafsq-ONvVTFg49030" class="class_56">२</a> भूतोंको पूजनेवाले भूतोंको प्राप्त होते हैं<span id="LAzo2OEMRyafsq-ONvVTFg50125"></span><a href="part0259_u5.xhtml#LAzo2OEMRyafsq-ONvVTFg49031" class="class_56">३</a> और मेरा पूजन करनेवाले भक्त मुझको ही प्राप्त होते हैं<span id="LAzo2OEMRyafsq-ONvVTFg48953"></span><a href="part0259_u5.xhtml#LAzo2OEMRyafsq-ONvVTFg49032" class="class_56">४</a>। इसीलिये मेरे भक्तोंका पुनर्जन्म नहीं होता ⁠।⁠।⁠ २५ ⁠।⁠।</div>
<div class="class_55">सम्बन्ध—<span class="class_263">भगवान्‌की भक्तिका भगवत्प्राप्तिरूप महान् फल होनेपर भी उसके साधनमें कोई कठिनता नहीं है, बल्कि उसका साधन बहुत ही सुगम है—यही</span> <span class="class_293">बात दिखलानेके लिये भगवान् कहते हैं—</span></div>
<div class="class_54">पत्रं पुष्पं फलं तोयं यो मे भक्त्या प्रयच्छति ⁠।</div>
<div class="class_107"><span class="class_60">तदहं भक्त्युहृतमश्नामि</span><span id="LAzo2OEMRyafsq-ONvVTFg49490"></span><a href="part0259_u5.xhtml#LAzo2OEMRyafsq-ONvVTFg50280" class="class_108">१</a><span class="class_245"> </span><span id="LAzo2OEMRyafsq-ONvVTFg48659"></span><a href="part0259_u5.xhtml#LAzo2OEMRyafsq-ONvVTFg50281" class="class_108">२</a><span class="class_60"> प्रयतात्मनः ⁠।⁠।⁠ २६ ⁠।⁠।</span></div>
<div class="class_55">जो कोई भक्त<span id="LAzo2OEMRyafsq-ONvVTFg49761"></span><a href="part0259_u5.xhtml#LAzo2OEMRyafsq-ONvVTFg48235" class="class_56">३</a> मेरे लिये प्रेमसे पत्र, पुष्प, फल, जल आदि अर्पण करता है,<span id="LAzo2OEMRyafsq-ONvVTFg47866"></span><a href="part0259_u5.xhtml#LAzo2OEMRyafsq-ONvVTFg48236" class="class_56">४</a> उस शुद्धबुद्धि निष्काम प्रेमी भक्तका प्रेमपूर्वक अर्पण किया हुआ वह पत्र-पुष्पादि मैं सगुणरूपसे प्रकट होकर प्रीतिसहित खाता हूँ<span id="LAzo2OEMRyafsq-ONvVTFg49062"></span><a href="part0259_u5.xhtml#LAzo2OEMRyafsq-ONvVTFg48237" class="class_56">५</a> ⁠।⁠।⁠ २६ ⁠।⁠।</div>
<div class="class_55">सम्बन्ध—<span class="class_263">यदि ऐसी ही बात है तो मुझे क्या करना चाहिये, इस जिज्ञासापर भगवान् अर्जुनको उसका कर्तव्य बतलाते हैं</span>—</div>
<div class="class_54">यत्‌ करोषि यदश्नासि यज्जुहोषि ददासि यत् ⁠।</div>
<div class="class_54">यत्तपस्यसि कौन्तेय तत् कुरुष्व मदर्पणम् ⁠।⁠।⁠ २७ ⁠।⁠।</div>
<div class="class_55">हे अर्जुन! तू जो कर्म करता है, जो खाता है, जो हवन करता है, जो दान देता है और जो तप करता है,<span id="LAzo2OEMRyafsq-ONvVTFg50273"></span><a href="part0259_u5.xhtml#LAzo2OEMRyafsq-ONvVTFg49577" class="class_56">६</a> वह सब मेरे अर्पण कर<span id="LAzo2OEMRyafsq-ONvVTFg49131"></span><a href="part0259_u5.xhtml#LAzo2OEMRyafsq-ONvVTFg49578" class="class_56">७</a> ⁠।⁠।⁠ २७ ⁠।⁠।</div>
<div class="class_55">सम्बन्ध—<span class="class_263">इस प्रकार समस्त कर्मोंको आपके अर्पण करनेसे क्या होगा, इस जिज्ञासापर कहते हैं</span>—</div>
<div class="class_54">शुभाशुभफलैरेवं मोक्ष्यसे कर्मबन्धनैः ⁠।</div>
<div class="class_107"><span class="class_60">संन्यासयोगयुक्तात्मा</span><span id="LAzo2OEMRyafsq-ONvVTFg48153"></span><a href="part0259_u5.xhtml#LAzo2OEMRyafsq-ONvVTFg48052" class="class_108">१</a><span class="class_60"> विमुक्तो मामुपैष्यसि ⁠।⁠।⁠ २८ ⁠।⁠।</span></div>
<div class="class_55">इस प्रकार, जिसमें समस्त कर्म मुझ भगवान्‌के अर्पण होते हैं—ऐसे संन्यासयोगसे युक्त चित्तवाला तू शुभाशुभ फलरूप कर्मान्धनसे मुक्त हो जायगा और उनसे मुक्त होकर मुझको ही प्राप्त होगा<span id="LAzo2OEMRyafsq-ONvVTFg50118"></span><a href="part0259_u5.xhtml#LAzo2OEMRyafsq-ONvVTFg49502" class="class_56">२</a> ⁠।⁠।⁠ २८ ⁠।⁠।</div>
<div class="class_55"><span class="class_263">सम्बन्ध—उपर्युक्त प्रकारसे भगवान्‌की भक्ति करनेवालेको भगवान्‌की प्राप्ति होती है, दूसरोंको नहीं होती—इस कथनसे भगवान्‌में विषमताके दोषकी आशंका हो सकती है। अतएव उसका निवारण करते हुए भगवान् कहते हैं</span>—</div>
<div class="class_54">समोऽहं सर्वभूतेषु न मे द्वेष्योऽस्ति न प्रियः ⁠।</div>
<div class="class_54">ये भजन्ति तु मां भक्त्या मयि ते तेषु चाप्यहम् ⁠।⁠।⁠ २९ ⁠।⁠।</div>
<div class="class_55">मैं सब भूतोंमें समभावसे व्यापक हूँ, न कोई मेरा अप्रिय है और न प्रिय है;<span id="LAzo2OEMRyafsq-ONvVTFg49467"></span><a href="part0259_u5.xhtml#LAzo2OEMRyafsq-ONvVTFg47810" class="class_56">३</a> परंतु जो भक्त मुझको प्रेमसे भजते हैं, वे मुझमें हैं और मैं भी उनमें प्रत्यक्ष प्रकट हूँ<span id="LAzo2OEMRyafsq-ONvVTFg49633"></span><a href="part0259_u5.xhtml#LAzo2OEMRyafsq-ONvVTFg47811" class="class_56">४</a> ⁠।⁠।⁠ २९ ⁠।⁠।</div>
<div class="class_107"><span class="class_60">अपि</span><span id="LAzo2OEMRyafsq-ONvVTFg50046"></span><a href="part0259_u5.xhtml#LAzo2OEMRyafsq-ONvVTFg50009" class="class_108">१</a><span class="class_60"> चेत् सुदुराचारो</span><span id="LAzo2OEMRyafsq-ONvVTFg49362"></span><a href="part0259_u5.xhtml#LAzo2OEMRyafsq-ONvVTFg50010" class="class_108">२</a><span class="class_60"> भजते मामनन्यभाक् ⁠।</span></div>
<div class="class_54">साधुरेव स मन्तव्यः सम्यग्व्यवसितो हि सः ⁠।⁠।⁠ ३० ⁠।⁠।</div>
<div class="class_55">यदि कोई अतिशय दुराचारी भी अनन्यभावसे मेरा भक्त होकर मुझको भजता है<span id="LAzo2OEMRyafsq-ONvVTFg50134"></span><a href="part0259_u5.xhtml#LAzo2OEMRyafsq-ONvVTFg50021" class="class_56">३</a> तो वह साधु ही माननेयोग्य है; क्योंकि वह यथार्थ निश्चयवाला है। अर्थात् उसने भलीभाँति निश्चय कर लिया है कि परमेश्वरके भजनके समान अन्य कुछ भी नहीं है<span id="LAzo2OEMRyafsq-ONvVTFg49736"></span><a href="part0259_u5.xhtml#LAzo2OEMRyafsq-ONvVTFg50022" class="class_56">४</a> ⁠।⁠।</div>
<div class="class_54">क्षिप्रं भवति धर्मात्मा शश्वच्छान्तिं निगच्छति ⁠।</div>
<div class="class_54">कौन्तेय प्रति जानीहि न मे भक्तः प्रणश्यति ⁠।⁠।⁠ ३१ ⁠।⁠।</div>
<div class="class_55">वह शीघ्र ही धर्मात्मा हो जाता है और सदा रहनेवाली परम शान्तिको प्राप्त होता है<span id="LAzo2OEMRyafsq-ONvVTFg50305"></span><a href="part0259_u5.xhtml#LAzo2OEMRyafsq-ONvVTFg48154" class="class_56">५</a>। हे अर्जुन! तू निश्चयपूर्वक सत्य जान<span id="LAzo2OEMRyafsq-ONvVTFg48549"></span><a href="part0259_u5.xhtml#LAzo2OEMRyafsq-ONvVTFg48155" class="class_56">६</a> कि मेरा भक्त नष्ट नहीं होता<span id="LAzo2OEMRyafsq-ONvVTFg49947"></span><a href="part0259_u5.xhtml#LAzo2OEMRyafsq-ONvVTFg48156" class="class_56">७</a> ⁠।⁠।⁠ ३१ ⁠।⁠।</div>
<div class="class_55">सम्बन्ध—<span class="class_263">अब दो श्लोकोंमें भगवान् अच्छी-बुरी जातिके कारण होनेवाली विषमताका अपनेमें अभाव दिखलाते हुए शरणागतिरूप भक्तिका महत्त्व प्रतिपादन करके अर्जुनको भजन करनेकी आज्ञा देते हैं</span>—</div>
<div class="class_107"><span class="class_60">मां हि पार्थ व्यपाश्रित्य येऽपि</span><span id="LAzo2OEMRyafsq-ONvVTFg49257"></span><a href="part0259_u5.xhtml#LAzo2OEMRyafsq-ONvVTFg48682" class="class_108">१</a><span class="class_60"> स्युः पापयोनयः ⁠।</span></div>
<div class="class_107"><span class="class_60">स्त्रियो वैश्यास्तथा शूद्रास्तेऽपि</span><a href="part0259_u5.xhtml#LAzo2OEMRyafsq-ONvVTFg48682" class="class_108">१</a><span class="class_60"> यान्ति परां गतिम् ⁠।⁠।⁠ ३२ ⁠।⁠।</span></div>
<div class="class_55">हे अर्जुन! स्त्री, वैश्य, शूद्र तथा पापयोनि<span id="LAzo2OEMRyafsq-ONvVTFg50005"></span><a href="part0259_u5.xhtml#LAzo2OEMRyafsq-ONvVTFg48585" class="class_56">२</a>—चाण्डालादि जो कोई भी हों, वे भी मेरे शरण होकर<span id="LAzo2OEMRyafsq-ONvVTFg47939"></span><a href="part0259_u5.xhtml#LAzo2OEMRyafsq-ONvVTFg48586" class="class_56">३</a> परमगतिको ही प्राप्त होते हैं ⁠।⁠।⁠ ३२ ⁠।⁠।</div>
<div class="class_107"><span class="class_60">किं पुनर्ब्राह्मणाः</span><span id="LAzo2OEMRyafsq-ONvVTFg49341"></span><a href="part0259_u5.xhtml#LAzo2OEMRyafsq-ONvVTFg49729" class="class_108">१</a><span class="class_60"> पुण्या भक्ता</span><span id="LAzo2OEMRyafsq-ONvVTFg49536"></span><a href="part0259_u5.xhtml#LAzo2OEMRyafsq-ONvVTFg49730" class="class_108">२</a><span class="class_60"> राजर्षयस्तथा ⁠।</span></div>
<div class="class_54">अनित्यमसुखं लोकमिमं प्राप्य भजस्व माम् ⁠।⁠।⁠ ३३ ⁠।⁠।</div>
<div class="class_55">फिर इसमें कहना ही क्या है, जो पुण्यशील ब्राह्मण तथा राजर्षि भक्तजन मेरी शरण होकर परम गतिको प्राप्त होते हैं। इसलिये तू सुखरहित और क्षणभंगुर इस मनुष्यशरीरको प्राप्त होकर निरन्तर मेरा ही भजन कर<span id="LAzo2OEMRyafsq-ONvVTFg49748"></span><a href="part0259_u5.xhtml#LAzo2OEMRyafsq-ONvVTFg49249" class="class_56">३</a> ⁠।⁠।</div>
<div class="class_55">सम्बन्ध—<span class="class_263">पिछले श्लोकमें भगवान्‌ने अपने भजनका महत्त्व दिखलाया और अन्तमें अर्जुनको भजन करनेके लिये कहा। अतएव अब भगवान् अपने भजनका अर्थात् शरणागतिका प्रकार बतलाते हुए अध्यायकी समाप्ति करते हैं</span>—</div>
<div class="class_107"><span class="class_60">मन्मना भव मद्भक्तो मद्याजी मां</span><span id="LAzo2OEMRyafsq-ONvVTFg49091"></span><a href="part0259_u5.xhtml#LAzo2OEMRyafsq-ONvVTFg50020" class="class_56">४</a> <span class="class_60">नमस्कुरु ⁠।</span></div>
<div class="class_54">मामेवैष्यसि युक्त्वैवमात्मानं मत्परायणः ⁠।⁠।⁠ ३४ ⁠।⁠।</div>
<div class="class_55">मुझमें मनवाला हो,<span id="LAzo2OEMRyafsq-ONvVTFg50354"></span><a href="part0259_u5.xhtml#LAzo2OEMRyafsq-ONvVTFg48247" class="class_56">५</a> मेरा भक्त बन,<span id="LAzo2OEMRyafsq-ONvVTFg49879"></span><a href="part0259_u5.xhtml#LAzo2OEMRyafsq-ONvVTFg48248" class="class_56">६</a> मेरा पूजन करनेवाला हो,<span id="LAzo2OEMRyafsq-ONvVTFg48594"></span><a href="part0259_u5.xhtml#LAzo2OEMRyafsq-ONvVTFg48249" class="class_56">१</a> मुझको प्रणाम कर<span id="LAzo2OEMRyafsq-ONvVTFg49836"></span><a href="part0259_u5.xhtml#LAzo2OEMRyafsq-ONvVTFg48250" class="class_56">२</a>। इस प्रकार आत्माको मुझमें नियुक्त करके<span id="LAzo2OEMRyafsq-ONvVTFg49116"></span><a href="part0259_u5.xhtml#LAzo2OEMRyafsq-ONvVTFg48251" class="class_56">३</a> मेरे परायण<span id="LAzo2OEMRyafsq-ONvVTFg49484"></span><a href="part0259_u5.xhtml#LAzo2OEMRyafsq-ONvVTFg48252" class="class_56">४</a> होकर तू मुझको ही प्राप्त होगा<span id="LAzo2OEMRyafsq-ONvVTFg48095"></span><a href="part0259_u5.xhtml#LAzo2OEMRyafsq-ONvVTFg48253" class="class_56">५</a> ⁠।⁠।⁠ ३४ ⁠।⁠।</div>
<div class="class_87">इति श्रीमहाभारते भीष्मपर्वणि श्रीमद्भगवद्‌गीतापर्वणि श्रीमद्भगवद्‌गीतासूपनिषत्सु ब्रह्मविद्यायां योगशास्त्रे श्रीकृष्णार्जुनसंवादे राजविद्याराजगुह्ययोगो नाम नवमोऽध्यायः ⁠।⁠।⁠ ९ ⁠।⁠। भीष्मपर्वणि तु त्रयस्त्रिंशोऽध्यायः ⁠।⁠।⁠ ३३ ⁠।⁠।</div>
<div class="class_88">इस प्रकार श्रीमहाभारत भीष्मपर्वके श्रीमद्भगवद्‌गीतापर्वके अन्तर्गत ब्रह्मविद्या एवं योगशास्त्ररूप श्रीमद्भगवद्‌गीतोपनिषद्‌में, श्रीकृष्णार्जुनसंवादमें राजविद्याराजगुह्ययोग नामक नवाँ अध्याय पूरा हुआ ⁠।⁠।⁠ ९ ⁠।⁠। भीष्मपर्वमें तैंतीसवाँ अध्याय पूरा हुआ ⁠।⁠।⁠ ३३ ⁠।⁠।</div>
<div class="class_89"><img src="image_292.jpg" alt="" class="class_42"/></div>
<hr class="class_90"/>
<div id="LAzo2OEMRyafsq-ONvVTFg49789" class="class_109"><a href="part0259_u5.xhtml#LAzo2OEMRyafsq-ONvVTFg49268" class="class_36">३</a>. संसारमें और शास्त्रोंमें जितने भी गुप्त रखनेयोग्य रहस्यके विषय माने गये हैं, उन सबमें समग्ररूप भगवान् पुरुषोत्तमके तत्त्व, प्रेम, गुण, प्रभाव, विभूति और महत्त्व आदिके साथ उनकी शरणागतिका स्वरूप सबसे बढ़कर गुप्त रखनेयोग्य है, यही भाव दिखलानेके लिये इसे ‘गुह्यतम’ कहा गया है।</div>
<div id="LAzo2OEMRyafsq-ONvVTFg49790" class="class_109"><a href="part0259_u5.xhtml#LAzo2OEMRyafsq-ONvVTFg47684" class="class_36">४</a>. गुणवानोंके गुणोंको न मानना, गुणोंमें दोष देखना, उनकी निन्दा करना एवं उनपर मिथ्या दोषोंका आरोपण करना ‘असूया’ है। जिसमें स्वभावसे ही यह ‘असूया’ दोष बिलकुल ही नहीं होता, उसे ‘अनसूयु’ कहते हैं।</div>
<div id="LAzo2OEMRyafsq-ONvVTFg49058" class="class_109"><a href="part0259_u5.xhtml#LAzo2OEMRyafsq-ONvVTFg49332" class="class_36">१</a>. इस श्लोकमें ‘अशुभ’ शब्द समस्त दुःखोंका, उनके हेतुभूत कर्मोंका, दुर्गुणोंका, जन्म-मरणरूप संसार-बन्धनका और इन सबके कारणरूप अज्ञानका वाचक है। इन सबसे सदाके लिये सम्पूर्णतया छूट जाना और परमानन्दस्वरूप परमेश्वरको प्राप्त हो जाना ही ‘अशुभसे मुक्त’ होना है।</div>
<div id="LAzo2OEMRyafsq-ONvVTFg50111" class="class_109"><a href="part0259_u5.xhtml#LAzo2OEMRyafsq-ONvVTFg48506" class="class_36">२</a>. संसारमें जितनी भी ज्ञात और अज्ञात विद्याएँ हैं, यह उन सबमें बढ़कर है; जिसने इस विद्याका यथार्थ अनुभव कर लिया है उसके लिये फिर कुछ भी जानना बाकी नहीं रहता। इसलिये इसे ‘राजविद्या’ कहा गया है।</div>
<div id="LAzo2OEMRyafsq-ONvVTFg50112" class="class_109"><a href="part0259_u5.xhtml#LAzo2OEMRyafsq-ONvVTFg47653" class="class_36">३</a>. इसमें भगवान्‌के सगुण-निर्गुण और साकार-निराकार स्वरूपके तत्त्वका, उनके गुण, प्रभाव और महत्त्वका, उनकी उपासना-विधिका और उसके फलका भलीभाँति निर्देश किया गया है। इसके अतिरिक्त इसमें भगवान्‌ने अपना समस्त रहस्य खोलकर यह तत्त्व समझा दिया है कि मैं जो श्रीकृष्णरूपमें तुम्हारे सामने विराजित हूँ, इस समस्त जगत्‌का कर्ता, हर्ता, सबका आधार, सर्वशक्तिमान्, परब्रह्म परमेश्वर और साक्षात् पुरुषोत्तम हूँ। तुम सब प्रकारसे मेरी शरण आ जाओ। इस प्रकारके परम गोपनीय रहस्यकी बात अर्जुन-जैसे दोषदृष्टिहीन परम श्रद्धावान् भक्तके सामने ही कही जा सकती है, हरेकके सामने नहीं। इसीलिये इसे ‘राजगुह्य’ बतलाया गया है।</div>
<div id="LAzo2OEMRyafsq-ONvVTFg50113" class="class_109"><a href="part0259_u5.xhtml#LAzo2OEMRyafsq-ONvVTFg48514" class="class_36">४</a>. यह उपदेश इतना पावन करनेवाला है कि जो कोई भी इसका श्रद्धापूर्वक श्रवण-मनन और इसके अनुसार आचरण करता है, यह उसके समस्त पापों और अवगुणोंका समूल नाश करके उसे सदाके लिये परम विशुद्ध बना देता है। इसीलिये इसे ‘पवित्र’ कहा गया है।</div>
<div id="LAzo2OEMRyafsq-ONvVTFg49311" class="class_109"><a href="part0259_u5.xhtml#LAzo2OEMRyafsq-ONvVTFg48587" class="class_36">५</a>. विज्ञानसहित इस ज्ञानका फल श्राद्धादि कर्मोंकी भाँति अदृष्ट नहीं है। साधक ज्यों-ज्यों इसकी ओर आगे बढ़ता है, त्यों-ही-त्यों उसके दुर्गुणों, दुराचारों और दुःखोंका नाश होकर, उसे परम शान्ति और परम सुखका प्रत्यक्ष अनुभव होने लगता है; जिसको इसकी पूर्णरूपसे उपलब्धि हो जाती है, वह तो तुरंत ही परम सुख और परम शान्तिके समुद्र, परम प्रेमी, परम दयालु और सबके सुहृद्, साक्षात् भगवान्‌को ही प्राप्त हो जाता है। इसीलिये यह ‘प्रत्यक्षावगम’ है।</div>
<div id="LAzo2OEMRyafsq-ONvVTFg49312" class="class_109"><a href="part0259_u5.xhtml#LAzo2OEMRyafsq-ONvVTFg49025" class="class_36">६</a>. जैसे सकामकर्म अपना फल देकर समाप्त हो जाता है और जैसे सांसारिक विद्या एक बार पढ़ लेनेके बाद, यदि उसका बार-बार अभ्यास न किया जाय तो नष्ट हो जाती है—भगवान्‌का यह ज्ञान-विज्ञान वैसे नष्ट नहीं हो सकता। इसके अतिरिक्त इसका फल भी अविनाशी है; इसलिये इसे ‘अव्यय’ कहा गया है।</div>
<div id="LAzo2OEMRyafsq-ONvVTFg49925" class="class_109"><a href="part0259_u5.xhtml#LAzo2OEMRyafsq-ONvVTFg48979" class="class_36">७</a>. इसमें न तो किसी प्रकारके बाहरी आयोजनकी आवश्यकता है और न कोई आयास ही करना पड़ता है। सिद्ध होनेके बादकी बात तो दूर रही, साधनके आरम्भसे ही इसमें साधकोंको शान्ति और सुखका अनुभव होने लगता है। इसलिये इसे साधन करनेमें बड़ा सुगम बतलाया है।</div>
<div id="LAzo2OEMRyafsq-ONvVTFg48273" class="class_109"><a href="part0259_u5.xhtml#LAzo2OEMRyafsq-ONvVTFg49720" class="class_36">८</a>. पिछले श्लोकमें जिस विज्ञानसहित ज्ञानका माहात्म्य बतलाया गया है और इसके आगे पूरे अध्यायमें जिसका वर्णन है, उसीका वाचक यहाँ ‘अस्य’ विशेषणके सहित ‘धर्मस्य’ पद है। इस प्रसंगमें वर्णन किये हुए भगवान्‌के स्वरूप, प्रभाव, गुण और महत्त्वको, उनकी प्राप्तिके उपायको और उसके फलको सत्य न मानकर उसमें असम्भावना और विपरीत भावना करना और उसे केवल रोचक उक्ति समझना आदि जो विश्वासविरोधिनी भावनाएँ हैं—ये जिनमें हों, वे ही श्रद्धारहित पुरुष हैं।</div>
<div id="LAzo2OEMRyafsq-ONvVTFg49498" class="class_109"><a href="part0259_u5.xhtml#LAzo2OEMRyafsq-ONvVTFg50103" class="class_36">१</a>. गीताके आठवें अध्यायके चौथे श्लोकमें जिसे ‘अधियज्ञ’, आठवें और दसवें श्लोकोंमें ‘परम दिव्यपुरुष’, नवें श्लोकमें ‘कवि’ ‘पुराण’ आदि, बीसवें और इक्कीसवें श्लोकोंमें ‘अव्यक्त अक्षर’ और बाईसवें श्लोकमें भक्तिद्वारा प्राप्त होनेयोग्य ‘परम पुरुष’ बतलाया है, उसी सर्वव्यापी सगुण-निराकार स्वरूपके लक्ष्यसे यहाँ ‘अव्यक्तमूर्तिना’ पदका प्रयोग हुआ है।</div>
<div id="LAzo2OEMRyafsq-ONvVTFg49769" class="class_109"><a href="part0259_u5.xhtml#LAzo2OEMRyafsq-ONvVTFg49098" class="class_36">२</a>. ‘यह सब जगत्’ से यहाँ सम्पूर्ण जड-चेतन पदार्थोंके सहित समस्त ब्रह्माण्ड समझना चाहिये।</div>
<div id="LAzo2OEMRyafsq-ONvVTFg49770" class="class_109"><a href="part0259_u5.xhtml#LAzo2OEMRyafsq-ONvVTFg48203" class="class_36">३</a>. जैसे आकाशसे वायु, तेज, जल, पृथ्वी, सुवर्णसे गहने और मिट्टीसे उसके बने हुए बर्तन व्याप्त रहते हैं, उसी प्रकार यह सारा विश्व इसकी रचना करनेवाले सगुण परमेश्वरके निराकाररूपसे व्याप्त है। श्रुति कहती है—</div>
<div class="class_150">ईशावास्यमिद्ँ सर्वं यत्किञ्च जगत्यां जगत् ⁠।  (ईशोपनिषद् १)</div>
<div class="class_150">‘इस संसारमें जो कुछ जड-चेतन पदार्थसमुदाय है, वह सब ईश्वरसे व्याप्त है।’</div>
<div id="LAzo2OEMRyafsq-ONvVTFg49771" class="class_109"><a href="part0259_u5.xhtml#LAzo2OEMRyafsq-ONvVTFg48522" class="class_36">४</a>. ‘यहाँ सब भूत’ से समस्त शरीर, इन्द्रिय, मन, बुद्धि तथा उनके विषय और वासस्थानोंके सहित समस्त चराचर प्राणियोंको कहा गया है। भगवान् ही अपनी प्रकृतिको स्वीकार करके समस्त जगत्‌की उत्पत्ति, स्थिति और प्रलय करते हैं; उन्होंने ही इस समस्त जगत्‌को अपने किसी अंशमें धारण कर रखा है (गीता १०।४२) और एकमात्र वे ही सबके गति, भर्ता, निवासस्थान, आश्रय, प्रभव, प्रलय, स्थान और निधान हैं (गीता ९।१८)। इस प्रकार सबकी स्थिति भगवान्‌के अधीन है। इसीलिये सब भूतोंको भगवान्‌में स्थित बतलाया गया है।</div>
<div id="LAzo2OEMRyafsq-ONvVTFg49772" class="class_109"><a href="part0259_u5.xhtml#LAzo2OEMRyafsq-ONvVTFg49795" class="class_36">५</a>. बादलोंमें आकाशकी भाँति समस्त जगत्‌के अंदर अणु-अणुमें व्याप्त होनेपर भी भगवान् उससे सर्वथा अतीत और सम्बन्धरहित हैं। समस्त जगत्‌का नाश होनेपर भी, बादलोंके नाश होनेपर आकाशकी भाँति, भगवान् ज्यों-के-त्यों रहते हैं। जगत्‌के नाशसे भगवान्‌का नाश नहीं होता तथा जिस जगह इस जगत्‌की गन्ध भी नहीं है, वहाँ भी भगवान् अपनी महिमामें स्थित ही हैं। यही भाव दिखलानेके लिये भगवान्‌ने यह बात कही है कि वास्तवमें मैं उन भूतोंमें स्थित नहीं हूँ। अर्थात्र मैं अपने-आपमें ही नित्य स्थित हूँ।</div>
<div id="LAzo2OEMRyafsq-ONvVTFg48417" class="class_109"><a href="part0259_u5.xhtml#LAzo2OEMRyafsq-ONvVTFg48071" class="class_36">६</a>. सबके उत्पादक और सबमें व्याप्त रहते हुए तथा सबका धारण-पोषण करते हुए भी सबसे सर्वथा निर्लिप्त रहनेकी जो अद्भुत प्रभावमयी शक्ति है, जो ईश्वरके अतिरिक्त अन्य किसीमें हो ही नहीं सकती, उसीका यहाँ ‘ऐश्वरम्, योगम्’ इन पदोंद्वारा प्रतिपादन किया गया है। इन दो श्लोकोंमें कही हुई सभी बातोंको लक्ष्यमें रखकर भगवान्‌ने अर्जुनको अपना ‘ईश्वरीय योग’ देखनेके लिये कहा है।</div>
<div id="LAzo2OEMRyafsq-ONvVTFg49012" class="class_109"><a href="part0259_u5.xhtml#LAzo2OEMRyafsq-ONvVTFg50291" class="class_36">७</a>. यहाँ भगवान्‌ने यह भाव दिखलाया है कि ‘अर्जुन! तुम मेरी असाधारण योगशक्तिका चमत्कार देखो! यह कैसा आश्चर्य है कि आकाशमें बादलोंकी भाँति समस्त जगत् मुझमें स्थित भी है और नहीं भी है। बादलोंका आधार आकाश है, परंतु बादल उसमें सदा नहीं रहते। वस्तुतः अनित्य होनेके कारण उनकी स्थिर सत्ता भी नहीं है। अतः वे आकाशमें नहीं हैं। इसी प्रकार यह सारा जगत् मेरी ही योगशक्तिसे उत्पन्न है और मैं ही इसका आधार हूँ, इसलिये तो सब भूत मुझमें स्थित हैं; परंतु ऐसा होते हुए भी मैं इनसे सर्वथा अतीत हूँ, ये मुझमें सदा नहीं रहते, इसलिये ये मुझमें स्थित नहीं हैं। अतएव जबतक मनुष्यकी दृष्टिमें जगत् है, तबतक सब कुछ मुझमें ही है; मेरे सिवा इस जगत्‌का कोई दूसरा आधार है ही नहीं। जब मेरा साक्षात् हो जाता है, तब उसकी दृष्टिमें मुझसे भिन्न कोई वस्तु रह नहीं जाती, उस समय मुझमें यह जगत् नहीं है।’</div>
<div id="LAzo2OEMRyafsq-ONvVTFg49013" class="class_109"><a href="part0259_u5.xhtml#LAzo2OEMRyafsq-ONvVTFg48621" class="class_36">८</a>. वास्तवमें भगवान् इस समस्त जगत्‌से अतीत हैं, यही भाव दिखलानेके लिये ‘वह भूतोंमें स्थित नहीं है’ ऐसा कहा गया है।</div>
<div id="LAzo2OEMRyafsq-ONvVTFg49187" class="class_109"><a href="part0259_u5.xhtml#LAzo2OEMRyafsq-ONvVTFg47665" class="class_36">१</a>. आकाशकी भाँति भगवान्‌को सम, निराकार, अकर्ता, अनन्त, असंग और निर्विकार तथा वायुकी भाँति समस्त चराचर भूतोंको भगवान्‌से ही उत्पन्न, उन्हींमें स्थित और उन्हींमें लीन होनेवाले बतलानेके लिये ऐसा कहा गया है। जैसे वायुकी उत्पत्ति, स्थिति और लय आकाशमें ही होनेके कारण वह कभी किसी भी अवस्थामें आकाशसे अलग नहीं रह सकता, सदा ही आकाशमें स्थित रहता है एवं ऐसा होनेपर भी आकाशका वायुसे और उसके गमनादि विकारोंसे कुछ भी सम्बन्ध नहीं है, वह सदा ही उससे अतीत है, उसी प्रकार समस्त प्राणियोंकी उत्पत्ति, स्थिति और लय भगवान्‌के संकल्पके आधार होनेके कारण समस्त भूतसमुदाय सदा भगवान्‌में ही स्थित रहता है; तथापि भगवान् उन भूतोंसे सर्वथा अतीत हैं और भगवान्‌में सदा ही, सब प्रकारके विकारोंका सर्वथा अभाव है।</div>
<div id="LAzo2OEMRyafsq-ONvVTFg49477" class="class_109"><a href="part0259_u5.xhtml#LAzo2OEMRyafsq-ONvVTFg48954" class="class_36">२</a>. शरीर, इन्द्रिय, मन, बुद्धि, समस्त भोगवस्तु और वासस्थानके सहित चराचर प्राणियोंका वाचक ‘सर्वभूतानि’ पद है।</div>
<div id="LAzo2OEMRyafsq-ONvVTFg49437" class="class_109"><a href="part0259_u5.xhtml#LAzo2OEMRyafsq-ONvVTFg49974" class="class_36">३</a>. ब्रह्माके एक दिनको ‘कल्प’ कहते हैं और उतनी ही बड़ी उनकी रात्रि होती है। इस अहोरात्रके हिसाबसे जब ब्रह्माके सौ वर्ष पूरे होकर ब्रह्माकी आयु समाप्त हो जाती है, उस कालका वाचक यहाँ ‘कल्पक्षय’ है; वही कल्पोंका अन्त है। इसीको ‘महाप्रलय’ भी कहते हैं।</div>
<div id="LAzo2OEMRyafsq-ONvVTFg49461" class="class_109"><a href="part0259_u5.xhtml#LAzo2OEMRyafsq-ONvVTFg48907" class="class_36">४</a>. समस्त जगत्‌की कारणभूता जो मूल-प्रकृति है, जिसे गीताके चौदहवें अध्यायके तीसरे-चौथे श्लोकोंमें ‘महद्ब्रह्म’ कहा है तथा जिसे अव्याकृत और प्रधान भी कहते हैं, उसका वाचक यहाँ ‘प्रकृति’ शब्द है। वह प्रकृति भगवान्‌की शक्ति है, इसी बातको दिखलानेके लिये भगवान्‌ने उसको अपनी प्रकृति बतलाया है। कल्पोंके अन्तमें समस्त शरीर, इन्द्रिय, मन, बुद्धि, भोगसामग्री और लोकोंके सहित समस्त प्राणियोंका प्रकृतिमें लय हो जाना—अर्थात् उनके गुणकर्मोंके संस्कारसमुदायरूप कारणशरीरसहित उनका मूल-प्रकृतिमें विलीन हो जाना ही ‘सब भूतोंका प्रकृतिको प्राप्त होना’ है।</div>
<div id="LAzo2OEMRyafsq-ONvVTFg49462" class="class_109"><a href="part0259_u5.xhtml#LAzo2OEMRyafsq-ONvVTFg49876" class="class_36">५</a>. कल्पोंका अन्त होनेके बाद यानी ब्रह्माके सौ वर्षके बराबर समय पूरा होनेपर जब पुनः जीवोंके कर्मोंका फल भुगतानेके लिये जगत्‌का विस्तार करनेकी भगवान्‌में स्फुरणा होती है, उस कालका वाचक ‘कल्पादि’ शब्द है। इसे महासर्गका आदि भी कहते हैं। उस समय जो भगवान्‌का सब भूतोंकी उत्पत्तिके लिये अपने संकल्पके द्वारा हिरण्यगर्भ ब्रह्माको उनके लोकसहित उत्पन्न कर देना है, यही उनका सब भूतोंको रचना है।</div>
<div id="LAzo2OEMRyafsq-ONvVTFg49138" class="class_109"><a href="part0259_u5.xhtml#LAzo2OEMRyafsq-ONvVTFg49326" class="class_36">६</a>. सृष्टिरचनादि कार्यके लिये भगवान्‌का जो शक्तिरूपसे अपने अंदर स्थित प्रकृतिको स्मरण करना है, वही उसे अंगीकार करना है।</div>
<div id="LAzo2OEMRyafsq-ONvVTFg49139" class="class_109"><a href="part0259_u5.xhtml#LAzo2OEMRyafsq-ONvVTFg49253" class="class_36">७</a>. भिन्न-भिन्न प्राणियोंका जो अपने-अपने गुण और कर्मोंके अनुसार बना हुआ स्वभाव है, वही उनकी प्रकृति है। भगवान्‌की प्रकृति समष्टि-प्रकृति है और जीवोंकी प्रकृति उसीकी एक अंशभूता व्यष्टि-प्रकृति है। उस व्यष्टि-प्रकृतिके बन्धनमें पड़े रहना ही उसके बलसे परतन्त्र होना है। यहाँ भगवान्‌ने उनको बार-बार रचनेकी बात कहकर यह बात दिखलायी है कि जबतक जीव अपनी उस प्रकृतिके वशमें रहते हैं, तबतक मैं उनको बार-बार इसी प्रकार प्रत्येक कल्पके आदिमें उनके भिन्न-भिन्न गुणकर्मोंके अनुसार नाना योनियोंमें उत्पन्न करता रहता हूँ।</div>
<div id="LAzo2OEMRyafsq-ONvVTFg48515" class="class_109"><a href="part0259_u5.xhtml#LAzo2OEMRyafsq-ONvVTFg48899" class="class_36">१</a>. सम्पूर्ण जगत्‌की उत्पत्ति, पालन और संहार आदिके निमित्त भगवान्‌के द्वारा जितने भी कर्म होते हैं, उन कर्मोंमें या उनके फलमें भगवान्‌का किसी प्रकार भी आसक्त न होना—‘आसक्तिरहित रहना’ है और केवल अध्यक्षता-मात्रसे प्रकृतिद्वारा प्राणियोंके गुण-कर्मानुसार उनकी उत्पत्ति आदिके लिये की जानेवाली चेष्टामें कर्तृत्वाभिमानसे तथा पक्षपातसे रहित होकर निर्लिप्त रहना—‘उन कर्मोंमें उदासीनके सदृश स्थित रहना’ है। इसी कारण वे कर्म भगवान्‌को नहीं बाँधते।</div>
<div id="LAzo2OEMRyafsq-ONvVTFg47880" class="class_109"><a href="part0259_u5.xhtml#LAzo2OEMRyafsq-ONvVTFg49854" class="class_36">२</a>. जिस प्रकार किसान अपनी अध्यक्षतामें पृथ्वीके साथ स्वयं बीजका सम्बन्ध कर देता है, फिर पृथ्वी उन बीजोंके अनुसार भिन्न-भिन्न पौधोंको उत्पन्न करती है, उसी प्रकार भगवान् अपनी अध्यक्षतामें चेतनसमूहरूप बीचका प्रकृतिरूपी भूमिके साथ सम्बन्ध कर देते हैं (गीता १४।३)। इस प्रकार जड-चेतनका संयोग कर दिये जानेपर यह प्रकृति समस्त चराचर जगत्‌को कर्मानुसार भिन्न-भिन्न योनियोंमें उत्पन्न कर देती है।</div>
<div class="class_150">जहाँ भगवान्‌ने अपनेको जगत्‌का रचयिता बतलाया है, वहाँ यह बात भी समझ लेनी चाहिये कि वस्तुतः भगवान् स्वयं कुछ नहीं करते, वे अपनी शक्ति प्रकृतिको स्वीकार करके उसीके द्वारा जगत्‌की रचना करते हैं और जहाँ प्रकृतिको सृष्टि-रचनादि कार्य करनेवाली कहा गया है, वहाँ उसीके साथ यह बात भी समझ लेनी चाहिये कि भगवान्‌की अध्यक्षतामें उनसे सत्ता-स्फूर्ति पाकर ही प्रकृति सब कुछ करती है। जबतक उसे भगवान्‌का सहारा नहीं मिलता, तबतक वह जड-प्रकृति कुछ भी नहीं कर सकती। इसीलिये भगवान्‌ने आठवें श्लोकमें यह कहा है कि ‘मैं अपनी प्रकृतिको स्वीकार करके जगत्‌की रचना करता हूँ’ और इस श्लोकमें यह कहते हैं कि ‘मेरी अध्यक्षतामें प्रकृति जगत्‌की रचना करती है।’ वस्तुतः दो तरहकी युक्तियोंसे एक ही तत्त्व समझाया गया है।</div>
<div id="LAzo2OEMRyafsq-ONvVTFg49339" class="class_109"><a href="part0259_u5.xhtml#LAzo2OEMRyafsq-ONvVTFg48922" class="class_36">३</a>. गीताके सोलहवें अध्यायके चौथे तथा सातवेंसे बीसवें श्लोकतक जिनके विविध लक्षण बतलाये गये हैं, ऐसे ही आसुरी सम्पदावाले मनुष्योंके लिये ‘मूढाः’ पदका प्रयोग हुआ है।</div>
<div id="LAzo2OEMRyafsq-ONvVTFg50225" class="class_109"><a href="part0259_u5.xhtml#LAzo2OEMRyafsq-ONvVTFg49127" class="class_36">४</a>. चौथेसे छठे श्लोकतक भगवान्‌के जिस ‘सर्वव्यापकत्व’ आदि प्रभावका वर्णन किया गया है, जिसको ‘ऐश्वर योग’ कहा है तथा गीताके सातवें अध्यायके चौबीसवें श्लोकमें जिस ‘परमभाव’ को न जाननेकी बात कही है, भगवान्‌के उस सर्वोतम प्रभावका ही वाचक यहाँ ‘परम’ विशेषणके सहित ‘भाव’ शब्द है। सर्वाधार, सर्वव्यापी, सर्वशक्तिमान् और सबके हर्ता-कर्ता परमेश्वर ही सब जीवोंपर अनुग्रह करके सबको अपनी शरण प्रदान करने और धर्म-संस्थापन, भक्त-उद्धार आदि अनेकों लीला-कार्य करनेके लिये अपनी योगमायासे मनुष्यरूपमें अवतीर्ण हुए हैं (गीता ४।६, ७, ८)—इस रहस्यको न समझना और इसपर विश्वास न करना ही उस परम भावको न जानना है।</div>
<div id="LAzo2OEMRyafsq-ONvVTFg50226" class="class_109"><a href="part0259_u5.xhtml#LAzo2OEMRyafsq-ONvVTFg49226" class="class_36">१</a>. महाभारतमें भीष्मपर्वके छाछठवें अध्यायमें बतलाया है—</div>
<div class="class_150">‘सब लोकोंके महान् ईश्वर भगवान् वासुदेव सबके पूजनीय हैं। उन महान् वीर्यवान् शंख-चक्र-गदाधारी वासुदेवको मनुष्य समझकर कभी उनकी अवज्ञा नहीं करनी चाहिये। वे ही परम गुह्य, परम पद, परम ब्रह्म और परम यशःस्वरूप हैं। वे ही अक्षर हैं, अव्यक्त हैं, सनातन हैं, परम तेज हैं, परम सुख हैं और परम सत्य हैं। देवता, इन्द्र और मनुष्य, किसीको भी उन अमित-पराक्रमी प्रभु वासुदेवको मनुष्य मानकर उनका अनादर नहीं करना चाहिये। जो मूढमति लोग उन हृषीकेशको मनुष्य बतलाते हैं, वे नराधम हैं। जो मनुष्य इन महात्मा योगेश्वरको मनुष्यदेहधारी मानकर इनका अनादर करते हैं और जो इन चराचरके आत्मा श्रीवत्सके चिह्नवाले महान् तेजस्वी पद्मनाथ भगवान्‌को नहीं पहचानते वे तामसी प्रकृतिसे युक्त हैं। जो इन कौस्तुभ-किरीटधारी और मित्रोंको अभय करनेवाले भगवान्‌का अपमान करता है, वह अत्यन्त भयानक नरकमें पड़ता है।’</div>
<div id="LAzo2OEMRyafsq-ONvVTFg50143" class="class_109"><a href="part0259_u5.xhtml#LAzo2OEMRyafsq-ONvVTFg49350" class="class_36">२</a>. भगवान्‌के प्रभावको न जाननेवाले आसुर मनुष्य ऐसी निरर्थक आशाएँ करते रहते हैं, जो कभी पूर्ण नहीं होतीं (गीता १६।१० से १२); इसीलिये उनको ‘मोघाशाः’ कहते हैं।</div>
<div id="LAzo2OEMRyafsq-ONvVTFg50144" class="class_109"><a href="part0259_u5.xhtml#LAzo2OEMRyafsq-ONvVTFg49981" class="class_36">३</a>. भगवान् और शास्त्रोंपर विश्वास न करनेवाले विषयी पामर लोग शास्त्रविधिका त्याग करके अश्रद्धापूर्वक जो मनमाने यज्ञादि कर्म करते हैं, उन कर्मोंका उन्हें इस लोक या परलोकमें कुछ भी फल नहीं मिलता (गीता १६।१७, २३; १७।२८)। इसीलिये उनको ‘मोघकर्माणः’ कहा गया है।</div>
<div id="LAzo2OEMRyafsq-ONvVTFg50145" class="class_109"><a href="part0259_u5.xhtml#LAzo2OEMRyafsq-ONvVTFg49285" class="class_36">४</a>. जिनका ज्ञान व्यर्थ हो, तात्त्विक अर्थसे शून्य हो और युक्तियुक्त न हो (गीता १८।२२) उनको ‘मोघज्ञानाः’ कहते हैं।</div>
<div id="LAzo2OEMRyafsq-ONvVTFg48771" class="class_109"><a href="part0259_u5.xhtml#LAzo2OEMRyafsq-ONvVTFg49941" class="class_36">५</a>. राक्षसोंकी भाँति बिना ही कारण द्वेष करके जो दूसरोंके अनिष्ट करनेका और उन्हें कष्ट पहुँचानेका स्वभाव है, उसे ‘राक्षसी प्रकृति’ कहते हैं। काम और लोभके वश होकर अपना स्वार्थ सिद्ध करनेके लिये दूसरोंको क्लेश पहुँचाने और उनके स्वत्वहरण करनेका जो स्वभाव है, उसे ‘आसुरी प्रकृति’ कहते हैं और प्रमाद या मोहके कारण किसी भी प्राणीको दुःख पहुँचानेका जो स्वभाव है, उसे ‘मोहिनी प्रकृति’ कहते हैं। ऐसे दुष्ट स्वभावका त्याग करनेके लिये चेष्टा न करना, वरं उसीको उत्तम समझकर पकड़े रहना ही ‘उसे धारण करना’ है। भगवान्‌के प्रभावको न जाननेवाले मनुष्य प्रायः ऐसा ही करते हैं, इसीलिये उनको उक्त प्रकृतियोंके आश्रित बतलाया है।</div>
<div id="LAzo2OEMRyafsq-ONvVTFg48650" class="class_109"><a href="part0259_u5.xhtml#LAzo2OEMRyafsq-ONvVTFg48974" class="class_36">६</a>. यहाँ ‘महात्मानः’ पदका प्रयोग उन निष्काम अनन्यप्रेमी भगवद्भक्तोंके लिये किया गया है, जो भगवत्सेममें सदा सराबोर रहते हैं और भगवत्प्राप्तिके सर्वथा योग्य हैं।</div>
<div id="LAzo2OEMRyafsq-ONvVTFg49904" class="class_109"><a href="part0259_u5.xhtml#LAzo2OEMRyafsq-ONvVTFg49158" class="class_36">७</a>. देव अर्थात् भगवान्‌से सम्बन्ध रखनेवाले और उनकी प्राप्ति करा देनेवाले जो सात्त्विक गुण और आचरण हैं, गीताके सोलहवें अध्यायमें पहलेसे तीसरे श्लोकतक जिनका अभय आदि छब्बीस नामोंसे वर्णन किया गया है, उन सबको भलीभाँति धारण कर लेना ही ‘दैवी प्रकृतिके आश्रित होना’ है।</div>
<div id="LAzo2OEMRyafsq-ONvVTFg49905" class="class_109"><a href="part0259_u5.xhtml#LAzo2OEMRyafsq-ONvVTFg49522" class="class_36">८</a>. ‘माम्’ पद यहाँ भगवान्‌के सगुण पुरुषोत्तमरूपका वाचक है। उस सगुण परमेश्वरसे ही शरीर, इन्द्रिय, मन, बुद्धि, भोगसामग्री और सम्पूर्ण लोकोंके सहित समस्त चराचर प्राणियोंकी उत्पत्ति, पालन और संहार होता है (गीता ७।६; ९।१८; १०।२, ४, ५, ६, ८)—इस तत्त्वको सम्यक् प्रकारसे समझ लेना ही भगवान्‌को ‘सब भूतोंका आदि’ समझना है और वे भगवान् अजन्मा तथा अविनाशी हैं, केवल लोगोंपर अनुग्रह करनेके लिये ही लीलासे मनुष्य आदि रूपमें प्रकट और अन्तर्धान होते हैं; उन्हींको अक्षर, अविनाशी परब्रह्म परमात्मा कहते हैं और समस्त भूतोंका नाश होनेपर भी भगवान्‌का नाश नहीं होता (गीता ८।२०)—इस बातको यथार्थतः समझना ही ‘भगवान्‌को अविनाशी समझना’ है।</div>
<div id="LAzo2OEMRyafsq-ONvVTFg49906" class="class_109"><a href="part0259_u5.xhtml#LAzo2OEMRyafsq-ONvVTFg50065" class="class_36">९</a>. जिनका मन भगवान्‌के सिवा अन्य किसी भी वस्तुमें नहीं रमता और क्षणमात्रका भी भगवान्‌का वियोग जिनको असह्य प्रतीत होता है, ऐसे भगवान्‌के अनन्यप्रेमी भक्त निरन्तर भगवान्‌को भजते रहते हैं।</div>
<div id="LAzo2OEMRyafsq-ONvVTFg48419" class="class_109"><a href="part0259_u5.xhtml#LAzo2OEMRyafsq-ONvVTFg48432" class="class_36">१</a>. ‘सततम्’ पद यहाँ ‘नित्य-निरन्तर’ समयका वाचक है और इसका खास सम्बन्ध उपासनाके साथ है। कीर्तन-नमस्कारादि सब उपासनाके ही अंग होनेके कारण प्रकारान्तरसे उन सबके साथ भी इसका सम्बन्ध है। अभिप्राय यह है कि भगवान्‌के प्रेमी भक्त कभी कीर्तन करते हुए, कभी नमस्कार करते हुए, कभी सेवा आदि प्रयत्न करते हुए तथा सदा-सर्वदा भगवान्‌का चिन्तन करते हुए निरन्तर उनकी उपासना करते रहते हैं।</div>
<div id="LAzo2OEMRyafsq-ONvVTFg48420" class="class_109"><a href="part0259_u5.xhtml#LAzo2OEMRyafsq-ONvVTFg48063" class="class_36">२</a>. ‘यतन्तः’ पदका यह भाव है कि वे प्रेमी भक्त भगवान्‌की पूजा सबको भगवान्‌का स्वरूप समझकर उनकी सेवा और भगवान्‌के भक्तोंद्वारा भगवान्‌के गुण, प्रभाव और चरित्र आदिका श्रवण आदि उत्साह और तत्परताके साथ करते रहते हैं।</div>
<div id="LAzo2OEMRyafsq-ONvVTFg48421" class="class_109"><a href="part0259_u5.xhtml#LAzo2OEMRyafsq-ONvVTFg50164" class="class_36">३</a>. भगवान्‌के प्रेमी भक्तोंका निश्चय, उनकी श्रद्धा, उनके विचार और नियम—सभी अत्यन्त दृढ़ होते हैं। बड़ी-से-बड़ी विपत्तियों और प्रबल विघ्नोंके समूह भी उन्हें अपने साधन और विचारसे विचलित नहीं कर सकते। इसीलिये उनको ‘दृढव्रताः’ (दृढ निश्चयवाले) कहा गया है।</div>
<div id="LAzo2OEMRyafsq-ONvVTFg48234" class="class_109"><a href="part0259_u5.xhtml#LAzo2OEMRyafsq-ONvVTFg49897" class="class_36">४</a>. जो चलते-फिरते, उठते-बैठते, सोते-जागते और सब कुछ करते समय तथा एकान्तमें ध्यान करते समय नित्य-निरन्तर भगवान्‌का चिन्तन करते रहते हैं, उन्हें ‘नित्ययुक्ताः’ कहते हैं।</div>
<div id="LAzo2OEMRyafsq-ONvVTFg49901" class="class_109"><a href="part0259_u5.xhtml#LAzo2OEMRyafsq-ONvVTFg47772" class="class_36">५</a>. कथा, व्याख्यान आदिके द्वारा भक्तोंके सामने भगवान्‌के गुण, प्रभाव, महिमा और चरित्र आदिका वर्णन करना; अकेले अथवा दूसरे बहुत-से लोगोंके साथ मिलकर, भगवान्‌को अपने सम्मुख समझते हुए उनके पवित्र नामोंका जप अथवा उच्चस्वरसे कीर्तन करना और दिव्य स्तोत्र तथा सुन्दर पदोंके द्वारा भगवान्‌की स्तुति-प्रार्थना करना आदि भगवन्नाम गुणगानसम्बन्धी सभी चेष्टाएँ कीर्तनके अन्तर्गत हैं।</div>
<div id="LAzo2OEMRyafsq-ONvVTFg49902" class="class_109"><a href="part0259_u5.xhtml#LAzo2OEMRyafsq-ONvVTFg50257" class="class_36">६</a>. भगवान्‌के मन्दिरोंमें जाकर अर्चा-विग्रहरूप भगवान्‌को, अपने घरमें भगवान्‌की प्रतिमा या चित्रपटको, भगवान्‌के नामोंको, भगवान्‌के चरण और चरण-पादुकाओंको एवं सबको भगवान्‌का स्वरूप समझकर या सबके हृदयमें भगवान् विराजित हैं—ऐसा जानकर सम्पूर्ण प्राणियोंको यथायोग्य विनयपूर्वक श्रद्धा-भक्तिके साथ गद्‌गद होकर मन, वाणी और शरीरके द्वारा नमस्कार करना—यही ‘भगवान्‌को प्रणाम करना’ है।</div>
<div id="LAzo2OEMRyafsq-ONvVTFg49903" class="class_109"><a href="part0259_u5.xhtml#LAzo2OEMRyafsq-ONvVTFg47725" class="class_36">७</a>. श्रद्धा और अनन्यप्रेमके साथ उपर्युक्त साधनोंको निरन्तर करते रहना ही अनन्यप्रेमसे भगवान्‌की उपासना करना है।</div>
<div id="LAzo2OEMRyafsq-ONvVTFg50032" class="class_109"><a href="part0259_u5.xhtml#LAzo2OEMRyafsq-ONvVTFg49182" class="class_36">८</a>. गीताके तीसरे अध्यायके तीसरे श्लोकमें जिस ‘ज्ञानयोग’ का वर्णन है, यहाँ भी ‘ज्ञानयज्ञ’ का वही स्वरूप है। उसके अनुसार शरीर, इन्द्रिय और मनद्वारा होनेवाले समस्त कर्मोंमें, मायामय गुण ही गुणोंमें बरत रहे हैं—ऐसा समझकर कर्तापनके अभिमानसे रहित रहना; सम्पूर्ण दृश्यवर्गको मृगतृष्णाके जलके सदृश या स्वप्नके संसारके समान अनित्य समझना तथा एक सच्चिदानन्दघन निर्गुण-निराकार परब्रह्म परमात्माके अतिरिक्त अन्य किसीकी भी सत्ता न मानकर निरन्तर उसीका श्रवण, मनन और निदिध्यासन करते हुए उस सच्चिदानन्दघन ब्रह्ममें नित्य अभिन्नभावसे स्थित रहनेका अभ्यास करते रहना—यही ‘ज्ञानयज्ञके द्वारा पूजन करते हुए उसकी उपासना करना’ है।</div>
<div id="LAzo2OEMRyafsq-ONvVTFg50033" class="class_109"><a href="part0259_u5.xhtml#LAzo2OEMRyafsq-ONvVTFg48312" class="class_36">९</a>. समस्त विश्व उस भगवान्‌से ही उत्पन्न हुआ है और भगवान् ही इसमें व्याप्त हैं। अतः भगवान् स्वयं ही विश्वरूपमें स्थित हैं। इसलिये चन्द्र, सूर्य, अग्नि, इन्द्र और वरुण आदि विभिन्न देवता तथा और भी समस्त प्राणी भगवान्‌के ही स्वरूप हैं—ऐसा समझकर जो उन सबकी अपने कर्मोंद्वारा यथायोग्य निष्कामभावसे सेवा-पूजा करना है (गीता १८।४६)—यही ‘बहुत प्रकारसे स्थित भगवान्‌के विराट्स्वरूपकी पृथग्भावसे उपासना करना’ है।</div>
<div id="LAzo2OEMRyafsq-ONvVTFg48243" class="class_109"><a href="part0259_u5.xhtml#LAzo2OEMRyafsq-ONvVTFg47943" class="class_36">१</a>. श्रौत कर्मको ‘क्रतु’ कहते हैं।</div>
<div id="LAzo2OEMRyafsq-ONvVTFg48244" class="class_109"><a href="part0259_u5.xhtml#LAzo2OEMRyafsq-ONvVTFg49338" class="class_36">२</a>. पंचमहायज्ञादि स्मार्त कर्म ‘यज्ञ’ कहलाते हैं।</div>
<div id="LAzo2OEMRyafsq-ONvVTFg48245" class="class_109"><a href="part0259_u5.xhtml#LAzo2OEMRyafsq-ONvVTFg50302" class="class_36">३</a>. पितरोंके निमित्त प्रदान किया जानेवाला अन्न ‘स्वधा’ कहलाता है।</div>
<div id="LAzo2OEMRyafsq-ONvVTFg49033" class="class_109"><a href="part0259_u5.xhtml#LAzo2OEMRyafsq-ONvVTFg49824" class="class_36">४</a>. ‘अग्नि’ से यहाँ गार्हपत्य आहवनीय और दक्षिणाग्नि आदि सभी प्रकारके अग्नि समझने चाहिये।</div>
<div id="LAzo2OEMRyafsq-ONvVTFg50028" class="class_109"><a href="part0259_u5.xhtml#LAzo2OEMRyafsq-ONvVTFg48178" class="class_36">५</a>. अभिप्राय यह कि यज्ञ, श्राद्ध आदि शास्त्रीय शुभकर्ममें प्रयोजनीय समस्त वस्तुएँ, तत्सम्बन्धी मन्त्र, जिनमें यज्ञादि किये जाते हैं, वे अधिष्ठान तथा मन, वाणी, शरीरसे होनेवाली तद्विषयक समस्त चेष्टाएँ—से सब भगवान्‌के ही स्वरूप हैं।</div>
<div id="LAzo2OEMRyafsq-ONvVTFg49960" class="class_109"><a href="part0259_u5.xhtml#LAzo2OEMRyafsq-ONvVTFg49537" class="class_36">६</a>. यह चराचर प्राणियोंके सहित समस्त विश्व भगवान्‌से ही उत्पन्न हुआ है, भगवान् ही इसके महाकारण हैं। इसलिये भगवान्‌ने अपनेको इसका पिता-माता कहा है।</div>
<div id="LAzo2OEMRyafsq-ONvVTFg49961" class="class_109"><a href="part0259_u5.xhtml#LAzo2OEMRyafsq-ONvVTFg49121" class="class_36">७</a>. जिन ब्रह्मा आदि प्रजापतियोंसे सृष्टिकी रचना होती है, उनको भी उत्पन्न करनेवाले भगवान् ही हैं; इसीलिये उन्होंने अपनेको इसका ‘पितामह’ बतलाया है।</div>
<div id="LAzo2OEMRyafsq-ONvVTFg49962" class="class_109"><a href="part0259_u5.xhtml#LAzo2OEMRyafsq-ONvVTFg48547" class="class_36">८</a>. जो स्वयं विशुद्ध हो और सहज ही दूसरोंके पापोंका नाश करके उन्हें भी विशुद्ध बना दे, उसे ‘पवित्र’ कहते हैं। भगवान् परम पवित्र हैं तथा भगवान्‌के दर्शन, भाषण और स्मरणसे मनुष्य परम पवित्र हो जाते हैं।</div>
<div id="LAzo2OEMRyafsq-ONvVTFg49963" class="class_109"><a href="part0259_u5.xhtml#LAzo2OEMRyafsq-ONvVTFg49723" class="class_36">९</a>. ‘ॐ’ भगवान्‌का नाम है, इसीको प्रणव भी कहते हैं। गीताके आठवें अध्यायके तेरहवें श्लोकमें इसे ब्रह्म बतलाया है तथा इसीका उच्चारण करनेके लिये कहा गया है। यहाँ नाम तथा नामीका अभेद प्रतिपादन करनेके लिये ही भगवान्‌ने अपनेको ओंकार बतलाया है।</div>
<div id="LAzo2OEMRyafsq-ONvVTFg49964" class="class_109"><a href="part0259_u5.xhtml#LAzo2OEMRyafsq-ONvVTFg49223" class="class_36">१०</a>. ‘ऋक्’, ‘साम’ और ‘यजुः’—ये तीनों पद तीनों वेदोंके वाचक हैं। वेदोंका प्राकट्य भगवान्‌से हुआ है तथा सारे वेदोंसे भगवान्‌का ज्ञान होता है, इसलिये सब वेदोंको भगवान्‌ने अपना स्वरूप बतलाया है।</div>
<div id="LAzo2OEMRyafsq-ONvVTFg47868" class="class_109"><a href="part0259_u5.xhtml#LAzo2OEMRyafsq-ONvVTFg48896" class="class_36">११</a>. प्राप्त करनेकी वस्तुका नाम ‘गति’ है। सबसे बढ़कर प्राप्त करनेकी वस्तु एकमात्र भगवान् ही हैं, इसीलिये उन्होंने अपनेको ‘गति’ कहा है। ‘परा गति’, ‘परमा गति’, ‘अविनाशी पद’ आदि नाम भी इसीके हैं।</div>
<div id="LAzo2OEMRyafsq-ONvVTFg47869" class="class_109"><a href="part0259_u5.xhtml#LAzo2OEMRyafsq-ONvVTFg49976" class="class_36">१२</a>. जिसकी शरण ली जाय उसे ‘शरणम्’ कहते हैं। भगवान्‌के समान शरणागतवत्सल, प्रणतपाल और शरणागतके दुःखोंका नाश करनेवाला अन्य कोई भी नहीं है। वाल्मीकीय रामायणमें कहा है—</div>
<div class="class_150">सकृदेव प्रपन्नाय तवास्मीति च याचते। अभयं सर्वभूतेभ्यो ददाम्येतद् व्रत मम ⁠।⁠। (६।१८।३३)</div>
<div class="class_150">अर्थात् ‘एक बार भी ‘मैं तेरा हूँ’ यों कहकर मेरी शरणमें आये हुए और मुझसे अभय चाहनेवालेको मैं सभी भूतोंसे अभय कर देता हूँ, यह मेरा व्रत है।’ इसीलिये भगवान्‌ने अपनेको ‘शरण’ कहा है।</div>
<div id="LAzo2OEMRyafsq-ONvVTFg47870" class="class_109"><a href="part0259_u5.xhtml#LAzo2OEMRyafsq-ONvVTFg49170" class="class_36">१३</a>. भगवान् समस्त प्राणियोंके बिना ही कारण उपकार करनेवाले परम हितैषी और सबके साथ अतिशय प्रेम करनेवाले परम बन्धु हैं, इसलिये उन्होंने अपनेको ‘सुहृत्’ कहा है।</div>
<div id="LAzo2OEMRyafsq-ONvVTFg49989" class="class_109"><a href="part0259_u5.xhtml#LAzo2OEMRyafsq-ONvVTFg48481" class="class_36">१४</a>. जिसका कभी नाश न हो, उसे ‘अव्यय’ कहते हैं। भगवान् समस्त चराचर भूतप्राणियोंके अविनाशी कारण हैं। सबकी उत्पत्ति उन्हींसे होती है, वे ही सबके परम आधार हैं। इसीसे उनको ‘अव्यय बीज’ कहा है। गीताके सातवें अध्यायके दसवें श्लोकमें उन्हींको ‘सनातन बीज’ और दसवें अध्यायके उनतालीसवें श्लोकमें ‘सब भूतोंका बीज’ बतलाया गया है।</div>
<div id="LAzo2OEMRyafsq-ONvVTFg49864" class="class_109"><a href="part0259_u5.xhtml#LAzo2OEMRyafsq-ONvVTFg49528" class="class_36">१</a>. भगवान् ही ईश्वरोंके महान् ईश्वर, देवताओंके परम दैवत, पतियोंके परम पति, समस्त भुवनोंके स्वामी और परम पूज्य परमदेव हैं (श्वेताश्वतर उप० ६।७)।</div>
<div id="LAzo2OEMRyafsq-ONvVTFg49865" class="class_109"><a href="part0259_u5.xhtml#LAzo2OEMRyafsq-ONvVTFg49692" class="class_36">२</a>. जिसमें कोई वस्तु बहुत दिनोंके लिये रखी जाती हो, उसे ‘निधान’ कहते हैं। महाप्रलयमें समस्त प्राणियोंके सहित अव्यक्त प्रकृति भगवान्‌के ही किसी एक अंशमें धरोहरकी भाँति बहुत समयतक अक्रिय-अवस्थामें स्थित रहती है, इसलिये भगवान्‌ने अपनेको ‘निधान’ कहा है।</div>
<div id="LAzo2OEMRyafsq-ONvVTFg49866" class="class_109"><a href="part0259_u5.xhtml#LAzo2OEMRyafsq-ONvVTFg50023" class="class_36">३</a>. इस श्लोकमें जितने भी शब्द आये हैं, सब-के-सब भगवान्‌के विशेषण हैं; अतः इस श्लोकमें पूर्वश्लोकोंकी भाँति ‘अहम्’ पदका प्रयोग नहीं किया गया।</div>
<div id="LAzo2OEMRyafsq-ONvVTFg47781" class="class_109"><a href="part0259_u5.xhtml#LAzo2OEMRyafsq-ONvVTFg47807" class="class_36">४</a>. इस कथनसे भगवान्‌ने यह भाव दिखलाया है कि अपनी किरणोंद्वारा समस्त जगत्‌को उष्णता और प्रकाश प्रदान करनेवाला तथा समुद्र आदि स्थानोंसे जलको उठाकर रोक रखनेवाला तथा उसे लोकहितार्थ मेघोंके द्वारा यथासमय यथायोग्य वितरण करनेवाला सूर्य भी मेरा ही स्वरूप है।</div>
<div id="LAzo2OEMRyafsq-ONvVTFg47782" class="class_109"><a href="part0259_u5.xhtml#LAzo2OEMRyafsq-ONvVTFg48020" class="class_36">५</a>. वास्तवमें अमृत तो एक भगवान् ही हैं, जिनकी प्राप्ति हो जानेपर मनुष्य सदाके लिये मृत्युके पाशसे मुक्त हो जाता है, इसीलिये भगवान्‌ने अपनेको ‘अमृत’ कहा है और इसलिये मुक्तिको भी ‘अमृत’ कहते हैं।</div>
<div id="LAzo2OEMRyafsq-ONvVTFg47783" class="class_109"><a href="part0259_u5.xhtml#LAzo2OEMRyafsq-ONvVTFg49274" class="class_36">६</a>. सबका नाश करनेवाले ‘काल’ को ‘मृत्यु’ कहते हैं। भगवान् ही यथासमय लोकोंका संहार करनेके लिये महाकालरूप धारण किये रहते हैं। वे कालके भी काल हैं। इसीलिये भगवान्‌ने ‘मृत्यु’ को अपना स्वरूप बतलाया है।</div>
<div id="LAzo2OEMRyafsq-ONvVTFg47784" class="class_109"><a href="part0259_u5.xhtml#LAzo2OEMRyafsq-ONvVTFg48403" class="class_36">७</a>. जिसका कभी अभाव नहीं होता, उस अविनाशी आत्माको ‘सत्’ कहते हैं और नाशवान् अनित्य वस्तुमात्रका नाम ‘असत्’ है। इन्हीं दोनोंको गीताके पंद्रहवें अध्यायमें ‘अक्षर’ और ‘क्षर’ पुरुषके नामसे कहा गया है। ये दोनों ही भगवान्‌से अभिन्न हैं, इसलिये भगवान्‌ने सत् और असत्‌को अपना स्वरूप कहा है।</div>
<div id="LAzo2OEMRyafsq-ONvVTFg47785" class="class_109"><a href="part0259_u5.xhtml#LAzo2OEMRyafsq-ONvVTFg48199" class="class_36">८</a>. ऋक्, यजुः और साम—इन तीनों वेदोंको ‘वेदत्रयी’ अथवा त्रिविद्या कहते हैं। इन तीनों वेदोंमें वर्णित नाना प्रकारके यज्ञोंकी विधि और उनके फलमें श्रद्धा-प्रेम रखनेवाले एवं उसके अनुसार सकामकर्म करनेवाले मनुष्योंको ‘त्रैविद्य’ कहते हैं। यज्ञोंमें सोमलताके रसपानकी जो विधि बतलायी गयी है, उस विधिसे सोमलताके रसपान करनेवालोंको ‘सोमपा’ कहते हैं। उपर्युक्त वेदोक्त कर्मोंका विधिपूर्वक अनुष्ठान करनेसे जिनके स्वर्गप्राप्तिमें प्रतिबन्धकरूप पाप नष्ट हो गये हैं, उनको ‘पूतपापा’ कहते हैं। ये तीनों विशेषण ऐसी श्रेणीके मनुष्योंके लिये हैं, जो भगवान्‌की सर्वरूपतासे अनभिज्ञ हैं और वेदोक्त कर्मकाण्डपर प्रेम और श्रद्धा रखकर पापकर्मोंसे बचते हुए सकामभावसे यज्ञादि कर्मोंका विधिपूर्वक अनुष्ठान किया करते हैं।</div>
<div id="LAzo2OEMRyafsq-ONvVTFg47786" class="class_109"><a href="part0259_u5.xhtml#LAzo2OEMRyafsq-ONvVTFg48500" class="class_36">९</a>. यज्ञादि पुण्यकर्मोंके फलरूपमें प्राप्त होनेवाले इन्द्रलोकसे लेकर ब्रह्मलोकपर्यन्त जितने भी लोक हैं, उन सबको लक्ष्य करके श्लोकमें ‘पुण्यम्’ विशेषणके सहित ‘सुरेन्द्रलोकम्’ पदका प्रयोग किया गया है। अतः ‘सुरेन्द्रलोकम्’ पद इन्द्रलोकका वाचक होते हुए भी उसे उपर्युक्त सभी लोकोंका वाचक समझना चाहिये।</div>
<div id="LAzo2OEMRyafsq-ONvVTFg48410" class="class_109"><a href="part0259_u5.xhtml#LAzo2OEMRyafsq-ONvVTFg48646" class="class_36">१</a>. स्वर्गादि लोकोंके विस्तारका, वहाँकी भोग्य-वस्तुओंका, भोगप्रकारोंका, भोग्य-वस्तुओंकी सुखरूपताका और भोगनेयोग्य शारीरिक तथा मानसिक शक्ति और परमायु आदि सभीका अनेक प्रकारका परिमाण मृत्युलोककी अपेक्षा कहीं विशद और महान् है। इसीलिये उसको ‘विशाल’ कहा गया है।</div>
<div id="LAzo2OEMRyafsq-ONvVTFg48411" class="class_109"><a href="part0259_u5.xhtml#LAzo2OEMRyafsq-ONvVTFg48181" class="class_36">२</a>. भगवान्‌के स्वरूपतत्त्वको न जाननेवाले सकाम मनुष्य अनन्यचित्तसे भगवान्‌की शरण ग्रहण नहीं करते, भोगकामनाके वशमें होकर उपर्युक्त धर्मका आश्रय लेते हैं। इसी कारण उनके कर्मोंका फल अनित्य है और इसीलिये उन्हें फिर मर्त्यलोकमें लौटना पड़ता है।</div>
<div id="LAzo2OEMRyafsq-ONvVTFg50174" class="class_109"><a href="part0259_u5.xhtml#LAzo2OEMRyafsq-ONvVTFg49592" class="class_36">३</a>. जिनका संसारके समस्त भोगोंसे प्रेम हटकर केवलमात्र भगवान्‌में ही अटल और अचल प्रेम हो गया है, भगवान्‌का वियोग जिनके लिये असह्य है, जिनका भगवान्‌से भिन्न दूसरा कोई भी उपास्यदेव नहीं है और जो भगवान्‌को ही परम आश्रय, परम गति और परम प्रेमास्पद मानते हैं—ऐसे अनन्यप्रेमी एकनिष्ठ भक्तोंका विशेषण ‘अनन्याः’ पद है।</div>
<div id="LAzo2OEMRyafsq-ONvVTFg50003" class="class_109"><a href="part0259_u5.xhtml#LAzo2OEMRyafsq-ONvVTFg49002" class="class_36">४</a>. सगुण भगवान् पुरुषोत्तमके गुण, प्रभाव, तत्त्व और रहस्यको समझकर, चलते-फिरते, उठते-बैठते, सोते-जागते और एकान्तमें साधन करते, सब समय निरन्तर अविच्छिन्नरूपसे उनका चिन्तन करते हुए, उन्हींके आज्ञानुसार निष्कामभावसे उन्हींकी प्रसन्नताके लिये चेष्टा करते रहना—यही ‘उनका चिन्तन करते हुए भजन करना’ है।</div>
<div id="LAzo2OEMRyafsq-ONvVTFg50004" class="class_109"><a href="part0259_u5.xhtml#LAzo2OEMRyafsq-ONvVTFg49056" class="class_36">५</a>. अप्राप्तकी प्राप्तिका नाम ‘योग’ और प्राप्तकी रक्षाका नाम ‘क्षेम’ है। अतः भगवान्‌की प्राप्तिके लिये जो साधन उन्हें प्राप्त है, सब प्रकारकी विघ्न-बाधाओंसे बचाकर उसकी रक्षा करना और जिस साधनकी कमी है, उसकी पूर्ति करके स्वयं अपनी प्राप्ति करा देना—यही ‘उन प्रेमी भक्तोंका योगक्षेम चलाना’ है। भक्त प्रह्लादका जीवन इसका सुन्दर उदाहरण है। हिरण्यकशिपुद्वारा उसके साधनमें बड़े-बड़े विघ्न उपस्थित किये जानेपर भी सब प्रकारसे भगवान्‌ने उसकी रक्षा करके अन्तमें उसे अपनी प्राप्ति करवा दी।</div>
<div class="class_150">जो पुरुष भगवान्‌के ही परायण होकर अनन्यचित्तसे उनका प्रेमपूर्वक निरन्तर चिन्तन करते हुए ही सब कार्य करते हैं, अन्य किसी भी विषयकी कामना, अपेक्षा और चिन्ता नहीं करते, उनके जीवननिर्वाहका सारा भार भी भगवान्‌पर रहता है। अतः वे सर्वशक्तिमान्, सर्वज्ञ, सर्वदर्शी, परमसुहृद् भगवान् ही अपने भक्तका लौकिक और पारमार्थिक सब प्रकारका योगक्षेम चलाते हैं।</div>
<div id="LAzo2OEMRyafsq-ONvVTFg47670" class="class_109"><a href="part0259_u5.xhtml#LAzo2OEMRyafsq-ONvVTFg47664" class="class_36">६</a>. वेद-शास्त्रोंमें वर्णित देवता, उनकी उपासना और स्वर्गादिकी प्राप्तिरूप उसके फलपर जिनका आदरपूर्वक दृढ़ विश्वास हो, उनको यहाँ ‘श्रद्धासे युक्त’ कहा गया है और इस विशेषणका प्रयोग करके यह भाव दिखलाया गया है कि जो बिना श्रद्धाके दम्भपूर्वक यज्ञादि कर्मोंद्वारा देवताओंका पूजन करते हैं, वे इस श्रेणीमें नहीं आ सकते; उनकी गणना तो आसुरी प्रकृतिके मनुष्योंमें है।</div>
<div id="LAzo2OEMRyafsq-ONvVTFg48325" class="class_109"><a href="part0259_u5.xhtml#LAzo2OEMRyafsq-ONvVTFg50007" class="class_36">७</a>. जिस कामनाकी सिद्धिके लिये जिस देवताकी पूजाका शास्त्रमें विधान है, उस देवताकी शास्त्रोक्त यज्ञादि कर्मोंद्वारा श्रद्धापूर्वक पूजा करना ‘दूसरे देवताओंकी पूजा करना’ है। समस्त देवता भी भगवान्‌के ही अंगभूत हैं, भगवान् ही सबके स्वामी हैं और वस्तुतः भगवान् ही उनके रूपमें प्रकट हैं—इस तत्त्वको न जानकर उन देवताओंको भगवान्‌से भिन्न समझकर सकामभावसे जो उनकी पूजा करना है, यही भगवान्‌की ‘अविधिपूर्वक’ पूजा है।</div>
<div id="LAzo2OEMRyafsq-ONvVTFg50064" class="class_109"><a href="part0259_u5.xhtml#LAzo2OEMRyafsq-ONvVTFg48632" class="class_36">१</a>. यह सारा विश्व भगवान्‌का ही विराट्‌रूप होनेके कारण भिन्न-भिन्न यज्ञ-पूजादि कर्मोंके भोक्तारूपमें माने जानेवाले जितने भी देवता हैं, सब भगवान्‌के ही अंग हैं तथा भगवान् ही उन सबके आत्मा हैं (गीता १०।२०)। अतः उन देवताओंके रूपमें भगवान् ही समस्त यज्ञादि कर्मोंके भोक्ता हैं। भगवान् ही अपनी योगशक्तिके द्वारा सम्पूर्ण जगत्‌की उत्पत्ति, स्थिति और प्रलय करते हुए सबको यथायोग्य नियममें चलाते हैं; वे ही इन्द्र, वरुण, यमराज, प्रजापति आदि जितने भी लोकपाल और देवतागण हैं—उन सबके नियन्ता हैं; इसलिये वही सबके प्रभु अर्थात् महेश्वर हैं (गीता ५।२९)।</div>
<div id="LAzo2OEMRyafsq-ONvVTFg49030" class="class_109"><a href="part0259_u5.xhtml#LAzo2OEMRyafsq-ONvVTFg49669" class="class_36">२</a>. देवताओंकी पूजा करना, उनकी पूजाके लिये बतलाये हुए नियमोंका पालन करना, उनके निमित्त यज्ञादिका अनुष्ठान करना, उनके मन्त्रका जप करना और उनके निमित्त ब्राह्मण-भोजन कराना—इत्यादि सभी बातें ‘देवताओंके व्रत’ हैं। इनका पालन करनेवाले मनुष्योंको अपनी उपासनाके फलस्वरूप जो उन देवताओंके लोकोंकी, उनके सदृश भोगोंकी अथवा उनके-जैसे रूपकी प्राप्ति होती है, वही देवोंको प्राप्त होना है।</div>
<div class="class_150">पितरोंके लिये यथाविधि श्राद्ध-तर्पण करना, उनके निमित्त ब्राह्मणोंको भोजन कराना, हवन करना, जप करना, पाठ-पूजा करना तथा उनके लिये शास्त्रमें बतलाये हुए व्रत और नियमोंका भलीभाँति पालन करना आदि ‘पितरोंके व्रत’ हैं और जो मनुष्य सकामभावसे इन व्रतोंका पालन करते हैं, वे मरनेके बाद पितृलोकमें जाते हैं और वहाँ जाकर उन पितरोंके-जैसे स्वरूपको प्राप्त करके उनके-जैसे भोग भोगते हैं। यही पितरोंको प्राप्त होना है। ये भी अधिक-से-अधिक देवताओं या दिव्य पितरोंकी आयुपर्यन्त ही वहाँ रह सकते हैं। अन्तमें इनका भी पुनरागमन होता है।</div>
<div class="class_150">यहाँ देव और पितरोंकी पूजाका निषेध नहीं समझना चाहिये। देव-पितृ-पूजा तो यथाविधि अपने-अपने वर्णाश्रमके अधिकारानुसार सबको अवश्य ही करनी चाहिये; परंतु वह पूजा यदि सकामभावसे होती है तो अपना अधिक-से-अधिक फल देकर नष्ट हो जाती है और यदि कर्तव्यबुद्धिसे भगवत् आज्ञा मानकर या भगवत्-पूजा समझकर की जाती है तो वह भगवत्प्राप्तिरूप महान् फलमें कारण होती है। इसलिये यहाँ समझना चाहिये कि देव-पितृकर्म तो अवश्य ही करें; परंतु उनमें निष्कामभाव लानेका प्रयत्न करें।</div>
<div id="LAzo2OEMRyafsq-ONvVTFg49031" class="class_109"><a href="part0259_u5.xhtml#LAzo2OEMRyafsq-ONvVTFg50125" class="class_36">३</a>. जो प्रेत और भूतगणोंकी पूजा करते हैं, उनकी पूजाके नियमोंका पालन करते हैं, उनके लिये हवन या दान आदि करते हैं, ऐसे मनुष्योंका जो उन-उन भूत-प्रेतादिके समान रूप, भोग आदिको प्राप्त होना है, वही उनको प्राप्त होना है। भूत-प्रेतोंकी पूजा तामसी है तथा अनिष्ट फल देनेवाली है, इसलिये उसको नहीं करना चाहिये।</div>
<div id="LAzo2OEMRyafsq-ONvVTFg49032" class="class_109"><a href="part0259_u5.xhtml#LAzo2OEMRyafsq-ONvVTFg48953" class="class_36">४</a>. जो पुरुष भगवान्‌के सगुण-निराकार अथवा साकार—किसी भी रूपका सेवन-पूजन और भजन-ध्यान आदि करते हैं, समस्त कर्म उनके अर्पण करते हैं, उनके नामका जप करते हैं, गुणानुवाद सुनते और गाते हैं तथा इसी प्रकार भगवद्भक्तिविषयक अनेक प्रकारके साधन करते हैं, वे भगवान्‌का पूजन करनेवाले भक्त हैं और उनका भगवान्‌के दिव्य लोकमें जाना, भगवान्‌के समीप रहना, उनके-जैसे ही दिव्य रूपको प्राप्त होना अथवा उनमें लीन हो जाना—यही भगवान्‌को प्राप्त होना है।</div>
<div id="LAzo2OEMRyafsq-ONvVTFg50280" class="class_109"><a href="part0259_u5.xhtml#LAzo2OEMRyafsq-ONvVTFg49490" class="class_36">१</a>. पत्र, पुष्प आदि कोई भी वस्तु जो प्रेमपूर्वक समर्पण की जाती है, उसे ‘भक्त्युपहृत’ कहते हैं। इसके प्रयोगसे भगवान्‌ने यह भाव दिखलाया है कि बिना प्रेमके दी हुई वस्तुको मैं स्वीकार नहीं करता और जहाँ प्रेम होता है तथा जिसको मुझे वस्तु अर्पण करनेमें और मेरे द्वारा उसके स्वीकार हो जानेमें सच्चा आनन्द होता है, वहाँ उस भक्तके द्वारा अर्पण की हुई वस्तु बहुत प्रेमसे स्वीकार कर लेता हूँ।</div>
<div id="LAzo2OEMRyafsq-ONvVTFg50281" class="class_109"><a href="part0259_u5.xhtml#LAzo2OEMRyafsq-ONvVTFg48659" class="class_36">२</a>. इससे भगवान्‌ने यह भाव दिखलाया है कि इस प्रकार शुद्धभावसे प्रेमपूर्वक समर्पण की हुई वस्तुओंको मैं स्वयं उस भक्तके सम्मुख प्रत्यक्ष प्रकट होकर खा लेता हूँ अर्थात् जब मनुष्यादिके रूपमें अवतीर्ण होकर संसारमें विचरता हूँ, तब तो उस रूपमें वहाँ पहुँचकर और अन्य समयमें उस भक्तके इच्छानुसार रूपमें प्रकट होकर उसकी दी हुई वस्तुका भोग लगाकर उसे कृतार्थ कर देता हूँ।</div>
<div id="LAzo2OEMRyafsq-ONvVTFg48235" class="class_109"><a href="part0259_u5.xhtml#LAzo2OEMRyafsq-ONvVTFg49761" class="class_36">३</a>. इससे भगवान्‌ने यह भाव दिखलाया है कि किसी भी वर्ण, आश्रम और जातिका कोई भी मनुष्य पत्र, पुष्प, फल, जल आदि मेरे अर्पण कर सकता है। बल, रूप, धन, आयु, जाति, गुण और विद्या आदिके कारण मेरी किसीमें भेदबुद्धि नहीं है; अवश्य ही अर्पण करनेवालेका भाव विदुर और शबरी आदिकी भाँति सर्वथा शुद्ध और प्रेमपूर्ण होना चाहिये।</div>
<div id="LAzo2OEMRyafsq-ONvVTFg48236" class="class_109"><a href="part0259_u5.xhtml#LAzo2OEMRyafsq-ONvVTFg47866" class="class_36">४</a>. यहाँ पत्र, पुष्प, फल और झलका नाम लेकर यह भाव दिखलाया गया है कि जो वस्तु साधारण मनुष्योंको बिना किसी परिश्रम, हिंसा और व्ययके अनायास मिल सकती है—ऐसी कोई भी वस्तु भगवान्‌के अर्पण की जा सकती है। भगवान् पूर्णकाम होनेके कारण वस्तुके भूखे नहीं हैं, उनको तो केवल प्रेमकी ही आवश्यकता है। ‘मुझ-जैसे साधारण-से-साधारण मनुष्यद्वारा अर्पण की हुई छोटी-से-छोटी वस्तु भी भगवान् सहर्ष स्वीकार कर लेते हैं, यह उनकी कैसी महत्ता है!’ इस भावसे भावित होकर प्रेमविह्वलचित्तसे किसी भी वस्तुको भगवान्‌के समर्पण करना, उसे भक्तिपूर्वक भगवान्‌के अर्पण करना है।</div>
<div id="LAzo2OEMRyafsq-ONvVTFg48237" class="class_109"><a href="part0259_u5.xhtml#LAzo2OEMRyafsq-ONvVTFg49062" class="class_36">५</a>. जिसका अन्तःकरण शुद्ध हो, उसे ‘शुद्धबुद्धि’ कहते हैं। इसका प्रयोग करके भगवान्‌ने यह भाव दिखलाया है कि यदि अर्पण करनेवालेका भाव शुद्ध न हो तो बाहरसे चाहे जितने शिष्टाचारके साथ, चाहे जितनी उत्तम-से-उत्तम सामग्री मुझे अर्पण की जाय, मैं उसे कभी स्वीकार नहीं करता। मैंने दुर्योधनका निमन्त्रण अस्वीकार करके भाव शुद्ध होनेके कारण विदुरके घरपर जाकर प्रेमपूर्वक भोजन किया, सुदामाके चिउरोंका बड़ी रुचिके साथ भोग लगाया, द्रौपदीकी बटलोईमें बचे हुए ‘पत्ते’ को खाकर विश्वको तृप्त कर दिया, गजेन्द्रद्वारा अर्पण किये हुए ‘पुष्प’ को स्वयं वहाँ पहुँचकर स्वीकार किया, शबरीकी कुटियापर जाकर उसके दिये हुए ‘फलों’-का भोग लगाया और रन्तिदेवके ‘जल’ को स्वीकार करके उसे कृतार्थ किया। इसी प्रकार प्रत्येक भक्तकी प्रेमपूर्वक अर्पण की हुई वस्तुको मैं सहर्ष स्वीकार करता हूँ।</div>
<div id="LAzo2OEMRyafsq-ONvVTFg49577" class="class_109"><a href="part0259_u5.xhtml#LAzo2OEMRyafsq-ONvVTFg50273" class="class_36">६</a>. इससे भगवान्‌ने सब प्रकारके कर्तव्यकर्मोंका समाहार किया है। अभिप्राय यह है कि यज्ञ, दान और तपके अतिरिक्त जीविकानिर्वाह आदिके लिये किये जानेवाले वर्ण, आश्रम और लोकव्यवहारके कर्म तथा भगवान्‌का भजन, ध्यान आदि जितने भी शास्त्रीय कर्म हैं, उन सबका समावेश ‘यत्करोषि’ में, शरीर-पालनके निमित्त किये जानेवाले खान-पान आदि कर्मोंका ‘यदश्नासि’ में, पूजन और हवनसम्बन्धी समस्त कर्मोंका ‘यज्जुहोषि’ में, सेवा और दानसम्बन्धी समस्त कर्मोंका ‘यद्ददासि’ में और संयम तथा तपसम्बन्धी समस्त कर्मोंका समावेश ‘यत्तपस्यसि’ में किया गया है (गीता १७।१४—१७)।</div>
<div id="LAzo2OEMRyafsq-ONvVTFg49578" class="class_109"><a href="part0259_u5.xhtml#LAzo2OEMRyafsq-ONvVTFg49131" class="class_36">७</a>. साधारण मनुष्यकी उन कर्मोंमें ममता और आसक्ति होती है तथा वह उनमें फलकी कामना रखता है। अतएव समस्त कर्मोंमें ममता, आसक्ति और फलकी इच्छाका त्याग कर देना और यह समझना कि समस्त जगत् भगवान्‌का है, मेरे मन, बुद्धि, शरीर तथा इन्द्रिय भी भगवान्‌के हैं और मैं स्वयं भी भगवान्‌का हूँ, इसलिये मेरे द्वारा जो कुछ भी यज्ञादि कर्म किये जाते हैं, वे सब भगवान्‌के ही हैं। कठपुतलीको नचानेवाले सूत्रधारकी भाँति भगवान् ही मुझसे यह सब कुछ करवा रहे हैं। मैं तो केवल निमित्तमात्र हूँ—ऐसा समझकर जो भगवान्‌के आज्ञानुसार भगवान्‌की ही प्रसन्नताके लिये निष्कामभावसे उपर्युक्त कर्मोंका करना है, यही उन कर्मोंको भगवान्‌के अर्पण करना है।</div>
<div class="class_150">पहले किसी दूसरे उद्देश्यसे किये हुए कर्मोंको पीछेसे भगवान्‌को अर्पण करना, कर्म करते-करते बीचमें ही भगवान्‌के अर्पण कर देना, कर्म समाप्त होनेके साथ-साथ भगवान्‌के अर्पण कर देना अथवा कर्मोंका फल ही भगवान्‌के अर्पण करना—इस प्रकारका अर्पण करना भी भगवान्‌के ही अर्पण करना है। पहले इसी प्रकार होता है। ऐसा करते-करते ही उपर्युक्त प्रकारसे पूर्णतया भगवदर्पण होता है।</div>
<div id="LAzo2OEMRyafsq-ONvVTFg48052" class="class_109"><a href="part0259_u5.xhtml#LAzo2OEMRyafsq-ONvVTFg48153" class="class_36">१</a>. यहाँ ‘संन्यासयोग’ पद सांख्ययोग अर्थात् ज्ञानयोगका वाचक नहीं है, किंतु पूर्वश्लोकके अनुसार समस्त कर्मोंको भगवान्‌के अर्पण कर देना ही यहाँ ‘संन्यासयोग’ है। इसलिये ऐसे संन्यासयोगसे जिसकी आत्मा युक्त हो, जिसके मन और बुद्धिमें पूर्वश्लोकके कथनानुसार समस्त कर्म भगवान्‌के अर्पण करनेका भाव सुदृढ़ हो गया हो, उसे ‘संन्यासयोगयुक्तात्मा’ समझना चाहिये।</div>
<div id="LAzo2OEMRyafsq-ONvVTFg49502" class="class_109"><a href="part0259_u5.xhtml#LAzo2OEMRyafsq-ONvVTFg50118" class="class_36">२</a>. भिन्न-भिन्न शुभाशुभ कर्मोंके अनुसार स्वर्ग, नरक और पशु, पक्षी एवं मनुष्यादि लोकोंके अंदर नाना प्रकारकी योनियोंमें जन्म लेना तथा सुख-दुःखोंका भोग करना—यही शुभाशुभ फल है, इसीको कर्मबन्धन कहते हैं; क्योंकि कर्मोंका फल भोगना ही कर्मबन्धनमें पड़ना है। उपर्युक्त प्रकारसे समस्त कर्म भगवान्‌के अर्पण कर देनेवाला मनुष्य कर्मफलरूप पुनर्जन्मसे और सुख-दुःखोंके भोगसे मुक्त हो जाता है, यही शुभाशुभ फलरूप कर्मबन्धनसे मुक्त हो जाना है। मरनेके बाद भगवान्‌के परमधाममें पहुँच जाना या इसी जन्ममें भगवान्‌को प्रत्यक्ष प्राप्त कर लेना ही उस कर्मबन्धनसे मुक्त होकर भगवान्‌को प्राप्त होना है।</div>
<div id="LAzo2OEMRyafsq-ONvVTFg47810" class="class_109"><a href="part0259_u5.xhtml#LAzo2OEMRyafsq-ONvVTFg49467" class="class_36">३</a>. इस कथनसे भगवान्‌ने यह भाव दिखलाया है कि मैं ब्रह्मासे लेकर स्तम्बपर्यन्त समस्त प्राणियोंमें अन्तर्यामीरूपसे समानभावसे व्याप्त हूँ। अतएव मेरा सबमें समभाव है, किसीमें भी मेरा राग-द्वेष नहीं है। इसलिये वास्तवमें मेरा कोई भी अप्रिय या प्रिय नहीं है।</div>
<div id="LAzo2OEMRyafsq-ONvVTFg47811" class="class_109"><a href="part0259_u5.xhtml#LAzo2OEMRyafsq-ONvVTFg49633" class="class_36">४</a>. भगवान्‌के साकार या निराकार—किसी भी रूपका श्रद्धा और प्रेमपूर्वक निरन्तर चिन्तन करना; उनके नाम, गुण, प्रभाव, महिमा और लीला-चरित्रोंका श्रवण, मनन और कीर्तन करना; उनको नमस्कार करना, पत्र, पुष्प आदि यथेष्ट सामग्रियोंके द्वारा उनकी प्रेमपूर्वक पूजा करना और अपने समस्त कर्म उनके समर्पण करना आदि सभी क्रियाओंका नाम भक्तिपूर्वक भगवान्‌को भजना है।</div>
<div class="class_150">जो पुरुष इस प्रकार भगवान्‌को भजते हैं, भगवान् भी उनको वैसे ही भजते हैं। वे जैसे भगवान्‌को नहीं भूलते, वैसे ही भगवान् भी उनको नहीं भूल सकते—यही भाव दिखलानेके लिये भगवान्‌ने उनको अपनेमें बतलाया है और उन भक्तोंका विशुद्ध अन्तःकरण भगवत्प्रेमसे परिपूर्ण हो जाता है, इससे उनके हृदयमें भगवान् सदा-सर्वदा प्रत्यक्ष दीखने लगते हैं—यही भाव दिखलानेके लिये भगवान्‌ने अपनेको उनमें बतलाया है।</div>
<div class="class_150">जैसे समभावसे सब जगह प्रकाश देनेवाला सूर्य दर्पण आदि स्वच्छ पदार्थोंमें प्रतिबिम्बित होता है, काष्ठादिमें नहीं होता, तथापि उसमें विषमता नहीं है, वैसे ही भगवान् भी भक्तोंको मिलते हैं, दूसरोंको नहीं मिलते—इसमें उनकी विषमता नहीं है, यह तो भक्तिकी ही महिमा है।</div>
<div id="LAzo2OEMRyafsq-ONvVTFg50009" class="class_109"><a href="part0259_u5.xhtml#LAzo2OEMRyafsq-ONvVTFg50046" class="class_36">१</a>. ‘अपि’ देनेका अभिप्राय यह है कि सदाचारी और साधारण पापियोंका मेरा भजन करनेसे उद्धार हो जाय—इसमें तो कहना ही क्या है, भजनसे अतिशय दुराचारीका भी उद्धार हो सकता है।</div>
<div id="LAzo2OEMRyafsq-ONvVTFg50010" class="class_109"><a href="part0259_u5.xhtml#LAzo2OEMRyafsq-ONvVTFg49362" class="class_36">२</a>. ‘चेत्’ अव्यय ‘यदि’ के अर्थमें है। इसका प्रयोग करके भगवान्‌ने यह भाव दिखलाया है कि प्रायः दुराचारी मनुष्योंकी विषयोंमें और पापोंमें आसक्ति रहनेके कारण वे मुझमें प्रेम करके मेरा भजन नहीं करते, तथापि किसी पूर्व शुभ संस्कारकी जागृति, भगवद्भावमय वातावरण, शास्त्रके अध्ययन और महात्मा पुरुषोंके सत्संगसे एवं मेरे गुण, प्रभाव, महत्त्व और रहस्यका श्रवण करनेसे यदि कदाचित् दुराचारी मनुष्यकी मुझमें श्रद्धा-भक्ति हो जाय और वह मेरा भजन करने लगे तो उसका भी उद्धार हो जाता है।</div>
<div id="LAzo2OEMRyafsq-ONvVTFg50021" class="class_109"><a href="part0259_u5.xhtml#LAzo2OEMRyafsq-ONvVTFg50134" class="class_36">३</a>. जिनके आचरण अत्यन्त दूषित हों, खान-पान और चाल-चलन भ्रष्ट हों, अपने स्वभाव, आसक्ति और बुरी आदतसे विवश होनेके कारण जो दुराचारोंका त्याग न कर सकते हों, ऐसे मनुष्योंको अतिशय दुराचारी समझना चाहिये। ऐसे मनुष्योंका जो भगवान्‌के गुण, प्रभाव आदिके सुनने और पढ़नेसे या अन्य किसी कारणसे भगवान्‌को सर्वोतम समझ लेना और एकमात्र भगवान्‌का ही आश्रय लेकर अतिशय श्रद्धा-प्रेमपूर्वक उन्हींको अपना इष्टदेव मान लेना है—यही उनका ‘अनन्यभाक्’ होना है। इस प्रकार भगवान्‌का भक्त बनकर जो उनके स्वरूपका चिन्तन करना, नाम, गुण, महिमा और प्रभावका श्रवण, मनन और कीर्तन करना, उनको नमस्कार करना, पत्र-पुष्प आदि यथेष्ट वस्तु उनके अर्पण करके उनका पूजन करना तथा अपने किये हुए शुभ कर्मोंको भगवान्‌के समर्पण करना है—यही अनन्यभाक् होकर भगवान्‌का भजन करना है।</div>
<div id="LAzo2OEMRyafsq-ONvVTFg50022" class="class_109"><a href="part0259_u5.xhtml#LAzo2OEMRyafsq-ONvVTFg49736" class="class_36">४</a>. जिसने यह दृढ़ निश्चय कर लिया है कि ‘भगवान् पतितपावन, सबके सुहृद्, सर्वशक्तिमान्, परम दयालु, सर्वज्ञ, सबके स्वामी और सर्वोतम हैं एवं उनका भजन करना ही मनुष्य-जीवनका परम कर्तव्य है; इससे समस्त पापों और पाप-वासनाओंका समूल नाश होकर भगवत्कृपासे मुझको अपने-आप ही भगवत्प्राप्ति हो जायगी।’—यह बहुत ही उत्तम और यथार्थ निश्चय है। भगवान् कहते हैं कि जिसका ऐसा निश्चय है, वह मेरा भक्त है और मेरी भक्तिके प्रतापसे वह शीघ्र ही पूर्ण धर्मात्मा हो जायगा। अतएव उसे पापी या दुष्ट न मानकर साधु ही मानना उचित है।</div>
<div id="LAzo2OEMRyafsq-ONvVTFg48154" class="class_109"><a href="part0259_u5.xhtml#LAzo2OEMRyafsq-ONvVTFg50305" class="class_36">५</a>. इसी जन्ममें बहुत ही शीघ्र सब प्रकारके दुर्गुण और दुराचारोंसे रहित होकर गीताके सोलहवें अध्यायके पहले, दूसरे और तीसरे श्लोकोंमें वर्णित दैवी सम्पदासे युक्त हो जाना अर्थात् भगवान्‌की प्राप्तिका पात्र बन जाना ही शीघ्र धर्मात्मा बन जाना है और जो सदा रहनेवाली शान्ति है, जिसकी एक बार प्राप्ति हो जानेपर फिर कभी अभाव नहीं होता, जिसे नैष्ठिकी शान्ति (गीता ५।१२), निर्वाणपरमा शान्ति (गीता ६।१५) और परमा शान्ति (गीता १८।६२) कहते हैं, परमेश्वरकी प्राप्तिरूप उस शान्तिको प्राप्त हो जाना ही ‘सदा रहनेवाली परम शान्ति’ को प्राप्त होना है।</div>
<div id="LAzo2OEMRyafsq-ONvVTFg48155" class="class_109"><a href="part0259_u5.xhtml#LAzo2OEMRyafsq-ONvVTFg48549" class="class_36">६</a>. इसके प्रयोगसे भगवान्‌ने यह भाव दिखलाया है कि ‘अर्जुन! मैंने जो तुम्हें अपनी भक्तिका और भक्तका यह महत्त्व बतलाया है, उसमें तुम्हें किंचिन्मात्र भी संशय न रखकर उसे सर्वथा सत्य समझना और दृढ़तापूर्वक धारण कर लेना चाहिये।’</div>
<div id="LAzo2OEMRyafsq-ONvVTFg48156" class="class_109"><a href="part0259_u5.xhtml#LAzo2OEMRyafsq-ONvVTFg49947" class="class_36">७</a>. यहाँ भगवान्‌के कहनेका यह अभिप्राय है कि मेरे भक्तका क्रमशः उत्थान ही होता रहता है, पतन नहीं होता। अर्थात् वह न तो अपनी स्थितिसे कभी गिरता है और न उसको नीच योनि या नरकादिकी प्राप्तिरूप दुर्गतिकी प्राप्ति होती है; वह पूर्व कथनके अनुसार क्रमशः दुर्गुण-दुराचारोंसे सर्वथा रहित होकर शीघ्र ही धर्मात्मा बन जाता है और परम शान्तिको प्राप्त हो जाता है।</div>
<div id="LAzo2OEMRyafsq-ONvVTFg48682" class="class_109"><a href="part0259_u5.xhtml#LAzo2OEMRyafsq-ONvVTFg49257" class="class_36">१</a>. यहाँ ‘अपि’ का दो बार प्रयोग करके भगवान्‌ने ऊँची-नीची जातिके कारण होनेवाली विषमताका अपनेमें सर्वथा अभाव दिखलाया है। भगवान्‌के कथनका यहाँ यह अभिप्राय प्रतीत होता है कि ब्राह्मण और क्षत्रियोंकी अपेक्षा हीन समझे जानेवाले स्त्री, वैश्य और शूद्र एवं उनसे भी हीन समझे जानेवाले चाण्डाल आदि कोई भी हों, मेरी उनमें भेदबुद्धि नहीं है। मेरी शरण होकर जो कोई भी मुझको भजते हैं, उन्हींको परम गति मिल जाती है।</div>
<div id="LAzo2OEMRyafsq-ONvVTFg48585" class="class_109"><a href="part0259_u5.xhtml#LAzo2OEMRyafsq-ONvVTFg50005" class="class_36">२</a>. पूर्वजन्मोंके पापोंके कारण चाण्डालादि योनियोंमें उत्पन्न प्राणियोंको ‘पापयोनि’ माना गया है। इनके सिवा शास्त्रोंके अनुसार हूण, भील, खस, यवन आदि म्लेच्छ-जातिके मनुष्य भी ‘पापयोनि’ ही माने जाते हैं। यहाँ ‘पापयोनि’ शब्द इन्हीं सबका वाचक है। भगवान्‌की भक्तिके लिये किसी जाति या वर्णके लिये कोई रुकावट नहीं है। वहाँ तो शुद्ध प्रेमकी आवश्यकता है। श्रीमद्भागवतमें भी कहा है—</div>
<div class="class_91"><span class="class_60">भक्त्याहमेकया ग्राह्यः श्रद्धयाऽऽत्मा प्रियः सताम् ⁠। भक्तिः पुनाति मन्निष्ठा श्वपाकानपि सम्भवात् ⁠।⁠।</span> (११।१४।२१)</div>
<div class="class_150">‘हे उद्धव! संतोंका परमप्रिय ‘आत्मा’ रूप मैं एकमात्र श्रद्धा-भक्तिसे ही वशीभूत होता हूँ। मेरी भक्ति जन्मतः चाण्डालोंको भी पवित्र कर देती है।’</div>
<div class="class_150">यहाँ ‘पापयोनयः’ पदको स्त्री, वैश्य और शूद्रोंका विशेषण नहीं मानना चाहिये; क्योंकि वैश्योंकी गणना द्विजोंमें की गयी है। उनको वेद पढ़नेका और यज्ञादि वैदिक कर्मोंके करनेका शास्त्रमें पूर्ण अधिकार दिया गया है। अतः द्विज होनेके कारण वैश्योंको ‘पापयोनि’ कहना नहीं बन सकता। इसके अतिरिक्त छान्दोग्योपनिषद्‌में जहाँ जीवोंकी कर्मानुरूप गतिका वर्णन है, यह स्पष्ट कहा गया है कि—</div>
<div class="class_91"><span class="class_60">तद्य इह रमणीयचरणा अभ्याशो ह यत्ते रमणीयां योनिमापद्येरन् ब्राह्मणयोनिं वा क्षत्रिययोनिं वा वैश्ययोनिं वाथ य इह कपूयचरणा अभ्याशो ह यत्ते कपूयां योनिमापद्येरञ्श्वयोनिं वा सूकरयोनिं वा चाण्डालयोनिं वा ⁠।⁠।</span> (अध्याय ५ खण्ड १० मं० ७)</div>
<div class="class_150">‘उन जीवोंमें जो इस लोकमें रमणीय आचरणवाले अर्थात् पुण्यात्मा होते हैं, वे शीघ्र ही उत्तम योनि—ब्राह्मणयोनि, क्षत्रिययोनि अथवा वैश्ययोनिको प्राप्त करते हैं और जो इस संसारमें कपूय (अधम) आचरणवाले अर्थात् पापकर्मा होते हैं, वे अधमयोनि अर्थात् कुत्तेकी, सूकरकी या चाण्डालकी योनिको प्राप्त करते हैं।’</div>
<div class="class_150">इससे यह सिद्ध है कि वैश्योंकी गणना ‘पापयोनि’ में नहीं की जा सकती। अब रही स्त्रियोंकी बात—सों ब्राह्मण, क्षत्रिय और वैश्योंकी स्त्रियोंका अपने पतियोंके साथ यज्ञादि वैदिक कर्मोंमें अधिकार माना गया है। इस कारणसे उनको भी पापयोनि कहना नहीं बन सकता। सबसे बड़ी अड़चन तो यह पड़ेगी कि भगवान्‌की भक्तिसे चाण्डाल आदिको भी परमगति मिलनेकी बात, जो कि सर्वशास्त्रसम्मत है और जो भक्तिके महत्त्वको प्रकट करती है, कैसे रहेगी? अतएव ‘पापयोनयः’ पदको स्त्री, वैश्य और शूद्रोंका विशेषण न मानकर शूद्रोंकी अपेक्षा भी हीनजातिके मनुष्योंका वाचक मानना ही ठीक प्रतीत होता है। क्योंकि भागवतमें बतलाया है—</div>
<div class="class_294">किरातहूणान्ध्रपुलिन्दपुल्कसा आभीरकङ्का यवनाः खसादयः ⁠।</div>
<div class="class_294">येऽन्ये च पापा यदुपाश्रयाश्रयाः शुद्ध‍यन्ति तस्मै प्रभविष्णवे नमः ⁠।⁠। (२।४।१८)</div>
<div class="class_150">‘जिनके आश्रित भक्तोंका आश्रय लेकर किरात, हूण, आन्ध्र, पुलिन्द, पुल्कस, आभीर, कंक, यवन और खस आदि अधम जातिके लोग तथा इनके सिवा और भी बड़े-से-बड़े पापी मनुष्य शुद्ध हो जाते हैं, उन जगत्प्रभु भगवान् विष्णुको नमस्कार है।’</div>
<div id="LAzo2OEMRyafsq-ONvVTFg48586" class="class_109"><a href="part0259_u5.xhtml#LAzo2OEMRyafsq-ONvVTFg47939" class="class_36">३</a>. भगवान्‌पर पूर्ण विश्वास करके चौंतीसवें श्लोकके कथनानुसार प्रेमपूर्वक सब प्रकारसे भगवान्‌की शरण हो जाना अर्थात् उनके प्रत्येक विधानमें सदा संतुष्ट रहना, उनके नाम, रूप, गुण, लीला आदिका निरन्तर श्रवण, कीर्तन और चिन्तन करते रहना, उन्हींको अपनी गति, भर्ता, प्रभु आदि मानना, श्रद्धा-भक्तिपूर्वक उनका पूजन करना, उन्हें नमस्कार करना, उनकी आज्ञाका पालन करना और समस्त कर्म उन्हींके समर्पण कर देना आदि भगवान्‌की शरण होना है।</div>
<div id="LAzo2OEMRyafsq-ONvVTFg49729" class="class_109"><a href="part0259_u5.xhtml#LAzo2OEMRyafsq-ONvVTFg49341" class="class_36">१</a>. ‘किम्’ और ‘पुनः’ का प्रयोग करके भगवान्‌ने यह भाव दिखलाया है कि जब उपर्युक्त अत्यन्त दुराचारी (गीता ९।३०) और चाण्डाल आदि नीच जातिके मनुष्य भी (गीता ९।३२) मेरा भजन करके परम गतिको प्राप्त हो जाते हैं, तब फिर जिनके आचार-व्यवहार और वर्ण अत्यन्त उत्तम हैं, ऐसे मेरे भक्त पुण्यशील ब्राह्मण और राजर्षिलते मेरी शरण होकर परम गतिको प्राप्त हो जायँ—इसमें तो कहना ही क्या है!</div>
<div id="LAzo2OEMRyafsq-ONvVTFg49730" class="class_109"><a href="part0259_u5.xhtml#LAzo2OEMRyafsq-ONvVTFg49536" class="class_36">२</a>. ‘भक्ताः’ पदका सम्बन्ध ब्राह्मण और राजर्षि दोनोंके ही साथ है; क्योंकि यहाँ भक्तिके ही कारण उनको परम गतिकी प्राप्ति बतलायी गयी है।</div>
<div id="LAzo2OEMRyafsq-ONvVTFg49249" class="class_109"><a href="part0259_u5.xhtml#LAzo2OEMRyafsq-ONvVTFg49748" class="class_36">३</a>. मनुष्यदेह बहुत ही दुर्लभ है। यह बड़े पुण्यबलसे और खास करके भगवान्‌की कृपासे मिलता है और मिलता है केवल भगवत्प्राप्तिके लिये ही। इस शरीरको पाकर जो भगवत्प्राप्तिके लिये साधन करता है, उसीका मनुष्य-जीवन सफल होता है। जो इसमें सुख खोजता है, वह तो असली लाभसे वंचित ही रह जाता है; क्योंकि यह सर्वथा सुखरहित है, इसमें कहीं सुखका लेश भी नहीं है। जिन विषयभोगोंके सम्बन्धको मनुष्य सुखरूप समझता है, वह बार-बार जन्म-मृत्युके चक्करमें डालनेवाला होनेके कारण वस्तुतः दुःखरूप ही है। अतएव इसको सुखरूप न समझकर यह जिस उद्देश्यकी सिद्धिके लिये मिला है, उस उद्देश्यको शीघ्र-से-शीघ्र प्राप्त कर लेना चाहिये; क्योंकि यह शरीर क्षणभंगुर है, पता नहीं, किस क्षण इसका नाश हो जाय! इसलिये सावधान हो जाना चाहिये। न इसे सुखरूप समझकर विषयोंमें फँसना चाहिये और न इसे नित्य समझकर भजनमें देर ही करनी चाहिये। कदाचित् अपनी असावधानीमें यह व्यर्थ ही नष्ट हो गया तो फिर सिवा पछतानेके और कुछ भी उपाय हाथमें नहीं रह जायगा। श्रुति कहती है—</div>
<div class="class_91"><span class="class_60">इह चेदवेदीदथ सत्यमस्ति न चेदिहावेदीन्महती विनष्टिः ⁠।</span> (केनोपनिषद् २।५)</div>
<div class="class_150">‘यदि इस मनुष्यजन्ममें परमात्माको जान लिया तब तो ठीक है और यदि उसे इस जन्ममें नहीं जाना तब तो बड़ी भारी हानि है।’</div>
<div class="class_150">इसीलिये भगवान् कहते हैं कि ऐसे शरीरको पाकर नित्य-निरन्तर मेरा भजन ही करो। क्षणभर भी मुझे मत भूलो।</div>
<div id="LAzo2OEMRyafsq-ONvVTFg50020" class="class_91"><a href="part0259_u5.xhtml#LAzo2OEMRyafsq-ONvVTFg49091" class="class_36">४</a>. जिन परमेश्वरके सगुण, निर्गुण, निराकार, साकार आदि अनेक रूप हैं; जो विष्णुरूपसे सबका पालन करते हैं, ब्रह्मारूपसे सबकी रचना करते हैं और रुद्ररूपसे सबका संहार करते हैं; जो भगवान् युग-युगमें मत्स्य, कच्छप, वाराह, नृसिंह, श्रीराम, श्रीकृष्ण आदि दिव्य रूपोंमें अवतीर्ण होकर जगत्‌में विचित्र लीलाएँ करते हैं; जो भक्तोंकी इच्छाके अनुसार विभिन्न रूपोंमें प्रकट होकर उनको अपनी शरण प्रदान करते हैं—उन समस्त जगत्‌के कर्ता, हर्ता, विधाता, सर्वाधार, सर्वशक्तिमान्, सर्वव्यापी, सर्वज्ञ, सर्वसुहृद्, सर्वगुणसम्पन्न, परम पुरुषोत्तम, समग्र भगवान्‌का वाचक यहाँ ‘माम्’ पद है।</div>
<div id="LAzo2OEMRyafsq-ONvVTFg48247" class="class_91"><a href="part0259_u5.xhtml#LAzo2OEMRyafsq-ONvVTFg50354" class="class_36">५</a>. भगवान् ही सर्वशक्तिमान्, सर्वज्ञ, सर्वलोक-महेश्वर, सर्वातीत, सर्वमय, निर्गुण-सगुण, निराकार-साकार, सौन्दर्य, माधुर्य और ऐश्वर्यके समुद्र और परम प्रेमस्वरूप हैं—इस प्रकार भगवान्‌के गुण, प्रभाव, तत्त्व और रहस्यका यथार्थ परिचय हो जानेसे जब साधकको यह निश्चय हो जाता है कि एकमात्र भगवान् ही हमारे परम प्रेमास्पद हैं, तब जगत्‌की किसी भी वस्तुमें उसकी जरा भी रमणीयबुद्धि नहीं रह जाती। ऐसी अवस्थामें संसारके किसी दुर्लभ-से-दुर्लभ भोगमें भी उसके लिये कोई आकर्षण नहीं रहता। जब इस प्रकारकी स्थिति हो जाती है, तब स्वाभाविक ही इस लोक और परलोककी समस्त वस्तुओंसे उसका मन सर्वथा हट जाता है और वह अनन्य तथा परम प्रेम और श्रद्धाके साथ निरन्तर भगवान्‌का ही चिन्तन करता रहता है। भगवान्‌का यह प्रेमपूर्ण चिन्तन ही उसके प्राणोंका आधार होता है, वह क्षणमात्रकी भी उनकी विस्मृतिको सहन नहीं कर सकता। जिसकी ऐसी स्थिति हो जाती है, उसीको ‘भगवान्‌में मनवाला’ कहते हैं।</div>
<div id="LAzo2OEMRyafsq-ONvVTFg48248" class="class_91"><a href="part0259_u5.xhtml#LAzo2OEMRyafsq-ONvVTFg49879" class="class_36">६</a>. भगवान् ही परमगति हैं, वे ही एकमात्र भर्ता और स्वामी हैं, वे ही परम आश्रय और परम आत्मीय संरक्षक हैं, ऐसा मानकर उन्हींपर निर्भर हो जाना, उनके प्रत्येक विधानमें सदा ही संतुष्ट रहना, उन्हींकी आज्ञाका अनुसरण करना, भगवान्‌के नाम, रूप, गुण, प्रभाव, लीला आदिके श्रवण, कीर्तन, स्मरण आदिमें अपने मन, बुद्धि और इन्द्रियोंको निमग्न रखना और उन्हींकी प्रीतिके लिये प्रत्येक कार्य करना—इसीका नाम ‘भगवान्‌का भक्त बनना’ है।</div>
<div id="LAzo2OEMRyafsq-ONvVTFg48249" class="class_91"><a href="part0259_u5.xhtml#LAzo2OEMRyafsq-ONvVTFg48594" class="class_36">१</a>. भगवान्‌के मन्दिरोंमें जाकर उनके मंगलमय विग्रहका यथाविधि पूजन करना, सुविधानुसार अपने-अपने घरोंमें इष्टरूप भगवान्‌की मूर्ति स्थापित करके उसका विधिपूर्वक श्रद्धा और प्रेमके साथ पूजन करना, अपने हृदयमें या अन्तरिक्षमें अपने सामने भगवान्‌की मानसिक मूर्ति स्थापित करके उसकी मानस-पूजा करना, उनके वचनोंका, उनकी लीलाभूमिका और चित्रपट आदिका आदर-सत्कार करना, उनकी सेवाके कार्योंमें अपनेको संलग्न रखना, निष्कामभावसे यज्ञादिके अनुष्ठानके द्वारा भगवान्‌की पूजा करना, माता-पिता, ब्राह्मण, साधु-महात्मा और गुरुजनोंको तथा अन्य समस्त प्राणियोंको भगवान्‌का ही स्वरूप समझकर या अन्तर्यामीरूपसे भगवान् सबमें व्याप्त हैं, ऐसा जानकर सबका यथायोग्य पूजन, आदर-सत्कार करना और तन-मन-धनसे सबको यथायोग्य सुख पहुँचानेकी तथा सबका हित करनेकी यथार्थ चेष्टा करना—ये सभी क्रियाएँ ‘भगवान्‌की पूजा’ ही कहलाती हैं।</div>
<div id="LAzo2OEMRyafsq-ONvVTFg48250" class="class_91"><a href="part0259_u5.xhtml#LAzo2OEMRyafsq-ONvVTFg49836" class="class_36">२</a>. भगवान्‌के साकार या निराकार रूपको, उनकी मूर्तिको, चित्रपटको, उनके चरण, चरणपादुका या चरणचिह्नोंको, उनके तत्त्व, रहस्य, प्रेम, प्रभावका और उनकी मधुर लीलाओंका व्याख्यान करनेवाले सत्-शास्त्रोंको, माता-पिता, ब्राह्मण, गुरु, साधु-संत और महापुरुषोंको तथा विश्वके समस्त प्राणियोंको उन्हींका स्वरूप समझकर या अन्तर्यामीरूपसे उनको सबमें व्याप्त जानकर श्रद्धा-भक्तिसहित मन, वाणी और शरीरके द्वारा यथायोग्य प्रणाम करना—यही ‘भगवान्‌को नमस्कार करना’ है।</div>
<div id="LAzo2OEMRyafsq-ONvVTFg48251" class="class_91"><a href="part0259_u5.xhtml#LAzo2OEMRyafsq-ONvVTFg49116" class="class_36">३</a>. यहाँ ‘आत्मा’ शब्द मन, बुद्धि और इन्द्रियोंके सहित शरीरका वाचक है; तथा इन सबको उपर्युक्त प्रकारसे भगवान्‌में लगा देना ही आत्माको उसमें युक्त करना है।</div>
<div id="LAzo2OEMRyafsq-ONvVTFg48252" class="class_91"><a href="part0259_u5.xhtml#LAzo2OEMRyafsq-ONvVTFg49484" class="class_36">४</a>. इस प्रकार सब कुछ भगवान्‌को समर्पण कर देना और भगवान्‌को ही परम प्राप्य, परम गति, परम आश्रय और अपना सर्वस्व समझना ‘भगवान्‌के परायण होना’ है।</div>
<div id="LAzo2OEMRyafsq-ONvVTFg48253" class="class_91"><a href="part0259_u5.xhtml#LAzo2OEMRyafsq-ONvVTFg48095" class="class_36">५</a>. इसी मनुष्यशरीरमें ही भगवान्‌का प्रत्यक्ष साक्षात्कार हो जाना, भगवान्‌को तत्त्वसे जानकर उनमें प्रवेश कर जाना अथवा भगवान्‌के दिव्य लोकमें जाना, उनके समीप रहना अथवा उनके-जैसे रूप आदिको प्राप्त कर लेना—ये सभी भगवत्प्राप्ति ही हैं।</div>
</body>
</html>
