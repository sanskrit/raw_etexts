|| atha shrImannyAyasudhAyAM jij~nAsAdhikaraNam.h  || 
shriyaH patye nityAgaNitaguNamANikyavishadaprabhAjAlollAsopahatasakalAvadyatamase | 
jagajjanmasthemapralayarachanAshIlavapuShe namo.asheShAmnAyasmR^itihR^idayadIptAya haraye || 1 || 
yena prAdurabhAvi bhUmivalaye vyastAri gosantatiH | prAbodhi shrutipaN^kajaM karuNayA prAkAshi tattvaM param.h |
dhvAntaM dhvaMsamanAyi sAdhunikarashchAkAri sanmArgagastena vyAsadivAkareNa satataM mA tyAji me mAnasam.h || 2 || 
vyAptiryasya nije nijena mahasA pakShe sapakShe sthitirvyAvR^ittishcha vipakShato.atha viShaye sakttinar vai bAdhite | 
naivAsti pratipakShayukttiratulaM shuddhaM pramANaM sa me bhUyAttattvavinirNayAya bhagavAnAnandatIrtho muniH || 3 ||
bhavati yadanubhavAdeDamUko.api vAgmI jaDamatirapi janturjAyate prAj~namauliH | 
sakalavachanacheto devatA bhAratI sA mama vachasi nidhattAM sannidhiM mAnase cha || 4 || 
ramAnivAsochivAsabhUmissannyAyaratnAvalijanmabhUmiH | 
vairAgyabhAgyo mama padmanAbhatIrthAmR^itAbdhirbhavatAdvibhUtyai || 5 || 
padavAkyapramANaj~nAnprativAdimadachChidaH |
shrImadakShobhyatIrthAkhyAnupatiShThe gurUnmama || 6 || 
shrImadAnandatIrthAryasanmanaHsarasIbhuvi |
anuvyAkhyAnanaline chaJNcharIkati me manaH || 7 || 
na shabdAbdhau gADhA nacha nigamacharchAsu chaturA nacha nyAye prauDhA nacha viditavedyA api vayam.h |
paraM shrImatpUrNapramatigurukAruNyasaraNiM prapannA mAnyAH smaH kimapi cha vadanto.api mahatAm.h || 8 || 
bhagavatA bAdarAyaNena prANinAM niHshreyasAya praNItamapi brahmamImAMsAshAstramasAdhunibandhAndhatamasA.avakuNThitatvenApraNItamiva manyamAno bhagavAnAnandatIrthamuniryathA.a.achAryAbhiprAyaM asya bhAShyaM vidhAyAnubhAShyamapi kariShyanvilInaprakR^ititayA svayamantarAyavidhuro.apyanavaratamIshvarapravaNakAyakaraNavR^ittirapi nArAyaNapraNAmAdikaM prAripsitasyAnantarAyaparisamApteH prachayasya cha hetutayA.avigItashiShyAchAraparamparAdinA.avagatamavashyaM karaNIyaM shiShyAn.h grAhayituM granthAdau nibadhnAti- nArAyaNamiti || 
atra nArAyaNaM sannamAmItyanvayaH | uttamapuruShaprayogAdevAhamiti labhyate | samiti bhaktayAdyatishayasAhityalakShaNAM pramANasya samyakttAmAha | tathAvidha eva hi nArAyaNapraNAmo bhavatyabhimatasiddheraN^gam.h | nikhiletyAdInAM tu pramANakarmaNA nArAyaNena visheShaNatayA sambandhaH | prayojanaM cha stutipadAnAM visheShyaprashaMsaiva | tatrArthikapunaruktteH stutitvameva samAdhAnamavadhAtavyam.h | 
athavA | kuto nArAyaNasya namyatvam.h | tathAtve.api kR^ito.anyAsu devatAsu satIShu tasyaiva namanamityatrokttamasheShavisheShato.api vandyamiti | vishiShyate vastvebhiriti visheShA asAdhAraNadharmA asheShAshcha te visheShAshcha | apirabhivyAptau | yAvanto vandyatvanimittabhUtA dharmAH tebhyo visheShebhyo.api hetubhyo vandyam.h | tathA.asheShAdvandyatvena samAshaN^kitAtpadmabhavAderjagato visheSho.atishayo.asheShassarvottamatvam.h | tato hetoH satIShvanyAsu devatAsu vandyamiti | etadubhayaM kathaM nArAyaNasyetyato.abhihitaM nikhiletyAdi | trividhA hi devatA vandyA bhavati | vishiShyAdhikR^iteShyA cheti | nahi devatAvandanaM vyasanitayA kriyate | kintu vighnavighAtAdiprayojanApekShayA | vishiShyaiva devatA tasyeShye | adhikR^itA cha svaviShayagranthaprabodhAdikaM sampAdayati | vandanaM khalu bhaktayAdyupetameva saphalam.h | tachcheShyAyAmeva devatAyAmupapadyata iti | tatra vaishiShyayopapAdanAya nikhilapUrNaguNaikadehaM nirdoShamasyodbhavAdidamiti visheShaNatrayam.h | nikhilA niHsheShAH pUrNAH pratyekamapyanavadhikA guNA AnandAdayaH | ekashabdaH kevalArthaH | ta eva deho yasya na punaH prAkR^itAdiriti tathokttaH | niShkrAnto doShebhyaH pAratantAdibhya iti nirdoShaH | asya pratyakShAdipramANasiddhatayA buddhisannihitasya svavyatirikttaprapaJNchasyodbhava utpattirAdirasyetyudbhavAdi janmAdyaShyakaM tadyathAsambhavaM dadAtItyudbhavAdidastam.h | asyeti sambandhamAtre ShaShThI | asheShavisheShato.apItyetadasyodbhavAdidamityanenApi sambaddhayate | viyadadhikaraNAdivyutpAdyasamastAvAntarabhedasahitodbhavAdidamiti | adhikR^itatvapradarshanAyApyatamamapyakhilaiH suvAkyairiti | apishabdo vandyatve hetusamuchchayArthaH | abhivyAptau vA | apauruSheyatvena tanmUlatvena vA.anAshaN^kitadoShatvAdinA shobhanAni vAkyAni vedAdIni brahmasUtrAdIni cha suvAkyAni tairakhilairApyatamam.h | atishayena pratipAdyam.h | yadi vyAchikhyAsitena brahmamImAMsAshAstreNa tannirNetavyArthena vedAdinA cha pratipAdya iti nArAyaNo vandanIyaH | hanta tarhi tata eva dharmAdikaM prANAdikaM vA vandanIyaM syAt.h | na syAt.h | tasya nArAyaNapratipattyaN^gatayA vedAdyekadeshapratipAdyatvAt.h | asya punarananyArthatayA.akhilavedAdivedyatvAt.h | tathAvidhameva chAdhikR^itamuchyata ityAshayavatA.a.apyatamamityakhilairiti chokttam.h | iShyatvapradasharnaM sadA priyatamaM mameti | atrApi pUrvavatsadApadasya tamapashcha prayojanamavadheyam.h | 
yadvA | nAnirdhAritasvarUpasya praNAmo yukttaH | na chAntareNa lakShaNaM vastunirdhAraNamityato vibhavAdanekAni nArAyaNasya lakShaNAnyanenochyante | tatra nikhiletyanena nikhilaguNatvaM pUrNaguNatvaM svato guNaikadehatvaM cheti vipakShAbhedena trINi lakShaNAnyuditAni | nirdoShamityanenaikam.h | Apyatamamityanena vedAdimukhyArthatvamakhilavedAdyarthatvaM cheti dvayam.h | asyetyanenAShyau | asheShetyanena mukhyavandyatvamukttamasheShAdvisheSheNa vandyamiti | sadetyanena paramapremayogyatvam.h | tasyAnAnubhAvikatvAdasambhavamAshaN^kaya sadA mametyukttam.h | anyeShAmapi j~nAnottarakAlamidamAnubhAvikaM mama tu sadeti | apishabdo lakShaNasamuchchaye | athavA | nikhiletyAdyukttalakShaNopapannatayA nArAyaNaH kena pramANena pratipattavya ityataH 
suvAkyairApyamityukttam.h | nanu vedAdyekadeshe.anyathA.apyuchyate | na | tatpratIteraparAmarshapUrvakatvAdityAshayenAkhilairityuditam.h | tarhi dharmAdyasiddhiH syAt.h | tasya pramANAntarAgocharatvAt.h | maivam.h | amukhyayA vR^ittyA dharmAderapi vedAdivedyatvAdityAshayavatA.a.apyatamamityabhihitam.h | apishabdo vakShyamANapramANasamuchchayArthaH | sakalajagannimittakAraNatvAdihetubhirapyukttalakShaNo nArAyaNaH pratyetavya ityabhipretyokttamasyeti | 
yadvA nArAyaNasya dehasadbhAve duHkhAdidoShAnuShaN^gaH | tadabhAve j~nAnAdiguNAbhAvaH | ubhayathApi jagajjanmAdikAraNatvAsambhava ityAshaN^kayokttam.h | nikhilapUrNaguNaikadehaM nirdoShamiti | dehavattvAjj~nAnAdiguNapUrNaH | tasyApi nikhilapUrNaguNamAtratvena duHkhAdidoSharahitashcheti | athavA nAyaM nArAyaNashabdo DitthAdishabda iva bhagavati sAN^getiko ghaTAdishabda iva vA rUDhimAtrapravR^ittaH | kintu vishiShyaguNAnapyAchaShya iti d@
athavA shrotR^ibuddhayanukUUlanAya sakalashAstrArthaM saN^kShepato.anenAchaShye | viditasaN^kShepA hi prapaJNchaM jij~nAsavo bhavanti | tatra sadA vandyamiti prathamasUtrArthokttiH | manovR^ittestatpravaNatA hi vandanam.h | jij~nAsA.api tadvisheSha eva | tasya jIvAdivyAvR^ittaye yadbrahmetyukttaM tasyArtho nikhileti | tadupapAdanAya dvitIyasUtre lakShaNamabhihitam.h | tadAha- asyeti || tR^itIyasUtreNa tatra shAstraM pramANamabhidhAya tasyAdhyAyasheSheNa tadviShayatopapAditA | tatkathanamApyatamamiti | prathamAdhyAyArthe shaN^kitadoShanirAso dvitIye.abhihitastamAha- nirdoShamiti || evaM brahmasvarUpe siddhe adhikAriNastatprasAdasAdhanopAyabhUtatatsAkShAtkArajananAya vairAgyabhakttibhyAmakhilavedArthashravaNAdi tR^itIya
nArAyaNapraNAmasyeva gurupraNAmasyApyabhimatasiddhayaN^gatayA kAryArambhe.avashyamanuShTheyatvAttadAcharaNapuraHsaraM brahmamImAMsAshAstravyAkhyAnaM samarthayamAnaH pratijAnIte- tameveti || taM pUrvapraNataM nArAyaNameva | anvapi punarapi praNamya bhaktayAdyupetatAlakShaNena prakarSheNa natvA.ahaM paramAkhyavidyAyA brahmamImAMsAshAstrarUpAyA vyAkhyAM karomIti sambandhaH | vartamAnasAmIpyArdvartamAnavyapadeshaH | saN^kShepato vyAkhyAnasya prakrAntatvAdvA | 
nanu praNatasya punaH praNAmaH kimarthaH | nahi praNAmAvR^ittirvighnavighAtAdiheturityatra niyAmakamasti | bhAve vA pUrvashloka eva bahushaH sannamAmIti vakttavyam.h | maivam.h | gurutvenAtra praNAmAcharaNAt.h | kathaM nArAyaNasya gurutvamityata Aha- shAstraprabhavamiti || shAstrashabdena prakR^itatvAdbrahmamImAMsAshAstraM vedAdikaM chochyate | prabhavatyutpadyate prathamamupalabhyate vA yasmAtsaH prabhavaH | yathAsambhavaM shAstrasya prabhavaH shAstraprabhavastam.h | yo hi yachChAstre pravartate tasya tatprabhAvo gururiti prasiddhameva | prakR^itashAstrasampradAyapravartakatvAchcha nArAyaNasya gurutvamityAha- jagadgurUNAmiti || jagata etachChAstrapravakttR^iNAM brahmAdInAmaJNjasA mukhyatayA na tu vayo.adhikatvAdimAtreNa gurum.h | asya shAstrasya pravakttAramiti yAvat.h | prakArAntareNa gurutvaM nArAyaNasya samarthayate- visheShata iti || gurumiti vartate | visheShata iti sAkShAdupadeShyR^itvena na tu jagata iva paramparayA | atra yadi shAstraprabhavamityAdyevochyeta tadA pR^ithakpraNAmena devatAyA guroshcha pArthakyashaN^kA syAt.h | tadarthaM tamevetyukttam.h | nachaivaM pR^ithak.h praNAmAnupapattiH | nimittadvayasamAveshe naimittikavilopaniyamAbhAvAt.h | shiShyashikShAyai chaitadgranthe niveshanam.h | shiShyANAM chAsti guurudevatAbhedaH | tadapekShayaiva jagadgurUNAmityukttam.h | anyathA visheShato ma ityukttamayukttaM syAt.h | 
syAdetat.h | athAto brahmajij~nAsetyAdikaM granthaM vyAkhyAtumayaM devatAdipraNAmaH | nachAyaM vyAkhyAtavyaH | arthavivakShApUrvakasyaiva pauruSheyavAkyasya vyAkhyAtavyatvAt.h | nahi mAtR^ikAmAtravyAkhyAne prekShAvAnpravartate | nachAsyArthavivakShApUrvakatve mAnamasti | praNayanamAtrasya vyabhichAritvAt.h | prekShAvatpraNayanasya chAnishchayAt.h | nishchaye vA viShaharamantrasyeva japAdinA.abhyudayasiddhaye nirmANopapatteH | gR^ihItasaN^gaterarthapratibhAso hi viShaharamantre.api samAnaH | nachArthavivakShApUrvakatvamAtreNopAdeyatA vyAkhyAnaM yukttam.h | vipralambhakAdivAkyavyAkhyAnaprasaN^gAt.h | kiM nAma yAthArthye cha sati | nachAsya yAthArthye mAnamasti | tadbhAve.api tathAvidhavAkyAntaraparityAgenAsyaiva vyAkhyAne kAraNaM vakttavyamityAshaN^kAnirAsAya paramAkhyavidyetyukttam.h | 
ayamabhisandhiH | asti tAvadasmingranthe "dve vidye veditavye parA chaivAparA cha' ityAdau paravidyAkhyA | atra vidyAshabdenArthavivakShA yAthArthyaM chAsyAvagamyate | yAthArthyaj~nAnatatsAdhanayorvidyAshabdasya yogarUDhibhyAM pravR^ittatvAt.h | "saMj~nAyAM samajaniShada' ityatra saMj~nAyAmityanuvR^itteH | parashabdena cha yAthArthyAdvAkyAntarAdutkarShaH | tadevamAgamenAsya sarvottamapraNAmApyapratItergahanArthatvachchopapannamanyaparityAgenAsyaiva vyAkhyAnamiti | tathA.apyanyaireva vyAkhyAtatvAnna punaridaM vyAkhyAtavyamityato vyAkhyAmityukttam.h | vishiShyA.a.akhyA vyAkhyA | anena parakR^itAnAmapavyAkhyAnatAmabhipraiti | tathAcha tatratatra pradarshayiShyati | tathA.api svapraNItabhAShyeNaiva kR^itavyutpAdanamidaM shAstramiti kimanena vyutpAdanenetyato.anvapi chetyAha | chashabdena anuvyAkhyAne prayojanasadbhAvaM samuchchinoti | tachcha vakShyate | prayojanasadbhAve bhAShyadishA shiShyA evAnuvyAkariShyantItyato.ahamevetyAbhihitam.h | evashabdenAnyeShAmasAmarthyaM sUchayati | 
yadukttaM nArAyaNo.asya shAstrasya prabhava iti tadayukttam.h | vyAsopaj~natAprasiddhivirodhAt.h | nacha nArAyaNa eva vyAsaH | jananavirodhAt.h | kR^itakR^ityasya prayojanAbhAvena shAstrapraNayanAsambhavAchcha | yachchAsya shrautyA paravidyAkhyayA sarvottamaprAmANyasiddhiriti tadapyayukttam.h | parashabdasyAnekArthatvena vidyAshabdasya chArthavivakShAvirahiNyapi mantre prayogadarshanena paravidyAkhyAyAH savarottamaprAmANyAnishchAyakatvAt.h | kiJNcheyaM 
paravidyAkhyaitadviShayetyatrApi na niyAmakamastItyata Aha- prAdurbhUta iti || atra kR^itakR^ityo.api harirAtmakR^ipAspadairviriJNchabhavapUrvakairamarairarthito vyAsaH prAdurbhUto na tu jAto granthamimaM chakra ityanena nArAyaNasya shAstraprabhavatve.anupapattiH parihR^itA | dR^ishyante hi kevalaM kR^ipApAravashyena paropakArAya pravartamAnAH sutarAM tairarthitAH | ata eva paraprayojanamapyAtmagAmIva manyamAnasya bhagavataH shAstrapraNayanamiti j~nApayitumAtmanepadaprayogaH | atra cha nArAyaNAdviniShpannamityAdyAgamaH pramANam.h | paravidyAkhyayA asya sarvottamaprAmANyasiddhiM vyutpAdayituM paravidyAkhyamityanUdyAnuttamaM shAstramiti vyAkhyAtam.h | nAstyuttamaM shAstramasmAdityanuttamam.h | shiShyate yathAsthitaM pratipAdyate tattvamaneneti shAstram.h | 
idamukttaM bhavati | "dve vidye veditavye parA chaivAparA cha' iti vidyAdvayamuddishya tatrAparetyAdinA sAN^gAnvedAnaparavidyAtvenoktavA "atha parA yayA tadakSharamadhigamyate' iti paravidyA pradarshitA | sA tAvadvedAdishAstraprakaraNAtparamAkSharAdhigatikaraNatvaliN^gAchcha shAstrameva bhavitumarhati anyathA sakR^idukttavidyAshabdasyAnekArthatvakalpanAprasaN^gAchcha | shAstraM chApramANaM cheti vipratiShiddham.h | tasya cha paratvaM nAmanyanna sambhavatItyanuttamatvameva | tadapi sannidhAnAt.h pramANatvenaiva | shabdAntarasamabhivyAhAravashena sAmAnyashabdasya visheShAtharsya kalpanIyatvAt.h | tadyathA paramadhArmika ityabhihite paramatvaM dharmeNeti j~nAyate | tachchAnuttamaM shAstramidameva vivakShitam.h | nirNetavyArthAnAmR^igAdipadopalakShitAnAmasheShashAstrANAmaparavidyAtvenokttatvAt.h | anyasya aprasaN^gAtparatvAsambhavAchcha | sambhavati tvasya paratvamanugrAhakatvAt.h | etenopaniShadaH paravidyeti vyAkhyAnamiti parAstam.h | R^igAdigrahaNena tAsAmapi gR^ihItatvAt.h | brAhmaNaparivrAjakanyAyashcha agatikA gatiH | tajjanyaM j~nAnaM paravidyetyapi na yukttam.h | adhigatikaraNatvAnupapatteH | anekArthatAkalpanApatteshcha | ato.anayA paravidyAkhyayA.asya shAstrasya sarvottamaprAmANyasAdhanamupapannamiti | 
yadyapi vidyAshAstrashabdau shiShyAchAryavyApArAnubandhinau tathA.apyubhayAnugatatattvaj~nAnakaraNatvamAtramupAdAya dvayoraikArthyamukttamityavagantavyam.h | "R^igAdyA aparA vidyA yadA viShNorna vAchakAH | tA eva paramA vidyA yadA viShNostu vAchakAH' iti bhagavatpAdIyaM vyAkhyAnamapyetamevArthaM sUchayati | brahmamImAMsAshAstravyutpAditanyAyAnupakR^itA hi vedAdayo viShNoravAchakAstadukR^itAshcha tasya vAchakA bhavantIti | tathA.api kevalasya na paravidyAtvaM labhyata iti chet.h | mA lAbhi | vedAdItikartavyatArUpasyAsya pR^ithak.h prAmANyAnabhyupagamAt.h | 
evaM tAvadAgamenAsya shAstrasyAnuttamaM prAmANyaM prasAdhyAdhunA.anumAnato.api tat.h siShAdhayiShurAdau tAvatprAmANyamAtre anumAnaM vakttumAha- gururiti || yato yatkAraNaM bAdarAyaNo gurUNAM jagatastattvopadeshakAnAM brahmAdInAM gururupadeShyA | yatashcha shAstrANAM vedAnAM bhAratAdInAM cha yathAsambhavaM prabhavo gurUNAmasheShArthapratipAdakAnAM savistarANAM vedAdishAstrANAM gururmukhyaprabhavo na tu sampradAyamAtrapravartaka iti vA | yatashchAjAdibhyaH shrotR^ibhyasteShAmartho mokShastadarthaH tasmai tadarthataH | taduditaM tena bAdarAyaNenopadiShyamidaM shAstramato mAnaM bhavitumarhati | 
atra gururgurUNAmityAdihUetUnAM vakttR^ishrotR^iprasaN^gAnAmAnukUlyAnyeva sAkShAtsAdhyAni mAnasIti tu paramasAdhyanirdesha iti j~nAtavyam.h | tathA hi | vivakShitArthatattvaj~nAnaM karaNapATavaM vivakShA cheti trayaM vaktturAnukUlyaM nAma | tattvaj~nAnayogyatA vakttR^iprItiviShayatA cheti dvayaM shrotuH | shrotR^iprayojanoddeshaH prasaN^gasya | tatra gurUNAM gururiti vaktturbAdarAyaNasya vivakShitArthatattvaj~nAnasAdhane hetuH | yo hi yasya tattvopadeShyA sa tato.adhikatattvaj~nAnavAnupalabdhaH | ayaM cha sarvaj~nakalpAnAM brahmAdInAM tattvopadeShyA brahmarudrAdideveShvityAdyAgamAdavagataH | ataH savarj~no bhavitumarhatIti | gurUNAM shAstrANAM guruH prabhava ityanenApi tattvaj~nAnaM karaNapATavaM cha sAdhyate | yo hi yAvadatharpratipAdakasyAgamasya prabhavaH sa tAvantamarthaM tattvato jAnannavagataH | ayaM chAsheShArthapratipAdakasyAgamasya prabhavo.anukttaM paJNchabhirvedairutsannAnbhagavAnvedAnityAdivachanAdavagataH | tato bhavitavyamanena sarvaj~nena | yashcha bahorAgamasya prabhavaH so.asati nimittAntare paTukaraNo dR^iShTaH | ayaM chAparasya vedAdeH prabhavaH kathamapaTukaraNo bhavediti | taduditamiti vachanena kAryeNa vaktturvivakShA kAraNabhUtopapAditA | gurUNAmiti shrotR^iNAM tattvaj~nAnayogyatopapAdane hetuH | nahi svayaM tattvaj~nAnAyogyaH pareShAM tattvopadeShyA dR^iShTaH | ajAdibhya iti vakttR^ipremAspadatvopapAdanam.h | brahmAdayo hi parameshvarapremaviShayAH suprasiddhAH | tadarthata iti prasaN^gAnukUlyopapAdanam.h | atra sarvatrAkAraNakAryotvattyAdiprasaN^go vipakShe bAdhakastarkaH unneyaH | 
nanvatra gururgurUNAmityAdInAM shAstraprAmANyena yathAshruta eva sAdhyasAdhanabhAvo vyAkhyAyatAm.h | kiM madhye sAdhyAntarAdhyAhArakalpanayA | yadyapi yathAshrutAnAmeShAM vyadhikaraNatA | tathA.api taduditamiti vachanAdvibhakttivipariNAmena ekAdhikaraNatA bhaviShyati | 
yadyapi chaite pratyekaM bauddhAgamAdau mAnatAM vyabhicharanti | tathA.api militAnAM hetutA.astu | bhAratAdyasheShasachChAstraprabhavapraNItatvAMshasya sapakShApraveshitatvenAsAdhAraNyaM syAditi chenna | teShveva hetuvR^ittisambhavAt.h | tatprAmANyasya mahAjanaparigrahAdinA nishchitatvAt.h | evaM tarhi bhAratAdipraNayanavishiShyena teShAmapraNItatvAdbAdarAyaNena brahmAdInprati tanmokShArtamupadiShyatvamAtraM hetuH syAditi chedbADham.h | tAvanmAtrasyaiva vyabhichArAbhAvAt.h | tathA sati gururgurUNAM prabhavaH shAstrANAmiti vyarthamApadyata iti chenna | tasya hetusharIrApraveshino.api dR^iShTAntopadarshanAdinA sArthakyopapatteriti | 
satyam.h | tathA.api naitadevaM vij~nAtuM shakyam.h | tathA satyuttaravAkye vaktrAdyAnukUlyasya sAdhyasambandhavyutpAdanamasaN^gataM syAt.h | tadanumAnAntaraM bhaviShyatIti chenna | tathAtve prAmANyaM trividhama
nanu tarhyanenedamuditaM bhavati | etachChAstraM pramANamanukUlavaktrAdimattvAdbhAratAdivat.h | vaktrAdyAnukUlyaM chokttahetusiddhamiti | etadanupapannam.h | AptavAkyatAyAstatropAdhitvAt.h | nacha pratyakShAdau satyapi prAmANye nAstyAptavAkyatvamiti sAdhyAvyApakatvAnnAyamupAdhiriti vAchyam.h | 
vAkyatvAvachChinnasAdhyavyApakatvenopAdhitvopapatteH | tathA.apyapauruSheye vede tadabhAvAdanupAdhitvamiti chenna | vedApauruSheyatvasyAsambhavAt.h | sammatatve vA sAdhanAvachChinne pauruSheyavAkyatvAvachChinne vA sAdhye.asyopAdhitvopapatteriti | maivam.h | abhiprAyAnavagamAt.h | nahi vayaM vaktrAdyAnukUlyena shAstraprAmANyaM sAkShAtsAdhayitumudyatAH | yenAtropAdhyudbhAvanaM saN^gachCheta | api tarhyanukUlavaktrAdimattvasyAptavAkyatayA vyAptatvAttena tAM prasAdhya tayA prAmANyaM shAstrasya sAdhyata ityAshayavAnAha- vakttR^ishrotR^iprasakttInAmiti || yadyatra vAkye vakttR^ishrotR^iprasakttInAmanukUlatA tatrAptiH | yadvaktrAdyAnukUlyayopetaM tadAptavAkyamiti yAvat.h | yata evaM vyAptiryatashchAsya shAstrasyAstyanukUlavaktrAdimattvam.h | tena siddhayA.a.aptavAkyatayA mAnamidaM shAstramiti pUrveNa sambandhaH | 
etadukttaM bhavati | vimatamAptavAkyamanukUlena vaktrAnukUlAn.h shrotR^inprati tadIyahitasAdhanabodhAyopadiShyatvAtsampratipannavat.h | vimataM pramANamAptavAkyatvAtsampratipannatvAditi | vaktturAnukUlyAbhAvAjjainAdyanAptavAkyam.h | shrotrAnukUlyavirahAdbauddhAdi | prasaN^gAnukUlatAvaidhuryAt.h narmAdi | nanu ko.ayamApto nAma yadvAkyatvaM sAdhyate | yathAdR^iShTArthavAdIti chenna | bhrAntidR^iShTArthavAdinyapi prasaN^gAt.h | pramANadR^iShTeti visheShaNe.api pramANadR^iShTasya pramAdAdinA.anyathAkathake api prasaN^gAt.h | pramANena yathA dR^iShTaM tathA vAdIti chenna | ekadeshe tathAbhUtavAditve.apyaMshAntare atathAbhUtatvAdinyapi prasaN^gAt.h | yAvatpramANadR^iShTaM tAvato vaktteti chenna | prAyeNAtathAbhUtatvAdeva lakShyANAM tadavyApteH | nahi kenApi yAvatpramANapramitaM tAvadabhidhIyate | yAvatpramANadR^iShTaM tAvata eva vaktteti chenna | aj~nAtasandigdhAnuvAdavAkyaprayoktturanAptatvaprasaN^gAt.h | bhImAgrajasya api kadAchichchATuvAditvasambhavenAnAptatvApatteshcha | nirdoSha Apta iti chenna | AptAnAmapi kvachidrAgAdidoShasambhavAt.h | yatra viShaye nirdoShastatrApta iti chenna | yattachChabdayorvisheShaviShayatvenAsAdhAraNyAdavyApteriti | 
maivam.h | vivakShitAthartattvaj~nAnamavipralipsA vivakShA karaNapATavaM chetIyamAptiH | tadvAnApta ityaN^gIkArAt.h | AptatvAbhimate.api kadAchididaM nAstIti chenmA bhUt.h | tadA.asAvanApta ityaN^gIkArAt.h | kAlAdibhedenAvirodhAt.h | evaM sati yo yatraivambhUtaH sa tatrApta ityukttaM syAditi chedastu ko doShaH | yattachChabdArthayorananugama iti chet.h | ko.ayamananugamo nAma kiM sArvatrikavyavahArAnaupAyikatvamutaikasyAnekavR^ittitvAbhAvaH | nAdyaH | yo yasya sutaH sa tadIyaM dhanaM arhatItyAdau sArvatrikavyavahArahetutopalambhAt.h | na dvitIyaH | adoShatvAt.h | yathA chAnanugatasyApi nAvyAptiH sArvatrikavyavahArahetutA cha tathA sAmAnyaparIkShAyAM vakShyAmaH | 
etena nirdoShaH pramitasyaiva vaktteti lakShaNadvayamapi samAhitaM veditavyam.h | anuvAdasya vAdaviShayatvena tatprayoktturapyAptatvAvirodhAt.h | evaMcha vaktturAnukUlyamAptyekadesha eva | vipralipsA cha shrotR^iprasaN^gAnukUlataikanibandhanA tadabhAve nivartata iti vaktrAdyAnukUlyavattAyA AptavAkyatayA susthaH pratibandhaH | nanvAptavAkyatA svakapolakalpiteShu mAlatImAdhavAdiShu prAmANyaM vyabhicharati | nahi nATakAdiprabandhaM virachayannapi kadAchidukttalakShaNopapanno na bhavati bhavabhUtiriti chenna | yo yatraivambhUta ityanenaivokttottaratvAt.h | AptimUlavAkyasyAptavAkyatayA vivakShitatvAchcha | abodhakaM viparItabodhakaM vA vAkyamapramANamityuchyate | tatrAbodhakaM vaktturapaTukAraNatayA bhavati | viparItabodhakaM cha viparItaj~nAnAdienetyAptipUrvakavAkyatvasya prAmANyena pratibandhasiddhiH | anyathA kAraNena vinA kAryotpattiprasaN^gAditi | 
nanu chAnukUlavaktrAdimattayA prAmANyasAdhanamevAtra vyAkhyAyatAm.h | kimAptavAkyatAsAdhanaM madhye vyAkhyAyate | vyAptipakShadharmatayoratulyatvAt.h | nahi yadyadvayApakasya vyApakaM tattasyAvyApakamiti sambhavati | anukUlavaktrAdimattayA AptavAkyatAsAdhane vaktrAnukUlyasyAptyekadeshatvena sAdhyAvishiShyatA cha syAt.h | vakttR^ishrotR^iprasakttInAmiti vAkyaM tu shaN^kitasya upAdheH sAdhanavyApakatApradarshanArthaM bhaviShyati | maivam.h | AptavAkyatayA tenetyuttaravAkyavaiyarthyaprasaN^gAt.h | upAdheH sAdhanavyApakatAyA vakttR^ishrotR^iprasakttInAmityanenaivopapAditatvAt.h | nahi upAdhiM dUShayatA sAdhanavyApakatAM vyutpAdya sAdhanenopAdheH pakShe sAdhanaM vidhAya tena sAdhyaM sAdhanIyamiti kuladharmaH | 
upAdheH sAdhanAbhedaM pradarshya tena sAdhyaM sAdhyata iti chenna | AptervakttR^imAtradharmasya sAdhanAbhedAnupapatteH | sAdhyAvishiShyatA tu nAstyeva | vaktrAdInAmAnukUlyena vaktturAptisAdhane khalvaMshataH sA syAt.h | anukUlavaktrAdimattayA AptavAkyatA sAdhyata iti chokttam.h | tathA.api sAdhyasAdhanayorAptyekadeshAnupravesho.astIti chet.h | satyam.h | tathA.api vishiShyabhedena adoShatvAt.h | anyathA yo dhUmavAnasAvagnimAniti vyApyavyApakabhAvo.api na syAt.h | visheShyAMshasyobhayatrAnupraveshAt.h | kR^itakatvAnityatvayossattAnupraveshe.api parairvyApyavyApakabhAvasya aN^gIkR^itatvAchcha | yadA tu nirdoShaH pramitasyaiva vakttA Apta ityAshritaM tadA sAdhyavishiShyatAyAH shaN^kaiva nAsti | 
granthakR^itA.api kasmAdiyaM paramparA.a.ashriteti chenna | vaktrAdyAnukUlyena prAmANyaM sAdhayatA.apyantato.asyArthasyAshrayaNIyatvAt.h | anyathA.astu vaktrAdyAnukUlyaM vaktturvipralipsAmUlatvenAprAmANyaM cha bhavatvityAshaN^kAyAH ko nivArayitA | yadyapi prAmANyaM svata eveti bAdarAyaNIyaM matam.h | yadvakShyati "na vilakShaNatvAt.h' iti | jaiminirapi "tatprAmANyaM bAdarAyaNasya anapekShatvAt.h' iti | tathA.apyaprAmANyashaN^kAnirAsArtho.ayaM prayatna ityavirodhaH | 
evaM vijAtIyasaMvAdenAsya shAstrasya prAmANyamupapAdya tadanuttamatAsiddhaye sajAtIyadvayasaMvAdamapyAha- shrutIti || tathAchashabdau samuchchayArthau | mAnamityasyAnukarShaNArthau vA | yathA AptavAkyatayA tathA shrutimUlatayA.apItyupamArtho vA tathAshabdaH | yadyapi shrutiyukttimUlashabdau shrutiyukttibhyAmatharmupalabhya rachitasya vAchakau | tathA.apyatra sAmAnArthatAsAmyena gaupyA vR^ittyA shrutiyuktisaMvAditArthau vyAkhyeyau | bhagavato bAdarAyaNasya svataH sarvaj~natvena mukhyArthAsambhavAt.h | yadi cha shrutiyukttisaMvAdityevAkShyattadA yAdR^ichChikasaMvAditA.api vyaj~nAsyata | sA mA vij~nAyIti gauNaprayogaH | evaM hi prayoge.aN^gAN^gibhAvo.apyadhiko vij~nAyate | sacha pakShadharmatopapAdako bhaviShyati | tatashchAyamarthaH | yachChrutisaMvAdi tatpramANam.h | yathA manvAdivAkyam.h | shrutisaMvAdi chedaM shAstram.h | tadarthavichAraparatvAt.h | visaMvAde tadanupapatteH | tachcha 
"punastasyArthavittaye' ityAdyAgamasiddham.h | yachcha yukttisaMvAdi tatpramANam.h | yathA dhUmavantaM parvatamuddishya parvato.ayamagnimAnityukttaM vAkyam.h | yukttisaMvAdi chedam.h | mImAMsArUpatvAt.h | mImAMsAyAshcha yuktayanusandhAnAtmakatvAt.h | tasmAtpramANam.h | anyathA shruteryuktteshchAprAmANyaprasaN^gaH | ardhavaishasAsambhavAditi |
kimato yaddevamityata Aha- eva prAmANyamiti || evashabdo brahmasUtrANAM ityanena sambaddhayate | trividhamiti kriyAvisheShaNam.h | brahma vedastadarthaH parabrahma vA tasya sUtrANi brahmasUtrANi | sakalavedArthabhUtasya parabrahmaNo viShNoH svarUpanirNayArthAni sUtrANIti yAvat.h | sUtrashabdArthashchAlpAkSharamityAdyAgamAdavagantavyaH | etenaitachChAstravAchinaH shArIrakashabdasya sharIrameva sharIrakaM tatra bhavaH shArIrako jIvaH | tamadhikR^itya kR^ito.ayaM granthaH shArIraka iti vyAkhyAnaM nirastaM bhavati | brahmasUtrashabdArthena viruddhatvAt.h | tvaMpadAbhidheyasya tatpadAbhidheyabrahmarUpatA mImAMseti vyAkhyAnAdavirodha iti chenna | asambhavAt.h | nahi janmAdisUtrANi abhedaparANi | pratyuta tannirAsaparANIti vakShyate | ataH shArIrakaH paramAtmaiva | yathokttam.h | "sharIrau tAvubhau j~neyau jIvashcheshvarasaMj~nitaH' iti | tasya sakalagurapUrNatvAdimImAMsaiva shArIrakamImAMsA | tathA chokttaM purANe "sarvadoShavihInatvam.h' ityAdi | 
yata evaM brahmasUtrANAM prAmANyaM trividhaM dR^ishyate | AptavAkyatvAdipramANatrayeNa dR^ishyata iti yAvat.h | atastanmahadanuttamaM mantavyam.h | AptavAkyatrayAdiliN^gatrayAvasitaM prAmANyaM anyatrApi chetsyAttadA kathameShAM tadanuttamamityato brahmasUtrANAmevetyukttam.h | tatkathamityata Aha- ekadheti || sarvasha iti vachanAdekadhetyupalakShaNam.h | tathA hi | kvachidekadhA | yathA.a.aptimUlatayA laukikaviShaye pitR^ivAkye | shrutisaMvAdena dharmAdiviShaye prativAdyudIritavachane | taduktta eva pavarto.agnimAniti vAkye yukttisaMvAdena | kvachit.h dvedhA | yathA.a.aptishrutibhyAM manvAdivAkye | AptiyukttibhyAM parvato.agnimAnityAdau pitR^ivAkye | shrutiyukttibhyAmIshvaraH sarvaj~na iti prativAdyudIritavachasIti | jaiminyAdivAkye tredhA.apyastIti chet.h | satyam.h | yathA brahmasUtreShu na tathA | niravadhikaM hi tatrAptyAdikam.h | etadarthamapi mahadityetattrividhamityanenApi yojanIyam.h | nanu pramANaikatvAnekatvayoH prameyatAdavasthyAt.h kathametat.h | ittham.h | nahi pramANamAtraM niHshaN^kapravR^ittAvupayujyate | kiM nAma pramANatayA pramitameva | tachcha yAvadyAvadadhikaM pramIyate tattadanusAriNImavishaN^kAM kShiprapravR^ittiM prasUta ityanubhavasiddham.h | tataH prAmANyameva svakAryAtishayavashenAtishayavaduchyate | evaM viShayaprayojanAtishayavashenApyatishayo draShyavyaH | tadevaM shrutyanumAnAbhyAmidameva shAstraM pramANatamaM nAnyadetAdR^ishamastItyupasaMharati- ata iti || iShyate prAmANikairiti sheShaH | tathA chAnyaparihAreNAsyaiva vyAkhyAnaM yukttamiti hR^idayam.h | nanu bhArataM sarvashAstreShUttamamuchyate | satyam.h | vichAryeShu shAstreShu tadityavirodhaH | nanu chAsya shAstrasyArambhaNIyatvaM sUtrakAra eva prathamasUtre samarthayate | tadvayAkhyAnenaiva sarvaM sampadyate | kimanena | prathamasUtra eva kathaM pravR^ittiriti chet.h | prathamabhAShye.api katham.h | sandehAtpravR^ittasya punarukttapramANairnirNaya iti chet.h | samaM prathamasUtre.api | maivam.h | viShayAdisampAdanenaiva tat.h | nacha tAvatA.a.arambhaNIyatvam.h | prAmANye hi sati kAkadantaparIkShAgranthavailakShaNyArthaM viShayAdivyutpAdanamupayujyate | ataH sUtrAkShiptamevedaM shiShyANAM buddhishuddhaye bhAShyakR^itokttamiti | 
tathA.api nedaM vyAkhyAtavyaM vyAkhyAtatvAdityatrAnvapi cheti yat.h prayojanAntaraM astIti sUchitaM tadvivaraNArthamAha- svayamiti || yadyapi teShAM brahmasUtrANAM vyAkhyA svayaM mayaiva bhAShye kR^itA tathA.api punaratra spaShyataivArthaH prayojanaM yasya spaShyatAtharH | tasmai spaShyatArthataH | bhAShye aspaShyIkR^itamarthaM spaShyIkataruM kriyate | spaShyIkaraNaM chAnekavidham.h | kvachidanukttAMshasyokttiH | kvApyatisaN^kShiptasya vistaraNam.h | kvachidativistR^itatayA buddhayanArUDhasya saN^kShepaH | kvApi vikShiptasya ekIkaraNam.h | kutrApyukttasyopapAdanam.h | kvachidapavyAkhyAnanirAsena dR^iDhIkaraNamityAdi tatratatra draShyavyam.h | nanvekatraiva sarvaM vakttavyaM kiM prasthAnabhedena | maivam.h | yataH saN^kShepavistarAbhyAmukttaM shrotR^iNAM sugrahaM saprayojanaM cha bhavati | yathokttam.h | "saN^kShepavistarAbhyAM tu kathayanti manIShiNaH | bahuvArasmR^itestasya phalabAhulyakAraNAt.h' iti | tatra bhAShyAdyapadyArtho atra shlokatrayeNa vivR^itaH | tathA hi | sarvaguNodIrNatoktayA prAptA guNaguNibhedashaN^kA nikhiletyAdinA nirAkR^itA | j~neyatvagamyatvayoritarasAdhAraNyAtkathaM visheShaNatvamityAshaN^kA Apyatamamityanena parihR^itA | apishabdo visheShaNAntarasamuchchayArthaH | tadvivaraNamasyetyAdi | shAstraprabhavaM ityAdibhirbahubhiH prakArairyadgurutvopapAdanaM tena gurUMshcheti bahuvachanAntaM padaM vivR^itam.h | gurudevatayoH bhede.apipadenAruchiH sUchitA | tadvivR^itistameveti | samprashabdAbhyAM natveti visheShitam.h | nirupapadasUtragrahaNena yadbrahmasUtrANAM sarvottamaprAmANyaM sUchitaM tadupapAdanaM paramAkhyeti | yaddvApara ityadibhAShyaM tadasaN^gatam.h | sUtrArthavachanaM pratij~nAya tadutpattikramakathanasyopayogAdarshanAt.h | maivam.h | yasmAdAptimUlatvAdiyuktayA.api brahmasUtrANAM sarvottamaM prAmANyaM samarthayituM etaditi darshayati gururgurUNAmityAdineti |
tathA.api nedaM shAstraM vyAkartavyaM maN^galAcharaNarahitatvAt.h | maN^galAcharaNapuraHsarANi khalu karmANi nirantarAyaM parisamApyante prachIyante cha | nachAkR^itamaN^galAcharaNAnAmapi kAryaparisamAptyAdidarshanAtkR^itamaN^galAcharaNAnAmapi tadabhAvopalambhAnna taddhetutvamasyeti sAmpratam.h | tathA sati kArIryAderapi vR^iShyayAdihetutvAbhAvApatteH | syAdetadevam.h | yadi kArIryAdevarR^iShyayAdihetutvaM niShpramANakaM syAnna chaivam.h | shrutinishchite tu sAdhyasAdhanabhAve tadabhAve.api bhAvo.anekakAraNakatvasya kalpako bhavati | darshapUrNamAsAbhyAmiva traivarNikaparichayarAdinA.api rsvargaprApteH | bhAve.apyabhAvastu kartR^ikaraNAdivaiguNyanimitto bhavati | nahi sAmagrIvaikalyena sAdhyaM vyabhicharan.h heturahetuH syAt.h | kartrAdisAdguNye vA prabalapratibandhakasadbhAvaH kalpyate | nahi pratibaddhaM kAryaM ajanayat.h kAraNamakAraNaM bhavati | vahnerapi sphoTaM pratyakAraNatvaprasaN^gAt.h | nachaivaM sAmagrIvaiguNyashaN^kayAH sarvatra saulabhyena sakalapravR^ittivilayApAtAditi | samametatsakalaM prakR^ite.api | 
maN^galAcharaNasyAvighnaparisamAptyAdihetutvasyApi avigItashiShyAchArAnumitashrutisiddhatvAt.h | na tAvatprekShAvatpravR^ittirviphalA sambhAvinI | nApi prayojanAntarArthA | dR^iShTaparityAgAdR^iShTakalpanAprasaN^gAt.h | kAryamAripsuH khalu tatsamAptyAdikaM kAmayata ityanubhavasiddham.h | nacha phalAntarAnusandhAne 
pramANamasti | nachaiteShAmimaM sAdhyasAdhanabhAvapratItibhrAntiH | tathA satyavigAnAnupapatteH | nacha pratyakShAderiAvakAsha iti shrutireva shiShyAchAramUlaM kalpyate | nacha vighnahetusadbhAvAnishchayAdidamananuShTheyam.h | tatsandehe.apyanuShThAnasya "pAkShiko.api doShaH parihatarvyaH' iti nyAyaprAptatvAt.h | nacha bhagavataH sUtrakArasya vighnA eva na santIti tatparihArArthAnanuShThAnaM na doShAyeti yukttam.h |  shiShyArthamapi kartavyatvAt.h | yato maN^galAcharaNapuraHsarANi shAstrANi vIryavanti bhavantyAyuShmatpuruShakANi cha | anyathA bhAratAdAvapi na kuryAt.h | etena sUtrakR^itA kR^itameva maN^galAcharaNam.h | kiM nAma granthAdau na niveshitamityapi nirastam.h | granthe niveshanasyApi shiShyAchAraprAptatvAt.h | shiShyArthatvAchcha | ata evAnyatkimapi vighnavighAtAdyarthamanuShThitaM sUtrakAreNeti nirastam.h | atrochyate | kartavyameva kAyarArambhe maN^galAcharaNam.h | kR^itaM cha bhagavatA sUtrakAreNa | niveshitaM cha granthAdau | yadayamoN^kArAthashabdAvAditaH kR^itavAn.h | tayormAN^galikatvAt.h | yathokttam.h | "OMkArashchAthashabdashcha dvAvetau brahmaNaH purA | kaNThaM bhitvA viniryAtau tasmAnmAN^galikAvubhau' iti |
nanvetadanupapannam.h | tathA satyetayorvighnavighAtAdihetutvena samastashAstrAN^gatayA prathamasUtrAvayavatvAbhAvaprasaN^gAt.h | tathAtve cha prathamasUtraM nyUnamApadyeta | adhikAyarAdipratipAdakasya anyasyAbhAvAt.h | tatpratipAdanasya chAvashyakatvAt.h | anyathAdhikAriviShayavaidhuryeNa shAstrasya anArambhaNIyatvashaN^kA na nirAkR^itA syAdityanarthakaM sUtramApadyetetyata Aha- tatreti || taranti anena aniShyanichayamityoN^kArastAraH | tArashchAthashcha tayomarUlatvaM krameNAditvam.h | Adau prayukttau anena aniShyanichayamityoN^kArastAraH | tArashchAthashcha tayormUlatvaM krameNoditvam.h | Adau prayukttau oN^kArAthashabdAviti yAvat.h | tatra prathamasUtre.avayavatayA sarvashAstrasya chAN^gatayA cheShyate.aN^gIkriyate sUtrakR^iteti sheShaH | etadukttaM bhavati | prathamasUtre.adhikAryAdipratipAdanAyopAttAvoN^kArAthashabdau shaN^khavINAveNudhvanivat.h shrutito mAN^galikatvAtkR^itsnashAstrasyAnantarAyaparisamAptyAdikaM kuvarAte | anyArthAnIyamAnapUrNakalashadarshanavaditi | tArAthAvityetAvatA pUrNe yanmUlatvamityAha tatsUtrakArAN^gIkAraliN^gasUchanam.h | yatparyAyAntaraM vihAyAnayoreva kramAntaraM vihAyAdAvevopAdAnaM tena jAnImo j~nApakatayA.a.adisUtrasya kArakatayA samastashAstrasya chopayogitvenaitau sUtrakR^itA vivakShitAviti | nachaitadyAdR^ichChikam.h | sakalasUtrakArairevameva prayukttatvAt.h | nachAnekeShAM prekShAvatAM yadR^ichChayaikavidhA pravR^ittirupalabdheti | anenAthashabdo maN^galArtha ityAdibhAShyaM vivR^itaM bhavati | 
atra yatpareShAM dUShaNaM "maN^galasya vAkyArthe samanvayAbhAvAt.h' iti | "tathA hi | padArtha eva hi vAkyArthe samanvIyate | sa cha vAchyo vA lakShyo vA | na cheha maN^galamathashabdasya vAchyaM lakShyaM vA | kintu mR^idaN^gadhvanivadathashabdasya kAryam.h | nacha kAryaj~nApyayorvAkyArthe samanvayaH shAbde vyavahAre dR^iShTaH' | "astu vA maN^galasya padArthatvam.h | tathA.api na vAkyArthe samanvayaH | tathAhi | na tAvanmaN^galaM brahmajij~nAsAyAH kartR^ikarmakaraNabhAvena vAkyArthe.anveti | kartrAdyanyatamabhAve pramANAbhAvAt.h | kArakAntarANAM vidyamAnatvAchcha | nApi sAmAnAdhikaraNyena anvayaH | jij~nAsA maN^galamiti prashaMsAparatayA arthavAdatvaprasaN^gAt.h' iti | tadetenApAstaM bhavati | asmAbhirapyAnantaryAbhidheyo.athashabdaH shrutyA maN^galaprayojana ityaN^gIkArAt.h | nanvatra sUtrAdAvoN^kAra eva na vidyate | tatkathamuchyate tArAthamUlatvati | yadyapi shiShyairadh.hyetR^ibhiH uchchAryamANo.adhyakShasiddhastathApi nAyaM sUtrAvayavaH | lakShaNAntarAbhAve satyasaMhitatayA sampAThe akhilaiH paThyamAnatvAt.h | vedAdhyayanopakrame adhyetR^ibhiruchchAryamANoN^kAravat.h | anyathA.athashabdavatsaMhitatayA nirdishyeta | nacha dR^iShTAntaH sAdhyavikalaH | adhyayanopakramavirativaichityeNa tattatsthAnaparityAgenAnyAnyasthAne.akhilaiH paThyamAnasya vedavAkyAnavayavatAyAH suprasiddhatvAt.h | anyathA.adhyayanopakramavirativaichitye.api OM iti brahmetyAdivanniyatasthAnatayA pAThaprasaN^gAt.h | pakShasapakShayorAdAvuchchAraNaM tu prAN^mukhatvAdivadadhyayananiyamAntargatamadhyetR^ibhiranuShThIyata ityastu | evaMchAyamoN^kAraH sUtrakR^itA maN^galArthatayA sUtrAdAvupanibaddha ityanupapannamityata Aha- sarvatra iti || akhilaiH sUtrapAThakaiH yatpR^ithagasaMhitatayoN^kriyate tatsarvatra sUtreShvanugatatvenAbhilaShitena nimittenopapadyate | 
etadukttaM bhavati | sarvANi hi sUtrANi pratyekamanekavedavAkyavichAraparatvAdavAntarabrahmavidyAH | "sravatyanoN^kR^itaM brahma parastAchcha vishIryate' iti shrautArthavAdasAmarthyAtsarvAsvapi brahmavidyAsvAdyantayoroN^kArasyohaH kartavya iti gamyate | na chohyamAnaM vAkyAtpR^ithagiti shakyate vakttum.h | mantreShvapyUhyamAnasyAmantrAvayavatvaprasaN^gAt.h | tatashcha patisUtramAdyantayoruchchAraNe gauravaM syAdityAdAvevoN^kAro.adhikR^itatvenochchAryate | tasya saMhitatayA nirdeshe prathamasUtrAvayava evAyaM vij~nAyeta | tanmA vij~nAyIti shiShyaiH pR^ithagoN^kriyate | nacha vyAkhyAnato.apyadhikAro j~nAyata iti vyarthaM pR^ithakkaraNamiti vAchyam.h | antaraN^gaj~nApakAbhAva eva bahiraN^gasyAnveShaNIyatvAditi | tadanenAsaMhitatayA nirdeshe nimittAntaraM vadatA hetoranyathAsiddhirukttA bhavati | 
nanu cha shrautArthavAdabalenAdyantayoroN^kArasyoho vA prAN^mukhatvAdivadbahirbhUtasyaiva uchchAraNaM vA vidheyatvena kalpyamiti sandihyate | satyam.h | sandehe.api tayA praNADyAnumAnasya sandigdhAnyathAsiddhayA.apyAbhAsatvameva | vakShyamANanyAyenoN^kArArthasya prathamasUtravAkyArthe samanvayena nishchayopapattau bAdhitaviShayaM chAnumAnamiti | athavA dR^iShTAntadUShaNamanena kriyate | tathAhi | akhilairvedapAThakaiH pR^ithagrUpAntareNa sthAnavyatyAsena yadoN^kriyate tadukttanyAyenAdAvuchchAraNenaiva labdhena sarvatrAnugatatvena kAraNenaivopapadyata ityanena dR^iShTAnte sAdhakasya hetoranyathAsiddhirukttA | tathAcha dR^iShTAntasya sAdhyavikalateti | evamanumAne niraste nirapavAdenAdAvuchchAraNenoN^kArasya prathamasUtrAvayavatAsiddhAvukttamupapannam.h | tadevaM siddhe shAstravyAkhyeyatve prekShAvatpravR^ittiviShayasyaiva ArambhaNIyatvAtprayojanAbhidheyasambandhavatyeva cha prekShAvatAM pravR^itterArambhaNIyatAsiddhaye prekShAvataH pravartayituM prayojanAdyabhisambandhaM pratipAdayataH prathamasUtrasya vyAkhyAmotatvavAchItyAdinA Arabhate | 
nanu brahmaj~nAnasya mokShahetutA yadi shAstrapravR^itteH prAgeva pramANAntarasiddhA vyarthaM tadA tadabhidhAnaM shAstre | pramANAntarasiddhe kvachidupadeshAnapekShaNAt.h | athehaiva tannishchayastadA pravR^ittau prayojanAdinishchayo nishchite cha prayojanAdau pravR^ittirityanyonyAshrayatvam.h | atha prathamasUtrAttannishchayaH | tatraiva 
kathaM pravR^ittiH | tadarthaM cha prayojanAntarAbhidhAne.anavasthA | evameva tatra pravR^ittAvuttaratrApi tathAtvaprasaN^gAdanarthakaM sUtre prayojanAdyabhidhAnamiti | uchyate | trividhA hi puMsAM chittavR^ittiH | anubhava ichChA prayatnashcha | tatra sAdhanagocharAvichChAprayatnau pravR^ittiriti uchyete | na tvanubhavo nApi phalagocharechChA | yena tayorapi prayojananishchayApekShA syAt.h | nahi upekShaNIyaM niShprayojanamiti nAnubhUyate | nApi sukhaM prayojanAntararahitamiti neShyate | nacha mumukShuNA anapekShite svarge yAgAdikaM tatsAdhanatayA nAnubhUyate | puruShAtharsAdhane tu ichChAlakShaNA prayatnalakShaNA vA pravR^ittistathA na svarasasiddhA | nahi kashchitkShutprahANAdikamananusandhAya bhokttumichChati prayatate vA | tasmAdyo yatra pravartanIyaH sa tatprayojanAdikaM darshayitvaiva iti sArthakaM sUtre prayojanAdyabhidhAnam.h | 
ukttaM cha prayojanAdikaM shrotA kataM shraddadhItAshraddadhAnashcha kathaM pravatareteti punaravashiShyate | tatraike samAdhAnamAhuH | avagatasUtrakArAptabhAvastAvattadvachanAdeva shraddhAsyati | yadyapi AptatvAvadhAraNe prayojanAdyanabhidhAne.api tatsAmAnyanishchayo bhavatyeva prayojanAdimadidaM shAstraM AptokttatvAditi | tathA.api nAsau pravR^ittyaN^gam.h | nahi prayojanAdimadityeva pravartate | kiM nAmAsmadabhimataprayojanAdimaditi | sacha prayojanAdivisheSho vachanAdevAvasIyata iti sArthakaM tadabhidhAnam.h | AptatvAnishchaye.apyarthasandehAdeva kR^iShyAdAviva pravR^ittyupapattiH | nanu sandehaH prayojanAdyavachane.api sAdhakabAdhakapramANAbhAve sati sulabha eva | visheShasmR^itishcha tadarthitvavisheShAdbhaviShyati | maivam.h | yo hi yadvachanAtpravartate sa tadvachanAdeva visheShasmR^itimapekShate | natu svAtanteNa | nahi rogArto mamedaM roganivR^ittisAdhanaM na veti yatra tatrochChR^iN^khalaH svayaM utprekShya pravartate | kiM nAmAnavadhR^itAptabhAvasyApi vaidyasyaiva vachanAt.h | anyathA svayaM prayojanAbhidhAnamanadhigachChannanarthamapyAshaN^keta | kiM niShprayojanamidaM kAkadantaparIkShAgranthavadutAshakyasAdhanaprayojanaM mR^itiharahimamahIdharottarasAnusiddhasaJNjIvanIkathanavat.h | uta madanabhimataprayojanamAryAvartavAsinaM prati dAkShiNAtyasya mAtulakanyApariNayanaprakAropadeshavat.h | athavA.abhimatasyApi prayojanasya satyapi laghIyasyupAyAntare garIyAnayamupAyaH | pipAsuM prati gIrvANataraN^giNIsamIpakUpakhananopadeshavadityAdi | etAsu chAnarthasambhAvanAsu na pravarteta | nacha prayojanAdyabhidhAne.apyetAsAmavakAshaH | lokavyavahArochChedaprasaN^gAt.h | nahi kashchidvaidyavachanAdAvevamAshaN^kaya nivartate | tasmAdupapannamubhayathApi prayojanAdyabhidhAnamiti | tadetadanupapannam.h | tathA hi | yadi tAvadAptavAkyatayA sUtramidaM prayojanAdernishchAyakaM syAttadA.a.agamatayA nyAyasUtratvahAniH | kiJNchAptatvaM sUtrakR^ito yena vedAdinA pramANenAvagantavyaM tenaiva prayojanAdyabhisambandho.api shAstrasyAvagamyata iti vyarthaM tadabhidhAnamApadyeta | AptatvAnishchaye.apyarthasandehAt.h pravR^ittiriti chAtisthavIyaH | nahi kashchitprayojanAdisandehe.atimahAyAsasAdhye pravartate prAgukttAnarthaparamparAshcha kathaM na shaN^keta | tasmAnnedaM prayojanAdyupadeshamAtraM kintu shrautasya prayojanAdeH nyeyenopapAdanArthamityeva parihAraH | AptatvaM tu nyAyasyopodbalakamAtramiti bhAShyakArIyaM tad.hvyutpAdanamapi nAnarthakam.h | ata evAsya sUtrasya na shAstrabahirbhAvaH | adhyayanavidhyAdivadasyApyata evArambhaNIyatvasiddhernAnavasthAdidoSho.apIti | 
kaH punarasya sUtrasya prasaN^gaH | uchyate | prAripsitatayA hi buddhisannihitaM shAstraM sUtrakArasya | tatra saMshayaH kimidamArambhaNIyaM na veti | upalabhyante khalUbhayavidhAnyapi vAkyAni | vAkyaM chedam.h | nacha visheSho dR^ishyate | yenAnyatarapakShanishchayaH syAt.h | nanu kasyAyaM saMshayaH | na tAvatsUtrakArasya | avagatavisheShatvAt.h | anyathA nirNAyakasUtrapraNayanAnupapatteH | nApi parasya | pareNAdyApi shAstrasyAnupalabdhatvAt.h | anupalabdhe cha samAnadharmadarshanAdyayogena saMshayotpAdAnupapatteH | maivam.h | yadIdaM shAstraM pareNopalabhyeta tadokttasandehakAraNopapattau prayojanArthitvena visheShasmR^itimataivaM sandihyeteti sUtrakR^ita eva parakIyasambhAvitasaMshayAharaNopapatteH | 
nanvidaM yuktayanusandhAnAtmakavichAramImAMsAmananAparanAmakajij~nAsAN^gabhUtanyAyanibandhanaM jij~nAsAyAH katarvyatAyAmArambhaNIyaM bhaviShyati | nahi vichAraH kartavyaH tad.hdvArabhUtanyAyanibandhanaM cha nArambhaNIyamiti sambhavati | niHsAdhanasya vichArasyaivAnutthAnAt.h | anyathA tu neti jij~nAsaiva vichAraNIyA | satyam.h | etachChAstravyutpAdanIyanyAyakaraNikAyAM jij~nAsAyAM ubhayavidhavyApAradarshanAdvisheShAdarshanAchcha saMshayaH kiM kartavyA na veti | nanu cha tadvijij~nAsasva iti jij~nAsAyAH shrutivihitatvAt.h kathaM visheShAdarshanam.h | maivam.h | vinA vichAreNa shrutyarthasya AdyApyanirNItatvena saMshayAspadatvAt.h | tatra tAvajjij~nAsA na kartavyeti prAptam.h | kutaH | viShayaprayojanasambandhAdhikArilakShaNAnubandhavidhuratvAt.h | kartavyatA khalu viShayAdimattayA vyAptA | kR^iShyAdikaM hi sati viShayabhUte bhUmyAdau prayojane cha sasyAdhigamAdAvadhikAriNi cha kR^iShIvalAdau kartavyamupalabdham.h | sA cha vyApikA vyAvartamAneto vyApyAmapi kartavyatAM vyAvartayatIti pratibandhasiddhiH | viShayashUnyatvAddhi samanaskendriyasannikR^iShyasya sphItAlokamadhyavartino ghaTasya na jij~nAsA kriyate | prayojanavikalatvAtkhalu sandigdhamapi vAyasadashanAdikaM na jij~nAsyate | sambandhavaidhuryAddhi saprayojanaM saviShayamapi shabdaj~nAnamarthayamAno na vaidyake pravartate | adhikAravirahAchcha na mumukShorvAtsyAyane pravR^ittiH | viShayAdivaidhuryamevAtra kathamiti chedittham.h | na tAvadanAtmaviShayeyaM jij~nAsA | tasya tR^iNAdilakShaNasya pratyakShAdinaiva nishchitatvAt.h | sandigdhashchAtharo nyAyaviShayo bhavati | yathokttam.h | "avij~nAtatattve.arthe kAraNopapattitastattvaj~nAnArthamUhastarkaH' iti | niShpAditakriye cha karmaNyavisheShAdhAyinaH sAdhanasya sAdhananyAyAtipAtaH | nApyasau jij~nAsitaH kasmaichana prayojanAya kalpate | evaMvidhe chAdhikArI dUrotsAritaH | yato.arthI samartho vidvAnadhikriyate | nachaitAdR^ishe.arthe.arthitA sambhavati | dharmAdilakShaNastvanAtmA shAstrAntarAdinaiva nirNItaH | AtmA cha sharIrendriyAdisaN^ghAtavyatiriktto nAstyeva | sharIrAdikaM cha yathAyathaM pratyakShAdinaiva nishchitam.h | nanvAtmA sharIrAdivyatiriktto.ahamityasandigdhAviparyastasAkShAtpratItyaiva nishchIyata iti chet.h | evaM tarhi tata eva na jij~nAsyaH | ata evAnAditastadIyatattvaj~nAne vidyamAne.api iShyAniShyaprAptiparihArayoradarshanAnnAsau jij~nAsitaH kasyachitprayojanasyeShye | 
nanvayaM kartA bhokttA doShasaMsargI chAhaMpratyaye prakAshate | tadviparItastu shrutipratipAditaH pratipattavyo.ato jij~nAseti chet.h | evaM tarhi jaradgavAdivAkyavatpAvakashaityAnumAnavachcha pratItivirodhena shrutijij~nAsayorAbhAsatApAtaH | ata eva na parAtmA jij~nAsyaH | tasya prANAdiliN^gairavagatatvAt.h | saiva jij~nAseti chenna | tasyA laukikapravedanIyatvena shAstrAvyutpAdanIyatvAt.h | na khalu bAlakaH stanapAneShyasAdhanatvAnumAne shAstravyutpAdanamapekShate | yatkvachichChAstre.api laukikapravedanIyArthavyutpAdanamanuvAdo.asau na punaH sa eva pradhAnavyApAraH | IshvaraviShayA jij~nAsA bhaviShyatIti chenna | tasyaivAbhAvAt.h | na chaivamIshvarAdipadAnAmAnarthakyenApadatvaprasaN^ga iti vAchyam.h | teShAM kathaJNchijjIvaviShayatopapatteH | so.api hi svasharIrendriyAdInAmIShye | pratItArthatvopapattAvapratItArthatvakalpanAyAM gauravaprasaN^gAt.h | jIvasya chAhamiti svaprakAshatayA svaprakAshaj~nAnAshrayatayA mAnasapratyakShavedyatayA vA siddhatvena na jij~nAsAviShayatvamityukttam.h | 
kiJNcheshvaraH pramito na vA | nobhayathApi jij~nAsA sambhavati | neti pakShe anugrAhyapramANAbhAvena jij~nAsAyAstarkatvavyAghAtAt.h | kAraNopapattita iti hi ukttam.h | pramAkaraNasya pramANasyopapattiranugrahastatkaraNenetyatharH | nacha buddhAvanArUDhaM shakyaM jij~nAsitum.h | pramitatve tu nishchitatvAdeva | nachaivaM sakalatarkAnupapattiprasaN^gena vyAghAtaH | sAmAnyataH pratItau visheShe tadavakAshAt.h | na chAtra tathAtvaM pashyAmaH | kiJNcheshvare pramANaM bhavanna tAvatpratyakSham.h | tasyApAtatastadabhAvAvedakatvAt.h | nApyanumAnam.h | tatpratibaddhaliN^gAbhAvAt.h | Agamastu kAryaniShTho na niShpannasvarUpamIshvaraM shaknotyavagamayitum.h | na chAnyatpramANamasti yanmImAMsayA anugR^ihyeta | kiJNchAgamo.api bhavanveda eva vakttavyaH | anyasyAnAshaN^kanIyatvAtpAratantAchcha | vedasya pauruSheyatvApauruSheyatvayoH kAraNAbhAvena prAmANyameva durlabham.h | svataH prAmANyAN^gIkAre tu vedaviruddhAnAmapi shAkyAdivachasAM tathAtvApAtena punarvedApramANyatAdavasthyam.h | kiJNcha shabdasyaiva prAmANyaM durghaTamarthasaMsparshashUnyatvAt.h | vAkyArthapratyAyanaprakArAnirUpaNAchcha | kutastadvisheShasya vedasya | 
prayojanaM cheshvarajij~nAsayA abhyudayo vA sy.hA mokSho vA | nAdyaH | tasya dharmAdilaghUpAyasAdhyasya shAstrAntaraprayojanatvAt.h | na dvitIyaH | tasyApyapAma somamityAdyAgamena laghUpAyAntarasAdhyatAvagamAt.h | nachaikasyaiva karmaNo.abhyudayaniHshreyasahetutvaM viruddham.h | phalAbhisandhyAdibhAvAbhAvAbhyAM visheShopapatteH | jij~nAsA cha mokShasAdhanaM bhavantI kiM sAkShAduta j~nAnadvAreNa | nAdyaH | dR^iShTAdR^iShTatyAgakalpanAprasaN^gAt.h | na dvitIyaH | karmaNA j~nAnamAtanotItyAgamena j~nAnasya laghUpAyAntarasAdhyatAdhyavasAyAt.h | j~nAnasyApi sAkShAnmokShahetutvAbhyupagame.adR^iShTakalpanaiva | na cheshvaraprasAdadvArA | j~nAnasya prasAdahetutAyAH kvApyadR^iShTatvAt.h | "tatkarma haritoShaM yat.h' ityAdinA tatprasAdasya karmAdyalpopAyasAdhyatApratIteshcha | kiJNchAyamAtmA.avidyAkalpito bandhastadvidyayaiva nivR^ittimarhati | shukttikA.avidyAkalpitaM rajatamiva shukttividyayA | tatkuto bandhanivR^ittilakShaNe mokShe parameshvaraprasAdasyopayogaH | kutastarAM tajj~nAnasya kutastamAM cha tajjij~nAsAyAH | atha parAmArtha evAyaM bandhastarhi na j~nAnena nivarteta | nacha satyasyAnAderAtmasvarUpamAtrAnubandhino bandhasyAtmasvarUpasyeva kenApi nivR^ittiryukttA | api cha mukttasya sharIrendriyaviShayAdisaMsarge mukttatvavyAghAtaH | duHkhAdiprasaN^gashcha | kAraNasAmagrIsadbhAvAt.h | tathAchAbhyudayatulyatayokttadoShaH | sharIrAdyabhAve cha tatsAdhyasukhAbhAvena kasyApi tatrArthitAnupapatteranadhikArikaM shAstramApadyeta | ko hi svasthAtmA sahasA sukhatatsAdhane hAtumutsahate | tadevaM viShayAdyanubandhavidhuratvAnna jij~nAsA kartavyA | tadvidhayo.api na pramANam.h | shAstraM chedamanArambhaNIyamiti prApte sUtrayAmAsa bhagavAnAchAryaH- OM athAto brahmajij~nAseti || 
OM OM athAto brahmajij~nAsA OM (1-1-1) 
yattAvadukttaM viShayAbhAvAnna jij~nAsA kartavyeti tadanupapannam.h | anAtmajIvAtmanorviShayatvAnupapattAvapIshvarasya tadupapatteH | atra yadukttaM jIvavyatiriktta Ishvara eva nAstIti tatparihArAya sUtrakR^itoN^kArabrahmashabdau prayuktau | tenAyamarthaH sUchitaH | "OM  ityetadakSharamudgIthamupAsIta', "tadvijij~nAsasva tadbrahma' ityAdishrutAvoN^kArabrahmashabdau jij~nAsye vastuni shrUyete | tAbhyAM cha tatsakalajIvajaDAtmakAtprapaJNchAdvilakShaNamavagamyata iti | tadayukttamivAbhAti | OM Adipadasya alaukikArthe.anavagatasaN^gatitvAt.h | nahi padaM chakShurAdivadapratIta evArthe pratItiM janayati yenApUrvamarthaM padaprayogAdeva pratImaH | svargApUrvadevatAdyartho.api na padaprayogAdeva siddhaH | kintu sannihitAnekavAkyArthasAmarthyAllabhyata ityata Aha bhAShyakAraH- otatvavAchIti || 
hishabdo hetvarthe | OMkArastAvadotatvasya gatatvasya praviShyatvasya vA vAchakaH | gatyAdyarthasyAvateH khalu rUpametat.h, "avateShyilopashcha' iti sUtrAt.h | "OM iti punaH kasya vakttA' iti prashnapUrvakaM "avatirnAmA.ayaM dhAturgatikarmA praveshanakamarA cha' ityanyatrApyevameva nirukttatvAt.h | tathAcha yadyasau kamarANi tadA karturyadi vA kartari tadA karmaNo.apekShAyAmupapadAdyabhAve.api yogyatayA shrutyantarAdibalAdvA.asAvoN^kArastasya jij~nAsasya guNairAnandAdyanantakalyANaguNairguNAnvotatAM vaktti | pakShadvaye.apyanantAnavadyakalyANaguNapUrNataivoN^kArasyArthaH | brahmashabdasyApi sa evArthaH | bR^ihatervR^iddhayarthasya khalvedadrUpam.h | tathA cha pUrvavadyogyatayA "atha kasmAduchyate brahmeti bR^ihanto hyasmin.h guNAH' ityAdishrutyantarabalAdvA guNAnAM sambandhaH | 
etadukttaM bhavati | yaugikA hi shabdA nAvashyamarthapratyAyane saN^gatigrahaNamapekShante | kiM nAma nigamanirukttavyAkaraNabalenAvayavArthAvagame sati tatsaMsargasambhAvanAyAM prasiddhamanyathA.apUrvamevArthamavagamayanti | vAkyarUpatvAtteShAm.h | yathA.a.aha "shrotriyaMshChando.adhIte' "vAkyArthe padaprayogaH' iti | nacha vAkyaM saN^gatigrahaNApekShamarthamabodhayati | adhigatArthatvaprasaN^gAdashakyatvAchcha | 
tadetAvoN^kArabrahmashabdAvapi yaugiko jij~nAsyamanantaguNaparipUrNaM pratipAdayantau jIvajaDayostadayogAttadvayatirikttameva kiJNchidgramayataH tachchAviditatvAtsambhavati jij~nAsAviShayaH | nacha tatrApi guNapUrNatA viruddhA | prAk.h pratIternirAshrayasya virodhipratyayasyAnutthAnAt.h | pratItyA 
chaivameva siddhatvAditi | yatpunarakAravAchyena tatpadArthenokAravAchyasya tvaMpadArthasyAbhedo makAreNochyate brahmashabdena cha sakalastvAtmakatvalakShaNapUrNatA.abhidhIyata iti vyAkhyAnam.h | tadaprAmANikaM pramANaviruddhaM cha | yattvApterAdimattvAdvetyAdyoN^kArasya nityashuddhabuddhamukttasvabhAvaM sarvaj~naM sarvashakttisamanvitamityAdi brahmashabdasya vyAkhyAnam.h tajjIvAdivyatirikttavastusAdhanAvirodhIti sphuTamevetyAshayavatA na vyAkhyAnAntaraM dUShitamanumataM cha | 
nanu guNotatAmiti katham.h | vR^iddhirechIti bhavitavyam.h | maivam.h | omAN^goshcha iti chashabdenAnyatrApi pararUpatvAnushAsanAt.h | athavA Uyate rUpametat.h | nanvasau tantusantAne paThyate | anekArthatvAddhAtUnAmityadoShaH | kathaM tarhyotatvavAchIti guNaH | tatrAvatirUpAN^gIkArAt.h | vaichityaM tu dhAtudvayajatvasUchanArtham.h | athavA.a.akAropasargapUrvako.asAvityadoShaH | 
astu voN^kArabrahmashabdAbhyAM jIvajaDAtirikttasya jij~nAsyasya siddhiH | tathApi Ishvarasya kimAyAtamityata Aha- nArAyaNeti || sa evetyanuvartate | nahi nAmni vipratipattirityAshayaH | athavA sUtrakArokttAvoN^kArabrahmashabdAvupalakShaNamAtram.h | "nArAyaNaM mahAj~neyam.h' ityAdishrutau jij~nAsye nArAyaNashabdo.api shrUyate | nArAyaNapadoditashchArthaH sa eva yo guNapUrNatvAkhyaH | ato nArAyaNashabdenApi jij~nAsyaM jIvAdivyatirikttaM siddhayatItyanenochyate | etadapyupalakShaNam.h | AtmAnanteshvarAdishabdA api j~nAtavyAH | teShAmapi "AtmAnameva lokamupAsIta' ityAdau jij~nAsye shravaNAt.h | guNapUrNatvAbhidhAyitvAchcha | na chAlaukikArthakalpane gauravaprasaN^gAdvaraM kathaJNchideShAM shabdAnAM jIvAdiviShayAN^gIkaraNamiti vAchyam.h | yaugikashabdaprayogAnyathA.anupapatterukttatvena kalpanAbhAvAt.h | anyathA vAkyAdapyalaukikAtharpratyayo na syAt.h | laukikAtha eva kathaJNchidarthAnugamasya vakttuM shakyatvAt.h | kiJNcha kvachinmukhyArtha eva shabdo.anupapattyA kvachidamukhyArtho.anugamyate | na punaramukhyArtha eva | tathAcha shrautaM brahmAdishabdaM jIvAdiviShayamaN^gIkurvANenA.api niravagrahapUrNatAyukttaM kiJNchidabhidheyaM mukhyamaN^gIkaraNIyameva | tatashchAnena kiM kR^itaM syAt.h | jIva evaite mukhyArthAstadanupalabdhistvavidyAvaraNanimitteti chenna | yato.atrAchAryaH svayameva prativakShyatIti | 
yadatrokttamIshvaraH pramito na veti | tatra pramita ityuttaram.h | tatpakShadoShashcha parihariShyate | tathAcha shAstrasya viShayasambandhaH samAhitA bhavati | yatpunaratrokttaM kena pramANeneti | tatra vedeneti vadAmaH | vedasyeshvaraviShayatA kuta ityato.apyoN^kAraH sUtrakR^itA brahmaNi prayukttaH | tatkathamasyArthasyopapAdakamityAshaN^kayedamatrAkUtaM sUtrakArasyetyAha- vyAhR^itInAM cheti || sa evArtha iti sambandhaH | OMkArastAvadbhagavata Ishvarasya vAchakaH | "omiti brahma' ityAdi shruteH | ataH sa eva vyAhR^itInAM cha bhUrAdInAmartha iti gamyate "praNavArthA vyAhR^itayaH' ityAdyAgamena tisR^iNAM vyAhR^itInAM varNatrayAtmakoN^kAravyAkhyAnatayA.avagatatvAt.h | vyAkhyAnavyAkhyeyayoshchaikaviShayatA suprasiddheti | evakAro vyAhR^itInAmagnivAyusUryadevatAkatvaprasiddhayA tatpratipAdakatvabhramaM nivArayati | agnyAdInAmadhidevatAtvenApi prasiddhayupapatteH | anyathokttavyAkhyAnavyAkhyeyabhAvAnupapattiprasaN^gaH | kena nimittena vyAhR^itInAM cha sa evArtha ityata Aha- bhUmata iti || bhUmA pUrNatvaM tato bhUH | bhavaterbahutvArthasya kvipi rUpametat.h | bhAvanAjjagata utpAdanAd.hbhuvaH | bhavaterevAntarNItapyarthasya kapratyaye rUpam.h | sutvAtsukhatvAtsvaH | svashabdo hi sukhavAchI prasiddhaH | chakArau nimittAntarasamuchchaye | yathokttam.h | "pUrNo bhUtivaro.anantasukho yadvayAhR^itIritaH' iti | etaireva nimittairvyAhR^itInAmartho na punarlokatrayAtmakatvena | tasya pramANaviruddhatvAt.h | "bhUriti vA ayaM lokaH' ityAdishrutirapi lokatrayAntargatabhagavadviShayaivetyevashabdArthaH | 
kimato na hi vyAhR^itaya eva veda iti chet.h | vyAhR^ityarthatayA tAvatparameshvarasya gAyatrIpratipAdyatA.avagamyate | tripadAyA gAyatyA vyAhR^ititrayavyAkhyAnatvasyAgamasiddhatvAt.h | nanu gAyatyAM yo bhargo no.asmAkaM dhiyaH prachodayAtprerayettasya saviturdevasya tadvareNyaM rUpaM dhImahi chintayAma iti bharganAmakaH savitA pratipAdyo dR^ishyate | tatkathaM bhagavatparatvamityata Aha- sa eva bhargashabdArtha iti || bharaNagamanayogAditi sheShaH | upalakShaNaM chaitat.h | jagatprasavahetutvAtsavitetyapi draShyavyam.h | natu sUryaH | tathAtve gAyatyA vyAhR^ityarthatvAnupapatteH | "dhyeyaH sadA savitR^imaNDalamadhyavartI nArAyaNaH' ityAdyAgamavirodhAchchetyevArthaH | astu gAyatyartho nArAyaNaH kimetAvatA.api | gAyatyarthatvAtpuruShasUkttArtho.api sa eveti siddhayati | vargatrayAtmakasya tasya tripAdagAyatrIvyAkhyAnatvena "tadbhedaH pauruShaM sUkttam.h' ityAdyAgamasiddhatvAt.h | nanu puuruShasUktte puruShasya pashorhiraNyagarbhasya vA pratipAdanAtkathaM nArAyaNaH pratipAdyata ityata Aha- so.ayamiti || pUrNatvAdineti sheShaH | tathAcha shrutiH | "sa vA ayaM puruShaH sarvAsu pUrShR^ipuriShayo nainena kiJNchanAnAvR^itaM nainena kiJNchanAsaMvR^itam.h' iti | anyathokttayukttivirodhaH | vakShyate chaitat.h | siddhe cha puruShasUkttArthatve viShNoH kiM syAt.h | sarvavedArthatvameva siddham.h | 
"vedAH puruShasUkttagAH' ityAgamena sarvavedAnAM puruShasUkttArthatayA.avagatatvAdityAha- sa eveti || evashabdaH kAryAdivyAvR^ittyarthaH | "sarve vedA yatpadamAmananti' ityAdishrutisiddhamapi bhagavataH sarvavedArthatvaM nyAyenopapAdayitumayaM prayatnaH sUtrakArasya | syAdetat.h | IshvaraH savarvedArthastadvayAkhyeyoN^kArArthatvAt.h | yo yadvayAkhyeyArthaH sa tadartho yathA sampratipanna iti vA sarvo veda IshvaraparastatparoN^kAravyAkhyAnatvAditi vA sAkShAdevAnumAnaM kiM na vyAkhyAyate | "tadyathA sarvANi parNAni shaN^kunA santR^iNNAnyevamoN^kAreNaiva sarvA vAk.h santR^iNNA' ityAdishrutyA hetvarthasamarthanaM bhaviShyati kimanena paramparAvyAkhyAnena | satyam.h | tathA.api vAkyAntarabalena na sarvA vAgoN^kAravyAkhyAnaM sAkShAtkiM nAmokttaprakAreNa paramparayaiveti j~nApayitumitthaM vyAkhyAnamityadoShaH | nanu cheshvare pramANaM pR^iShyavata OMkArabrahmashabdAveva kasmAnnokttau kiM vedAnumAnena | nacha padasyApramANateti vAchyam.h | yaugikapadaprAmANyasya ukttatvAt.h | maivam.h | mImAMsAnugrAhyapramANasya pR^iShyatvAt.h | na choN^kArAdimAtraM tathA vivakShitam.h | kiM nAma samasto veda eveti | kimato yadyevamIshvaraH sarvavedArtha iti chet.h | viShayasambandhasambhavAjjij~nAsAyAH kartavyatA shAstrasya chArambhaNIyatvaM siddhamityAshayavAn.h sAkAN^kShasya 
vAkyAbhAsasyApratipAdakatvAdAkAN^kShitAdhyAhAraM sUchayansUtravAkyArthamAha- jij~nAsya iti || ayamiti ukttavidhayA jIvajaDAtmakAtprapaJNchAdatyantavivikttatvena nishchitatayA viShayabhUtaH sarvavedArthatayA shakyapratipAdanashchetyarthaH | 
nanu vedAnAmIshvarapratipattijanakatvAdbhavatu tadviShayatvam.h | shAstraM tu teShAmIshvarapratipAdanAnusaraNopAyanyAyaviShayaM kathamIshvaraparamuchyate | maivam.h | vedAnAmIshvaramavabodhayatAmitikartavyatA hi mImAMsA | tenopakArakatvAdbhavati tadviShayA taduddhArA shAstramapi | na hi bIjasyAN^kuraM janayataH sahakAriNo jalAderaN^kuro na kAryam.h | nanu mImAMsA.api sambhAvanAdiviShayA kathamIshvaraviShayA bhavati | maivam.h | dvividhaM khalu karmakArakaM bhavati | kiJNchidavyavadhAnena vyApArajanyAtishayayogi | yathodyamananipatanavyApArajanyordhvAdeshasaMyogavibhAgAtishayavishiShyaH kuThAraH kartR^ivyApArasyAvyavadhAnena karma bhavati | kiJNchiduddeshyaphalasambandhitayA karaNavyApAravyavadhAnena | yathA dvaidhIbhAvavAnvR^ikShaH | tatra kartR^ivyApArasya karaNavyApAravyavadhAnena vR^ikShakarmateva mImAMsAvyApArasyApi pramANAdisambhAvanAddhAreNeshvarAvabodha evoddeshya iti bhavati tatkarmatA | syAdetadevam.h | yadi vedetikartavyatA vichAraH syAt.h | na chaivam.h | vinApi vichAreNa shabdopalabdhisamayagrahaNatatsmaraNasahakR^itAchChabdAdevArthAvagamadarshanAt.h | nacha mantavyaM shakttitAtparyAj~nAnaviparyayadoShAchChabdaH saMshayavipayaryayAvutpAdayati | tatra doShApanayanena saMshayAdivyudAsAya shakttitAtparyavichAro.aN^gaM bhavatIti | yatastatrApi shabdo vinA vichAreNa tattvaj~nAnasyeShye | kiM nAma pratibandhamAtraM vichAreNApanIyate | na hItikartavyataivam.h | tatkathaM vedetikartavyatA jij~nAsA | kathantarAM cheshvaraviShayA | kathantamAM cha shAstrasya tadviShayateti | 
atrochyate | satyamevam.h | tathA.api pratibandhanivR^ittau satyAmeva nirNaya iti pratibandhakanirAsahetorapi vichArasyopachAreNa nirNayahetutvAdupapannamIshvaraviShayatvam.h | etenaitadapi nirastam.h | Ishvarasya vedapramANakatve tata eva nishchitatvAtkiM mImAMsayeti | yukttivAkyAbhAsajanitavipratipattipratibandhasyokttatvAt.h | tathA hi | vedaprAmANyamevAnaN^gIkurvANAH kechidIshvara eva nAstIti pratipannAH | apare tu tadaN^gIkR^ityApi tadvAchinAM padAnAM jIvAdiviShayatAM vyAkurvantastadabhAvamasthitAH | anye tu punarastIshvaraH kintu paramArthato nirguNa eveti saN^girante | eke tu saguNo.api na jagataH kAraNamapi tUdAsIna evetyAtiShThante | kechitkAraNatve.apyupAdAnamityabhyupayanti | nimittamAtratve.api katipayaguNaM guNebhyo bhinnamanye manyante | itare tu bhinnAbhinnamupagatavantaH | kechidvigrahavantamityevamAdyAsvanekAsu vipratipattiShu satIShu tattvaj~nAnakaraNAdapi vedAttadanutpattau tadapanodanadvAreNa vedetikartavyatArUpA jij~nAsA kartavyeti | 
tatra tAvadbrahmaNo jij~nAsA brahmajij~nAseti ShaShThIsamAso na punardharmAya jij~nAsetivachchaturthIsamAsaH | tAdarthyasamAse prakR^itigrahaNaM kartavyamiti vArtikakR^itA prakR^itivikArabhAva eva chaturthIsamAsasya niyamitatvAt.h | tathaivodAharaNaM yUpAya dAru yUpadArviti | prakR^itivikArabhAvarahiteShu chAshvaghAsAdiShvashvaghAsAdayaH ShaShThIsamAsA bhavantIti prativihitam.h | nachAtra prakR^itivikArabhAvo.asti | ShaShThIsamAse.api kechichCheShe ShaShThIti pratipannAH | kechitkarmaNIti | tatra karmaNi ShaShThIparigrahAya jij~nAsya ityakttam.h | kR^ityAnAM karmaNi smaraNAt.h | anyathA jij~nAsAsyetyavakShyat.h | jij~nAsA khalu karmApekShA vinA karmaNA na j~nAtuM shakyA na tu sambandhinaM vineti karmaNaH prAdhAnyAttadeva vakttavyam.h | sambandhisAmAnyokttavarthAtkarmApi labhyata iti chenna | sAkShAtpratItaparityAgenArthalabhyasvIkArasya vaiyarthyAt.h | evaM sati lakShaNAdijij~nAsA.api pratij~nAtA syAditi chenna | tasyA vinA.apyabhidhAnena lAbhAt.h | nahi lakShaNAdijij~nAsAmantareNa brahmajij~nAsA.asti | anyathA.anekaviShayatvena shAstrabhedaprasaN^gaH | nirviShayatAshaN^kApanodArthaM prayukttaM padamidaM karmAbhidhAnyeva yukttam.h | tadvijij~nAsasvetyAdishrutyarthAnugataM chaivaM sati sUtraM syAt.h | 
nanu cha "pratipadavidhAnA ShaShThI na samasyate' iti karmANi ShaShThayAH samAsaH pratiShidhyata iti chenna | "kR^idyogalakShaNA cha ShaShThI samasyate' iti pratiprasavAt.h | 
athavA brahmaNaH karmatvenAprAdhAnyashaN^kAM nivartayituM jij~nAsya iti karmaprAdhAnyaM sUchitam.h | j~nAnavidhau hi brahmaNo.aprAdhAnyaM syAt.h | tajj~nAnoddeshena jij~nAsAvidhAne kutaH aprAdhAnyam.h | 
vidhIyata ityanena kartavyeti padAdhyAhAraM sUchayati | nanu bhavatIti svataH siddham.h | maivam.h | tathA satyanuvAdatvaprasaN^gAt.h | atraike chodayanti | siddhaiva nanu brahmajij~nAsA | athAto dharmajij~nAseti sakalavedArthavichArasyoditatvAt.h | brahmaj~nAnasya chodanAlakShaNatvena dharmasvarUpatvAdabhyadhikAshaN^kA.abhAvAditi | 
tatra kechidabhyadhikAshaN^kAM darshayanto brahmajij~nAsAM pR^ithagArabhante | apare tu kAryaniShTha eva vedabhAgo vichAryatvena tatra prakrAnto vichAritashcha  na vastutattvaniShTha ityato vastutattvaniShThaM vedabhAgaM vichArayitumidamArabhyata ityAhuH | seyaM gatArthatAshaN^kA tatsamAdhAnaM cha nopapadyate | sarvavedAnAmIshvaraikaniShThatvena sarvavedArthasyAtraiva jij~nAsyatvAt.h | dharmajij~nAsAshAstraM tu vedaikadeshAmukhyArthadharmavichArAya pravR^ittamityAshayena vA "sa eva bhargashabdArthaH' ityAdyukttam.h | tatra sarvavedArtha ityanena gatArthatAshaN^kAnirAsaH sa eva na tu kAryasheShatayetyAdyaM samAdhAnaM sarveti dvitIyaM cha nirastam.h | tadupapAdanAya pUrvavAkyam.h | jij~nAsya iti sAdhyanirdeshaH | vakShyati cha etadvistareNa kAryatA chetyAdinA | 
brahmajij~nAsAyA niShprayojanatvaM shaN^kitamapAkartuM ataHshabdaM vyAchaShye- j~nAnIti || taM vidvAnityanena "tamevaM vidvAnamR^ita iha bhavati' iti vAkyamevashabdena "nAnyaH panthA ayanAya' ityuttaravAkyamavadhAraNAtharM cha saN^gR^ihItam.h | chashabdo vAkyasamuchchaye | vR^iNute yamityanena "yamevaiSha vR^iNute' iti vAkyaM saN^gR^ihItam.h | Adipadena "AtmA vA are draShyavyaH' ityAdeH saN^grahaH | hishabdau hetau | evashabdaH pratyekamabhisambadhyate | yasmAttasya brahmaNo nArAyaNasya prasAdAtparamAnugrahAdeva muchyate saMsArAt.h na tu karmAdineti "tamevam.h'"yamevaiSha vR^iNute' iti shrutibalena gamyate | yadyapi tamevamiti paramapuruShaprasAdo na shrUyate | tathA.api yamevaiSha vR^iNuta iti shrutibalena gamyate | yadyapi tamevamiti paramapuruShaprasAdo na shrUyate | tathA.api yamevaiSha vR^iNuta iti vAkyAnurodhena tatrApyanusandheyaH | nimittena naimittikopalakShaNAnmumukShusambandhisAdhanAvadhAraNAya tu na sAkShAdukttaH | 
varaNaM tu prasAda uchyate | "apAma somam.h' ityAdyAstu shrutayaH sAvakAshatvAdanyathA yojyAH | IshvaraparamaprasAdashcha tajj~nAnAdeva bhavati | na punaH karmAdineti j~nAnI priyatamastamevaM vidvAnityukttibalenAvagamyate | vidvAnityasyApi prasAdAtishayadvAreNetyarthaparyavasAnasyokttatvAt.h | karmAderanugrahamAtrahetutvenApi tadvachanaM sArthakam.h | Ishvaraj~nAnaM cha tajjij~nAsayaiva nAnyeneti "AtmA vA are draShyavyaH' iti paramAtmadasharnAnuvAdena tatsAdhanatayA shrotavya ityAdinA shravaNAdividhAyakokttibalena pratIyate | karmaNAM tvantaHkaraNashuddhidvAreNa j~nAnAN^gatvopapattestadvAkyaM sArthakaM bhaviShyati | ato brahmajij~nAsA kartavyeti sambandhaH | 
idamukttaM bhavati | yadyapi na jij~nAsAyAH svargAdirUpo.abhyudayaH prayojanaM sambhavati | tathA.api mokSho bhaviShyati | tasyAnanyasAdhyatvAt.h | mokShasAdhanaM hi sAkShAt.h bhagavAneva | "bandhako bhavapAshena bhavapAshAchcha mochakaH' ityAdivachanAt.h | sAdhanaM cha dvividham.h | siddhamasiddhaM cha | tatrAsiddhamutpAdyaM phalakAmena | yathA yAgAdi | siddhaM tu savyApArIkaraNIyam.h | yathA kuThArAdi | siddhaM cha sAdhanaM bhagavAniti mumukShuNA savyApArIkaraNIyaH | vyApArashcha prasannataiva | nigaDAdimochakeShu rAjAdiShu tathA darshanAt.h | "yasya prasAdAtparamArtirUpAdasmAtsaMsArAnmuchyate nApareNa' ityAdishruteshcha | vyApAraprAdhAnyokttishchendriyArthasannikarShaH pratyakShamityAdAvivaupachArikI |  mochakashcheshvaraprasAdastadbhaktayekasAdhyaH | "bhaktayaiva tuShyimabhyeti viShNunAnyena kenachit.h' ityAdivachanAt.h | svargAdihetuprasAdamAtraM karmAdisAdhyam.h | "karmaNA tvadhamaH prokttaH prasAdaH' ityAdismR^iteH | prasAdo nAmechChAvisheSho guNAntaraM vA na naH kachit.h kShatiH | parameshvarabhakttinarAma niravadhikAnantAnavadyakalyANaguNatvaj~nAnapUrvakaH svAtmAtmIyasamastavastubhyo.anekaguNAdhiko.antarAyasahasreNApyapratibaddho nirantarapremapravAhaH | yamadhikR^itya "yatra nAnyatpashyati' "sA nishA pashyato muneH' ityAdishrutismR^itayaH | nachAsau tatsAkShAtkAramantareNotpadyate | loke tathA darshanAt.h | nachAvyakttasvabhAvo bhagavAMsahasreNApi prayatnAnAM shakyaH sAkShAtkataruM vinA tadanugrahAt.h | prasannastvanantAchintyashakttiyogAdAtmAnaM darshayatIti yujyate | darshanAsAdhanaM chAnugrahaH svayogyaguNopetasya nirdoShasya bhagavadvigrahavisheShasyAdaranairantaryAbhyAM viShayavairAgyatadbhakttisahitAd.h bahukAlopachitAnnididhyAsanAparanAmakAdvichintanAdR^ite na labhyate | nacha nididhyAsanaM vAkyArthagrahaNalakShaNe shravaNe kR^ite.api vinA mananAparanAmnA vichAreNopapadyate | saMshayaviparyayostAdavasthyAt.h | nahi tayoH satorAdaranairantaryAdyupapadyate | ato jij~nAsA nididhyAsanaparameshvarAnugrahataddarshanaparamabhakttiparamAnugrahadvArA mokShAsAdhanatvAt.h kartavyeti | ye tu dhyAnameva paramapATavApannamaparokShAkAramiti manyante teShAM darshanashrutaya upacharitArthAH prasajyeran.h | 
syAdetat.h | ataHshabdastAvatprakR^itasya hetubhAve vatarte | tatra brahmajij~nAsAyAH prayojanAkAN^kShAyAmadhikArivisheShaNatayA.athashabdena prakR^ito mokShaH sambaddhayate | j~nAtumichChA jij~nAsA | nachAtrAvayavArthena jij~nAsAshabdo.arthavAn.h | ichChAyAH svAtantAviShayatvena vidhAtumashakyatvAt.h | ata eveShyamANaj~nAnopalakShaNA.apyayukttA | tasmAjj~nAnechChAntarNIto vichAro jij~nAsApadena lakShyate | mukhyaprayogAtikrameNa lAkShaNikAshrayaNe chedaM prayojanam.h | yadvichArasya j~nAnadvAraiva mokShasAdhanatvaj~nApanam.h | anyathA yogyatAviraheNAnvayAbhAvavaprasaN^gAt.h | yadi cha jij~nAsAshabdo mImAMsAshabdavadvichAra evopasaN^khayAyate | tadA.apyanvayavyatirekAbhyAM vichArasya j~nAnasAdhanatA j~nAsyate | evaMcha vichAro yato j~nAnasAdhanaM j~nAnaM cha mokShasAdhanamato asau kartavya iti labhyate | 
mokShAderanyalabhyatvasya shaN^kitatvAtsAvadhAraNatA.api | IshvaraprasAdasya tu j~nApakaM na kiJNchidatra pashyAmaH | 
nacha j~nAnasya mokShasAdhanatA na yukttA | yeneshvaraprasAdo madhye.adhyAhriyate | AtmayAthAtmyAj~nAnAdanAtmani sharIrAdAvAtmatvArope sati hi tadanukUlapratikUlayo rAgadveShau bhavataH | tAbhyAM prayukttaH puNyapApalakShaNAM pravR^ittimAchinute | tatashcha suranaratiryagAdinAnAyoniShu navInasharIrendriyAdisaMyogalakShaNaM janmAsya bhavati | tasmAchcha duHkhAnubhava ityanAdirayaM kAryakAraNapravAhaH saMsAra ityuchyate | Atmatattvaj~nAnAchchAj~nAnaviparyayau nivartete | tattvaj~nAnasya samAnAshrayaviShayAj~nAnamithyAj~nAnanivartanasvAbhAvyAt.h | shukttikAtattvaj~nAnasya tadaj~nAnarajatAropanivartakatvadarshanAt.h | mithyAj~nAnanivR^ittau cha rAgadveShAnudayaH | kAraNAbhAvAt.h | tayorabhAve cha na pravR^itterutpattiH prAgupachitAyAshchopabhogena prrakShayaH | pravR^ittyabhAve cha janmAntarAbhAvo hetvabhAvAdeva | vatarmAnasharIrAdeshchArambhakakShaye sati nivR^ittiH | janmAbhAve cha na nirbIjasya duHkhasyotpAda ityevamAtyantikI duHkhanivR^ittimarukttiH | tathAcha j~nAnasvabhAvalabhyAyAM mukttau kimIshvaraprasAdena | na hyandhakAranibandhanaduHkhanivR^ittaye pradIpamupAdadAnAH kasyachitprabhoH prasAdamapekShante | svabhAvo hi pradIpasyAyaM yatsamAnAdhikaraNAndhakAranivartakatvam.h | tathAcha nyAyasUtram.h | "duHkhajanmapravR^ittidoShamithyAj~nAnAnAmuttarottarApAye tadanantarApAyAdapavargaH' iti | r
yattu mokShasyeshvarAdhInatvavachanaM tajj~nAnAdijanmanIshvarasya nimittatAparamityaviruddham.h | tadatharM cha tadupAstyAderupayogaH | tadevaM j~nAnasvabhAvenAj~nAnAdinivR^ittau kAraNAbhAve kAryAnudayasyeshvaraprasAdAnapekShatvAdayukttamidamataHshabdavyAkhyAnamityata Aha- dravyamiti || dravyashabdena prakR^ityAditattvamuchyate | karmeti dharmAdharmau | svabhAvaH prakR^ityAdInAM pariNAmAdiH | jIva ityabhimAnI | eveti yadanugrahata ityataH paraM draShyavyam.h | anena sarvotpattimadupAdAnanimittAnAM sattA.api parameshvarAdhInetyuchyate | "na R^ite tvatkriyate kiJNchana' iti shrutyA sarvArthakriyAyAstadadhInatvam.h | ityAderAgamAdavagamyata iti sheShaH | j~nAnasvabhAvato.apItyapishabdenAN^gIkAravAdo.ayamiti sUchayati | hishabdo hetau | yasmAdevaM tasmAdupapannaM pUrvavyAkhyAnamiti | 
tatashchAyamarthaH | syAdetadevam.h | yadyaj~nAnamAtranibandhano.ayaM bandho jIvasya syAt.h | na chaivam.h | shrutismR^itItihAsapurANeShu parameshvarechChAnimittatvAvagamAt.h | advaitinAmavidyAdhInajIvabrahmavibhAgavattArkikAdInAM cha guNavattvAdhInadravyavadanAderapIshvarAdhInatvopapatteH | upapAdayiShyate hi j~nAnAnandAdisvarUpo.ayaM jIva iti puMstvAdivadityAdinA | tadbhAvAnupalabdhishchAnubhavasiddhA | tenAvagamyate.asti 
kimapyAvarakam.h | yenAvR^itaH svaprakAshachaitanyarUpo.api nAtmanastattvaM veda | nacha kAmakarmAdikameva tathA bhavitumarhati | tasyApi sAdinaH kAraNApekShatvAt.h | nacha pUrvapUrvasmAduttarottaramiti yukttam.h | suptipralayayostad.hvR^ittyabhAvena niShkalaN^kachaitanyabalAtsvarUpAvabhAsaprasaktteH | ataH kAmakarmAdyatirikttaM mAyA.avidyA prakR^itirityAdishabdAbhidheyamanAdyeva kimapi dravyamaN^gIkaraNIyam.h | "anAdimAyayA suptaH' ityAdishrutismR^itayashcha bhavanti | nacha mAyA.api kathaM svaprakAshamAvR^iNotIti yukttam.h | Avarakatayaiva tasyAH pramitatvAt.h | vakShyate chAtropapattiH | nacha jaDasya svataH kiJNchitkaratvaM yukttam.h | dravyaM karma chetyAdivAkyaviruddhaM cha | 
ataH parameshvara eva sattvAdiguNamayyA vidyAvirodhitvenAvidyayA svAdhInayA prakR^ityA.achintyAdbhutayA svashaktayA cha jIvasya svaprakAshamapi svarUpachaitanyamAchChAdayatIti yukttam.h | sa eva cha svAdhiShThAnalabdhapariNAmamahadahaN^kArAdiprakR^ityaMshaiH saMyojya kartR^itvabhokttR^itvasvAtantyaM kArakaphalasvAmyaM chAsyAvidyamAnamevopadarshya rAgAdyutpAdanadvarA duHkhamanubhAvayati | tadevaM bandhasyeshvarAdhInatvAtsa eva mochako.aN^gIkAyarA.aparasya svAtantAbhAvAt.h | prasanna evAsau svakIyAM mAyAM vyAvartayatIti tatprasAdArthaM sarvo.apyayaM sAdhanasandarbha ityukttam.h | tato yadyapi na sUtrAkSharebhyo bhagavatprasAdo labhyate | tathA.apyanupapattyAN^gIkaraNIya iti yukttaM vyAkhyAnam.h | vakShyati chaitatsUtrakAraH "tato hyasya bandhaviparyayau iti | evamukttena nyAyena na j~nAnasyaivAyaM svabhAvo yatsAkShAnmokShasAdhanatvam.h | astu vA tathA.apIshvaraprasAdo.apekShitaH | sakalakArakANAM tadadhInasattApravR^ittitvena tadichChAM vinA kasyApi kAryasyAnudayAditi | aN^gIkAravAdasya chedaM prayojanaM yatpUrvasyaivArthasya samarthanam.h | tathAhi | yena j~nAnasya mokShahetutvamaN^gIkR^itaM na tenApi IshvarechChAM tyakttuM shakyate | kArakaprerakatvAdinA.avashyAbhyupagamanIyatvAt.h | tathAcha kimanena j~nAnenApramitena | pramita Ishvara evAN^gIkArya iti |
yadukttaM na kAryo mokShaH kintu prAchIneShu mithyAj~nAnAdiShu nivR^itteShu kAraNAbhAvAdevottarapravAhAnuAtpAdamAtram.h | tatra kA nAma parameshvarApekShA | tadvachanAni tu j~nAnotpattyAdinimittatAparANIti | tadanupapannam.h | j~nAnapradAnAdyatirikttasyApIshvaraprayojanasyAgameShUktteriti Aha- aj~nAnAmiti || mokShadaH prAgukttaprakR^itibandhAt.h | nanvanAdeH prakR^itibandhasya kathaM nivR^ittiriti chet.h | atrAha kashchit.h | na sAditvamanAditvaM vA vinAshAvinAshayornimittam.h | kintu virodhisannipAtAsannipAtAveva | kiJNcha loke tAvadanAdiH prAgabhAvo nivartate  sugatAnAM tattvapatibhAvanAprakarSheNAnAdivAsanAsantAnAnAM nivR^ittiriShyA | naiyyAyikAnAmapyanAdimithyAj~nAnapravAhaH paramANushyAmatA cha nivartate | sAN^khayAnAmapyaviveko nivartate vivekena | mImAMsakAnAmidAnIntanadharmatattvaj~nAnaprAgabhAvo.anAdirnivartate | anAdibhAvarUpasya na nivR^ittiriti chenna | anirvachanIyatvAdaj~nAnasya | anAdinar nivartata iti sAmAnyavyAptiH | j~nAnenAj~nAnanivR^ittiriti visheShavyAptiH | ataH saiva balavatI | 
nanu svopAdAnagatottarAvasthA vinAshaH | tatkathamanAdernirupAdAnasya vinAshaH | na | svAshrayagatottarAvasthetyetAvatvAt.h | anyathA paramANushyAmatvAdInAmanivR^ittiprasaN^gAt.h | abhAvavailakShaNyAdAtmavadaj~nAnasyAnivR^ittiriti chenna | sadvailakShaNyAtprAgabhAvavannivR^ittiH kiM na syAt.h | kastarhi nirNayaH | j~nAnAj~nAnakR^ito visheShAnvaya ityukttamiti | tadayukttam.h | tathAhi | yattAvanna sAditvamanAditvaM vetyAdi | tatra kiM nivartakAbhAva upAdhiranenochyate kiM vA nivartakasadbhAvena satpratipakShatA | nAdyaH | sAdhanavyApakatvAt.h | na dvitIyaH | asiddheH | na hi aj~nAnasyAnAditayA nivR^ittyanupapattiM bruvANastannivartakamabhyupaiti | kintvanAditvena tadabhAvamapyanuminoti | yadapi prAgabhAve vyabhichArodbhAvanaM tadapi bhAvatvena hetuvisheShaNAdayukttam.h | yadapi sugatAnAmityAdi tadatyantamasaN^gatam.h | nahi vAsanAnAmanAditvaM vainAshikA abhyupayanti | nacha tadvayatirikttaM santAnam.h | yena tatra vyabhichAra udbhAvyeta | nacha naiyyAyikA abhyupayanti | nacha tadvayatirikttaM vA pravAhamaN^gIkurvate | paramANushyAmatApi sAdireva | nahi paramANupAkasyedaMprathamatA tatsiddhAntaH | 
yadapyaj~nAnasyAnirvachanIyatvamukttam.h | tatrAnirvachanIyatvaM sadasadvilakShaNatvaM chet.h kimanena prakR^itAnupayukttena | pratipakSho.ayamiti chenna | parasyAsiddheravyApteshcha | bhAvAbhAvavilakShaNatvamanirvachanIyatvam.h | tena visheShaNAsiddhiruchyata iti chenna | svokttivirodhAt.h | svayameva hyanAdibhAvarUpaM yadvij~nAnena vilIyata ityaj~nAnalakShaNamabhidhAya bhAvarUpAmAnasAdhanAya pramANAnyupanyastAni | abhAvavailakShaNyamAtraM tatra vivakShitamiti chenna | tasyaiva hetuvisheShaNatvopapatteH | nanvatrokttam.h | sadvailakShaNyAtprAgabhAvavannivR^ittiH kiM na syAditi | satyamukttaM durukttaM tat.h | prAgabhAvasyApi sattvAN^gIkArAt.h | atha sadvilakShaNatvaM nAma bhAvavilakShaNatvaM vivakShitam.h | tadA.abhAvavailakShaNyAN^gIkAravirodhenAsiddhiprasaN^go.atyantAbhAve vyabhichArashcha | tasyApi nivR^ittisAdhane tannivR^ittAveva vyabhichAraH | kiJNchAtmani bhAvatvaM nAstIti tatrAnaikAntyaM duShpariharam.h | tathA.apyAropitaM bhAvatvaM tatrAstIti chet.h | tadavidyAyAmapi samAnamityasiddhiH | yadapi vyAptyoH sAmAnyavisheShabhAvakathanaM tasyopayogo vakttavyaH | tena balAbalanishchaya iti chet.h | sa kiM sAmAnyavisheShabhAvamAtreNotAvyabhichArAdisampattau satyAm.h | Adye dhUmavAnagnimAniti sAmAnyavyApteH parvato niragnika iti visheShavyAptirbalavatI prasajyeta | dvitIye kiM sAmAnyavisheShabhAvena vyabhichArAdikameva vyutpAdyatAm.h | kiM vA.anena prabalatvena durbalatvena cha | visheShavyAptyA sAmAnyavyAptirbAdhyata iti chet.h | kiM saN^kochanaM bAdhyatvamuta vyabhichArapradarshanamathopAdhyudbhAvanam.h | nAdyaH | yadanAdi tadaj~nAnAtirikttaM na nivartata iti saN^kochanIyam.h | na punaryadanAditvarahitaM tadeva j~nAnanivartyamiti saN^kochyamityatra niyAmakAbhAvAt.h | sAmAnyavisheShabhAve tUkttam.h | na dvitIyaH | vyabhichArasthalasyAdarshitatvAt.h | vyAptibalenAj~nAnasya j~nAnanivartyatve siddhe.anAditvasya tatraiva vyabhichAra iti chet.h | tarhyetadevochyatAm.h | kiM sAmAnyavisheShabhAvena | anAditvenAj~nAnasyAnivatyartve siddhe.aj~nAnatvasya tatraiva vyabhichAra iti kiM na syAt.h |
astu tahir pratipakSha eveti chet.h | kiM vyAptimAtreNota pakShadharmatopetayA vyAptyA | na prathamaH | vyaptimAtrasyApratipAdakatvAt.h | anyathA pakShadharmatAvaiyarthyAt.h | dvitIye saMsArakAraNamaj~nAnaM j~nAnanivartyaM bhavitumarhati | aj~nAnatvAt.h | shukttikA.aj~nAnavadityukttaM syAt.h | atrApi kiM 
sAmAnyavisheShabhAvena | kiJNcha tu shukttikA.aj~nAnaM nAma kiM j~nAnAbhAvo.atha bhAvarUpamaj~nAnam.h | Adye dR^iShTAntasya sAdhanavaikalyam.h | nahi shabdasAmyamAtreNa dR^iShTAntadArShyAntikabhAvo.asti | tathAtve gotvena vAgAdInAmapi R^iN^gitvasAdhanaprasaN^gAt.h | dvitIye kiM tatsAdyutanAdi | Adye kathamayaM visheShaH syAt.h | dvitIye tadapi pakShatulyam.h | na tR^itIyaH | aj~nAnetaratvasya samavyAptyAvAtpakShetaratvAchcha | 
etena j~nAnAj~nAnakR^ito visheShAnvaya iti nirastam.h | yadapi nirupAdAnasya vinAshAnupapattimAshaN^kayokttaM svAshrayagatottarAvasthA vinAsha iti | tadanupapannam.h | anupAdAnabhUtAshrayottarAvasthA chedAshritavinAshaH syAttadA bhUtalAdapasArite ghaTe ghaTavinAshaH syAt.h | paramANushyAmatApratibandI tu tasyA api sopAdAnatvenaiva nirasteti | atrochyate | yattAvadavidyAyA anAditvenAnivR^ittiriti so.ayaM prasaN^gaH svatantrAnumAnaM vA | nAdyaH | avidyAnAditvasya shrutiyukttisiddhatvena vipayaryAparyavasAnAt.h | na dvitIyaH | "vishvamAyAnivR^ittiH' "mAyAmetAM taranti te' "tarantyavidyAm.h' ityAdishrutismR^itiviruddhatvAt.h | anAderapi nivR^ittau bAdhakAbhAvenAprayojakatvAchcha | Atmano.api nivR^ittiprasaN^go bAdhaka iti chenna | vyAptyabhAvAt.h | nivartakabhAvAbhAvAbhyAM visheShopapatteH | pramitanivartakAnabhyupagamasyAnuchitatvAt.h | anAditvena nivartakAbhAvAnumAnasya bAdhitatvAt.h | etena nivartakAbhAvasyopAdhitvam.h tadviparyayasya pratipakShatvaM cha samAhitam.h | 
nanvavayavatatsaMyogavinAshAbhyAM dravyanAsho dR^iShTastatkathamatra vinAsha iti chet.h | kuto.ayamubhayAbhyupagamaH | ekaikaparihAreNApi vinAshadarshanAditi chet.h | tarhi sAderevamastu | anAdestR^itIyo.api prakAro.anusartavyaH | pramitatvAdeva vinAshasya | anAdeH kIdR^isho vinAsha iti chet | svarUpadhvaMsa eva | svopAdAnagatottarAvasthA svopAdAnamAtratvApattirityAdi kAryaviShayam.h | nanvavidyA chennivarteta | tarhyekamukttau sarvamukttiH syAt.h | na syAt.h | pratijIvamavidyAbhedAN^gIkArAt.h | atra visheShaH "svaguNAchChAdikAtvekA' ityAgamAdanusandheyaH | 
syAdetat.h | brahmavidAmapyavidyA.anuvartate | tena cha shrutismR^itInAM prAmANyam.h | brahmasAkShAtkAro.avidyAnivartako na vivekamAtramiti chenna | tadvatAmapi saMsArAnuvR^ittidarshanAt.h | sAkShAtkR^itabrahmaNAM sadyaH sharIrAdipAte vAtaputrIyAH pauruSheyA brahmopadeshAH prasajyeranniti | maivam.h | na smarati bhavAnukttArthasya | prasannaH parameshvara eva bandhavidhvaMsaM karotItyukttam.h | nacha sAkShAtkArastatprasAdasAdhanam.h | yena so.api kathaM teShAM neti paryanuyujyeta | bhaktteH parAvasthA hi taddheturukttA tatsampattishcha kAryagamyA | parachittavR^ittInAmapratyakShatvAt.h | prArabdhakarmapratibaddho bhagavatprasAda iti tu mandam.h | achetanAnAM karmaNAM svatantrabhagavatprasAdapratibandhakatvAyogAt.h | 
tAnyapi tadichChAvisheShAnugR^ihItAnIti chet.h | bhagavadichChayorvirodhaprasaN^gAt.h | mochakaprasAda evaivaMrUpa iti chet.h | tarhi sa evAparipUrNa ityevAgatam.h | anyathA kathaM prArabdhAnAmapyupamardaM vakShyati | prArabdhapratibandhAdivAdAstUpacharitAtharA eva | vastutastu bhagavAneva anAderapi bandhasya nivartaka iti sAdhUkttaM "j~nAninAM mokShadashcha saH' iti | nanu chAnandaH svarUpameva | sa chAvidyAvR^ito.avidyAnivR^ittau svataH siddha eva | anubhavo.apyevameva | viShayitvamapyanubhavasvabhAvo na tvAgantuko dharmaH | tato mokShadAnAtkathaM pR^ithagAnandAdidAnam.h | uchyate | parameshvarashakttireva jIvasvarUpAvaraNaM mukhyam.h | avidyA tu nimittamAtram.h | tato.avidyAyAM nivR^ittAyAmapi nAsheShAnandAbhivyakttiryAvadIshvara eva svakIyAM bandhashakttiM na tato vyAvartayati | ata evAnandahrAsavR^iddhI vakShyete iti | 
evaM tAvatsvamatena sUtraM vyAkhyAya tatparishuddhaye pareShAM bhAShyaM dUShayati- bandhamithyAtvamityAdinA || mAyAvAdinA hi kartR^itvabhokttR^itvadoShasaMsargakriyAkArakaphalalakShaNasya bandhasyA.a.atmanyAropitatvena mithyAtvaM svabhAShyAdau varNitam.h | tadanupapannam.h | bandhamithyAtvasyAsUtritatvAt.h | asUtritArthavarNane cha bhAShyalakShaNAbhAvenAbhAShyatvaprasaN^gAt.h | sUtrArtho varNyate yatra vAkyaiH sUtrAnukAribhiH | svapadAni cha varNyante bhAShyaM bhAShyavido viduriti hi bhAShyalakShaNamAchakShate | atrAha | dvividho hi sUtrArthaH | shrauta Arthashcha | tatrAthAto brahmajij~nAsetisUtre anuvAdatvaparihArAya shAstre puruShapravR^ittisiddhaye cha kartavyeti padamadhyAhAryam.h | jij~nAsApadaM chAnuShThAnayogyasyAntarNItasya vichArasyopalakShaNamiti sthite sAdhanachatuShyayasampannasya brahmaj~nAnAya vichAraH kartavya iti sUtravAkyasya shrauto.arthaH sampadyate | arthAdadhikArivisheShaNamokShasAdhanaM brahmaj~nAnamiti siddhayati | sannidhAnAchcha vedAntavAkyavichAra iti shrutyarthAbhyAM sAdhanachatuShyayasampannasya mokShasAdhanabrahmaj~nAnAya vedAntavAkyavichAraH kartavya iti sUtravAkyasya tAtparyeNa pratipAdyo.artho.avagataH | evaMcha shAstre prekShAvatpravR^ittyaN^gatayA.arthataH sUtritasya prayojanAderupapAdakaM bandhamithyAtvamiti tadapi sUtrArtha eva | 
brahmaj~nAnaM hi sUtritamanarthahetunibarhaNam.h | anarthashcha pramAtR^itApramukhaM kartR^itvaM bhokttR^itvaM cha | tadyadi vastukR^itaM syAnna j~nAnena nibarhaNIyam.h | yato j~nAnamaj~nAnasyaiva nivartakam.h | tadyadi kartR^itvaM bhokttR^itvamaj~nAnahetukaM syAttato brahmaj~nAnamanarthahetunibarhaNamuchyamAnamupapa
sUtrAtharsaN^gatameva | 
syAdetat.h | prathamapratipannaM shrautArthamullaN^ghaya charamapratipannamArthikArthamevopapAdayankathamakushalo na syAditi | atrochyate | syAdetadevam.h | yadi yuShmadasmAdityAdibhAShyaM prathamasUtrAkShiptArthasyaivopapAdakaM syAt.h | na chaivam.h | kiM nAma sakalatantrA.arthopodghAto.api prayojanamasya bhAShyasya | tathAhi | asya shAstrasyaidaMparyaM sukhaikatAnasadAtmakUTasthachaitanyaikarasatAsaMsAritvAbhimatasyAtmanaH pAramArthikaM svarUpamiti vedAntAH paryavasyantIti | tachchAhaM kartA sukhI duHkhIti pratyakShAbhimatenAbAdhitakalpenAvabhAsena viruddhayate | atastadvirodhaparihArArthaM brahmasvarUpapiparItarUpamavidyAnimittamAtmana iti yAvanna pratipAdyate tAvajjaradgavAdivAkyavadanarthakaM pratibhAti | atastannivR^ittyarthamavidyAvilasitamabrahmasvarUpatvamAtmana iti prathamameva prekShAvatpravR^ittaye pratipAdanIyam.h | tadanena bhAShyeNochyata iti | 
tadetadAdibhAShyasya saN^gatitrayamapyasaN^gatam.h | tathA hi | yattAvaduktaM sUtritaprayojanAkShiptaM bandhamithyAtvamiti | tadasat.h | yatkhalu pramitamapyanupapadyamAnaM svopapattaye yadapekShate tattadAkShipati nAnyat.h | yathA jIvato devadattasya gR^ihe.abhAvo bahirbhAvaM na punaH shabdAnityatvam.h | tatkasya hetoH | yato gR^ihe.abhAvo bahirbhAvenaivopapadyamAnastamapekShate | evaMcha prayojanatayokttA mukttiryadi bandhamithyAtvAmapekSheta tadA tadAkShipet.h | na chaitadastItyAha- bandhamithyAtvamiti || evashabdenAnyathaivopapannatAM sUchayati | katham.h | ukttametat.h j~nAnAtprasannaH | parameshvara eva bandhanivR^ittiM karotIti | upapadyate cha satyasyApi prabhuprasAdAnnivR^ittiriti vakShyate | 
nanu darshanena bandhanivR^ittirubhayI dR^iShTA | yathA satyasyApi nigaDAdibandhasya darshanajanyena rAjaprasAdena | yathA cha mithyAbhUtasya svApnanigaDabandhasya prabodhenaiva sAkShAt.h | tatra brahmaj~nAnAtsaMsArabandhanivR^ittiH sUtritA kaM pakShamavalambyatAmiti sandihyate | tathAcha anyathApyupapattiH syAnnAnyathaivopapattiriti | maivam.h | visheShoktayA nirNayopapatterityetadarthopapAdanAyAj~nAnAmityukttamatrApyanuShaJNjanIyam.h | tarati shokamAtmaviditi sAmAnyavachanaM visheShavachanena bAdhyate | dR^iShTvaiva taM muchyata iti shrutirdarshanamokShAvantarA kiJNchinna sahata iti chenna | avadhAraNasyAyogavyavachChedaparatvopapatteH | darshanajanyAdeveshvaraprasAdAnna punaH karmAdihetukAdityanyayogavyavachChedaparatvopapatteshcheti | 
astu vA j~nAnAdbandhanivR^ittiH | tathA.api bandhamithyAtvaM naivamukttirapekShate | katham.h | nahi dR^iShTasAmarthyAjj~nAnAdbandhanivR^ittiH | yena bandhamithyAtvamapekSheta | kintvAgama eva j~nAnAdbandhanivR^ittiM shrAvayati | pramite cha sAdhyasAdhanabhAve kA nAmAnupapattiryachChamanAyopapAdakaM mR^igyam.h | nanu yathAgneyAdInAM ShaNNAM yAgAnAmapUrvakAraNabhAve shrute.api kAlAntarabhAvipradhAnApUrvasAdhanatvopapattyarthaM kramabhAviyAgajanyAni madhyavartInyavAntarApUrvANi kalpyante | yathA vA shrutasyaiva yAgasya svargasAdhashratvasyopapattaye.apUrvaM kalpyate | tathA shrutopapattyarthameva bandhamithyAtvakalpanamiti | maivam.h | vaiShamyAt.h H yukttaM hi tatrApUrvakalpanam.h | yatkAlAntarabhAvina tatkAraNamiti niyamAt.h | na cheha tathA.asti | ihApi j~nAnamaj~nAnasyaiva nivartakamiti niyamo.astIti chenna | satyasyApi j~nAnena nivR^ittau bAdhakAbhAvena tadanishchayAt.h | nacha darshanAdarshanamAtraM vyApterniyAmakamiti vakShyAmaH | niyatapUrvakShaNavR^ittitvashUnyamapi kAraNamastviti vyAhatA shaN^kaiva nodeti | yannivR^ittaye bAdhakamupanyasanIyam.h | satyasyApi nivR^ittAvAtmA.api nivarteteti chenna | vyAptyabhAvAt.h | vipakShe bAdhakAbhAvAchcha | anAdeshchAj~nAnasya nivR^ittAvAtmano.api nivR^ittiH kiM na syAt.h | mithyAbhUtamaj~nAnamanAdyapi nivartate | na satya Atmeti chet.h | kvedamupalabdhaM bhavatA yatsatyaM na nivartata iti | nivR^ittAvanAditvamaprayojakIkR^itya mithyAtvaM prayojakIkurvatA.aj~nAnasya yena kenApi nivR^ittiH kasmAnneShyate | kiM j~nAnaniyamena | j~nAnamevAj~nAnavirodhIti chet.h | hanta tarhi virodhisadbhAva eva nivR^ittau prayojaka iti kuta AtmanivR^ittiH | 
nanu j~nAnena satyaM nivartamAnaM kiM viShayagataM nivartate | utAshrayagatam.h | athobhayagatam.h | nAdyaH | yatashchitrAvayavini nIlavishiShyadravyaj~nAnaM svaviShayaM vA svaviShayasamavetaM vA rasAdikaM virodhinaM vA pItimAdiguNaM na nivartayati | na dvitIyaH | ghaTAdij~nAnenAtmagatadhamarAdyanivR^itteH | na tR^itIyaH | AtmanaH sharIraviShayaj~nAnena sharIrAtmasambandhAnivR^itteriti | maivam.h | ukttottaratvAt.h | yadi j~nAnamAshrayagataM nivartayet.h tadA dharmAdikamapi nivartayedityatra vyAptyayogAt.h | vipakShe bAdhakAbhAvAchcha | ghaTAdij~nAnaM dharmAdyavirodhi | AtmayAthAtmyaj~nAnaM tu bandhavirodhIti vaiShamyAchcha | AtmayAthAtmyaj~nAnasyaivApAdanaviShayatAyAmiShyApAdanam.h | chitrAvayavini nIlavishiShyadravyaj~nAnaM tu mithyAj~nAnameva | nApi tatra pItimaguNo.asti | ekameva hi chitraM nAma rUpamAshrayavyApyavR^ittIti padArthavidaH | 
astu vA j~nAnamaj~nAnasyaiva nivartakamiti vyAptistathA.atrapa bandhamithyAtvaM naiva mukttirapekShate | kintu bandhasyAj~nAnatatkAryayoratvameveti tadeva varNanIyam.h | adhyAsavarNanasya kA saN^gatiH | aj~nAnasya mithyAtvaM tu kapoNiguDAyitam.h | nirAkariShyamANatvAt.h | 
api cha satyasyApi viShasya garuDadhyAnena nivR^ittidarshanAdbandhamithyAtvaM naiva mukttirapekShate | viShaM na satyamiti chenna | tathA sati nIlavishiShTadravyAderapi tavAsatyatvena tannivR^ittyApAdanasyAnupapattiprasaN^gAt.h | satyam.h | tadapi mama mithyA | parAN^gIkAreNa tvApAdanamiti chet.h | tarhi tadeva na j~nAnAnnivR^ittamiti na mithyAbhUtasyApi j~nAnAnnivR^ittiH | mithyAbhUtaM virodhij~nAnanivartyamiti chenna | visheShaNavaiyarthyAt.h | avirodhAdevAtmano.anivR^ittisambhavAt.h | mithyAtvamaN^gIkR^ityApi virodho.aN^gIkAryaH | tato varaM sa eva prayojaka ityaN^gIkAro lAghavAt.h | j~nAnavirodhitvaM mithyAbhUtasyaiveti chenna | pramANAbhAvAt.h | darshanAditi chet.h | tarhyAgamena satyasyApi bhavatkena vAryate | nacha darshanamAtraM vyApterniyAmakam.h | dhyAnaM mAnasIkriyA na j~nAnamiti chenna | yadi kriyAparispandaH sa tarhyatIndriyAshrito.atIndriya ityaparokShAvabhAsavirodho rUparahitatvena tadavabhAsavirodhashcha | yadi cha mAnasI sR^iShTiriti matam.h anumatametat.h | shravaNadarshanAdijanitamAnasavAsanAmayasya vastuno manasA.avalokanaM dhyAnamityaN^gIkArAt.h | atIndriyopAdAnakasyApi dravyasyaindriyakatvaM tyaNukAderivopapadyate | nIrUpAdvAyo rUpavatastejaso janma vedAntinAM prasiddhameva | tArkikAdInstArambhavAdanirAkaraNena toShayiShyAmaH | evaMcha dhyAyateshchintArthatA.api smR^itisiddhAsiddhA | ata eva 
kriyAmAnasavaditi sUtravirodho.api parihR^itaH | vidhijanyapuruShechChAprayatnanirapekShameva sarvatra j~nAnasya puShkalakAraNam.h | anichChato.apyaniShyaj~nAnadarshanAt.h | tatkathamidaM j~nAnamiti chenna | vidheH sAdhyasAdhanabhAvamAtraj~nApanena charitArthatvAt.h | ichChAprayatnayoshcha saMskArodbodhe kR^itArthatvAnmAnasavastvavalokane vyApArAbhAvAt.h | chakShushchalananirAsavanmanovikShepanirAse vA tadupayogaH | 
kiJNcha setudarshanAdinA pApAdinivR^ittiH suprasiddhA | madhye.adR^iShTakalpanAyAM tu na pramANamasti | anyathA prakR^ite.apyadR^iShTakalpanAyAM tu na pramANamasti | anyathA prakR^ite.apyadR^iShTakalpanAprasaN^gAt.h | adR^iShTasAdhyatve  mokShasyAnityatAprasakttiriti chet.h  j~nAnajanyatve.api sAmyAt.h | j~nAnajanyatve.api pradhvaMsatvAnnAnityatvamiti chet.h | samAnametadadR^iShTasAdhyatve.apIti | 
rapi cha bandhavidhvaMsalakShaNatvAdbandhamithyAtvaM naiva mukttirapekShate | kiM nAma satyatvameva | nahi mithyAbhUtasya shashaviShANAderdhvaMso.asti | nanu yathA mithyAbhUtAchChashaviShANAdervyAvR^ittau dhvaMsaH satye paryavasyatIti bhavatochyate | tathA satyAchchidAtmano.api vyAvR^ittau mithyAbhUte paryavasyatIti mayA.api vakttuM shakyata eva | satyamApAtatastathA tathA.apyapi sautrI arthApattiH sandehAskanditA kuNThitaiva | anirvAchyanirAsena nishchayamapi bhavato janayiShyAmaH | bandhabAdha eva mukttiriti chet.h | naivaM shrutisUtre vadataH | tarati shokamityAdau viparItAbhidhAnAt.h | vimukttashcha vimuchyata iti shrutArthApattistu bhAShyakR^itaivAnyathopapAditA | 
api chaivam.h- ukttirbrahmaj~nAnaM jIvagataM bandhaM nivartayatIti sautrI prayojanokttirbandhamithyAtvaM nApekShate | yadi jIvaj~nAnaM jIvagatasya bandhasya nivartakamiti prayojanokttiH sUtre syAttadA kathaJNchidapekShetA.api bandhamithyAtvam.h | nachaivaM sUtrakR^idAha- nahi shukttikAyAmAropitaM rajataM ghaTaj~nAnAnnivartate | brahmaj~nAnaM nAma tvaMpadArthasya jIvasya tatpadArthena brahmaNaikyAnubhava iti tu svagoShThIniShThaM pralApamAtram.h | nirAkariShyamANatvAt.h | 
api cha yadi bandhamithyAtvaM yadi cha j~nAnamAtrAdbandhabAdhaH | tadA j~nAne sati kimapi mukttirnaivApekShata iti sadya eva sAkShAtkR^itabrahmaNAM sharIrAdinivR^ittiH prasajyetetyarthApattestarkavirodhaH | etachcha tR^itIye prapaJNchayiShyAmaH | evaM sUtritaprayojanAkShiptaM bandhamithyAtvamiha varNitamityetannirAkR^itam.h | 
athavA viShayoktayAkShiptamityetadanena nirAchaShye | evamukttiH sautrI brahmaNo viShayatvokttirbandhamithyAtvaM nApekShate | yadi hi sUtre jIvAtmano viShayatayokttiH syAttadA sA tasya sandigdhatAsiddhaye katarR^itvAdibandhamithyAtvaM kathaJNchidapekShetApi | brahmaiva hyatra viShayatayochyate | nahyanyasya sandigdhatayA.anyasya vichAraviShayatopapadyate | atiprasaN^gAt.h | Atmaiva brahmetyetAM tu durAshAmapAkariShyAmaH | yadvA sakalatantrArthopodghAtaH prayojanaM yuShmadasmadityAdigranthasyetyetadanenApAkaroti | tathA hi | evamukttiH sakalajagajjanmAdinimittatvalakShaNaM samastajIvajaDAtmakAtprapaJNchadatyantavyAvR^ittaM brahmaivAsheShavedapratipAdyamityevaM tattu samanvayAdityAdikokttirjIvagatabandhamithyAtvaM nApekShate | eShA hi brahmaNyeva pramANAbhAsapratipannasya jIvAbhedAdereva mithyAtvamapekShate | yadi hi jIvasya brahmatAyAM sakalavedAntaparyavasAnaM pratipAdayitumidaM shAstraM pravR^ittaM syAttadA virodhashAntyai bandhamithyAtvApekShA | na chaivam.h | yathA chaitattathA vakShyAmaH | nanvapekShAyAH puruShadharmatvAtkathametat.h | ittham.h | pramitasyAnupapadyamAnasyArthasyaivopapAdakAkShepashakttirapekShA.atrochyata iti | evaJNcha j~nAnadbandhanivR^itterbandhamithyAtvena vinA.anupapadyamAnatvAbhAvAnna tadAkShepakatvamityukttam.h | 
dUShaNAntaraM chArthApatterAha- mithyAtvamapIti || na kevalaM bandhamithyAtvaM naiva mukttirapekShate kiM nAma bandhasya mithyAtvaM nAstItyapisambandhaH | nanvetadanupapannam.h | pramANaM hi svamahimnaivArthaM vyavasthApayati | na punaH prAgarthasiddhimapekShate | tathAtve vA pramANavaiyarthyaM pUrvapramANasyApi tathAtvenAnavasthA cha syAt.h | ataH prAgAkShepyAsiddhirarthApatterbhUShaNameva | pravR^ittAyAM tvarthApattau nApekShyAsiddhiH pramitatvAdeva | evaM tarhi parichitacharapuruShasya divA.abhuJNjAnasya pInatvamanupapadyamAnaM rasAyanasiddhiM yogarddhiM vA kasmAnnAkShipet.h | tadasiddhirapi prAgarthApattipravR^itteralaN^kAra eva | uttarakAlaM tu nAstyeveti chet.h | na | vaiShamyAt.h | nahi rasAyanasiddhayAdyasiddhatayA nArthApattiprameyam.h | api tarhi parichitachare puruShe pramANabAdhitatayA | asiddhaM sAdhayati pramANaM na tu pramANaviruddhamiti hi prasiddham.h | eShA khalvarthApattisAmagrI | yadAkShepakasya pramitatvamanupapadyamAnatvaM cha | AkShepyasyApyupapAdakatvaM pramANAviruddhatvaM cha | ata evApramitatvamanupapattyabhAvo.anyathA.apyupapattiranyathaivopapattiH pramANaviruddhArthatvaM chetyarthApattidUShaNAnIti | satyam.h | vayamapi hi bandhamithyAtvamahaM kartA bhokttA sukhI duHkhItyAdipratyakShaviruddhatvAdeva nArthApattiprameyamiti brUmaH | tadidamukttaM pratyakShavirodhata iti | pratyakShavirodhato.apIti vA yojanA | tena pramANAntaravirodhaM samuchchinoti | cheShyAdiliN^gairahamityeva yo vedya ityAdyAgamaishchAtmanaH kartR^itvAdyupetasyaiva pramitatvAt.h | athavA.arthApatterAbhAsatvenAnAkShiptabandhamithyAtvaM varNayatpareShAM bhAShyamanupayukttamityukttam.h | ayukttamapi pratyakShAdiviruddhArthapratipAdakatvAdityanenochyate | nanu pratyakShaM bandhasvarUpamAtraM gocharayati na tu tasmin.h mithyAtvAbhAvam.h | ato.arthApatterbhAShyakArIyasya vA tanmithyAtvavyutpAdanasya kathaM pratyakShavirodhaH | maivam.h | pratyakShaM khalu bandhaM gocharayadastIti nAstIti vA gocharayet.h | ubhayodAsInasya j~nAnasyAdasharnAt.h | Adye.astitvaM mithyAtvAbhAvashchetyanarthAntaramiti kathaM na pratyakShavirodhaH | dvitIye.anubhavavirodhastad.hvyutpAdanavaiyarthyaprasaN^gAchcha | 
syAdetadevam.h | yadIdaM pratyakShaM tattvAvedakaM bhavet.h | na chaitadasti | samastopAdhyanavachChinnAnantAnandachaitanyaikarasamudAsInamekamevAdvitIyaM khalvAtmatattvaM nehanAnA.asti kiJNchanetyAdishrutismR^itItihAsapurANeShu gIyate | na chaitAnyupakramAdivashAdIdR^igAtmatattvamabhidadhati tatparANi santi shakyAni kenApyupacharitArthAni kartum.h | tadviruddhaM cha prAdeshikamanekavidhaduHkhAdiprapaJNchopaplutamAtmAnamAdarshayatpratyakShaM kathamupaplavo na bhavet.h | yeyaM chaitanyasya svata eva sthitalakShaNabrahmarUpatAvabhAsaM pratibadhya jIvatpApAdikavidyAkamarpUrvapraj~nAsaMskArachitrabhittiranAdiranirvAchyavidyA | tasyAH parameshvarAdhiShThitatvalabdhapariNAmavisheSho vij~nAnakriyAshakttidvayAshrayaH kartR^itvabhokttR^itvaikAdhAraH kUTasthachaitanyasaMvalanasaJNjAtajyotiraparokSho.ahaN^kAraH 
| sacha chidAtmano buddhayA niShkR^iShya vedAntavAdibhirantaHkaraNaM mano buddhirahaMpratyayIti cha vij~nAnashakttivisheShamAshritya gIyate | parispandashaktayA cha prANa iti | taduparAganimittaM mithyaivAtmanaH kartR^itvAdikaM pratibhAti | sphaTikamaNerivopadhAnanimitto lohitimA | tadevamahaM katarA bhokttA sukhI duHkhItyAdipratyakShe shrutyAdivirodhena pUtikUShmANDIkR^ite bandhamithyAtvavyutpAdanamupapannataramityata Aha- mithyAtvaM yadIti || bhevedetannehanAnetyAdivAkyavirodhena pratyakShamAbhAsIkR^itya bandhamithyAtvavarNanam.h | bAlajanamanoharA chaiShA prakriyA | yadi tadvAkyamukttavidhAtmatattvaparaM syAt.h | na chaivam.h | tathAhi | kimApAtataH pratipanna eva vAkyArthaH | athavopakramopasaMhArAvabhyAso.apUrvatA phalam.h | atharvAdopapattI cha liN^gaM tAtparyanirNaya ityAdyukttaliN^gAnuguNastadaviruddhashcha | nAdyaH | mImAMsAvaiyarthyApatteH | dvitIye tu kathamidaM vAkyukttalakShaNAtmatattvaparaM syAt.h | upakramAdiliN^geShu balavatyopapattyA viruddhatvAt.h | ata eva hyasataH sadajAyatetyAdivAkyapratipanno.arthaH kutastu khalu somyaiyaM syAtkathamasataH saJNjAyetetyupapattiviruddhastyajyate | vakShyati cha bhagavansUtrakAro.abhimAnyadhikaraNe mR^idabravIdityAdivAkyAtpratItamapyarthamupapattiviruddhaM parityajyArthAntaram.h | kathamatropapattivirodha iti chet.h | evaM yadi duHkhAderAtmAtirikttasya samastasya mithyAtvaM shrutyAdibalena syAttarhi tasya shrutyAdivAkyasya tAvanmithyAtvaM bhavet.h | AtmAtirikttatvAt.h | anyathA svasminnevAsya prAmANyaM pratihatamiti na kaJNchidarthaM pratipAdayet.h | yadi chedaM vAkyaM mithyA syAttathA.api na duHkhAdermithyAtvaM pratipAdayet.h | mithyAbhUtasya vandhyAsutavachasaH sAdhakatvAdarshanAt.h | tadevamasya vAkyasya mithyAtvAmithyAtvayorbandhamithyAtvapratipAdanAsAmath.hryAtpratyakShabAdhakatvAnupapatterna duHkhAdibandhamithyAtvasiddhiriti | 
tattvavido vadanti | sarvo.api hi bandho buddhIndriyasharIraviShayataddharmalakShaNo.asmAbhirapyAtmanyAropita evetyaN^gIkriyate | yathokttaM bhAShyakR^itA | pramAdAtmakatvAdbandhasyeti | ataH kinnibandhano bandhamithyAtvanirAse nibarndhaH | satyam.h | tathA.apyastyatra darshanabhedaH | evaM khalvadhyAtmavidAM darshanam.h | kriyAj~nAne prati kArakAntarAprayojyatvAdilakShaNaM kartR^itvaM bhokttR^itvaM cha parameshvarAyattamAtmani svato vidyata eva | kriyAveshAdirUpayA vikriyayA vinAshAdyahetutvasya vakShyamANatvAt.h | tasyAparAyattatvAvabhAso.avidyAnimittako bhramaH | avidyAdikaM cha svarUpeNAtmasambandhitvena cha sadeva | evaM buddhIndriyasharIraviShayAH svarUpasanta eveshvaravashA apyavidyAdivashAdAtmIyatayA.adhyasyante | parAyattAtmIyatA.apyastyeva | tAMshchAtmano vivikttAnapi vispaShyatayA.anupalabhamAnastaddharmAnduHkhAdIMtsatyAnevAtmIyatvena pashyaMstatkR^ite nIchochchatvalakShaNe vikR^itI satye eva pratipadyate | tato rAgadveShAbhyAM prayukttastadvinivR^ittaye yatkaroti tadapyetAdR^igevAtanotItyanekayoniShu bambhramIti | na kvApyAtyantikaM tadupashamaM labhate vinA paramapuruShArAdhanAditi | mAyAvAdinastu duHkhAdikaM svarUpeNApi mithyeti manyante | yadavochat.h | satyAnR^ite mithunIkR^ityeti | atastannirAkaraNanirbandho yuktta evetyetatparibhAvayituM bandhamithyAtvamiti sammugdhe prastute.api duHkhAderiti niShkR^iShyokttam.h | svAtantAdernAnyo.ato.astikartetyAdishrutibAdhitatvAt.h | nahi sarvamithyAtvashruterivAsyAH kashchidvirodho.asti | vakShyati chaitattatra tatra sUtrakAraH | 
yadapi pareNAtmAnAtmanoritaretarAdhyAsasamarthanAya tametamavidyAkhyamAtmAnAtmanoritaretarAdhyAsaM puraskR^itya sarve pramANaprameyavyavahArA laukikAH pravR^ittAH sarvANi cha shAstrANi ityAdinA pramANAntaramAdarshitam.h | tadanenaiva nirastam.h | atra hi pramAtR^ipramANaprameyakartR^ikarmakAryabhokttR^ibhogyabhogalakShaNavyavahAratrayasya sharIrendriyAdeShvahaMmamAdhyAsapuraHsaratvapradarshanena vyavahArakAryaliN^gakamanumAnaM vyavahArAnyathA.anupapattirvA.adhyAse pramANamukttam.h | nachAnenAntaHkaraNasharIrendriyaviShayANAM taddharmANAM duHkhAdInAM cha mithyAtvaM siddhayati | svarUpasatAmapi tAdAtmyatatsambandhitvAbhyAmAropeNaiva vyavahAropapatteH | nachAropitatvamAtreNa mithyAtvam.h | Atmano.apyantaHkaraNAdiShvAropitatvena mithyAtvaprasaN^gAt.h | aN^gIkR^itashchAntaHkaraNAdiShu pareNAtmAdhyAsaH | yathokttam.h | taM pratyagAtmAnaM sarvasAkShiNaM tadviparyayeNAntaHkaraNAdiShvadhyasyatIti | chetanasyAchetane svarUpAdhyAsAbhAvAtsaMsR^iShTatayaivAdhyAsAttanmAtreNaiva sakalalaukikavaidikavyavahAropapatterna mithyAtvamiti chet.h samamachetanasyApi | yadatra kenachitpralapitam.h | itaretarAdhyAse.api dehendriyAdiprapaJNchasya bAdhanaM shrutiyukttibhirupapAdayiShyate | chidAtmA tu shrutismR^itItihAsapurANatadaviruddhanyAyanirNIto.abAdhita iti | tadasat.h | prapaJNchabAdhakashrutyAdenirrAkriyamANatvAt.h | yuktInAM cha nirAkariShyamANatvAt.h | shrutyAdisiddhatve cha mithyAtvasya tametamavidyAkhyamityAdi vyatharmApadyeta | na khalu ko.api vAdI vadati | kenApi rUpeNa sharIrAdikamAtmani nAdhyastamiti | yenAdhyAsamAtramupapAdyeta | tAdAtmyAdhyAsaM cha nirAkariShyatyAchAryaH | vinA cha tena vyavahAramupapAdayiShyati | 
yadapyahaN^kArasthaM kartR^itvAdikaM taduparAgAdAtmani chakAstIti | tadayukttam.h | ahaMpratyayasyAtmaviShayatvAt.h | nanu tathA sati suptAvapyahamullekhaH syAt.h | tadA.a.atmanaH svaprakAshatayA prakAshamAnatvAt.h | nachAvidyAkAryasyApi tadAnIM pratItiprasaN^gaH | suptAvavidyAyAH samutkhAtitanikhilapariNAmatvena tadabhAvAditi | maivam.h | suptAvapyahamavabhAsasyeShyatvAt.h | tathA sati smaryeta hyastana ivAhaN^kAraH | anubhUte smR^itiniyamAbhAve.api smaryamANAtmamAtratvAditi chenna | sukhamahamasvApsamiti suptotthitasya svApasukhAnubhavaparAmarshadarshanAt.h | tadA visheShataH smaryeti chet.h | kiM spaShyaM smaraNamApAdyate | uta viShayavisheShoparakttam.h | Adye tviShyApAdanam.h | na dvitIyaH | aviShayajanyatvAtsauShuptikasukhasya | na chAyamasti niyamo yatsmaryamANamasheShasambandhivisheShasahitaM smaryata iti | ata eva mukhyasukhatadanubhave bAdhakAbhAvAdaduHkhAbhAvaviShayakatvakalpanaM parAmarshasyApAstam.h | 
yattvathAto.ahaN^kArAdesho.athAta AtamAdesha ityAtmA.ahaN^kArayorbhedavachanaM tadbhAShyakR^itaivAnyathA vyAkhyAtam.h | vakShyati cha sUtrakAraH saiva hi satyAdaya iti | kathamanyathA.ahaN^kArasya sarvagatatvamupapadyeta | mahAbhUtAnyahaN^kAra ityAdismR^itisiddhastvahaN^kAro yadyapyAtmano bhinnaH | tathA.api 
nAsAvahaM kataretyullekhaviShayaH | tathA sati ahaMbrahmAsmItyAdAvapi tathAtvaprasaN^gAt.h | atrApi yaH sthANuH sa puruSha itivadvayakhyAnamiti chenna | tadA.a.atmAnamevAvedahaMbrahmAsmIti niravadyasya brahmaNo.apyahamullekhadarshanAt.h | "mAmeva ye prapadyante mAyAmetAM taranti te' iti svaprapannamAyAnirasanasamarthasyeshvarasyApyahaM sarvasya prabhava ityAdyullekhopalambhAchcha | spaShya eva shabdato.apyanayorbhedaH | yatprakR^itipariNAmavAchi makArAntamavyayamahaMpadaM na jAtu tadAtmani prayujyate | yachchAtmavAchi dakArAntAsmachChabdajaM tanna kadAchidapi mAyApariNAme prayujyata iti | tadevaM sarvamithyAtvaparatve shrutereva mithyAtvaprasaN^genAsAdhakatvApattau duHkhAdibandhamithyAtvAsiddhayA na pratyakShamatattvAvedakamiti | nanvagrata iti katham.h | nehanAnetivAkyenAtmAtirikttaM sakalamapi mithyetyekaiva buddhirutpadyate | nacha buddherviramyavyApAro.asti | yAvatsvaviShayagocharAyA eva tasyAH samutpAdAttadatirikttavyApArAbhAvAditi | satyam.h | vAkyena sakR^ideva jAtAyAH sakalamithyAtvaviShayAyA buddheH prAmANyAvadhAraNAya parIkShakabuddhaya eva tadviShayaM buddhayA vibhajya krameNAvagAhanta ityadoShaH | samAnametadyAvajjIvamahaM maunItyAdivAkyaprAmANyachintAyAmiti | 
nanu shrutyAdermithyAtve.api sAdhakatvaM sambhavati | mayA mithyAbhUtasyaiva sAdhakatvAbhyupagamAdityata Aha- mithyAyA iti || yAH shrutyAdivAcho mithyA tAsAmiti yojanA | vibhakttipratirUpakaM vA mithyAyA ityavyayam.h | ayamabhisandhiH | nehanAnetyAdivAkyaiH kiM pumAnnishchitAdvaito bodhyate | uta tadviparItaH | nAdyaH | vaiyarthyAt.h | dvitIyastu satyasyaiva sAdhakatvamiti manyamAno yadIdaM vAkyaM sakalamithyAtvaM pratipAdayettadA sakalAntargatatvAtsvayamapi mithyA syAt.h | yathA "shabdo.anityaH' itishabdo.anityaH | yadi chaitadvAkyaM mithyA syAnna kasyApyarthasya sAdhakaM syAdityaniShyaprasaN^gaM pashyankathaM tvadabhyupagamamAtreNa svatarkasya viruddhatAM pratipadyeteti | nanu vAkyasya sAdhakatvaM nAma padArthasaMsargapramitijanakatvam.h | tatkvachitpadadoSheNa vihanyate | kvachitsaN^gatyagrahaNAtkvApi tadvismaraNAtkadAchikAN^kShAdivirahAtkutrachidviparItapratipAdanena | tadatrApi nehanAnetyAdivAkye sAdhakatvAbhAvamApAdayatA padadoShAdyanyatamamevApAdakamupAdeyam.h | kiM mithyAtvena | tatkimavidyamAnasyApi vAkyasya nirdoShapadAvayavatvAdikaM vidyata iti vakttumudyato bhavAn.h | evaMcha vadatA bhavatA kasmiMshchana vipratipanne.arthe vandhyAsutavachanaM pramANayantaM prativAdinaM prati nUnaM padadoShAdikamevopapAdya sAdhakatvaM dUShayiShyate | svarUpasyaivAbhAvenAsAdhakatve siddhe kiM tatra charamabhAvinyA padadoShAdichintayA | nahi shabde.avidyamAnatvenaiva chAkShuShatvasyAnityatvasAdhakatvAbhAve siddhe kiM tatra charamabhAvinyA padadoShAdichintayA | nahi shabde.avidyamAnatvenaiva chAkShuShatvasyAnityatvasAdhakatvAbhAve siddhe vyAptichintA kriyata iti chet.h | samaM prakR^ite.api | nanu mA bhUtprativAdyapekShayA tarkasya viruddhatA | vAdyapekShayA tu bhaviShyati | maivam.h | vAdinA.api hi shrutivAkyenAtmAtirikttasyAkhilasya mithyAtvaM pratipadya mithyAbhUtasyApi sAdhakatvamiti pratipattavyam.h | so.api hi prAk.h sakalamithyAtvabodhAtprativAditulya eva | tathAcha shruteH sarvamithyAtvapratipAdakatve mithyAbhUtasyaiva sAdhakatvaM pratItya tadvirodhena tarko nirasanIyaH | tanniArAse cha shruteH sarvamithyAtvapratipAdakatvamityanyonyAshrayamanuttIrNaH kathamasAvapi tarkasya viruddhatAM pratipadyeta | 
atha matam.h | pratyakShAdikasya sAdhakatvaM tAvadanubhavasiddham.h | tanmithyAtvaM cha shrutibhiryukttibhishchAvagamyate | mithyAbhUtasya sAdhakatvamityeSho.atharH kutaH siddha iti mA vochaH | ekaj~nAnajanitasaMskArasahakR^itasyetarapramANasyaiva surabhichandanamitivadvishiShyapratyayajanakatvopapatteH | athavobhayapratisandhAturAtmano vidyamAnatvAddasharnasparshanAbhyamekArthagrahaNavadvishiShyapratipattirbhaviShyati | evaMcha pramANenaiva mithyAbhUtasyaiva sAdhakatve siddhe viruddhastarko na madabhyupagamamAtreNetyetaddUShayituM vikalpena pR^ichChati- tachcheti || taditi mithyAbhUtasyaiva sAdhakatvam.h | AtmAtirikttasya mithyAtvamiveti chashabdaH | satA vA pramANeneti sambandhaH | yadidaM mithyAbhUtasyaiva sAdhakatvaM sAdhayituM tvayA pramANadvayasamAhArAtmakaM pramANamupanyasyate | tanmithyA sadveti prashnArthaH | sattvapakShaM dUShayati- satA chediti || yadyapi pareNAN^gIchikIrShitatvena prAdhAnyAnmithyAtvavikalpaH prathamaM prashnAvasare nirdiShyaH | tathA.api mithyAsatyayoH satyamarthataH pradhAnamiti tatkrameNa dUShaNam.h | satA chedityataH paramAtmarUpeNa tadanyena veti vikalpaH | prathamapakShe vakShyAma ityAdyapakShadUShaNapratij~nAnaM chAdhyAhAryam.h | AtmetareNa sateti dvitIyapakShadUShaNaM dvaitasiddhiH syAditi | tathAchAdvaitapratipAdakashruterupapattivirodha iti hR^idayam.h | na punarapasiddhAntamAtre tAtparyam.h | prakramAnanurUpatvAt.h | shruterupapattivirodhenAdvaitapratipAdakatvAbhAvasya prakrAntatvAt.h | mithyAtvapakShe doShamAha- na siddhaM cheti || chashabdo.avadhAraNe tushabdArtho vA | sato.anyanmithyAbhUtaM tu sAdhanaM na siddhameva | mithyAbhUtasya pramAsAdhanatvaM na siddhameveti yAvat.h | idamukttaM bhavati | yo hi yanmithyA na tatsAdhakamiti vyAptimaN^gIkR^itya shrutermithyAtve asAdhakatvaM prasaJNjayati sa mithyAbhUtasyaiva sAdhakatvamityarthasAdhanayopanyastapramANasyApi mithyAtve.asAdhakatvamApAdayiShyatyeva | tathAcha asya pramANasya sAdhakatve siddhe mithyAbhUtasyaiva sAdhakatvamityarthasiddhiH | tatashcha tarkasya viruddhatAsiddhiH | tatashchAsya pramANasya sAdhakatvasiddhiriti chakrakramaprasaN^gena naikasyApi siddhiriti | 
nanu cha shrutiH svavyatirikttasya duHkhAdermithyAtvaM pratipAdayantI kathamupapattiviruddheti chet.h | kR^ito.ayaM shrutyarthasaN^kochaH | sAdhakatvAnupapattipramANabalAditi chet.h | tarhi pramitaM vihAya mithyAtvavAdinI kathaM duHkhAdimithyAtvamapi pratipAdayet.h tasyApi pratyakShasiddhatvAt.h | nanu cha shrutivirodhena pratyakShamAbhAsIkartuM mayopakrAntam.h | tenaiva shrutivirodhAbhidhAne kathamitaretarAshrayatvaM na syAt.h | shruteraprAmANye bAdhakAbhAvAtpratyakShaprAmANyam.h | tatashcha tadviruddhatvena shruteraprAmANyamiti | hanta tavApi kathamitaretarAshrayatvaM na syAt.h | shrutiprAmANye tadvirodhena pratyakShAprAmANyam.h | tatashcha bAdhakAbhAvena shrutiprAmANyasiddhiriti | shruteH prabalatvAnnaivamiti chenna | tasya dUShyatvAt.h | sAdhayiShyate cha pratyakShaprAbalyam.h | nanu chAtra shruteH pratyakShavirodhamevopanyasya tatprAbalyavyutpAdanaM kuto na kR^itam.h | kimupapattivirodhavyutpAdanena | uchyate | 
pareNa hyatrAdvaitaparatve tAtparyaliN^gAnuguNatvaM mahatA prabandhenopapAditam.h | atastadvirodha eva parasya vichArAkaushalaprakaTanAya vyutpAditaH | upakramAdivirodhasya chaitadupalakShaNam.h | taM cha vyutpAdayiShyAmaH | 
nanu mA bhUttarkasya viruddhatA | tathA.api mithyAbhUto.api svApno.arthaH shubhAshubhayo rekhAropito varNo.arthasya pratibimbaM cha bimbasya sphaTikalauhityaM chopAdhAnasannidhAnasya varNadairghyAdikaM chArthabhedasya savitR^isuShiraprabhR^itichAriShyasya sAdhakamupalabdhamiti prashithilamUlatvenAbhAsatvam.h | maivam.h | yato.atra, yatsAdhakaM na tanmithyA, yachcha mithyA na tatsAdhakam.h | tathA hi | svapnasya tAvajj~nAnArtharUpasya satyatAM vakShyati | rekhA.api varNe padamivArthe saN^ketitA taM smArayatIti na kiJNchidatra mithyA.asti | ata eva rekhAmupalabhya varNamuchchArayanti | pratibimbasya tu satyatA pareNApyaN^gIkR^itA | vichChedasyApi satyatAmupapAdayiShyAmaH | sphaTikalauhityamapyetenaiva vyAkhyAtam.h | dairghyAdayo.api dhvaniShviva varNeShvapi svAbhAvikA eva | anyathA svareShviva vyaJNjaneShvapi dhvAnopadhAnavashena dIrghAdipratibhAsaprasaN^gAt.h | na tathAvidhadhvanivyaN^gaM vyaJNjanamiti chenna | tathAtve varNeShveva visheSho.aN^gIkAryaH syAt.h | sa eva daighyarAdipadAbhidheyo bhaviShyati | savitR^isuShiraprabhR^itij~nAnamevAriShyasUchakam.h | vakShyate chaitat.h | evamanyadapyUhanIyamiti | tasmAtpadavAkyapramANavidAmagresareNa paramAstikena bhagavatA bhAShyakAreNoktto bhagavati svarUpabhedAbhAva eva shrutyartho.avadheyaH | 
nanvatrApyanupapattireva | yato nAneti nAnAbhUtaH prapaJNcho.abhidhIyate | natu bhedaH | tathAtve nAnAtvamiti syAt.h | maivam.h | mukttopasR^ipyavyapadeshAdityAdAviva bhAvapradhAnanirdeshopapatteH | bhavitR^iprAdhAnye.api brahmaNi nAnAbhUtAvayavaguNakarmAdiniShedhe nAnAtvameva niShiddhaM bhavati | "savisheShaNe hi vidhiniShedhau visheShaNamupasaN^krAmate' iti nyAyAt.h | ubhayaniShedhe gauravAt.h | visheShaNasya prathamaprAptatvAt.h | anyathA tadupAdAnavaiyarthyAt.h | "na jIrNamalavadvAsAH snAtakaH syAt.h' ityAdau darshanAchcha | ata evokttam.h | "visheShyaM nAbhidhA gachChetkShINashakttirvisheShaNe' iti | yatkvachidvishiShyavidhiniShedhAN^gIkaraNaM tadagatikayaiva | savisheShatvaM cha brahmaNo vakShyAmaH | nanvevaM satyaprAptapratiShedha iti chenna | AbhAsaprAptatvAt.h | tathAcha "na sthAnato.api' ityAdyadhikaraNapUrvapakShe darshayiShyAmaH | parasyaiva svargApUrvAdiniShedho.aprAptatvAdanupapannaH | "ekamevAdvitIyam.h' ityAdau sajAtIyavijAtIyasvagatanAnAtvaniShedhaM vyAkurvatA bhavatA.api samAdhAtavyametat.h | nanu yathA bhavato mithyAbhUtasya sAdhakatvaM na sammatam.h | tathA mama satyasya sAdhakatvaM na sammatam.h | chaitanyAtirikttasya satyatA.anabhyupagamAt.h | chaitanyasya cha kriyAveshashUnyasya sAdhakatvAyogAt.h | tatra yathA mithyAbhUtasya sAdhakatvAnabhyupagamena shrutermithyAtve.asAdhakatvaprasaN^gAnna bandhamithyAtvasAdhakatetyukttaM bhavatA | evaM mayA.api satyasya sAdhakatvamanabhyupagachChatA vakttuM shakyata eva | pratyakShasya satyatve sAdhakatvaM na syAt.h | mithyAtvaM tu tvayaiva nopeyate | tatashcha pratyakShasyApi bandhasatyatvasAdhakatvAbhAvAt.h "mithyAtvamapi bandhasya na pratyakShavirodhataH' ityanupapannamiti | evaMcha prathamameva matikardame kathArambhaNamashakyamApadyeta | tenAvichAryaiya tAvatpramANasadasakShattvaM vichAra Arabdhavya iti | maivam.h | duHkhAdisatyatAgrAhiNaH pratyakShasya satyatve.apyavirodhAt.h | sataH sAdhakatvaM mayA na svIkR^itamityukttamiti chettatrAha- sAdhakatvamiti || tena mAyAvAdinA | bhAvarUpAj~nAnasyeti sheShaH | hishabdo hetau | prasiddhidyotako vA | mAyAvAdinA khalu bhAvarUpAj~nAnaM siShAdhayiShatA "pratyakShaM tAvadahamaj~no mAmanyaM cha na jAnAmItyaparokShAvabhAsadarshanAt.h' ityAdinA tatsAdhanAya sAkShipratyakShaM pramANamaN^gIkR^itam.h | Ashrayapratiyogij~nAnabhUtamapi sAkShichaitanyamityAdyuttaravAkyena pratyakShasya sAkShitvAvagamAt.h | evaMcha sAkShiNA.aj~nAnasiddhimichChatA pareNa sataH sAdhakatvaM svIkR^itameva | sAkShichaitanyasya sattvAt.h | ato mayA sataH sAdhakatvaM nAN^gIkR^itamiti na shakyate vakttum.h | asmAbhirapi duHkhAdibandhasatyatAyAM sAkShipratyakShamevopanyastamiti hR^idayam.h | aj~nAnavashAdeva sAkShiNaH sAdhakatvaM mayA.aN^gIkriyate | na svata iti chenna | itaretarAshrayatvaprasaN^gAt.h | na khalu sAkShyavabhAsAdanyA.aj~nAnasattA tavAsti | tato.aj~nAne sati sAkShiNaH sAdhakatvasiddhistasyAM chAj~nAnasiddhiriti kathaM netaretarAshrayatvam.h | dvayoranAditvAnnaivamiti chet.h | tarhyaj~nAnavashAditi rikttaM vachaH | nahi sarvathA yadyannApekShate tattadadhInamiti yujyate | apekShAyAM tu parasparAshrayAnuttAraH | 
evamubhayavAdisampratipannaM pramANaM svamate.astIti darshayituM satyasya sAkShiNo.aj~nAnasAdhakatvaM parAbhyupagatamupanyastam.h | sAmprataM prasaN^gAttadapi nopapadyata ityAha- avisheShasyeti || bhAvarUpamaj~nAnamanichChantaM prati hi tatra sAkShipratyakShaM pramANamupanyastam.h | nacha taduchitam.h | sAkShiNo.asheShavisheShavidhuratvAN^gIkArAt.h | avisheShasya sAdhakatA tu paraM prati tvayA sAdhyaiva | na tu siddhA | yatsAdhakaM karaNaM vA phalaM vA nityaM vA j~nAnaM tatsarvaM jAtyAdivisheShavat.h | yachcha nirvisheShaM shashaviShANAdi na tatsAdhakamiti pareNa niyamasyAN^gIkR^itatvAt.h | na hyasampratipannasAdhakabhAvaM kasyApyarthasya sAdhanAyopanyAsamarhati | atiprasaN^gAt.h | nanu pramANaM vastusiddhAvupayujyate | tatsavisheShatvaM tu kimarthamiti chetsatyam.h | nirvisheShasya prAmANyameva nopapadyata iti tadarthameva visheShAnusaraNam.h | na hi sAdhakatamatvAdivisheShAbhAve prAmANyaM shakyanirvAham.h | sAkShiNyAropitatayaivAj~nAnaM siddhayati | na tato.atirikttaM sAdhakatvaM tasyeti chet.h | na tarhi sutarAM sAkShiNA.aj~nAnasiddhiH | prakAshAshrayaM tamaH prakAshenaiva siddhayatItyasyArthasyAvisheShavAdinA bhavatA paraM pratyupapAdayitumashakyatvAt.h | kiJNchAj~nAnamAropitamapi sAkShiNo viShayo na vA | Adye viShayitvaM sAkShiNyApatitam.h | dvitIye sAkShitvamevAnupapannam.h | "sAkShAddraShyari saMj~nAyAm.h' iti nirvachanAsambhavAt.h | atadviShayeNa tatsiddhiralaukikI | nirvisheShasyApyaj~nAnavashAtsAkShitvamiti cha nirastam.h | yastu vaiyyAtyAdbrayIti | siddhaprAmANyamiva sAdhyaprAmANyamapi pramAraM prayogArhameva | anyathA shabdAnityatve kR^itakatvamupanyasya pareNAnyatarAsiddhAvudbhAvitAyAM tatsAdhanasphUrtimatA.api tUShNIM bhavitavyam.h | ahaM chAvisheShasya sAkShiNaH sAdhakatvaM vipratipattau sAdhayiShyAmIti | sa praShyavyaH | kiM savisheSheNa pramANenaitatsAdhyate | utAvisheSheNeti | nAdyaH | tasya tava mithyAtvAt.h | pareNa chokttanyAyena tasya sAdhakatvAnabhyupagamAt.h | ato dvitIya evAN^gIkartavya ityAha- 
tachcheti || kimataH | idaM tataH | tadavisheShapramANaM kiM sAkShyutanyat.h | Adye anyonyAshrayatvam.h | sAkShiNaH sAdhakatvasiddhiriti | na dvitIyaH | tadabhAvAt.h | avisheShAntarAN^gIkAre dUShaNamAha- ityanavasthitiriti || tasyApi avisheShasya sAdhakatvamavisheShapramANenaiva sAdhyamityupapAdanamitishabdena sUchayati | nanu chAvisheShasya sAdhyA sAdhakateti prakR^itamataH sA cheti parAmarsho yukttaH | satyam.h | tathA.api prAgyanmithyAbhUtasyApi sAdhakatvaM pramANavikalpanirAkaraNena nirastaM tatsavisheShatvAdivikalpanirAkaraNenApi nirAkaraNIyamiti sUchanAya sAmAnyena napuMsakanirdeshaH | etena prAgvikalpitaH satA.a.atmabhUteneti pakSho.api nirasto veditavyaH |
mithyAtvaM yadItyAdinokttaM prasaN^gamupasaMharati- anaN^gIkurvatAmiti || yasmAdevaM na mithyAbhUtasya sAdhakatvaM tattasmAdvishvasatyatAmanaN^gIkurvatAmAtmAtirikttasya sarvasyApi mithyAtvaM pratipAdayatAM nehanAnetyAdivAkyAnAmapi mithyAtvaprasaktayA na vAditA na sAdhakatA syAt.h | tadvAkyasyeti prakR^itamekavachanaM samUhaviShayamiti j~nApayitumupasaMhAre bahuvachanam.h | athavA.atiprasaN^gAntarAbhidhAnametat.h | tathAhi | yadi chaitanyAtirikttaM samastaM mithyA syAttadA samastAntargataM kathAvyavahArAN^gabhUtaM pramANAdikamapi mithyA syAt.h | tathAcha vishvasatyatAmanaN^gIkurvatastanmithyAtvamaN^gIkuvarto mAyAvAdino nirupAyasya kathakatA na syAt.h | kutaH | tattasmAdukttarItyA mithyAbhUtasya sAdhanabAdhanAN^gatA.ayogAditi | vishvamithyAtvamaN^gIkurvatAmapi chArvAkANAM bauddhAnAM cha vAditvopalambhAdvayabhichAra iti chenna | teShAmapyApAdanaviShayatvAt.h | tadidamukttamanaN^gIkurvatAM chArvAkabauddhamAyAvAdinAmiti | anyathA tvayA tenetyekavachanasya prastutatvAdanaN^gIkuvarta ityavakShyat.h | tathA.api pramANabAdhaH | chArvAkAdInAM vAditvasya pratyakShAdisiddhatvAt.h | maivam.h | vAditvAbhAvasyAtrApAdyamAnatvAt.h | sAdhanasya hi pramANabAdho dUShaNam.h | na tvApAdanasya | tasya aniShyaviShayatvAt.h | aniShyasya cha prAmANikaparityAgAprAmANikasvIkArarUpatvAt.h | anyathA.atiprasaN^gamAtrochChedaprasaN^gAdityAshayavAnukttasya prasaN^gatvaM sphuTIkartuM viparyayaparyavasAnamAha- pakShabalAbalachintA na syAt.h || vyavahriyate.anayeti vyavahR^itiH | kathAN^gabhUtapramANAdIti yAvat.h | pramANAdInAM kathAvyavahArakAraNatvAtkAraNAbhAve cha kAyarAbhAvasya sulabhatvAtsustho.atiprasaN^gamUlabhUtaH pratibandha iti j~nApayituM pramANAdIti rUDhapadaparityAgena vyavahR^itiriti yaugikapadopAdAnam.h | 
rastu kathAN^gabhUtapramANAdivyavahArasya satyatA duHkhAdibandhasya tu kimAyAtamityata Aha- vyAvahArikamiti || etasmAtpramANAdivyavahArasya satyatvAdvayAvahArikaM vyavahAraviShayo duHkhAdi | chashabdo na kevalaM vyavahAro vyAvahArikaM cheti sambaddhayate | nahi prameyaM nAstyasti cha pramANamiti sambhavati | vyAghAtAdityarthapratipAdanAya vyAvahArikamityukttam.h | yadatrokttam.h | pramANAdInAM sattvaM yadabhyupetaM kathakena tatkasya hetoH | kiM vAgvyavahArasya pramANAdisattA.abhyupagamavyAptatvena tadabhAve pravartayitumashakyatvAdatha kathakapravartanIyavAgvyavahAraM prati hetubhAvAduta lokasiddhatvAdathavA tadanabhyupagamasya tattvanirNayavijayAtiprasakttatvAt | Adye.api kiM vyavahAramAtraM pramANAdisattA.abhyupagamavyAptamuta sAdhabAdhanakShamo vyavahAraH | na prathamaH | tadanabhyupagachChato.api chArvAkamAdhyamikAdervAgvistarANAM pratIyamAnatvena vyabhichArAt.h | tasyaivAniShpattau bhavatastannirAsaprayAsAnupapatteH | tasyApi pakShatve bAdhaH | dvitIye bAdhatAdavasthyam.h | mama sattAnabhyupagamasyAnubhavasiddhatvAt.h | hetushcha tavAsiddhaH | siddhatve vA siddhaM mama samIhitam.h | vyatireke cha sadvachanAbhAsalakShaNayogitvamupAdhiH | yato.abhyupagamyApi pramANasattAM pravartitA matAntarAnusAribhirvyavahArA abhyupagatapramANAdisattvairmatAntarAnusAribhiraparaiH sAdhanAdyakShamA iti kathyante | tena j~nAyate vyavahArasya sAdhanAdyakShamatAyAM sadvachanAbhAsalakShaNayogitvameva prayojakam.h | natu sattA.anabhyupagama iti | nanu yadi pramANAdIni na santi | tadA vyavahAra eva dharmI kathaM siddhayet.h | dUShaNAdivyavasthA vA kathaM syAt.h | sarvavidhiniShedhAnAM pramANAdhInatvAt.h | maivam.h | na brUmo vayaM na santi pramANAdInIti svIkR^itya kathArabhyeti | kiM nAma santi na santi pramANAdInItyasyAM chintAyAmudAsInairyathA svIkR^itya tAni bhavatA vyavahriyante | tathA vyavahAribhireva kathA pravartyatAmiti | kiJNcha kIdR^ishIM maryAdAmavalambya pravR^ittAyAM kathAyAmidaM dUShaNamukttaM bhavatA | kiM pramANAdInAM sattvamupagamyobhAbhyAM vAdiprativAdibhyAM pravartitAyAmutAsattvamabhyupetyAthaikena sattvamapareNa chAsattvamaN^gIkR^itya | nAdyaH | abhyupagatapramANAdisattvaM pratyetAdR^ikparyanuyogAnavakAshAt.h | na dvitIyaH | svasyApyApatteH | na tR^itIyaH | tathaiva kathAntaraprasaktteH | tasmAtpramANAdisattvAsattvAbhyupagamaudAsInyena, vyavahAraniyame samayaM bad.hdhvA, pravartitAyAM kathAyAM, bhavatedaM dUShaNamukttamiti vAchyam.h | tathAcha vyAghAtaH | nacha vAchyaM nedaM dUShaNaM prativAdinaM pratyuchyate | kiM nAma shiShyAdayaH pramANAdisattA.anabhyupagantuH kathA.anadhikAraM j~nApyanta iti | yataH shiShyAdInpratyapi chArvAkAderdoSho.ayamityevAbhidhAtavyam.h | kathaM cha tathA syAt.h | tasya kathApraveshApraveshayostadbodhAkShamatvAt.h | kathAyAmeva hi nigrahaH | na dvitIyaH | syAdapyevaM yadi kathakapravartanIyavAgvyavahAraM prati pramANAdInAM hetutA tatsattAnabhyupagame nivarteta | natvevaM sambhavati | tathA sati tatsattAnabhyupagantR^iNAM vAgvyavahArasvarUpameva na niShpadyeta | hetvanupapatteH | atha manyase | kathakavyavahAraM prati hetutvAtpramANAdInAM sattvam.h | sattvAchchAbhyupagamo yatsattadabhyupagamyata iti sthiteriti | maivam.h | kayA.api niyamasthityA pravR^ittAyAM kathAyAM kathakavAgvyavaharaM prati hetutvAtpramANAdInAM sattvaM sattvAchchAbhyupagamo bhavatA prasAdhyaH | kathAtaH pUrvaM tu tattvAvadhAraNaM paraparAjayaM vA.abhilaShadbhayAM kathakAbhyAM yAvatA vinA tadabhilaShitaM na paryavasya itAvadanuroddhavyam.h | tachcha vyavahAraniyamasamayabandhAdeva dvAbhyAmapi tAbhyAM sambhAvyata iti vyavahAraniyamameva badhnItaH | sacha pramANena tarkeNa cha vyavahartavyamityAdirUpaH | nacha pramANAdInAM sattA.apItthameva tAbhyAmaN^gIkatarumuchitA | tAdR^ishavyavahAraniyamamAtreNaiva kathApravR^ittyupapatteH | pramANAdisattAmabhyupetyApi tathAvidhavyavahAraniyamavyatirekeNa kathApravR^ittiM vinA tattvanirNayasya jayasya vA.abhilaShitasya kathakayoraparyavasAnAt.h | nApi tR^itIyaH | lokavyavahAro.api pramANavyavahAro vA syAt.h pAmarAdisAdhAraNavyavahAro vA |A nAdyaH | vichArapravR^ittimantareNa tasya durnirUpatvAt.h | tadarthameva cha pUrvaM niyamasya gaveShaNAt.h | nApi dvitIyaH | sharIrAtmatvAdInAmapi tathA sati bhavatA svIkartavyatApAtAt.h | pashchAttadvichArabAdhyatayA nAbhyupeyata iti chet.h | tarhi pramANAdisattA.api yadi vichArabAdhyA bhaviShyati tadA 
nAbhyupeyaiva anyathA tUpagantavyeti lokavyavahArasiddhatayA sattvamabhyupagamyata iti tAvanna bhavati | na chaturthaH | yAdR^isho bhavatA pramANAdisattAmabhyupagamya vyavahAraniyamaH kathAyAmavalambyate | tasyaiva pramANAdisattvAsattvAnusaraNaudAsInyenAsmAbhirapyavalambhAt.h | tasya yadi mAM prati phalAtiprasaJNjakatvam.h | tadA tvAM pratyapi samAnaH prasaN^gaH | tasmAtpramANAdisattA.abhyupagamasya kathopayogAbhAvAdanaN^gIkurvatAM pramANAdisattAM na vAditetyanupapannamiti | 
tadetatsarvamanenApahasita veditavyam.h | tathA hi | yattAvadvayavahAramAtrasya pramANAdisattA.abhyupagamavyAptatvapakShe dUShaNamukttam.h | tadasat.h | yadi khalvevamasmAbhiH sAdhyeta | mAyAvAdI pramANAdisattA.abhyupagamavAn.h | vyavahartR^itvAt.h | tadvayavahAro vA pramANAdisattA.abhyupagamapuraHsaro vyavahAratvAttattvavAdivattadvayavahAravachcheti | yadvA nAyaM vyavahartA pramANAdisattA.anabhyupagantR^itvAt.h | tadvayavahAro vA na vyavahAraH | pramANAdisattA.abhyupagamapuraHsaratAshUnyatvAditi | tadA syAdeva vyabhichAradoShaH | ko nAma svasthAtmaivamanumimIte | kiM nAma yadi pramANAdIni santi na syuH | tarhi sAdhakAni na syuH | asataH sAdakatvAnupapatteH | teShAM chAsAdhakatve tatkAryo vyavahAro na niShpadyeta | tathAcha vAditA na syAt.h | asti cheyam.h | tasmAttaddhetUnAM pramANAdInAM sattA.abhyupagantavyetyAchAryeNa prasaN^gatvenAbhimatatvAt.h | vyabhichArasthalasya cha prasaN^gaviShayatulyatAN^gIkR^itA | bAdhastu prasaN^gasyAlaN^kAra evetyukttam.h | sAdhanabAdhanakShamavyavahArasya pramANAdisattA.abhyupamavyAptatvapakShe.apyukttadUShaNamanenaiva nirastam.h | mAyAvAdinaM tadvayavahAraM vA pakShIkR^itya vishiShyavyavahArakartR^itvena vishiShyavyavahAratvena vA hetunA pramANAdisattA.abhyupagantR^itve tatpUrvakatve vA sAdhyamAne tatsyAt.h | vimato vyavahAro na sAdhanAdikShamaH | pramANAdisattA.abhyupagamapUrvakatArahitatvAditi vA sAdhane kathaJNchidanvaye pUrvokttopAdhiH syAt.h | nachaivamityukttam.h | kiJNchAyamupAdhirna sAdhanAdbhidyate | yadA hi pramANAdisattA nAbhyupagatA tadA tadasattvamevAN^gIkR^itamiti svarUpasiddhatvam.h | tachcha sadvachanAbhAsalakShaNavisheSha eva | nanvetadAshaN^kayokttaM na brUmo vayamityAdi durukttaM tat.h | sattvAsattve vihAya pramANasvarUpasya buddhAvAropayitumashakyatvenodAsInasya tatsvIkArAnupapatteH | evaMcha vadatA yadanirvachanIyamabhipretaM tadagre nirAkariShyate | yadapyatrokttaM kIdR^ishIM maryAdAmityAdi | tatra yaH pramANAdyasattvamabhyupaiti | yashcha tatsattAM pratItyApi sattA.a.adyudAsIno.ahamiti manyate taM pratIdaM dUShaNamiti vadAmaH | na chokttadoShaH | nahi vayaM pramANAdisattA.abhyupagamaM kathApravR^ittikAraNatayA.avashyaM tataH pUrvabhAvinaM brUmaH | kiM nAma yo yathAkathaJNchitkathAyAM pravR^ittastaM vipakShe kathA.anutpattiprasaN^gaM daNDaM pradarshya tatkAraNAnAM pramANAdInAM sattAmaN^gIkArayAmaH | na chaivaM kathAntaraprasaktayAdidoShaH | pramANAdisattA.anabhyupagame kathAyA evAniShpatteH | etena shiShyaj~nApanamapi samAhitam.h | prativAdinaH kathApraveshamabhyupagamya tatra pravR^ittaM prati pramitakathAkAryabalena kAraNapramANAdisattAyA abhyupagantavyatvasyokttatvAt.h | dvitIyapakShokttadoSho.apyasaN^gata eva | nahi vayaM pramANAdisattA.abhyupagamamapi kathakapravartanIyavAgvyavahArakAraNakoTau niveshayAmaH | yena tatsattA.anabhyupagantR^iNAM vAgvyavahArasvarUpaM na niShpadyeteti prasaN^gaH syAt.h | api tarhi pramANAdInAmeva kathAkAraNatA | sA cha sattvAbhAve nopapadyata iti tatsattvamaN^gIkaraNIyamiti vadAmaH | yatpunaH kathakavAgvyavahAraM pratItyAdyAshaN^kayokttam.h | "evaM vadatA kathApravR^ittyuttarakAlaM pramANAdisattA.aN^gIkArayitavyA | tathAcha kathAphalasya pramANAdisattA.abhyupagamasya na kathAkAraNatvam.h | kintu pramANairvyavahartavyamityAdivyavahAraniyamasyaiveti | tadasmAbhirabhyupagatameva | yastu sattA.abhyupagamamapi kathAkAraNaM brUte | sa evaivaM paryanuyojyaH | yatpunarnacha pramANAdInAmityAdinA kalpanAgauravamavAdi | tatra kiM pramANAdisattA.abhyupagame kalpanAgauravamuta tatsattA.abhyupagamasya kAraNakoTipraveshane | nAdyaH | kAraNatvAnyathA.anupapattyA tatsattAyAH pramitatvAt.h | pramitasya parIkShakairaN^gIkaraNIyatvAt.h | dvitIye tu saMvAda eva | tR^itIye.apyAdyaM tAvadaN^gIkurmaH | tatrokttaM dUShitaprAyam.h | dvitIyAN^gIkAre.api na doShaH | dehAtmatvAdikaM tu pashchAdvichArabAdhyatayA nAbhyupagamyata iti | yadatrokttaM pramANAdisattA.apItyAdi | tena kimukttaM bhavati | kiM vichArasAdhyaH pramANAdisattA.abhyupagamo na vichArapravR^itteH kAraNamiti | iMkaM vA vichArabAdhyatAyA eva pramANAdisattA.abhyupagamaprayojakatvena vyavahArasyAprayojakatvamiti | Adye sampratipattiH | na dvitIyaH | autsargikaM prAmANyaM bAdhakAdapodyata ityatradarshane tasyaiva prayojakatvAt.h | chaturthapakShokttadoSho.apyanenaiva parihR^itaH | nahi vayaM pramANAdisattA.abhyupagamaM kathAphalaniShpattihetuM brUmaH | kintu pramANAdInyeva | teShAM cha taddhetutA nAsatAmupapadyata iti tatsattA.avashyamabhyupagamanIyeti | syAdetat.h | niyatAvAgvyahArakriyAsamayabandhena kathAM pravartayatA.api vyavahArasattA.abhyupagantavyA | nahi sattAmanabhyupagamya vyavahArakriyA.abhidhAtuM shakyA | kriyA hi niShpAdanA | asataH sadrUpatAprApaNamiti yAvat.h | pramANaivyarvahartavyamiti cha niyamabandhanaM pramANakaraNabhAvasya niyamAntarbhAvAnniyatapUrvasattvarUpaM kAraNatvaM pramANAnAmanAdAya na paryavasyati | dUShaNAnAM chAstitvena bhaN^gAvadhAraNaniyamabandhane sAdhanAN^gAnAM cha vyAptyAdInAM sattvena tadviShayasya tattvarUpatAvvavahAraniyamanAdau cha kaNThoktayaiva tasya tasya sattvamaN^gIkR^itamiti ri??midamuchyate | pramANAdInAM sattAmanabhyupagamya kathA.a.arambhaH shakyata ityevamAshaN^kaya yadukttametairapi bAdhakaiH kathAyAmArabdhAyAmabhimatasya prasAdhanIyatvena pUrvokttabAdhAyA na nistAraH syAditi | tadapyanenaiva parihR^itam.h | kathAsvarUpapalaniShpattaye svechChAsvIkR^itasyaiva vyavahAraniyamasya pramANAdisattAsvIkAra eva paryavasAnamiti kathAyAM pravR^ittaM svavyAghAtamapyachetayantaM pratyasmAbhiruchyamAnatvAt.h | nanu kathAdeH kAryasya sattve kathaJNchitkAraNasya pramANAdeH sattvamaN^gIkaraNIyaM syAt.h | kAryasyaiva sattvAbhAve kiM kAraNasattayeti chet.h | kutaH pramANAtkathAdisattA.abhAvo bhavatA nishchitaH | shrutyAderiti chenna | tasyaivAnekAtiprasaN^gagahananiviShyatvAt.h | tathAcha siddhe tatprAmANye kathAdikAryAsattvasiddhiH | tato.anyathAsiddhayA tarkasyAbhAsatAsiddhistasyAM cha shrutyAdiprAmANyasiddhiriti chakrakApattyA naikasyApi siddhiH | asataH kAraNatvaM tu sUtrakR^itaiva nirAkariShyata ityalaM prasaN^gena | 
syAdetadevam.h | yadi nehanAnotyAdibalenAtmAtirikttasya sarvasyAsattvamabhyupagachChAmaH | na chaivaM kiM nAma vyAvahArikI sattA.abhyupagamyata eva | 
tathA cha sarvAntaHpAtino vyavahArasataH pramANAdeH sAdhakatvasambhavAnnoktaprasaN^ga ityata Aha- vyavahArasatashcheti || chashabdo hetau | apishabdaH samuchchaye | tushabdo.avadhAraNe | vyavahArasato.api sAdhakatvaM pUrvasyAsata iva prativAdino na siddhameva yato.ato nokttaprasaN^ganistAra iti | ayamarthaH | yadi vyAvahArikaM sannAma sadeva tadA mithyAtvapratipAdanaM vyAhatam.h | phalitaM chAsmanmanorathadrumeNa | vyarthaM cha vyAvahArikapadam.h | atha tadasattadA kimanenAdhikamAcharitam.h | sattvAbhAve sAdhakatvaM na syAdityaniShyaprasaN^gasya tadavasthatvAditi | nanu cha dvividhaM sanmukhyamamukhyaM cha | tatra yasya sarvaprakAreNa bAdhitatvaM nAsti tanmukhyaM satpAramArthikamiti cha gIyate | yasya tu satpratItireva sattA tadamukhyaM sat.h | nacha tataH sattA siddhayati | tathAhi | kiM sattA.avagamamAtrAttatsattA.abhyupagamyeti manyase.abAdhitAttadavagamAdvA | nAdyaH | marumarIchikA.a.adau jalarUpatAsadbhAvAbhyupagamaprasaN^gAt.h | dvitIye.api vAdiprativAdimadhyasthamAsyi tasyApi kathAkAla eva bAdhitatvAvagamAbhAvAt.h | athavA kasyachidapi kAlAntare.api cha bAdhitatvabodhavirahAt.h | nAdyaH | atiprasaN^gAt.h | puruShatrayAvagatasyApyekakShaNAvagatasya puruShAntareNa tenApi kShaNAntare.api bahulaM bAdhadarshanAt.h | nachAsAvartho.asatyo.api dvitrAdipuuruShamAtrapUrvajAtatatpratItyanurodhAdbAdhadarshane saJNjAte.api tathaiva sannityabhyumabhyupagamyate | tasmAd.h dvitIyaH pakShaH parishiShyate | na chAsAvamukhye.astIti kutaH pAramArthyaprAptiH | nacha vAchyaM satpratIterapi pratItyantarameva sattetyanavastheti | pratIteH pAramArthikatvAt.h | nahi tasyA bAdho.asti | asti chetsaiva pratItirabAdhitA paramArthasatI | nacha pratIteH svarUpabhedo.astItyato vij~nAnaM brahmaiva paramArthasat.h | amukhyaM punardvedhA | mAyopAdhimavidyopAdhikaM cheti | tatrA.a.adyamambarAdikam.h | tachchAbrahmaj~nAnAdbAdhavaidhuryeNa hAnAdivyavahAranirvAhakatvAdvayAvahArikamiti gIyate | katipayapratipattR^ikatipayakAlatathAtvAvagamAdeva hi laukiko vyavahAraH pratIyate | dvitIyaM shukttirajatAdi | natu pratItisamayamAtraparivarti | na punarhAnAdiheturiti prAtitikamuchyate | tadevaM sattraividhyAdambarAdikaM vishvaM sadapi pAramArthikatvAbhAvAnmithyeti yujyate | vyAvahArikasattvAchcha tadantargatasya pramANA.a.adeH kathA.aN^gatopapadyate |  pAramArthikaprAtItikavyAvR^ittyarthatvena vyAvahArikapadaM cha sambhavatIti atredaM vakttavyam.h | kiM pAramArthikasadeva sadasachcha bAdhakabhedena dvividhamiti sattraividhyamuta satyevAntarabhedena | Adye prAgukttadoShanistAraH | nahi saditi j~nAnamAtreNAsadarthakriyArham.h | yena tathAvidhaM pramANAdi, kathAN^gatAM gachChet.h | tathAtve viShamapi pIyUShatayA.avagataM tadarthakriyAM kuryAt.h | bAdhavilambatArthakriyAkAritvaprasaN^gAt.h | yadapi tathaiva laukiko vyavahAraH pratIyata iti tadagre nirAkariShyate | arthakriyA.apyasatIti chetaretarAshrayAdinA nirastam.h | sato.arthakriyA.asambhavAdasatyeva kathaJNchitsA.aN^gIkAryeti chet.h | shrutiprAmANyanishchayottarakAlamevaitat.h | prAkttannishchayAtparamArthasata evArthakriyeti manyamAnaH prativAdI kathaM bodhanIyaH | anyonyAshrayAdiprasaN^gAdityukttam.h | 
dvitIyaM dUShayati- sattraividhyaM cheti || kenetyasya paramArthasatA vA vyAvahArikasatA vA prAtibhAsikasatA vA | Adye.api kimAtmetareNotA.a.atmanetyarthaH | pR^ichChyate.asmAbhiriti sheShaH | yathA mithyAbhUtasya sAdhakatvaM kena siddhayediti pR^iShyaM tatheti chArthaH | vyAvahArikasataH sAdhakatvasiddhaye yadupanyastaM tachcheti vA | pR^ichChAviShayatvameva na doSha ityata Aha- tasyApIti || asataH sAdhakatvasyeva tasya sattraividhyasyApi kathaJNchana vikalpitapakSheShu kasmiMshchana pakShe naiva siddhiH | kutaH | ukttaprakAreNaiva | tathA hi | na tAvatparamArthasattA.a.atmetareNa | dvaitA.a.apatteH | nApyAtmanaiva | tasya nirvisheShasya sAdhakatA.ayogAt.h | vyAvahArikaprAtItikayostu svarUpamevAdyApi na siddhamiti | nAmukhyaM sadasannapi sat.h | yenokttadoShaprasaN^gaH | kintvanirvachanIyam.h | nacha tadapi durvacham.h | sadasadvailakShaNyasyaiva tattvAt.h | tachchokttavidhayA vyAvahArikaprAtibhAsikabhedAd.h dvividham.h | tatra vyAvahArikasya prapaJNchasya sadasadvilakShasya sadvilakShaNatvAdupapannaM shrutyAdinA mithyAtvasamarthanam.h | asadvilakShaNatvAttadantargatasya pramANAdeH sAdhakatvaM cheti | syAdetadevaM kathaJNchidyadi vishvasya sadasadvilakShaNatvaM syAt.h | tadeva na siddhayatItyAha- vailakShaNyaM sadasatoriti || vishvasyeti sheShaH | sadasatoriti sambandhamAtre ShaShThI | tathAcha sadasadbhayAmityarthaH | etena | pramANavikalpanirAsena | tathAhi | vishvasya sadasadvailakShaNyaM kiM satA pramANena sAdhyate | utAsatA | atha sadasadvilakShaNena | nAdyaH | vAdino.anupapatteH | na dvitIyatR^itIyau | prativAdino.asampratipatteriti | nanvatra sadasadvailakShaNye sAdhakatvaM na syAditi prasaN^go vAchyaH | nacha tatra vyAptiH | maivam.h | sAkShiNi vyAptyavadhAraNopapatteH | sattvAbhAve sAdhakatvaM na syAditi vA prasaN^gaM vakShyAmaH | tatrAsattvamupAdhiriti chenna | tasya sattvAbhAvAnatirekAt.h | tadbhaN^gasya cha prAganirvachanIyasiddherashakyatvAt.h | etena sadvilakShaNatvAnmithyAtvopapAdanasadvilakShaNatvAtsAdhakatvaM chopapannamiti parAstam.h | sadvailakShaNye.asattvApattyA sAdhakatvAbhAvAsyAsadvailakShaNye cha sattvApAtena mithyAtvopapAdanasyAsambhavasyApatteH | prAganirvAchyasiddhervyAptidvayanirAsAyogAt.h | asadvailakShaNyamAtreNa hAnAdivyavahAropapattau shukttirajatAdAvapi tatprasaN^gaH | mAyA.avidyAvailakShaNyAnnaivamiti chenna | tasya nirAkariShyamANatvAt.h | vailakShaNyamAtrasya prrakR^itAnupayogAditi | AstAM vA sattvAdivikalpanirAsena dUShaNAbhidhAnam.h | pramANameva prapaJNchAnirvachanIyatAyAM nopapadyate | nahi nehanAnetyAdishrutiH sadasadvailakShaNyalakShaNAnirvachanIyatAM vishvasya vaktti | 
atha manyeta | vivAdapadaM sadasadvilakShaNaM j~nAnabAdhyatvAdyadevaM tadevaM yathA shukttirajatamityanumAnaM vishvasya sadasadvilakShaNatve mAnam.h | tadbalAchChrutirapi tatraiva paryavasyatIti | tadasat.h | anumAnasyA.abhAsatvAdityAshayavAnprathamaprAptatvAtpratij~nAM tAvannirAkaroti- vailakShaNyaM satashcheti || chashabdAvavadhAraNe | apishabdau mithaH samuchchaye | ayamarthaH | kimatra sadasachChabdau bhAvAbhAvavAchinau | kiMvA vidyamAnAvidyamAnavAchinau | Adye dUShaNam.h | sato bhAvAtmakasya vishvasyAsato.abhAvAdvailakShaNyamapi bhAvAbhAvabhedavAdino mama mate svayaM sadastyeva | evamasato.abhAvAtmakasya vishvasya satA ebhAvAdvailakShaNyamapi bhedavAdinaH svayaM sadeva | atastena sAdhitena mamAniShyaM kathaM bhavet.h | kiM nAmaivaM vibhAgena sadasadvailakShaNyasiddhayA.api pratij~nAtArthasiddherarthAntaratA parasya syAditi || 1 || yadi cha pratyekaM bhAvAbhAvavailakShaNyaM vivakShitam.h 
| tadA sato bhAvasyApi vishvasya sato bhAvAdvailakShaNyaM bhAvabhedavAdino mama svayaM sadeva | bhAvAntaravailakShaNyAN^gIkArAt.h | asato.abhAvAdapi vailakShaNyaM sutarAM bhAvAbhAvabhedavAdinaH svayaM sadeva | evamasato.abhAvasya vishvasyAsato.abhAvAdvailakShaNyamabhAvabhedavAdinaH svayaM sadeva | abhAvAntaravailakShaNyAN^gIkArAt.h | sato bhAvAdvailakShaNyamapi sutarAM svayaM sadeveti tenAniShyaM kathaM bhavet.h || 2 || 
bhAvAbhAvavailakShaNyaM nAma tattvAnadhikaraNatvaM vivakShitamiti chet.h | tathA.api sato bhAvasyApi vishvasyAsato.abhAvAdvailakShaNyamabhAvatvAnadhikaraNatvamapi svayaM sadeva | asato.abhAvasya vishvasya sato bhAvAdvailakShaNyamapi bhAvatvAnadhikaraNatvamapi mama svayaM sadeva | bhAvAbhAvabhedavAditvAt.h | yadi hi bhAve.apyabhAvatvamabhAve.api bhAvatvamaN^gIkuryAM kutastadA bhAvAbhAvabhedavAdaH | tathAcha kathaM tena sAdhyamAnenAniShyaM mama bhavet.h || 3 || atha pratyekaM bhAvAbhAvatvAnadhikaraNatvaM vivakShitamiti manyeta | tadA sato bhAvasyApi vishvasya bhAvAbhAvavailakShaNyaM bhAvAbhAvarUpatvAnadhikaraNatvaM mama svayaM sadeva | tathA.asato.abhAvasyApi vishvasyokttarUpaM vailakShaNyaM svayaM sadeva | bhAvabhAvabhedavAdinaikaikArthasyobhayarUpatA.anaN^gIkArAt.h | bhAve hi bhAvatvameva | nAbhAvatvamapi | abhAve chAbhAvatvameva | na bhAvatvamapItyatastena sAdhitenAniShyaM mama kathaM bhavet.h || 4 || athaikaikasya vastuno bhAvatvAnadhikaraNatvamabhAvatvAnadhikaraNatvaM cha sAdhyatayA vivakShitamiti manvIta | tathApi sato bhAvasyApi vishvasyAsato.abhAvAdvailakShaNyamabhAvatvAnadhikaraNatvaM mama sadeva | evamasato.abhAvasyApi vishvasya sato bhAvAdvailakShaNyaM bhAvatvAnadhikaraNatvaM svayaM sadeva | bhAvAbhAvabhedavAditvAt.h | ataH kathaM tenAniShyaM bhavet.h | aMshe siddhArthatayA parasya nigrahAt.h | ubhayasAdhanAdadoSha iti chenna | asiddhasannidhAne.api siddhasya tattvAnapAyAt.h | vishiShyasAdhanAnnaivamiti chenna | tathA.api vaiyarthyAnistArAt.h || 5 || 
atha bhAvAbhimate bhAvatvAnadhikaraNatvamabhAvAbhimate chAbhAvatvAnadhikaraNatvaM sAdhyate | ato nokttadoSha iti chenna | tathA.api sato bhAvasyApi vishvasya sato vailakShaNyaM bhAvatvAnadhikaraNatvaM mama svayaM sadeva | kathaM bhAvatvabhedavAdino naikameva bhAvatvaM sarvabhAveShvanugatam.h | kiM nAma pratibhAvaM bhAvatvAni bhidyante | pratipAdayiShyate chaitat.h | tathAcha bhAvo.api bhAvatvAntarAdhAro bhaviShyati | evamasato.abhAvarUpasyApi vishvasyAsato vailakShaNyamabhAvatvAnadhikaraNatvaM mama svayaM sadeva | katham.h | abhAvatvabhedavAdinA.abhAve.apyabhAvatvAntarAbhAvasvIkArAt.h | tathA cha tenAniShyaM kathaM bhavet.h | parasyaiva siddhArthatA.anistArAt.h || 6 || atha bhAvAbhAvAbhimatayoH sarvathA bhAvAbhAvatve na sta ityartho vivakShitaH | tathA.api sata eva bhAvasyaivAsato vailakShaNyamabhAvatvAnadhikaraNatvaM svayaM sadeva | yatastasmAdvishvasya tena sAdhitena bhedavAdino.aniShyaM kathaM bhavet.h | idamukttaM bhavati | yadi prAgabhAvAdikaM pakShIkR^ityAbhAvatvAnadhikaraNamiti sAdhyate | tadA tasya bhAvatvaM pratij~nAtaM syAt.h | bhAvasyaivAbhAvatvAnadhikaraNatvaniyamAt.h | dvau naJNau hi prakR^itamarthaM sAtishayaM gamayataH | evaM viyadAdikaM pakShIkR^itya bhAvatvAnadhikaraNatve sAdhyamAne tasyAbhAvatvaM pratij~nAtaM syAt.h | abhAvasyaiva bhAvatvAnadhikaraNatvaniyamAt.h | bhAvaniShedha eva hyabhAvaH | tathAcha vishvasya bhAvAbhAvavibhAgasya cha pareNAbhyupagatatvAnna bhAvAbhAvabhedavAdino mamAniShyaM kiJNchit.h | kintu bhAvAbhAvavyatikaramAtram.h | tatsAdhanaM cha prakR^itAnupayukttamiti || 7 || 
bhAvAbhAvAbhimatayorabhAvabhAvatvAnadhikaraNatve vAdiprativAdisaMmate bhAvAbhAvatvAnadhikaraNatvamapyadhikaM sAdhyate | ato nokttadoSha iti chenna | yataH sato bhAvasyaiva vishvasya viyadAderasato vailakShaNyamabhAvatvAnadhikaraNatvaM svayaM sadeva | pramitameva | yatashchAsato.abhAvasyaiva vishvasya prAgabhAvAdeH sato vailakShaNyaM bhAvatvAnadhikaraNatvaM svayaM sadeva | pramitameva | yatashchAsato.abhAvasyaiva vishvasya prAgabhAvAdeH sato vailakShaNyaM bhAvatvAnadhikaraNatvaM svayaM sadeva | ato bhedavAdinastena viparItena pratij~nAtenAniShyaM kathaM bhavet.h | pratij~nAtArthasiddhau khalvaniShyaM bhavet.h | nahi pramANabAdhito.asau siddhayati | vyAvahArikabhAvatvAbhAvatvagocharaM pramANaM tattvaviShayeNAnumAnenaiva bAdhyata iti chenna | yato.asmAkaM tAvadbhAvAbhAvatvaviShayaM pramANaM tattvagocharameva | anyathA chakrakAdiprasaN^gAdatiprasaN^gAchcheti || 8 || dvitIye.apyetadevottaram.h | vishvasya sataH satyAdvailakShaNyamapi mama svayaM svamatameva | tathA.asato.avidyamAnAdapi vailakShaNyaM svayameva | atastena sAdhitena mamAniShyaM kathaM bhavet.h | bhavatu vishvasyAtmanaH shashaviShANAdervailakShaNyaM svamatam.h | sato vailakShaNyaM tu katham.h | sattvAN^gIkArAditi chenmaivam.h | sato vidyamAnasyApyasato bhedaM vadato mama yathA vishvasyAsato vailakShaNyaM svayameva | tathA sato.api vishvasya sato vailakShaNyaM satAM bhedavAdinaH svayameva | sadantaravailakShaNyAt.h || 9 || sattvAsattvAnadhikaraNatvaM sadasadvilakShaNatvamiti chet.h | tadA.api sato vishvasyAsato vailakShaNyaM sadasadbhedavAdinaH svayaM sadeva | atastena sAdhitena mamAniShyaM kathaM bhavet.h | parasyaivAMshataH siddhArthatA bhavet.h | tarhi sattvAnAdhAratvameva sAdhyata iti chenna | asata eva hi sato vailakShaNyaM sattvAnadhikaraNatvaM bhedavAdino mama svayaM sadeva niyamena bhavati | tathAcha vishvasya tena sattvAnadhikaraNatvena sAdhitenAsattvApattyA parasyaivAniShyaM bhavet.h | aniShyaprasaN^gena paraM nigR^ihItavato mamAniShyaM kathaM bhavet.h || 10 || 
athAsattvAnadhikaraNatve vAdiprativAdisiddhe sattvAnadhikaraNatvamapyadhikaM sAdhyata iti chenna | aniShyAnistArAt.h | kiJNcha, na sattvaM nAmaikamanugataM kintu prativastu sattvAni bhidyante | tatra viyadAderasadvailakShaNye sati sattvAnadhikaraNatvaM sAdhyamAnaM kimekasattvAnadhikaraNatvamutAnekasattvAnadhikaraNatvamatha sarvasattvAnadhikaraNatvam.h | kiM vA.avisheShitasattvAnadhikaraNatvam.h | athavA sarvathA sattvAnadhikaraNatvaM vivakShitam.h | nAdyaH | vishvasyAsato.api vailakShaNyaM tAvanmama svayameva sato.api vailakShaNyaM sattvAnadhikaraNatvamapi svayameva | katham.h | sattvabhedavAdino mama sato.api sattvAntarAnadhikaraNatvAN^gIkArAt.h | tathAcha siddhena tena sAdhyamAnena mamAniShyaM kathaM bhavet.h | evameva chaturthanirAkaraNamapi vyAkhyeyam.h | na dvitIyatR^itIyau | vishvasyAsato vailakShaNyamasattvAnadhikaraNatvaM tAvanmama svayameva | sato vailakShaNyamanekasattvAnadhikaraNatvam.h | sarvasattvAnadhikaraNatvaM tAvanmama svayameva | sato vailakShaNyamanekasattvAnadhikaraNatvam.h | 
sarvasattvAnadhikaraNatvamapi svayaM sadeva | katham.h | bhedavAdinaikaikasyArthasyAnekasarvasattvAsvIkArAt.h | svIkAre cha bhedabhaN^gaH syAt.h | tatashcha tenAniShyaM kathaM bhavet.h | na paJNchamaH | yataH sata evAsato vailakShaNyaM svayaM tadeva | niyatamevAsti | yatashchAsata eva sato vailakShaNyamapi niyatamevAtastena sAdhyamAnena vishvasya sadasattvApattyA bhedavAdinaH kathamaniShyaM bhavet.h | mayA hyekasyaiva sadasattvamaN^gIkR^itam.h | svopAdhau pratiShedhApratiyogitvAtparopAdhau cha tatpratiyogitvAt.h | dvayorapi sarvathA pratiShedhAtkathaM sadasattvaprasaN^ga iti chettarhyasata eva sato vailakShaNyaM svayaM sanniyatameva | ataH sadvailakShaNyamuktavA punarasato.api vailakShaNyena vyAhatena pratij~nAtena bhedavAdinaH kathamaniShyaM bhavet.h | evaM sata evAsato.api vailakShaNyaM niyatamityasadvailakShaNyamuktavA punarvishvasya sadvailakShaNyapratij~nA vyAhatA draShyavyA | nahyanirvAchyasiddheH prAgayaM vipratiShedho nivArayituM shakyaH | asmAdeva hetostatsiddhiriti chettarhi mAtA vandhyeti pratij~nA kuto vipratiShiddhA | vakShyamANahetunaiva pratij~nAtArthasiddhestatrApi suvachatvAt.h | "sambhAvitaH pratij~nAyA arthaH sAdhyeta hetunA' iti nyAyAttatra hetvAkAN^kShaiva nAstIti chetsatyam.h | kiJNcha sata eva vishvasyAsato vailakShaNyaM svayaM sadeva | sAkShipramitamasti | atastena bAdhitena sarvathA sattvAnadhikaraNatvena pratij~nAtena bhedavAdinaH kathamaniShyaM bhavet.h | amukhyasattvAvedakaM pramANaM taditi chet.h | mama tAvanmukhyameva tatsatvamityukttam.h | parakIyapramANatarkANAmadyApi gahane niviShyatvAditi | kechitte tavAniShyaM kataM na bhavediti vyAchakShate | tatra na pAdAdAviti pratiShedhasya naJNA nirdiShyamanityamiti samAdhAnamavaseyam.h | 
dvitIye dUShaNAntaramAha- yadyuchyata iti || apishabdo dUShaNasamuchchaye | sarvasmAdapItyabhividhau vA | yadIti shravaNAttarhIti grAhyam.h | sarvashabdo.anekArthaH | yadyanekasmAtsato vailakShaNyAt.h | anekasattvAnadhikaraNatvaM vishvasya sAdhyamityuchyate tarhi satAM bhedasaMsthitistatashchApasiddhAntaH | idamukttaM bhavati | vishvamanekasattA.anadhikaraNamiti pratijAnatA.anekasattvAnyaN^gIkriyante na vA | dvitIye.anekavisheShaNaM vyatharm.h | Adye.apyekasminnevArthe.anekAni sattvAnyutAdhArabhedena | nAdyaH | vaiyarthyAt.h | dvitIye tvidamupatiShThate | sadbhedasaMsthitiriti | anekasattvAdhikaraNatApratiShedhasAmarthyAdekaikasattvasvIkArApatteriti vA | tR^itIyasya vedaM dUShaNAntaram.h | yadi sarvasmAtsato vailakShaNyaM sarvasattvAnadhikaraNatvaM vishvasya sAdhyatayochyate tarhi sadbhedasaMsthitiH | na hyanekasadanaN^gIkAre sarvashabdasya prayAjenamasti | santyevAnekAni santi pAramAthirkaM tvekameveti chenna | tatsiddhayarthamevAdyApi bhavatA prayatanAt.h | tadanadhikaraNatvasAdhaneM.ashe.apasiddhAntAt.h | chatuthare dUShaNAntaramAha- sanmAtratvamiti || avivakShitavisheShaM sattvaM yasmAdbrahmaNo.apyasti | tasmAtkAraNAttasmAtsato brahmaNastadvailakShaNyam.h | tatsattvAnadhikaraNatvamapi vishvasya no.asmAkaM mataM bhavet.h | tathAcha siddhatvAttadapi sAdhyaM no bhavet.h | avivakShitavisheShasattvAnadhikaraNatve sAdhye brahmagatasattvAnadhikaraNatayA.api pratij~nAtArthopapatterarthAntarateti | 
athavA kimidaM sattvaM nAma | yadanadhikaraNatvaM vishvasya sAdhyate | kiM sAmAnyasattvamuta svarUpasattvam.h | AdyaM dUShayati- yadyuchyata iti || sarvasmAtsarvArthAnugatAtsAmAnyAdvailakShaNyaM tadanAdhAratvamiti yAvat.h | sAdhyatayA yadyuchyate tadA sadbhedasaMsthitiH | yadi sattaiva nAsti tadA tadanadhikaraNatvapratij~nA vyArthA syAt.h | nedaM shashaviShANAdhikaraNamitivadvipratipatterevAnudayAt.h | sattAsAmAnyAN^gIkAre cha sadbhedo durvAra eva | na hyekAshrayaM sAmAnyamasti | santi sattAdhikaraNAni santIti chettarhi kAnIti vakttavyAni | dravyAdInIti chetkathaM tarhi teShAmeva tadanadhikaraNatvasAdhanam.h | vyavahArataH sarvamasti | paramArthatastu neti chenna | ukttottaratvAt.h | etachcha paramatenottaramukttaM veditavyam.h | svamatena tu siddhasAdhanatvaM draShyavyam.h | dravyAdyatirikttAnugatasattvasAmAnyasyaivAnaN^gIkArAt.h | dvitIyaM dUShayati- sanmAtratvamiti || sattAnapekShaM sattvaM sanmAtratvaM svarUpasattvamiti yAvat.h | tadbrahmaNo.apyasti yatastasmAtkAraNAttasmAdbrahmaNastadvailakShaNyamabrahmatvamapi vishvasya no bhavediti | athavA sAmAnyasattApakShe doShAntaramanenochyate | tathAhi sattAsAmAnyavidhurasyApi brahmaNaH sanmAtratvaM svarUpasattvaM tAvadasti | na punaH sattvavaidhuyarAdasadanirvAchyaM vA brahma | tasmAtsattAvaidhuryasyAsattvAdyahetutvAttatsattAnadhikaraNatvamapi vishvasya no bhavediti | etena brahmasvarUpaM sattvamiti pakSho.api nirastaH | arthakriyAkAritvaM j~nAnAbAdhyatvaM vA sattvamiti pakShadvayaM sphuTadoShatvAnna dUShitam.h | arthakriyeti vadatA mithyAbhUtasyaivArthakriyA.aN^gIkR^iteti siddhAntavirodhashcha | arthakriyAvidhurasyApi brahmaNaH sattvAttadvaidhuryaM nAsAttvAdihetuH | arthakriyA.anadhikaraNatAmAtrasAdhanaM prakR^itAnupayukttaM tadviruddhaM cha | j~nAnAbAdhyatvavaidhuryaM cha tadbAdhyatvameva | tachcha hetvarthAnna bhidyata iti sphuTameva | hetvantarAbhidhAne.api vakShyamANanyAyena bAdhasiddhArthatAdyApattiH sphuTaiva | yadatrokttam.h | tvayA.api dve tattve sadasidati tattvaM vyavasthApayatA yadeva sattvena vyavasthApitaM tasyaiva mayA.apyaN^gIkArAnna sachChabdArthAnirukttiriti | tadatIva mandam.h | mayA hi | kvachitsaditi bhAvo vyavahriyate | kvachichcha pratipannopAdhau niShedhApratiyogi | kvApi mUrtamityAdi tatsarvaM cha nirastamiti | 
evaM pratij~nAM nirAkR^itya hetumapyapAkaroti- j~nAnabAdhyatvamiti || na kevalaM pratij~nA duShyA | kiM nAma hetubhUtaM j~nAnabAdhyatvamapItyarthaH | tushabdaH siddhAntyabhimatAjj~nAnabAdhyatvAdvayavachChinatti | j~nAnabAdhyatvaM hi j~nAnanivartyatvaM vA pratipannopAdhau niShedhapratiyogitvaM vA hetutvena parasyAbhimatam.h | nacha prapaJNche tatprativAdino mama siddham.h | ato.anyatarAsiddho heturiti | nanvIshvaraj~nAnena prapaJNchanivR^ittistvayA.apIShyata eva | anyathA tasya saMhArakartR^itvAnupapatteH | j~nAnAdimata eva katarR^itvAt.h | satyam.h | naivaM j~nAnanivartyatvaM parasyAbhipretam.h | api tarhyaj~nAnopAdAnakasya samAne viShaye virodhitA j~nAnenopAdAne nivR^itte svayameva vilapanam.h | yathA.a.aha | "aj~nAnasya svakAryeNa vartamAnena pravilInena vA saha j~nAnena nivR^ittibAdhaH' iti | na chAyaM prapaJNche.asmAkaM saMmataH | kintu mudgaraprahArAdinA ghaTasyeveshvarasya j~nAnechChAprayatnavyApArairvinAsha eva | sa eva heturastviti chenna | tathAvidhamapi j~nAnabAdhyatvaM pakShaikadeshe prakR^ityAdau na siddhaM prativAdina iti bhAgAsiddhatvAt.h | kiJNcha satyasyApi j~nAnavinAshyatvamastu | nacha vipakShe kiJNchidbAdhakamastItyato.aprayojakatvAjj~nAnabAdhyatvaM na siddhamapi vyApyatvAsiddhamapIti yAvat.h | prativAdino mateneti guDajihvikAmAtram.h | bAdhakAnupanyAse vAdino.api vyApyatvAsiddherAvashyakatvAt.h | sato vinAshe chaitanyasyiApa vinAshaprasaN^ga iti chet.h 
| tarhi vinAshamAtrasya sAdhyaprayojakatvena j~nAnabAdhyatvamasiddhamapi | vyarthavisheShaNAsiddhamapi syAt.h | nAshyatvamAtraM heturj~nAneti svarUpakathanamAtram.h | sa chokttabAdhakasAnAthyena nAprayojaka iti chenna | sattvasAmye.api vinAshakAraNasadasadbhAvena visheShasyokttatvAt.h | nanu cha nehanAnA.astItipratipannopAdhau shrautaniShedhAtmA bAdhaH prapaJNche.astIti chenna | shrutyarthanirNayottarakAlamevaitat.h | sa eva tUpapattivirodhAdashakya ityuchyamAnatvAt.h | athavA j~nAnabAdhyatvamasiddhaM vyAptirahitamapIti yojyam.h | tathA hi | kiM tvadabhimataM j~nAnabAdhyatvamatra hetUkriyate kiM vA.asmadabhimatamiti vAchyam.h | AdyaM chedukttanyAyena na siddhaM prativAdinaH | dvitIye vyAptivaidhuryamiti | tatkathamityata Aha- vij~nAtasyeti || hi yasmAdanyathAvij~nAtasya samyagvij~nAnameva bAdhastadviShayatvameva tadbAdhyatvaM matamasmAkam.h | tachchAtmani vipakShe gatamiti vyAptivikalamiti vAkyasheShaH | satyo.apyAtmA dehAdyAtmanA vij~nAto vedAntajanitasamyagvij~nAnavR^ittiviShaya iti pareNApyaN^gIkAryam.h | anyathA avidyAnivR^ittyanupapatteriti | 
athavA dR^iShTAntaM pratyAchaShye- j~nAnabAdhyatvamiti || apipadena sadasadvilakShaNatvalakShaNaM sAdhyamanirvAchyatvaM samuchchinoti | tushabdo j~nAnabAdhyatvamabhimatAdvayavachChinatti | na siddhiM shukttirajatAdAviti sheShaH | shukttirajatAderanirvachanIyatvaM tAvatprativAdino mamAsiddham.h | mayA.atyantAsattvenAN^gIkR^itatvAt.h | ata eva j~nAnabAdhyatvaM mama tatrAsaMmatam.h | taddhi j~nAnanivartyatvaM parasyAbhimatam.h | na chAsatastatsambhavati | tasya nityanivR^ittatvAt.h | ataH sAdhyasAdhanavikalo.ayaM dR^iShTAntAbhAsaH | nanu pratipannopAdhau niShedhapratiyogitvaM bAdhyatvamastyeva shukttirajatAdau | maivam.h | tathA satyasattvaprasaN^gAt.h | vakShyate chaitat.h | yadi tarhi na bAdhyatvaM shukttirajatAdeH | (bADham.h | nanu) sakalalokavirodhAdiprasaN^gaH | maivam.h | tvadabhimatasyAbhAve.apyanyasya bAdhyatvasya tatra vidyamAnatvAt.h | kiM tadityata Aha- vij~nAtasyeti || bAdhyatvamiti prakR^itaprakR^ityarthaM bAdhyaM taditi sAmAnyena parAmR^ishati | kechinnedaM rajatamiti hyadhyastavastvabhAvabodhaM bAdhamAhuH | apare tu shukttiriyamiti virodhibhAvAntaraj~nAnam.h | tadubhayaM pratyekamavyApakam.h | shAbdAdau dvayorapi bAdhatvaprasiddheH | tasmAdubhayAnugatametaduchyate | rajatatvAdinA vij~nAtasya purovartinaH shukttitvAdinA vij~nAnaM khalvanyathAvij~nAtasya samyagvij~nAnaM bhavati | evamasato rajatasya sattvAdinA.avagatasyAsattvAdinA vij~nAnamapyanyathAvij~nAtasya samyagvij~nAnaM bhavatyeva | samyagvij~nAnaM bAdha ityevokte sarvamapi samyagj~nAnaM bAdhaH prasajyeta | nacha tathA vyavahAraH | tannivR^ittyarthamanyathAvij~nAtasyetyukttam.h | anyathAvij~nAtasya j~nAnamityevoktte dhArAvAhikabhrame rAjatatvenAvagatasya shukttikAshakalasya punarnAgavaN^gatvAdij~nAne.api prasaN^gaH | tannirAsAya samyagityukttam.h | anyatheti | tatsvarUpApekShayA | tena ghaTasyaiva paTAdyapekShayA.anyathA ghaTatvena j~nAnasya punarghaTatvena j~nAne prasaN^go nirastaH | ChalaprasaN^gAt.h | tathApi rajatatvenAvagatasya shukttikAshakalasya shuklatvAdij~nAne prasaN^gastadavasthaH | evamekenAnyathAvij~nAtasya puruShAntarasambandhini tasyaiva vA puruShasya kAlAntarabhAvinyAjAnasiddhe samyagvij~nAne prasaN^go.apIti chenmaivam.h | bAdhatiH khalu loDane paThyate | tachcha j~nAnAsyArthasya vA.astu | na tAvajj~nAnasya | tasya kShaNikatvena svata eva loDitatvAt.h | samyagvij~nAnasyApyuttaraj~nAnavinAshyasya bAdhitatvavyavahAraprasaN^gAt.h | nApyarthasya | shukttishakalAdestAdavasthyAt.h | rajatAdenirtyaloDitatvAt.h | ataH pUrvaj~nAnaprasaJNjitasyAnyathAkArasya loDanamiveti vakttavyam.h | tathAcha sati ko.atiprasaN^gaH | tatkiM vakttavyametat.h | nahi | kathamanuchyamAnaM j~nAsyate | anyathAvij~nAtasyeti vachanasAmarthyAt.h | anyathA samyagvij~nAnamityevAvakShyat.h | kimaneneti | tadviShayatvaM bAdhyatvamiti sheShaH | 
athavA.anirvachanIyamamukhyaM sadityukttam.h | tatra kimidamanirvachanIyatvam.h | kiM nirukttivirahaH | kiMvA niurukttinimittavirahaH | nAdakyaH | anirvachanIyamityAdiniruktteH sattvenAsambhAvitvAt.h | dvitIye.api nirukttinimittaM j~nAnamartho vA syAt.h | nAdyaH | j~nAnasyobhayavAdisiddhisadbhAvAt.h | na dvitIyaH | yatA pratibhAsamarthasyAlaukikasya rajatAdermAyAvAdinA.abhyupagatatvAdityAshaN^kaya pareNAnirvachanIyasya lakShaNadvayamabhihitam.h | sadasadvilakShaNatvamanirvachanIyatvaM j~nAnabAdhyatvaM cheti | tatrAdyaM tAvannirAkaroti- vailakShaNyaM satashcheti || vyAkhyAnAni tu pUrvavadeva | tatra yAvatsu pakSheShu siddhAthartvaparyavasAnaM tAvatsvanirvachanIyatvasya sattvAvirodhitvena na sanprapaJNchaH kintvanirvachanIya ityArambhAsaN^gatirdoSho.avagantavyaH | yatra punarbAdhAdiparyavasAnaM tatrAvyAptiravagantavyA | athavA.anirvachanIyatvena viyadAdikaM shukttirajatAdikaM cha parasyAbhimatam.h | tatra sata eva sattvena pramitasyaiva viyadAdervishvasyAsadvilakShaNatvameva svayaM sat.h | evamasata evAsattvena pramitasyaiva shukttirajatAdervishvasya sarvasyApyAropitasya sadvilakShaNatvameva svayaM sat.h | viyadAdAvasadvilakShaNatvamevAsti | sadvailakShaNyaM tu pramANabAdhitam.h | tathA shukttirajatAdau sadvilakShaNatvamevAsti | asadvailakShaNyaM tu pramANaviruddham.h | ato.asambhavinA tena lakShaNenokttena kathaM te.aniShyaM nigrahasthAnaM na bhavedityAdiyojanA draShyavyA | bhedavAdina ityanena mAyAvAdino viyadAdau sadvailakShaNyAN^gIkAraH shukttirajatAdau chAsadvilakShaNatvAbhyupagatirAgrahamAtramalaivetyabhipraiti | yadyuchyata ityatrApyukttarItyA.asambhavitvAdikaM j~nAtavyam.h | sanmAtratvamityanenAtivyAptiruchyate | tathA hi | brahmaNo.api sanmAtratvaM sattvAnadhikaraNatvamiti yAvat.h | mAyAvAdinA.abhyupagatamiti sheShaH | nirdharmakatvAN^gIkArAt.h | asattvAnadhikaraNatvaM tu nishchitameva | tasmAttadapi brahmApi sanno bhavetkintvanivarAchyaM prasajyeteti | sattvenAsattvena cha vichArAsahatvamanirvachanIyatvaM na punaH sattvAsattvadharmAnadhikaraNatvam.h | brahma tu sattvena vichArasahaM kathamanirvachanIyaM syAditi chenna | sattveneti tvapratyayArthasyAnabhyupagamAt.h | kiJNcha yo viyadAdau vichAraH sa brahmaNyapi samAna iti kathaM na tasyAnirvachanIyatvam.h | yathokttam.h | "sarvavailakShaNyAN^gIkArAt.h' ityAdi | nirAkariShyate chAsau durvichArastatra tatreti | dvitIyamapi lakShaNaM nirAkaroti- j~nAnabAdhyatvamiti || yadi j~nAnabAdhyatvaM nAmokttavidhayA shukttirajatAdeshchAsatvenAvidyopAdAnakatvAbhAvAt.h | tatashchAsambhavitvaM lakShaNadoShaH | yadi punarj~nAnavinAshyatvamAtram.h | tathApi viyadAdau nitye nityatvAdeva shukttirajatAdau chAsatvAnna siddhamityavyAptiH | yadi cha pratipannopAdhau niShedhapratiyogitvaM tadapi viyadAdau na siddhamityavyAptireva | upapattayastUkttA vakShyamANAshchAnusandheyAH | nanu bhavatA.api bAdhyatvaM 
kimapyaN^gIkaraNIyameva | padasya nirarthakatvAyogAt.h | tadevAsmAkamanirvachanIyalakShaNaM bhavatvityata Aha- prativAdino vij~nAtasyeti || prativAdino mama matamiti sambandhaH | tachchAtmanyanirvachanIye.apyastItyativyAptamiti sheShaH | atrAnyathAvij~nAnameva bhrAntiH | tatprasaJNjitAnyathA.a.akAraloDanaM samyagvij~nAnameva bAdha ityavadhAraNatayA matAntarANi nirastAni veditavyAni | hi shabdena tatra pramANaprasiddhiM sUchayati | 
atha paJNchAkhyAtivAdaH || iha khalu kechidyathArthameva sarvavij~nAnamiti manyamAnA nAnyathAkhyAtiM sahante | tathA hi | keyamanyathAkhyAtirnAma | yadi tAvadanyathApariNate vastuni khyAtiranyathAkhyAtiH | tadA ghaTAdipratyayAH sarve.apyanyathAkhyAtitvAdvibhramAH prasajyeran.h | kiJNcha shukttikAyA rajatAkArapariNAmaH kiM sakAraNa utAkAraNaH | na tAvadakAraNaH | kAdAchitkatvAnupapatteH | Adye kAraNaM vAchyam.h | karaNadoSha iti chenna | tasya karaNasambandhinaH shukttikApariNAmahetutvAnupapatteH | anyathA tadaiva sakalArthAnAM rajatarUpapariNAmaprasaN^gAt.h | duShyakaraNasaMsargo heturiti chettathApi kiM shukttitvApagamena rajatarUpapariNAmaH | kiM vA tadanapagamena | Adye puruShAntareNApi tadA shukttitvaM na pratyetavyam | dvitIye bhrAntenApi tatpratyetavyam.h | kiJNcha shukttitvApagame bAdhe.api na tadbhay.hA | atha punaH shuktayAkAreNa rajataM pariNatamiti chenna | karaNadoShasya kAraNasyAbhAvAt.h | bAdho.apyevaM tenaiva gR^ihyata iti chenna | ghaTAderapi kulAlAdimAtravedyatApAtAt.h | sukhAdivaditi chenna | bAhyAntaratvena visheShAt.h | anyathokttAtiprasaN^gAnistArAt.h | 
kiJNcha doShavashAdrajatAkAreNa pariNatA chechChukttistadA doShApagame.api tathaiva kathaM nAvatiShThate | nahi nimittakAraNanAshAtkAryanAsho dR^iShTaH | kamalakuD.hmalavikAsanimittasAvitratejo.apagamasya vikAsanivR^ittihetutA dR^iShTeti chenmaivam.h | dalavibhAgo hi vikAso nAma | sa cha kShaNikatvAtsatyeva sAvitratejasi nivR^ittaH | saMyogapradhvaMsastu na kadA.api nivartate punaH saMyogalakShaNo mukulIbhAvastu shItAdinodanajanya eva | sthAyitve.api vibhAgasyAnyadeva tannAshe nimittamiti yatkiJNchidetat.h | paratvAdivatsyAditi chenna | vipratipatteH | kiJNchotpannaM chedrajataM vinaShyaM tadA tathaiva pratItiH syAt.h na punarnedaM rajatamiti bAdhabuddhiH | etena duShyakaraNajanyAdvij~nAnAdrajatametyapi parAstam.h | kA chaivaM sati doShavAchoyukttiH | nahi mR^ido ghaTAkArapariNAmasya nimittaM daNDachakrAdikaM doShatvena manyante | kiJNcha yasyAH pratItestadAlambanaM tata eva tajjanma  kiMvA pratItyantarAt.h | nAdyaH | parasparAshrayaprasaN^gAt.h | utpanne hi rajate tadAlambanAyAH pratIterjanma, tasyAM jAtAyAM rajatotpattiriti | na khalu nirAlambanA pratItirutpadyate | dvitIye.api kiM tatpratItyantaraM shukttikA.a.alambanam.h | uta shukttikArajatAntarAlambanam.h | athavA.atharAntarAlambanam.h | nAdyaH | sarvatra shukttipratItyanantaraM rajatotpAdaprasaN^gAt.h | shukttirajatapratIteH prAk.h shukttiriti pratItiniyamAbhAvAchcha | duShyakaraNAlochitashukttisAdhAraNAkArapratIte rajatajanmeti chenna | sAdhAraNAkAramAtradarshanAnantaraM rajatapratItiniyamAbhAvAt.h | kAraNavaikalyaM tatra kalpyata iti chet.h | syAdetadevam.h | yadi rajatajanma pramitaM syAt.h | pratItiM tu prakArAntareNopapAdayiShyAmaH | na dvitIyaH | pUrvarajatasyApi tadeva kAraNamiti rajatapratItipravAhAvichChedaprasaN^gAt.h | na tR^itIyaH | atiprasaN^gAt.h | tadevaM bhrAntibAdhayoranupapatterna pariNAmapakSho yukttaH | 
nApi vastuno vastvantarAtmanA.avabhAso.anyathAkhyAtiriti yukttam.h | tathA hi kiM vastuno vastvantarAtmanA satI utAsatI | Adye na bhrAntirnApi bAdhaH | sarveShAM cha sarvaM sarvAtmanA pratIyeta | na hi doShaH karaNasaMskAraH | tathA satyaduShyakAraNena na kiJNchidupalabhyeta | kiJNchaivaM sati rajatasaMvitsamIchInA shukttireveyamiti chAsamIchInetyApadyeta | na dvitIyaH | asataH pratItyanupapatteH | upapattau vA kiM rajatasyApi vastutvagrahaNena | etenAsambaddhavisheShaNavishiShyapratItiranyathAkhyAtiriti nirastam.h | asato visheShaNasambandhasya pratItyanupapatteH | upapattau vA kimasatkhyAtivAdibhiraparArddham.h | atha brUShe.anyAkAraM j~nAnamanyathAkhyAtiriti | tadasat.h | samIchInaj~nAnasyApyAntarabAhyatvAdinA.arthavilakShaNAkAratvena vibhramatvApatteH | anyAkArollekhij~nAnamanyAlambanamanyathAkhyAtiriti tu viruddham.h | tathA hi | na tAvatsadasadbhAvamAtreNAlambanaM sadbhAvamAtrasya sarvavastupratyayasAdhAraNyena sarvapratyayAnAM sarvArthAlambanatvApatteH | sarvaM sarvaj~natA chaivaM sati syAt.h | atItAdiviShayasya nirAlambanatApAtashcha | etena purodeshe sadbhAvenAlambanatvamapi pratyukttam.h | nacha kAraNatvenAlambanam.h | rUpAdij~nAnasya chakShurAdyapi kAraNamiti tadAlambanatvaprasaN^gAt.h | atItAnAgataviShayatvaM cha j~nAnasya na syAt.h | atItAnAgatayorasattvena kAraNatvAnupapatteH | etena viShayatayA kAraNatvamityapi nirastam.h | AtmAshrayatvaM chaivaM sati syAt.h | viShayatvasyaiva nirUpyamANatvAt.h | kiJNchaivaM viShayatvamityevAstu | kiM kAraNatayA vyarthayA.anarthajananyA | kiM chedaM viShayatvam.h | yena yasyAtishaya utpadyate sa tasya viShaya iti chet.h | atishayo hi j~nAtatA vA syAdvayavahAro vA | nAdyaH | anabhyupagamAt.h | abhyupagame.apyatItAdij~nAnasya nirviShayatvApAtAt.h | na hyasati dharmiNi dharmotpAdo yujyate | na dvitIyaH | atadarthino vyavahArAnutpattAvaviShayatvApatteH | vyAghrachorAdij~nAnAnantaramAdIyamAnasya daNDAderapi tadviShayatvaprasaktteshcha | yadvij~nAnaM yadAkAraM tattadAlambanamiti tu tathAgatamatamanudhAvati | 
yatsannikR^iShyakaraNena yajj~nAnaM janyate tattadviShayamityapi na | rUpAdij~nAnasyAkAshAdiviShayatApAtAt.h | nahi rUpAdij~nAnamutpAdayachchakShurAkAshAdinA na sannikR^iShyata iti yujyate | pratyabhij~nA cha tattA.asannikR^iShyakaraNajanyA na tadviShayA syAt.h | nacha vAkyaM vAkyArthena sannikR^iShyate | yena tajjanitaj~nAnasya vAkyArtho viShayaH sy.hA | AkAshAdiviShayataivaM chApadyeta | liN^gaj~nAnAchchAtmasannikR^iShyAjjAyamAnaM liN^gij~nAnamAtmaviShayamApadyeta | tasmAdyajj~nAnaM yatpratibhAsaM tadeva tasyAlambanamiti mantavyam | tatra rajataj~nAne shukttiravabhAsate na veti vakttavyam.h | avabhAsata iti bruvANaH shlAghanIyapraj~no devAnAM priyaH | yadi saMvidi bahumAnavAnneti brUyAttadA kathaM tachChukttikAlambanaM syAt.h | kiJNcha rajatamavabhAsate shukttikAlambanaM chedatiprasaN^gaH kataM pariharaNIyaH | nanu rajatAvabhAsasya rajataviShayakatve tena rajatena bhavitavyam.h | kathaM na bhavitavyam.h | nahi sampratipannasamIchInarajatasvIkAre.api nimittamastyanyadrajatAvabhAsAt.h | na hyanyatararajatapratibhAsapakShapAte kAraNamasti | nAstyatra rajatamityapi 
pratibhAso.astIti chet.h | satyam.h | pratibhAsasAmarthyAdrajatAbhAvo.apyaN^gIkR^ita eva purataH | pratItyorvirodhaH syAditi chenna | yathA na virodhastathA vakShyamANatvAt.h | 
nachAnyathAkhyAtijanane kAraNaM pashyAmaH | nacha chakShurAdikameva kAraNam.h | tasya samIchInaj~nAnakaraNatAvadhAraNAt.h | na khalu jarAmaraNavidhvaMsaheturjAtu sudhA taddheturapi bhavati | kAraNaikye kAryabhedasyAkasmikatvaprasaN^gAt.h | nachAdR^iShTabhedAtkAryabhedaH | tasya kAryabhedanishchayottarakAlaM nishcheyatvAt.h | kAryabhedasya cha vipratipannatvAt.h | doShasahakR^itAdindriyAdevAnyathAj~nAnajananamityapyasat.h | doShA hi kAraNAnAmautsargikakAryajananasAmarthyaM nighnanti | natu viparItakAryajananasAmarthyamAdadhAti | na khalu duShyaM kuTajabIjaM vaTaM janayati | kiM nAma na janayatyeva kuTajAN^kuram.h | nacha vakttavyaM dAvadahanadagdhavetrabIjAnAM kadalIkANDajananasAmarthyamupalabdhamiti | pAkena dravyAntarotpattesteShAmabIjatvAt.h | 
kiJNcha pradarshitAkAravyabhichAre pratyayasya sarvatra vyabhichArashaN^kA durvArA syAt.h | tathAcha kathaM bAhyArthaninhavaM nirAkurmaH | tathAhi j~nAnameva khalu sarvatra vastuvyavasthApakaM nAnyat.h | tachchetkvachidvayabhicharati | tadA tatsarvatra shaN^kitavyabhichArameva | nacha tachChaN^kApaN^kasaN^kShAlanakShamaM kiJNchidanyadvij~nAnAt.h | tachcha sakalamapi shaN^kAkalaN^kasaN^kochitaprabhAvaM na prabhavatItyukttam.h | tatashcha kuto bAhyArthapratyAshA | nacha vAchyaM yathA ghaTAdeH pArthivasya vahnivyabhichAre.api na dhUmasyApi tadvayabhichAraH shaN^kayate | evamekaj~nAnasyArthavyabhichAre.api na sarvatra vyabhichArashaN^keti | vaiShamyAt.h | asti hi tatra pArthivatvAvisheShe.apyavyabhichAranishchayopAyo dhUmatvAdirevAvAntaro visheShaH | nahi tatra bAdhakaM kiJNchit.h | tenopapadyate tatrAshvAsaH | prakR^ite tu na j~nAnatvAvAntaravisheShamanAshvAsa nirasanakShamamIkShAmahe | nacha bAdhakabhAvAbhAvarUpAdvisheShAdvayavastheti vAchyam.h | bAdhakasyApi j~nAnatvena shaN^kAspadatvAt.h | na khalu bAdhakasya kimapi R^iN^gamasti | bAdhakAbhAvashchAnupasaJNjAtabAdhabhrame samAnaH | saMvAdakabhAvAbhAvAbhyAM visheSha iti chenna | ukttottaratvAt.h | saMvAdakamapi j~nAnameveti tadapi kathaM saMshayAspadaM na syAt.h | tatrApi saMvAdakAntarAnveShaNe.anavasthA kuto na bhavet.h | aN^gIkR^itashcha pareNa dhArAvAhikabhrame.anyonyasaMvAdaH | etena j~nAnajanyavyavahAravisaMvAdAvisaMvAdalakShaNo.api visheShaH parAsto veditavyaH | tadvisheShagrAhiNyapi vishvAsakAraNAbhAvAt.h | api cha pratIyamAno.ayaM rajatAkAraH kutastya iti vakttavyam.h | na tAvatpurovartiniShTha itIShyamanyathAkhyAtivAdinAm.h | bAdhavirodhashcha tathA sati syAt.h | nApi deshAntaravartIti vakShyAmaH | tatashcha j~nAnastha evAyamityApatitam.h | tathA cha jitaM sAkAravij~nAnavAdibhirbauddhaiH | 
nanu tarhIdaM rajatamityAdipratyayasya kA gatiH | uchyate | rajatamidamiti dve j~nAne smR^ityanubhavarUpe | tatredamiti purovartidravyamAtragrahaNam.h | doShavashAttadgatasya shukttitvasAmAnyavisheShasyAgrahaNAt.h | tatredamiti purovartidravyamAtragrahaNam.h | doShavashAttadgatasya shukttitvasAmAnyavisheShasyAgrahaNAt.h | tanmAtraM cha gR^ihItaM sadR^ishatayA saMskArodbodhakrameNa rajatasmR^itiM janayati | sA cha gR^ihItagrahaNasvabhAvA.api doShavashAd.hgR^ihItatattAMshapramoSheNa gR^ihItisarUpA.avatiShThate | tathAcha rajatasmR^iteH purovR^ittigrahaNasya cha mithaH svarUpato viShayatashcha bhedAgrahaNAtsannihitarajataj~nAnasArUpyeNedaM rajatamiti bhinne api grahaNasmaraNe abhedavyavahAraM sAmAnAdhikaraNyavyapadeshaM cha pravataryataH | kuta etaditi chenna | anyathA.anupapatterukttatvAt.h | kiJNchedamiti purovarti nayanasamprayogajaM j~nAnamanubhava ityavivAdam.h | rajataj~nAnaM cha na tAvadindriyajam.h | indriyasya sannikR^iShyAthar eva j~nAnajananasAmarthyAt.h | anyathA sarvasArvaj~naprasaN^gAt.h | nacha viprakR^iShyena rajatena sannikarSho.asti | tatkAryasya sAkShAtkArasya kadApyadarshanAt.h | nacha shukttishakalasannikarShAdevendriyaM rajataj~nAnamutpAdayatIti sAmpratam.h | atiprasaN^gAt.h | nacha doShasadasadbhAvAbhyAM vyavasthA | doShANAM viparItakAryakAritayA nirastatvAt.h | bhasmakadoShadUShitasya jATharajAtavedaso bahutarA.a.ahArapariNatihetutopalabhyata iti chenna | vipratipatteH | doShasyaivA.a.ahAravikArahuetopapatteH | nacha dahanakAryaM kathaM doShaH karotIti vAchyam.h | kArye.api vaijAtyopalambhAt.h | jATharAgnipariNatA hi rasAH sharIropachayahetavo na bhasmakapariNatAstathA | tasmAnnedamindriyajam.h | nachi liN^gAdyanusandhAnavidhurANAmapi jAyamAnamanumAnA.a.adiprabhavamiti vakttuM shakyate | ataH pratyutpannakaraNAbhAve.apyutpadyamAnenAnena parisheShAtsmaraNenaiva bhavitavyam.h | 
kiJNchedaM smaraNamanAkalitarajatasyAnutpadyamAnatvAtsampratipannasmaraNavat.h | nachedamasmaraNam.h | tattAMshavikalatvAtsampratipannavaditi yukttam.h | padAtpadArthasmR^itau hariharAdismR^itau cha vyabhichArAt.h kiJNchAnubhUtaM tAvanna samastaM smaryate | tattAMshashchAtItadeshakAlasambandhaH smaryamANadharmaH | tathAcha smaraNaM cha bhavatu | bhavatu doShavashAtpramuShitatattAMsham.h | nacha vipakShe bAdhakaM kiJNchidityaprayojako hetuH | nacha neyaM smR^itirindriyajanyatvAt.h | tachchendriyavyApArAnvayavyatirekAnuvidhAyitvAditi vAchyam.h | smR^itibIjasaMskArodbodhahetupurovartisAdhAraNAkAragrahaNa evendriyavyApArAnvayavyatirekayorupakShINatvAt.h | nanvevaM satyanAsvAditatikttasya shishostikttasmaraNAnupapatteH kathaM tiktto guDa iti pratyaya iti chenna | janmAntarAnubhUtatvAt.h | adR^iShTavashAchcha kasyachideva smaraNamupapadyate | athavA nAyaM niyamo grahaNasmaraNe evAgR^ihItaviveke vyavahArAdipravartake iti kintu kvachid.hgrahaNe eva mitho.agR^ihItabhede | yathA pItaH shaN^kha iti | atra hi viniryannayanarashmivartinaH pittadravyasya pItatvaM doShavashAddravyarahitaM gR^ihyate | shaN^kho.api guNahInaH svarUpamAtreNa gR^ihyate | tadanayogaruNaguNinoritaretarApekShiNorasaMsargAgrahAtsArUpyAtpItachirabilvAdiphalapratyayAvisheSheNAbhedavyavahAraH sAmAnAdhikaraNyavyapadeshashcha bhavataH | yattu kajjalakAlimAgrahaNaM tattiryagavasthAnAt.h | asvachChatayA nayanarashmipratibandhakatvAchcha | pittaM tu AjarvAvasthitaM kAchamiva svachChaM na pratibandhakamiti visheShaH | evaM tiktto guDa iti vyavahAro.api | kvachitpunaH smaraNe evAgR^ihItaviveke | yathA sa ghaTastatrAsIditi | anayaiva dishA.alAtachakrAdivyavahArAH sarve.api nirvAhyAH | 
kiJNcha viparyayamaN^gIkuvarANenApi vivekAgraho grAhya eva | na hi vivekagrahe viparyayAvakAsho.asti | virodhAt.h | anyathA viparyayanivR^ittyanupapatteH | tathAcha tata eva sarvasyopapattau kiM viparyayakalpanayA | na chAnyathAkhyAtau kimapi pramANamasti | bhedAgrahaprasajjitAbhedavyavahArabAdhanenaiva nedamiti vivekaj~nAnasya bAdhakatvamapyupapadyate | tadupapattau chAgR^ihItavivekasya j~nAnadvayasya bhrAntitvamapi lokasiddhaM siddham.h | tathAcha prayogaH | vigItapratyayo yathArthaH | pratyayatvAtsampratipannavat.h | nanvatra vigItapratyayo nAma kiM purovartinirvikalpakaj~nAnamuta sadR^ishadarshanotthaM rajarasmaraNam.h | kiM vobhayamAhosvidrajatapurovartyekatAj~nAnamAhosvitpramuShitabhedaM vedanadvayam.h | tatrAdyapakShatraye siddhasAdhanatA | chaturthe vAdyAshrayAsiddhatvamapasiddhAnto vyAghAtashcha | paJNchame prativAdyAshrayasiddhateti chet.h | maivam.h | asti tAvatpurovarti nirvikalpakaj~nAnam.h | asti cha sadR^ishapurovartidarshanajanitA rajatasmR^itiH | tathA.astyeva cha tatsamutthaM savikalpakamidamiti vedanAtsavivAdabhedAbhedaM rajatavedanam.h | tatra vipratipannau bhedAbhedau vihAyedaM rajatamityavagamamAtramidaM rajatamityAdisAmAnAdhikaraNyavyavahArakAraNaM pakShatvena vivakShitaM chetko virodhaH | nahi vipratipannAkAreNaiva pakShIkAraH kvachit.h | mA hi bhUnnityAnityAgnimadanagnimachChabdaparvatapakShIkAre prakR^itadoShAnuShaN^gAdbhaN^go.anumAnamudrAyAH | 
kiJNcha siddhasyaiva pakShIkaraNam.h | vimatAkArasyApi siddhatve kiM sAdhyeta | vimatau cha bhedAbhedau vibhramagocharavivAdAvasare | bhede hi vedanayoridaM vedanam.h purovatirmAtragocharam.h na rajatavAtA vetti | rajatavedanamapi rajatamAtragrAhi nedamiti purovartinamanUdya tasyaiva rajatatAmidaM rajatamiti | vidadhAti | kintu rajatamityeva yasya kasyachidrajatatvamanusandhatte | tachcha na pramANaviruddhamiti kvAnyathAkhyAtiH | atastadvAdibhirabheda eva vakttavyo.apAkartavyashchAkhyAtivAdibhirityastyeva vipratipattiH | tato vipratipannAkAraM parityajyedaM rajatamityavagamamAtrapakShIkAre na kashchiddoShaH | kathamanyathAkhyAtivAdIdaM rajatamiti j~nAnasya purovartiviShayatvasAdhanAya sAdhanamupanyasyannito doShAdvimuchyeta | atha rajatAthirnaH shukttikAyAM pravR^ittau hetubhUtaM j~nAnaM mayA pakShIkriyata iti chenmochchairvAchchaH paro.api shroShyati | Ishvaraj~nAnena siddhasAdhanatA syAditi chettavApi bAdhaH kathaM na syAt.h | prakR^itapravR^ittiheturanIshvaraj~nAnaM pakShIkriyata iti chenmamApi tathaiva syAt.h | tvayeshvarAnabhyupagamAdvayarthaM visheShaNamiti chettarhi mAM prati tavApi kathaM na vyartham.h | tathApi vyAptij~nAne siddhasAdhanateti chettatraiva tava bAdhaprasaN^gaH | idaM j~nAnAdagR^ihItavivekaM rajataj~nAnamiti vipratipattiviShayamuddhATayAmIti chetsamametanmamApi | 
kiJNcha vivAdAdhyAsitaM rajataj~nAnaM rajataviShayaM rajataj~nAnatvAtsammatavat.h | atrApi pUrvavadvimativiShayo vivechanIyaH | syAdetat.h | kimidaM rajataj~nAnaM nAma rajatasya j~nAnaM rajataj~nAnam.h | rajataM cha tajj~nAnaM cheti vA | rajatashabdollekhij~nAnaM vA rajatArthinaH pravR^ittihetuj~nAnaM vA rajatamiti j~nAnaM vA | na prathamaH | ShaShThayarthasya viShaTaviShayibhAvavyatirekeNAsambhavAtsAdhyAvishiShyatvAt.h | na dvitIyaH | ubhayAsiddheH | j~nAnasya nirAkAratvAt.h | na tR^itIyaH | ullekhArthasya viShayatve.asiddheH | tajj~nAnajanitasmR^itimAtrayonitve pUrvapadamAtraj~nAnenApi rajatapadasya smaraNasambhavena vyabhichArAt.h | na chaturthaH | vivekagrahavAdinAmidamiti j~nAnasyApi shukttikA.a.alambanasya taddhetutvena vyabhichArAt.h | na paJNchamaH | pUrvokttapakShAbahirbhAvAditi | maivam.h | anyathAkhyAtivAdinA kiM shukttikAj~nAnaM shukttiviShayamanyathAkhyAtiruchyate | uta rajataj~nAnaM shukttiviShayam.h | Adye na no vivAdo yathArthakhyAtitvAt.h | dvitIye rajataj~nAnashabdena yo.arthaH pareNa vivakShyate sa evAsmAkaM heturbhaviShyati | tathA hi na tAvadAdyaH kalpaH pareNAN^gIkartumuchitaH | vyAghAtaprasaN^gAt.h | shukttirajatayorabhedaprasaN^gAchcha | na dvitIyaH | anabhyupagamAt.h | na tR^itIyaH | kadAchichChakttikAj~nAnasyApyanyathAsaN^ketitarajatashabdasmR^itihetutvasambhavenAnyathAkhyAtiprasaN^gAt.h | nApi chaturthaH | yatra shukttikAtadadhastadrajatamastIti vAkyaM shrutavataH shukttij~nAnamapi rajatAthirpravR^ittiheturbhavatIti tasyApyanyathAkhyAtitApAtAt.h | nApi paJNchamaH | prAgukttapakShAbahirbhAvAt.h | ato rajataj~nAnaM nAmokttapakSheShu kiJNchidaN^gIkR^itya taddoSho vA pariharaNIyaH | pakShAntaraM votprekShaNIyam.h | tattvameva mayA hetUkariShyata iti yatkiJNchidetat.h | kechitpunA rajataviShayaM j~nAnamityeva hetvarthamupagamya rajatetarAviShayatvaM sAdhyamaN^gIkR^itya sAdhyAvishiShyatAdoShaM pariharanti | tadasat.h | rajataghaTAviti j~nAne vyabhichArAt.h | anyatarAsiddheshcha | tasmAduktta eva parihAraH | api cha j~nAnatvaM yathArthamAtravR^itti j~nAnamAtravR^ittitvAtpramAtvavat.h | shukttikA na rajatatvenAvabhAsate tadrUpeNAsattvAt.h | yadyadrUpeNAsattattadrUpeNa nAvabhAsate | yathA meruH sarShapatvena | idaM rajatatAdAtmyaM na pratyetuM shakyamasattvAtkUrmaromavat.h | tasmAdakhyAtipakSha eva shreyAniti | 
atrochyate | yattAvadanyathAkhyAtilakShaNaM nirAkR^itamanyAkArollekhityantena tadiShyamevAsmAkam.h | anyadanyAtmanA viShayIkurvajj~nAnamanyathAkhyAtirityaN^gIkArAt.h | yathokttam.h asataH sattvapratItiH sato.asattvapratItirityanyathApratItireva bhrAntitvAditi | nanvanyasyAnyAtmatA satI utAsatI | asatIti brUmaH | asato na pratItiriti chenna | tasyA upapAdayiShyamANatvAt.h | evaM sati rajatasyApi kutaH sattvamaN^gIkaraNIyamiti chenna | ko hi brUte rajataM saditi | vakShyAmo hyabhinavAnyathAkhyAtisvarUpamupariShyatvAt.h | atra kenachitpralapitam.h | khaNDo gauH shuklaH paTa ityAdayaH sarva eva savikalpakapratyayA vibhramAH prasajyeran.h | sAmAnAdhikaraNyapratyayasya tAdAtmyAlambanatvAt.h | tasya chAtrAbhAvAditi | tadatIva mandam.h | tathA hi | sAmAnAdhikaraNyapratyayo hi kayostAdAtmyamavalambate | kiM guNakriyAjAtyAdeH dravyeNota guNAdInAmeva parasparamatha guNAshrayasya kriyAshrayeNetyAdi | nAdyaH | asammateH | na hi shuklaH paTa ityasya shauklayaM paTa ityartho.abhimato laukikAnAm.h | nacha chalati paTa ityasya chalanaM paTa ityartho.abhimataH | nApi khaNDo gaurityetatkhaNDatvaM gotvaM cha piNDa evetyanena samAnArtham.h | tathAtve daNDI devadatta ityasyApi daNDadevadattatAdAtmyaviShayatApatteH | daNDIti shAbdavyavahAre bhedArthapratyayaprayogAjj~nAnamapi tAdR^ishaM kalpyata iti chetsamamatrApi | shukttaguNo.asyAstItyasminnarthe.arshaAdibhyo.ajityakArapratyayavidhAnAt.h | chalatItyAdau tu sphuTa eva prakR^itipratyayayorarthabhedaH | nahi gauriti gotvamuchyate tathAtve tvapratyayavaiyarthyAt.h | ata eva shuklaH paTa ityuktvA shauklayaM paTasyeti vyAkartAro bhavanti | 
ata eva na dvitIyaH | nahi shuklaH paTashchalatItyasya shauklayaM paTatvaM chalanaM chaikamityarthashchetasi chakAsti pratipattR^iNAm.h | tathA sati daNDI 
kuNDalI devadatta ityasyApi j~nAnasya daNDakuNDaladevadattatvatAdAtmyaviShayatApAtAt.h | tR^itIyastu syAdeva | samAnamekamadhikaraNaM yeShAM te hi samAnAdhikaraNAsteShAM bhAvaH sAmAnAdhikaraNyam.h | tathAcha guNAdInAmAshrayeNa parasparaM cha bhedaH AshrayANAM chAbhedaH sphuTa eva | nahi svayameva svasyAdhikaraNam.h | nApi samAnamadhikaraNaM yeShAmiti parasparAbhede yujyate | nachAshrayabhede tasya samAnatA.asti | nacha guNAdyAshrayasya bhede pramANamasti | vishiShyayorbhede.api na tat.h guNAdyAshrayaH | kintu guNAdyAshrayAshritaM vastvantaraM tat.h | evaJNcha yatra bhedo na tadabhedena pratibhAsate yachchAbhedena prachibhAsate na tatra bheda iti kvAtivyAptiH | nanu guNAdInAmAshrayeNa parasparaM chAbhedo bhagavato muneH siddhAntaH | kvachidbhedAbhedau cha | sAmAnAdhikaraNyapratItistu bhedaniShThaiva vyAkhyAtA | tathAcha punaH shuklaH paTa ityAdipratyayA vibhramAH prasakttAH | maivam.h | savisheShatvAN^gIvakArAt.h | vishadaM chaitadvisheShanirUpaNe vyutpAdayiShyAmaH |
yatpunaranyAkArollekhItyAdinA.asmadabhimatAnyathAkhyAteranubhavavirodhaM pratij~nAya tadupapAdanAya yatsannikR^iShyakaraNenetyantenAlambanalakShaNanirAkaraNaM kR^itaM tadanumatamevAsmAkam.h | yadvij~nAnaM yatsannikR^iShyakaraNena janyate sa tasya viShaya ityaN^gIkArAt.h | nanvatrApi doSho.abhihita iti chenna | sannikarShasyApi kAraNatayA vivakShitatvena tasyAsambaddhatvAt.h | nahi chakShurAderAkAshAdisannikarSho rUpAdij~nAnakAraNam.h, nApi vAkyasyAkAshAdisannikarSho vAkyArthaj~nAne hetuH, nacha liN^gaj~nAnasyAtmanA sannikarSho liN^gij~nAnanimittam.h, kiM nAmAvarjanIyasannidhayaste sannikarShAH | liN^gasya sAdhyadharmisannikarSho liN^gij~nAnakAraNamiti chenna liN^gaj~nAnasya karaNatayA.abhyupagamAt.h | anenaiva vAkyasya shrotR^ishrotrasannikarShAshrayaNena dUShaNaM parAstam.h | vAkyaj~nAnasyaiva karaNatvAN^gIkArAt.h | tathA.api pratyabhij~nAyAM tattAMshena chakShurAderliN^ginA cha liN^gaj~nAnasya vAkyArthena vAkyaj~nAnasya sannikarShAbhAvAdaviShayatApattiriti chenna asannikR^iShyaj~nApane.atiprasaN^gAt.h | tadanubhavajanitasaMskArasahakR^itendriyeNa pratyabhij~nA jAyate, tadvayAptaliN^gaviShayeNa cha liN^gaj~nAnena liN^gij~nAnamutpadyate, saMsargadharmakapadArthavAchipadasamudAyarUpavAkyaviShayaj~nAnena vAkyArthaj~nAnaM janyate, ato nAtiprasaN^ga iti chettarhyabhyupagataH sannikarShaH | nahi saMyogAdireva sannikarShaH kiM nAma pratyAsattimAtram.h | 
tathA.api rUpapratIterAtmA viShayaH prasajyeta | tatra manasaH karaNatvAt.h | AtmamanaHsannikarShasyApi rUpaj~nAnaM prati kAraNatvAditi chenna | asAdhAraNakAraNasya vivakShitatvAt.h | manasashcha sAdhAraNatvAt.h | tarhi manaHsannikR^iShyena chakShuShA jAyamAnaM rUpaj~nAnaM manoviShayamApannamiti chenna | sannikarShasyApyasAdhAraNakAraNatayA vivakShitatvAt.h | chakShumarnaHsannikarSho hi dravyAdij~nAnasAdhAraNaH | evamanye.atrapa kShudropadravAH pariharaNIyAH | tadevaM janyaj~nAne viShayatvasyAnyathAvyavasthitatvAdyajj~nAnaM yatpratibhAsamityanyathAparibhAShaNamanupapannam.h | na chaivaM satyanubhavavirodhaH, rajatAvabhAsasya shukttikAsannikR^iShyakaraNajanyatvena tadviShayatvopapatteH | nachAtiprasaN^gaH, doShajanyatvatadabhAvAdinA vyavasthopapatteH | anyathA rajataj~nAnAdarajate pravR^ittAvapi kathaM nAtiprasaN^gaH | yatpunA rajatAvabhAsasyetyAdyAshaN^kaya samAdhAnamabhihitaM tajj~nAnaikatvasamarthanena nirAkariShyAmaH | 
astu vA yadvij~nAnaM yatpratibhAsaM tattadviShayamityeva vyavasthA | tathA.api nAnubhavavirodhaH | tatkiM rajatAvabhAsasya shukttitvaviShayatAyAmanubhavavirodhaM brUShe utedantvAkArasya | Adye sampratipattiH | nahi vayamasminpratyaye shukttitvamAvabhAsata iti brUmo yena virodhaH syAt.h, shukttitvapratibhAsasya rajatAvabhAsavirodhitvAbhyupagamAt.h | dvitIye tu na kashchidvirodhaH | virodhe vA samIchInarajata idaM rajatamiti pratItirna syAt.h | idamAkArasya rajatapratibhAsaviShayatAmanabhyupagachChata eva pratItivirodhaM vakShyAmaH | evaM sati rajatasyApi j~nAnaviShayatA prasajyata iti chet.h satyam.h, iShyamevaitat.h | na chaivamakhyAtipakShapAtaH, j~nAnaikyAbhyupagamAt.h | nApi "shukttikArajate' iti j~nAnaM vibhramaH prasajyate rajatasyAsattvAbhyupagamAt.h, tAdAtmyAvabhAsAbhyupagamAchcha | ata evokttamasataH sattvapratItiH sato.asattvapratItiriti | vakShyati cha viShayasya kuto bAdha ityasato rajatatAdAtmyorj~nAnaviShayatAmAchAryaH | nachAnyathAkhyAtijanane kAraNAbhAvaH, indriyAdereva tatkAraNatvAt.h, samIchInaj~nAnakAraNasyApi tasya doShakaluShitasya vibhramahetutvopapatteH | nacha doShANAM svArasikashakttivirodhitAmAtramiti vAchyam.h | tathA sati viparItashaktayanAdhAyakatvamaN^gIkartavyaM doShANAmeva vA | Adye pashuhiMsA kiM dharmajanane svArasikashakttimatI utAdharmajanana iti vAchyam.h | Adye kataM kratubAhyApi dharmaM na janayet.h | dvitIye kathaM kratvAntargatApi dharmaM janayet.h | sahakArivashAditi chet.h aN^gIkR^itaM tarhi sahakAriNAM svArasikashakttipratibandhena viparItashaktayAdhAyakatvam.h | na dvitIyaH niyAmakAbhAvAt.h | 
kiJNcha kAchAdayo.api viparItaj~nAnajanane sahakAriNa evAN^gIkriyante | doShatvaM tviShyakAryavighAtitAmAtreNochyate | kAmukasya kAminIvibhrameShu guNatvAbhimAnAt.h | nachaivaM bharjitA(tAH)kuTajadhAnA vaTAN^kuraM kuto na janaya(yaM)tIti vAchyam.h, padArthashakttivaichityAt.h | kechidvastvantarashakttimeva pratibadhnanti, yathA bharjanAdayaH | kechitsahajashakttipratibandhena viparItamapi shakttimAdadhati, yathA viShasya mArakatvashakttiM pratibaddhayArogyAdi(janana)shakttimAdadhAnAH padArthAH | guNA eva na te doShA iti chet.h kAchAdayo.api guNA eva na te doShA ityukttameva | nanu janakasyaiva sAkShAtkAripratyayaviShayatvaM dR^iShTam.h | nacha rajatasyedantAdAtmyasya vA.asato janakatvamasti | tatkathaM viShayatvamiti | maivam.h | tathA satIshvaraj~nAnasya nityasyAtharo viShayo na syAt.h | pratyabhij~nAnasya cha tattAMsho viShayo na bhavet.h | tannirUpakatvAdimAtreNa viShayatvAN^gIkAre rajatAderapi j~nAnanirUpakatvena viShayatvopapatteH | kathamasato nirUpakatvamiti chet.h | (na) | gurUNAM TIkA kurUNAM kShetramitivadupapatteH | atItAdiviShayAnumityAdivyAvartakatvaM cha prameyasya na syAt.h | tatra vyAvartakaM kadAchidasti rajatAdikaM kadA.api nAstIti vaiShamyamiti chet.h | tatkiM yadAkadAchitsataH kAraNatvaM pUrvakShaNe sato vA | nAdyaH | atiprasaN^gAt.h | dvitIye tu kimanena | atha nAtItAdirarthaH svasAmarthyenAnumityAdikaM vyAvartayati yena tatsattApekShA syAt.h, kintu svahetusAmarthyAdarthavyAvR^ittaM j~nAnamutpadyata iti chet.h | samaM prakR^ite.api | kiJNcha satyasthale.api na sAkShAtsAkShAtkAraM prati kAraNatvamarthasya kintvindriyasannikarShasyaiva | sacha yatrAsatA nopapadyate tatrArthasattAmapekShata iti pAramparyeNaivArthasya kAraNatvam.h | nanu tarhyasatA rajatAdinA sannikarShAyogAtkathamindriyeNa tajj~nAnajanmeti chenna, 
shukttikAsannikR^iShyaM duShyamindriyaM tAmevAtyantAsadrajatAtmanA.avagAhamAnaM j~nAnaM janayatItyaN^gIkArAt.h | ata eva nAsatkhyAtiprasaN^gaH | yAvatkhalu vigIte pratyaye bhAsate tasya sarvasyAsattve.asatkhyAtiH syAt.h | na chaivamityukttam.h | 
yachchokttaM viShayavyabhichAre j~nAnasya savartrAnAshvAsa iti tat.h autsargikaM j~nAnAnAM prAmANyamapavAdAdviparyaya iti vadatA.a.achAryeNaiva parihariShyate | sAkShI khalu chaitanyarUpo niyatayAthArthyaH kadAchidapi saMshayAnAskandito.antaHkaraNavR^ittInAM yAthArthyaM svayameva gR^ihNAti, parIkShAsahakR^itastvayAthArthyamiti bAdarAyaNIyaM matam.h | ata evAnAshvAsanirasanopAyo na j~nAneShu kashchidvisheSho.astIti nirastam.h | anyathA parasyApi kathaM viShayavyabhichAre vyavahR^itervyavahArAntare samAshvAsaH syAt.h | tadabhAve cha kathaM vyavahAradarshanenAnvitArthe vyutpattiH | kvachidvivekAgrahe cha kathamanyatra vishiShyapratyaye vishvAso bhavet.h | tadabhAve cha kathaM niHshaN^kA pravR^ittiH | bAdhakAbhAvAdinA samAshvAsastu parokttarItyaiva nirastaH | kiJNcha pravR^ittyuttarakAlIno bAdhakAbhAvaH kathaM niHshaN^kapravR^ittAvupayujyate | bAdhakAbhAvAdinA vishiShyaj~nAnasvarUpanishchayamaN^gIkuvarANaH kathaM svaprakAshavij~nAnavAdaM na jahyAt.h | autsargikI pravR^ittirapavAdAnnivR^ittiriti chet.h | samaM prakR^ite.api | yadapyukttaM viparItakhyAtipakShe j~nAnaM sAkAramApatediti | tadanupapannam.h | atyantAsata evAkArasya sphuraNAN^gIkArAt.h | anyathA vyavahriyamANasyAkArasya bahirabhAvAdvayavahAro.api tadAkAraH prasajyeta | yA chaivaM prakriyA rajatamidamityAdinokttA sA j~nAnadvitve rajataj~nAnasya cha smR^ititve pramANAbhAvAdanupapannA | vishiShyaj~nAnabAdhakAnAM parihR^itatvAt.h | anumAnAnAM cha dUShyatvAt.h | yastu rajataj~nAnasya smR^ititve parisheShopanyAsaH so.api pratyutpannaka(kA)raNaduShyendriyAdijanyatopapAdanAtparisheShAnupapatterayukttaH | anAkalitarajatasyAnutpadyamAnatvaM gaganAdAvanaikAntikam.h | rajataj~nAnavata evotpadyamAnatvaM vivakShitamiti chenna tathA.api rajatasaMskAravyavahArAdau vyabhichArAt.h | j~nAnatve satItivisheShaNAdadoSha iti chenna | rajatanirvikalpakaj~nAnavata evotpadyamAne rajatasavikalpakAnubhave vyabhichAratAdavasthyAt.h  | rajatasavikalpakaj~nAnavata evotpadyamAnatvaM vivakShitamiti chenna hAnAdibuddhiShvanaikAntikatA.anistArAt.h | saMskAramAtrasahakR^itamanojanyatvopAdhigrastaM chAnumAnam.h | nachAnenaiva hetunA.asya pakShe sAdhanam.h vyabhichArasyokttatvAt.h | 
kiJNchedaM smaraNatvaM sAdhyaM na tAvatsAmAnyaM guNeShu prAbhAkarairabhyupagatam.h | ananubhavatvamiti chet.h | tadapi kimanubhavAdanyatvamanubhavatvAnadhikaraNatvaM vA | Adye.anubhavasyApi tatsambhavena siddhasAdhanatA syAt.h | dvitIye.anubhavatvaM kimiti vAchyam.h | smR^ityanyatvamiti chenna | smR^itAvapi prasaN^gAt.h itaretarAshrayaprasaktteshcha | j~nAnasaMskAramAtraprabhavatvaM smR^ititvamiti chenna | mAnasapratyakShajA smR^itirityasmAbhiraN^gIkR^itatvena pakShasyAprasiddhavisheShaNatvAt.h dR^iShTAntasya sAdhyavaikalyAchcha | kiJNchendriyavyApArAnvayavyatirekAnuvidhAyIdaM rajataj~nAnaM tatkAyarmityavasIyate | tathAcha bAdhitaviShayatvam.h | anvayavyatirekayoranyatropayogAnnaivamiti chet.h | tatkimasya smR^ititve siddhe.anyatropakShayaH kalpyate utaivameva | nAdyaH | tadabhAvAt.h asmAdevAnumAnAttatsiddhAvanyonyAshrayaprasaN^gAt.h | na dvitIyaH | samIchInarajatapratyaye.api tathAtvaprasaN^gAt.h | anyatropakShayaH shaN^kita iti chenna tathA.api sandigdhakAlAtItatA.anistArAt.h | samIchInarajatAnubhave.api kathamanyatrAnupakShayo nishchito bhavatA | anubhavatvanishchayAditi chenna indriyavyApArasyAnyatropayogashaN^kayA.anubhavatvasyApi sandigdhatvAt.h | purovartivyavahArasaMvAdAdanubhavatvanishchaya iti chenna saMvAdAnubhavasyApyanishchitatvAt.h | asati bAdhake na vR^ithA.anyatropakShayaH shaN^kayata iti chet.h samaM prakR^ite.apIti | etenApratyutpannakAraNaprabhavatvaM smR^ititvamityapi chenna | dvitIyAdibhrame siddhasAdhanatvAt.h sAdhyavishiShyatAprasaN^gAchcha | tattAMshollekhitvaM smR^ititvamiti chenna | anubhavabAdhitatvAt.h | etena j~nAnasambhinnArthagocharatvamityapi parAstam.h | anenaiva pratipakShAnumAnadvayamapi samAhitaM veditavyam.h | nedaM smR^itiriti vyavahartavyaM tattollekhAdismR^itichinhavikalatvAditi prathamaprayoge vivakShitatvAt.h | ata eva tikttaguDAdipratyayaprakriyA.api parAstA | 
yadapi viparyayAbhyupagame kalpanAgauravamukttaM tat.h vivekAgrahamAtreNa pravR^ittyAderupapattau tathA.astu | nachaivamiti vakShyAmaH | kiJNchaivamantyatantusaMyogaparyantaM kAraNakalApamupAdAya paTo.api nAN^gIkaraNIyaH tanmAtreNa sarvasyopapatteH | paTo.api pramito na hAtuM shakyate | nacha tena vinaikatvAdipratyayopapattiriti chet.h viparyaye.apyevamiti kuto gauravam.h | anyathAkhyAtau kiM pramANamiti chet.h | anubhava eveti brUmaH | (ta) yathA hi purovartini rajate rajatamidamiti vishiShyaviShayamekameva vij~nAnaM svaprakAshatayA vA mAnasapratyakShatayA vA sAkShiNA vA.avabhAsate tathedamapIti kuto.asya na vishiShyaviShayaikaj~nAnatvam.h | nahi tato.asya mAtrayA.api visheShaM pashyAmaH | darshane vA.asmatpravR^ittirna syAt.h | kevalamekaM tAdR^igviShayasadbhAvAdyathArthaM tadabhAvAparamayathArthamavishiShyaviShayamanekamapi tadvishiShyaviShayaikatvena pratibhAsata iti chenna | anyasyApi vishiShyaviShayaikatve samAshvAsAsambhavaprasaN^gAt.h  viparyayAN^gIkAraprasaktteshcha | nAstyeva vishiShyaviShayaikatvagrAhipratyaya iti chenna anubhavasiddhaj~nAnApalApe smR^ityanubhavasvarUpApalApaprasaN^gAt.h | kiJNcha rajatArthinaH shukttikAyAM pravR^ittiranyathA.anupapannA.anyathAj~nAnamAkShipati | nanviyaM pravR^ittiH svarUpato viShayatashchAgR^ihItabhedAdvedanadvayAdupapadyata iti chet | ko.ayaM bhedo nAma | kiM svarUpam.h uta pR^ithaktavam.h utAnyonyAbhAvaH athavAvaidharmyam.h | na prathamaH | svaprakAshaj~nAnaj~neyapratibhAse tadanavabhAsAnupapatteH | na dvitIyaH | guNe guNAnabhyupagamAt.h | sarvatra bhedAgrahasambhavenAnyArthino.anyatra pravR^ittiprasaN^gAt.h | tR^itIye vakttavyam.h | kimidaM rajatatvayoranyonyAbhAvo nAvabhAsate utedaM rajatayoriti | nAdyaH | aparyAyashabdasmArakayorjAtivyaktayostadanavabhAsAsambhavAt.h | kiJNchAnyonyAbhAvo nAmAnyonyasvarUpameva parasya | tachchopalabdhamiti kathaM tadanupalambhaH | ata eva na dvitIyaH | nApi chaturthaH | rajatAsambhavinaH purovartinIdantvasya purovartyasambhavinashcha rajate rajatatvasya gR^ihItatvAt.h | idaM rajatatvayorasaMsargAgraho vivakShita iti chenna | asaMsargo hi saMsargasyAbhAvaH | sa chedaMrajatatvayoH svarUpameva pareShAm.h iti kathaM tadavabhAse nAvabhAseta | viparyayAbhyupagamavAdibhirapi bhedAgraho.abhyupagamanIya eva | tatrApi samAno doSha iti chenna | bhedasya svarUpatAvanmAtratvAnabhyupagamAt.h 
| 
atha manyase purovatirno yaH shukttitvAdidharmo rajatavyAvartako yashcha rajate vyavahitadeshatvAdidharmaH purovartivyAvartakastayoragrahaNaM pravartakamiti | tadasat.h | purovartino hi shukttitvAgrahe na shukttikArthI tatra pravarteta | rajatasya chAsannihitatvAdidharmAgrahe rajatArthI na tatra pravartatAm.h | rajatArthinaH purovatirni pravR^ittistu kutaH | kiJNcha bhedAgrahAdanyArthino.anyatra pravR^ittimAchakShANaH praShyavyaH | kimayameva vyavahAro bhedAgrahAdanyastvabhedagrahAt.h, uta sarvo.api bhedAgrahAditi | nAdyaH | aniyatakAraNatApAtAt.h | nanu cha sarvatrAbhedagraha eva pravartakaH | tatsArUpyAdbhedAgraho.api tatheShyate | yathA hi | asti tAvatpravartakatvAbhimatapratyaye.apyapekShitopAyapurovR^ittyavagamAMshayoH svarUpato viShayatashcha bhedavirahAdeva bhedAgrahaH | tathA.atrApyavivechakaM sAdhAraNaM rUpamavagamyate | nAvagamyate cha vivechako.asAdhAraNadharmo vedyayorvedanayoshcha | tatashchaikapravartakapratyayasadR^ishavapurupajanayatIdaM vedanadvayaM pravR^ittimiti | maivam.h | aniyatahetukatvAnistArAt.h | kiJNcha pravartakasAdR^ishyAtpravR^ittirityatraiva kalpyate uta yadyatsadR^ishaM tattatkAryakArIti sarvatra niyamaH | nAdyaH | adR^iShTakalpanAprasaN^gAt.h | pravR^ittilobhAditthamAsthIyata iti chenna tasyA viparyayAN^gIkArAdeva suvyavasthiteH | na dvitIyaH | kR^ishAnusadR^ishAd.h guJNjApuJNjachChItanivR^itteradarshanAt.h | nanvidaM rajatamiti yathA rajatasAdhyA buddhI rajatasadR^ishAchChukttishakalAdbhavati bhavatAm.h | tathA pravartakaikaj~nAnasadR^ishAjj~nAnadvayAtpravR^ittirapi kuto na syAt.h | maivam.h | arthasya sAkShAjj~nAnakAraNatvAnabhyupagamAt.h | sAdR^ishyaM tu kAchAdivaddoShatayopayujyate | api chedaM j~nAnadvayaM pravartakasAdR^ishyamAtrAdyadi pravR^ittimupajanayennivR^ittimapi kutA ena janayet.h | asti hi tatra nivartakabhedagrahasArUpyamabhedAgrahaNam.h | nanu cha yathA bhedAgraho bhavatAmabhedagrahaM janayati tathA pravR^ittimapi kiM na janayediti | maivam.h | vaiShamyAt.h | j~nAnajanane hi kAraNAnAM svAtantyaM na puruShasya | tAni cha yAdR^ishasAmagrImadhyapatitAni tAdR^ishaM j~nAnamupajanayanti | natu puruShAkAN^kShAmapekShante heyopekShaNIyaj~nAnajananAt.h | pravR^ittau tu puruSha eva svatantro na j~nAnam.h | sa hi satyapi j~nAne.apekShita eva pravartate | natu j~nAnaM jAtamityevodAsInaviparItayorapi | tathAcha bhedAgrahadoShakaluShitAni nayanAdIni viparyayaM janayanti | natu puuuruShaH pravartakasAdR^ishyamAtreNa pravartitumarhati | tathAtve vA nivartakasAdR^ishyAtprekShAvAnnivartetApItyukttam.h | kiJNcha j~nAnamarthe pravR^ittiM kiM sAkShAdupajanayati utechChAprayatnadvAreNa | nAdyaH | heyopekShaNIyayorapi pravR^ittiprasaN^gAt.h | dvitIye kathamagR^ihItabhedAjj~nAnadvayAtpravR^ittiH | purovartipravR^itterhi sAkShAtkAraNaM prayatnaH, tasya chechChA, tasyAshcha samIhitasAdhanatAnumAnam.h | nacha tatsambhavati | rajatatvasya pakShadharmata(A)yA.apratipannatvAt.h | atha rajate pratipannena rajatatvena tatsamIhitasAdhanatAj~nAnamupajAtaM bhedAgraha(bhedagrahe.abhedagraha)sArUpyAtpurovartinIchChAmupajanayatIti chenna | tathA sati bhedagrahasArUpyAdabhedAgrahAdupekShayA apyApAtAditi | nanvastu tarhi dvitIyaH pakShaH | tathA hi | satyarajate tAvadasti rajatavyakttij~nAnaM rajatatvajAtibodhashcha | na chAstyasaMsargaj~nAnam.h | etAvataiva tatra tadarthinAM pravR^ittiH | nahi tayostAdAtmyaM pashyanti | jAtivyaktayosdatAdAtmyAbhAvAt.h | nacha tatra saMsargagrahaH pravartakaH samavAyo hi tayoH saMsargaH | na chAsau pratyakShaH | indriyasannikarShAbhAvAt.h | nApyanumAnastadA shakyate j~nAtum.h | liN^gAbhAvAt.h | avisaMvAdivyavahArajanakatvavishiShyasAkAMkSharUparUpisahopalambho hi talliN^gam.h  na chAvisaMvAditvaM prAk.h pravR^itteH shakyAdhigamam.h | asti chedaM sakalamapi pravartakaM vibhrame.apIti kuto viparyayAbhAve pravR^ittyanupapattiH | idaM rajatatvAdhArayorbhedagraho vA satyarajate pravR^ittihetuH | asti chAsau prakR^ite.api | nacha purovartini rajatatvApratItAvichChAnupapattiriti vAchyam.h | rajatatvena sahAgR^ihItAsaMsargatayA vA rajatAdagR^ihItabhedatayA vA samIhitasAdhanatAnumAnopapatteriti  etadapyayukttam.h | asaMsargAgrahabhedAgrahayoH nirastatvAt.h | kiJNchaivaM sati savikalpakapratyakShochChedaprasaN^gaH | vastumAtragrahasyAsaMsargAgrahasya cha nirvikalpakasAmyAt.h | rUparUpibhAvaH savikalpake chakAsti | nirvikalpake tu vastusvarUpamAtramiti bheda iti chet.h | ko.ayaM rUparUpibhAvaH dharmadharmiNoH parasparAkAN^kShAviShayatvamiti chet.h | tatkiM tayoH svarUpamutAnyat.h | Adye tadapi nirvikalpake prakAshata eva | dvitIye kiM tadaindriyakamutAtIndriyam.h | prathame kathamavikalpake na prakAsheta | dvitIye kathaM savikalpake prakAsheta | ata tadvastudarshanasApekShadasharnaM nirvikalpake.achakAsadapi savikalpake bhAtIti chet.h | tarhi na tatsaMrgAtirikttamastIti saMsargagrahAdeva savikalpakopapattiH | nacha nirvikalpakasya pravartakatvamasti | kiJNchAsaMsargAgrahAdeva sarvatra pravR^ittyaN^gIkAre madhyamavR^iddhapravR^itterapi tathAtvena bAlasya tadIyasaMsargaj~nAnAnumAnopAyAbhAvAt.h  padAnAmanvitArtheShu vyutpattyanupapattau shAbdapramANochChedaprasaN^gaH | 
aiathaivaM manyeta | astyeva vyavaharturanvayaj~nAnam.h | kiM nAma sadapi na pravR^ittAvupayujyate | ato na kashchiddoSha iti | tatra kiM tadanvayaj~nAnaM pravR^ittau niyatamutAniyatamiti vAchyam.h | Adye.astu tatpravR^ittAvupayogi mA vA bhUt.h, anyathAkhyAtiM vinA na rajatArthinaH purovartini pravR^ittiriti tAvatsiddham.h | dvitIye tu shabdochChedastadavasthaH | kiJNcha niyatapUrvabhAvi chAkAraNaM chetyanupapannam.h | pratibhAsamAnayorasaMsargAgrahe sati saMsargagraho.avarjanIyasannidhiriti chenna viparyayasyApi vakttuM shakyatvAt.h | avashyaM chaitadevam.h | vyavahAro hi vyavahartavyopalambhanibandhano yukttaH, na tu vyavaharaNIyaviparyayAnupalabdhinibandhanaH | nahi ghaTavyavahAro vyavahartavyaj~nAnapuraHsaro vyavahAratvAdghaTavyavahAravat.h | vivAdapadaM j~nAnaM purovartiviShayaM tadviShayavyavahArajanakatvAtsaMmatavat.h | purovarti vA rajataj~nAnagocharo rajataj~nAnagocharo rajatAnupAyatve sati tadarthipravR^ittiviShayatvAtsamyagrajatavat.h | vivAdapadaM rajataj~nAnamidaM j~nAnAnna bhidyate prakAshamAnAttato.aprakAshamAnabhedatve sati prakAshamAnatvAtsampratipannarajataj~nAnavadityAdayaH | kiJNcha viparyayAbhAve nedaM rajatamiti j~nAnasya bAdhakatvamanupapadyamAnaM taM gamayati | nahi tathAtve bAdhakatvamasti | na tAvadagrahaNanivartakatayA bAdhakatvam.h, sarvapratyayAnAM tathAtvApAtAt.h | nApi vyavahAravichChedakatvena, atadarthinAM vyavahArAnutpattau nedaM rajatamitij~nAnasyAbAdhakatvaprasaN^gAt.h, vyAghrachorAdij~nAnasyApi pravR^ittivichChedakatvena bAdhakatvaprasaktteshcha | nachArthasya vyavahArayogyatAvichChedakatvena, samayAntare.api tatra vibhramAtpravR^ittyabhAvApatteH | nacha vyavahArapratibandhakatvena, avivekanivR^ittau kAraNAbhAvAdeva 
vyavahArAnupapatteH pratibandhakakalpanAyogAt.h, vyAghrachorAdij~nAnasya bAdhakatApatteshcha | vimatamayathArthaM bAdhyatvAdvayavahAravaditi | ata eva bhrAntitvaprasiddhayApi viparyAsasiddhiH | evaMcha sati pratyayatvAnumAnaM kAlAtyayApadiShyaM veditavyam.h | aduShyakaraNajanyatvopAdhigrastaM cha | etena rajataj~nAnatvAnumAnamapi nirastam.h | anyathA vimato vyavahAro yathArtho vyavahAratvAt.h, rajataviShayo vA rajatavyavahAratvAdityapi syAt.h | 
yadapi j~nAnatvaM cha yathArthamAtravR^ittItyAdi, tatra kimidaM j~nAnatvaM sAmAnyaM vA pratiniyataM vA | nAdyaH | vAdiprativAdinorAshrayAsiddheH | dvitIye yathArthaj~nAnavR^ittij~nAnatve siddhasAdhanatA | vimataj~nAnavR^ittij~nAnatvapakShIkAre.api mAtreti vyarthaM syAt.h | tattyAgena cha pratij~nAne prathamAnumAnadoSha eva | kiJNcha yathAtharmAtravR^ittItyayathArthAvR^ittitvamAtraM vivakShitam.h utAyathAtharj~nAnAvR^ittitvam.h | Adye siddhasAdhanam.h ayathArthavyavahArAvR^ittitvasya siddhatvAt.h | dvitIye parasyAprasiddhavisheShaNatA, aduShTasAmagrIjanyamAtravR^ittitvamapAdhishcha | yachcha shukttikA rajatatvenAbhAsata ityAdi, tadapyasat.h | meruH sarShapa ityAdivAyAnmerorapi sarShapatvena pratibhAsAd.hdR^iShTAntasya sAdhyavaikalyAt.h | anyathA tathAvidhavAkyAbhAsaM shrutavatA tatpratiShedho na kriyetAprasakttatvAt.h | nahi padArthapratiShedho yukttaH | api chaivaM satyagniranuguNa iti bAdhitaviShayasya vAkyasya ghaTaH pachatItyapArthakAdbhedo na syAt.h | yadapIdaM rajatatAdAtmyamityAdi | tachchAyukttam.h | tadapratItAvAshrayAsiddheH, pratItau vyAghAtAt.h dR^iShTAntasya sAdhyasamatvAchchetyAstAM vistaraH || 1 || 
kashchitpunarevamAha | tAsAM trivR^itaM trivR^itamekaikAmakarodityAdishruteH, sametyAnyonyasaMyogamityAdipurANAt.h, tyAtmakatvAdisUtrAchcha anyathA shvetaketUddAlakAkhyAyikayA pratipAditatvAdadvaitamapi na shrutyabhiprAyaH syAt.h | "taddhaitatpashyan.h R^iShirvAmadevaH pratipedehaM brahmAsmi' ityapi paropAsanAnuvAdo na svArthe tAtparyavAn.h syAt.h "atha yo.anyAM devatAmupAste' itayupAsanAprakaraNatvAt.h | tathAcha bahuviplavaH syAt.h | tasmAtsUtrakArasyaivAyamabhiprAyo yajjagajjanmAdikAraNatvaM brahmaNaH svarUpAntargatameva lakShaNamiti | tathAcha vispaShyatadIyavAkyAntarabalAdasyApi sUtrasya svarUpalakShaNaparatvameveti | 
yata evaM jagajjanmAdikAraNatvaM svalakShaNamatra sUtre brahmaNo.abhidhIyate, tato na paramate.asya sUtrasyArambha evopapadyate | ityAha- ata iti || 
lakShaNaM hi sajAtIyavijAtIyavyavachChedArthaM bhavati | yathA.a.aha "samAnAsamAnajAtIyavyavachChedo vA lakShaNArthaH' iti | tathAchAnena lakShaNena sajAtIyAjjIvAdvijAtIyAjjaDAchcha brahmavyAvartitaM sUtrakAreNa | jIvaikyanirAkaraNasUtrasyArambhaH kathaM jIvaikyavAdinAM syAt.h | syAdyadIdaM kathaJNchit.h (syAtkathaJNchidyadIdaM) taTasthalakShaNaM syAt.h | svarUpalakShaNamiti chopapAditam.h | 
syAdayamadvaitinAmanupapanno lakShaNArambho yadIdaM jIvavyAvR^ittyarthaM lakShaNamukttaM syAt.h | jaDamAtravyAvR^ittyarthaM tu lakShaNe vyAkhyAyamAne kathaM jIvaikyavAdinAM lakShaNasUtrArambho.anupapanna ityata Aha- nahIti ||
yatra hi lakShaNaM nAsti tatsarvaM tadvayAvartyamaN^gIkaraNIyam.h | anyathA lakShaNasyAvyAptiprasaN^gAt.h | nachedaM lakShaNaM jIvasyAsti | tatkathamasAvanena na vyAvartyata iti |
kiJNchAnena lakShaNena yadi jIvo na vyAvartyate, kintu so.api lakShyAntargataH | tathA sati lakShaNasya jIve.ativyAptimAshaN^kayetaravyapadeshAddhitAkaraNAdidoShaprasakttiriti sUtrakArIyaM tannirAkaraNamasaN^gataM syAt.h | nahi lakShya evAtivyAptirlakShaNasya kenApi shaN^kayate | kathaJNchichChaN^kAyAM vA tasyApi lakShyatvAN^gIkAraM parityajya tatra na lakShaNanirAkaraNaM kriyata ityAshavAnAha- hitAkriyeti || 
yadyapi pareNApi jIvasya lakShaNavyAvartyatvamaN^gIkR^itameva, yathA.a.aha "sarvaj~naM sarvashakttiM vihAyAnyataH paraparikalpitAtpradhAnAderachetanAchchetanAdapi parichChinnaj~nAnakriyAshaktteH saMsAriNo hiraNyagarbhAdutpattyAdi na sambhAvayitumapi shakyate' iti, tathA.api nyAyenopapAdayitumidamukttamiti | 
ito.api mAyAvAdinAM na brahmalakShaNasUtrArambhaH sambhavatItyAha- nirguNatvaM cheti || 
lakShaNavAkyaM hi sAkShAllakShyasyAsAdhAraNadharmasaMsargaM pratipAdayadarthAditaravyAvR^ittiM pratipAdayati | tato.anenApi lakShaNAvAkyena brahmaNo jagajjanmAdikAraNatvena tadavinAbhUtaiH sarvaj~natvAdibhishcha saMsargaH pratipAdanIyaH | tathAcha nirvisheShatvaM brahmaNo.anena sUtreNa niShiddham.h | nirvisheShatvavAdinAM cha nirvisheShatvaM niShedhataH sUtrasyArambhaH kathamupapadyata iti |
syAdiyaM jIvabrahmaNorekatvaM brahmaNashcha nirguNatvamaN^gIkurvatAM lakShaNasUtrArambhAnupapattiH | yadyanena sUtreNa jagajjanmAdikAraNatvaM brahmaNaH svalakShaNamuchyate | na chaivaM kintu taTasthameva | nahi tathAvidhaM jagajjanmAdikAraNatvaM jIvabrahmaNorekatvaM vA brahmaNo nirguNatvaM vA viruNaddhi | 
nanu svalakShaNatve pramANamukttam.h | maivam.h | svasya lakShaNAni svalakShaNAnIti vA | su samyak.h svarUpAntargatyA na lakShaNAnIti vA tadarthopapatteH | tarhi yato.asya janmAdi sA mAyA tadAshrayo brahmeti nirdeshaH syAt.h | natu janmAdyasya yatastadbrahmeti | maivam.h | yatra ghoShaH sA gaN^getivallakShaNayA prayogopapatteH | nanu taTasthenApi jagajjanmAdikAraNatvena brahmaNo jIvaikyaM nirguNatvaM cha (ni)viruddhayate | kAkanilayanatvaM hi pareNa taTasthaM lakShaNamudAhR^itam.h | tasya lakShyAntarbhAve kAkAdhikaraNatvamapi gR^ihashabdAtharH syAt.h | tatashcha kAkavigame gR^ihaikadeshabhaN^gabuddhiH syAt.h iti | tatra kAkAdhikaraNatvaM tadanadhikaraNebhyo gR^ihaM vyAvartayati na vA | neti pakShe.anubhavavirodhastadabhidhAnavaiyarthyaM cha | Adye brahmalakShaNamapi kathaM na jIvavyAvR^ittiM karoti | kathaM cha tatsambandhena saguNaM na bhavatIti | maivam.h | yo hi kAryakAraNasaN^ghAtAdavivikttaM kartR^itvabhokttR^itvadoShasaMsargiNamAtmAnaM matvA klishyati sa jIvo vyAvartyata eva te(ane)na lakShaNena | tatra yashchaitanyadhAtuH sa brahmaNo na bhidyata ityabhyupagame virodhAbhAvAt.h | nacha satyasya prapaJNchasya kAraNabhUtAyAH satyAyA mAyAyA Ashrayo brahmeti sUtrArtho yena brahmaNaH savisheShatvaM syAt.h | kintu yadavaShyambho vishvo vivartaH prapaJNchastad.h brahmeti sUtrArthaH | sati chaivaM sUtrArthe kathaM jIvabrahmaNorekatvaM brahmaNo nirguNatvaM cha viruddhayata iti | 
atrochyate | AstAM tAvat.h(eShA) prapaJNchasya vivartatA.a.adivArtA pramANAbhAvAt.h prakR^ityadhikaraNe nirAkariShyamANatvAchcha | taTasthena jagajjanmAdikAraNatvenAtra sUtre lakShaNayA brahma pratipAdyata iti kuto.aN^gIkaraNIyam.h | mukhyArthAsambhave hi lakShaNAshrayaNaM dR^iShTam.h | na tAvad.h brahmaNo jagajjanmAdikAraNatvasya bAdhakaM pratyakShaM tadagocharatvAt.h | nApyanumAnam.h shrutibAdhitatvAt.h | nApyAgamaH tasyAkliShyakAritvAdyarthatayA sAvakAshatvAt.h | 
nanvarthApattyedamavasIyate | jIvabrahmaNorekatvaM tAvadAvashyakam.h | nacha jagajjanmAdikAraNatvasya svalakShaNatve tatsambhavati | ato.anyathA.anupapattyA mAyAgatamevedaM lakShaNam.h | janmAdyasya yatastad.h brahmeti lakShaNayochyata iti kalpyata iti | tatrAha- bhedenaiveti || 
yadi jIvabrahmaNorekatvaparirakShaNAya yathAshrutaM sUtrArthaM parityajya lakShaNA.ashrIyate tarhi jIvabrahmaNorbhedenaivAN^gIkR^itena sUtrasya mukhyArthasambhave lakShaNA kasmAdAshrayaNIyA | 
nanvabhedamupAdAya sUtre lakShaNA vA.a.ashrayaNIyA bhedamupAdAya makhyavR^ittirveti sandihyate | vayaM tu brUmaH dvitIyaH pakSha eva shreyAniti, aprAmANikaparirakShaNAya vAkyAnAM jaghanyavR^ittirAshrIyamANA kvachi(dupalabdheti)dapi dR^iShTeti | tadidamukttaM- bhedenaiveti ||
nanu kathaM jIvabrahmaikyamaprAmANikam.h | tattvamasItyAdishrutisiddhami(tvAdi)ti chenna | upapattiparAhatatvAt.h | tathAhi | tachChabdenA(bdasya) mukhyArtho yaH, "sadeva somya' ityAdinA prakR^itaH prekShApUrvaM tejo.abannAdInAM sraShyA sarvAsAM prajAnAM mUlamAyatanaM pratiShThA cha sakalAvadyagandhavidhuro.aparichChinnaguNAkaraH paramAtmA, yashcha tvaMpadamukhyArthaH pratyakSha(Adi)siddho.alpashakttiH parAdhIno doShakaluShito.avachChinnaj~nAnAdiguNaH, tAvupAdAyAnena vAkyenaikyamuchyate, uta viruddhabhAgatyAgena lakShaNayA vA | nAdyaH | parasparavirodhena yogyatAvirahe jaradgavAdivAkyavadAbhAsatvaprasaN^gAt.h | dvitIye doShamAha- bhedanaiveti || 
siMho devadatta ityAdivatsAmAnAdhikaraNyamAtraM gauNamupAdAya jIvabrahmaNorbhede(nA)naivAN^gIkR^itena padadvayasya mukhyArtha(tva)sambhave(na) jahadajahallakShaNA kuta AshrayaNIyeti | 
nanu kiM sAmAnAdhikaraNyaM mukhyamupAdAya tattvaMpadayorlAkShaNikatvaM vyAkhyeyam.h | kiMvA sAmAnAdhikaraNyaM gauNaM gR^ihItvA tattvaMpadayormukhyArthatA vyAkhyAtavyeti sandehe na vinigamanAyAM heturasti | na nAsti | tyajedekaM kulasyArtha iti nyAyasya vidyamAnatvAt.h | tAtparyaliN^gAnAM tatratatra bheda evAnuguNyasya vyutpAditatvAt.h | tadidamukttaM - bhedenaiveti ||
kiJNcha virodhyAkAraparityAgena svarUpamAtralakShaNayA "tattvamasi' iti vAkyaM jIvabrahmaNorekatvaM pratipAdayatItyatra virodhyAkAraparityAgo nAma na tAvadavivakShAmAtramityukttaM prAk.h | atha so.ayaM devadatta ityAdivadvirodhyAkArasyAnityatvam.h | tatrAha- kathamiti || 
nityaguNatvaM cheshvarasya liN^gapAde sAdhayiShyate | asyeshvarasyetyupalakShaNam.h | jIve.api pAratantAdidoShANAM nityatvAt.h | yathokttaM purANe "alpashakttirasArvaj~nam.h' iti | 
nanu cha virodhyAkAraparityAgena jIvasya brahmaikyamityasyArtho na virodhyAkArAvivakShAmAtreNeti nApyanityatveneti | kintu nigaruNena brahmaNA jIvasyaikyamityeveti chenna | nirguNa(tva)syaiva nirUpayitumashakyatvAt.h | tathAhi | tannirguNaM kiM saguNAdIshvarAdbhinnamutAbhinnam.h(vA) | dvitIye tasyApi saguNatvaprasaN^gena nirguNatvavyAghAtaH | Adye doShamAha- sadaiveti || 
yadi nirguNaM saguNAdatyantabhinnaM tarhyasya saguNasya nityaM saguNatvAttasmAnnityameva nirguNaM bhinnaM prasajyeta | tathAcha na kadAchidapi kaivalyaM syAditi | 
nanu svabhAvato nigaruNameveropitairmithyAguNaiH saguNamiti bAlairabhilapyate | AropitanIlimnA gaganamiva nIlatvena | AropapravAhasya chAnAdinityatayA sadA saguNatvaM cha nAniShyam.h | tathAcha mithyAbhUtavirodhyAkAraparityAgenaikyopadesho.api nAnupapannaH | nIrUpaM gaganamiti yathA | yathA vA yadidaM rajataM sA shukttirityevaM pareNa svAbhisandhAvudghATite satyAha- nacheti ||
mithyetyasaduchyate.anirvachanIyaM vA | nAdyaH | anaN^gIkArAt.h | na dvitIyaH | anirvAchyasya prathamasUtra eva nirAkR^itatvAt.h | ato guNarAhityalakShaNaM nirguNatvaM na sarvathA shakyanirUpaNam.h | 
nanu guNAdipaJNchakasya nirguNatvaM padArthavido manyante | manyantAm.h | na hIdAnIM nirguNavastunirAkaraNaM prastutam.h | kiM nAmAdvaidinA nirguNaM brahma nirUpayitumashakyamiti | guNashabdenA(chA)tra dharmamAtraM prakR^itam.h | tadguNAdiShvapi sarvasammatam.h | guNAdInAM cha saguNatvaM paramANvArambhanirAse vakShyate | 
nanu (cha) "sAkShI chetA kevalo nirguNashcha' iti nirguNaM brahma shrUyate | maivam.h | ukttAnupapattiparAhatatvenArthAntaraparatvAt.h | anyathA sAkShitvAdInAmapi dharmatvAdvayAghAtashcha | sAkShAddraShyA hi sAkShI | yathA.a.aha pANiniH | sAkShAddraShyari saMj~nAyAmiti | 
evaM dharmarAhityalakShaNaM nirguNatvaM nirAkR^itamapyAgrahamAtreNa yo.aN^gIkaroti taM prati solluNThamAha- nirguNatvamiti || 
tadA cha yuktayA nirgu(Ne)Natve nirAkR^ite.api yadi nirguNatvaM parasmai ruchiM syAt.h tarhi guNashabdoditasakalashubharAhityalakShaNamAsuratvameva syAt.h | anyathAnirUpayitumashakyatvasyokttatvAt.h | tenaikyaM cha mAyAvAdinAmanumanyAmaha iti | etena brahmaNo nirguNatvAdasya lakShaNasya yattaTasthatvamukttam.h | nahi nAnAvidhakAryakriyAveshAtmatvaM tatprasavashaktayatmakaM vA jij~nAsyavishuddhabrahmAntargataM bhavitumarhati | tadapi nirastaM veditavyam.h | nirguNa(tva)syaiva nirAkR^itatvAt.h | yachchokttam.h "nedaM brahmaNo visheShaNam.h prapaJNchopAdhitvena nirupAdhikabrahmasvarUpAntargatatvAyogAt.h' iti, taduttaratra nirAkariShyata iti | 
yadapi guNaguNinoranyatvAnanyatvAbhyAmanirUpaNAditi lakShaNasya taTasthatvAdi siddhaye pareNokttaM taddUShayitumanuvadati- lakShyalakShaNayoriti || 
yadatra jagajjanmAdikAraNatvaM mu(khya)khato lakShaNamabhihitaM savarj~natvAdisamastaguNavattvaM chAbhiprAyavyA(prA)ptamityukttam.h | tadubhayamapi lakShaNaM lakShyAdbrahmaNo bhinnamabhinnaM bhinnAbhinnaM vA | nAdyaH | merumandaravallakShyalakShaNabhAvasya guNaguNibhAvasya chAnupapatteH | sambandhasadbhAvAnneti chet.h (na) tasyApi sambandhibhyAmanyatvAnanyatvAbhyAmanirUpaNAt.h | na dvitIyaH | anekairabhinnasya brahmaNo.apyanekatvApatteH | tathA chaikameveti shrutivirodhAt.h | lakShaNAnAM vaikatvamApadyeta | tathAcha "yato vA imAni bhUtAni jAyante' ityAdishruteH punarukttidoShaprasaN^gaH | lakShyalakShaNabhAvo guNaguNibhAvashchAbhede nopapadyate | prasiddhena hyaprasiddhaM lakShaNIyam.h | nacha tadeva tadaiva prasiddhamaprasiddhaM cheti yukttam.h | guNI cha guNavAnbhavati | nacha svenaiva tadvAnbhavati | na tR^itIyaH | parasparavirodhAt.h | ato.ashakyanirUpaNatvAnnedaM brahmasvarUpAntargataM lakShaNam.h | kintu taTasthameva | nacha taTasthena tena brahmaNo.advitIyatvabhaN^gaH | yadrajatamityabhAtsA shukttiritivanmithyAbhUtenApi prapaJNchakAraNatvenopalakShaNayogAditi | 
evamanUdya nirAkartumArabhate- iti pR^iShya iti || 
vakttavyamiti sheShaH | pR^iShya itayupalakShaNam.h | dUShite chetyapi grAhyam.h | dUShaNAnAmatyantAsambaddhatvAtpR^iShya ityevokttam.h | kiM vakttavyamiti | 
tatra jagajjanmAdikAraNatvAdInAM dharmANAM bhedAbhAve.api visheShasya sadbhAvAttadbalena sarvamutpadyata iti vakttuM nirbhedavastuni pareNa visheShasyAnaN^gIkR^itatvAt.h ghaTAdInAM cha mithyAtvenAN^gIkR^itAnAmanudAharaNatvAtsatya eva vastunyasAvudapapAdanIya iti manvAna Aha- tadeti || 
yadyevaM pR^iShTvA lakShaNaM dUShayasi tadaikyasya gatirnirUpaNaprakAro na vidyate | 
ayamabhiprAyaH | dvividhaM hi vAkyaM mAyAvAdinA tattvAvedakamaN^gIkR^itam.h | ekaM jIvabrahmaNoraikyaparaM mahAvAkyam.h | yathA tattvamasItyAdi | aparaM tatsvarUpaparamavAntaravAkyam.h | yathA satyaM j~nAnamanantaM brahmetyAdi | tadubhayamapi savisheShAbhinnavastuniShThaM pareNAN^gIkaraNIyam.h | gatyantarAbhAvAt.h | 
tatra tAvadAdyasya gatyantaraM nAsti | kathamiti chet.h uchyate | tattvamasItyAdivAkyapratipAdyamaikyaM kiM tatpadalakShitAchchaitanyAdabhinnamuta bhinnamatha bhinnAbhinnamiti vAchyam.h | 
pareNAN^gIkR^itatvena prAdhAnyAdabhedapakShaM tAvadAdau nirAkaroti- aikyAbheda iti || 
aikyasya chaitanyasvarUpAbhede.aN^gIkriyamANe tadaikyaM tattvamasItyAdinA shAstreNa pratipAdyaM na syAt.h | kutaH svarUpasya svaprakAshatvena nityasiddhatvAt.h | tanmAtrasvarUpatvAchchaikyasya | nahi prakAshamAnameva shAstrapratipAdyam.h | vaiyarthyaprasaN^gAt.h | kiJNchAvedyatve satyaparokShavyavahArayogyatvaM svaprakAshatvaM paroNAN^gIkR^itam.h | tathAcha svaprakAshachaitanyAtmakaM (cha) shAstrapratipAdyaM cheti vyAhatam.h | atha shAstraM naikyaM pratipAdayati kintu bhedabhramaM nirAkaroti, yathokttam.h siddhaM tu nivartakatvAditi | na | aikye prakAshamAne bhedabhramasyaivAnavakAshAt.h | tattvApratipatterbhrAntihetutvAt.h | aikyaM na prakAshata iti chenna | svaprakAshachaitanyamAtratvavirodhAt.h | avidyAvashAtsvaprakAshasyApyanavabhAsa iti chenna sarvathA.apyanavabhAsaprasaN^gAt.h | tathAchAdhiShThAnAnavabhAse.avidyAropasyApyanupapatteH | na hyakhaNDe vastunyaMshato.avidyAvaraNaM sambhavati | asambhavanIyAvabhAsachaturA.avidyeti chet.h | tarhi sA jaDeShveva kuto nAN^gIkAryA | anupapattestulyatvAt.h | tathAcha "sA na jaDeShu vastuShu' ityayukttam.h | na shAstreNa j~neyaM tadityupalakShaNam.h | shAstrapratipAdyatve.api tatpadenaiva siddhatvAt.h | tvamasIti vyarthamityapi draShyavyam.h | tadityetAvatA na bhedabhramanivR^ittiH | atastvamasIti sArthakamiti chenna | tatpadenai(vai)kyasya pratipAditatvAdaikyapratItau cha bhedabhramasya nirastatvAt.h | anyathA kadA.apyanivR^ittiprasaN^gAt.h | tatpadenaikyasyApratipAditatve tadupalakShitachaitanyamAtratvAnupapattiH | nanu kathaM tarhi so.ayaM devadatta iti vAkyam.h | atrApi visheShAnaN^gIkAre.anupapattireveti | 
dvitIyaM nirAkaroti- bheda iti || aikyasya svarUpAdbhede.aN^gIkriyamANe.apasiddhAntastAvat.h | tattvamasyAdivAkyasyAkhaNDArthaniShThatAyA mAyAvAdinAN^gIkR^itatvAt.h | mithyAtvaprasaN^go.aparo doShaH, chaitanyAtirikttasya sarvasya mithyAtvAN^gIkArAt.h | anyathA.advaitenaiva satyenAdvaitavyAghAtAt.h | aikyamithyAtve kinnashChinnamiti chenna | mithyAtvato na shAstreNa j~neyaM tadityanuvartanAt.h | anyathA tattvamasyAdishAstrasyAtattvAvedakatvaM syAt.h | kiJNcha jIvabrahmaNoraikyasya mithyAtvatastadbhedasatyatvamapi syAt.h | kutaH balAdvayAptibalAdityarthaH | nanu na kutrApi satayo bhedo.asmAbhirabhyupeyate tatkathaM vyAptiH | maivam.h | AstAM tAvatparamArthachintA | yayordUrasthayorvanaspatyoraikyaM mithyA tayorbhedaH satya iti dR^iShTam.h | athavA yasya svarUpeNa sato yo.abhAvo mithyA tasya tadviparItaH satyo yathA brahmaNo.anR^itatvAdermithyAtve satyatvAdikaM satyamiti sAmAnyavyAptyAshrayaNena prasaN^gopapattiH yathAhuH "parasparavirodhe tu na prakArAntarasthitiH' iti | 
tR^itIyaM nirAchaShye- bhedAbhedAviti ||
jIvabrahmaNoraikyasya svarUpAdbhedAbhedau yadyaN^gIkriyete | tadA vakttavyaM tau kiM chaitanyAdabhinnAvuta bhinnau atha bhinnAbhinnAviti | Adye chaitanyasyApi dvitvaM tayorvaikatvamityAdyApadyeta | dvitIyayordoShamAha- tadeti || 
hishabdenAnavasthAvyutpAdanAya spaShyatAmAchaShye | tathA hi | sa bhedaH kiM bhedibhyAM bhinno.abhinno bhinnAbhinno vA | prathame so.api bhedastathetyanavasthA | dvitIye shabdaparyAyatvAdayo doShAH | tR^itIyastu tR^itIye.antarbhavati | tatrApyukttavidhayA.anavasthaiveti | 
nanu bhedasya bhedAntaraM bhedAbhedayoshcha bhedAbhedAntaramityetAvatA nAnavasthA | utpattij~naptipratibandhakatvAbhAvAditi chenna | visheSheNapratItimantareNa vishiShyapratyayAnupapattyA j~naptipratibandhakatvAt.h | tadidamukttaM-syAdeveti || yadyapi bhedAbhedAN^gIkAre virodho vakttuM shakyate tathA.api sphuTatvAnnokttaH | evamaikyasya svarUpAdbhedapakShe.anavasthA.apIti |
nanvaikyaM chaitanyAbhinnamapi svanirvAhakatvAtsvAbhAvikaprakAshenAprakAshitatvamAtmano nirvakShyati(hiShyati) | yadvA svarUpeNaikyasya bhedAbhedau stAm.h | 
tayoshcha bhedAbhedAntarAbhAve.api svanirvAhakatvAdvayavahAropapattiriti chenna | visheShAnabhyupagame svanirvAhakatvasyApi vakttumashakyatvAdityabhiprAyeNAha- svanirvAhakateti || 
aikyasya bhedAbhedayorvA svanirvAhakatA yadyaN^gIkR^itA syAt.h | tadA pR^ichChAmaH svasya nirvAhakaM hi svanirvAhakaM tasya bhAvaH svanirvAhakatA | svasyeti cha karmaNi ShaShThI | kartR^ikarmaNoH kR^itIti vachanAt.h | tathA chaikasyaivaikasyAmeva nirvAhakriyAyAM karmakartR^itvalakShaNaM nirvAhyatvaM nirvAhakatvamityukttaM bhavati | tannirvAhyatvaM nirvAhakatvaM cha parasparaM dharmiNA kriyayA chAtyantAbhinnamu(tAtyaM)tabhi(nnAbhi)nnamiti | 
nirvAhyamiti nirvAhakamiti apishabdAnnirvAhakamityapi shabdasamUhaH payarAyaH prasajyeta ekArthatvAt.h | nacha teShAM shabdAnAM kashchitparyAyatvaM manyate | 
dvitIyamanUdya dUShayati- bhedavAniti || 
vAshabdo yadyarthe | yadi nirvAhyatvAdirarthaH parasparaM dharmiNA na bhedavAn.h syAttadA tadbhedadvayasya bhedisvarUpamAtratve paryAyatvAdidoShaprasaN^gAdbhedAntaravadityaN^gIkaraNIyam.h | tathAcha parasparaM bhedaM dharmibhedaM vA.a.ashrityobhayatrAnavasthA syAditi | 
evaM visheShAnabhyupagame mahAvAkyArthAnupapattimabhidhAyAvAntaravAkye.api tAmatidishati- satyeti ||
satyaM j~nAnamanantaM brahmetyAdike.avAntaravAkye.apyevaM vikalpya dUShaNamabhidhAnIyamityarthaH | tathAhi | satyaj~nAnAdikaM parasparaM brahmaNA chAtyantAbhinnaM vA bhinnaM vA bhinnAbhinnaM vA | nAdyaH | tathA sati svaprakAshabrahmAtmakasya tasya satyaj~nAnAdishAstrapratipAdyatvaprasaN^gAt.h | satyaj~nAnAdipadAnAM paryAyatvApattyA sahaprayogAnupapattiprasaN^gAchcha | na dvitIyaH | apasiddhAntAt.h | mithyAtvApattyA shAstrasyAtattvAvedakatvaprasaN^gAchcha | aj~nAnatvAdeH satyatvApatteshcha | na tR^itIyaH | anavasthAprasaN^gAt.h | svanirvAhakatvasya chokttavidhayA nirvakttumashakyatvAditi | 
nanu satyaj~nAnAdInAM parasparaM brahmaNA chAtyantamabheda eva | nacha tAvatA satyaj~nAnAdipadAnAM paryAyatvam.h | vAchyArthabhedasadbhAvAt.h | parAparasAmAnyavAchinAM saguNabrahmavAchinAM vA teShAM parabrahmaNi lakShaNayA pravR^ittyaN^gIkArAt.h | nacha vAchyaM satyapadena lakShitasyaiva j~nAnapadena lakShaNAyAM vaiyarthyAt.h, adhikalakShaNAyAM cha nAkhaNDArthatAsiddhiriti | lakShyArthabhedAbhAve.apyAropitAsatyatvAdivyavR^ittyarthatvenapadAntarANAM saprayojanatvAt.h | ata eva na shAstravaiyarthyam.h | svaprakAshe.apyAropitAkAravyAvR^ittyarthatvena shAstrasya saprayojanattvAditi chenna | kiM brahmavisheShaNatvenAsatyatvAdivyAvR^ittibodhaH prayojanamuchyate | kiMvA svatantra eva vyAvR^ittibodhaH | 
Adye doShamAha- na vyAvR^ittyeti || 
itthambhUtalakShaNe tR^itIyA | brahmavisheShaNatvenAsatyatvAdivyAvR^ittilakShaNaM prayojanaM satyAdipadAnAM tvayA vakttuM na shakyate | kuta ityata Aha- vyAvR^ittasyeti || vyAvR^ittatayA pratItasya brahmaNo.avisheShatve satItyarthaH | abhAvavisheShAN^gIkAre cha bhAvavisheShaiH kimaparAddham.h | 
dvitIyaM dUShayati- na vyAvR^ittasyeti || vyAvR^ittervyAvR^ittasya brahmaNo.avisheShatve sA svatantrA vyAvR^ittirna prayojanam.h | ajij~nAsitatvAt.h | mumukShuNA brahma vA taddharmo vA jij~nAsitavyaH | tatra vyAvR^ittirna brahma | tasya bhAvarUpatvAdekatvAnnirupAdhikatvAchcha | brahmadharmo.api na chetkathaM mumukShuNA jij~nAsyeta | ajij~nAsitabodhanaM cha kathaM prayojanaM syAditi | 
kiJNcha satyAdipadAni brahmaNi kiM satyatvAdidharmAnAbhidadhatyasattvAdivyAvR^ittiprayojanAni | utAnyathA vA | 
nAdyaH | anaN^gIkArAdityAha- na vyAvR^ittyeti || vyAvR^ittasya brahmaNo.avisheShatve.aN^gIkR^ite sati, visheShaNAbhidhAnamukhena vyAvR^ittiH padAnAM prayojanamiti vakttuM na shakyata ityarthaH | 
dvitIyaM dUShayati- na vyAvR^ittasyeti || vyAvR^ittasya brahmaNo.avisheShatve satyatvAdidharmApratipAdana iti yAvat.h | asatyatvAdivyAvR^ittiH padAnAM prayojanamiti vakttuM na shakyate | nahi tIre nadItvamanabhidadhato nadIpadasyAnadItvavyAvR^ittiH prayojanaM sambhavati | virodhyAkArasamarpaNena hi virodhyAkArAntaraM vyAvartanIyam.h | 
yadukttaM shAstraM chAropitAkAravyAvR^ittyA svaprakAshe.api prayojanavaditi | tadapyanenaiva nirastam.h | nirvisheShe svayaMprakAshamAne virodhyAkArAropa evAnupapanna iti chokttam.h | 
evaM visheShAnaN^gIkAre vAkyadvayasyAnupapattimabhidhAyopasaMharati- taditi || 
tattasmAdakhaNDaM nirvisheShaM vAkyadvayapratipAdyamityetanmataM khaNDitaM dUShitaM veditavyamityarthaH | 
svakriyAviruddhaM cha nirvisheShatvavachanamityAha- nirvisheShatvamiti || yathA mUko.ahamityetatsvakriyAviruddham.h | vakttR^itvAbhAvo hyanenochyate vachanakriyayA cha vakttR^itvamiti | tathA nirvisheShaM brahmeti svakriyAviruddhaM bhavet.h | katham.h | etena nirvisheShatvena visheSheNApatitena hetunA | visheShAbhAvo hi nirvisheShaM brahmeti vAkyena pratipAdayitumiShyaH | pratipAdanakriyayA cha visheShAbhAvalakShaNo visheShaH prApnotIti | ayamapi visheSho nirvisheShamityanena nirAkriyata iti kutastatrApi svakriyAvirodhaH | pratItivirodha iti chet.h | tarhyetadvachanakartR^itvamapi mUko.ahamityanena nirAkriyata iti kutastatrApi svakriyAvirodhaH | pratItivirodha iti chet.h | samassamAdhiH | parabodhanopAyAbhAvAdvisheShAbhAva upAdIyate | natu brahmavisheShatayeti chet.h | atrApi parabodhanopAyAbhAvAdevedaM vachanam.h | vastutastvasau mUka evetyastu | nirvisheSham.h ityasya visheShanirAsa eva tAtparyam.h | na nirvisheShatvavisheShavidhau |ataH kathaM virodha iti chet.h | tarhi mUko.ahamityasyApi vakttR^itvanirAse tAtparyam.h | naitadvachanavakttR^itva iti kutastatrApi virodhaH | na tatra svavachanavirodhaH | kintu svakriyAvirodha iti chet.h | prakR^ite.api kimanyo.abhihita ityAstAM prapaJNchaH | tadidamukttaM- mUko.ahamitivaditi || 
yadarthamayaM prayatnastadAha- abhinne.apIti || ata ukttaprakAreNa mahAvAkyAvAntaravAkyayoranyathA.anupapattibalAdbhedarahite.api brahmaNyayamanupapattishAntiheturvisheSho nAma shakttivisheSho.aN^gIkaraNIyaH prApnoti | idamukttaM bhavati | mahAvAkyapratipAdyamaikyamavAntaravAkyapratipAdyaM cha satyatvAdikaM brahmaNA parasparaM chAbhinnameva | ekadhaivAnudraShyavyamityAdyekarasa(tva)pratipAdakashruteH | na chokttadoShaH | yato bhedahIne.api vastunyasti kashchichChakttivisheSho yena prakAshamAnamapi na prakAshata ityAdi yujyate | sa cha visheSho.anayaivArthApattyA.avagamyata ityeva tvayA vakttavyamiti | 
nanvaN^gIkR^ite.api visheShe nAnupapattishAntiH | so.api hi visheSho yadi vastuno bhinnastarhi bhedAnavasthAdi doShaH syAdabhinnatve cha visheShatadvadbhAvAnupapattestAdavasthyAdityata Aha- visheSheti || visheShavisheShiNoshchAbheda evAN^gIkaraNIyaH | visheShabalAchcha visheShatadvadbhAvo.apyupapAdanIya iti sheShaH | tathA.api visheShaparasparayA.anavasthA syAdityata Aha- svanirvAhakateti || sa eva visheSho visheShAntaramantareNa visheShatadvadbhAvaM cha ghaTayati | ekasyaiva nirvAhyatvaM nirvAhakatvaM cha tadbalAdeva siddhayatItyaN^gIkaraNIyamiti | 
nanvabhinne vastuni bhedakAryanirvAhakatvaM visheShasya kutaH pramANAt.h(taH) siddhamityata Aha- bhedahIne tviti || tushabdo.avadhAraNe | aparyAyashabdAntaraniyAmaka ityasheShabhedakAyarnirvAhakatvopalakShaNam.h | etadukttaM bhavati | jIvabrahmaikyAdInAmekadhaivetyAdishrutyA chaitanyasvarUpamAtratvaM pratIyate | chaitanye svaprakAshatayA siddhe.apyasiddhiraparyAyashabdavedyatvam.h, chaitanyaprakAshasya nAvidyAnivartakatvamadvaitaj~nAnasya tannivartakatvamityarthakriyavisheShaH | chaitanyamekaM satyatvAdInyanekAnIti saN^khayAvailakShaNyamityAdibhedakAryANi chAvagamyate | etadubhayAnyathA.anupapattyA bhedarahite.api chaitanye bhedrapratinidhistatkAyarkArI kashchidatishayo.astIti kalpyate | gatyantarAbhAvAt.h | tathAchArthApattyA svarUpagrAhiNyA bhedakAryanirvAhaka eva(cha)Asau siddha iti kiM tatra pramANAntarAnveShaNeneti | anenaiva visheShasya lakShaNaM chokttaM bhavati | bhedahAne.apyanupacharitabhedavyavahAranimittaM visheSha iti | 
evamadvaitavAdinA visheShamaN^gIkArayitvA.anyAnapyaN^gIkArayati- so.astIti || na kevalaM brahmaNi mAyAvAdinA visheSho.aN^gIkaraNIyaH | kiM nAma prapaJNchasatyatAvAdibhirapyasheShadravyeShu sa visheSho.aN^gIka(rtavyaH)AryaH | tathA hi paTastachChauklayaM cha tAvanna bhidyete | aN^gulIdvayavadbhedenAnupalambhAt.h | ayutasiddhatvAditi chet.h | kimayutasiddhatvaM nAma | avashyamAshrayAshrayibhAvenAvasthAnamiti chet.h | kimetAvatA bhedena na pratyetavyam.h | nApi kuNDamiva paTo.adhikaraNatvena badarANIva shauklayamAdheyatvena parisphurati | kiM nAma tadeva taditi | na chaiShA pratItirbhrAntiH | bAdhakAbhAvAt.h | shauklayapaTayorbhedAvagAhinI pratyakShapratItirhi bAdhikA bhavet.h | anumAnAdInAmabhedapratyaya(kSha)rodhenotthAnasyaivAsambhavAt.h | nacha bhedAvagAhinI pratyakShapratItirastItyukttam.h | tena pratyakShata eva siddhaH paTashauklayayorabhedaH | dR^ishyante cha bhedakAryANi, paTashauklayabuddhayoranyUnAnatirikttaviShayatvAbhAvaH, tachChabdayoraparyAyatvaM aparyAyashabdasmArakatvaM, jalAharaNAdyarthakriyAbhedaH, paTamAnayetyuktte yatkiJNchichChuklayAnAnayanaM, shuklamAnayetyuktte niyamena paTasyAnayanam.h, apaTaH paTa itivadashuklaH paTa ityanayorvirodhAbhAvaH, andhasyApi paTo.ayamitivachChuklo.ayamiti cha pratItyanutpattiH, shuklApratipattivatpaTApratipattyabhAvaH, mahArajanasamparkeNa shuklatvavatpaTasyA(pyA)vR^ittatvAbhAvaH, paTavadvA shauklayasyApyanAvR^ittatvAbhAvaH, ityevamAdIni | nachaiShA pratItirbhAntiH | bAdhitatvAbhimAnasyApyabhAvAt.h | vyavahArAdyavisaMvAdAchcha tadetayorabhedabhedakAryapratItyoranyathA.anupapattyA nirbhede.api paTe.asti kashchidatishayo bhedapratinidhiryadvashAdidaM sarvaM samaJNjasaM syAdityeva kalpanIyam.h | na chAtishayo.abhinne.api visheShakatvAdvisheSha iti gIyate | evamanyatrApi dravye visheShaH pratipattavyaH | 
nanu bhedAbhedAN^gIkAreNAnupapatteH shamanAt.h kiM visheSheNeti chenna | parasparaviruddhayorbhedAbhedayorekatrAvasthAnaghaTanAyA(ma)pi visheShasyApyaN^gIkaraNIyatvAt.h | pratItatvAtko virodha iti chet.h | satyam.h | pratItirapi kathamupapanneti chintAyAM vastusvabhAvAtishayasyAnusaraNIyatvAt.h | bhedAbhedAnavasthAparihArArthamapi visheShAN^gIkArasyAvashyakatvasyokttatvAditi | 
nanu sarvavastuShu yadyasti visheShaH, sa cha vastuno na bhidyate, prAptaM tarhi sakalavastUnAmaikyamityata Aha- visheShA iti ||
te prakR^itasvarUpA visheShA asheShato vastuShvananteShu dravyeShvanantA eva santi | na punareka eva sarvatrAto nokttadoShaH | so.astItyekavachanaM tu samudAyApekShayA prayukttamiti bhAvaH | nanvekaikasmiMshcha dravye visheSho.apyekaiko.asti tadA paTo mahAMshChuklashchalatIti vichitrAnekavyavahArAnupapattiH | na hyekasmAdavichitrasvabhAvAdvichitrAnekakAryotpattirdR^iShTA | tathA satyAkasmikatvaprasaN^gAt.h | tatashcha visheShAN^gIkAro vyarthaH syAdityata Aha- visheShA iti || 
te.apyukttalakShaNA visheShA asheShato.api vastuShu pratyekamanantAH santyato nokttadoShAvakAshaH anantA ityupalakShaNam.h | yatra yAvanto vyavahArAstatra tAvanto visheShA iti j~nAtavyam.h | 
pratidravyamanekatve visheShANAM parasparaM bhedena bhAvyam.h | bhedAvinAbhUtatvAdanekatvasya | tathAcha bhinnanAM dravyAbhede dravyasyApi bhedaprasaN^ga ityata Aha- parampareti || parasparavisheShavattvenaivAnekatvaM sambhavati | visheShasya bhedakAryakAritAyA ukttatvAditi bhAvaH | 
visheShANAmapi visheShAntarAN^gIkAre.anavasthetyata Aha- svanirvAhakateti || pUrvaM dravyeNa visheShasyAbhedachintA | idAnIM tu parasparamiti sphuTo.arthabhedaH | sarvaM chaitadvisheShasvarUpasAdhakArthApattyaiva siddhamiti na pR^ithak.h pramANamukttam.h | nahi svayamanupapannamanupapattyantarashAntyai prabhavati | kintu yathAyathopapadyate tathAtathaiva svarUpagrAhiNyA.arthApatyaiva kalpyate | yadyapi visheShaH pratyakSho.api bhavati | "yena pratyakShasiddhena' iti vakShyamANatvAt.h | tathA.api vipratipanno na tanmAtreNa bodhayituM shakyata ityarthApattirupanyasteti | 
yadarthaM tadaikyasyetyAdinA sarvavAdibhirvisheSho.aN^gIkAritastadidAnImAha- ata iti || 
nirbhedamapi brahmAto visheShasAmarthyAdanantaguNaM bhaNyata iti | yatpareNa pR^iShyaM lakShyalakShaNayorbheda ityAdi tasyedamuttaram.h- brahma nirbhedamiti || yadatrokttamanekalakSharAbhinnasyAnekatvaprasaN^gaH, lakShaNAnAM vA.anekatvAnupapattiH, shabdaparyayatvaM, guNaguNitvAdyanupapattiriti, tasyottaraM nirbhedamapyato visheShashadguNAnAmanantatvaM, brahmaNashchaikatvam.h, anantA guNA asyeti guNaguNyAdibhAvo, brahma cha guNAshchetyapunarukttabhaNanaM cha yujyata iti | atra jagajjanmAdikAraNatvamiti vakttavye.anantaguNamiti vachanamidaM sUtramanantaguNa(vat.h)tvameva brahmaNo lakShaNamabhipretya tatsAdhanAya jagajjanmAdikAraNatvalakShaNaM pratipAdayituM pravR^ittamiti sUchayitum.h |
tadevaM jagajjanmAdikAraNatvasya svalakShaNatve bAdhakAbhAvAnna taTasthatvakalpanaM yukttamiti siddham.h | r
atrAha | kimarthaM lakShyalakShaNayorabhedamaN^gIkR^itya visheShabalena sarvavyavahArasamAdhAnaM kriyate | bheda eva kasmAnnAN^gIkriyate | guNaguNibhAvastu samavAyasambandhAdbhaviShyati | yadi cha sUtrakAreNa samavAyo nirAkariShyata iti nAN^gIkArArhastadA guNaguNinoreva sa kashchittAdR^ishaH svabhAvabheda ityaN^gIkaraNIyam.h | nahi paTAdau bhedAbhAve.api visheShabalAdvayavahAravisheShadarshanamAtreNa brahmaNyapi tathA kalpayituM yukttam.h | nishchAyakapramANAbhAvAt.h | nishchAyakapramANopanyAsArthaM hi sambhAvanA kalpyate | yathA.a.ahuH "sambhAvitaH pratij~nAyAarthaH sAdhyeta hetunA | na tasya hetubhistrANamutpatanneva yo mR^itaH' iti | na punaH sambhAvanaivArtha(sya)sAdhiketyata Aha- evaM dharmAniti || 
apishabdAdvisheSho.api | atra hi brahmadharmANAM pR^ithak.h darshananindayA.abhedo.avagamyate | dharmAniti cha dharmabahutvoktayA savisheShatvam.h | nacha dharmAnityanuvAdamAtram.h | shrutiM vinA tadasiddheH | mUlashrutyaN^gIkAre saiva visheShAbhidhAtrI bhaviShyatIti pramitametannirbhedameva brahma visheShabalAdeva nAnAvyavahArAlambanamiti | 
atra yatpareNa jagatkAraNatvaM kiM brahmaNo nimittatvamevotopAdAnatvamevAthobhayamapIti vimR^ishya tR^itIyaH pakShaH (pari)gR^ihItaH | upAdAnatvaM cha pariNAmitveneti kashchit.h | prapaJNchabhramAdhiShThAnamAtratvenetyaparaH | tadetatsarvaM prakR^ityadhikaraNe nipuNataraM nirAkariShyate | 
tasmAdukttalakShaNadvayopapannaM brahma nArAyaNAkhyaM mumukShuNA jij~nAsyamiti sthitam.h | 
|| iti  shrImannyAyasudhAyAM janmAdhikaraNam.h || 
|| atha  shrImannyAyasudhAyAM shAstrayonitvAdhikaraNam.h || 
tatra pUrvapakShamArachayati- shaivAdyeti || 
shivena rachitaH shaivaH | AdigrahaNAddhiraNyagarbhAdirachitA gR^ihyante | taiH samprAptaM tadukttasAdanAnuShThAnasamprAptam.h | dR^iShTaM dR^iShTiH pratyakShamiti yAvat.h | tatsiddhaM dR^iShTagam.h | phalena tu tadvAkyasya prAmANyamanumAyeti sheShaH | pramANatva iti viShayasaptamI | dR^iShTaphalArthaM sAdhanAni vidadhadvAkyaM tAvat.h pramANatayA.anumIyate | kena liN^gena | phalena | tasya pakShAsambandhino.anumApakatvaM kathaMmityata ukttaM shaivAdyAgamasamprApteti | aj~nAnAsiddhiM parihatumukttaM dR^iShTageneti | tushabdo.anumAnadvaye hetuvisheShadyotakaH | IshavAkyatvata ityatrAdishabdo yojyaH | ayamarthaH | dvividho hi shivapraNIta AgamaH | kashchit.h pratyakShayogyasampadAdiphalamuddishya sAdhanAni vidadhat.h | aparastu saN^kalpavargAdyapratyakShaphalAni vidadhAnaH shivasya jagajjanmAdikAraNatvasarvaj~natvasavarshakttitvasatyasaN^kalpatvAdyasheShaguNapUrNatvaM niravadyatvaM cha pratipAdayati | tatrAdyastAvatpramANam.h | tadukttasAdhanAnuShThAne sati pratyakShata eva phaladarshanAt.h | 
tadayaM prayogaH | vimata AgamaH pramANaM saphalapravR^ittijanakatvAt.h charakasushrutAdivat.h | yadyapramANamabhaviShyat.h na samarthAM pravR^ittimakariShyadvipralambhakavAkyavat.h | tadukttam.h "pramANato.arthapratipattau pravR^ittisAmarthyAdarthavatpramANam.h' iti | tatashcha tatpraNetuH shivasya paramAptatvamavadhArya tad.hdR^iShTAntena tatpraNItasya dvitIyasyApyAgamasya prAmANyamavasIyate | atra cha prayogaH | vipratipanna AgamaH pramANaM shivavAkyatvAtsampratipannavaditi | vipakShe shivasyAnAptatvaprasaN^go bAdhakaH | 
tadevamanumitaprAmANyena shaivAgamena shivasya jagajjanmAdikAraNatva(sya)AbhidhAnAnnedaM lakShaNaM viShNorupapadyata iti shaivAH | anayaiva dishA tattadAgamaprAmANyaM tattaddevatAvAdinAM pratyavasthAnAni draShyavyAni | 
upalakShaNaM chaitat.h | anumAnenApi shivAdInAM jagajjanmAdikAraNatvaM sarvaj~natvAdikaM shakyasAdhanam.h | tathA hi | kShityAdikaM sakartR^ikaM kAryatvAdghaTavat.h | vivAdAdhyAsitaM karma prayatnAdhArajam.h karmatvAtsampratipannavat.h | vipratipanne  pR^ithivyudake, prayatnavatA dhR^ite, gurutve satyapAtitvAt.h, sampratipannavat.h | kShityAdikaM prayatnavadvinAshyam.h (vi)nAshyatvAtsampratipannavat.h | ityAdibhiranumAnairvishvodayasthitilayakartari sAmAnyataH siddhe asmadAdInAM tadasambhavAt.h bhagavAMshChiva eva parisheShAjjagajjanmAdikartA siddhayati | yathA cha (vi)chitrAdikAryadasharnAttadanuguNa eva kartA kalpyate evaM vichitrAnekakAryadasharnAt.h(nena) kalpyamAno.api kartA tadanuguNaH sArvaj~nAdimAneva siddhayati | athavA kShityAdikaM kartetyadantargatameva savarj~natvAdikaM na yatnAntaramapekShate | nimittopAdAnaphalAdyabhij~nasya tadanuguNechChAprayatnavata eva kartR^itvam.h | evaM hiraNyagabharAdiShvapi parisheSheNa jagatkAraNatvaM yojyamiti | 
evamAgamAdanumAnAchchAnyeShAM jagajjanmAdikAraNatve prApte prativihitaM sUtrakR^itA | AgamAdanumAnato vA.anye jagatkAraNatvena na kalpanIyAH | kutaH | shAstrayonitvAt.h | R^igyajussAmAtharvAshchetyAdinokttaM shAstraM yoniH kAraNamabhivyaJNjakaM pramANamasyeti shAstrayoni tasya bhAvaH shAstrayonitvaM tasmAt.h | etadukttaM bhavati | jagajjanmAdikAraNasya vastuno vedAdishAstraikasamadhigamyatvena shaivAdyAgamAnumAnAgocharatvAnna tairanyeShAM jagatkAraNatvaM kalpanIyam.h | kintu shAstraM yasya jagatkAraNatvamAchaShye sa eva tathA.abhyupagantavya iti | 
syAdetat.h | yadi shAstraikasamadhigamyatvaM sautro hetuH siddhaH syAnna chaivam.h | pratyakShAgamyatve.api shaivAdyAgamairanumAnaishchokttavidhayA jagatkAraNatvasya 
nishchetuM shakyatvAt.h, ityAshaN^kaya sautrahetusiddhaye shaivAdyAgamagamyatvaM tAvannirAchikIrShustatprAmANyasAdhakaM paropanyastamanumAnamapAkaroti- iti chediti ||
tadgaH pratyakShAvagatashchAsau vyabhichAraH phalavyabhichArashcha so.asyastIti tadgavyabhichArivAkyaM tena dR^iShTAntabhUtena shivAdInAM jagatkAraNatvA(vagamahetubhUtA)gamasyeshavAkyatvAdinA hetunA.aprAmANyAnumitishcha syAt.h | etadukttaM bhavati | yadi pratyakShasaMvAdena dR^iShTArthAnAM shivAdivAkyAnAM prAmANyamanumAya tad.hdR^iShTAntenAdR^iShTArthAnAmapi shivAdivAkyatvena hetunA prAmANyamanumIyate, tarhi dR^iShTArtheShveva vAkyeShu yatpratyakShata eva phalavyabhichAravad.hdR^ishyate tasya, vimatamapramANamasamarthapravR^ittijanakatvAdvipralambhakavAkyavadityaprAmANyamanumAya, tad.hdR^iShTAntena shivAdivAkyatvAdihetunaivAdR^iShTArthAnAmapi, vimatAnyapramANAni shivAdivAkyatvAt.h sampratipannavadityaprAmANyamanumAtuM shakyata eva | na hi dR^iShTArthaM sarvameva shivavAkyaM samarthapravR^ittijanakam.h | viphalapravR^ittijanakasyApi bahulamupalambhAt.h | nanu tadapi vAkyaM pramANameva | phalavyabhichArastu kartR^ikarmAdivaiguNyanimitta iti chettarhi tadapi vAkyamapramANameva phalasaMvAsadastu kAkatAlIyo vA jagadvayAmohakAnAM shivAdInAM guDajihvikA vetyastu | prAmANye hi sudR^iDhanirUDhe vyabhichArasya kartrAdivaiguNyaM kAraNaM kalpanIyam.h | phalAvyabhichAreNaiva prAmANyaM parikalpayataH sphuTamitaretarAshrayatvam.h | shivavAkyatvaM phalasaMvAdinyanaikAntikamiti chenna | tatrApi phalavisaMvAdinyanaikAntyAt.h | kiJNcha yaH shivAgamasyAdR^iShTArthasyApyevaM prAmANyaM manyate sa hiraNyagarbhAdyAgamAnAmapi prAmANyamaN^gIkaroti na vA | nAdyaH | parasparaviruddhayorubhayoH prAmANyAyogAt.h | na dvitIyaH | anumAnaprakArasya samAnatve vaiShamyAnupapatteH | atha tadanumAnamaprayojakaM hiraNyagarbhavAkyatve.apyAgantukena vipralambhAdInAM doSheNaikasyAprAmANyasambhavAditi chet.h | samaM samAdhAnam.h | anenaiva nyAyena chaityavandanAdivAkyAnAmapi prAmANyaM shakyasAdhanam.h | nahi tadvakttA kadA.api satyaM nAvadIt.h | tadevaM shaivAdyAgamaprAmANyasyAshakyasAdhanatvAnna tena jagatkartA siddhayati (iti) |
mA bhUchChaivAdyAgamAjjagajjanmAdikartR^isiddhiH | ukttAnumAnaistu bhaviShyati | tatkathaM shAstraikasamadhigamyatvaM jagatkAraNasyeti chet.h | kiM shAstrAnusAryanumAnaM jagatkAraNe pramANamuchyate | uta svatantram.h | AdyastvaN^gIkriyata eva | tenAsmatpakShasyaiva siddheH | shAstrasya bhagavadekaniShThatAyAH samanvayasUtre vakShyamANatvAt.h | dvitIyaM dUShayati- na pR^ithagiti ||
Ishvare jagatkAraNe pR^ithak.h svatantrAnumA cha na mAnamityarthaH | tathAhi | yattAvatsAmAnyato jagatkartR^itvasiddhAvanumAnam.h tatra kiM kAraNAdisAkShAtkAravatkartR^ipUrvakatvaM sAdhyam.h | sakartR^ikatvamAtraM vA | Adye dR^iShTAntasya sAdhyavaikalyam.h | nahi kulAlAdirghaTAdikAraNAni dharmAdharmAdIni sAkShAtkurute | ata eva kadAchitpratihatechCho bhavatIti chet.h | kimetAvatA | sAdhyavaikalyAparihArAt.h | kathaJNchidasya hetuvisheShaNatve sAdhanavaikalyaM cha dR^iShTAntasya syAt.h | kevalavyatirekI tarhyayamastviti chenna | visheShaNAsiddheH | dvitIye siddhasAdhanam.h | adR^iShTAnAM jIvAtmAnameva kartR^itvopapatteH | teShAM kAraNAnabhij~natvAnneti chenna | kulAlAdInAmakartR^itvaprasaN^gAt.h | adR^iShTAdhiShyAtrA.api kenachidbhAvyamiti chenna | adhiShThAtR^ikR^ityAbhAvAt.h | na tAvannodanAdikam.h | adravyatvAt.h | na chAtishayajanma | guNe guNAntarAnupapatteH | na chAtIndriyAdheyashakttiH | anabhyupagamAt.h | nacha sahakArisamavadhAnam.h | adR^iShTAdeva tadupapatteH | nApi kAryakAritvam.h | tasyAdR^iShTasvabhAvatvAt.h | tarhyutpattyanantarameva kiM na kuryAditi chet.h na | prabalAdR^iShTAntarapratibandhAdineti vadAmaH | kiJNcha kAryatvaM pakShe kutaH siddham.h | abhUtvAbhAvitvAditi chenna | tasyaiva kAryatvAt.h | kathaJNchidbhede.api bhAgAsiddhatvAt.h | na khalu girisAgarAdInAmabhUtvAbhAvitvamasmAbhirupalabhyate | tarhi dravyeShu tAvatsAvayavatvAtkAryanvayasiddhirastviti chenna | sAvayavatvaM (hi) samavAyikAraNavattvamuta pariNAmikAraNavattvam.h vA | Adye prativAdyasiddhiH | dvitIye vAdyasiddhiH | kiJNcha yasya kAryatvamAtre(.api) vipratipattiH sa kathaM kAraNavattAmevAbhyupeyAt.h | nanu kShityAdInAM pratyakShata eva pradeshavattvamanubhUyate | anyathA kathaM bhUtale ghaTabhAvAbhAvau yugapatsambhavata itrata chenna | tarhyevamAkAshAdInAmapi kAryatvaprasaN^gAt.h | kathamanyathA (gagane) pakShiNo bhAvAbhAvau yugapaditi tatrApi vakttuM shakyatvAt.h | saMyogasya satvAtyantAbhAvasamAnAshrayatvAdevamiti chet.h | samaM prakR^ite.api | khananAdinA yeShAM vibhAgo nodanAdinA cha yeShAM saMyogaste kShityAdInAmavayavAH pratyakShasiddhA iti chet.h | tatkiM saMyogavibhAgisajatIyadravyAntaravattvaM sAvayavatvamityukttaM bhavati uta tadArabdhatvam.h | Adye paramANubhirvyabhichAraH | dvitIye vyarthavisheShaNatvaM pUrvavadasiddhishcheti | etena vivAdAdhyAsitaM karma prayatnAdhArajamityetadapi nirastam.h | yadapi pR^ithivyudake prayatnavatA dhR^ite ityanumitam.h | tadapi pUrvavatsiddhasAdhanam.h | kiJNcha saMyogavegaprayatnavadadR^iShTamapi kasmAdgurutvapratibandhakaM na kalpyate | apAtitvaM cha sandigdhAsiddham.h | mahattvena patatAnupalambhasambhavAt.h | etena charamAnumAnamapi nirastam.h | kShityAdikaM vikartR^ikam.h anupalabhyamAnakartR^ikatvAdgaganavadityAdinA satpratipakShatA cha sarvAnumAnAnAm.h | anupalabhya(mAna)tvaM chAsmadupalabdhyayogyatvamiti na kashchitkShudropadravaH | parasukhAdau vyabhichAra iti chenna | tasyAnumAnAdupalabdheH | tarhi kShityAdikartA.apyanumAnAdupalabhyata iti chenna | anumAnAdIshvaropalabdhAvasmadanumAnasya duShyatvam.h | tathA chAnumAnAdIshvaropalabdhiritItaretarAshrayaprasaN^ga(tva)At.h | anayaiva dishA sarvANi jagatkAraNamAtrasAdhanAni svatantratAnumAnAni nirasanIyAni(iti) | 
yachcha shivAdInAM jagatkAraNatve parisheShAnumAnaM tadapi kiM shAstrAnusAri kiMvA kevalam.h | nAdyaH | shAstrasya bhagavadekaparatAyA vakShyamANatvAt.h | dvitIyaM dUShayati- na pR^ithak.h cheti ||
Ishvare shive jagatkartari cha pR^ithaganumAnaM na mAnamityarthaH | tatkathamityata Aha- puMstveti || 
pUrvokttena (eva) vartmanA shaivAgamaprAmANyAnumAnanirAkaraNamArgeNaiva | satpratipakShatvenaivetyarthaH | evakAro na dUShaNAntarAnveShaNena vR^ithA manaH khedanIyaM sphuTadoShe satIti dyotayati |
IshvaravAkyatvaM kathamatra hetuH syAdityata Aha- puMstveti || 
pUrvokttena (eva) vartmaneti satpratipakShatAmAtramatidiShyam.h | natu sa heturiti bhAvaH | ayamatra prayogaH | shivo na jagatkAraNaM puMstvAddevadattavaditi | nanu shivaH kena pramANena siddhaH | atha parisheShato jagatkartR^itvaM tasminnanumimAnasya tavApi kutaH siddhaH | lokapravAdAdineti chet.h | mamApi tathetyastu | bhavadabhimate brahmaNi heturanaikAntika iti chenna | kevalAnumAnavAdinaM pratyanIshvaravAdAN^gIkAreNa pratyavasthAnAt.h | nanu jakatkAraNatvaM shivaniShThamanyatrAnupapattau satyAM kiJNchinniShThatayA pramitatvAditi hi parisheShAnumAnam.h | tatkathamasyAyaM pratipakSha iti chenna | viruddhArthasAdhanamAtreNa pratipakShasambhavAt.h | prayogato.apyekadharmaniShThatAyAH pramANaprayojanashUnyatvAt.h anyathaivaMvidhArthikapratipakShANAmanyatrAnantarbhAvenAdUShaNatvaprasaN^gAt.h | na chaivamastviti vAchyam.h | pratirodhakatva(syApratibandhakatva)syAnubhavasiddhatvAt.h | nanvevaM sati sAmAnyasiddhiranupapannA.a.apadyata iti chet.h | ApadyatAm.h | tadanumAnAnAM dUShitatvAt.h | 
kimato yadyevamiti chet.h, siddhaH sautraheturityAha- shAstrayonitvamiti || 
etenokttaprakAreNa | kAraNasya jagata iti sheShaH | balAtprakArAntareNAsiddhibalAt.h | 
jagatkAraNasyAnumAnAvedyatvaM shrutibhirapi siddhamityAha- nAvedaviditi ||
"nAvedavinmanute(daM)taM bR^ihantam.h |' "naiShA tarkeNa matirApaneyA |' "nendriyANi nAnumAnaM vedA hyevainaM vedayanti' ityAdivAkyataH, iti j~nAyata iti sheShaH | tarka ityanumAnamAtropalakShaNam.h | IshitAraM jagatkAraNaM(tkartAram.h) | kathaJNchana sAmAnyato visheShatashcha |
yadapi kAryatvAdihetoH pakShadharmatAbalAdanyasmAdvA.anumAnadIshvarasya sArvaj~nAdisiddhiriti tadapi pratipakShaduShyatvAdayukttamityAha- vanakR^ittvAdIti || 
nanvatraivaM prayokttavyam.h, IshvaraH kiJNchijj~naH paMratvAddevadattavaditi | tatreshvaraH pramito vA na vA | Adye yena pra(yatpra)mANena siddhastenaiva tasya sArvaj~nasiddherdharmigrAhaka(pramANa)virodhaH | dvitIye tvAshrayAsiddhiH | tatkathamuchyate IshituH kiJNchijj~natvaM cha puMstvena sAdhayituM shakyaM hIti tatrAha- sukhamiti || tatkathamityata ukttaM- vanakR^ittvAdirUpeNa pakShabhUtasyeti || prasiddhakartR^irahitaM vanaM sakartR^ikaM kAryatvAdityAdinA yo vanAdikartA siddhaH tenaivAkAreNa taM pakShIkR^itya prayoge na ko.api doSha ityAshayaH | vanakR^ittvaM parvatAdhArakatvamityAdirUpo dharmastenopetasya | nahi vanakartetyetAvatA sarvaj~na iti labhyate | prasiddhavanakarturasarvaj~natvAt.h | sa evakShityAdikarteti kathaM na sArvaj~nyamiti chenna | tadbhAve pramANAbhAvAt.h | nahi kAryatvAdihetuH kartAramiva tasya sarvatraikatvaM gamayituM shaknoti | lAghavAdekatvamAshrIyata iti chet.h(na) | lokadarshanAnusAreNa kartAraM kalpayato gauravAshrayaNasyaivo(syo)chitatvAt.h | loke hi gajagavayagardabhAdInAM ghaTAdInAM cha nirmAtAro vijAtIyA evopalabhyante | nacha vanakartA kiJNchijj~na iti sAdhane kimIshvarasyeti vAchyam.h | tasya cheshvaratAyAH pareNa | anyathA vanakartari siddhe kimIshvarasiddhAvAyAtamityapi syAt.h | 
na kevalaM kiJNchijj~natvasAdhanaM sukaram.h | kintu svakR^itakAryAj~natvamapi shakyasAdhanamityAshayenAha- vR^ikShakR^iditi ||
vR^ikShakR^iditi pUrvavaddharmigrAhakavirodhAshrayAsiddhiparihArAyokttam.h | prasiddhakartR^irahitetyapi yojyam.h | anyathA siddhasAdhanatAprasaN^gAt.h | akhilamityArambhakAvayavasaN^khayApalaparimANavisheShasahitam.h | asmAdAdInAM vipratipannavR^ikShaj~nAnamAtrasadbhAvAdanaikAntyaparihArAyAkhilamityukttam.h | hIti vipakShe bAdhakAbhAvaM sUchayati | nahi yo yatkartA sa sakalaM tajjAnAtIti niyamaH | kulAlAdAvabhAvAt.h | anupayogAchcha tajj~nAnasyeti | 
anenaiva nyAyena sarvatra pratipakShasambhavAt.h satyasaN^kalpatvAsharIritvanityaj~nAnechChAprayatnatvaduHkhAdirAhityAdikamapi nAnumAnena sAdhayituM shakyamityAshayavAnAha- ityAdIti || 
AdishabdaH prakAravachanaH | pareshituH satyasaN^kalpatvAdyupetasya | 
AbhAsasamAnayogakShemaM cheshvarAnumAnajAtamityAha- chAtiprasaN^ga iti || 
IdR^ishA AgamAdisahAyasampadamapahAyAtyantAtIndriyArthe(Shu) prayujyamAnayA anumayA atiprasaN^gashchabhavatItyarthaH | atiprasaN^gameva darshayati- vastutvAditi ||
chitriNI vandhyA | ShaShTho raso rasAntaravAnityuktte prathamAdirasena siddhasAdhanaM syAt.h | saptamarasavAnityuktte aprasiddhavisheShaNatA syAt.h | ataH sottara ityukttam.h | IshvarAnumAnasya pramANatAyAmeteShAmapi prAmANyaM syAditi sheShaH | nanu vastutvaM ghaTAdAvanaikAntikamiti chenna | tasyApi pakShatvAt.h | turagR^iN^gAdInAmanupalambhabAdha iti chet.h | kShityAdisakarturapyevameva | ayogyatvAnnopalabhyata iti chet.h | turagaviShANamapi evama(mevA)stu | na cha(nu) viShANaM nAma mahattve satyudbhUtarUpa(H) sharIrAvayavavisheShaH | sa kathamupalabdhyayogyaH syAditi chet.h | kartA.api tarhi kulAlAdiriva mahattve satyadbhutarUpasharIravAnkathamupalabdhyayogyo bhaviShyati | asharIratvAnnopalabhyata iti chet.h | rUpAbhAvAtturagaviShANamapi tathA.astu | viShANaM rUpavadeveti chet.h | kartA.api sharIravAneva | sharIraM kartR^itve.anupayukttamiti chet.h na | kimupayogena | na hi tadutpattyA vyAptirbauddhAnAmiva bhavatAm.h | dharmAdimattvaM sharIritve prayojakamiti chenna | tasyApi kartR^itvena sAdhanAditi | nanu kathamatra prayokttavyam.h | anumAnatvaM yadi kAryatvAdau varteta tadA tadavishiShye vastutvAdau(api) vartetetyevamiti | 
nanu vichArashAstramArabhya jagatkAraNe.anumAnAnavakAshavyutpAdanaM vyAhatamityAshaN^kAM pariharannupasaMharati- upakramAdIti ||
AgamAnugR^ihItAnumAnopalakShaNametat.h | AgamAnugrahe hi sarvANyetAnyanumAnAnyeva | pakShadharmatAdInAmaN^gAnAmapauruSheyatayA svataH pramANena shAstreNa siddheH | pratipakShAdInAM cha tadvirodhena bAdhAditi saN^kShepaH | tadevaM jagatkAraNatvasya (Nasya) shAstraikasamadhigamyatvAnnAnumAnAdinA 
lakShaNasyAtivyAptikathanaM yukttamiti siddham.h | 
atra kechit.h shAstrasya yoniriti vyAchakSha(kR^irva)te | tadanupapannam.h prakR^itAnupayogAt.h | nahi shAstrakAraNatvaM jagatkAraNatve hetuH | vyAptyadarshanAt.h | pUvarsUtre jagatkAraNatvena pratItaM sArvaj~naM brahmaNo vedakAraNatvena sphuTIkriyata iti chenna | vedasyApi sakalajagadantarbhAvAt.h | kathaM chAnantapadArthAtmakasya prapaJNchasya kartR^itvena na sphuTaM tadekadeshavedakAraNatvena sphuTIbhaviShyati sArvaj~nam.h | atha jagatkAraNatvaM pradhAnAdivyudAsena brahmaNyeva sAdhayituM hetutvenokttaM sArvaj~naM shAstrayonitvena sAdhyata iti chenna | asiddhiprasaN^gAt.h | nahi brahmaNo jagatkAraNatvamanaN^gIkuvarANo vedakAraNatvamaN^gIkaroti | Agamena sAdhyata iti chet.h | tarhi jagatkAraNatvameva tena kiM na sAdhyate | IkShatyadhikaraNAdinA janmAdisUtrasya punarukttaprasaN^gAchcha | jagatkAraNatvena savarj~natvaM na siddhayati vedAkartR^itvAdityAshaN^kayedamukttamiti chenna | tathA sati pratij~nAmAtratvaprasaN^gAt.h | viyadAdiviShayepyevamAshaN^kAprasaN^gAt.h | viyadadhikaraNAdau sA.api nirAkariShyata iti chet.h na | tarhi tenaivedaM gatArthaM syAt.h |
kiJNcha vedakartR^itvAbhAve(na) sArvaj~nyaM na sambhavatIti shaN^kaiva nirdalA | nahi tatkatraraiva tajj~nAtavyamiti niyamo.asti | kiJNcha vedakartR^itvaM kathaM sArvaj~nyasAdhakam.h | yo yAvadarthapratipAdakasya vAkyasya praNetA sa tato.apyadhikamarthaM jAnAtyeva | yathA pANinyAdiH | ayaM chAsheShArthapratipAdakasya shAstrasya praNetA.ataH kathaM na sarvatra iti chet.h na | kimidaM vedapraNetR^itvaM nAma | kiM pramANAntareNArthamupalabhya svechChayA (padAdini)prabandha(na)katarR^itvaM kiM vochchAraNamAtram.h | Adye pauruSheyatvApattiH | dvitIye sArvaj~nyAsiddhiH | upAdhyAya(Adi)vat.h | rajjau bhujaN^gavad.hbrahmaNyAropito veda iti chet.h | kathaM tarhi pANinyAdidR^iShTAntaH | nahi pANinAvAropitaM vyAkaraNam.h | kathaM chaivaM sati sArvaj~nyasiddhiH | tasyaiva vij~nAnashakttivivartatvAchChAstrasyeti chet.h(na) | viyadAdInAmapi prakAshashakttiprasaN^gAt.h | avidyAgatAvaraNAdishaktterapi brahmaNi tAttvikatvaprasaN^gAt.h(cha) | kiJNcha vede j~nAnakaraNatvashakttirbrahmaNi cha tatkartR^itvashakttiriti kiM kena saN^gatam.h | kutra chedamupalabdhamAropyagatA shakttirAropAdhiShThAne vAstavIti | tasmAdapavyAkhyAnameva tadityuktta eva sUtrAtharH | 
|| iti shrImannyAyasudhAyAM shAstrayonitvAdhikaraNam.h || 
|| atha shrImannyAyasudhAyAM samanvayAdhikaraNam.h || 
|| OM tattu samanvayAt.h OM || astu shAstraikasamadhigamyaM jagatkAraNam.h | tathA.api shAstrata evAnyeShAM harahiraNyagarbhAdInAM pradhAnAdInAM cha jagatkAraNatvapratIterativyApakamidaM lakShaNam.h | nacha tachChAstraM viShNuparamiti vAchyam.h | abhiyukttaiH shivAdiparatvena vyAkhyAtatvAt.h | yadyapi nAmAni sarvANItyAdishrutyA shivAdinAmnAM viShNau shakttimAtramavasIyate | tathA.api na tAtparye pramANamasti | yatparaH shabdaH sa shabdArtha iti hi nyAyaH | nacha shakttimAtreNa tAtparyaM kalpayituM yukttam.h | atiprasaN^gAt.h | anyatra tAtparya(sya cha) j~nApakamabhiyukttavyAkhyAnamastItyukttam.h | tasmAdalakShaNametadityAshaN^kaya parihR^itaM sUtrakR^itA tattu samanvayAditi |
|| OM tattusamanvayAt.h OM ||
tatrAnvayapadArthamAha- ta eveti || 
upakramAdaya evAnvIyante shakttitAtparyagochareNa sambaddhayante tathA j~nAyanta iti yAvat.h vAkyAnyetaiH ityanvayanAmAnaH | atropakramAdiprasiddhapadaM parityajya yaugikAnvayapadaparigrahaNene(heNe)daM sUchayati | na shAstratAtparyAvagatAvApAtapratItirvyAkhyAtR^ivachanaM vA liN^gam.h | kintUpakramAdaya eva | teShAmavyabhichAritvAt.h | pratItivyAkhyAnayostu vyabhichAritvAt.h | yatrApi pratIvyAkhyAne na vyabhicharatastatrApyupakramAdyanusandhAnapUrvakatvenaiva na tu svataH | ata upajIvyatvAdupakramAdInAmeva tAtparyaliN^gatvamiti | tadidamAha- ta eveti || 
sUtravAkyaM yojayati- tairiti || 
anenAnvayAdityekavachanaM samudAyArthamityukttaM bhavati | tena cha teShAmavirodhaM sUchayati | saMshabdArthaH samyagiti | tasya cha pravichArita ityadhyAhR^itakriyayA sambandho darshitaH | nanu cha pratItivyAkhyAnavadupakramAdInAmapi kvachittAtparyavyabhichAradarshanAtkathaM liN^gatvamityAshaN^kAnirAsAya samyak.h pravichArita ityukttam.h | upakramAdInAM shrutyAdInAM cha sannikarShaviprakarShAbhyAM sAvakAshatvAdinA cha balAbalavinishchayapurassaraM virodhe balavatA durbalabAdhayA vAkyArthavimarshaH samyak.h pravichAraNam.h | tena nopakramAdimAtraM liN^gamuchyate | yena vyabhichArodbhAvanaM saN^gachCheta | kintu samyak.h pravichAralakShaNAvAntaravyapAropetA evopakramAdayaH | nacha te kvachidvayabhicharantItyukttaM bhavati | pravichArita iti bhAve kttaH | pravichAre kR^ite satIti | shAstre pravichArite satIti vA | etadavagamyata iti vAkyasheShaH | mukhyArtha ityAvR^ittyA saMshabdasyArthAntaram.h | sarvetyapi saMshabdArtha eva | shAstrasyArtha iti shAstrayonIti pUvarsUtrAdanuvR^ittasya vyAkhyAnam.h | bhagavAnviShNuriti tachChabdAtharH | tushabdo.avadhAraNe | tadvayAkhyAnaM nApara iti | 
tathAchaivaM sUtrayojanA | anvayAdupakramAdiliN^gasamudAyAt.h shAstre samyak.h pravichArite sati sarvashAstrasya bhagavatyeva samyagvachanavR^ittyA.anvayAchChakttitAtparyalakShaNasambandhAvagamAttadviShNvAkhyaM brahmaiva jagajjanmAdikAraNatvena shAstrayoni na tu harahiraNyagarbhAdaya iti | anantaguNaparipUrNatvaM hi pradhAnalakShaNam.h | tatra cha shAstraM pramANIkriyamANaM vachanavR^ittyA sarvameva cha yukttam.h | lakShaNAdinA vR^ittau vAchyArthaguNAlAbhAt.h | vAchye tadguNaprasaN^gAchcha | evaM katipayavAkyairanantaguNApratipAdanAt.h | vAkyAntaraviShayasya cha tadguNa(va)ttvaprasaN^gAchcha | ataH saMshabdasyAvR^ittirupapannA | 
nanu janmAdyasya yata iti yachChabdashravaNAttadbrahmeti prakR^itam.h | tadevAtra maNDUkaplutyA.anuvartiShyate | kiM punaratra tadgrahaNena | maivam.h | tushabdastAvadatretaravyAvR^ittyarthamupAdeyaH | nacha tasya tadityanukttau anvayaH pratyetuM shakyate | yato.avadhAraNaM tato.anyatra niShedha iti vachanAt.h | 
nachAnuvR^ittenAnvayapratItirbhaviShyatIti vAchyam.h | shrutenAnvayAdityanenaiva sambandhapratItiprasaN^gAt.h | tatropayogAbhAvAnneti chenna | pratItivyAkhyAnanirAsArthatvopapatteH | anvayapadAdeva tatsiddhiriti chenna | tasyopakramAdInAM liN^gatvapratipAdana eva charitArthatvasambhavAt.h | ataH sArthakaM sUtre tadgrahaNam.h | saMshabdena sakalapadAnAM lakShaNayA brahmaprAtipadikArthamAtraparatvamuchyata iti vyAkhyAnamakhaNDArthanirAsena nirastam.h | nirAkariShyate chottaratreti neha nirAkR^itam.h | 
tadevaM jagajjanmAdikAraNatvena mukhyayA vR^ittyA varNapadavAkyAtmakAsheShashAstrapratipAdyaM nArAyaNAkhyaM brahmaiveti susthaM lakShaNamiti siddham.h | 
|| iti shrImannyAyasudhAyAM samanvayAdhikaraNam.h || 
|| OM IkShaternAshabdam.h  OM || vachanavR^ittyaiva sakalashAstrapratipAdyaM brahmetyukttam.h tadAkShipya samAdhAtumidamadhikaraNamArabhyate | 
tathAhi | "yato vAcho nivartante' "ashabdamasparsham.h' ityAdishruteH, "shabdo na yatra purukArakavAn.h' ityAdismR^iteshcha brahma avAchyamavasIyate | vachanavR^ittishcha dravyaguNakriyAjAtinimittA | nacha brahmaNo dravyAdiyogo.asti | "kevalo nirguNashcha'"niShkalaM niShkriyaM shAntam.h' ityAdyAgamAt.h | tatkathaM tasya vAchyatA sambhavati | aupaniShadatvaM (tu) cha lakShaNayA vR^ittyA sambhavanna vAchyatAmapekShate | ato.avAchyatvAdbrahmaNo na vachanavR^ittyA shAstragamyatvamiti | apara Aha na sarvashAstrapratipAdyatvaM brahmaNaH sambhavati nishchayopAyAbhAvAt.h | upakramAdayo hi tannishchayopAyAH | taishchAsmadAdyadhigatashAstrasya kathaJNchidbrahmaviShayatAvadhAraNe.apyasmadanadhigatashAstrasya tatparatAvadhAraNAyogAt.h | "anantA vai vedAH' iti shruteranantaM hi shAstramavagamyate | nachAnantashAstrAdhigamo.asmAkaM kalpakoTishatairapi sambhavati | viphalashcha shAstraikadeshasya brahmaparatvAdhyavasAyaH | ekadeshAntare tadviparItapratipAdanasyApi shaN^kanAt.h | nacha vastuni vikalpaH sambhavati iti atrApi sandehaH samAskandati, ityato na sarvashAstraprAmANyAjjagajjanmAdikAraNaM samastaguNaparipUrNaM brahma siddhayati | ityevaM prApte avAchyatvashaN^kAM tAvannirAchaShye sUtrakAraH- IkShaternAshabdamiti ||
|| IkShaternAshabdam.h OM || 
tadvayAchaShye- IkShaNIyatvata iti ||
atra IkShateriti dhAtunirdeshaH | na chAvivakShitArthaM shabdamAtraM brahmaNo vAchyatve heturbhavitumarhatIti tadartho.anenopalakShyate | nacha brahmAsambandhIkShaNamapyatra heturbhavati atiprasaN^gAt.h | sambandhashcha na kartR^itvAdirUpaH shrutyananugamAt.h vipakShe bAdhakAbhA(vAchcha)vaprasaN^gAchcha | ata IkShaNaM brahmakarmakameva hetutvena vAchyam.h | nachaitadapi yukttam.h vyadhikaraNatvaprasaN^gAt.h | tasmAdIkShaNakarmatvameva hetutayA vivakShitam.h ityAshayenokttam.h- IkShaNIyatvata iti ||
tadityanuvartate | tena viShNurityAha | na vidyate vAchakaH shabdo yasya tadashabdam.h | avAchyamityarthaH | vAchyamiti vakttavye nAvAchyamiti vachanaM "dvau naJNau prakR^itamarthaM sAtishayaM gamayataH' iti vachanAdavadhAraNArthamityabhipretyokttaM- vAchya eveti || nanvavadhAraNamapi kimartham.h | uchyate | tattvanirNayAtharM hi nyAyasUtram.h | nirNayashcha svaparapakShasAdhanopalambhAbhyAmeva bhavati | nAnyataramAtreNa | yathokttam.h | vimR^ishya pakShapratipakShAbhyAmarthAvadhAraNaM nirNaya iti | tadatrAvadhAraNe kR^ite vAchyatvavidhiravAchyatvaniShedhashchetyubhayamapi shrutyarthAbhyAM pratij~nAtaM syAt.h | ubhayasAdhanArthashchekShaNIyatvaheturvij~nAyate | tathAcha nirNayo bhavet.h | vAchyamiti tu pratij~nAte parapakShapratiShedho na kR^itaH syAt.h | nacha tadarthamanyatsUtramasti | ato yuktto.ayaM nirdeshaH | evamanyatrApi veditavyam.h | 
idamukttaM bhavati | brahma vAchyaM bhavitumarhati, na punaravAchyamIkShaNakarmatvAdghaTavat.h | IkShaNIyatvaM cha brahmaNaH "sa etasmAjjIvadhanAtparAtparaM purishayaM puruShamIkShate' "AtmanyevAtmAnaM pashyet.h' ityAdishrutisiddhamiti | 
nanu brahmaNo vAchyatvAbhAve kiM bAdhakam.h | IkShaNIyatvaM na syAt.h | tathAcha brahmaj~nAnAbhAvena shAstravaiyarthyamanirmokShashcha syAditi chenna | vAchyatvasyAvyApakatvAdIkShaNIyatvasyAvyApyatvAchcha | nahyavyApakanivR^ittiravyApyanivR^ittimApAda(yati)yituM shaknoti | IkShaNIyatvaM hi pratyakShAnumAnAgamatadAbhAsanimittaM vyApakaM yukttam.h | vAchyatvaM cha shabdavR^ittivisheShopAdhikaM vyApyameveti | maivam.h | na tAvadidaM mokShArthamupadiShyaM brahmekShaNaM pramANAbhAsajanyam.h | bhrAnteravidyAnivartakatvAbhAvAt.h | nApi pratyakShAnumAnajam.h | shAstraikasamadhigamyatAyAH sAdhitatvAt.h | tathAcha prakArAntarAbhAve sati yadi brahma vAchyamapi na bhavettadekShaNIyamapi na bhavediti bAdhakaM sambhavatyeva | nacha vyAptya(bhA)sambhavaH | vyatirekasambhavAt.h | yat.h yatkArakAviShayaH tat.h tatkriyA.aviShayaH yathA kuThArAdyaviShayo gaganaM na ChidAviShaya iti sAmAnyavyAptisambhavAchcha | 
nanu mAbhUtpramANAbhAsaiH pratyakShAnumAnAbhyAM chaikShaNaM brahmaNaH, mA cha bhUdvAchyam.h, tathA.api shabdalakShyatayekShaNIyaM cha bhaviShyati, tathAcha vipakShe bAdhakAbhAvAdaprayojako hetuH, ityata Aha- na cheti || 
hi yasmAdanyathA vAchyatvAbhAve lakShyatvaM kvApi na dR^iShTam.h | tasmAdavAchyatve brahmaNo lakShyatvA(yogA)bhAvAllakShaNayA.api nekShaNIyatvamiti sheShaH | kenachichChabdena vAchyameva hi tIrAdikaM kenachillakShyaM dR^iShTamiti | 
nanvavAchyamapi lakShyaM kiM na syAt.h | tatashcha vipakShe bAdhakAbhAvAdaprayojako.ayaM prasaN^gahetuH, ityata Aha- kiM taditi || 
anyathetyanuvartate | yadyavAchyamapi brahma lakShyamityaN^gIkriyate, tadA kiM taditi jij~nAsApravR^ittAvanavasthitiH (syAt.h) | idamukttaM bhavati | lAkShaNiko hi shabdo na shrutamAtro.arthAntare dhiyamupajanayati tatrAgR^ihItashakttitvAt.h | kintu vAchyArtha(rthe)buddhimutpAdya tadanupapattidarshane sati | na tAvatA.api | vAchyArthAnupapattidarshanasya tattyAgamAtrahetutvAt.h | kiM nAmArthAntarasya svarUpato vAchyArthasambandhitayA chAvagatau satyAm.h | gaN^gAdishabdena hi svarUpato gaN^gAdisambandhitayA chAvagatameva tIrAdikaM lakShyaM dR^iShTam.h | nAnavagatasvarUpaM kUrmaromAdi | 
nApyanyasambandhitayA.avagataM tIrAdi | tathAcha vaidikashabdalakShyatve brahmaNaH pratItiraN^gIkAryA | nacha tIrAdivatpratyakShAdinA tasya pratItiH (sambhavati) | tato lAkShaNikashabde prayuktte vAchyArthe.anupapattiM pashyato lakShaNIye.arthe kiM tadyadanena lakShyamiti jij~nAsAyAM shabda eva prayokttavyaH | tenApi chenna vAchyaM kintu lakShyameva tarhi punaH kiM taditi jij~nAsAyA anivR^ittatvAchChabdAntarameva vAchyam.h | tenApi chellakShyameva punarjij~nAsaivetyaparyavasAnaM syAt.h | pUrvapUrvalakShaNA.asiddhAvuttarottaralakShaNA.asiddhermUlakShatiH | yadi cha kenachichChabdena vAchyaM syAttadA tadukttAvuparatajij~nAso lAkShaNikakAryaM pratIyAt.h | vAchyatve.api sambandhagrahaNAya pUrvasiddherapekShitatvenAnavasthiteriti chenna | abhimAnyadhikaraNe vakttavyatvAt.h | tasmAdvipakShe.anavasthAlakShaNabAdhakasadbhAvAdavAchyatve lakShyatvaM na syAditi yuktto.atiprasaN^ga iti | lAkShaNiko hi shabdo na shrutamAtro.arthAntare dhiyamupajanayati tatrAgR^ihItashakttitvAt.h | kintu vAchyArtha(rthe)buddhimutpAdya tadanupapattidarshane sati | na tAvatA.api | vAchyArthAnupapattidarshanasya tattyAgamAtrahetutvAt.h | kiM nAmArthAntarasya svarUpato vAchyArthasambandhitayA chAvagatau satyAm.h | gaN^gAdishabdena hi svarUpato gaN^gAdisambandhitayA chAvagatameva tIrAdikaM lakShyaM dR^iShTam.h | nAnavagatasvarUpaM kUrmaromAdi | nApyanyasambandhitayA.avagataM tIrAdi | tathAcha vaidikashabdalakShyatve brahmaNaH pratItiraN^gIkAryA | nacha tIrAdivatpratyakShAdinA tasya pratItiH (sambhavati) | tato lAkShaNikashabde prayuktte vAchyArthe.anupapattiM pashyato lakShaNIye.arthe kiM tadyadanena lakShyamiti jij~nAsAyAM shabda eva prayokttavyaH | tenApi chenna vAchyaM kintu lakShyameva tarhi punaH kiM taditi jij~nAsAyA anivR^ittatvAchChabdAntarameva vAchyam.h | tenApi chellakShyameva punarjij~nAsaivetyaparyavasAnaM syAt.h | pUrvapUrvalakShaNA.asiddhAvuttarottaralakShaNA.asiddhermUlakShatiH | yadi cha kenachichChabdena vAchyaM syAttadA tadukttAvuparatajij~nAso lAkShaNikakAryaM pratIyAt.h | vAchyatve.api sambandhagrahaNAya pUrvasiddherapekShitatvenAnavasthiteriti chenna | abhimAnyadhikaraNe vakttavyatvAt.h | tasmAdvipakShe.anavasthAlakShaNabAdhakasadbhAvAdavAchyatve lakShyatvaM na syAditi yuktto.atiprasaN^ga iti | 
nanvikShukShIraguDAdInAM visheShAstAvadvidyante | anubhavasiddhatvAt.h | nacha te kenApi shabdena vAchyAH | tadvAchakashabdAbhAvAt.h | tathA.api lakShyA dR^ishyante | anyathA tatra vAgvyavahArAbhAvaprasaN^gAt.h | ato.avAchyatve lakShyatvaM na syAditi prasaN^gaH prashithilamUlaH | yathokttam.h "ikShukShIraguDAdInAM mAdhuryasyAntaraM mahat.h | bhedastathA.api nAkhyAtuM sarasvatyA.api shakyate' iti | yathA(cha) mAdhuryAdivisheShANAmavAchyAnAmapi pratItatAmAtreNa lakShyatvAt.h | tathA brahmaNo.avAchyasyApi svayaMprakAshatvena prasiddhasya lakShyatvaM sambhavatItyata Aha- mAdhuryAdIti || 
tachChabdairmAdhuryAdivisheShashabdaiH | sadetyavadhAraNArthe | uditA vAchyA eveti | nanu mAdhurya(Adi)visheShashabdaH sAdhAraNaH | kimetAvatA | nahi goshabdo.anekArtha iti na kasyapi vAchakaH | tathAcha lakShako.api na syAt.h | vAchyArthadvAratvAllakShaNAyAH | nanu (cha) vAchakatvaM padadharmaH | mAdhuryAdivisheSha iti cha na padaM kintu vAkyameva | anepadAtmakatvAt.h | tathA cha kathaM tachChabdairuditA iti | maivam.h | aikapadyamaikasvarvaM cha samAsaprayojanamiti shabdairaN^gIkR^itatvAt.h | athavA tachChabdaiH sUdashAstrAdiprasiddhairvAchakashabdairuditA iti vyAkhyeyam.h | tathAchokttam.h "vishadaM kShIramAdhuryaM sthiramAjyasya tIkShNakam.h | guDasya panasAdInAM nirharItyabhidhIyate ||' iti | yathA cha dhvanivisheShANAM mandavyutpattibhiraviditA api shrutisvarajAtirAgAdishabdA vAchakAH saN^gItashAstraprasiddhAH tathA mAdhuryAdivisheShANAmapi tattadadhikR^itashAstreShu prasiddhA vAchakAH shabdAH kathaM na syuH | tatashcha "ikShukShIraguDAdInAm.h' iti vachanamAtmano vyutpattyabhAvakhyApanArthaM shAradAnindayA pratyavAyArjanArthaM cha | ato na prashithilamUlo.atiprasaN^ga iti | yadapi svaprakAshatayA siddhatvAdbrahmaNolakShyatvopapattiriti tadupariShyAnnirAkariShyate(ti) |
nanvavAchyo.api nadItIraphalasaMsargalakShaNo vAkyArtho lakShyo nadyAdipadairupalakShyate | yathokttam.h "vAkyArtho lakShyamANo hi sarvatraiveti naH sthitiH |' iti | tathA cha vyAptyabhAvAdaprayojako.ayaM prasaN^gaH | vAkyArthashcha brahmAbhyupeyate na padArthaH | ato laukikavAkyArthavadavAchyamapi lakShyaM kiM na syAdityata Aha- vAkyArtho.apIti || 
evashabdasyodita iti (anena) sambandhaH | vAkyArthashabdasya vAkyArthAvAchakatve.anyattadvAchyaM vAchyam.h | nahyasmAbhirlakShakenaiva shabdena vAchyatvamAshAsyate | kintu kenachichChabdena vAchyameva kenachichChabdena lakShyamiti bhAvaH | ayaM chAN^gIkAravAdo j~neyaH | anvitAbhidhAnasya samarthitatvAt.h | brahmaNo vAkyArthatvaM tu saMsargatvasya saMsR^iShTatvasya vA.anaN^gIkArAdayukttam.h | vAkyasyAkhaNDArthaniShThatayA nirastatvAt.h (iti) | 
evaM vyabhichAraM nirasya susthA prasaN^gamUlabhUtA vyAptirityAha- nAvAchyamiti ||
lakShyamiti sheShaH | athavA brahmaNo.avAchyatve tasya vastutvameva na syAt.h | yato.avAchyam.h | kiJNchidapi nAsti iti prasaN^gAntarasUchanamidam.h | 
nanu "yato vAcho nivartante' ityAdyAgamavirodhAtkAlAtyayApadiShyamIkShaNIyatvena vAchyatvasAdhanam.h | prasaN^gAnAM cha viparyayAparyavasAnamiti | syAdetadevam.h | yadi brahmAvAchyatvaM shrutyarthaH syAt.h | na chaivam.h | tathA vyAkhyAne svakriyAvirodhApatterityAha- yata iti ||
yata ityAdishabdairbrahmoktavA(hi) tasyAvAchyatvaM vAchyam.h | anyathA yasyakasyachidavAchyatA.a.apatteH | tathAcha yata ityAdikaiH padairbrahmaiva vadankathaM punastasyAvAchyatvaM shrutyarthatayA brUyAt.h | mUko.ahamitivatsvakriyAvirodhAt.h | sudhIriti viparItalakShaNayA parasyAkovidatvamAha | 
syAdevaM svakriyAvirodho yadi yata ityAdishabdairbrahma vachanavR^ittyoktavA tasyAvAchyatvamuchyate | na tvevam.h | kiM nAma yata ityAdishabdairlakShyamevetyataH kvAsti svakriyAvirodha ityata Aha- yeneti || 
brahma lakShyamiti vadatA.api lakShyashabdavAchyatvaM tasyAN^gIkartavyam.h | tathAcha kiM shabdAntareNAparAddham.h | atha lakShyashabdenApi lakShyate na tUchyata iti brUyAttadA kiM tadityapekShAyAM shabdAntaraM brUyAdityanavasthA syAt.h | atha yAvatpadajAtaM brahmaNi prayujyate tatsarvamapi lakShaNayaiveti parihAre kuto.anavastheti chenna | anavabodhAt.h | nahi prashnaparihArakramanimitteyamanavasthA yena sakR^idevottareNa nivarteta kintu lakShaNAyAH pratItipUrvakatvAchChabdena vinA pratyAyakAntarAbhAvAttatrApi lakShaNA.a.ashrayaNe mUlakShayAt.h | ataH svakriyAvirodhAnnedaM shrutivyAkhyAnamiti 
nAnumAnAdeH kashchiddoShaH | aviruddhaM tu vyAkhyAnamuttaratra kariShyata iti | 
itashcha na brahmaNi shrutAnAM vaidikAnAM sarvashabdAnAM lakShaNAshrayaNaM yukttamityAha- ekasyApIti || 
yatra vede satAM viduShAmekasyApi shabdasya mukhyArthaparityAgenAmukhyArthasvIkR^itau kR^itAyAM (satyAM) mahatI lajjA jAyate | tatrAkhilA api shabdA amukhyArthA iti vadanyastasyAtmanaH shAbdatvaM shabdashakttitAtparyaj~natvaM vakttuM kathaM lajjA na jAyate | kebhyastanmArgAnuvartinAM shabdashakttitAtparyaj~natvaM vakttuM kathaM lajjA na jAyate | kebhyastanmArgAnuvartinAM shabdashakttitAtparyAnusAriNAM viduShAM sakAshAditi yojanA | tasya vyAkhyAturmArgAnuvartinAM shabdashakttitAtparyAnusAriNAM viduShAM sakAshAditi yojanA | tasya vyAkhyAturmArgamanuvartamAnAnAM (cha) kathaM na jAyate lajjeti vA | tathA satyAtmanAmiti bahuvachanAntaM padamadhyAhAryam.h | nanu na tAvanmukhyArthaparityAgenAmukhyArthasvIkAra eva lajjAhetuH | tathA sati "gaN^gAyAM ghoShaH' "kuNDapAyinAmayane mAsamagnihotraM juhoti' ityAdAvamukhyArthagrahaNAbhAvaprasaN^gAt.h | kiM nAma mukhyArthe sambhavatyevAmukhyArthasvIkAro doShaH | mukhyArtho hi shakttigrahaNavashAtprathamaM buddhayArUDho bhavati | vinA cha prathamAtikrame kAraNaM jaghanyapratipattisvIkAre kathamanauchityaM na bhavet.h | yatra tu mukhyArthe bAdhakamasti tatra tadaparityAga eva lajjAhetuH | "gaN^gAyAM ghoShaH' "siMho devadattaH' ityatra gaN^gAdishabdasya mukhyArthAN^gIkAra(sya) eva doShaH (duShyatvadarshanAt.h) | tatkathametat.h | satyamevaitat.h | prakR^ite.api na mukhyArthasvIkAre bAdhakamastItyAchAryo manyate | bAdhikAyAH shruternirguNatvopapatteshcha nirastatvAditi |
aiatrAha | dve brahmaNI | nirguNaM saguNaM cha | tatra nirguNaM nityashuddhabuddhamukttasvabhAvaM paripUrNam.h | tadeva mAyAshabalitatvenaivAryAdidharmavattayA saguNamuchyate | mAyAyAshchAnirvAchyatayA tadavachChinnasya na tathAbhAvastAttvika iti na kUTasthatvahAniH | tatra saguNameva parAtparaM puruShamIkShata ityAdAvIkShaNIyatvenochyate | tatashchekShaNIyatvaM vAchyatvena vinA nopapadyate chetsaguNaM vAchyamastu na nirguNam.h | tasyekShaNIyatve pramANAbhAvAt.h | na hyanyagatena vyApyenAnyatra vyApakasiddhiH | atiprasaN^gAt.h | nacha parAtparamityAdInyeva nirguNaviShayANi j~nApakAbhAvAt.h | nacha vAchyaM mA bhUdanumAnena nirguNasya vAchyatvasiddhiH | pakShIkR^ite liN^gAbhAvAt.h | liN^gavati siddhasAdhana(tva)At.h | tathA.api "savare vedA yatpadamAmananti tapAMsi sarvANi cha yadvadanti' ityAdishrutibalAdvAchyatvaM nirguNasya setsyatIti | mAyAshabale gR^ihItasaN^gatayassarve vedA lakShaNayA yatpadamAmanantItyarthopapatteH | nachAvAchyasya lakShaNAnupapattirdoShaH prasiddhatAmAtreNa lakShaNopapatteH | saguNapratItyaiva cha nirguNasya tatsvabhAvabhUtasya sarvAtmanaH svataH siddhatvAt.h | nacha tadevekShaNIyatvaM yena vAchyatvaprasakttiH | kintu prameyatvam.h | nacha svaprakAsya prameyatvamiti | tadetadAshaN^kaya pariharati sUtrakAraH- gauNashchennAtmashabdAditi || 
|| OM gauNashchennAtmashabdAt.h OM || 
"parAtparam.h' ityAdishrutiShu gauNa evAtmekShaNIyatvenochyate | atassa eva vAchyo.astu na, nirguNaH | tasyekShaNIyatve pramANAbhAvAt.h | parAtparamityAdishrutInAM cha tatparatve j~nApakAbhAvAt.h | kintu lakShya evAsau' iti chenna | AtmashabdAt.h | upalakShaNametat.h | IkShaNIye vastunyAtmabrahmapuruShAdishabdashravaNAt.h | teShAM cha pUrNAbhidhAyitvena nirguNaj~nApakatvAditi | 
bhavedAtamAdishabdaH pUrNArthavAchI | tathA.api yatra dR^ishye vAchye (cha) vastuni prayujyate tatra saguNaviShaya eveti niyamAN^gIkAre ko doSha ityAshaN^kAparihArArthaM (aparaM) sUtram.h tanniShThasya mokShopadeshAditi | 
|| OM tanniShThasya mokShopadeshAt.h OM || 
nAyaM niyamo yujyate | "yasyAnuvittaH pratibaddha AtmA' "tarati shokamAtmavit.h' iti (Adau) dR^ishyAtmaniShThasya mokShopadeshAt.h | nahi gauNAtmaniShThasya mokSha upapadyata iti | 
atra prathamasUtre parAtparamityAdiShu vAkyeShu nirguNaj~nApakoktayA hetusiddhissamarthitA | j~nApakasya chAnyathAsiddhiruttarasUtre parihR^ityetAvatsUtradvayatAtparyaM sphuTamavagamyate | adhikaM vivakShurAha- Atmeti ||
yo vAdI tadetadanirvAchyamAyAkhyaj~nAnashabalaM kiJNchidbrahma kalpayitvA tadeva vaidikairasheShapadavAchyamityapi kalpayitvA mAyatItaM shuddhaM sarvaj~naM sarvashakttiparipUrNamasmadabhimataM paraM brahma padairlakShyamiti vadanvadati | asya vAdinaH shrutaparityAgassarvatra sarvavAkyeShu syAt.h | katham.h | vachanavR^ittyaiva prathamapratItasya shuddhasya brahmaNo vinA kAraNena parityAgAt.h | kathaM shuddhasya pratItatvam.h | AtmabrahmAdishabdAnAM vede shravaNAt.h | AtmabrahmAdishabdAshcha sAkShAdvachanavR^ittyA pUrNAbhidhAyino yadA yasmAttadA tasmAt.h shrutaparityAga iti | 
na kevalaM shrutaparityAgaH kintu sarvatrApi vAkyeShvashrutakalpanaM cha syAt.h | katham.h | mAyAshabalasya brahmaNo vandhyAputropamatvAt.h | tatkatham.h | vinA mAnam.h | mAnAbhAvAt.h | tadapi katham.h | shrutiShvAtmabrahmAdishabdashravaNAtteShAM cha pUrNAbhidhAyitvena mAyAshabalaviShayatvAt.h | nanu yuShmAbhireva janmAdisUtre mAyAshabalasya lakShyatvenAN^gIkR^itatvAtkathaM (tat.h)vandhyAputropamamiti | maivam.h | prathamasUtre jij~nAsyatayokttasya sarvaj~nasya sarvashaktteH parabrahmaNa evAsmAbhirjagajjanmAdikAraNatvena lakShitatvAN^gIkArAdityAdyasUtratAtparyam.h | Atmashabdoditasyeti dvitIyasya | AtmAdishabdaH parNArtho.api dR^ishye shruto gauNaviShaya iti niyamaM yo bravIti sa tathAvidhAtmashabdoditasya j~nAnaM mukttAvasAdhanamevAha | gauNAtmaj~nAnasya mokShasAdhanatvAnupapatteH | tathAchAsya shrutaparityAgaH syAt.h | dR^ishyAtmaj~nAnasya mokShasAdhanatAyA "yasyAnuvittaH' ityAdau shrutatvAditi | 
na chaivamApAdite shrutaparityAgAshrutakalpane shakyAN^gIkAre ityAha- yatreti ||
yatra yayormadhye ekamapi prasakttam.h | kimubhayamiti sheShaH | 
atha lokajugupsitamapIdamubhayaM na dUShaNaM mametyabhyupeyAttatrAha- niyameneti ||
asmAbhirApAdyate pareNAN^gIkriyate | nahi lokajugupsitaM nAmaikaM pratij~nAhAnyAdikamiva nigrahasthAnamasti | lokasyAvyavasthitatvAt.h | "gatAnugatiko lokaH' iti vachanAditi manvAneneti svaparayormate matena | yasya niyamenobhayamidaM syAdayaM durghaTairaN^gIkArAnarhairbhUShaNairviparItalakShaNayA dUShaNairahaN^kR^itaH syAt.h | yadi shrutamapi vishuddhaM brahma parityajyate tarhi sakalo.api vedArthastyajyatAmavisheShAt.h | yadi chAshnutamapi mAyAshabalaM brahma kalpyate | tadA chaityavandanAdeH svargasAdhanatvAdera(dikama)pi kalpanI(yaM)yatvaM syAt.h | visheShAbhAvAdityAshayaH | 
na kevalaM shrautasya paramAtmanastyAge.atiprasaN^gamAtram.h | mahApratyavAyo.apyastItyAha- andhamiti ||
andhayatItyandham.h | alaN^kR^itasya vasanAbhyAM bhAvyam.h | "vastrahInamalaN^kAraM ghR^itahInaM tu  bhojanam.h | bhAvahInaM tu sallApaM na prashaMsanti paNDitAH ||' iti vachanAt.h | ato vasanadvayamidaM syAditi parihAsaH | atra pramANamAha- anandA iti || 
na vidyante nanda Anando yeShu te anandAH te iti prasiddhAH | bodhanAd.h bhudvedastasmAdapi ye.avidvAMso vedena mukhyayA vR^ittyA pratipAditamapi paramAtamasvarUpamapalapanta ityarthaH | suShThu ramaNaviruddhatvAdasuraprApyatvAchchAsuryAH | Atmahano vedavAchyaparamAtmatyAginaH | atra ukttArthe | samantataH sarvAsvapi shAkhAsu | 
dR^ishye vastuni shruta Atmashabdo gauNapara iti niyamaM hetvantareNApAkurvatsUtraM paThitvA sUtre sAdhyanirdeshAbhAvena sAkAN^kShaM vAkyaM pUrayati- heyatveti ||
|| OM heyatvAvachanAchcha OM || 
evashabdo naiveti sambaddhayate | dR^ishyatveneti sheShaH | 
evaM sUtrasvarUpaM nirdhArya vyAchaShye- tameveti || 
dR^ishya AtmA gauNa eveti niyamamaN^gIkurvANena "tamevaikaM jAnatha AtmAnamanyA vAcho vimuJNchatha, amR^itasyaiSha setuH' iti shruto.apyAtmA gauNo.aN^gIkaraNIyaH | tasya taM jAnatheti dR^ishyatvashravaNAt.h | kathaM chAyaM gauNo.aN^gIkartaM shakyaH | yato.asau gauNo mumukShuNA heyeShu "AtmA vAcho vimuJNchatha' iti shrutaH | asya cha heyatvAvachanAt.h | pratyuta tamevaikaM jAnathetyupAdeyatvavachanAchcha (iti) | chashabdo vAkyArthadvayasamuchchayArthaH | hetyAshcharye | 
nanu gauNAnAmapii brahmAdidevatAnAmupAdeyatvaM vakShyati aN^gAvabaddhAstvityAdau | ato.anaikAntiko.ayaM heturityata Aha- parivAratayeti ||
satyaM viShNuparivAratayA grAhyA brahmAdayaH(dyAH) | tathA.api pradhAnatvena heyA eva | prAdhAnyena chopAdeyatvamatra hetutvena vivakShitam.h | amR^itasyaiSha seturiti vAkyasheShAt.h | ato na vyabhichAra iti | 
evamAtmashabdasya nirguNaviShayatvamupapAdya nirguNasyaiva vAchyatvaM samarthitam.h | hetvantareNAsyaivArthasyopapAdakam.h "svApyayAt.h' iti sUtraM vyAchaShye- pUrNasyeti ||
|| OM svApyayAt.h OM || 
pUrNasyetyasyAM shrutau tAvatkasyachinmahApralaye svasya svasminnevApyayo nAnyatralInabhAva udAhR^itaH | svApyayashabdashcha sautra upalakShaNamAtram.h | pUrNatvamapyudAhartavyam.h | tAbhyAmasau nirguNa iti j~nAyate | shrutyukttatvAchcha vAchya ityato nirguNasya vAchyatvasiddhiriti |
nanu svApyayaH pUrNatvaM cha saguNasya kiM na syAt.h | maivam.h | saguNasya svApyayAnupapattistAvadbhAShya evokttA | pUrNatvAnupapattimAha- kathamiti ||
vyAghAtAditi bhAvaH | 
atra gatisAmAnyAditi sUtraM na tAvadbrahmaNo vAchyatvasamarthanArtham.h | kintu shAstrasyAnantatvAnna sarvashAstrapratiApAdyatvaM brahmaNo nishchetuM shakyamityAshaN^kitadoShaparihArArthamityataH prakaraNashuddhayA vyabhicharavyAsustadullaN^ghitavAn.h | vyAkhyAsyati chaitaduttaratra | sUtrakArasyApi prakaraNasAN^kayarsyaitadeva prayojanam.h yadAkShepadvayasamAdhAnasya pUrvasUtrasthasaMshabdArthasamarthanamekameva prayojanamiti sUchanAt.h | tena chAvR^ittyA saMshabdasyAnekArthatAj~nApanam.h | anyathaikenAtharena charitArtasyArthAntaraM na j~nAyeta | tathAcha na lakShaNadvayasya shAstrIyatA syAditi | 
upapattyantareNa nirguNasya brahmaNo vAchyatvamupapAdayituM sUtram.h shrutatvAchcheti |
|| OM shrutatvAchcha OM || 
tasyArthaH | "eko devaH' ityasyAM shrutau nirguNasya brahmaNaH shrutatvAchchAsya vAchyatvamupapannamiti | 
atra shruto.api saguNaH kiM na syAdityata Aha- padaM cheti ||
atra hi vAkye kevalo nirguNashcheti shrUyate | nirguNa iti cha padaM kathaM gauNaM vadiShyati | vyAhatatvAt.h | ato na saguNo.atra shruta iti | 
satyamasyAM shrutau nirguNAdipadapratipAdyaM nirguNaM brahmeti | kintu lakShaNayaiva | tathAcha kathamanena nirguNasya vAchyatvasiddhiH | nacha vAchyaM nirguNashabdena nigaruNaM chellakShyaM tarhi tadvAchyaM vAchyam.h | vAchyArthadvAratvAllakShaNAyAH | nacha saguNaM nirguNapadavAchyam.h | vyAghAtAt.h | saguNasya nirguNatvaM tathA sati syAditi | guNAbhAvavishiShyasya vAchyatvAN^gIkArAt.h | nirvikalpakasvarUpamAtrasyopalakShyatvAt.h | ekameva hi nirvisheShaM vastu paramasUkShmaM guNAbhAvAdyupAdhibhirIShatsthUlaM jAtam.h | guNAdyupAdhibhistu sthUlataramityato nirguNashabdena guNAbhAvavishiShyavAchyadvArA svarUpamupalakShyamiti na kashchidvirodhaH | evaM pUrNAdipadAnAmapi lakShaNAprakAro draShyavya ityAshaN^kayokttameva parihAraM na vismaretyAha- guNAbhAveti || 
nirguNapadena guNAbhAvavishiShyavAchyadvAropalakShyaM chechChuddhaM brahma manyasa ityarthaH | api tathA.api, tatpadaM lakShyapadam.h | brahmaNo vAchakamaN^gIkaraNIyam.h 
| tathAcha vAchyatvamevApatitamityarthaH | 
nanu lakShyapadenApi brahma lakShyameva na vAchyamiti chenna | anavasthAyA ukttatvAt.h | kiJNcha nirguNapadalakShyamityanenApi lakShyatve kimasya vAchyam.h | na tAvadanyat.h | tatra nirguNapadasyaivAshravaNena tallakShyapadasya dUrotsAritatvAt.h | shuddhaM chetkiM lakShaNayA | kiJNchaivaM yadyadbrahmatayA pratipAdyate tattadbrahmeti vadatA sAdhu samarthito brahmavAda ityAshayavAnadhikaraNArthamupasaMharati- ata iti || 
etanmataM brahmaNo.avAchyatvamatam.h | anAdaraNe cha siddhaM sarvashAstramukhyArthatvaM brahmaNa iti sheShaH | 
evamIkShaternAshabdamityArabhya shrutatvAchchetyantAni sUtrANi svamatena vyAkhyAya pareShAM vyAkhyAnaM pratyAkhyAti- nacheti ||
"sarvaj~naM sarvashakttijagadutpattisthitinAshakAraNaM brahma vedAntavedyamityukttam.h | tatra sAN^khayA manyante | yAni brahmaNo jagatkAraNatvapratipAdakatayA.abhyugatAni "sadeva somyedamagra AsIt.h' ityevamAdIni vAkyAni tAni sarvANi triguNamachetanaM pradhAnameva jagatkAraNaM pratipAdayanti | kutaH | brahmaNo j~nAnakriyAshakttirahitatvAt.h | j~nAnakriyAkAryadarshanonneyasadbhAve hi te | nacha j~nAnakriye chidAtmanaH staH | tasyApariNAmitvAt.h | ekatvAchcha | triguNe tu pradhAne pariNAmiti na tayorasambhavakAraNamastItyatastadeva "sadeva somyedamagre' ityAdau jagatkAraNatayA pratipAdyata ityevaM prApte pratividhIyate- IkShaternAshabdam.h iti || na sAN^khayaparikalpitAmachetanaM pradhAnaM jagataH kAraNaM shakyaM vedAntavAkyeShvAshrayitum.h | ashabdaM hi tat.h | kathamashabdatvam.h | IkShateH | tadaikShata bahusyAM prajAyeyeti, tattejo.asR^ijata' "i aikShata lokAnusR^ijA iti, sa imAMllokAnasR^ijata', "sa IkShAM chakre, sa prANamasR^ijata' itIkShitR^itvashravaNAtkAraNasya | nachAchetanasya pradhAnasyekShitR^itvaM sambhavati | nanvayamIkShatirgauNo vyAkhyeyaH | tatteja aikShata tA Apa aikShanteti gauNaprAyapaThitatvAt.h | yathAhyAsannapatanaM kUlamAlakShya kUlaM pipatiShatItyupachAro dR^iShTaH | tathA.a.asannasarge pradhAne.apyaikShatetyupachAro bhaviShyatItyataH parihAraM paThati- gauNashchennAtmashabdAt.h || aptejasorivAchetane.api pradhAne gauNI.ayamIkShatirityasat.h | kutaH | AtmashabdAt.h | anena jIvenAtmaneti | nahi jIvashchetano.achetanasya pradhAnasyAtmA sambhavati | sa AtmA tattvamasIti cha | nahi chetanasya shvetaketorachetanaikyabodhanamupapannam.h | athochyeta | achetane.api pradhAne bhavatyAtmashabdaH | AtmanaH sarvArthakAritvAt.h | yathA rAj~naH sarvArthakAriNi bhR^itye mamAtmA bhadrasena ityAtmashabdadarshanAditi | tatrottaram.h- tanniShThasya mokShopadeshAt.h || naivamAtmashabdAlambanaM pradhAnaM kalpyam.h | sa AtmAtattvamasIti shvetaketostanniShThAmupadishya tasya tAvadeva chiramiti mokShopadeshAt.h | na hyachetananiShThasya mokSho yukttaH | syAdetat.h | brahmaiva j~nIpsitam.h | tachcha na prathamaM sUkShmatayA shakyaM shvetaketuM grAhayitumiti tatsambaddhaM pradhAnameva sthUlatayA.a.atmatvena grAhyate | arundhatImivAtisUkShmAM darshayituM tatsannihitAM sthUlatArakAM darshayantIyamarundhatIti | asyAM shaN^kAyAmuttaram.h- heyatvAvachanAchcha || evaM sati sthUlatArAvannAyamAtmeti heyatvaM brUyAt.h | nachaivamabravIt.h | ato naiShA kalpanA yukttA | chashabda ekavij~nAnena sarvavij~nAnapratij~nAvirodhaM samuchchinoti || svApyayAt.h || sachChabdavAchya prastutya svaM hyapIto bhavatItyuchyate | nahyachetane chetanasyApyayaH suptau laye cha sambhavati | atashcha na pradhAnaM sachChabdavAchyam.h | gatisAmAnyAt.h || yadi cha kvachidapyachetanaM pradhAnaM jagataH kAraNamuchyeta vedAnteShu | tathA sati kathaJNchidIkShaNAdikaM kalpyeta | na chaivam.h | ato vedAntotpAdyAyA gateravagateraikarUpyAchcha na pradhAnaM jagatkAraNamiti || shrutatvAchcha || sa kAraNaM kAraNAdhipAdhipa iti sAkShAtsarvaj~nasyeshvarasya jagatkAraNatvaM shrUyate | atashcha na pradhAnaM jagatkAraNaM vedAntavedyam.h | j~nAnakriyAshakttI tvapariNAmino.apIshvarasya savituriva yujyete | ityevaM sAN^khayanirAkaraNAyaitAni sUtrANi bhagavAnsUtrakArashchakAra |' iti yanmAyAvAdino vadanti tannetyarthaH | kuto neti chet.h na | sUtrAkSharANAmanAnuguNyAt.h | 
tathA hi | ashabdaM hi taditi hetUkR^itamashabdatvaM nAma shabdagocharatvaM vA shabdAvAchyatvaM vA avaidikatvaM vA kAraNatayA.avaidikatvaM vA | sarvatrApyasiddhirityAha- nahIti || asau sAN^khayaH | svasiddhena hetunedaM nirAkaraNamiti chenna | yato.asau sUtrAkAro.ashabdatvaM pradhAnenAN^gIkaroti | upapAdayiShyate chaitat.h | kiJNchAdyapakShe pradhAnasyAsattvamabhipretamuta pramANAntaravedyatvam.h | Adye tadupapAdanAyekShaterupanyAso.anupapannaH | ata eva nottaraH | dvitIyo brahmaNyanaikAntikaH | tR^itIyachaturthayoH sAdhyAvishiShyatvam.h | kiMchekShaNenaiva neti pratij~nAtArthasiddhAvashabdaM hi taditi madhye hetvantarakalpanaM vyartham.h | IkShitR^itvaM chekShaNaguNayogitvam.h | tadbrahmaNyapi gauNameva nirguNatvavAdinAN^gIkaraNIyam.h | tathAcha gauNashchediti vyartham.h | kiMchekShatergauNatvakalpanasya bAdhakAbhAvAmanuktavA.a.atmashabdAdityasaN^gatam.h | pareNa prAyapAThavirodhAt.h | tanniShThasya mokShopadeshAdityatra kiM pradhAnaikyopadeshAnupapattirvA vivakShitA | tajj~nasya mokShAnupapattirvA | Adye brahmapakShe.api samAno doShaH | nahi jIvasyApi brahmaikyopadesho yuktta ityukttamadhastAt.h | dvitIyastvanupapanna eva | AtmAnAtmavivekArthamanAtmaj~nAnasyAvashyakatvAt.h | Atmashabdasya gauNatve chodite bAdhakAbhAva eva vakttavyaH | heyatvAvachanAdityasya parichodanaivAnupapannA | nahi sAN^khayo.advaitaj~nAnArthaM pradhAnopadeshaM manyate | heyatvAvachanaM chAnaikAntikam.h | annamayaprANamayAdInAmabrahmatve.api heyatvAvachanAchcha | uttarottarabrahmatvavachanaM tatra j~nApakamiti chet.h (na) | atrApi tathAvidhaj~nApakasaulabhyAt.h | pratij~nAvirodhastu brahmavAda eva na pradhAnavAde | pradhAnasya sarvAtmakatvAbhyupagamAt.h | bhokttR^ivargasya na pradhAnAtmakatvamastIti chet.h | satyam.h | brahmaNastu na kiJNchit.h | etena svApyayo.api nirastaH | ekIbhAvasya brahmapakShe.apyabhAvAt.h | pariShvaN^gamAtrasya pradhAne.api sambhavAt.h | brahmaviShayaM gatisAmAnyaM parasyAsiddhameva | IkShaNAdinA tajj~nApane prathamasUtreNa gatArthatA | ata eva shrutatvAdityasiddham.h | gatArthaM cha gatisAmAnyenetyeShA dik.h | 
astu vA yathAkathaJNchitsUtragamanikA | tathA.api prakR^itasaN^gatiparyAlochanayAtra vAchyatvasamarthanamevopapannaM na sAN^khayanirAkaraNamityAha- samanvaya iti || 
tattu samanvayAditi samastasyApi shAstrasya brahmaNi samanvaye pratij~nAte sati yadyapi mukhyayA vR^ittyA shabdagocharatA sAN^khayanirAkaraNaM chetyubhayamapi 
pratipAdyaM bhavati | ubhayAbhAve.api samanvayAnupapatteH tathA.api shabdagocharataiva prathamapratipAdyA syAt.h hi yasmAttasmAtsaivAtra pratipAdyate na sAN^khayanirAkaraNam.h | tatpunarIkShatikarmavyapadeshAtsa ityAdau kariShyata iti | kutashshabdavAchyatAyAH prathamapratipAdyatvamityata Aha- tadabhAva iti || 
avAchyatve hi brahmaNi shabdasambandha evAnupapannaH | jagatkAraNatvAdivAkyavichArastu dUre | sAN^khayanirAkaraNAbhAve tu sR^iShTayAdivAkyAnAmeva samanvayAnupapattiH | ataH prathamaM vAchyatvasamarthanena samanvayasambhAvanAyAM satyAM vAkyavisheShaniShThasya vichArasya pashchAdavasara iti | nanu vAchyatvAbhAve.api lakShaNayA vR^ittyA samanvayo bhaviShyatItyavAchyatvAkShepaM nirdalatayopekShya sUtrakAreNAdau sAN^khayamataM nirAkR^itamityaN^gIkAre kathamasaN^gatirityata Aha- kathaM cheti ||
syAdevam.h | yadi sUtrakAraH shabdAnAM brahmaNi lakShaNAmabhipreyAt.h | na chaitadasti | yadi sUtrakAro brahmaNi shabdAnAM lakShaNAmabhipraiti | tadA kathaM samanvayaM brUyAt.h | kintvanvayamAtraM brUyAt.h | samanvayaM chAbravIt.h | tena j~nAyate na lakShaNA sUtrakArasyAbhipretA kiM nAma mukhyavR^ittireveti | 
samanvayaM bruvatA kathaM mukhyavR^ittirabhipreteti j~nAyata ityata Aha- yo.asAviti || 
samIchIno (hi) anvayaH samanvayaH | sacha shabdasya vAchyArtha eva ghaTate | tatraiva sAkShAchChakttimattvAt.h | lakShyArthe tu vAchyAthardvAreNAnvayo na samIchInaH | ataH samanvayashabdaM prayuJNjAnena sUtrakR^itA vAchyavAchakabhAva eva pratij~nAta iti j~nAyate | sa chAvAchyatvashaN^kAnirAsamantareNa sarvathA.apyasambhAvitaH syAditi vAchyatvasamarthanameva prAthamikamiti | idaM chAbhyupagamyokttam.h  | lakShaNAvAde.anvaya eva nopapadyate | kutaH samanvayaH | samIchInatA tu tAtparyavattA | sA cha lAkShaNike.apyarthe shabdAnAM sambhavatIti na samanvayasiddhayarthaM vAchyatvaM samarthanIyamiti chenna | saMshabdasArthAntaraM vyAkhyAyAmapi jaghanyavR^ittyA lakShaNayA samanvayAshrayaNanibandhe kAraNAbhAvAt.h | 
nanvasti kAraNam.h | tattu samanvayAditi nirguNe hi brahmaNi samanvayaH sUtrakR^itA pratij~nAtaH | na cha tatra shabdAnAM vachanavR^ittiH sambhavati | tasyA dravyAdisambandhanibandhanatvAt.h | nirguNe cha tadabhAvAt.h | ato j~nAyate lakShaNA.a.ashritA sUtrakR^iteti | evaMcha sati saMshabdasyApyuktta evArtho nishchIyata iti | syAdapyevam.h | yadi nirguNe samanvayaH pratij~nAtaH syAt.h | na chaivam.h | tathA hi kimatra nirguNasya prakR^itatvAttaditi tatparAmarsho.aN^gIkriyate | uta saguNasya prakR^itatve.api tatparAmarshAsambhavena jahadajahallakShaNayA nirguNaparAmarsho.abhyupeyate | AdyaM dUShayati- janmAdIti || 
atra tattu samanvayAditi sUtre | nirguNe samanvayasyAvakAshaH prasaN^gaH kvAsti | nAstItyarthaH | kutaH | yato.atra trisUtyAmatItAyAm.h | nirguNe viShayasaptamIyam.h | nirguNasyAvakAshaH (prasaN^gaH) kvAsti | na kvApItyarthaH | katham.h | lakShaNasUtre janmAdikAraNatvena lakShite hi brahmaNi shAstraM pramANamabhidhAya tasya samanvayamAha sUtrakAraH | nacha tannirguNaM janmAdikAraNatvaguNayogAt.h | nanu janmAdikAraNatvaM taTasthameva sat.hbrahma lakShayatIti brUmaH | ato lakShaNasUtre prakR^itaM nirguNamevetyata ukttaM sAkShAjjanmAdikAraNa iti | upapAditaM chettatraiva | 
mA bhUllakShaNasUtre nirguNasya prakR^itatvam.h | prathamasUtre jij~nAsyatayokttaM nirguNameva | nahi tasya kashchiddharmaH shrUyata iti na vAchyam.h | yatastadeva, janmAdisUtre janmAdikAraNatvena lilakShayiShitameva, jij~nAsyamukttam.h | nahyanyajjij~nAsyatayA pratij~nAyAnyasya lakShaNamuchyate | anupayogAditi | 
dvitIyaM dUShayati- kathaM cheti || 
tasyAnukrAntAyAM trisUtyAM prakR^itasya mukhyArthasya vAchyasya samanvayaviShayatayA tyAge.asambhavaH katham.h, na kathaJNchidityarthaH | ato nirguNasamanvayasyApratij~nAtatvAnna lakShaNA.a.ashrayaNamatra yukttam.h | kintu prathamaprAptayA mukhyavR^ittyaiveti | tadartha eva saMshabdo.apIti | 
kiJNcha nirguNaM chedatra tachChabdena parAmR^ishyate | tadA tatra lakShaNA.api na sambhavatIti vyarthaM samanvayasUtramApannamiti vakttuM nirguNasyAprameyatvaM tAvatsAdhayati- mAneneti || 
nirguNaM vastu kena mAnena vij~neyam.h | na kenApi | kutaH | aj~neyatvAt.h | j~neyameva hi prameyaM dR^iShTaM ghaTAdi | shabdapramANAviShayatve.avAchyatvaM hetuH | vAchyasyaiva tadviShayatvadarshanAt.h | j~neyatvAN^gIkAre cha nirguNatvavyAghAtAt.h | 
astvaprameyameva nirguNaM brahma, tataH kimityata Aha- ameyaM chediti ||
nirguNaM brahmAmeyaM chedaN^gIkR^itam.h | tarhyameyatvAttatra shAstrasya kathaJNchanalakShaNayA.api vR^ittirna sambhavatIti samanvayasUtraM vyatharmeva prAptam.h | lakShaNA hi lakShyArthapramitipUrvikA dR^iShTA | nahi tIraM svarUpato gaN^gAsambandhitvena cha pramANato.apratipannaM gaN^gAshabdena j~nApyate | lAkShaNiko.api hi shabdo lakShyapramotpAdAya prayujyate | anyathA prayojanAntarAbhAvena vaiyarthyaprasaN^gAt.h | tathA chAprameye hetuphalayorasambhavAtkathaM lakShaNAsambhavaH | nanu prasiddhireva lakShaNAheturna pramANaprasiddhiH visheShaNavaiyarthyAt.h | tathAcha svataH siddhe kathaM lakShaNA na sambhavatIti | evaM tarhi sutarAM lakShaNA nopapadyata iti vakShyati | nanu lAkShaNikAH shabdA lakShyapramAmanutpAdayanto.api viparItAkAravyAvartanena (eva) prayojanavanto bhaviShyantIti | na | nirAkR^itatvAditi | 
nirguNe samanvayaM nirAkR^itya vyatirekamukhenopasaMharati- tasmAditi || 
yato nirguNe samanvayo nopapannaH | tasmAdasmadIyaM saguNameva paraM brahma shAstreNa jij~nAsyamaN^gIkaraNIyam.h | nanu pUvarM viShNorjij~nAsyatvamukttam.h | idAnIM tu saguNasya brahmaNa iti virodha ityata ukttam.h- vAsudevAkhyamiti || tathA.api prAk.h saguNasya heyatvAdikamabhihitam.h, idAnIM tu jij~nAsyatvamiti kuto na virodha ityata ukttam.h- guNArNavamiti || pUrvamanirvachanIyAvidyAvachChinnasya saguNasyAprAmANikatvam.h prAkR^itasattvAdiguNabaddhasya heyatvAdikaM chAbhihitam.h | idAnIM tu j~nAnAnandAdyanantaguNArNavatvena saguNaM parabrahmopAdeyamuchyata iti ko virodhaH | 
arNava ivAcharatIti kvipi kR^ite.aNarvateH pachAdyachi kR^ite.arNavashabdaH triliN^gaH sAdhuH | nanvekamevAdvitIyamiti brahmaNo nirguNatvamabhidhIyate, ataH kathaM guNArNavatvamityata ukttam.h- advandvamakhilottamamiti || advandvamasamam.h | samAdhikarAhityaM shrutyartha ityarthaH | 
na kevalaM nirguNe shAstrasamanvayo nopapadyate | kintu tasya sattvamevAnupapannamityAha- vij~neyeti || 
rdvandvAtparastvapratyayaH pratyekamabhisambaddhayate | pUrvapadena rUpAdInAM grahaNam.h | tannirguNaM brahma nAstyeveti bahireva pratij~nA draShyavyA | kutaH | manaso vAchashchAgocharaM yataH | upalakShaNametat.h | sarvapramANAgocharatvAchChashaviShANavaditi draShyavyam.h | gavAM j~nAnAnAM charo vR^ittirasminniti gocharam.h | viShaya iti yAvat.h | tena napuMsakopapattiH | sarvapramANAviShayatvaM kuta ityata ukttaM vij~neyatvapUrvavisheShebhyo nirgatamiti | vij~neyatvAbhAvAnna kasyApi pramANasya viShayaH | vAchyatvalakShyatvasadR^ishaguNayogitvAbhAvAchcha na shAbdatvam.h | rUpAdyabhAvAchcha na pratyakShatvam.h | liN^gasambandhAbhAvAchcha nAnumeyatvamiti | 
nanu pramANagocharasyApi nirguNasya svaprakAshatayA siddhirbhaviShyatItyata Aha- yadIti || 
evamapi yadi svaprakAshatayA tadbrahma syAt.h tarhyastu | kintu samanvayaviShayatayA na vakttavyam.h | yato.asmachChAstragaM vedAdiviShayo na bhavati | tadviShayatve svaprakAshatvahAniprasaN^gAt.h | prakAshAntaravyAvR^ittirhi svaprakAshashabdenAbhipretA mAyAvAdinA | tadidamekaM sandhitsato.anyachchyavata ityAyAtam.h | yadbrahmAstitvamabhilaShitaH shAstrAviShayatvamApatitam.h | vAdIti parihAsaH | mAshabdo.ayaM na mAN^.h | ato liN^A sambandhaH | 
Aha | svaprakAshasyApi brahmaNo na shAstraviShayatvaM viruddham.h | vachanajanyasphuraNAshrayatayA tatkarmatayA vA vachanaviShayatvAbhAvena svaprakAshatvam.h | vachanajanyavR^ittivyApyatayA tadviShayatvaM cheti vyavasthopapatteriti | tadasat.h | sphuraNaM hi j~nAtatA vA j~nAnaM vA | nAdyaH | svarUpasyaiva nirAkariShyamANatvAt.h | dvitIye.api j~nAnAshrayatayA viShayatvaM na kvachiditi karmatvamevAshrayaNIyam.h | j~nAnakarmatvaM cha j~nAnaviShayatA.atirikttaM nAsti | tatashcha vachanajanyaj~nAnAviShayatvamukttaM syAt.h | vR^ittiriti cha j~nAnaM tadatirikttaM bodhyate | na tAvattadatirikttam.h | pramANAbhAvAt.h | Adye tu vyApyatvaM na viShayatvAtirikttaM nirUpayituM shakyamiti vachanajanyaj~nAnaviShayatvamevokttaM syAt.h | tathAcha vyAghAtaprasaN^gena naikamapi siddhayatItyAshavAnAha- avAchyamiti || 
avAchyaM vachanajanyaj~nAnaviShayaH ityuktavA punashcha vAchyaM vachanajanyaj~nAnaviShayo bhavatItyunmattavatsvokttidUShako vyAhatabhAShI | kimiti mR^iShA vR^ithaivAsmachChAstrasya vedasya chauryAya nirguNaviShayatayA yojayituM yatate | nahi vyAhatabhAShiNaH kiJNchitsiddhayati | unmattavachchoravachcheti | 
syAdetat.h | shrutisUtrayostAvadekArthatvaM yukttam.h | anyathA karaNetikartavyatAbhAvAnupapatteH | shrutayashchopakramAdivashAt.h nityashuddhabuddhamadvitIyaM nirguNameva pratipAdayantyo niravakAshAH pratIyante | tatastanmImAMsA.api tadviShayaiva | tathA chAnyathA.anupapatteyarthAkathaJNchit.h shrutisUtrayornirguNaviShayatvamupapAdanIyam.h | anyathA viShayAbhAvenAprAmANyApatterityata Aha- janmAdIti || 
na shrutisUtrayornirviShayatvApattibhayenAvAchyasyApi tadviShayatvaM kalpyam.h | saguNaviShayatvena saviShayatvopapatteH | nachopakramAdivaiguNyam.h | "yato vA imAni bhUtAni jAyante' ityAdau sAkShAjjanmAdikAraNatvena, "nArAyaNaM mahAj~neyam.h' iti nArAyaNAdishabdoditaguNavattayA cha sarvatra saguNasyaiva pratIteriti bhAvaH | 
sarvapramANAviShayasya shAstraviShayatvAN^gIkAre yo vyAghAta uktto nAsau sukShmekShikAmAshritya | yena sukShmekShikAyAmavidyamAnamapi dUShaNaM sphuratIti shaN^kayeta | yathA.a.aha "na chAtrAtIva kartavyaM doShadR^iShTiparaM manaH | doSho hyavidyamAno.api tatparANAM pradR^ishyate ||' iti | kintu sthUladR^iShTibhirapyayaM vyAghAtaH suj~nAna ityAshayavAnAha- sarvashabdairiti ||
unmattaM vyAhatabhAShiNam.h | 
nirguNe brahmaNi samanvayanirAkaraNamupasaMharati- mA vada iti ||
yato vakttuM j~nAtuM cha na shakyaM tasmAchChAstrasya tadviShayatvAgraho.api tyAjya iti bhAvaH || mA vada iti || smashabdo.atrAdhyAhAryaH | tena cha laN^upapattiH | mA vijAnIhIti mAshabdo.ayam.h | ato nirguNe samanvayasyApratij~nAtatvAdvachanavR^ittyaiva samanvayo.ayamiti vAchyatvasamarthanameva prathamasaN^gataM na sAN^khayanirAkaraNamiti siddham.h | 
nanu yathA sUtrAvivakShitaM sAN^khayanirAkaraNaM kurvato mama doShaH tathA mannirAkaraNaM kuvarto bhavato.api kathaM na doShaH syAt.h | na hIdaM kasyachitsUtrasyArthatayochyata ityata Aha- vayamiti || 
tvAmapavyAkhyAtAraM shrutiyukttibhyAM bad.hdhvA nirAkR^ityAsmachChAstraM vedaM sUtrasUchitAbhiH shrutibhiryukttibhishchAJNjasA nairantaryeNa sAdaraM cha shiShyairvichArayAma iti | anenedamuditaM bhavati | yAvadApAtaramaNIyaM pareShAM vyAkhyAnaM shiShyAH pashyeyuH, na tAvadasmaduktte sUtrANAM nijArthe.apyaJNjasA.a.adaraM kuryuH | kimasau sUtrArthaH kiM vA.ayamiti sandehAvaskandanAt.h | nirAkR^ite tvapavyAkhyAne nairantaryAdarAbhyAmasmadukttameva (sUtrA)arthamupAdAya shAstrArthamImAMsAyAM nirvichikitsAH pravatareran.h | ato mA(nAma)bhUdayaM sUtrArthastathA.api sUtrArthagrahaNopAyatvAdvayAkaraNAdAvudAharaNapratyudAharaNapradarshanAdivanna kaJNchana doShamAvahati | kiM nAma guNahetureva bhavatIti | 
nanu yadi vAchyameva brahma ko.arthastarhyavAchyatvAdyabhidhAtrINAM shrutismR^itInAmityataH shrutyantareNaiva tadarthamAha- adbhutatvAditi || 
AshcharyatamatvAt.h | kathamAshcharyatamatvam.h | anantaguNapUrNatvAt.h | durlabhaM hyAshcharyaM bhavati | na hyanantaguNapUrNaM sulabham.h | bhAsanopasambhAShetyAtmanepadam.h | vAchyatvasyopapAditatvAt.h | arthakathanamAtreNaivAlam.h | shrutyudAharaNaM tu dArDhyArthamityavagantavyam.h | 
AshcharyaM hi vastu vAchyamapi na tena tenAkAreNa visheShato nirdeShyuM shakyate | vyutpattyabhAvAt.h | vAN^manasayorvyAkulatvAdvetyato.avAchyamityuchyate 
| mukhyAtikrameNAmukhyaprayoge kiM prayojanamiti chet.h | syAdayaM prayojanAnuyogo yadyayaM svatantraprayogaH syAt.h | naitadasti | rUDhatvAt.h yathokttam.h, "rUDhopachAro rUDhalakShaNopachAro lakShaNA' iti | anyo.apyAha "mukhyArthabAdhe tadyoge rUDhito.atha prayojanAt.h' iti | tadidamAha- avAchyamiti ||
nanvetachChrutivyAkhyAnaM sUtravyAkhyAnAnantarameva kartavyam.h | tatraiva pUrvapakShashruteH shaN^kitatvAt.h | atra vyAkhyAnaM tu na saN^gatamiti | maivam.h | sUtrapUrvapakShiNevA.apavyAkhyAtrA.api lakShaNayA brahmaNi samanvayaM samarthayamAnenaitachChrutismR^ityupAdAnasya kartumuchitatvAt.h | tathA chobhau pratisUtravyAkhyA.apavyAkhyApratyAkhyAnayoravasAne shrutyAdivyAkhyAnaM yukttameveti | 
tadevaM brahmaNo vAchyatvAdgatisAmAnyAchcha yukttaM samanvayasUtramiti siddham.h | 
|| iti shrImannyAsudhAyAM IkShatyadhikaraNam.h ||
|| atha shrImannyAyasudhAyAM AnandamayAdhikaraNam.h ||
|| OM Anandamayo.abhyAsAt.h OM ||  athAto brahmajij~nAseti yasya brahmaNo jij~nAsA vihitA tatsvarUpaM janmAdyasya yataH shAstrayonitvAditi lakShaNapramANAbhyAM svetarasamastavastuvyAvR^ittatayA.avadhAritam.h | pramANasyAnyaparatvashaN^kayA lakShaNasyAtivyAptiH samanvayasUtreNa parihR^itA | brahmaNashcha sakalashAstrapramANakatvAsambhAvanAshaN^kekShatyadhikaraNe nirAkR^itA | nahi lakShaNapramANanirUpaNavyatirekeNa vastuvichAraNaM nAmAsti | sambhAvanayA tu na varatvavadhAraNArthA | apramANatvAt.h | kintu yiAsambhAvanayA samIchInayorapi lakShaNapramANayeratathAbhAvashaN^kayA pravR^ittisaN^kochastatraiva sambhAvanopayogaH | vastutastu lakShaNapramANAbhyAmeva vastuvyavasthetyato brahmasvarUpanirUpaNe.avasheShAbhAvAtkimAnandamayo.abhyAsAdityAdinA.adhyAyenetyAshaN^kayAdhyAyasheShasya kR^ityamAha- evamiti || 
|| OM Anandamayo.abhyAsAt.h OM || 
satyam.h | na brahmasvarUpanirUpaNe kimapyavashiShyam.h | tathA.api tattu samanvayadityupakramAditAtparyaliN^gabalAtsakalasyApi shAstrasya yo brahmaNi paramamukhyayA vR^ittyA pratipAdyapratipAdakatvalakShaNasamanvayo.abhihitastameva samanvayaM vibhAgena prapaJNchenAnandamaya ityAdinA.adhyAyena vadati sUtrakAra iti na vaiyarthyam.h | tattu samanvayAditi hi pratij~nAmAtreNokttam.h | tadyAvadudAharaNatvena vAkyavisheShAnupAdAya vimarshapUrvakaM pUrvottarapakShopAlambhasAdhanAbhyAM na prapaJNchyate tAvadanukttaprAyamarkAkAritvAt.h | anyathA paro.api hyanyadeva samanvayAdityuktavA kR^itI syAt.h | yadi hi pratyayamanutpAdyaiko.ayaM bhUmadhyapradesha iti brUyAt.h | tadA paro.api kiM na brUyAtparastAdvitasteriti | tasmAdAvashyakaM samanvayaprapaJNchanam.h | tadanena samanvayasUtreNAdhyAyasheShasya prapaJNchyaprapaJNchakabhAvena saN^gatirdarshitA | evaM tarhi tadAnantaryameva syAtkutovyavadhAnamityata ukttamevamiti | evamIkShatyadhikaraNavyutpAditanyAyena brahmaNaH shAstrAvagamyatve mukhyayA vR^ittyA sakalashAstrapratipAdyatve sambhAvite satIti | etadukttaM bhavati | satyaM prapaJNchanamanantaraprAptam.h tathA.apyavAchyatvAdyAshaN^kAnirAsena shAstrAvagamyatvasambhAvanAsamarthanena vyavadhIyate | sati hi tasminna(nneta)syAvasaraH | shabdaleshasaJNchArAsambhave vAkyatAtparyavichArasyAnavakAshatvAt.h | nahi toyAbhyavahArAsamarthasya mumUrShoH shaShkulIbhakShaNaM sachetanaH sambhAvayatIti | "svAdiShvasarvanAmasthAne' iti padasaMj~nA.anushAsanAdatra na yatibhaN^gashshaN^kanIyaH | 
mAyAvAdI tUttarasUtrasandarbhamAkShipya samAdhAnamAha | dvirUpaM hi brahmAvagamyate vedAntavAkyeShu | nAmarUpavikAropAdhivishiShyaM tadviparItaM cha sarvopAdhivivarjitam.h | "yatra hi "dvaitamiva bhavati' "sarvANi rUpANi vichintya dhIraH' ityevaM sahasrasho.avidyAvidyAviShayabhedena brahmaNo dvirUpatAM darshayanti vedAntavAkyAni | tatrAvidyA.avasthAyAM brahmaNa upAsyopAsakAdilakShaNaH sarvo vyavahAraH | tatra kAnichidbrahmaNa upAsanAnyabhyudayAtharAni | kAnijikramamuktayarthAni kAnichitkarmasamR^iddhayarthAni | evamapekShitopAdhibhedaM brahmopAsyatvena nirastasamastopAdhi tu j~neyatvenopadishyata ityasyArthasya pradarshanAyettaragrantha Arabhyata iti | 
tadidamanupapannam.h | brahmaNo dvairUpyasyAprAmANikatvAt.h | sarvANyapi hi vedavAkyAnyasaN^khayeyakalyANaguNAkaraM sakaladoShagandhavidhuramekarUpameva brahma nArAyaNAkhyaM pratipAdayanti | kintu kAnichitsarvaj~natvasarveshvaratvasavarAntaryAmitvasaundaryaudAryavIryAdiguNavishiShyatayA | kAnichidapahatapApmatvanirduHkhatvaprAkR^itabhautikavigraharahitatvAdidoShAbhAvavishiShyatayA |  kAnichitadigahanatAj~nApanAya vAN^manasAgocharatvAdyAkAreNa | kAnichitsarvaparihAreNa tasyaivopAdAnAyAdvitIyatvena | kAnichitsarvasattApratItipravR^ittinimittatApratipattyarthaM sarvAtmakatvena ityevamAdyanekaprakAraiH paramapuruShaM bodhayanti | tato vyAkulabuddhayo gurusampradAyavikalA ashrutavedavyAkhyAtAraH sarvatrApyekarUpatAmananusandadhAnA vedaM Chindanti | na (cha)etad.hdvairUpyaprapaJNchanamuttaratropalabhyate | nApyasyAvidyAviShayasya prapaJNchanaM mokShashAstre.atropayujyate | prasaN^gAduchyata iti chenna | sarvasva prAsaN^gikatve pratipAdyAbhAvaprasaN^gAt.h | tadidamAbhANakaM laukikAnAM nAtivartate "sArthAdapi taskarA bahavaH' iti | etachcha saguNanirguNabhedaM nirAkurvatA.a.achAryeNa nirastamiti neha punaH prakrAntam.h | tathAcha bhAShyam.h | nAnyathA tadadR^iShTeriti | 
nanvevamadhyAyasya samanvayapratipAdanalakShaNaikArthatvenaikavAkyatve sati pAdabhedaH kiMnibandhanaH | avAntarArthopAdhibhedAditi bhAvenAha- tatreti || 
chaturvidhA (hi) vaidikAH shabdAH | kechidbrahmaNyevaprasiddhAH | anye.anyatraprasiddhAH, kechidubhayatraprasiddhAH, apare tvanyatraivaprasiddhA iti | sarve.api pratyekaM nAmaliN^gAtmakatayA | dvividhAH | sAkShAddharmivAchino nAmAtmakAH | dharmadvArA dharmiNi vartamAnA liN^gAtmakAH | teShu brahmaNi prasiddhAnAM samanvayo na vakttavyaH | vivAdAbhAvAt.h | tatraiva cha mImAMsA.avatArAt.h | tatra vakttavyasamanvayeShu trividheShu shabdeShvanyatraprasiddhAnAM nAmAtmakAnAM shabdAnAM viShNAveva samanvayam.h | tatra prathame.adhyAye prathame pAde vadatyajaH | anyeShAmanyeShviti tatratatra vakShyati | kramaniyame tu heturupariShyAdvakShyate | prathame spaShyabrahmaliN^gAnAM dvitIyatR^itIyayoraspaShyabrahmaliN^gAnAM samanvayaH | chaturthe pradhAnasya shAbdatvanirAkaraNamityukttam.h | 
dvitIyatR^itIyapAdodAharaNavAkyAnAmapi bahulaM spaShyabrahmaliN^gatvAt.h | dvitIyatR^itIyayerbhedAbhAvaprasaN^gAchcha | saguNanirguNaprAchuryeNa tadbheda iti kashchit.h | tanna | nirAkR^itatvAt.h | pradhAnashAbdatvanirAsasyekShatyadhikaraNAnantaryaM vihAya vikShepe kAraNAbhAvAchcha | 
nanvatra pAde saptAdhikaraNAni samanvayavibhAgArthAni | tatra saptAnAM shabdAnAM brahmaNi samanvayaH siddhayet.h | tatkathamanyatrasiddhAnAM nAmAtmakAnAM sarvashabdAnAM samanvayasiddhiratra syAt.h | anyathA samanvayasUtreNaivAlam.h | kimanenAtyalpaprapaJNchaneneti | maivam.h | ekaikatrAdhikaraNe samAnanyAyAnamanekashabdarAshInAM nirNIyamAnatvAt.h | vAkyavisheShagrahaNasya pUvarpakShavisheShopAdAnasya siddhAntapramANavisheShasvIkArasya chodAharaNArthatvAt.h | pratyekaM nirNaye shAstrasyAparyavasAnaprasaN^gaH | vishvatomukhatA cha sUtrANAM na syAt.h | tarhi nirNetavyashabdAvachChedakopAdhayo vakttavyAH | anyathA.asyedamudAharaNamiti j~nAtumashakyatvAt.h | sarvodAharaNatve cha sarvathA.adhikaraNAntarAnArambhaprasaN^gAditi | satyam.h | santi pratyadhikaraNaM nirNetavyArthAvachChedakopAdhaya ityAshayavAnAnandamayAdhikaraNanirNeyashabdopAdhimAha- guNIti || 
AnandamayAdishabdA hi guNisAmAnyaM vadanti | na shatakratvAdishabdebhya ivaitebhyo guNivisheShapratItirasti | te cha mayaT.hpratyayAdinA brahmaNe.anyatpratyAyayantIti bhavantyanyatraprasiddhAH | guNavAchinastvAnandAdayaste guNini brahmaNi vartituM nArhantItyanyatraprasiddhAH | guNaguNinorabhedastvahikuNDalAdhikaraNa eva sAkShAtsUtrakR^itA vakShyate | abhede.api shabdAdisAN^karyAbhAvashcheti | 
taittirIyake sa vA eSha puruSho.annarasamaya ityadinA.annamayaprANamayamanomayavij~nAnamayAnandamayAH paThyante | tatra saMshayaH | kimete.annamayAdayaH paramAtmaiva | uta tadanyaH kashchiditi | sarvatra brahmashabdashravaNAttasya cha viShNAvanyatra cha prayogAt.h | kiM tAvatprAptam.h | anya evAnnamayAdishabdArtha iti | kutaH | annamayAdishabdA hi vikaravAchinaH | mayaT.h pratyayasya vikArAthare.anushAsanAt.h | vikArasya cha sharIrAdikosheShu sambhavAt.h | sarvavikArAtmakatvena prakR^itau vopapatteH | jIvAnAM vA vikArAbhimAninAmannamayatvAdikaM yukttam.h | gauraH shyAma ityAdivat.h | adhiShThAtrINAM brahmAdidevatAnAM vA.ayaM shabdaH sambhavati | ashanirindra itivat.h | nacha vikAratvaM parasya brahmaNaH sambhavati | nirvikAro.akSharaH shuddha ityAdeH | yadyapi vikAra iva prAchurye.api mayaT.hpratyayo.asti | tathA.apyannamayashabdastAvadvikArArtho.aN^gIkAryaH | "oShadhIbhyo.annamannAtpuruShaH' ityoShadhijanitAnnavikAraM puruShashabdAbhidheyaM sharIraM prakR^itya "sa vA eSha puruSho.annamannarasamayaH' ityukttatvAt.h | "tasyedameva shiraH' ityaparokShatayA nirdeshAt.h | tathAcha dvaividhyakalpanA.anupapatteH sarvatra vikArArtha evAN^gIkAryaH | kiJNchAnnamayAdayaH paJNcha, brahma tvekameva, ataH kathaM tadetaiH shabdairuchyeta | api chaite parasparamanyatayA sharIrasharIribhAvenAntaratvena chochyante | nachaivaM brahma bhavitumarhati | nacha tarhyAnandamayo.astu brahma sarvAntaratvAditi vAchyam.h | vikArapravAhapatitatvAt.h | annamayAdyAntaratvamAtreNa sarvAntaratvAnishchayAt.h | kiJNcha brahmavidApnoti paramiti prakR^itaM paraM brahma Anandamayasya "brahma puchChaM pratiShThA' ityavayavatayA pratIyate | nachAvayava evAvayavI, virodhAt.h | ato na annamayAdayaH paJNchApi brahma kiM tvanya eveti | evaM prApte siddhAntayatsUtraM vyAkhyAti- samudrashAyinamiti || 
atra taittirIyake "anyAsu chatadUShAsu shAkhAsvapi sahasrashaH | Anandamaya ityAdyaiH shabdairvAchyo hariH svayam.h' ityetAvatA.a.anandamayo brahmeti pratij~nAbhAgo vyAkhyAtaH | tatra taittirIyaka ityudAharaNavAkyagrahaNam.h | anyAsviti nirNetavyavyapadeshaH | etadrUpAsviti guNisAmAnyaguNavAchinAmavatIShvityarthaH | tatra heturabhyAsAditi | tadvayAkhyAnaM ye.annamiti | "ye.annaM brahmopAsate, ye prANaM brahmopAsate, AnandaM brahmaNo vidvAn.h, vij~nAnaM brahma chedveda, asadbrahmeti veda chet.h' ityannamayAdiviShayatayodAhR^iteShu shlokeShu brahmashabdasyAbhyAsAdityarthaH | ekaviShayAsakR^idukttirmukhyo.abhyAsaH | na chaivamatrAsti | kiM tvasakR^idakttimAtra(mitij~nApa)miti shaN^kAyAmekaviShayatA.apyastIti j~nApayitumityAderityanuktavA ityAdirUpAdityukttam.h | annamayAdiviShayatvena brahmashabdasya shrutatvAdityukttaM bhavati | brahmashabdena kathamayaM nishchaya ityata Aha- brahmashabdasyeti || tadapi kuta ityata Aha- shrutiriti || "tadeva brahma paramam.h' iti sAvadhR^itiH shrutiH viShNumeva brahmashabdavAchyaM jagau yato.ata iti yojanA | tatrApi taditi parAmarshaviShayo viShNuriti kuta ityata ukttam.h- samudrashAyinamiti || vyAkhyAtametatprathamasUtre | 
nanvAnandamaya ityeva sUtre pratij~nA, tatkathamAnandamaya ityAdyairiti vyAkhyAnamityata Aha- upalakShaNatvamiti ||
AnandamayashchAsau pUrvashcha sa eShAmasti ta AnandamayapUrviNasteShAm.h | syAdayaM vyAkhyAnavyAkhyeyayorvisaMvAdo yadyatrAnandamayashabdaH svamAtrasya grAhakaH syAt.h | na chaivam.h | kiM tvatrAnandamayashabdasya samAnanyAyAnAmannamayAdishabdAnAmupalakShaNakatvam.h | evamuttaratrApyAkAshAdishabdAnAmapi | svasamAnanyAyashabdAntaropalakShaNatvamavagantavyamiti | ajahallakShaNA chaiShA | tenAnandamayasya tyAgo na mantavyaH | ata eva vikArashabdAdityAdyAkShepANAM tatparihArANAM svatantrayukttInAM chopalakShaNatvaM draShyavyam.h | 
syAdetat.h | mukhyArthabAdhe tadyoge prayojane cha sati lakShaNA dR^iShTA | tadatra vAchakashabdaprayoge sambhavati kiM lAkShaNikashabdaprayoge prayojanaM sUtrakArasya | nacheyaM rUDhalakShaNA | yena prayojanAnapekShetyata Aha- sUtrasyeti ||
yadi mukhya eva prayogaH kriyate | tadA.annamayaprANamayamanomayavij~nAnamayAnandamayA ityeva prayokttavyaM syAt.h | tathAcha sUtrasyAlpAkSharatvalakShaNaM hIyeta | shrutyA.arthAdvA j~nAyamAnasyArthasyAvachanaM hyalpAkSharatvam.h | ayaM chArtho.arthojj~nAyata iti vakShyAmaH | ataH sUtrasyAlpAkSharatvena prayojanena lAkShaNikaprayogaH sUtrakArasyeti |
nanu sUtre yathAshrutameva ched.h gR^ihyate tadA kIdR^isho doSho yena lakShaNA vyAkhyAtavyetyata Aha- sarveti || pravR^ittatvAditi sheShaH | yadi hi sUtre shrutamAtraM gR^ihyeta tadA sUtrashatena vAkyashatasamanvaya eva siddhayet.h | natu sarvashAkhAnirNayaH | sarvashAkhAnirNayArthaM pravR^ittashani chaitAni | sUtrAntarAbhAvAt.h | ataH sarvashAkhAnirNAyakatvasyAnyathA.anupapattyA yathAshrutamAtraparityAgena lakShaNA vyAkhyeyeti gamyate | lakShaNA.a.ashrayaNe hi sarvashAkhAnirNayaH siddhayatIti | 
nanu yathA yathAshrutagrahaNe bAdhakamasti sUtrANAM vishvatomukhatvAsambhavaH tathopalakShaNA.a.ashrayaNe.api bAdhakasadbhAvaH samAnaH | AnandamayashabdenAnnamayAdInAmiva sarvashabdAnAmupalakShayituM shakyatvenottarAdhikaraNArambhAnupapatteriti chet.h | kiM samAnanyAyashabdAntaraviShayAdhikaraNAnArambhaprasaN^go bAdhakaH | kiMvA nyAyAntaraviShayashabdAntaragocharAdhikaraNAnarambhaprasaN^gaH | nAdyaH | iShyatvAt.h | na dvitIyaH | vaiShamyAt.h | annamayAdayo hi samAnanyAyatayA sambandhenopalakShaNatayA gR^ihyante | taditareShAM tUpalakShaNAyAM kaH sambandhaH | nahi sambandhena vinA lakShaNA dR^iShTA | shabdatvena sandigdhatvena chopalakShaNamupaplavaH | tathA sati tattu samanvayAdityanenaiva pUrNatvAt.h | atha samAnanyAyaviShayatve.apyadhikaraNAntarArambho dR^ishyate | upalakShaNapakShe sa na syAdityApAdyata ityata Aha- punashcheti || tatra pUrvAdhikaraNavyutpAdinyAyaviShaye.apyarthe yadadhikaraNAntaramArabhyate tatpUrvAdhikaraNanyAyAchChAdakAdhikAshaN^kAlakShaNAtpunaradhikaraNAntarArambhaprApakAddhetorvidyamAnAdyujyate | idamukttaM bhavati | samAne.api nyAye punaradhikaraNAntarArambhAnyathA.anupapattyA yathAshruta eva sUtrArtha iti yadukttaM tanna | anyathopapatteH | adhikAshaN^kayA tannyAyaviShayatvAbhAve pareNAshaN^kite.adhikAshaN^kAnirAkaraNena punastannyAyaviShayatvapradarshanArthatvAdadhikaraNAntarArambhasya | vishvatomukhatvabhaN^gastu niravakAsha iti lakShaNA.a.ashrayaNameva nyAyyamiti | 
nanu sarvashAkhAnirNAyakatvamevaiShAM sUtrANAM nAsti | sarvashAkhAnAM kAryaniShThatvenAbrahmaviShayatvAt.h | brahmaniShThastu vedAntabhAgo.alpIyAn.h vinApi lakShaNA.a.ashrayaNena yathAshrutArthaiH sUtraiH shakyo nirNetumiti kiM lakShaNA.a.ashrayaNenetyata Aha- sarve vedA iti ||
sarveShAmapi vedAnAM brahmaniShThatAmAheti sheShaH | 
yadyatropalakShaNamabhipretaM syAttadA prathamaprAptatvAdannamayashabdamevopAdadyAt.h | AnandamayashabdaM tUpAdadatsUtrakArastanmAtravivakShAM sUchayatItyata Aha- Anandamayeti ||
annamayAdInAmabrahmatve vikArashabdaH sAdhAraNopapattiH | AnandamayarUpe tu brahmavidApnoti paramityukttasya "brahma puchChaM pratiShThA' iti puchChatvoktayA samastasyAvayavina AnandamayasyAbrahmatvaprAptiradhikA.apyupapattirastItyato.atrAviIhatairbhavitavyamiti j~nApayitumAnandamayanAma gR^ihItaM sUtrakR^itetyanyathopapattirukttA bhava(tI)ti | yadyAnandamayo brahma syAttadA tadavayavasya samastAyA mukhyAyA AbrahmatAyAH samyagbrahmatAyA aprApteriti vA | tatashcha tadvedanAtparaprAptiH shrutA bAdhyeteti | nanvannamaye.apyadhikA.anupapattirasti | "oShadhIbhyo.annam.h | annAtpuruShaH | sa vA eSha puuruSho.annarasamayaH' iti | "tasyedameva shiraH' iti cha | maivam.h | asyApi vikAropapAdakatvena tadantarbhAvAt.h | yadvA athAto brahmajij~nAseti jij~nAsyatayokttasya brahmaNaH puchChatvoktayA samastAbrahmatAprApterAnandamayavichArasya prakR^itena saN^gatatvAdAnandamayanAmagrahaNamiti yojyam.h | 
nanu sUtrANAmupalakShaNatvAbhAve sarvashAkhAnirNayAbhAvaprasaN^genAstUpalakShaNatvam.h | AnandamayashabdasyAnnamayAdyupalakShaNatvamityayaM visheShaH kuta ityata Aha- brahmashabdasyeti ||
Anandamayasya brahmatve hi hetutvena(yo) brahmashabdAbhyAso.abhihitaH so.annamayAdiShvapi samAnaH | tathAchAnnamayAdInAmabrahmatve.anaikAntikaH kathamAnandamayasyApi brahmatvaM sAdhayet.h | ato.annamayAdisAdhAraNaM brahmashabdAbhyAsaM hetutvena vadatA sUtrakAreNa teShAmapi pakShatvamaN^gIkR^itamiti j~nAyate | chashabdena "asminnasya cha tadyogaM shAstItyAdihetUnAmapi sAdhAraNyaM sUchayati | AdigrahaNAdAnandAdInAM grahaNam.h | tasmAduktta eva sUtrArtha iti | 
nanvAnandamayasya kathaM brahmatvam.h | brahma puchChamiti brahmaNastatpuchChatvAbhidhAnAt.h | nacha brahmashabdo.anyaparaH | tathA satyatraivAnaikAntyApatteH | nacha nirapavAdo brahmashabdo hetuH na brahmashabdamAtramiti vAchyam.h | brahma puchChamityatrApyapavAdAbhAvAt.h | brahmAvayavatvamiti chenna | adyApyAnandamayasya brahmatvAsiddheriti | atra praShyavyam.h | kimavayavasya pUrNatve.avayavinaH pUrNatvaM nopapadyata ityabhiprAyaH | kiM vA.a.anandamasyAvayavinaH pUrNatve tadavayavasya pUrNatvAbhAvApAdanam.h | utAvayavAvayavinorbhedAdavayavasya ramAtmatvepa nAvayavinastattvamiti | 
atra doShamAha- brahmateti ||
yadA.avayave.api brahmatA tathA satyavayavini sA svato.anAyasena syAt.h | avayavino.avayavApekShayA mahattvasya dR^iShTatvAt.h | tatashchAvayavasya pUrNatve.avayavinaH pUrNatvAnupapattiriti viruddhametat.h | 
dvitIye vyAptyabhAvaM darshayati- yathaiveti || etachcha "udbabarhAtmanaH keshau' ityAdinA purANe prasiddham.h | akhilA nirupacharitA | tathA.a.anandamayAvayavasyApi bhaviShyatIti sheShaH | atra pramANamAha- darshitA cheti || pArthadarshanaM cha dyAvApR^ithivyorityAdi tadvAkyAdavagamyate | chashabdaH purANAdyukttisamuchchayArthaH | evashabdastvevaM pramitaiva na vAN^mAtreNochyata iti sambaddhayate | nanu loke yo.avayavaH sa parichChinno dR^iShTastatkathametadityataH parameshvarasyAghaTitaghaTakatayA sarvatrApratibaddhayA shaktayA.anyatrAdR^iShTamapi ghaTate kA.atra kathantetyAha- niHsImA iti || sImasIme striyAmubhe iti sIman.h shabdaparyAyasImAshabdottarapado.ayaM samAsaH | sImanshabdottarapadatve.api DAbubhAbhyAmanyatarasyAmiti sAdhu | 
tR^itIye.apyetadevottaram.h | niHsImA iti | hiAbdo hetau | shiro nArAyaNa ityAdiprasiddhidyotako vA | 
syAdetat.h | brahmashabdabalenAnnamayAdInAM viShNutvaM na nishchetuM shakyate | "R^itaM satyaM paraM brahma puruShaM kR^iShNapiN^galam.h | UrdhvaretaM virUpAkShaM shaN^karaM nIlalohitam.h  ||' iti tApanIyavAkye rudre.api paraMbrahmashabdashravaNAdityataH pUrvottarArdhe bhinnaviShayatayA vyAkhyAti- R^itamiti || iti pUrvArdhe viShNvAkhyaM paraMbrahmokttamiti yojanA | anyatra uttarArdhe virUpAkShAkhyamukttamiti pUrvottarArdhayorbhinnaviShayatvamukttam.h | bhinnaviShayatve.anvayaH 
kathamityata ukttaM tatpratyUrdhvaretamiti | anena R^itamityAdIni dvitIyAntAnyUdhvarretamityAdIni prathamAntAnItyukttaM bhavati | tarhi napuMsakaliN^gaprayogaH kathamityata ukttamaparaM brahmeti | amukhyayA vR^ittyA jIve.api brahmashabdasadbhAvAttadapekShayA napuMsakaliN^gamiti | tatpratyUrdhvaretamiti vivR^iNoti- tadvrate sthitamiti || 
ekaviShayatayA pratIyamAnayoH pUrvottarArdhayoH kuto bhinnaviShayatA kalpyata ityata Aha- samAneti ||
samAnamekamadhikR^itamadhikaraNaM viShayo yayoH pUvottarAdharyoste samAnAdhikR^ite tayorbhAvaH | yadi pUrvottarArdhayorekaviShayatvaM syAttadottaram.h uttarArdhokttaM nIlalohitam.h kR^iShNapiN^galarUpeNa pUrvArdhokttena nimittena punarukttaM bhaviShyati | kR^iShNapiN^galanIlalohitashabdayorekArthatvAt.h | ataH pratItamapyekaviShayatvaM parityajya bhinnaviShayatvagrahaNaM nyAyyamiti | 
kiJNcha brahmAdhipatirbrahmaNe.adhipatirityuttaravAkye brahma adhipatiryasya rudrasya asau brahmAdhipatiriti rudrasya brahma adhipatiH pratIyate | yasya chAdhipatirasti kathaM tasya parabrahmatA syAdityatashcha pUrvArdho na rudraviShaya ityAshayavAnAha- brahmAdhipatiriti ||
R^itaM satyamiti vAkyaM yadgatam.h atra tApanIyashrutau R^itamityasmAtpuraH purataH upariShyAditi yAvat.h | brahmAdhipatiriti rudrasya parAdhInatApratipAdakaM padamastIti yojanA | 
syAdevaM yadi brahmAdhipatishabdasya bahuvrIhitvaM syAt.h | na chaivam.h | ShaShThItatpuruShe karmadhAraye vA sambhavati bahuvrIhitvanishchAyakAbhAvAdityata Aha- svariteti ||
yasmAdbrahmAdhipatiprAtipadikaM svatirabrahmashabdAntaM tasmAdbahuvrIhitvameva prApnoti | na samAsAntaratvam.h | tathAtve.antodAttatvenAnudAttaM padamekavarjamityasya prasaN^gena pUrvapadasya (svaritAntatA) svaritapUrvapadAntatA na syAt.h | athavod.hgranthameva pUrvokttamarthamuktavokttashaN^kottaratvena samasto.api shloko yojyaH | yadyapi bahuvrIhitvaM pUrvasiddhameva | tathA.api tannishchayApekShayaiShyatIti prayogaH | 
nanu pUrvapadAntasvarasya svaritatve.api kuto bahuvrIhitvamiti chet.h | udAharaNadarshanAdityAha- svAheti ||
yadyasmAtsvAhendrashatrurvadhasvetyatrendrashatruprAtipadikaM svaritendrashabdAntaM bahuvrIhitAM prAptaM tasmAdidamapi tathAvidhaM bahuvrIhireveti | 
indrashatruprAtipadikasyApi kR^ito bahuvrIhitvam.h | ShaShThIsamAsatvasambhavAdityata Aha- tasmAditi ||
yasmAdindrashabdaH svaritAnta upAttastasmAt.h | mantrasyAbhimatasvarahInatAdoShAt.h | asya vR^ittasyendraH shatruH shAtayitA.abhavat.h | na punastvaShyurabhiprAyAnusAreNendrasya shatrurabhavat.h | ityuttaravAkyabalAdidaM j~nAyate yadindrashatruprAtipadikaM bahuvrIhinar tatpuruSha iti | tathA chAhuH "mantro hInaH svarato varNato vA mithyAprayuktto na tamarthamAha | sa vAgvajro yajamAnaM hinasti yathendrashatruH svarato.aparAdhAt.h' iti | 
na kevalaM pUrvapadAntasvaritatve bahuvrIhitvamudAharaNabalAdudAharaNe.apyuttarashrutibalAtkalpyate | kiM nAmAnushAsanamapyevamastItyAha- pUrvAntasvarita iti ||
puMsoH puMliN^gayoH samasyamAnayoH pUrvapadAnte svare svarite sati tatsamAsaprAtipadikaM bahuvrIhitvameShyatIti sUtrArthaH | atra kechidvayabhichAramudbhAvayanti tadasat.h | sAmAnyalakShaNaprAptaM hi punarvisheShaNalakShaNairapodyata iti vyAkaraNaprakriyA | yathokttam.h | sAmAnyavisheShavatA lakShaNeneti | tatra visheShalakShaNAnyaparyAlochya sAmanyAlakShaNe vyabhichArodbhAvanaM kathaM yujyate | kiJNchAnena sUtreNa bahuvrIhau pUrvapade prakR^itisvaratvamupalakShyate | brahmendrashabdayoH svaritAntatvAt.h | tathAcha kuto vyabhichAraH | yathA.a.aha pANiniH | bahuvrIhauprakR^ityA pUrvapadamiti | ata eva svaravinirNaya ityAha | anyathA samAsanirNaya ityavakShyat.h | apicha sandehe sati svareNa samAsanirNayArthamidamuchyate | yathokttam.h | asandehaM prayojanaM vyAchakShANena bhAShyakR^itA sthUlapR^iShatImanaD.hvAhImAlabhetetyatra sthUlapR^iShatIshabde tatpuruShabahuvrIhisandehaM vyutpAdya yadi pUrvapadaprakR^ititvaM bahuvrIhiH tadA yadi samAsAntodAttatvaM tadA tatpuruSha ityAdi | tathAchAsandigdhe vyabhichArodbhAvanamasaN^gatamiti | nanu pUrvAntasvarita iti katham.h | sAmarthyAbhAvena samAsAnupapatteriti | maivam.h | samAsaprAtipadike pUrvAntasvarite satIti vyAkhyAnAt.h | tathApi svaritapUvarAnta iti syAt.h | bahuvrIhau visheShaNasya pUrvanipAtAt.h | na | visheShaNavisheShyabhAvasya kAmachAritvAt.h | AhitAgnyAditvAdveti |
evaM punarukttiprasaN^genottaravAkyabalena cha "R^itaM satyamiti pUrvottarArdhayorbhinnaviShayatvamupapAdya saN^kShepeNa vyAkhyAtaM vAkyaM vistareNa vyAkhyAti- R^itamiti ||
ityAdIti supAM sulugiti prathamAyA luk.h | ityAdipUrvAdharsthaM yatpadajAtaM tatrasthamiti vA | dvitIyetyetAvatyuchyamAne karmaNi dvitIyaiva pratIyeta | prAbalyAtkArakavibhaktteH | nacha tatsambhavati | kriyApekShatvAtkarmatvasya | atra cha kriyA.abhAvAt.h | ata uddeshyAdvitIyetyukttam.h | tarhi pratishabdena bhAvyam.h | satyam.h | adhyAhariShyate | shrautaprayogadarshanAdakArAnto retashabdo vA samAsAntoDapratyayo vA.anusartavyaH || UrdhvaretAdiriti || UrdhvaretamityAdipadAvayavabhUtA | evaM rudragocharetivatpUrvaM viShNugocharetyapi draShyavyam.h | evaM viShayavibhakttI tadarthaM choktavA yojanAmAha- tasmAditi ||
ukttayukttisamudAyAt.h | UrdhvaretA ityetadupalakShaNamityAshayenokttam.h- vrate sthita iti || 
na kevalamupapattibalAdevaM shrutyartho vyAkhyAyate | api tu shrutyantarasamAkhyAnAdapItyAha- R^itamiti ||
dhyAyati | tameva | anena dhyAyatItyadhyAhAreNa karmaNi vA dvitIyeti j~nAyate | AtharvaNItyuktte prasaN^gAttApanIyashrutirityeva pratibhAti | ata ukttam.h- parAnyeti || tarhi kiM nAmadheyA | nIlagrIvashrutiH | evaM pUrvottarArdhayorbhinnaviShayatayA vyAkhyAnena labdhamAha- paraM brahmeti || R^itaM satyamityasyAM shrutau pratItamiti sheShaH | tasmAtpUvarArdhasya viShNuviShayatvAt.h | 
bAdhakAntaramAha- tadeveti || 
R^itaM satyaM paraM brahmeti pUrvArdho.api yadi rudraviShayaH satyAttadA tadevartaM tadusatyamAhustadeva brahma paramaM kavInAmiti shrutistasya viShNorR^itatvAdikaM kathamaJNjasA kavInAM sammatyA Aha | parasparavirodhenAnyatarashruteraprAmANyaM prasajyeteti bhAvaH | R^itamiti shrutI rudrasya R^itasatyabrahmatvAdInyAha | tadeveti (cha) shrutirviShNoH | tatra shrutidvayabalAd.hdvayorapi R^itAdishabdavAchyatve kvAsti virodha ityata ukttam.h- tasyaiveti || tatkathamityata ukttamavadhArayantIti | virodhe chA.adyashrutereva bAdho yukttaH | tadeveti shruteH prabalatvAttachchaitachChrutyA ApAtapratItijabhrAntibAdhAtmakatvAdavasIyate | na hyaprAptapratiShedho yujyate | nApi shrutyAbhAsAdvinA tatprApakamastIti | 
nanu tarhi rudrasya viShNvAtmakatvenAvirodho.astu | punarukttiparihArAyottarArdhoktto virUpAkShastvaparo bhaviShyati | evaM tarhi viShNoreva brahmashabda iti kvAsti sautrasya hetorvyabhichAraH | na hi pakShe vyabhichAraH shaN^kayata iti | kiJNcha rudrAdInAM sarveShAM pralaye.asatAM sR^iShTAvIshvarAJNjanmavatAM brahmatvaM kathamupapadyate | janmAdimattvameva teShAM kuto.avagamyata ityata Aha- eka iti || 
ityAdivAkyato rudrAdInAM pralaye.abhAvo viShNorutpattishchAvagamyate | utpattimattvenAbrahmatve viShNorapi tathAtvaM syAt.h | tasyApi rAmakR^iShNAdirUpasyotpattisadbhAvAdityata Aha- viShNoriti || utpattirutpattivAk.h | avatAragA prAdurbhAvaviShayA | na tu sharIrAdilAbhalakShaNA | kuta etadityAshaN^kAyAmeka ityAdipUrvavAkyaM sambaddhayate | ityAdivAkyato viShNormahApralaye.apyavasthAnAvagamAdityarthaH | svarUpamAtreNAvasthAne.api sharIrAdilAbhalakShaNotpattiH kiM na syAditi chenna | svarUpasattvasya brahmashaN^karAdAvapi samAnatvena "na brahma' ityAdyanupapattiprasaN^gAditi | 
nanu yadi brahmashabdo viShNoreva tadA jIvAdau vyavahAro na syAt.h | tathAcha brahmatvApekShayA napuMsakaprayoga iti na syAt.h | brahmaNo.adhipatirityapi vyAhataM syAdityAshaN^kAM pariharannupasaMharati- mukhyamiti || 
nanu yadyamukhyatayA brahmashabdasya viShNoranyatra vR^ittiraN^gIkR^itA tarhyannamayAdayo.apyamukhyabrahmatayA kuto na vyAkhyAsyante | na hyatra mukhyabrahmatvaj~nApakaM kiJNchidastItyata Aha- prastAva iti || 
atra hi brahmavidApnoti paramiti parasyaiva brahmaNaH prastAvaH prasaN^go.asti | tenottareShAmapi brahmashabdAnAM parabrahmaviShayatvanishchayAnnAtrAmukhyArthA.a.ashaN^kA kAryA | apishabdo vakShyamANasamuchchayArthaH | 
aN^gIkR^itya chedaM j~nApakamukttam.h | vastutastu shakttigrahaNasAmarthyena prathamaprAptatvAt.h bAdhakAbhAvAchcha nAmukhyArthakalpanA yukttetyAha- mukhyeti ||
mukhyayoge.apyamukhyagrahaNaM kiM na syAditi chet.h(na) | mukhyAsambhava evAmukhyAN^gIkAra iti vyApterityAha- asambhave hIti || yadvA kathaM tarhi brahma veda brahmaiva bhavatItyAdau brahmashabdasyAmukhyArthagrahaNamityata Aha- kvachidasambhave hIti ||
nanu nAnnamayAdayaH paramAtmA vikAravAchino mayaT.hshabdasya shravaNAt.h | paramAtmano.annAdivikAratvAnupapatteH | nacha brahmashabdAnupapattiH | amukhyArthasambhavAt.h | nacha prastAvavirodho mukhye.arthe bAdhakAbhAvashchetyukttamiti vAchyam.h | vikArAtharsya mayaT.hpratyayasya bAdhakatvAt.h | tata eva prastAvasyApyavavAdAdityAshaN^kaya tatparihArAya sUtram.h- OM vikArashabdAnneti chenna prAchuryAditi OM ||
|| OM vikArashabdAnneti chenna prAchuryAt.h OM || 
tatrAnandamayaviShayAvevAkSheparihArAviti pratItinirAsAya siddhAntAMshaM vyAchaShye- prAchuryArthAshcheti || 
chashabdo.avadhAraNe | atra shrutau | kuta ityata Aha- pratipAditA iti || ayamarthaH | mayaT.hshabdo hi vikAra iva prAchurye.api mukhyaH | tatprakR^itavachane mayaDityanushAsanAt.h | nacha brahmashabdo.anyatra mukhyaH | nacha sAvakAshena niravakAshasya bAdho.asti | ato niravakAshabrahmashabdabalAtsAvakAshasya mayaTaH prAchuryArthatvopapatterna tadbalAdannamayAdInAmaparamAtmatvaM kalpyamiti | etena vikArapravAhamadhyapatitatvAnnAnandamayashabdaH prAchuryArtha ityetadgarbhasrAveNaiva gatam.h | annamayAdiShvapi mayaTaH prAchuyarArthatAsvIkArAt.h | pareNApi hi prANamaye na vikArArthatvaM vakttuM yukttam.h | prANAnAM prANavikAratvAsambhavAt.h | yathAkathaJNchidvikArakalpane mukhyArthaparityAgAt.h | syAdetat.h | annavikAratvavadannaprAchuryamapi neshvarasya sambhavati | taddhi pAthirvasharIrANAmannopajIvinAM syAditi chenna | atrAnnashabdasya prasiddhAnnArthatvAbhAvAt.h | svayameva hi shrutiH "adyate.atti cha bhUtAni tasmAdannaM taduchyate' ityannashabdaM nirvaktti | adidhAtoH karmaNi kartari cha kttapratyaye sati rUpametat.h | nacha bhUtAttR^itvaM prasiddhAnnasya sambhavati | tasmAdannashabdo.ayaM bhAvapradhAno bhUtAdyatvaM bhUtAttR^itvaM cha vaktti | 
tathA.api na tatprAchuyarM parameshvarasya yujyate | bhUtAttR^itvasya saMhartR^itvena sambhave.api bhUtAdyatvasya kathamapyasambhavAdityata Aha- bhogyatvamiti || 
atrAdyatvaM nAma gauNyA vR^ittyA bhogyatvameva | bhogyatvaM cha hareH sarvabhUtopajIvyatayA yujyate | evaM prANamanovij~nAnashabdAnAmapi vAyvantaHkaraNabuddhilakShaNaprasiddhArthatAM parityajya prANa(va)bodha(na)vij~nAnArthatAmupAdAya tatprAchuryamasharIre.api paramAtmanyupapAdanIyam.h | tatrodAhR^itashlokArthAnAM prasiddhArthe.anupapatteriti | mayaTaH prAchuryArthatve.api nAnnamayAditvaM paramAtmano yujyate | tatprachura ityuktte tadviruddhasyApyalpasya prasaktteH | brAhmaNaprachuro.ayaM grAma iti yathA | nahi paramAtmanyaj~nAnaduHkhAdilesho.apyasti | maivam.h | viruddhAtharprApterashAbdatvAt.h | tatprachurashabdo hi tasya tasminmahattvamAtramAha | viruddhasadbhAvastu pramANAntaragamyaH | anyathA.annaprachuro makhaH prakAshaprachuraH savitetyuktte makhe savitari cha durbhikShAndhakAraleshaprasaN^gAt.h | 
nanu prAchuryaM pratiyogyapekShayaiva bhavati | satyam.h | padArthAntaragatAlpataddharmApekShayopapatterityAshavAnyathA viruddhapratItyavakAsho na 
bhavettathA.annamayAdishabdatAtparyArthAnAha- mahAbhoktteti || 
annamaye parameshvare.annamayashabdenoktta iti sheShaH | mahAprANo mahAvyApAra iti prANamayashabdenokttArtho bhavediti yojyam.h | manu avabodhana ityasmAdbhAve.asunpratyaye mano bodhaH | atrApi ityartho manomayashabdasya vij~nAnamayashabdasya bhavediti yojyam.h | apishabdAnmahAnanda ityAnandamayashabdArtho bhavediti grAhyam.h | 
nanvannamayAditve paramAtmano.anekatvaprasaN^gAdekameveti shrutivirodhaH syAt.h | tathA vij~nAnaM prachuramasminnAnandaH prachuro.asminniti vij~nAnAdInAM parameshvarasya cha bhedaprasaN^gena vij~nAnamAnandaM brahmetyAdishrutivirodhaH syAt.h | tathA manashshabdasyAvabodhArthatve manovij~nAnashabdayorekArthatvena vij~nAnamayo manomaya iti pR^ithagukttirnopapadyata ityata Aha- visheSheti || 
aiatraivaM vivakShAbhedena parihAratrayaM draShyavyam.h | ekasya nirbhedasyApi harervisheShabalenAnekatvasaN^khayAvattvAdvibhAgato.annamayAdyanekatvokttiryujyate | evaM j~nAnarUpasya j~nAnAnandAdyAtmakasyApi harervisheShashaktayaiva vibhAgatastadvattvenokttiryujyate evaM manashshabdasyAvabodhArthatve.api (vij~nAnaM) vij~nAnamaya iti manomaya ityapi vibhAgataH pR^ithagukttiryujyate | katham.h | visheShasAmAnyatayA visheShasAmAnyaviShayatayA | vij~nAnashabdo hi visheShaj~nAnamAha | "sAmAnyairye tvavij~neyA visheShA mama vAchI vij~nAnashabda(sya) sahapAThabalAtsAmAnyaj~nAne paryavasyati | vidyete hi paramArthataH sAmAnyavisheShAkArAviti samastatadviShayaj~nAnamupapannameveshvarasyeti | 
tathA.api nAnnamayAdayaH paramAtmA | tasmAdvA etasmAdannarasamayAt.h | anyo.antara AtmA prANamaya ityAdinA.annamayAdInAmanyonyamanyatvAvagamAt.h | paramAtmani tu bhedAbhAvAdityata Aha- abhede.apIti || 
bhedapratinidhitayA bhedakAryanirvAhakeNa visheSheNaiva | natu bhedena | yena virodhaH syAdityarthaH | na chAtra yatibhaN^gaH shaN^kanIyaH | "pUrvAntaratsvaraH sandhau kvachideva parAdivat.h | draShyavyo yatichintAyAM yaNAdeshaH parAdivat.h' iti vachanAt.h | 
visheSho bhedakAryaM vyavahArAdikaM nirvahatIti pUrvamevokttam.h | atra visheShaniShThamAgamaM chAha- bhedashabdA iti ||
bhedanimittA anyAdishabdA bhedashabdAH | harau visheShaM brUyurityasyApavAdamAha- hareriti || 
evamanyatra bhinnatAmityasyApi kvachidapavAdo draShyavyaH | na kevalaM pUrvokttopapattirbrahmatarkavacho.apyevamAvedayatItyaperatharH | 
yadukttaM prAgekasyApi vibhAgata ukttiriti na tatropapattirabhihitA | etAmevopapattiM pratij~nAmAtreNoktte tatrApyatidishati- ata iti ||
visheShabalAdeveti eko.apIti vA.apishabdasambandhaH | ityAdIti kriyAvisheShaNam.h | 
kiJNchottarasminnanuvAke varuNo bhR^igoretasminnanuvAke pratipAditameva vastu brahmatvenopadishati | atashchAnnamayAdikaM paraM brahmetyAha- bhR^igoriti || 
anuvAkasyottaratvena vadiShyatItyukttam.h | tasya cha brahmatvamupariShyAdupapAdayiShyate | tathA cha brahmashabdAduttarAnuvAkasaMvAdAchchAnnamayAdInAM paJNchAnAmapi brahmatve siddhe mayaT.hpratyayAdInAM prAchuryArthatva(dvayarthatayA)vyAkhyAnaM yukttamiti | 
nanvatrAnnamayAdishabdAH shrUyante | uttaratra (tu) mayaT.hpratyayahInA annAdishabdA eva | shabdabhede cha nimittabhedenAbhidheyabhedena chAvashyaM bhavitavyam.h | na chAnnamayAdishabdA annAdishabdaparyAyA iti yukttam.h | pratyayArthasyAdhikasya vidyamAnatvAt.h | nacha bhImaseno bhImo balabhadro balaH satyabhAmA satyA punarnavA navA, kAchamAchI mAchItyAdivatsyAditi vAchyam.h | vaiShamyAt.h | bhImAdishabdA hi pratyekaM tadvAchakAH | na chAnnashabdamAtramannamayasya vAchakam.h | pratyayasya svArthikatvaprasaN^gAt.h | prAchuryArthashcha mayaDityukttam.h | nahyannamayo yaj~na iti vakttavye.annashabdamAtraM prayujyate | tasmAttatrAtra cha pR^ithagvastupratipAdanAtkathaM tatsaMvAdenAtrApi brahmapratipAdanamityuchyate | kiM tvatrAnnamayAdayaH koshAstatra tu brahmetyata Aha- prApyatveneti || 
etamannamayamAtmAnamupasaN^kramyetyAdiprAchyatvena nirdeshe mayaTaH spaShyokttestatrApi nAnyaduchyate | 
yathA hi jyotiShyomAdhikAre vasante vasante jyotiShA yajeteti kAlavisheShavidhipare vAkye jyotishshabdo jyotiShyomasyAbhidhAyakaH | nahi tatra shabdayoH paryAyatvam.h | rAjashabdasyApi rAjapuruShashabdaparyAyatvaprasaN^gAt.h | jyotiShAM stomo hi jyotiShyomaH | ata eva na pratyekaM vAchakatvaM kiM tvadhikArabalAdekadeshotkItarne samagrashabdalakShaNAmaN^gIkR^itya nimittAbhidheyaikyamaN^gIkaraNIyam.h evamatrApyannaprANAdyekadeshotkIrtanenAnnamayashabdAdilakShaNayA.annAdishabdAnAmannamayAdishabdAnAM chaikyamaN^gIkR^itya tannimittAbhidheyaikyamabhyupeyate | prApyatayokttisthAne mayaT.hprayogasAmarthyAt.h | na hyanyavidyayA.anyaprAptiryuktteti bhAvaH | annamayeti prAtipadikamAtragrahaNam.h | itishabda Adyarthe pratyekaM chAbhisambaddhayate | tathA chAtaH prApyatvena mayaT.hprokttisAmarthyAdannamityAdInAM cha shabdAnAmavisheSheNa svarUpakyaina kAraNena taiH shabdaiH prachurAnnAdishabdaiH prachurAnnAdinimittavAnparamAtmaivochyate | na punaranuvAkadvaye pratipAdyabhedamaN^gIkR^ityehAnuvAke brahmaNo.anyatkiJNchichCharIrAdikosharUpamuchyata iti yojanA | Adyo hishabdo na hyanyavidyayA.anyaprAptiryuktteti nyAyasUchanArthaH | dvitIyastu shabdaikye nimittAbhidheyaikyaprasiddherdyotakaH | 
evaM sUtradvayenAnnamayAdishabdapaJNchakasyeshvaravAchitvaM mayaTashcha sarvatra prAchuryArthatvamupapAditam.h | idAnImAnandamayashabdasya viShNuvAchitvaM tadgatasya mayaTasya prAchuryArthatvaM hetvantareNopapAdayat.h taddhetuvyapadeshAchcheti sUtraM vyAkhyAti- mahAnandatva eveti || 
|| OM taddhetuvyapadeshAchcha OM || 
AnandAmayaprakaraNe ko hyevAnyAtkaH prANyAdyadeva AkAsha Anando na syAdityasya viShNoreva mahAnandatva eva (cha) heturukttaH | tena j~nAyate viShNurevAnandamayashabdArtha iti mayaT.h cha prAchuryArtha iti | yadi hyAnandamayo viShNoranyaH syAt.h | mayaT.h cha vikArAtho bhavet.h | tadA shrutiranyasyAnandavikAratve hetuM kamapi brUyAt.h | viShNormahAnandatve hetukathanaM tvasaN^gatameva | anena (sUtre) taditi ShaShThayantaM saptamyantaM cha 
tantreNopAttamityukttaM bhavati | tasya viShNostatra mahAnandatva ityukttatvAt.h | 
nanvatrAkAshasyAnandatvAbhAve.ananaM prANanaM cha kasyApi na syAdityetAvaduchyate | na tu viShNormahAnandatve kashchidapi heturuchyata ityata ukttam.h- sphuTamiti ||
tatkathamiti chet.h | AkAshashabdastAvadviShNupara iti vakShyate- AkAshastalliN^gAditi || tathAcha viShNoranAnandatve jagato nishcheShyatvaprasaN^gamANadayantyA shrutyA jagachcheShyakatvaM hetutvena vivakShitamiti vivakShustasyAnandatvena vyAptiM tAvadupapAdayati- shrutyantara iti || 
yasmAdityasyopari sambandhaH | shrutyantare ChandogashrutAvityukttamityuttareNAnvayaH | yadA vai sukhaM labhate.atha karoti nAsukhaM labdhvA karoti sukhameva labdhvA karotIti shrutyantare parameshvaravyApArasyAnandAvinAbhUtatvamukttamityarthaH | 
Anandashabda(sya)shcha pUrNAnanda eva mukhyavR^ittirityatrApi shrutimAha- bhUmeti ||
yo vai bhUmA tatsukhaM nAlpe sukhamastIti Chandogashrutau sukhashabdasya pUrNAnanda eva mukhyavR^ittirityukttamityarthaH | yadyapi bhUmashabdo bhAvavAchI | bahorlopa bhU cha bahoriti vachanAt.h | tathA.api bhAvabhavitroraikyAdbhUmeti pUrNa evochyate nAlpa ityukttatvAt.h sa cha sannidhAnAtsukheneti gamyate | 
atrApi yadyasmAdityasyopati sambandhaH | pravR^ittishchaturvidhA bhavati | sukhodrekAdduHkhodrekAtsukharAgAdveShAchcheti sheShaH | sukhodrekAtpravR^itterudAharaNamAha- nR^itteti || unmattasyeti sheShaH | duHkhodrekAtpravR^ittimudAharati- duHkhAditi || kechidAhuH sukhaduHkhatatsAdhanarAgadveShAveva pravartakAviti | yathokttaM pravartanAlakShaNA doShA iti | tannirAsArthamevashabdaH | sukhAdeva duHkhAdeveti | na hyunmattasya kvachidanusandhAnamasti | yena sukharAgAttatsAdhanametadityanusandhAya nR^ittAdau pravarteta | kiM tUdrikttaM sukhameva tatpravR^ittau hetuH | nApi duHkhaM dviShato.api nArakiNo rodanAdikaM tatparihAraheturityanusandhAnamasti | kintu duHkhodreka eva tatra kAraNamityanubhavasiddham.h | sukharAgAttatprAptyarthA bhojanAdau pravR^ittirduHkhadveShAchcha tannivR^ittyarthA kaNTakoddharaNAdau pravR^ittiH suprasiddheti nodAhR^itA | 
kimato yadyevaM chetanasambandhinI pravR^ittishchaturvidhetyata Aha- sarvakartR^itvata iti || 
sukhAnavAptishcheti sheShaH | tatashcha duHkhodrekanimittA tannivR^ittyarthA sukhAvAptyarthA cheti pravR^ittitrayaM parameshvare nopapadyata iti bhAvaH | 
tathA.api kimityata Aha- ata iti || 
ataH parisheShAdIshvaraH pravartako bhavankevalalIlayA.a.anandodrekAdeva bhavediti siddhaH parameshvarapravR^itteH pUrNAnandAvinAbhAvaH | 
evamupodghAtamuktavA prayogamAha- ata iti || 
yata evaM parameshvarapravR^itteH siddhaH pUrNAnandAvinAbhAvaH | ataH pravartako.ayaM kevalalIlayA pUrNAnandena yuktto bhavediti | ayamatra prayogaH | IshvaraH sukhI bhavitumarhati | pravR^ittikAraNatrayarahitatve sati pravR^ittimattvAdunmattavaditi | kAryAnuguNattvAchcha kAraNasya mahApravR^ittyA mahAnanda eva siddhayatIti | 
evaM shruterabhiprAyasiddhaM hetuM vyAkhyAya vAchanikaM vipakShe bAdhakaM vivR^iNoti- na chediti || eSha paramAtmA AsamantAtkAshanAdAkAshaH pUrNAnando na chettadA kAraNAntarAbhAvAnna kiJNchitpravartayet.h | na chedeSha kiJNchitpravartayettadA kaH pumAnprANyAdanyAchcha | na ko.api laukikIM vaidikIM vA pravR^ittiM kuryAt.h | svAtantAbhAvAditi yojyam.h | 
annamayAdInAM paJNchAnAmapi yuktayantareNa parabrahmatvaM pratipAdayituM sUtram.h | OM mAntravarNikameva cha gIyata iti |
|| OM mAntravarNikameva cha gIyate OM || 
tasyArthaH | satyaM j~nAnamanantaM brahmeti mantravarNapratipAditameva vastUttareNa granthena gIyate | atashchAnnamayAdayaH paraM brahmeti | syAdetadyadi mantravaNo.api parabrahmaviShayaH syAt.h | tadeva kutaH | mantravarNe brahmetyeva shravaNAt.h | tasya chAmukhyayA vR^ittyA.anyatrApi sambhavAt.h | kathaM cha mAntravarNikAtharprapaJNchanArthamuttaro grantha ityataH sUtrArthaM vivaritumupodghAtamAha- brahmaviditi || 
brahmavidApnoti paramityanuvAkasya prathamavAkye sUchitaM tAvatparabrahmaiva | parashabdashravaNAt.h | tajj~nAnasya mokShahetutvoktteshcha | tadeva cha mantravarNena satyaM j~nAnamanantavadantavanna bhavatIti lakShitamasAdhAraNadharmopetatayA pratipAditamato mAntravarNikaM paraM brahmaiva | brahmavidApnoti paramityuktte hi shaN^kAtrayamudeti | kiM lakShaNakaM tadbrahma | na hi lakShaNena vinA vastu samastavyAvR^ittatayA shakyate j~nAtum.h | kathaM cha tadvedanaM kiM pratIyamAnAkArasyAropitatvamupetya tadevAsmItyutAnyathA | brahmeti pUrNaM pratItam.h | na (hi) cha tAdR^ishasya sAkShAtkAro.asmAkaM sambhavatIti | kA nAma tatprAptirya j~nAnasAdhyA | sarvagatatvena nityaprAptatvAditi | tatparihArAya mantravarNamudAharati shrutiH | tadeShAbhyuktteti | tadabhyetadAshaN^kAtrayaM prati tatsamAdhAnatayeti yAvat.h | eShA R^igukttochyata ityarthaH | tatra satyaM j~nAnamanantaM brahmeti lakShaNashaN^kAyA uttaram.h | etachcha pratyekaM lakShaNam.h | vakShyamANaprakAreNa satyatvAdInAmavyabhichAritvAt.h | ata eva samuditaM lakShaNamabhyupetya visheShaNakR^ityAnveShaNe pareShAM kleshaH parAstaH | yo vedeti dvitIyashaN^kottaram.h | paripUrNaparimANamapi shakttivashAdbhakttAnukampayA.alpaparimANaM prakaTayatsarvajIvatadupakArikAryakAraNaprerakatvena hR^idayaguhAvasthitaM j~neyamiti | so.ashnuta iti tR^itIyashaN^kottaram.h | na saMyogamAtraM tatprAptiH | nApyaikyApattyAdiH | kintu tadvayakttisthAne tato.atyantabhinnatayA satyakAmatvAditatsArUpyAbhivyakttireveti | 
astvevaM prathamavAkyasUchitArthasya parabrahmatvAttadutthashaN^kAparihArArthasya mantravarNasyApi tatparatvam.h | tathA.api kiM prakR^ita ityataH sUtrArthaM vivR^iNoti- tatreti || 
tatra lakShaNeShu satyatvaM sR^iShTayA "tasmAdvA etasmAdAtmana AkAshaH sambhUtaH' iti sR^iShTiprakaraNena, "sa vA eSha puruSho.annarasamayaH' iti "tasmAdvA 
etasmAdannarasamayAd.h' iti chAnnaprANayorannamayaprANamayayoH prakaraNAbhyAmu(mapyu)kttam.h | j~nAnaM tu brahmalakShaNaM manasA | "tasmAdvA etasmAtprANamayAd.h' ityAdinA manomayaprakaraNena | vij~nAnenApi | "tasmAdvA etasmAnmanomayAd.h' ityAdinA vij~nAnamayaprakaraNenApyudIritam.h | tathAshabdaH samuchchaye | anantatvamapi brahmalakShaNam.h | AnandamayavAchA | "tasmAdvA etasmAdvij~nAnamayAd.h' ityAdinA.a.anandamayaprakaraNena | apipadenottaravAkyairapyudAhR^itam.h | ata uttareShAM ShaNNAmapi prakaraNAnAM mAntravarNikaparabrahmalakShaNavivR^ititvAt.h (paraM) brahmaivAnnamayAdaya iti sUtrArthaH | 
satyatvaM sR^iShTiprakaraNenokttamityukttam.h | tatkathamityata Aha- sadbhAvamiti || 
sachChabdaH sadbhAvavAchI | sadbhAve sAdhubhAve cha sadityetatprayujyata iti vachanAt.h | sadbhAvo janma | sadbhAvashabdena prajananaM sUchitamiti | tathAcha sachChabde janmavAchIti karmaNyupapade yAterantarNItaNyarthAdato.anupasarge ka iti kapratyaye kR^ite.ayasmayAdIni ChandasItyupapadasya bhasaMj~nAyAM satyamiti bhavati | tataH satsadbhAvaM janma yApayetprApayetsvavyatirikttaM sarvaM yasmAttasmAttadbrahma satyaM kathyata iti sakalajagajjanmakAraNatvaM satyashabdArthaM hR^idi kR^itvA Atmana AkAsha ityAdishrutyehAnuvAke sR^iShTiH prokttetyarthaH | 
astu jagatsraShyR^itvaM satyashabdArthaH | tathA.apyAtmana AkAsha ityAdisR^iShTiprakaraNaM tadvayAkhyAnamiti na yukttam.h | avayavArthakathanAderabhAvAdityata Aha- jagaditi || 
satyashabdena yajjagatsadbhAvayApakaM brahmetyukttaM tasyArthasya sthApanAyaiva sR^iShTiH prokttA nAvayavArthakathanAdyarthA | etadukttaM bhavati | nAvayavArthakathanAdikameva vyAkhyAnam.h | kiM tUkttasthApanamapi | prakR^ite cha satyaM brahmeti lakShaNe.abhihite.asambhavIdaM paJNchAnAM mahAbhUtAnAmeva jagajjanmAdikAraNatvAdityAshaN^kaya mahAbhUtAnAmapi brahmaiva kAraNaM tadantargataM tatsattAdipradaM chAto brahmaiva jagajjanakamiti tatsthApanamAtmana AkAsha ityAdinA kriyata iti bhavatIdaM tadvayAkhyAnamiti |
annamayaprakaraNaM satyashabdArtha ityukttaM tatkathamityata Aha- sattvamiti || 
na kevalaM janmaiva sachChabdArthaH kintu jIvanaM cha prANadhAraNalakShaNaM sattvameva sachChabdapravR^ittinimittameva | asti devadatta ityuktte jIvatIti pratyayAt.h | vishIrNatA cha shaithilyalakShaNA | sattvaM sachChabdapravR^ittinimittaM syAt.h | kutaH | yadyasmAdvishINarM vastu sannamityAhuH | evashabdaH Shad.hlR^ivisharaNagatyavasAdaneShviti pAThAnmukhya evAyaM prayoga iti sUchayati | tathAchAsteH shatrantasya sadeH kvibantasya vA saditi rUpam.h | bhAvapradhAnaM chaitat.h | sat.h sattvaM jIvanaM visharaNaM vA bhUtAnAM yApayatIti satyamityukttaM bhavati | 
kimato yadyevamityata Aha- ata iti || 
yata evaM sakalabhUtAnAM jIvavinAshahetutvaM satyashabdokttam.h | ataH satyashabdArtha evAnnatvamannashabdapravR^ittinimittam.h | tat.h katham.h | hi yasmAdupajIvyatvalakShaNAdyatA vinAshakatvalakShaNAttR^itA cha taditi | 
prANamayaprakaraNaM cha satyashabdArtha ityukttam.h | tatkathamityata Aha- prANamiti || 
devAdayaH prANaM paramAtmAnamanu tatpreraNayA prANanti cheShyante | sa prANaH paramAtmA sarveShAmAyurjIvanahetushchAto.asau prANa uchyata iti mantreNa prANanti jIvanti vA sarvabhUtAnyaneneti prANashabdArthatayA gatijIvane bhUtAnAM gatijIvanapradattamiti yAvat.h uktte | yadyasmAt.h yatashcha saditi dhAtvatharo, gatirjIvanaM chAsti dhAtvarthaH | tAbhyAM cha shatari kvipi cha kR^ite saditi bhavati | tachcha bhAvapradhAnaM vivakShitvA satsattvaM gatiM jIvanaM vA bhUtAnAM yApayatIti satyashabdo.api gatijIvanapradatvamAha | ataH satyatA prANatvaM satyaprANashabdayorekArthatvamiti vyAkhyeyam.h | anenAnnamayaprANamayaprakaraNe satyashabdArthaprapaJNchanena tadvayAkhyAne ityukttaM bhavati | 
j~nAnashabdArtho manomayaprakaraNamityukttam.h | tatkathamityata Aha- avabodhArtha iti || 
prakIrtito manu avabodhana iti vyAghAtaH | tatashcha tasmAdbhAve.asunpratyaye vihite mana iti j~nAnamiti chaikArthatA bhavati | vij~nAnamayaprakaraNasya j~nAnashabdArthatvaM spaShyameveti na prapaJNchitam.h | atra j~nAnaM brahmeti lakShaNe.abhihite sakalachetanasAdhAraNyAdalakShaNametadityAshaN^kAyAM nAvabodhamAtraM j~nAnamihavivakShitam.h | kintu sakalapadArthasAmAnyavisheShAkAraviShayamityato nAtivyAptirityAbhyAM prakaraNAbhyAM lakShaNasyAtivyAptiparihArAya prapaJNchanaM kR^itamiti | 
AnandamayaprakaraNenAnantatvaM vyAkhyAtamityabhihitam.h | tatkathamityata Aha- nAlpa iti || 
nAnandamayaprakaraNamanantapadanirvachanaparatvAdinA rUpeNa tadvayAkhyAnam.h | kiM nAmAnantatvalakShaNasyAsambhAvanAshaN^kAyAmAnandamayatoktayA.anantatvaM sunirNItamupapAditam.h | parameshvaro.anantaH pUrNAnandatvAditi | nanu sAdhyasAdhanayoH kvApyadarshanena vyAptyabhAvAtkathametat.h | maivam.h | nAlpe sukhamastIti shrutyuktayA hi yasmAdalpake.antavati pUrNAnando nAstIti nishchIyate | vyatirekavyAptirastItyarthaH | nanvanantatvavatpUrNAnando.apyasiddha eva | satyam.h | ata eva ko hyevAnyAdityAdinopapAdayati shrutiH | ukttaM chaitadAnantamayavAchA.aShIti | 
sUtrArthamupasaMharati- ata iti || 
ata ityukttaprakAreNa | hishabdaH prasiddhau tushabdo.avadhAraNe | parayA mantravarNAduttarayA shrutyA | tasmAdviShNurevAnnamayAdishabdavAchya iti pUrveNa sambandhaH |  
evamAnandamayo.abhyAsAdityAdisUtraiH svapakShasAdhanaM vidhAya parapakShapratikShepArthaM sUtram.h- netaro.anupapattiriti |
|| OM netaro.anupapatteH OM || 
tatra pratij~nAMshaM vyAkhyAti- itara iti || itaro jIvo vA sharIrAdikosho vA prakR^itirvAtrAnnamayAdiprakaraNe na kathyate | kutaH | anupapatteH | sarvaM 
vai te.annamApanuvanti | ye.annaM brahmopAsate | sarvameva ta Ayuryanti | ye prANaM brahmopAsata ityAdinA.annamayAdij~nAnAnmokShaH pratIyate | annamayAdishabdAnAM cha jIvAdivAchitve tadanupapatterityarthaH | 
kuto.anupapattirityata Aha- puruShamiti || 
anena "tamevaM vidvAnamR^ita iha bhavati | nAnyaH panthA ayanAya vidyate' iti shrutiM sUchayati | nanvatra tamityuchyate na viShNumiti | maivam.h | sahasrashIrShA puruSha ityAdau prakR^itapuruShasya tamiti parAmarshAdityabhipretyokttam.h- puruShamiti || yachChabdashravaNAtsa iti draShyavyam.h | muchyenmuchyeta | vyatyayo bahulamiti vachanAt.h | anyaH paramapuruShaj~nAnAt.h | panthA mokShasya | hishabdaH shruteH prasiddhatvadyotakaH | 
nanvastu puruShaj~nAnAdeva mokShaH  puruSho.apyanyashchetkathaM nAnyaj~nAnAnmokSha ityata Aha- puruSha iti || 
svayaM mukhyayA vR^ittyA | etAni nAmAni | 
kuta eteShAM viShNunAmatvAdeva hi ye viShNumuddishya yaj~nadAnAdi kurvate te OMmityudAhR^ityaiva | anyathA tanna syAt.h | na hyanyoddeshena kamar kurvANairanyaviShayo mantro japyata iti | puruShashabdasya viShNuvAchitve yukttimAha- sUktteneti || 
ya enaM nArAyaNaM yajanti te pauruSheNa sUkttena yajanti | tena j~nAyate puruShashabdo viShNuvAchIti | iti paiN^gishrutiH puruShashabdasya bhagavadekavAchitAmAha yatastena tamevaM vidvAnityasya viShNupatvAditi | 
nanvitaraparigraha iveshvaraparigrahe.apyanupapattiH samAnA | tathA hi | oShadhIbhyo.annAtpuruSha ityoShadhikAryAnnavikAraM sharIraM puruShapadenoktavA sa vA eSha puruSha iti taM parAmR^ishyAnnarasamaya ityuchyate | tasyeshvaratve.anupapattireva | tatpravAhapatitAshcha prANamayAdaya ityAshaN^kAM parihartuM pITha(ThikA)mArachayati- brahmashabdodita iti || 
brahmavidApnoti paraM satyaM j~nAnamanantaM brahmeti brahmashabdodite tasminviShNau tasmAdvA etasmAdAtmana ityAtmashabdaM (cha) prayujyeti yojyam.h | tasmAdetasmAdityanusandhAnAt.h | AkAshasR^iShTiM cha provAchAkAshaH sambhUta ityanena | atrAnuvAke | AtmashabdaM prayujya sR^iShTiM cha provAchetyenenAtmatvamapi vidheyamiti sUchayati | chaturvidhAkAshasambandhitvAtsR^iShTeshchaturvidhatvam.h | na svataH | traividhyasya vakShyamANatvAt.h | tathAcha chaturvidhAkAshasR^iShTiM cha provAchetyarthaH | 
AkAshachAturvidhyaM kathamityata Aha- bhUtamiti || 
bhUtamAshakAshashabdokttamityAdisambandhaH | antarniyAmaka eShAM trayANAm.h | tatrApi na samAnakakShyatayA chaturNAmAkAshashabdAtartvamityAha- mukhyata iti || chashabdastushabdA(rthaH)rthe | tatkathamityata Aha- AsamantAditi || A ityanuvAdena samantAtkAshanaM hyAkAshashabdArthaH | tatashcha yadyasmAddharireva mukhyataH samantAtkAshate tasmAtsa eva mukhyata AkAsha iti yojyam.h | 
evaM mukhyAmukhyabhedena chaturvidhAdAkAshAdAkAshAdvAyurityukttavidhayA chaturvidhasya vAyoH sR^iShTiM provAcha | tatrApi vAyushabdena mukhyato harirevochyata iti yojyam.h (vakttavyam.h) | tatkathamityata Aha- baleti ||
vashabdo balavAchI | Ayuriti j~nAnamuchyate | ayatergatyarthatvAt.h | gatyarthAnAM j~nAnArthatvAt.h | tathA vAyoragniriti chaturvidhAdvayoshchaturvidhasyAgneH sR^iShTiM provAcha | tatrApi mukhyato harirevAgnishabdenochyata iti sthite tatkathamityata Aha- agniriti ||
na gachChati svato na pravartata ityagaM vishvam.h | agashabde kamarNyupapade nayateH kvip.h | tatsanniyogenopapadalopo dhAtoshcha hrasvatA nirvachanatvAt.h | tato.agnerApa iti chaturvidhAdagneshchaturvidhAnAmevApAM sR^iShTiM provAcha | tatrApyApa iti mukhyato harirevoktta iti vAchyam.h | kathaM tadityata Aha- Apa iti ||
AN^.hpUrvasya pAte rUpametat.h | upasargahrasvatA dhAtulopashcha nirvachanatvAt.h | chashabdo.anukttasamuchchayArthaH | tena strIrUpatvAtstIliN^gaM bahurUpatvAdbahuvachanaM chetyukttaM bhavati | evashabdo harireveti sambaddhayate | evamadbhayaH pR^ithivIti chaturvidhAbhyo.adbhayashchatuvirdhAyAH pR^ithivyAH sR^iShTiM provAcha | tatrApi harireva mukhyataH pR^ithivIshabdavAchya iti siddhe tadupapAdayati- pR^ithivIti ||
prathito yatastataH pR^ithivIti yojanA | pR^ithu vistAre | 
tathAcha chaturvidhAyAH pR^ithivyAH pR^ithivyAH pR^ithivyA oShadhaya iti chaturvidhauShadhisR^iShTiM provAcha | bhUtAnAM samAptatvAttasthAne bhautikagrahaNama(mi)taHparaM kAryam.h | tatrApyoShadhishabdena mukhyato harirevochyata iti sthite kuta ityata Aha- uShyAnAmiti ||
dagdhAnAm.h | uShyA oShAH karmaNi ghaJN.h | oShA dhIyante.asminnityoShadhirityarthaH | karmaNyadhikaraNe cheti kipratyayaH | kathamoShadhyantargatasyoShyAshrayatvamityata Aha- oShadhIShu  sthita iti || 
kShudhitairjATharAgninoShThaiH | oShadhIbhyo.annamiti chaturvidhoShadhIbhyashchaturvidhasyAnnasya sR^iShTiM provAcha | tatrApyannashabdo viShNAveva mukhyaH | adyate.atti cha vyAkhyAnasya tasminneva sambhavAditi prAgeva siddhatvAnnokttam.h | tato.annAtpuruSha iti chaturvidhAnnAchCharIratadabhimAnitadantaryAmirUpasya trividhasya puruShasya sR^iShTiM provAcha | 
tatrApi puruShashabdena mukhyato harirevoktta iti sthite tatkathamityata Aha- purIti || 
atha tasmAt.h | puri sharIre | atropapadasya saptamyA aluk.h | tasya chekArasyokAraH | dhAtushakArasya ShakAro nirvachanatvAt.h | adhikaraNe sheterDaH | 
evamAtmAdishabdAnvyAkhyAya teShAM sR^iShTiM vivR^iNoti- kriyeti ||
sAkShAjjanmaiva kiM na syAdityata Aha- nAnyeti ||
hishabdo nityo nityAnAmityAdishrutiprasiddhisUchakaH | abhimAno mamedamiti buddhiH | janiriti sambandhaH | bhUtasyetyupalakShaNam.h oShadhyAdibhautikasya chetyapi grAhyam.h | sAkShAdudbhava eva janirityanvayaH | 
yadyevamAtmAkAshavAyvagnyappR^ithivyoShadhyannapuruShapadairmukhyato harirevokttaH anyadamukhyatastataH kiM prakR^ita ityata Aha- evamiti || atra dehashabdAtprAgAtmashabdo.adhyAhAryaH | sa vA eSha puruSha iti shrutiH prakR^itamapi bhUtAdikaM sarvaM tyaktavA.a.atmAdidehaparyantamAgataM taiH shabdaiH prakR^itaM harimeva parAmR^ishati | tasyaiva sR^iShTikartuH sharIre.annamayAdipaJNcharUpatvaj~nApanAyeti | idamukttaM bhavati | nAnnamayAdInAM parabrahmatvaparigrahe sa vA eSha puuruSha iti parAmarshavirodhaH | Atmapadoditasya parAmarsho.ayamiti svIkArAt.h | nacha nAsau parabrahma | tasmAtparaprAptikAmena j~nAtavyatayokttAdetasmAtpunaH satyaj~nAnAnantatvena lakShitAdAtmana iti prakR^itAnusandhAnAt.h | nacha sannihitaparAmarshaparityAgena dUraprakR^itaparAmarshAN^gIkAro.anuchita iti vAchyam.h | AtmAdipuruShAntasarvashabdairapi tasyaiva prakR^itatvAN^gIkArAt.h | na cheshvarasyotpattiranutpannA | prAdurbhAvApekShayA vyAkhyAnAt.h | na chaitadaprAmANikaM vyAkhyAnam.h | kAraNatvenetyupapAdayiShyamANatvAt.h | nachaivaM bhUtAdisR^iShTeraprAmANikatvApattiH | AkAshAdishabdAnAM bhUtAdiparatvasyApi svIkArAt.h | anekAthartAyAshchopapAdayiShyamANatvAt.h | nachaivaM teShAmapi prAdubharAvamAtrApattiH | sAmAnyataH shrutasya sambhavashabdasya yathAyogyaM vyAkhyAnopapatteH | nachaivamapyannarasamayasya prakR^itasarvAtmakatvApattiH | prakR^itAnAmapi bhUtAdInAM parityAgena harereva parAmarshAN^gIkArAt.h | nachaitadanyAyyam.h | AkAshAdishabdAnAM harAveva mukhyatvena tasyaivotkaTatayA buddhisannidhAnAt.h | nacheshvaraparAmarsho vyarthaH | tasyaivAnnamayAdipaJNcharUpatAj~nApanAya prakaraNAntarArambhArthatvAt.h | tasya cha lakShaNavivaraNArthatvenopayogasyokttatvAt.h | tathAchAnnamayasya brahmatve.anupapattyabhAvAnna tatpravAhapatitAnAM prANamayAdInAmabrahmatvaM kalpanIyamiti | 
nanu kimanena bahudhA saMvidhAnena | sharIramAtraparAmarsho.ayaM kiM na syAt.h | maivam.h | tathA satyeSha puruSha ityetAvatA pUrNatvena sa ityasya vaiyarthyApatteH | bhavatpakShe.api tat.h samAnamiti chennetyabhipretyAha- sa iti ||
eSha iti jIvasharIragaH parAmR^ishyate | sharIraga ityevoktte parameshvarasya sharIritvaM pratIyeta | ato jIvetyukttam.h | kiJNcha sharIraparAmarshe sa vA eSha puruSho.annamaya ityeva vakttavyam.h | rasashabdastu vyarthaH | prayojanAnupalabdheH | annAtpuruSha ityeva prakR^itatvAchcha | nachAsmatpakShe.api rasashabdasya vaiyarthyam.h | annamaya ityevoktte prAkR^itAnnamayatvaM (ityeva) pratIyeta | tannivR^ittyarthatvena sArthakyAdityAshayavAnAha- sAreti ||
rasashabdo hi sAravAchI | rasasAro varashcheti shabdAH paryAyavAchakA iti vachanAt.h | tatashchAnnaraso.annasAraH | annashabdArtheShu mukhyArtho.attR^itvAdi(lakShaNa)statprachura ityukttaM bhavati | tasya tAtparyArthaH sArAnnamaya iti | iti j~nApayitumiti sheShaH | vishinaShyi shrutiH | api cha | sharIraparAmarsho.ayaM chettasyedameva shiraH ayaM dakShiNaH pakShaH ayamuttaraH pakShaH ayamAtmA idaM puchChaM pratiShTheti sarvaM vyarthameva syAt.h | sharIrashiraHprabhR^iteH pratyakShasiddhatvenopadeshAnapekShaNAt.h | 
nanvIshvare.apyanupapattireva | tasya shiraHprabhR^ityavayavAbhAvAt.h | na | prakAshavachcheti vakShyamANatvAt.h | tathA.apyanupapattiH | IshvarashiraHprabhR^itInAmapratyakShatvenedamiti nirdeshAyogAditi chenna | lakShaNayopapatterityAshayavAnAha- idamiti || 
idamiti nirdesho.apratyakShe.api parameshvarashiraHprabhR^itau lakShaNayA bhavedeva | vibhoH shiraAderjIvashiraAdau pratyakShe vyavasthiteriti lakShaNAbIjasambandhaM darshayati | nanu mukhyaprayogaM parityajya lAkShaNikaM prayuJNjAnasya prayojanaM vAchyam.h | dR^iShTaM hi gaN^gAyAM ghoSha ityAdau pAvityAdij~nAnamiti chenna | prakR^ite rUDhalakShaNatvAditi bhAvenokttam.h- vastraprAvR^ittavaditi || saptamyarthe vatiH | yathA.apratyakShe.api jAnuni pratyakShavastraprAvR^ite pratyakShavastrasannidhAnAdidamiti nirdeshastathA prakR^ite.apItyarthaH | nanu mukhye bAdhakAbhAvAtkuto lakShaNAshrayaNamiti chenna | sharIraparigrahe vaiyarthyasya sphuTatvAt.h | 
kiJNcha sarvameva ta AyuryantIti prANa(anna)mayaj~nAnAnmokShaH shrUyate | kadA.api maraNAbhAvo hi sarvamAyuH | nachAsau vinA mokShAdyujyate | nacha sharIraparigrahe tadyujyate | tamevaMvidvAni(tyAdi)shrutivirodhAdityAha- tamiti ||
taM paramAtmAnaM viditvA sAkShAtpashyata iti sheShaH | tena samAnakartR^itA | brahmashabdAdayo.apyatra bAdhakatayA vakttavyAH | nanu cha vikArashabdAditi sUtrakAreNAnnamayAdInAM brahmatvAN^gIkR^itAvekAmanupapattiM pariharatA lakShaNayA sarvAnupapattiparihAro.api sUchitaH | ata eva bhogyatvamatra chAdyatvamityAdinA bhAShyakR^itA tatraivAnupapattiparihAraH kR^itaH | brahmashabdodita ityAdikamapi tatraiva kartumuchitam.h | vyavadhAne kAraNAbhAvAt.h | anyathotsUtritatvaprasaN^gAditi | maivam.h | tatsUtrasUchitasyApyarthasya vyavadhAne prayojanasadbhAvAt.h | annamayAdInAM paJNchAnAmapyabrahmatvopapAdakopapattyA.a.abhAsAstatra nirAkR^itAH | annamayamAtraviShayAnupapattiparihArastvatretyanena j~nApyate | kiJNcha netaro.anupapatteriti sUtraM kechinna tAvadannamayaH paramAtmA parAmarshAdyanupapatteriti vyAkurvate | tadapi nirAkartumatredamuditamiti | 
atrAha | jIva evAnnamayAdishabdArthaH | sa hyannavikArasharIrAvachChinnatvAdbhavatyannamayaH | prANamanobuddhayAnandopAdhyavachChinnashcha bhavati prANAdivikAro ghaTAkAshamiva ghaTavikAraH | tena prANamayatvAdyupapattiH | tathAcha sa vA eSha puruSha iti parAmarshastadupAdhiviShayatayA hi shliShyataro bhavati | rasashabdashchAnnasthasthaviShThabhAgavyAvR^ittyartho bhaviShyati | idamiti nirdeshashcha mukhyArthassampadyate prANamayAdiShu sarvatra shiraHprabhR^ityavayavAnAM vakttavyatvena tatprAye siddhasyApi kathanopapatteH | sharIritvamavayavitvaM priyAdiyogo brahmapuchChatvaM chetyetatsarvaM samaJNjasaM bhavati | nacha vakttavyaM sharIrAdikoshA eva kutastarhi nAN^gIkriyante | tathA chAnnamayaprANamayamanomayavij~nAnamayAnandamayA me shuddhayantAmiti shrutyantarAnuguNyaM cha syAditi | kosheShu brahmashabdAdyanupapatteH | anyatvamantaratvaM sharIratvaM chopAdhyapekShayA jIve.apyupapadyante | 
nanu jIvapakShe.apyanupapattirasti | brahmashabdo hi nirAdhAro na paramAtmanA vinopapadyate | "adyate.atti cheti' sarvAdyatvaM sarvAttR^itvaM "prANaM devAH' iti sarvadevAdicheShyakatva yato vAchaH' iti vAN^manasAgocharatvaM "vij~nAnaM devAH' iti sarvadevopAsyatvaM jyeShThatvaM "so.akAmayata' iti saN^kalpapUrvakaM sarvasraShyR^itvaM sarvAntaratvamityAdIni nAlpataraj~nAnashaktayAdisampanne jIve sambhavanti | taddhetuvyapadeshashchAsaN^gataH syAt.h | mAntravarNikavyAkhyAnatA cha bAdhyeta | nacha jIvaj~nAnAnmokSho yujyata iti | maivam.h | upaniShadarthAnabodhAt.h | atra hi jIvabrahmaNorekatvaM vivakShitam.h | tatra yAni vAkyAni shuddhavirodhIni tAnyupahitasaMsArisvarUpApekShANi | brahmashabdAdIni tu tatsvabhAvasiddhaparamAtmasvarUpApekShANi | aikyavivakShA chAtra vAkyashAbalyAnyathA.anupapattyaiva gamyate | nachaivaM vinigamanAyAM kAraNAbhAvAtparamAtmaivAnnamayAdi(shabda)vAchyomahAkAshadharma evAvachChinnakAshe vyavahriyate | "yAvAnvA.ayamAkAshastAvAneSho.antarhR^idaya AkAshaH' iti | natu parichChinnadharmo vitastimAtratvaM mahAkAshe | nacha brahma puchChaM pratiShThetyanupapannam.h | asya jIvasya brahma puchChamAyatanamadhiShThAnaM nijaM svarUpamityarthopapatteH | tasmAt.h "netaraH' ityanupapannamityAshaN^kAM parihartuM bhedavyapadeshAchcheti sUtram.h | 
|| OM bhedavyapadeshAchcha OM || 
tatra chashabdaH pratij~nAsamuchchayArtha iti bhAvena sUtraM vyAchaShye- Aditya iti || 
syAdetadevaM kathaJNchit.h | yadyasyAmupaniShadi jIvaparamAtmanorabhedo vivakShitaH syAt.h | na chaivam.h | "sa yashchAyaM puruShe yashchAsAvAditye sa ekaH' iti puruShAdityashabdopalakShitApakR^iShyotkR^iShyasakalajIvAnAM niyamyatayA.adhikaraNatvena paramAtmanashcha niyAmakatayA.adhiShThAtR^itvena bhedasyaivAtropadeshAt.h | tathA "rasaM hyevAyaM labdhvA.a.anandI bhavati' iti labdhR^ilabdhavyatayA "yadA hyevaiShaH' ityupAsakopAsyatayA "upasaN^krAmati' iti prAptR^iprApyatayA "bhIShAsmAt.h' iti niyamyaniyAmakatayA cha bhedopadeshA draShyavyAH | yadukttaM vAkyashAbalyA(nyathA.a)nupapattiratra pramANamiti | tadayukttam.h | kevalaM brahmaparatayaiva vAkyAnAM samaJNjasIkR^itatvAt.h | tato na jIvo.annamayAdishabdavAchya iti | 
nanu kathamuchyate nAsya paramAtmano.abhedo.asti jIveneti | anumAnatastadabhedasya pramitatvAt.h | tathA chokttavidhayA.annamayatvAdikaM jIvasya kiM na syAt.h | na chokttabhedopadeshavirodhaH | anumAnavirodhena tasyaivAnyaparatvopapatterityAshaN^kAparihArAya sUtraM kAmAchcha nAnumAnApekSheti |
|| OM kAmAchcha nAnumAnApekShA OM || 
tadvayAchaShye- nAnumeti || 
sampratipannasvasharIreShu siddhasAdhanatAparihArAya vimatAnItyukttam.h | yadyasmAchCharIrANi | sharIratvAdityarthaH | machCharIra(Adi)vaditi dR^iShTAntaH | AdigrahaNAdvipratipannAnIndriyANi mamaiva karaNAni indriyatvAtsampratipannavadityAdInAmupAdAnam.h | nanvetAnyanumAnAni pratikShetraM kShetraj~nAnAmabhedaM sAdhayanti | natu jIvAnAM paramAtmAbhedam.h | tena vimatA AtmAnaH paramAtmanaH (tattvato) na bhidyante AtmatvAtparamAtmavadityAdyanumAnamatra shaN^kanIyam.h | na tvidamiti | maivam.h | nahi jIvAnAmupahitasvarUpANAmeva sAkShAdabhedaH sambhavati | pratyakShAdivirodhAt.h | tatashcha nirupAdhikena rUpeNAbhede.anumAnaM paryavasyati | tathAcha kathaM na prakR^itasaN^gatiriti | tattvaj~nAne tattvaj~nAnAtharm.h | nApekShyate | tattvaj~nAnakAraNaM na bhavatItyarthaH | kutaH | pratyakShAdiviruddhatvAt.h | hishabdo dR^iShTAntasUchakaH | tadayaM prayogaH | vimatAni sharIrANItyAdikA.anumA.anumAnatvena parAbhimatA | yathArthaj~nAnakAraNaM na bhavati | pramANaviruddhatvAddahanAnuShNatAsAdhanAnumAnavaditi | 
pratyakShAdiviruddhA.api sadanumA kiM na syAdityata ukttam.h- kAmachAriNIti ||
tadvivR^iNoti- akSheti ||
akShaM pratyakSham.h | anumAnamapyatropasaN^khayeyam.h | akShAgamabhayojkhiteti || tadvirodhabhayojkhitetyarthaH | kAmavR^ittA puruShechChAnusAripravR^ittimatI | nanvanena kiM vipakShe bAdhakamukttamityata Aha- kutreti || 
kimAkShepe | sarvatrApyavasaraM vrajedityarthaH | 
tatkathamityata Aha- jaDa iti || 
AtmA jaDo j~nAnAnAshrayo vastutvAdghaTavat.h | AkAsho ghano nibiDAvayavaH | prameyatvAtpAShANavaditi sAkShipratyakShaviruddham.h | jaDaM ghaTAdikam.h | chitishchetanam.h | prameyatvAdAtmavadityanumAnaviruddham.h | chaitanyakAryasya sarvathA.apyanupalambhAt.h | Adyapadena brAhmaNena surA peyA dravadravyatvAt.h | kShIravadityAgamaviruddhasya grahaNam.h | kenetyAkShepe | yadi pratyakShAdivirodhino.apyanumAtvaM syAditi sheShaH | pratyakShAdiviruddhamapi yadyaikyAnumAnaM pramANaM syAttadodAhR^itamapi kiM na syAdavisheShAdityukttaM bhavati | nanvatra kathaM prayokttavyam.h | yathAnyAsamavetyevakAreNAha | tarhi pratij~nApadavyAghAtaH syAditi chet.h | astu | nahi pratyakShAdivirodhAdayaM garIyAn.h | samashcha parAnumAne | tatparihAro.apyatra tulyaH | nanvAkAsho ghana iti sAdhane kAlAdau vyabhichAraH | na | pakShatulyatvAt.h | yadatra vakttavyaM tadupariShyAdvakShyata iti | nanvathAto brahmajij~nAsetyatraiva jIveshabhedaH samarthitaH | tathA janmAdisUtreNApi | ato jIvaikyamityukttatvAt.h | atrApi punastatsAdhane punarukttatA syAditya Aha- na jIveti || 
atra shAstre tatra tatra prakaraNe hyaikyavivakShAyAM choditAyAM tattadgatabhedavAkyadyotanena sUtreShu bhedasamarthanaM kriyate | atastAtparyabhedAnna punarukttatA shaN^kayA | tathA hi | jij~nAsAvAkyeShvabhedashaN^kAyAM tadgatabrahmashabdenaiva bhedasamarthanam.h | jij~nAsyasya brahmaNo jIvatve shaN^kite tatpUrvavAkyokttalakShaNena bhedasAdhanamityAdi svayamUhyam.h | evameva "bhedavyapadeshAchchAnyaH' ityAdAvapi punarukttadoShaH pariharaNIyaH | nanvevaM satyabhedaH svarUpeNa kutrApi na nirAkR^itaH syAdityata Aha- pR^ithagiti || 
pUrNatA pradhAnatA | bhedasAdhanasya svAtanteNa vichAritatvAt.h | yadyapi prakaraNavisheShaviShayatayA.abhede nirAkR^ite.api 
svarUpanirAkaraNamarthAtsiddhayati | tathA.api vastusthitikathanametadityadoShaH | athavA punarukttiparihArasyaivaMjAtatvAt.h "ata yava chopamA'  ityAdisUtrANyApAtapratItabhAShyadishA bhedaparANIva pratibhAnti | tannirAsArthamidamukttam.h | "pR^ithagupadeshAt.h' ityatraiva bhedasamarthanasya pUrNatA paryavasAnamiti | yadyapyetatkariShyamANavyAkhyAnAdeva j~nAsyate | tathA.api spaShyArthamukttamityadoShaH | 
sharIrAdikoshA evAnnamayAdishabdavAchyA iti pakSho.api netaro.anupapatteriti sAdhAraNadoSheNa dUShita eva | visheShadoSheNa dUShayituM sUtram.h- asminnasya cha tadyogaM shAstIti |
|| OM asminnasya cha tadyogaM shAsti OM || 
yadyasmAdasya sa ya evaMvidityukttasya brahmavidaH phalatvenAnnamayAdibhiryogaM tatprAptiM sthAnadvaye.apyanuvAkadvaye.api | shaMsati kathayati shrutiH | etamannamayamAtmAnamupasaN^krAmatItyAdi | etamannamayamAtmAnamupasaN^kramyetyAdi cha | ata ete.annamayAdayaH koshA ityetadvayAkhyAnamatisAhasaM pUrvottarAparAmarshamUlam.h | nahi sharIrAdikoshaprAptirbrahmavidyAphalamiti sambhavati | tarati shokamAtmavidityAdivirodhAt.h | sharIrAdeshcha shokarUpatvAt.h | syAdetadyadyatrAnnamayAdiprAptiruchyeta | na chaitadasti | upasaN^kramashabdasyAtikramArthatvAdityata Aha- upasaN^kramaNaM cheti || 
dvitIyoddeshitaM prati | dvitIyayA karmatvenokttamannamayAdikaM prati yadupasaN^kramaNamuchyate tadatikramaM vadantam.h | upasaN^kramaNapadavAchipadamatikramArthaM vyAkurvantamiti yAvat.h | upashabdo nivArayet.h | tasyopashabdavirodhaH syAt.h | upapUrvasya krameH prAptyarthatvAt.h | doShAntaramAha- ashrutasyeti ||
punariti doShAntarasamuchchayArthaH | vAkyadvayatAtparyamAha- shruteti || 
evaM vyAkurvANena hi shrutamupashabdaM tyaktavA tatsthAne.ashruto.atishabdo.adhyAhAryaH | tathAcha shrutaparityAgo.ashrutakalpanaM cha syAt.h | tadubhayaM cha lajjAheturiti | na vayaM shrutaparityAgenAshrutAdhyAhAraM kurmo yenAyaM doShaH syAt.h | kiM nAmAvyayAnAmanekArthatvAdupashabdo.atishabdArtho vyAkhyAyata iti chenna | niyAmakena vinA prasiddhArthatyAgAprasiddhArthasvIkArAnupapatteH | 
na hyavyayAnyanekArthAnItyetAvatA.antaHshabdasya bahirityartho gR^ihyate | kintu prayogAdikamanusR^ityaiveti sthite.abhyupagamyApi doShamAha- mR^itAveveti || 
hi yasmAdannamayasya koshasya chashabdAtprANamayasya cha  parityAgo mR^itAveva kR^ito bhavati | mR^iteH sharIratyAgarUpatvAt.h | tasmAdasmAllokAtpretyeti maraNoktayaivAnnamayAdyatikramasyokttatvAtapunaretamannamayamAtmAnamupasaN^krAmatIti tadatikramokttau punarukttiH prasajyeteti | kiJNcha brahmavidApnoti paramityupakramAnuguNyaM cha prAptiparatve syAt.h | ato nAnnamayAdayaH koshAH kintu viShNureva | shuddhiprArthanaliN^gAdvAkyAntarokttAnAM koshatve.api na kashchidvirodhaH | api cha te.annamayAdayaH | ete tvannarasamaya ityupakramAdraso vai sa iti vAkyasheShAchchAnnarasamayAdaya iti shabdAntaranyAyenApyanye bhaviShyantIti sarvamanavadyam.h | 
evamannamayAdInAM paJNchAnAmapi parabrahmatvapratipAdanaparatayA sUtrANi vyAkhyAya pareShAgamavyAkhyAM pratyAkhyAtumuttaro.ayaM granthasandarbha Arabhyate | tatra mAyAvAdino.annamayAdayaH paJNchApi koshA iti manyamAnA brahmapuchChaM pratiShThetyukttasya brahmaNaH svaprAdhAnyena j~neyatvapratipAdakAnyetAni sUtrANIti vyAchakShate | tathA hi | annamayAdayashchatvArastAvadannAdivikArAH koshA eva | tathAcha vikArArthe mayaT.hpravAhe satyAnandamaya evAkasmAdardhacharatIyanyAyena kathameva mayaTaH prAchuryArthatvaM brahmaviShayatvaM chAshrIyate | mAntravarNikabrahmAdhikArAditi chet.h | annamayAdInAmapi tarhi brahmatvaprasaN^gaH | annamayAdInAmantarasyAnyasya shravaNAdabrahmatvamAnandamayasya tu tadabhAvAd.hbrahmatvamiti chenna | tatrApi satyaM j~nAnamanantaM brahmeti prakR^itasya brahmaNo brahma puchChaM pratiShThetyAnandamayAshrayatayokttatvAt.h | tadvijij~nApayiShayaivAnnamayAdayaH paJNchApi koshAH kalpyante | 
nanvannamayAdInAbhivAnandamayasya puchChatvenokttaM brahma kathaM svapradhAnaM syAt.h | na | svapradhAnatayA prakR^itatvAt.h | nachAnandamayAvayatvenApi brahmaNi j~nAyamAne prakR^itatvaM na hIyate Anandamayasya brahmatvAditi vAchyam.h | tathA sati tadevAvayavyavayavashchetyasAmaJNjasyAprasaN^gAt.h | anyataraparigrahe cha puchChasyaiva brahmatvaM yukttam.h | brahmashabdashravaNAt.h | na tvAnandamayasya tatra brahmashabdAshravaNAt.h | asanneveti shlokasya brahmapuchChamityukttabrahmaviShayatvAt.h | na hyatrAnandamayo.anvAkR^iShyate | kintu puchChatayokttaM brahma svapradhAnatayA | na chAnanda(maya)syAnubhavasiddhasya bhAvAbhAvashaN^kA yujyate | kathaM tarhi puchChatvokttiH | puchChavatpuchChamityAshrayArthatvAt.h |
kiJNchAnandamayasya priyAdyavayavayogAshArIratvAbhyAM savisheShattvAdbrahmaNo.api savisheShatvaprasaN^gaH | nirvisheShaM cha brahma | vAN^manasAgocharatvashruteH | mayaTaH prAchuryArthatve.apyAnandaprachura ityuktte duHkhAlpatvamapi gamyate | prAchuryasya loke pratiyogyalpatAsApekShatvAt.h | nacha brahmaNi duHkhaM sambhavati | kiJNcha priyAdInAM pratisharIraM bhedenAnandamayasyApi bhede brahmaNo.api pratisharIraM bhedaH prasajyeta | nacha tadyukttam.h | anantatvashruteH | nachaivaM bhAgarvI vAruNI vidyA viruddhayeta | tatra mayaTo.ashravaNena bhinnaviShayatvAt.h | etamAnandamayamAtmAnamiti chAnnamayAdInAmivAnandamayasyAtikramaNIyatayokttasyAbrahmatvAt.h | ante mayaTaH shravaNena pUrvamapi tadadhyAhAre pUrvamapi nAnandamayo brahmAstu | brahmaj~nAnArthinastu tadupadesho dvAratayopapanno bhaviShyatIti | 
nanvevaM tarhi kathaM sUtrANi | Anandamayasya brahmatApratipAdanaparatayopalambhAt.h | maivam.h | vedasUtrayorvirodhe guNe tvanyAyyakalpaneti nyAyena sUtrANAM kathaJNchidyojyatvAt | tasmAdAnandamayAdayaH paJNchApi koshA na brahmeti | 
ityAdIti kriyAvisheShaNam.h | paJNchasvarUpaNAmiti visheShaNasamAsa evAyaM na dviguH | taddhitArthAdyabhAvAt.h | tatprAptivAdinI | j~nAnaphalatveneti sheShaH | sthAnadvayamanuvAkadvayam.h | tadapalApinAmannamayAdInAm.h | idamukttaM bhavati | annamayAdipaJNchakaM yadi na brahma tadA.annamayAdInpratyudAhR^itashlokeShu ye.annaM brahmopAsata iti prathamAnuvAke.annaM brahmeti vyajAnAdityuttarAnuvAke cha brahmatayokttivirodhaH syAt.h | nahi puchChasyApi brahmatve pramANamastyanyadato brahmashabdAt.h | nanvetadbrahmaj~nAnadvAratayopadiShyam.h | natu brahmatayopadiShyamiti chenna | sAmAnAdhikaraNyenokttatvAt.h | nacha 
sAmAnAdhikaraNyamapi gauNam.h | tathA sati viduShastatprAptirukttA viruddhayeta | nacha tatrAtikramo.athar ityukttam.h | nachAnandamaye brahmashabdo nAsti shlokasya puchChaviShayatvAditi vAchyam.h | tathA satyannamayAdishlokAnAmapi tathAtvaprApteH | kiJNcha bAdhakavashAditthamAshrIyate | evameva vA | nAdyaH | bAdhakAnAM parihR^itatvAt.h | dvitIye tu nirnimittaM vedArthabhUtabrahmApalApino bauddhasyeva vedAbhimAnikopena narakaprAptiH syAditi | 
sthAnadvayagatetyukttam.h | prAk.h cha bhR^igoshchaitadvadiShyatIti | tatrottarAnuvAkokttasya brahmatvaM prapaJNchayati- adhIhIti || 
adhIhyadhyApaya | NyarthasyAntarNItatvAt.h | bhagavo bhagavan.h | matuvaso ruH sambuddhau ChandasIti vachanAt.h | uktto bhR^iguNA pR^iShyo varuNaH "bhR^igurvai vAruNiH | varuNaM pitaramupasasAra | adhIhi bhagavo brahmeti | tasmA etatprovAcha | annaM prANaM chakShuHshrotraMmanovAcham.h' ityevaM brahmaprashnottaratvenokttatvAdannAdikaM brahmaiva bhavitumarhatItyarthaH | nanu tatra mayaTo.ashravaNAdbhinnaviShayatvamiti chenna | ukttottaratvAt.h | kiJNcha yathA satyannamayAdInpratyudAhR^itashlokeShu mayaTo.ashravaNAdbhinnaviShayatvaM syAt.h | astviti chenna | tathA sati tadudAharaNasyAsaN^gatiprasaN^gAt.h | yasyAnnAdervikArAstetatprashaMsAparatayA saN^gatistviti chenna | manomayashloke tadayogAt.h | tarhi tata evAnupapatterannAdishabdairannamayAdaya evochyata iti kalpyata iti chet.h | tarhyatrApi prakaraNavashAdannamayAdaya evochyanta ityaN^gIkAryam.h | uktte.athare hi saMvAditveneyamAkhyAyikokttA | tasmAdannamayAdaya evAtrochyante | te cha brahmaprashnottaratvenokttatvAnyathA.anupapattyA brahmaiveti | yadyapi "saiShA bhArgavI vAruNakSha vidyA parame vyomanpratiShThitA' iti sAkShAdbrahmavidyAtvamuchyate | tathA.api mImAMsArthaM yuktayupanyAsaH | athavA | asyApi samAnayogakShematvAditi | 
syAdetat.h | brahmaprashnottaratayokttimAtreNa na varuNokttAnAmannAdInAM brahmatvaM siddhayati | brahmaj~nAnopAyatayA.api tadupadeshopapatteH | tathA hi | dvitIyAchandraprashne.achandrarUpApi shAkhA chandratayochyate chandraj~nAnopAyatvAt.h | yathA vA.arundhatIprashne tatsamIpavartinI pR^ithulA tArakA.arundhatItvenopadishyate | arundhatIj~nAnadvAratvAt.h | dvAratvaM chAnnAdishabdoditAnAM sharIrAdInAM bahirvR^ittinivAraNadvArA brahmaj~nAnaM pratyupapadyata eveti | maivam.h | kimanena vyabhichArashchodyate | kiMvA.anyathAsiddhiH sambhAvyate | uta sA nishchIyate | pakShatrayamasambaddhamityAha- dvAramiti ||
tadannAdikam.h | upapattiM brahmaj~nAnArthopasattyuttarakAlInaM gurUpadeshaprakAramityarthaH | kathamityAkShepe | na vidyurityarthaH | gurUpadeshaprakArAj~nAnavijR^imbhiteyaM shaN^keti bhAvaH | tatkathaM na vidyurityata Aha-upasannAyeti || 
brahmaiva vakttavyam.h | na punaryatkiJNchit.h | abodhe.api punaH punaH tadeva shabdAntareNa vakttavyam.h | dvAraM cha dvAratayaiva vakttavyam.h | natu tadAtmakatvena | nahi dhUmo.agnyAtmakatvena pradashyarte | chandradyudAharaNamapyasiddhameveti | AgamA vedAH | sampradAyavidaH smR^itItihAsapurANakartAraH | api chAvitaretarasamuchchayArthau | tarhi upadeshaprakArAj~natayA varuNo.anyadupadishatItyastu | maivam.h | lokapAlasyaitAvajj~nAnAbhAvasambhavAdityAshayena dvAropadeshashaN^kAnirAkaraNamupasaMharati- taditi || 
nanvabrahmaiva brahma pR^iShyavate varuNenokttaM vyAmohanAyeti kiM na syAdityata Aha- na vadediti ||
kimAkShepe | brahmaiva vadedityarthaH | tatra heturmAyAvI na hIti | AptatvAdityarthaH | vivakShitArthatattvaj~nAnaM hi varuNasya dikpateH prasiddham.h | avipralambhakatvaM cha pitR^itvAt.h | bhR^igorbrahmaj~nAnayogyatvAt.h | upasannAyeti prasaN^gadoShasya nirastatvAt.h | vArirADiti bhUtAbhimAnitvenokttasyApaTukaraNatvAsambhavAt.h | vivakShAyAshchopadeshAdeva siddheH | ata eva shrutirvAruNiH(rvaruNaM)pitaramupasasAdetyAha | tadanenAptena brahmaprashnottaratvenokttatvamannAdInAM brahmatve heturityukttaM bhavati | 
nanu varuNenoktteShvannAdiShvannaprANamanAMsi santu brahmasvarUpANi | annAdishabdAnAmattR^itvAdyarthatayA.anupapattyabhAvAt.h | chakShuHshrotravAkshabdaM tu kathaM brahma syAt.h | chakShurAdishabdAnAM chaShye.aneneti chakShuH | shR^iNotyaneneti shrotram.h | vadatyanayeti vAgiti karaNArthatvAt.h | brahmaNashcha karaNatvAnupapatteriti chenna | kartaryapi tad.hvyutpattisambhavAdityAha- chaShya iti ||
evashabdena karaNasAdhanatAM nirAkaroti | kiJNcha "yato vA imAni bhUtAni jAyante' iti sakalabhUtAnAM sR^iShTisthitisaMhArakAraNatvaM cha brahmalakShaNamannAdiShUpadiShyam.h | tatashchaitadbrahmetyAha- sR^iShTIti || yataH sR^iShTayAdikAraNamukttamato.api brahmeti sambandhaH | 
nanu tathA.api nAnuvAkadvayokttamekaM vastu bhavitumarhati | saN^khayAbhedAtsaMj~nAbhedAchcha | pUrvaM khalvannamayAdayaH paJNchokttA na chakShuHshrotravAchaH | uttaratra chAnnAdayaH ShaT.h na vij~nAnAnandAviti tatrAha- tachcheti ||
chashabdo hetvarthaH | yasmAdvAdhUlashAkhAyAM vij~nAnAnandasahitaM tadannAdiShaT.hkamityaShyarUpaM brahmatayodAhR^itam.h | tasmAttadanusAreNa prathamAnuvAke chakShurAditrayasyottaratra vij~nAnAnandayoradhyAhAreNa saN^khayAsaMj~naikyaM bhaviShyatIti bhAvaH | hetvantasamuchchaye vA chashabdaH | atrApi hi "vij~nAnaM brahmeti vyajAnAt.h |' "Anando brahmeti vyajAnAt.h' ityuttaravAkyaparyAlochanayA.api hyatra vij~nAnAnandayoradhyAhAro gamyate | na hyanyadvaruNenopadiShyaM bhR^igustvanyadvayajAnAditi yujyate | nanu vAdhUlashAkhokttamapi kuto brahmetyata Aha- pR^ithagiti || anekashAkhAvidAmevAtra samyagadhikAraj~nApanAyaitadukttam.h | nanu vAdhUlashAkhAyAmivAtrobhayatrAShyakameva kasmAnnokttamityata Aha- AvApeti || 
kvachidanyatrAnukttAvApena kvachidanyatrokttodvApena kvachidubhayatayA kvachitsAmagyreNa parameshvarasvarUpaM pratipAdayantIti shAkhAnAM svabhAvo yato.ato na kashchidvirodha iti | 
nanu tathA.api varuNopadiShyAnAmannAdInAM brahmatvaM nopapadyate | tadvij~nAya punareva varuNaM pitaramupasasAra' iti labdhopadeshasyApi bhR^igoH punarupasaraNavachanAt.h | pUrvokttasyaiva brahmatve adhIhi bhagavo brahmeti punarupasaraNaM vyarthaM syAt.h | anena tu j~nAyate na pUrvopadiShyaM brahmeti | yathA hi kashchitsuvarNaM yAchitavate rajataM dadAti so.api gR^ihItvA.a.alochya punaH(punaH) suvarNaM dehIti yAchate | tena pArshvastho jAnAti 
prAgdattamanyadeva kiJNchinna suvarNamiti | tathehApItyAshaN^kAM pariharati- yata iti || 
ayamarthaH na punarupasaraNAnyathA.anupapattyA pUrvopadiShyasyAbrahmatvaM kalpyam.h | punarupasaraNasyAnyathopapatteH | tathA hi | varuNo hyuddeshalakShaNAbhyAM bhR^igave brahmopadishyovAcha | na shravaNamAtreNa kR^itI bhavAn.h | shravaNamAtrasya brahmasAkShAtkArAsAdhanatvAt.h | sAkShAtkArasyaiva mokShasAdhanatvAt.h | atastvayA manananididhyAsanarUpaM tapaH karaNIyamiti | sa chaivamupadiShyAShyarUpo yugapatsarvasya sAkShAtkartumashakyatvAnmanananididhyAsAbhyAmannAkhyaM bhagavadrUpaM sAkShAtkR^itya guruprasAdalabdhamapUrvatamaM dhanaM tasmai nivedayituM prANAkhyarUpAntarasAkShAtkArAya manananididhyAsane chikIrShurguroranuj~nAmAdAtuM cha punargurumupasasAra | evaM rUpAntare.api | tatrAnujAnIhIti vakttavye yadadhIhi bhagavo brahmeti vadati tadahaN^kAranirAsArthamiti | nanvevamastvarthApattiranyathopapattyupakShINA | tathA.api kiM pUvarsyAbrahmatvAtpunarupasaraNam.h utokttarItyA.anuj~nAnArthamiti sandihyate | sandehe chAnnamayAdInAM na brahmatvAvadhAraNaM sambhavatIti | maivam.h | yato vA imAni bhUtAni jAyanta ityAdilakSharayogAttapasaivAparokShitatvaliN^gAchchottarapakShAvadhAraNopapatteH | nahi dehAdAvidaM lakShaNaM sambhavatIti | nacha tasya svabhAvasiddhaj~nAnasya sAkShAtkArAya tapo.apekShitam.h | kiJNcha pUrvasyAbrahmatvena punarupasaraNe sa tapastaptvA.annaM brahmeti vyajAnAt.h | nAnnAddhayeva khalvityAdi brUyAt.h | evaM brahmatvaj~nApakeShu shruteShvapyashrutamabrahmatvaM kalpayatAM shrutahAnirashrutagrahApattishcha syAdityalaM nirdalapakShapratikShepe.asmAkameva lajjA jAyata iti | akSharArthastu sphuTa eva | sUtrAkSharANAmanAnuguNyaM tu bhagavatA na vyutpAditam.h | tasya pareNa svayamevAN^gIkR^itatvAt.h | yo hi svayameva svavyAkhyAnasyAsvArasikatvaM manyate | taM prati tad.hvyutpAdanaM mR^itamAraNamiva nirAkartureva lajjAkaram.h | ata evAha | iti prakAreNa tadukttiShu viShayabhUtAsu dUShaNAbhidhAne.asmAkameva lajjeti | yachcha bhedavyapadeshAchcheti sUtraM vyAkhyAyokttaM pareNa mithyAbhUtaM jIvAtmaparamAtmabhedamAshritya bhedavyapadeshAchchetyukttamiti tadanupapannamiti bhAvenAha- samIpa iti || 
"etamAnandamayamAtmAnamupasaN^kramya' ityAdau parameshvarasya samIpe | "so.ashnute' ityAdau tena saha | nahi sAmIpyaM sAhityaM cha bhedena vinopapadyate | nacha mokShe.api shiShyamANaM mithyA bhavituM yukttam.h | atmasvarUpasyApi mithyAtvaprasaN^gAt.h | athavA bhedavyapadeshAdityuktte mithyAbhedo.ayaM kiM na syAdityAkAN^kShAnirAsArthatvenAsminnasya cha tadyogaM shAstIti sUtraM prakArAntareNa vyAkhyAti | 
evaM paJNchakoshavAdinAM mAyAvAdinAM vyAkhyAM nirAkR^itya ye tu bhAskarAdayo yathAshrutasUtrAnusAriNo.annamayAdayashchatvAraH koshA Anandamayastveka eva paramAtmeti vyAchakShate | tanmatamatideshena nirAkaroti- eteneti ||
etenaivAnnamayAdInAM paJNchAnAmapi brahmatvopapAdanena tadanyeShAM paJNchakoshatvavAdibhyo.anyeShAM chatuShkoshavAdinAm.h | satsaMsatsu vidvatsabhAsu | adhikaM chAtra doShamAha- mayaTo dvaividhyenArthakalpanAchcheti || annamayAdiShu vikArArthatvamAnandamaye prAchuryArthatvamiti yadatra niyAmakamukttaM tatprAgeva nirAkR^itamiti | nanu prANamaya eva vikAraprakramo bhagnaH | (tatra tarhi) pratyayasya svAthirkatvakalpanAdadhiko doShaH syAditi | 
nanu sUtravyAkhyAnamupakramya parApavyAkhyAnirAkaraNamasaN^gatamiti chenna | svavyAkhyAnadarDhyArthatvAditi bhAvenAdhikaraNArthamupasaMharati- ata iti || 
guNisAmAnyavAchinAM guNavAchinAM cha shabdAnAM samanvayAya pravR^itte.apyadhikaraNe.adhikaraNasiddhAntanyAyena siddhamapyarthAntaramupasaMharati- adhyAtmagaishcheti || ata eva nAdhikaraNopakramavirodha iti | 
samastairguNisAmAnyavAchakairguNavAchakairadhyAtmaviShayaiH(cha) prANavAgAdibhiradhibhUtaviShayaishchAnnauShadhyAdibhishshabdairbhagavAneva mukhyatayodita ityupasaMhAro nopapadyate | asyArthasya prAganukttatvAt.h | nanUkttamupalakShaNaparo.ayamAnandamayashabda iti | satyam.h | upalakShaNaM hi prakR^itopayukttasyopapanyasya chArthasya bhavati | anyathA.atiprasaN^gAt.h | nachaiteShAM sarvashabdAnAM mukhyayA vR^ittyA bhagavadekavAchitvasamarthanaM prakR^itopayukttaM nApyupapannam.h | tathAhi | janmAdyasya yata iti sUtre jagajjanmAdikAraNatvAdInyaShyau lakShaNAni brahmaNo.abhihitAni | tatraiva shAstraM pramANamukttaM tR^itIyasUtre | samanvayasUtre cha teShAmeva vAkyAnAM brahmaNi samanvayaH pratij~nAtaH | ato jagajjanmAdikAraNatvaM yatrayatra pratIyate teShAmeva vAkyAnAM parameshvare samanvayasamatharnaM prakR^itasaN^gatam.h | na sarveShAm.h | sarvatra jagajjanmAdikAraNatvapratipAdanAbhAvAt.h | kiJNcha yanniShThatayA jagajjanmAdikAraNatvaM pratIyate tadvAchinaH shabdasya yayA kayAchana vR^ittyA bhagavatparatve samarthite.api lakShaNasyAtivyAptiH patihriyata eva | nahi gaN^gApadalakShyasya tIrasya ghoShAvAsatvaM na siddhayati | ato mukhyavR^ittisamarthanasya kvopayogaH | nopapadyate cha sarvashabdAnAM bhagavatyeva mukhyavR^ittisamarthanam.h | rUDhiyogau hi mukhyavR^ittI | tatrApi yogAdrUDhirbalavatI | nacha shabdAnAM bhagavati rUDhirasti | kintu taditaratraiva | yogastu sambhavati | tathA.api sa taditarasamAnaH | tathA chArthAntara eva mukhyavR^ittayaH shabdAH | rUDheryogasya cha sattvAt.h | neshvare | yogamAtrasya kathaJNchitsambhavAt.h | ataH sUtrakArasya sakalashabdAnAM mukhyayA vR^ittyA bhagavatyeva samanvayasamarthane saN^gatyupapattyorabhAvAdapavyAkhyAnametadityAshaN^kaya saN^gatiM tAvaddarshayati- janmAdIti || 
athAto brahmajij~nAseti prathamasUtre brahmashabdena jij~nAsyasya sakalaguNapUrNatvaM jIvAdivyAvR^ittyarthamupAttam.h | janmAdyasya yata iti dvitIyasUtreNa tatsiddhaye jagajjanmAdikAraNatvaM brahmaNo lakShaNaM prokttam.h | ataH sUtradvayena sAdhyatayA sAdhakatayA chAnandAdisakalaguNapUrNatvaM jagajjanmAdikAraNatvaM cha prakR^itamiti | vivR^itaM chaitatpUrvamasmAbhiH | kimato yadyevamityata Aha- shAstramUlamiti || 
tadubhayaM pradhAnamapradhAnaM cha lakShaNamanumAnAdinA.ativyAptau shaN^kitAyAM tannivR^ittyarthaM tR^itIyasUtre shAstramUlaM shAstraikapramANamukttaM yatastatashchaturthe sUtre shAstrasyAnyaparatvashaN^kAyAM sarvashabdAnAM bhagavatyanvayaH pratij~nAtumuchito na katipayashabdAnAmiti sheShaH | sarvaguNapUrNatve shAstrasya pramANatayA.abhidhAne.api kutaH sarvashabdasamanvayaH pratij~nAtavya ityata Aha- anvaya iti || 
yataH sarvashabdAnAmanvaya eva guNasarvasvavedako na katipayashabdAnAm.h | ataH sarvashAstrAd.h guNasarvasvasiddhaye sa eva pratij~nAtavya iti sambandhaH | anyathA yasyaiva shabdasya samanvayo na pratij~nAyate tadartho guNo bhagavati na siddhayedativyAptishcha syAt.h | pratij~nAte cha samanvayasUtreNa 
sakalashabdasamanvaye tatprapaJNchanaM sUtrakArasya kathamasaN^gataM bhavatIti | etena mukhyavR^ittirapi saN^gatA draShyavyA | tasyA api samanvayasUtre pratij~nAtavyatvAt.h | amukhyavR^ittautadabhidheyaguNAlAbhaprasaN^gAt.h | abhidheye.ativyAptiprasaN^gAchcheti | 
evamasaN^gatiM parihR^itya yadukttaM pareNa na parameshvarasyaiva sarvashabdamukhyArthatvaM yukttam.h | yogasya parameshvara ivAnyatrApi sambhavAt.h | Ishvare rUDherabhAvenAnyatra tadAdhikyAditi | tatra yogasyobhayatra sAmyaM tAvannirAkaroti- shabdeti ||
indrAdishabdapravR^ittihetUnAM paramaishvaryAdInAM tasminparameshvare mukhyasambandhAdindrAdishabdAnAM tadvAchakatvameva | tasyaiva hi paramaishvaryamanavadhikaM svatantraM cha | anyatrApi tathA chetko visheSha iti tatrokttam.h- anyArtheShviti ||
yato.anyArtheShu purandarAdiShu hetoH shabdapravR^ittihetoraishvaryAderalpatA | deshataH kAlatassvarUpatashcha sAvadhikatvAt.h | alpasyApi bhagavannimittatvAchcheti | etadukttaM bhavati | avayavArthamanusR^itya vR^ittirhi yogaH | avayavArthashcha yathA yathotkR^iShyate tathAtathA yogavR^itterapyutkarSheNa bhAvyam.h | nimittavaichitye naimittikAvaichityasyAnupapatteH | avayavArthashcha parameshvare.anavadhikaH svatantrashcha | arthAntare.alpaH parAdhInashcha | ataH kathaM yogasyobhayatra sAmyam.h | kintvIshvare mahAyogo.anyatra yogamAtramiti sa eva shabdamukhyArtha iti | yadukttamIshvare shabdAnAM rUDhirnAstIti tannirAkaroti- bahuleti || 
bahulAtiprayogato hetoH shabdajAtaM harau rUDhameveti sAdhyaM syAt.h | ayaM prayogaH | vimatAH shabdA harau rUDhAH | bahulAtiprayogavattvAt.h | nArAyaNAdishabdavaditi | prayogavattvaM cha yaugikeShvamukhyeShu chAstItyato bahuletyukttam.h | aj~nAtamukhyeShvamukhyeShvapi bahulaprayogo.astItyato.atiprayogata ityukttam.h | pUjyaprayogo hyatiprayogaH | pUjyatA chAvivekapUrvakatvAbhAvaH | nacha rUDhayoge rUDhopachAre rUDhalakShaNAyAM vyabhichAraH | tatrApi rUDhisadbhAvena sapakShatvAt.h | samAhAravR^ittayo hi tAH | 
nanvasiddho.ayaM hetuH | indrAdishabdAnAM parameshvare prayogasyaivAbhAvAdityata Aha- rUDhiriti || 
atra rUDhiriti rUDhij~nApako bahulAtiprayogo lakShyate | AptiH sambandhaH | tatrAvidvatsambandhino bahulAtiprayogasyAbhAve.api vidvatsambandhine bhAvAnnAsiddhiriti bhAvaH | astvevamIshvare(.api)rUDhiH shabdAnAm.h | tathA.api loke.api tadbhAvAtsAmyameva | tatashcha harireva mukhyavAchya iti nopapadyata ityata Aha- mukhyeti || 
viduShAM bahulAtiprayogAnumitA sA rUDhirmukhyA hi yasmAttasmAnna sAmyamiti sheShaH | 
kathaM mukhyatvamityata Aha- vidvaditi ||
vaidikabahulaprayogAnumitA hi vidvadrUDhirityuchyate | sA cha laukikamAtraprayogAnumitAyA mukhyeti sphuTameveti | nanu vaidiketi katham.h | TiDh.hDhANaJN.h ityAdinA N^IpA bhavitavyam.h | maivam.h | paramavaidikatvakhyApanArthatvAt.h | athavA vaidikAH prayogA asyAM santi j~nApakA iti "arshAdibhyo.ach.h' ityachi kR^ite vaidiketi bhavati | yadvA vaidikAnAM puruShANAmAsyAditi tatprayogAtsiddheti | hetvantaramAha- seti || lyablopanimittA paJNchamI | yataH sA vidvadrUDhiryogamavihAyaivopalabhyate | na tvavidvadrUDhivatsaN^ketatulyA.ato.api sA mukhyeti | 
tataH kimityata Aha- tasmAditi || 
yasmAdevaM viShNau mahAyogo mukhyA cha rUDhiH | anyatra yogamAtramamukhyarUDhishcha tasmAtsarvashabdamukhyArthatA viShNorupapanneti | 
upasaMharati- iti kR^itveti || 
etAM saN^gatimetAM chopapattiM hR^idi kR^itvA sUtrakR^idAnandamayo.abhyAsAdityasheShaguNisAmAnyavAchakAdishabdAnAM mukhyayA vR^ittyA harau samanvayaM sAdhayati | ato yukttamevaitadvayAkhyAnamiti | 
|| iti shrImannyAyasudhAyAmAnandamayAdhikaNam.h || 
|| atha antaHsthatvAdhikaraNam.h || 
|| OM antastaddharmopadeshAt.h OM || syAdetat.h | yadyAnandamayo.abhyAsAditi vadataH sUtrakArasyaitAvAnartho.abhimato bhavettarhi tata eva gatArthatvAdantastaddharmopadeshAdityAdyadhikaraNAnAmanutthAnameva syAt.h | padArthAntaraviShayau hi rUDhiyogAvAshrityaiva tatra pUrvapakShapravR^ittiH | yathokttaM bhAShye | tatrAnyaviShayAyA rUDheravidvadrUDhitvena bhagavadviShayAyA vidvadrUDhito, yogasya chAlpabhagavadadhInapravR^ittinimittasApekShasya niravadhikAparatantrapravR^ittinimittApekShAnmahAyogAdupapAditameva durbalatvamiti kuto.adhikaraNAntarasyAvakAshaH | satyam.h | tathA.apyabhyadhikAshaN^kAsadbhAvenAdhikaraNAntarArambhopapattirityAshayavAnstAvadadhikAshaN^kApravartanapUrvakamantastaddharmopadeshAdityAdyadhikaraNa
tAtparyaM darshayati- devAnAmiti || 
|| OM antastaddharmopadeshAt.h OM || 
taittirIyAH paThanti | antaHpraviShyaM kartArametamantashchandramasi manasA charantam.h | sahaiva santaM na vijAnanti devA iti | tatra saMshayaH | kimayamantaHpraviShyaH paramAtmotAnya iti | anya iti tAvatprAptam.h | kutaH | indro rAjA jagato ya Ishe | tvaShyAraM rUpANi vikurvantaM vipashchitaM brahmendramagniM jagataH pratiShThAm.h | diva AtmAnaM savitAraM bR^ihaspatimitIndrAdishruteH | sapta yuJNjanti rathamekachakramityadityaliN^gAchcha | annaM brahmetyAdishrutyA taddhetuvyapadeshAdiliN^gena chAtItAdhikaraNena nirNayaH kR^itaH | na chendrAdishrutiranyatra netuM shakyate | purandarAdiShu rUDhatvAdyaugikatvAchcha | 
nanUkttamatrAnyatra rUDheravidvatsambandhitvAdyogasya cha parameshvarAyattAlpanimittatvAdamukhyateti | satyam.h | tadannauShadhyAdipadArtheShu syAt.h | natu 
purandarAdiShu | 
tatrendrAdishabdapravR^ittinimittasya paramaishvaryAderanavadhikasyAparAyattasya vidyamAnatvena mukhyayogopapatteH | ashaktteShu khalu sAmantAdiShvaishvaryAdikamalpaM parAyattaM cha bhavati | devAstvapratihatashakttayaH kathamevaM bhaveyuH | tathAcha shrutiH | indro vai devAnAmojiShTha ityevaMjAtIyakA | 
rUDhirapi purandarAdiShvindrAdishabdAnAM "indrasya nu vIryANi pravocham.h' ityAdi mantreShu bahulaprayogadarshanena vidvatsambandhinI mukhyaiva | teShAmatatparatve tadyajanAdau viniyogAnupapatteH | na cha svatantrAnavadhikaishvaryAdikamanekeShAM viruddhamiti vAchyam.h | indrAdInAM parameshvarAtmakatvAt.h | sa eva hi kAyarvashAttattadupAdhibhedabhinnastAstAH saMj~nA labhate | kuta etaditi chet.h | etatprakaraNagatavAkyashAbalyAnyathA.anupapattyeti tAvadbrUmaH | tathAhi | adR^ishye.anAtmya ityAnandamayalakShaNatvenokttamadR^ishyatvamiha na vijAnanti devA ityuchyate | samAnAdhikaraNAni chendrAdishrutiliN^gAni | nachaikaM vAkyamanekaviShayaM (saM)bhavati vyAghAtAt.h | yathokttam.h | arthaikatvAdekaM vAkyaM sAkAN^kShaM chedvibhAge syAditi | na chAtraikopAdAnenAparaparityAge kAraNamasti | tathAcha purANavAkyam.h | "ahaM bhavo bhavantashcha sarvaM nArAyaNAtmakam.h' ityAdi | ata eva bhedavyapadeshastaditaraviShayo vyAkhyeyaH | nachaivaM sati vinigamane kAraNAbhAvaH | anupahitadharmANAmupahite sambhavAdvaiparItyasyAsambhavAt.h | tasmAdindrAdaya evAntaHpraviShyatvena pratipAdyanta iti | 
evaM devAnAmindrAdInAM tatra svatantrAnavadhikendrAdishabdapravR^ittinimittavattAyAM shakttatAm.h | tatashchendrAdishabdAnAM tatra mahAyogavR^ittimiti sheShaH | tathA tachChabdAnAmindradishabdAnAM tatra purandarAdi(Shu)deveShu svayamapi sAkShAdapi vidvatsambandhinImapIti yAvat.h | rUDhiM chAbhyadhikAmAshaN^kaya | 
svayaM sUtrakAro.antastaddharmopadeshAditi sUtreNAntaHpraviShyo viShNureva | samudre.antaH kavayaH | yasyANDakosha .h shuShmamAhuH | brahmA tapasA.anvavindaditi samudrAntaHsthitatvabrahmANDavIryatvabrahmatApolabhyatvAdidharmopadeshAt.h | teShAM cha viShNudharmatvena shrutismR^itisiddhatvAt.h | na chendrAdishrutiliN^gavirodhaH | niravakAshaliN^gabalena tadbAdhopapatteH | nacha teShAmapi niravakAshatvam.h | indraM mitraM varuNamagnimAhurityAdinA teShAM bhagavati vidvadrUDhisadbhAvasya siddhatvAt.h | mahAyogasya cha suprasiddhatvAt.h | indrAdigatasya paramaishvaryAderalpatA parameshvarAdhInatA cha shrutipurANAdiprasiddhA | shaktterapyasmadAdyapekShayA.a.adhikyamAtrameva natu nirargalatvamapi | anyathA.anekeshvaravirodhashcha | vidvadrUDhirapIshvarasannidhAnanimittaiva | ityevaM samudrAntaHsthitatvAdyairviShNudharmairantaHpraviShyatvasya viShNuniShThatAM tathA tachChabdAnAmindrAdishabdAnAmapi viShNurUDhatAm.h | upalakShaNametat.h | tatra yaugikatvaM cha sAdhayitvA | 
nanUkttarItyA devAnAM parameshvarAtmakatvena samudrAntaHsthitatvAdikaM (sarvaM) sambhavatItyevaM tairdevaireve(rI)shvarasyAbhidAM cha punarAshaN^kaya bhedavyapadeshAchchAnya iti sUtreNa, anyashchAsAvindrAdidevebhyo.antaHpraviShyaH | indrasyAtmetyAdivisheShaviShayabhedavyapadeshAdabhede pramANAbhAvAchcha | nacha vAkyashAbalyam.h | sarvasyeshvaraparatAyA ukttatvAt.h | purANastheshvarasannidhAnAtishayaviShayatvAdityevaM nyavArayadityarthaH | atra punarityAshaN^kA.a.avR^ittimAtramAchaShye | tairevetyavadhArayatA prakArAntareNa bhedasUtrasya punarukttatA nirastA bhavati | yadyapyayaM liN^gAtamakaH shabdastathApIndrAdyanekanAmasamanvayalAbhAdatra nirNIta ityadoShaH | 
kechidetatsUtradvayaM "atha ya eSho.antarAditye hiraNmayaH puruSho dR^ishyate, ya eSho.antarakShiNi puruSho dR^ishyate' iti ChAndogyokttAkShyAdityAntasthapuuruShasyeshvaratvasamarthanaparatvena vyAchakShate | tadvA nirakartumevetyukttam.h | tathAtve hyantara upapatterityasyAnArambhaprasaN^gaH | ya eSho.antarakShiNi puruSho dR^ishyata eSha Atmeti hovAchetyetadvAkyamadhikR^itya tatpravR^ittamiti chenna | vAkyabhedenAdhikaraNabhede shAstrAparyavasAnaprasaN^gAt.h | santi cha tatrApyamR^itatvAdayo brahmadharmAH | 
nanvadhikAshaN^kayA tadArambho bhaviShyati | tathAhi | eSha dR^ishyata iti tAvatpratyakShe.arthe prayujyate | brahma tu parokShaM na tathA nirdeshaviShayo bhavitumarhati | yujyate chaitatpratibimbe | prathamAvagatAtpratyakShAbhidhAnAchChAyApuruShe.adhigate taduparakttAyAM buddhau pratIyamAnAM amR^itatvAdayaH stutyA kathaJNchid.h vyAkhyeyA iti | tadidaM punarukttibhayasambhrAntena bhAShitam.h | yato atrApi ya eSho.antarakShiNi puuruSho dR^ishyata iti pratyakShAbhidhAnamasti | tadatra yathA paramAtmani sAvakAshitaM tathA tadapi bhaviShyatIti kA tatrApyadhikAshaN^kA | tarhyatra parodAhR^itamevAstu viShayavAkyam.h | tatrAntaHpraviShyamityAdyantadbhaviShyatIti chenna | sthAnAdibhedavyapadeshAdinA tatra tasyaivodAharaNatvapratibhAsanAt.h | 
tasmAdvAkyaj~nAnadaridrANAM vyAkhyAnamupekShaNIyamiti |
|| iti shrImannyAyasudhAyAM antaHsthatvAdhikaraNam.h ||
|| atha shrImannyAsudhAyAM AkAshAdhikaraNam.h ||
|| OM AkAshastalliN^gAt.h OM || evamadhidaivaviShayashabdasamanvayamabhidhAyAdhunA adhibhUtaviShayashabdasamanvayaM pratipipAdayiShurAkAshasya bhUteShu prAdhAnyAttachChabdasamanvayaM harAvAha sUtrakAraH- AkAshastalliN^gAditi ||
|| OM AkAshastalliN^gAt.h OM ||
ChandogAH paThanti | asya lokasya kA gatirityAkAsha iti hovAcha | sarvANi ha vA imAni bhUtAnyAkAshAdeva samutpadyante | AkAshaM pratyastaM yantyAkAsho hyevaibhyo jyAyAnAkAshaH parAyaNaM sa eSha parovarIyAnudgIthaH sa eSho.ananta iti | tatra saMshayaH | kimayamAkAshaH paramAtmota bhUtamiti | bhUtamiti tAvatprAptam.h | kutaH | AkAshashabdasya yogarUDhibhyAM bhUte prasiddhatvAt.h | AkAshanamavakAshatvaM khalvAkAshashabdanirvachanalabdham.h | tachcha bhUte suprasiddham.h | prayogashcha lokavedayorAkAshashabdasya bhUtaviShayo bahulaH | nanu cha sarvANi ha vetyAdyukttaliN^gabalAtparamAtmA kiM na 
syAt.h | liN^gAchChruterbalavattvAditi brUmaH | nacha bahutvena liN^gAnAM prAbalyam.h | tathA.api sAmyenAnirNayAt.h | nacha sAmyamapi | yathA.a.ahuH | "dvividhaM balavattvaM cha bahutvAchcha svabhAvataH | tayoH svabhAvo balavAnupajIvyAdikashcha saH' iti | kR^itrimAkR^itrimayorakR^itrimaM hi jyAyaH | ataH prathamAvagatasvabhAvabalavachChrutyanurodhena liN^gAni kathaJNchidyojyAnIti | nanvantastaddharmopadeshAdityanenaiva parihR^itametat.h | indrAdishabdavadAkAshashabdasyApi bhUte.amukhyayA vR^ittyA pravR^ittasya mahAyogavidvadrUDhibhyAmIshvaravAchinastadbuddhayAdhAyakatvameva hi nyAyyam.h | sutarAM cha niravakAshaliN^gabalAditi | nacha kAchidabhyadhikA shaN^kA.astItyato.anArambhaNIyamidaM sUtramiti | 
tatrAbhyadhikAM shaN^kAM darshayati- cheShyA hIti || 
yukttamindrAdishabdAnAM purandarAdiShvamukhyatvam.h | niravadhikasya pravR^ittinimittasyaishvaryAderasambhavAt.h | alpasyApi parameshvarAyattatvAt.h | yukttaM cha svatantrAnavadhikaishvaryAdimati parameshvare mukhyatvam.h | na chaivamAkAshashabdapravR^ittinimittamavakAshatvaM bhUte niravadhikaM na sambhavati | kvachitkadAchidapyabhAvAbhAvAt.h | nApIshvarAyattam.h | aishvaryaM hi varShaNashAsanapAlanAdirUpA chetanasambandhinI cheShyA | sA chAgantukaj~nAnechChAdikAraNavyapekShatvAtsvayamAgantukatvAchcha kAraNadvArA svarUpatashcha parameshvaraprasAdA.a.ayatteti yujyate | AkAshA.adishabdapravR^ittinimittaM tu vivaratvAdikaM na tAvadAgantukaj~nAnAdikAraNadvArA parameshvarAyattam.h | achetanAshritatvAt.h | nApi svarUpataH | svabhAvatvAdanAgantukatvAt.h | nachAkAshashabdasyeshvare yogaH sambhavati | tasya manAgapyavakAshatvAbhAvAt.h | tasmAdAkAshashabdaM bhUtamevetyabhyadhikAshaN^kAnivR^ittyarthaM sUtritamiti sheShaH | vivarA.adiriti bhAvapradhAno nirdeshaH | AdigrahaNenAkAshagrahaNamupalakShaNamiti sUchayati | tataH parameshvarAt.h | tadAyatta iti yAvat.h | kathamityAkShepe | 
nanvatrAkAshaH paramAtmA talliN^gAdityetAvaduchyate | na punarukttapUrvapakShAchChAdakaM kiJNchidityataH sUtrasyArthAntaramAha- AkAsha iti || 
AkAshanAmabalAtkhalu pareNa bhUtamAshaN^kitam.h | nacha tadyukttam.h | yato niravakAshAtparovarIyastvAderanekasmAlliN^gAdAkAsha iti nAma cha harerbhavet.h | vAchakamiti sheShaH | atropasarjanatayA samAse nirdiShyenApi varIyastvena buddhayA vivikttena parato.apItyasya sambandho nAnupapannaH | sarvabhUtotpattikAraNatvapUrvAditi vakttavye parovarIyastvapUrvAdityukttam.h | prathamapratItasyApi sarvabhUtakAraNatvAderbhUte.api kathaJNchidvayAkhyAtuM shakyatvAt.h | parovarIyastvAdeH sarvathA.api tatra netumashakyatvAt.h | 
tathAhi | asya lokasya kA gatiriti pR^ithivIgatiprashnasyAkAsha ityuttaramabhidhAya kathametat.h, apAM kAryaM hi pR^ithivI, tatraiva (cha)lIyata iti tAsAmeva pR^ithivIgatitvopapatterityAshaN^kaya maivam.h | mUlakAraNatvAdityAha- sarvANIti || nacha tarhyAtmana AkAshaH sambhUta iti shruterAtmA vakttavya iti vAchyam.h | bhUtaviShayavichAre viyata eva vakttavyatvAt.h | nacha AkAshasyApi bhUtatvAtsarvANIti viruddham.h | idaM sarvamasR^ijatetivattadvayatirikttagrahaNepapatteH | nachAvadhAraNAnupapattiH | paramparayA bhUtopAdanAsyAparasyAbhAvAt.h | kathamasya bhUtotpattyAdihetutvam.h | bhUteShu jyeShThatvAdityAha- AkAsho hyebhyashchaturbhyo bhUtebhyo jyAyAniti || na kevalamutpattilayakAraNatvAdgatiH | kiM nAma kAraNeShu sthitaM kAryamiti shruterAshrayatvAdapItyAha-AkAshaH parAyaNamiti || na chAsya lokasyeti prANinikAyAbhidhAnam.h | 



yena sarvabhUtashabdo.api tatparaH syAt.h | na pratiShThAM lokamatinayediti pR^ithivyAH prakR^itatvAt.h | 
nacha parovarIyastvAdikaM shakyamevaM kathaJNchidvayakhyAtum.h | nirupacharitaM sarvottamatvaM hi parovarIyastvam.h | anyathA jyAyAnityanenaiva gatAthartvaprasaN^gAt.h | udgIthatvaM chomityetadakSharamudgIthamityukttatvAnna kathaJNchidanyatra netuM shakyate | Aropo.ayamiti chenna | bAlalIlAthartvaprasaN^gAdupaniShadAm.h | anantatvaM chAkAshasya deshakAladharmairantavato na sambhavatyeva | ApekShikaM tu prakR^itaviruddham.h | pR^ithivyAH sAmagatitvam.h "antavadvai khalu saumya te sAma' iti nirAkR^itya svayamapyantavantamAkAshamabhidadhatA kimadhikamAcharitaM syAt.h | ato.anantatvamapi nirupacharitameveti | 
nanvAkAshashrutirapi niravakAshetyukttam.h | satyam.h | durukttaM tat.h | nahi deshakAlAbhyAM parichChinnasyAkAshasyAvakAshadAtR^itvaM niravadhikaM sambhavati | nApi svatantraM parameshvarAyattatvAt.h | tatkuta ityata Aha- nabha iti || 
AdigrahaNena sarvabhUtaguNairyukttamityAdeH saN^grahaH | tena yadukttaM parameshvare yogAnupapattiriti tadapi samAhitaM bhavati | AkAshe.avakAshadAtR^itvamIshvarasyApi pR^ithakttadvattvaM chAvagamyata iti sheShaH | upapattiM tu vakShyAmaH | tasmAdAkAshopalakShitasakalAdhibhUtashabdaparamamukhyavAchyo bhagavAnhaririti siddham.h | 
|| iti shrImannyAyasudhAyAM AkAshAdhikaraNam.h ||
|| atha prANAdhikaraNam.h ||
idAnImAdhyAtmikashabdasamanvayaM siShAdhayiShuH pradhAnatvAtprANashabdasamanvayArthaM sUtrayAmAsa- ata eva prANa iti || 
|| OM ata eva prANaH OM || 
taittirIyake shrUyate | tadvai tvaM prANo.abhavaH | mahAnbhogaH prajApateH | bhujaH kariShyamANaH yaddevAnprANayo na veti | tatra saMshayaH | kimayaM prANaH paramAtmota mukhya iti | vAyuvR^ittyAdeH prANashabdapravR^ittAvapi vAkyArthasya sarvathA.apyanupapatterna saMshayaviShayatvam.h | na hyachetanaM prati tvamevamabhava iti buddhimatochyate | kiM tAvatprAptam.h | mukhya iti | kasmAt.h | prANashabdasya lokavedayormukhyaprANe prayogaprAchuryAtprANantyaneneti nirukttisambhavAchcha | nanvetadapi pUrvanyAyena parihR^itaM na sUtrArambhaM prayojayatIti | ato.abhyadhikAshaN^kA darshayati- adhyAtmamiti || 
AtmAnamadhikR^itya tasya bhogAyatanatvena vartata ityadhyAtmaM sharIraM tasminprANaH prANanaM jIvanam.h | AdigrahaNAchcheShyopAdIyate | mukhyasyeti sheShaH | mukhya evAtra prANo bhavitumarhatIti vAkyasheSho.atrAdhyAhAryaH | 
tatashchAyamarthaH | upapadyate tatrendrAdishruterAkAshAdishrutervA.apahAraH | pravR^ittinimittasyAnyatra mukhyasyAsambhavAt.h | paramAtmani cha sambhavAt.h | na chaivaM prakR^ite | jIvanacheShyAhetu(tvaM)tA hi prANashabdapravR^ittinimittam.h | tachcha mukhye sambhavati | sharIre, sati mukhye, jIvanAdikaM bhavati | nAsatItyanvayavyatirekAbhyAM mukhyasya jIvanAdihetutAdR^iShTeH | nanu vAyuvikArAnvayavyatirekAnuvidhAyitvaM jIvanAdeH pratIyate | mukhyasya tu taddhetutA sAdhyata iti kiM kena saN^gatam.h | maivam.h | vAyuvikArasharIratvAnmukhyasyeti | 
athavA prANAdihetutAyA adR^iShTeriti vyAkhyeyam.h | paramAtmana iti sheShaH | anvayavyatirekAbhyAM hi hetutA kalpyA | nacha paramAtmanaH prANashabdapravR^ittinimittajIvanAdihetutAvagamakAnvayavyatirekau pashyAma iti bhAvaH | yadvA yadatra vAkye devAnprANaya itIndriyaprANanamukttam.h | yachcha prajApatyupalakShitAnAM sakalajIvAnAM bhogakAraNatvam.h | tadubhayamapyadhyAtmamanvayavyatirekAbhyAM mukhyasya dR^ishyate na paramAtmanaH | ato yukttisaMvAdAnmukhyaviShayamevedaM vAkyamiti | nachAtra pUrvavadananyathAsiddhaM kimapIshvaraliN^gamasti | yena shrutibAdhaM pratyeShyAma iti pUrvapakShasheShaH | 
nanvevaM chenna sUtrametadAchChAdakamityatastasya tAtparyamAha- atidesho hIti || 
hishabdo hetau | evamadhikAshaN^kayA pUrvapakShe prApte sUtrakR^itA tAdR^ishaH pUrvokttasamAnasya parihAranyAyasyAtideshaH kR^ito yasmAttasmAdukttAshaN^kAchChAdakaM bhavatyevedaM sUtramiti yojyam.h | yadvA kimanenAdhikAshaN^kAvyutpAdanena | yathAbhAShyameva pUrvapakShaH kiM na syAdityatredamukttam.h | tAdR^isho hyatidesho yat.h AshaN^kAyA Adhikye sati parihArasya samAnatvam.h | yadyAshaN^kAyAM na visheShastarhi pUrveNaiva parihR^itatvAtprAchInanyAyAtideshanamanarthakaM syAt.h | pratyudAharaNaM shaN^kAparihAre shAstrAparyavasAnaprasaN^gAt.h | yadi cha parihAro.avisheShito na syAtkathaM tarhyata evetyatidesha iti mandavyutpAdanArthamidamukttam.h | bhAShye.apyasya sarvasyApi svIkArArthaM prasiddherityAha | 
atideshAtharmAha- liN^gamiti ||
haririti vakShyamANaM siMhAvalokananyAyenAtrApi sambaddhayate | tenaivashabdasya sambandhaH | athavA sautrasyaivashabdasyAnuvAdena balavaditi vyAkhyAnam.h | "shabdAdeva pramitaH' iti yathA | yatastasmAdityadhyAhAryam.h | tatashchAyamarthaH | harirevAtra prANaH syAt.h | kutaH? yato.atra vaiShNavaM liN^gaM shrUyate tasmAt.h | "shrIshcha te lakShmIshcha patnnayau' iti sannihitavAkye shrUyamANasya shrIlakShmIpatitvasya manasA.apyanyatrAshakyachintanasya balavattvAditi | nanUkttaM prANashrutirapi niravakAshA | shabdapravR^ittinimittasya prANanAdihetutvasyAnvayavyatirekAbhyAM mukhye dR^iShTatvAtparameshvare tadabhAvAdityatrApyetadevottaram.h | prANanAdihetutvaliN^gaM prANashabdapravR^ittinimitto dharma iti yAvat.h | harAveva mukhyaM syAnna mukhya iti |
kuto jIvanAdihetutvaM harau mukhyam.h | anvayavyatirekayorabhAvAdityata Aha- preraka iti || 
asya jIvanAdermukhyAdhInatayA pratItasyApItyaperarthaH | yat.h yasmAt.h "shrutaH' iti sheShaH | ayamarthaH | mA bhUtAmanvayavyatirekAvIshvarasya jIvanAdihetutAsAdhakau | tathA.api shrutibalAtsetsyati | na hyanvayavyatirekAveva kAraNatAyAM pramANam.h | tathA sati svargAdAvagnihotrAdeH kAraNatA na syAditi | tarhi pramANadvayabalAd.h dvayorapi jIvanAdihetutvena kuto harAveva tanmukhyamiti cha na vAchyam.h | yato.asya mukhyasyApi hariH prerakaH shrUyata iti | mukhye kathaM na mukhyaM jIvanAdihetutvamityasyApyetadevottaram.h | nahi parapreraNayA bhavattasminmukhyamiti sambhavatIti |
athavA jIvanAdihetutAsAdhanAya yadanvayavyatirekAnuvidhAyitvaM liN^gamukttaM tadviShNupakSha eva mukhyaM syAt.h | na mukhyapakSha iti yojyam.h | ubhayatra hetumAha- preraka iti || yathA vAyuvikAraniShThAnvayavyatirekau tasya mukhyasharIratvAnmukhyaviShayAvaN^gIkriyete | tathA.asya mukhyasyApi hariH preraka iti tadviShayAviti | mukhye na mukhyaM liN^gamityasyApyetadupapAdakam.h | ananyathAsiddhAnvayavyatirekau hi kAraNaklR^iptiM kuvarAte | na cheha tathA.asti | yataH parameshvarAvasthAnameva jIvanakAraNam.h | mukhyastu tadAyattastachCharIrarUpastasminnavasthite.avatiShThate nirgate nirgachChatIti | saMvadatImaM sarvamapyarthaM shrutiH | "na prANena nApAnena martyo jIvati kashchana | itareNa tu jIvanti yasminnetAvupAshritau' ityevaMjAtIyakA | evameva yuktayAnukUlyaparihArAyApi "liN^gam.h' ityAdikameva yojanIyamiti |  
rratra kechit.h | "prANasya prANaM prANabandhanaM hi somya manaH' iti chodAharanti | tadayukttamityapare | shabdabhedAtprakaraNavashAchcha saMshayAnupapatteH | yathA pituH piteti prayoge.anyaH pitA ShaShThInirdiShyo.anyaH prathamAnirdiShyaH pitAmaha iti gamyate | tadvatprANasya prANamiti shabdabhedAtprANAdanyaH prANasya prANa iti nishchIyate | nahi sa eva tasyeti bhedanirdesho bhavati | yasya cha prakaraNe yo nirdishyate nAmAntareNApi sa eva tatprakaraNanirdiShya iti gamyate | yathA jyotiShyomAdhikAre "vasante vasante jyotiShA yajeta' ityatra jyotiHshabdo jyotiShyomaviShayo bhavati | tathA parasya brahmaNaH prakaraNe "prANabandhanaM hi somya manaH' iti shrutaH prANashabdo vAyuvikAramAtraM kathamavagamayet.h | ataH saMshayAviShayatvAnnaitadudAharaNaM yukttam.h | kintu "prastotaryA devatA prastAvamanvAyattetyupakramya shrUyate "katamA sA devatA' iti | "prANa iti hovAcha | sarvANi ha vA imAni bhUtAni prANamevAbhisaMvishanti | prANamabhyujjihate saiShA devatA prastAvamanvAyattA' ityetadudAharaNavAkyamiti | 
etadapyayukttam.h | saMshayapUrvapakShayoranutthAnAt.h | "nanu prANabandhanaM hi somya manaH' "prANasya prANam.h' iti chaivamAdau brahmaviShayaH prANashabdo dR^ishyate | vAyuvikAre tu prasiddho lokavedayoH | ataH prANashabdena katarasyopAdAnamiti bhavati saMshayaH | maivam.h | vAyuvikAre devatAshabdasya prastAvamantrAyattatvasya chAsambhavAt.h | chetanasya hi devatAshabdo mantrAdhiShThAnaM (natvaM)chopapannam.h | kiJNchAtra bhUtAnAM saMveshanamudgamanaM cha pArameshvaraM karma pratIyate | tena pUrvavattad.hgrahaNameva yukttam.h | kutaH pUrvapakShasyAvakAshaH | yato vA imAni bhUtAnIti hi sarvaprANinikAyasya brahmaNyeva saMveshanaM tata evodgamanaM cha shrAvayati | "suptijAgarayorapi satA somya tadA sampanno bhavati' ityAdi | 
nanu mukhye.api prANe saMveshanodgamane dR^ishyete | "yadA vai puruShaH svapiti prANaM tarhi vAgapyeti prANaM chakShuH prANaM manaH prANaM shrotram.h | yadA pratibuddhayate prANAdevAdhi punarjAyante' iti | evaM tarhi saMshayaH syAnna pUrvapakShaH | samabalatvAt.h | 
kiJNcha "yadA vai puruShaH' iti shrutirapi mukhyaprANaviShayeti kuto.avagatam.h | svApakAle prANavR^ittAvaparilupyamAnAyAmindriyavR^ittayaH parilupyante | prabodhakAle cha prAdurbhavantIti pratyakShAnuguNyAnmukhyaprANaviShayatvaM prAbalyaM cha nishchIyata iti chenna | indriyANAmatIndriyANAM mukhyaprANe saMveshAdgamanayorapratyakShatvAt.h | anumAnamastviti chenna | paramAtmano.apyaparilupyamAnasya vidyamAnatvenAvadAraNAnupapatteH | 
kiJNchendriyANAM mukhyaprANe saMveshodgamanayoH shrutyanumAnasiddhatve.api kimAyAtaM savarbhUtasambandhinostayoH indriyasAratvAt.h bhUtAnAM 
nAsaN^gatiriti chet.h | kimetadanumAnaM sambhAvAnA vA | nAdyaH | vyAptyabhAvAt.h | dvitIye tu shrutyanumAbhAsamUlasambhAvanAmAtreNa shrutibAdhayA pUrvapakSha iti subhAShitam.h | nanvAdityo.annaM chodgIthapratihAradevate tAvadbrahmaNo.anye | tatsA(myA)mAnyAt.h prANasyApi na brahmatvamiti pUrvapakSho.astviti chenna | nirNAyakAbhAva eva prAyapAThasyAnusaraNIyatvAt.h | spaShTaM chAtra pArameshvaraM karmetyukttam.h | anyathA ChatrachAmarAdyasAdhAraNaliN^gasadbhAve.api samAntasannidhimAtreNa rAjA na rAjA syAt.h | kathaM chAvadhAritamAdityo.annaM cha na brahmeti | shrUyate hi tatrApi "savarANi ha vA imAni bhUtAnyAdityamuchchaiH santaM gAyanti' ityAdi brahmaliN^gam.h | "annameva pratiharamANAni' iti tu prAyapAThAdupajIvanArthaM grAhyam.h | tasmAtsaMshayapUrvapakShayorasambhavAnnedamudAharaNam.h | kintu nyAyavidAmagresareNAnantavedavidA bhAShyakR^itopAttameveti siddham.h | 
jyotishcharaNAbhidhAnAdityatrAdhikAshaN^kA bhAShya eva darshitA | yadAhAgnisUkttatvAditi |
|| iti shrImannyAyasudhAyAM prANAdhikaraNam.h || 
|| atha shrImannyAyasudhAyAM gAyatyadhikaraNam.h || 
tena vakttavyAbhAvAduttaraM gAyatyadhikaraNameva vivriyate | adhivedagatAsheShanAmnAmupalakShaNasya vedamAtustraivarNikadvitIyajanmani jananyA gAyatyAH prAdhAnyena tannAmnaH samanvayaM pratipAdayituM sUtram.h- ChandobhidhAnashcheti chenna tathA chetorpaNanigadAttathA hi dasharnamiti ||
|| OM ChandobhidhAnAnneti chenna tathA chetorpaNanigadAttathA hi darshanAt.h OM ||
ChandogAH paThanti | gAyatrI vA idaM bhUtamityAdi | tatra saMshayaH | kiM gAyatrI brahma kiM(vA) idaM bhUtamityAdi | tatra saMshayaH | kiM gAyatrI brahma kiM (vA) varNasamAveshalakShaNo mantra iti | mantra eveti tAvatprAptam.h | kutaH | gAyatrIshabdasya ChandovisheShe prasiddhatvAt.h | nanvetadapi pUrvanyAyenaiva parihR^itamityato.abhyadhikAshaN^kayA pUrvapakShayati- nityatvAditi ||
bhavedAkAshAdishabdAnAM paramAtmaparatvam.h | anyagatasya shabdapravR^ittinimittasyeshvaraparatantratvena tatra mukhyavR^ittyayogAt.h | yadyapi vivaratvAdikaM kAraNataH svarUpato.apyanAgantukam.h | tathA.api dharmiNa evAkAshAderutpattivinAshavato janmasthitilayeShvIshvarAdhInatve dharmasyApi tathAbhAvo.avarjanIyaH | na chAkAsho.anAdinitya iti yukttam.h | Atmana AkAshaH sambhUta ityAdishrutivirodhAt.h | yastvanAdirvAyamAkAshaH' ityuktto.avyAkR^itAkAshaH so.anAdinityo.api na tatra pUrvapakShiNo vivakShitaH | bhUtaprakaraNatvAt.h | nachaivaM prakR^ite sambhavati | gAyatrIshabdapravR^ittinimittaM hi gAnatrANakartR^itvam.h | yathA.a.aha shrutiH | gAyati cha trAyate cha tasmAdgAyatrIti tatra gAnakartR^itvaM nAma arthapratipAdakatvam.h | trANakartR^itvaM chAdhyetR^iNAM pApAdrakShaNashakttiH | tadubhayamapi kathaM kena prakAreNa hareH adhInaM syAt.h | na kenApi | tathA hi | vivaratvAdivaddharmiNA sahaiva tadadhInaM vA syAt.h | dhvanivatsvayameva vA | nAdyaH | dharmiNaH shabdasya vedasya nityatvAdanAditvAchcha | dharmiNa eva nityatve tena saha parAdhInatvaM kuta iti evArthaH | na dvitIyaH | arthapratipAdAnAdishakttestatsvabhAvatvAt.h | 
kiJNchAkAshAdivAkye santi pArameshvarANi liN^gAnIti yukttaM tatra tadAshrayaNam.h | nachAtra tathAvidhaM kimapi pashyAmaH | pratyuta "gAyatrI vA idaM savarM' "vAgvai gAyatri' ityAdayaH shabda eva prasiddhA bahavaH shabdAH shrUyante | kathaM cha teShAM, vinA balavadbAdhakopanipAtena (anyathArthatA) anyArthatA kalpayituM yukttA | avyavasthAprasaN^gAt.h | nacha ChandasaH sarvAtmakatvAnupapattiH | brahmaNo.api sAmyAt.h | 
nanviyameva gAyatrI vAkyasheShe jyotiShTvena paThyate | "atha yadataH parodivo jyodirdIpyate' ityAdinA | jyotishcha pUrvAdhikaraNe brahmeti nirNItam.h | maivam.h | pUrvAdhikaraNodAhR^itavAkyokttasya jyotiSho brahmatve.apyatra tadanupapatteH | tatra hi karNAdividUratvamukttam.h | atra punastadetad.hdR^iShTaM cha shrutaM cheti tadviparItam.h | yujyate cha jyotiriti padaM Chandasi | tatparyAyasya "tejo vai brahmavarchasaM gAyatri' iti tejaHshabdasya tatra darshanAt.h | astu vA "atha yadataHparodivo jyotiH' ityukttaM jyotirbrahma | tathA.api gAyatrI Chanda eva | upadeshabhedena bhinnaprakaraNatvAditi | athavA.atrApyatha yadataHparo diva iti vAkyoktte jyotiShi sandehaH | kiM brahmotAnyaditi | upakrame gAyatrIshabdashravaNAdanyaditi prAptam.h | nanu gAyatrIshabdasyAkAshAdishabdavadIshvaraparatvopapatteH kimanenetyato nityatvAdityAdinA.abhyadhikAshaN^keyamuktteti | etadAchChAdakatvenAdhikaraNatAtparyamAha- iti chediti || 
tatra brUma ityadhyAhAryam.h | tat.h jyotiHprakaraNaM gAyatrIprakaraNaM cha harereva pratipAdakam.h | nacha gAyatrIpadavirodhaH | yataH tat.h harereva vAchakam.h | katham.h | yasmAt.h tat.h gAyatrIpadapravR^ittinimittaM mukhyato harereva | anyagataM cha harerevAdhInam.h | nacha jyotiSho 
brahmatve dR^iShTatvAdyanupapattiH | yataH tat.h adhiShThAnAdidvArA karNAdividUrasyaiva harerupapadyate | nachopadeshabhedAnupapattiH | yatastaddivaH paratvaM divi sthitatvaM cha vivakShAbhedAddherereva yujyate | 
kuta etat.h || shrutiliN^gayorbAhulyAt.h || tathA hi "tato jyAyAMshcha pUruShaH' | "yadvaitadbrahma' "ya etAmeva brahmopaniShadaM veda' iti shrutayaH | liN^gAni cha gAnatrANakartR^itvaM, bhUtAdipAdatvam.h, "etAmeva nAtishIyante' iti sarvottamatvamityAdIni | ata eva shrutiliN^gabAhulyAt.h tat.h prasiddhabahulashabdajAtamapi || harereveti ||
nanUkttamatra nityA gAyatrI pravR^ittinimittaM cha tatsvabhAvaH | tatkathaM hareradhInamityata Aha- tAdR^ishatvAchcheti ||
pUrveNa sambandhaH | hetusamuchchaye chashabdaH | tAdR^ishI khalvIshvarashakttiH | yannityAnityasvabhAvAsvabhAvasarvaviShayA | anyathA sarveshvaratvahAneH | atha tasyAH shaktteH kiM shakyamiti chet.h | tatsvarUpasattaiva | anAdisiddhA seti chet.h | satyam.h | anAdIshvarashaktayaiveti vadAmaH | ukttaM chAtra pramANamiti | 
apare tu jyotishcharaNAbhidhAnAdityAdyekamevAdhikaraNaM vyAchakShate | tadayukttam.h | atha yadataH paro divo jyotiriti vAkye charaNAbhidhAnAbhAvAt.h | charaNAbhidhAnAdityasya pAdAbhidhAnAdityartha iti chet.h | evaM tarhi bhUtAdipAdavyapadeshopapatteshchaivamiti punarukttaM syAt.h | na syAt.h | tAtparyabhedAt.h | tathA hi | pUrvasminvAkye tAvAnasya mahimeti chatuShpAdbrahma nirdiShyam.h | tatra yachchatuShpado brahmaNastripAdasyAmR^itaM divIti dyusambandhirUpaM nirdiShyam.h tadeveha dyusambandhAtpratyabhij~nAyate | tatparityajya prAkR^itaM jyotiH kalpayataH prakR^itahAnAprakR^itaprakriye prasajyetAmityatrAbhipreyate | tatra tu bhUtAdipAdavyapadeshabalena prakR^itasya brahmatvopapAdanamiti | uchyate | evaM hi vyAkuvartA prakR^itapratyabhij~nAnaM jyotiSho brahmatve hetuH uttarA tu trisUtrI prakR^itasya brahmatvopapAdiketyukttaM syAt.h | tathAcha shrutahAnAshrutakalpane syAtAm.h | anyathA jyotiH pratyabhij~nAnAdityeva brUyAt.h | laghu chaivaM spaShyaM cha sUtraM syAt.h | pAdAbhidhAnAdityeva vA vadet.h | shrutyanugamo hyevaM sati syAdityukttamevopapannamiti | 
|| iti shrImannyAyasudhAyAM gAyatyadhikaraNam.h || 
|| atha shrImannyAyasudhAyAM pAdAntyaprANAdhikaraNam.h ||
|| OM prANastathA.anugamAt.h OM || nanvata eva prANa ityanenaivaitadgatArtham.h | tA etAH shIrShaMchChriyaH shritA ityAdivAkyAntaraviShayatvAnneti chenna | ukttottaratvAt.h | abhyadhikAshaN^kAsadbhAvAnneti chenna | adarshanAt.h | sadbhAve vA tadanantaramevArambhaNIyatvAdityato nirantarAdhikaraNasiddhAntanyAyopajIvyadhikAshaN^kayA pUrvapakShamAha- bAhulya iti ||
pUrvAdhikaraNe hi gAyatyAdyanyavAchishabdabAhulyasadbhAve.api shrutiliN^gabAhulyAshrayaNena gAyatrI paramAtmaiveti nirNItam.h | asti chAtrApi parakIyashrutiliN^gabAhulyam.h | tathAhi | chakShurAdibhiH sahapAThastAvatpradhAnasya brahmaNo nopapadyate | nacha kiJNchidatra brahmaNo j~nApakamasti | yenApradhAnaprAyapAThasyApavAdaH syAt.h | yujyate | chendrajIvamukhyaprANAnAm.h | indrasya hastAdhiShThAturindriyatvAt.h | jIvasyendriyajanyaphalAshrayatvAt.h | mukhyasya cha sarvendriyasvAmitvAt.h | prANo vA ahamasmyaSha itIndrashrutiH | tA ahiMsantetyAdinokttAni prANavivAdo, dehAdutkramaNapraveshau, tato dehapAtotthAne, prANasaMvAdashcheti mukhyaprANaliN^gAni | tathA taM shataM varShANyabhyArchaditi shatAyuShTvaM prANo vaMsha iti chakShurAdInprati vaMshatvamiti jIvaliN^gAni | sati chaivamanyadIyayoH shrutiliN^gayorbAhulye.anyasyendrAdeH prANashabdavAchyatvaM yukttam.h | anyathokttanyAyasyAnaikAntyApAtAt.h | nacha vAkyabhedo doShaH ananyagatikatayA prAptatvAditi | amukhyayA vR^ittyA.atra mukhyaprANasya vAchyatvaM siddhAntinA.apyabhyupagamyata ityato mukhyetyukttam.h | itishabdaH shaN^kAsamAptidyotakaH | 
siddhAntayatsUtraM vyAkhyAti- tanneti ||
|| OM prANastathA.anugamAt.h OM || 
kintu brahmaNa eva prANashabdamukhyavAchyatvamiti sheShaH | kutaH | brahmashabdAnugamAt.h | pArameshvaraliN^gAnugamAchcheti bhAvaH | athavA bAhulya ityAdikameva siddhAntavAkyam.h | brahmaviShayayoH shrutiliN^gayorbAhulye vidyamAne yadanyasyendrAdeH prANashabdamukhyavAchyatvaM pUrvavAdinokttam.h- tanneti ||
nanu cha shrutiliN^gabAhulyAdevAnyasya mukhyavAchyatvamityukttam.h | satyam.h | tathA.apyastyatra vaiShamyam.h | niravakAshashrutiliN^gabAhulyena hi prAgatra cha nirNayaH kR^itaH | etAni tu sAvakAshAnItyAha- atragasyeti || indrAdigatasya | hishabdo hetvarthaH | tasmAnneti pUrveNa sambandhaH | pramANaprasiddhidyotako vA | Adyastushabdo nyAyavisheShasUchakaH | prANasthAni prANasambandhitayA pratItAni | punastushabdo.apyarthe | indriyaviShayANyapIti shrutirapIti vA | nacha maJNcheShu puruShasambandhanibandhanaM 
kroshanamivAmukhyAnIshvare liN^gAnIti shaN^kanIyam.h | antargatasya tasyaiva tattatkartR^itvAdityAshayena mukhyata ityukttam.h | shataM varShANItyato.api parastAditishabdo yojyaH | prANavaMshatvaM prANAMshchakShurAdInprati vaMshatvam.h | etena na vaktturityAdisUtratAtparyamukttaM bhavati | 
kechidatra kauShItakibrAhmaNopaniShadIndrapratardanAkhyAyikAyAM shrutaM "prANo.asmi praj~nAtmA' ityAdivAkyamudAharanti | teShAM vaktturiti na shrutyanugatam.h | vakttR^itvaM hIndrasyAtmopadeshAdityanenaiva labdham.h | nacha vaktturitIndrapratipattyartham.h | tasya tadapratyAyakatvAt.h | asmAkaM tu vishiShyaM shastraM shaMsiturvishvAmitrasya nendro.anyathopadeShyumarhatIti yukttidyotanAya sArthakamiti | 
pAdArthamupasaMharati- tasmAditi ||
anyatragairnAmAtmakairiti sheShaH | tasmAdityasyaiva vivaraNamukttanyAyairiti | uktto nyAyo yeShu te tathokttAH | samantataH sarvavedagataiH | eko mukhyArthaH || nAtra saMshaya iti || lakShaNayA.ayaM samanvayo.abhidhIyata iti keShAJNchinmataM mukhyavR^ittyeti siddhAntaH | ato vipratipatteratra saMshayo na kAryo nirNAyakasyokttatvAdityarthaH | athavoktte.api nyAye.anAdivAsanAnimitto.anyasya mukhyavAchyatvaviShayaH saMshayo na kArya ityanenAchaShye | 
sarvaj~nakalpena tattvopadeshAya pravR^ivena bhagavatA.a.achAryeNaivaM sUtreShu vyAkhyAteShu shiShyANAmetAvanmAtrArthAnyetAnIti pratItiH syAt.h | tAM nirAkartumAha- vAsudevAdIti ||
vAsudevAditvenetyarthaH | chashabdo vakShyamANapakShAntarasamuchchayArthaH | prathamapAdAnte kathanAdasminneva pAda iti bhAti | tannirAsAyokttam.h- sarvashaH || sarveShvapi pAdeShu athaveti nipAtasamudAyaH pakShAntare | paJNchamUrtirnArAyaNAditvena | pratishabdo vIpsAyAM karmapravachanIyaH | athApi veti trayo nipAtA yathAkramaM pratisUtramityAdibhistribhiH sambaddhayate | atreyaM mUrtiH pratipAdyata iti kathaM j~nAyata ityata Aha- tairiti ||
nyAyashabdaH prakAravachanaH | shrutiliN^gavyatirikttanyAyArtho vA | tasyAM tasyAM mUrtau prasiddhairliN^gaiH shrutisamAkhyAdivyAvartakaivirveko j~nAtavya iti sheShaH | nanu chaturmUrtiH paJNchamUrtivareti pratyadhikaraNaM pratisUtraM vA pratyakSharaM veti cha vastuvikalpaH kathamityata Aha- yogyateti ||
sarve.api pakShAH sUtrakR^ito vivakShitAH | puruShANAM yogyatA.anatikrameNa pratIyante | tadapekShayA vikalpo yujyata iti yojyam.h | evamalaukikArthatvaM kutaH sUtrANAmityata Aha- bR^ihattantreti || 
evamarthatvaM sUtrANAM j~neyamiti sheShaH | bahvartha iti vakShyamANaM chA(vA).atra sambaddhayate | tarhi kasmAttathA na vyAkhyAyata ityata Aha- bahvarthamapIti ||
sUtrajAtamiti sheShaH | uchyate vyAkhyAyate | buddhishabdasya j~nAnArthatve graho grAhyaM bhAvapradhAno nirdeshaH | grAhyatvamevArthaH prayojanaM tasmai | mano.arthatve grahaNaM grahaH | 
na chaivaM sUtrArthaleshavyAkhyAnaparo.ayaM grantha ityanAdaraNIya ityAshayenAha- grantha iti ||
samagrArthavyAkhyAnamakurvannapi | ayamityukttatvAtsatyapi tasminpunarasya virachanAdbhAShyamalpArthamiti nAshaN^kanIyamityAha- bhAShyaM cheti ||
atishayitenArthena vistaro yasyeti vyadhikaraNabahuvrIhigarmakatvAt.h | bahvarthatvamanayoranupalambhabAdhitamiti chenna | vyAkhyAnasAmagrIvaikalyanimittatvAttadanupalambhasyetyAshayenAha- bahuj~nA eveti ||
evaM prAsaN^gikamuktavopapAditasyAnyatraprasiddhanAmasamanvayasya phalaM lakShaNasiddhimupasaMharati- tasmAditi ||
sakalavedagatasamastanAmavAchyatvAdityarthaH | kathaM tanmAtreNa mahAguNatvam.h | nAmnAM yaugikatvAdapunarukttitashcheti |
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itAvayaM pUrve.a(rvA)dhyAye prathamacharaNaH paryavasitaH || 
|| atha prathamAdhyAyasya dvitIyaH pAdaH ||
dvitIyapAdasya pUrvottarapAdabhedasya svasminnekavAkyatAyAshcha siddhaye pratipAdyamarthaM darshayati- liN^AtmakAnAmiti ||
liN^gaM dharmaH sa AtmevAtmA pravR^ittinimittaM yeShAM te liN^AtmakAH | svarUpArtho vA.a.atmashabdaH | nimittanimittinorabhedopachArAt.h | sakalavedagatAnAmanyatraprasiddhAnAmiti sheShaH | 
nanvatItapAde samanvitA api liN^AtmakA eva | yaugikatvAt.h | anyathA guNapUrtyalAbhena samanvayasamarthanavaiyarthyAt.h | nacha 
prakaraNagataguNalAbhena sArthakyAt.h | vachanavR^ittyaN^gIkAravaiphalyAt.h | ukttaM cha yachChabdA yogavR^ittaya iti | tatkathamayaM vibhAgaH | satyam.h | tathA.apyanyatraprasiddhatvAdivadApAtapratItyanurodheneyamukttirityadoShaH | vR^ittirlakShaNAdirapi bhavatItyataH pare mukhyArtha ityukttam.h | tathAcha mukhyavR^ittiriti labhyate | chintyate samarthyate.asminpAda iti sheShaH | 
|| OM sarvatraprasiddhopadeshAt.h OM || kechinmanomayaH prANasharIro bhArUpa ityukttaM manomayatvAdinopAsyatvaM paramAtmanaH pratipAdayitumidamadhikaraNamiti vyAchakShate | tadasadityAshayavAnAha- sarvagatvamiti || 
tushabdo.avadhAraNe | etamasyAmetaM divItyAdivAkyokttaM savargatatvamevAtra pAde prathamaM parameshvarasya samarthyate | natu manomayatvAdinopAsyatvamityarthaH | satyakAmatvAdiparameshvaradharmANAM sphuTapratibhAsatvena sandehAdyanupapatteriti bhAvaH | nanu manomayatvAdayaH shArIradharmA api pratIyanta iti chenna | teShAmAnandamayAdhikaraNanyAyena sAvakAshatvAt.h | charamapratItenApi niravakAshena prathamapratItasya sAvakAshasyAnyathAtvopapatteH | 
nanu kathaM tarhyasmAkamapi chakShurmayatvAdIni pUrvapakShaprApakANi | uchyate | hetvantareNa pUrvapakShe satyabhyuchchayamAtratvena teShAmupanyAsaH | yathA parasyekShatyadhikaraNe prAyapAThe niraste.apyabhyuchchayamAtratvena prANAdhikaraNe tadupanyAsaH | 
sarvagatatvapratipAdanasya prakR^itopayogaM dasharyati- tatreti ||
prabodhanaM kAryAbhimukhIkaraNam.h | tatkiM dUre sthitaH shakttiprabodhane na shaktto yena tatratatra tiShThatItyata ukttam.h- dUrato.apIti ||
yadyapi sa prabhurviShNurdUrato.api tattachChakttiprabodhane.atishakttastathA.api kevalaM lIlayA tatratatra sthitastattattachChakttInAM prabodhako bhavatIti j~nApayituM sarvagatatvamiha pravichAryata iti sambandhaH | etadukttaM bhavati | svanirgamapraveshAbhyAM dehapAtanotthApanamityAdyA mukhyaprANAdishakttayastadantargatabhagavadAyattA iti prAgukttam.h | tadanupapannam.h | bhagavataH sarvagatatvAbhAvAt.h | shAstraikasamadhigamyaM khalu (hi) tat.h | shAstraM chaitamasyAmityAdikamanyaparamityAshaN^kayokttArthasamarthanAya sarvagatatvamatra harerupapadyata iti | athavA na sarvagatatvaM harerupapAdanIyam.h | tasyAnandAdivatsraShyR^itvAdivadvA guNatvAbhAvAdityAshaN^kaya na savargatatvaM nAma sarvasaMyogitvamAtramiha vivakShitam.h | kiM nAma tattachChakttiprerakatvena | atastadupapAdanamupapadyata ityanenochyate | athavA na sarvagatatvamatra pratipAdanIyam.h | adR^ishyatvAdyadhikaraNe tasya pratipAdayiShyamANatvAdityAshaN^kaya tatra savargatatvamAtramatra tu tattachChakttiprabodhakatvamiti tAtparyabhedo.anenochyate | athavA antaryAmyadhikaraNe pR^ithivyAdiShu sthitevarkShyamANatvAnnedamArambhaNIyamityAshaN^kayAtra shakttiprerakatvena tatra tu sattAdipradatvena tattadantargatatvamuchyata ityanenAchaShye | athavA antaHsthatvAdhikaraNenedaM gatArthamityAshaN^kaya tatra chandrAdikatipayapadArthAntarasthitatvam.h atra tu sarvapadArthAntargatatvamabhidhIyata iti pratipAdyabhedametenAha | athavA | sarvagatatvaM nAma sarvamUrta(dravyasaMyogitvaM vA) paramamahatparimANayogitvaM vA (su)prasiddham.h | tadatra yadi sAdhyaM syAttadA.arbhakaukastvAdityAkShepAnupapattiradR^ishyatvAdyadhikaraNena gatArthatA echetyAshaN^kaya sarvagatatvamanyathA.anena vyAchaShye | 
tattachChakttiprabodhaka iti katham.h | kartari cheti samAsapratiShedhAt.h | na | yAjakAdibhishcheti pratiprasavAt.h | yadvA | prakR^iShyo bodho yasmAditi vA pachAdyajantatvena vA prabodhaH | shaktInAM prabodhaH shakttiprabodhaH | tatashcha "aj~nAtaH' iti kapratyaya iti |
atra sUtram.h- karmakartR^ivyapadeshAchcheti || 
asyArthaH | AtmAnaM parasmai shaMsatIti shaMsanakriyAyAmAtmanaH sarvagatasya karmatvena sharIrasya kartR^itvena vyapadeshAchcha na shArIro.ayaM sarvagataH | ekasyAM kriyAyAM karmakartrorekatvAyogAt.h | nahi devadattaH ChidAyAM kartA karmApi bhavatIti | tatra kiM karmakartR^ibhAvo bhedavyApta uta neti | nAdyaH | niyAmakAbhAvena vyApteranishchayAt.h | syAdetat.h | kriyAshrayaH karteti tAvatprasiddham.h | parasamavetakriyAjanyaphalashAlikamaretyuchyate | yathA devadattasamavetagatikriyAphalasaMyogashAlI grAmaH | kriyAphalashAlitvenaiva karmatve saMyogashAlino devadattasyApi tatprasaN^gaH | tathAtve cha devadattaM grAmaM gachChatIti dvitIyA syAt.h | ato lakShaNavirodhAtkarmakartrorbhedo niyata iti | 
maivam.h | yato devadatto grAmaM gachChati tasyApi devadattasamavetagatikriyAphalavibhAgashAlitvena karmatvaprasaN^gAt.h | tathAcha devadattaH kaushAmbIM pATalIputraM gachChatIti prayogaH syAt.h | kiM chAnAgatAdiviShayechChAdikriyAphalashAlitvamanAgatAdernAstIti tatkarmatvaM na syAt.h | nahi tadabhAve tatra phalotpAdaH sambhavati | mA bhUditi chenna | ichChAdInAM sakarmakatvavyAghAtAt.h | tadvAchino dvitIyAnupapattiprasaN^ga(gashcha)gAchcha | vartamAne.api ghaTAdau na j~nAnAdijanyaM phalamupalabhyate | tathAhi | na tAvajj~nAtatA | nirAkariShyamANatvAt.h | ichChAdInAM tadajanakatvAchcha | nApi saMskArAdikam.h | tasyAtmanyevotpAdAt.h | nApi vyavahAraH | 
vyavahArAdirUpasya tasya kartR^iniShThatvAt.h | upAdAnAdirUpasyopekShaNIyAvyApteH | tasmAtkriyAsvAtantyaM kartR^itvam.h | tadviShayatvaM cha karmatvamiti vAchyam.h | nacha tayoH kamapi virodhaM pashyAmaH | anyathA karmakartA.api durlabhaH syAt.h | kiM chAsti tAvatkArakAntarasamAveshaH | kAMsyapAtyAbhuN^kte kAMsyapAtyAM bhuN^ktta ityAdiprayogadarshanAt.h | tathA karmakartrorapi samAveshe ko virodhaH | 
nanu cha dR^ishyate tAvatkarmakartrorbhedaH | nacha vyabhichAro dR^ishyate | tena vyAptinishchaya iti | maivam.h | darshanAdarshanamAtrasya vyAptyanishchAyakatAyA vakShyamANatvAt | nacha vyabhichArAdarshanamapi | mAmahaM jAnAmIti taddarshanAt.h | anyathA(.a.atma)sAkShAtkArAnupapattiprasaN^gAt.h | nacha nityAnumeya evAtmA | sAkShAtkArasyApanhotumashakyatvAt.h | kashchidAha mAnasapratyakShAvaseyo.ayamAtmA | tathA.api kartR^itaivAsya, na karmatA | AtmakartR^ike.ahaMpratyaye pratibhAsamAtreNa tadAparokShyasiddheriti | tat.h karmatAtirikttAniruktteH | rikttameva vachanam.h | kiM chAhamitipratyayaH sakarmako na vA | neti pakSho.anubhavaviruddhaH | jAnAteH sadA sakarmakatvAvachabhAsAchcha | Adye kimasya karmeti vakttavyam.h | na tAvadAtmAtirikttam.h | ghaTAdAvahaMpratyayAdarshanAt.h | Atmasambandhi sukhAdikamiti chenna | tanmAtra(sya) karmatAyAmAtmAsiddhiprasaN^gAt.h | ahaM sukhamityAdivyavahAraprasaN^gAchcha | atha j~nAnAshrayaH kartA sukhAdivishiShyaH karmeti chet.h, (na) | AgataM tarhyaMshataH karmakatraroraikyam.h | kiM cha yuJNjAnasya nirupAdhikamAtmAnaM pashyato.ahaMpratyayo nAnyakarmaka ityakarmako vA.a.atmakarmako vA.abhyupagantavyaH | gatyantarAbhAvAt.h |
aparastu ghaTAdisannikR^iShyena chakShurAdinopajanitaM vij~nAnaM tritayaprakAsharUpaM karmatayA viShayam.h | svaprakAshatayA svarUpam.h | AshrayatayA.a.atmAnaM vyavasthApayatIti nAtmanaH karmatA, nApi tatsAkShAtkArAsiddhirityAha | sa praShyavyaH | kimidaM j~nAnasya svaprakAshatvaM nAmeti | svakarmakaprakAshatvamiti chet.h | tarhi vR^ishchikabhiyA palAyamAnasyAshIviShamukhe nipAtaH | yatsvalakSharamAtrAdhInavirodhaM karmakartR^ibhAvaM parihartuM sarvalokAvasitavirodhaM kriyAkamarbhAvamabhyupaiti | kriyA hi karmakArakajanyeShyate | nacha janyajanakayorekatochitA | antarbhAvitapUrvAparabhAvitvAttasyAH | nacha tadeva svAtmAnaM prati pUrvamaparaM cheti yujyate | prakAshAntarAnapekShasiddha(ddhi)tvaM svaprakAshatvamiti chenna | ghaTAderapi svaprakAshatApAtAt.h | nahi ghaTAdayaH svasiddhau prakAshAntaramapekShante, kiM nAma prakAshameva | svAtirikttaprakAshAnapekShasiddha(ddhi)tvamiti chenna | svApekShAbhAvena svAtirikttavisheShaNavaiyarthyAt.h | prakAshAnapekShasiddhatvamiti chenna | vvyAghAtAt.h | shashaviShANAderapi (evaM) siddhiprasaN^gAchcha | svavyavahArahetuprakAshatvamiti chenna | svaviShaya eva vyavahArahetutvadarshanenAsvaviShayasya svavyavahArahetutA.anupapatteH | tadguNasaMvij~nAnabahuvrIhyAdikaM tu nodAharaNa(NIya)m.h | guNasyApi samAsaviShayatA.aN^gIkArAt.h | 
kiJNchAtmA na chAkShuShaj~nAne.avabhAsate | arUpidravyatvAdAkAshavat.h | anyathA rUpitvaprasaN^gaH | kamartayA prakAshe rUpopayoga iti chenna | prakAshamAnaM karmatayaiva prakAshata iti vadantaM prati visheShaNavaiyarthyAt.h | etenAnumAne.api prayojakAntarAshaN^kA nirastA | kiM chAtmA yadi tadaviShayo.api tatra prakAshate | hanta tarhi rUpaj~nAne raso.api kasmAnna prakAshate | anAshrayatvAditi chet.h | tat.h kiM yAvajj~nAnasambandhi j~nAne prakAshate, kiMvA.a.ashraya eva | Adye chakShurAdAvatiprasaN^gaH | dvitIye.api niyAmakaM vAchyam.h | nahi ghaTo.ayamityAtmA.avabhAsate | ghaTamahaM jAnAmItipratyayastu ghaTaj~nAnavishiShyAtmakarmako.anya eva | Atmasiddhistu karmatayA.api bhaviShyatIti | etena svaprakAshatayA.a.atmasiddhirapi parAstA | svakamarkaprakAshavattvatadrUpatvAtirikttayAstasyA nirUpayitumashakyatvAt.h | tadevaM kartR^ikarmabhAvo na bhedavyApta iti siddham.h | 
tathAcha kathaM hetutvenopAdAnamityata Aha- karmeti || 
yAvekasyAM kriyAyAM karmakartArau tayorbheda ityastyeva vyAptiH | kiM tvautsargikI |  natu dhUmasyevAgninA saN^kochAnarhetyarthaH | tataH kiM labdhamiti cheddoShadvayaM parihR^itamiti krameNAha- abhedo.apIti ||
yasmAtkarmakartrorutsargata eva bhidA, tasmAdvishinaShyi svaviShayamutsargaviShayAdvayavachChinattIti visheSho.apavAdastasminsatyabhedo.api syAt.h | tathAcha mAmahaM jAnAmI(tyAdyu)tyupapannaM bhavati | yatashchotsargo.apyapavAdAbhAve balI svasAdhyasAdhane samarthaH | na chAsti prakR^ite.apavAdaH | tasmAdatra hetutvenopadAnamapi yujyate | yathA hi na hiMsyAtsarvA bhUtAnItyautsargiko bhUtahiMsAniShedho.agnIShomIyapashuhiMsAvidhinA.apodyate | bhavati chAnapodite brahmahiMsAdyakaraNIyatve pramANam.h | nanvevaM tarhi prameyatvAnityatvayorapyevaM vakttuM shakyata eva | prameyatvasyAnityatvenautsargikI vyAptiH | apavAdena tvAkAshAdau nityatvam.h | apavAdAbhAvAchChabdAdAvanityatvasAdhakateti | tatashchAnaikAntikatochChedaH syAt.h | maivam.h | sAmAnyaviShayeNa hi pramANenArthe 
pratIte sati visheShaviShayeNApavAdo bhavati | tatashcha sarvataH prasakttA buddhistadviShayaM parityajyAnyatra vishrAmyati | nacha sarvabhUtahiMsAniShedhasyeva prameyatvAnityatvavyApteH kenApi pramANena prAptirasti | kiM nAma prameyatvaM, nityatvAnityatvAbhyAM sahavyavasthitamevopalabhyata sati na tatra(api) utsargApavAdanyAyasyAvakAshaH | evaM tarhi karmarkatR^ibhAvo.api bhedAbhedAbhyAM saha vyavasthita evopalabdha iti kathamatrApyutsargApavAdanyAyasyAvakAshaH | maivam.h | pratyaktavaparAktavarUpo hi kartR^ikarmabhAvaH | sa tAvadApAtato virodhAdbhedena ghaTanIyo vA visheSheNa vA | tatra bhedo mukhyaH, visheShastu pratinidhirityukttam.h | nacha mukhyapratinidhyoH samakakShyatayA pratibhAso bhavati | ato bhedaH sAmAnyataH prApnoti visheShastvapavAdeneti yukttamukttam.h | yathA chAnugatasAmAnyAbhAve.apyutsargApavAdanyAyasambhavastathA vakShyAmaH | sopAdhikasambandhasya sAdhanAN^gatA.abhAvavat.h sopAdhikavyabhichArasyApi na dUShaNAN^gatvamiti kimatrAlaukikam.h | vakShyate chaitaditi | 
sarvagatatvamatrAdhikaraNe pratipAdyata ityukttam.h | tatkiM tanmAtramutAnyopalakShaNam.h | Adye sUtrANAM vishvatomukhatvahAniH | shAstrAparyavasAnaM chApadyeta | dvitIye tUpAdhirvakttavyaH | anyathA.adhikaraNAntarAbhAvaprasaN^gAdityataH prathamAdhikaraNopAdhiM vadanprasaN^gAtsarvAdhikaraNopAdhInAha- etaditi ||
etatsarvagatatvaM bhAvAbhidhaM sattAbhidham.h | yAvantaH shabdAH kvachitpratIke sthitivAchinaste sarve.apyanenopalakShyanta ityarthaH | evamuttaratrApi j~nAtavyam.h | kriye cha te liN^ge cha | tataH prathamAdhikaraNAtparaM dvAbhyAm.h "attA charAcharagrahaNAt.h',"guhAM praviShyAvAtmAnau hi taddarshanAt.h' ityetAbhyAmadhikaraNAbhyAM chintyete | nanvekamadhikaraNaM vyartham.h | na vyartham.h | a(bhya)dhikAshaN^kayA pratyavasthAnAt.h | "antara upapatteH' ityantaryAmyadhidaivAdiShu taddharmavyapadeshAt.h' iti chAdhikaraNadvayena kriyApradhAnakabhAvAkhyaM liN^gamuchyate pratipAdyate | atrApi pUrvavannAnyatarAdhikaraNavaiyarthyam.h | ata eva kriyA kriyayA bhAvo bhAvena vyAkhyAyata iti parAstam.h | "adR^ishyatvAdiguNako dhamaroktteH' ityatrokttamadR^ishyatvAdiliN^gamabhAvAkhyam.h | parA parasmin.h "vaishvAnaraH sAdhAraNashabdavioShAt.h' ityadhikaraNe pratipAdyA shrutirnAma na tu liN^gam.h | tarhi pAdAntarbhAvo na sambhavatItyata ukttam.h- liN^Adhiketi || liN^AnyadhikAni samAnAdhikaraNAni yayA sA liN^Adhiketi | yathA prathamapAde.antastaddharmopadeshAditi liN^ganirNayo bahunAmasamanvayalAbhArthaH tathA bahuliN^gasamanvayalAbhArtho nAmavichAro.atra na viruddhayata iti | sAkShAtprakara(Na)NiniShThatvAt.h shruterupAdAnaM chopapadyate | sA cha sUkttAdivyAvartakAgnyAdishabdopalakShaNamiti j~nAtavyam.h |
|| iti sarvagatatvAdhikaraNam.h ||
|| atha attR^itvAdhikaraNam.h ||
|| OM attA charAcharagrahaNAt.h OM ||  atra "yasya brahma cha kShatraM chobhe bhavata odanaH | mR^ityuryasyopasechanaM ka itthA veda yatra saH' iti vAkyamudAhR^itya, attAraM kechid.hvR^ittikArA vichAritavantaH | tadvihAya "sa yadyadevAsR^ijata tattadattumadhriyate' iti vAkyamudAhR^itya attAraM vyachIcharadbhagavAn.h bhAShyakAraH | kashchAtra visheShaH | uchyate | atra "attumadhriyate',"atti' iti cha attA sAkShAtpratIyate | tatra tu odanopasechanapadAbhyAmupalakShaNIyaH | ada(di)dhAtvanugatishchAtra | na chopalakShite niyamo.asti | kiJNcha charAcharagrahaNAditi heturatra sarvaM vA.attIti kaNThokttaH | tatra tu brahmakShatramR^ityupadaishcharAcharasyopalakShaNamityasti mahAnvisheShaH | nanvevaM tarhi shrutyanugamAya sarvagrahaNAditi kuto na kR^itam.h | asti prayojanaM charAcharagrahaNasya | sarvagrahaNAdityuktte shaknoti pUrvavAdI vaditum.h | aditirapi sarvasya svabhojyasyAnnapAnAderbhoktrIti | tatra nAyaM sarvashabdaH saN^kuchitavR^ittiH | kiM nAma "sa tayA vAchA' ityAdipUrvavAkyaparyAlochanayA charAcharavAchIti vakttavyam.h | tadetadanena dyotayatIti | 
yadasminnadhyAye samanvIyate tatsarvaM lakShaNatvena prakR^itamityAnandamayAdhikaraNAnte.abhihitam.h, lakShaNaM cha lakShyeNa brahmaNA.abhinnamiti lakShaNasUtre pratipAditam.h | atra cha kriyAliN^gasamanvaya ityukttam.h | tathAchAdanAdikriyANAM parameshvarasvarUpatvamukttamiti tadAkShipati- anityatvAditi ||
tushabdaH sarvagatatvAdivyavachChedArthaH | so.api chodyasyAtrAvakAshasambhAvanArthaH | kathamityAkShepe | kathameva na kathaJNchidapItyarthaH | svarUpatA parameshvarasvarUpatA | parameshvarasya hi nityatvaM janmAdisUtralabdham.h | svayamanityasya sakalakAraNatvAnupapatteH | yatkhalu yasya janakaM na tasyAsau janako, yachcha tasya vinAshakaM na tasyAsau vinAshaka iti | kriyANAM tvanityatvaM suprasiddham.h | tathA cha nityAnityayoH kathamabhedaH syAt.h | viruddhadharmAdhyAsasya bhAvabhedAvyabhichArAt.h | anyathA jagati 
bhedAbhAvaprasaN^gAt.h | tato yadi nAma sarvagatatvAdInAM yAvaddravyabhAvinAmabhedaH tathA.api na kriyANAmasau yujyata iti | 
pariharati- iti chediti || 
netyadhyAhAraH | kutaH | na kevalamIshvaraH sthiro.api tu sa tadIyo visheSho dharmo.api kriyArUpaH sthitaro yata iti sheShaH | atra(tu) kriyAsthiretyetAvadeva vakttavyaM visheSha iti tu kriyAyAH parameshvaraikye.apyukttavakShyamANanyAyena taddharmatayA.apyaN^gIkaraNIyeti j~nApayitum.h | na kevalaM sa visheShaH sarvagatatvAdiH sthiraH, kintu kriyA.api pArameshvarI sthirA yata iti vA yojyam.h | anena kriyAyA api nityatvapratij~nAnena viruddhadharmAdhyAsasyAsiddhirukttA | tathAhi | Ishvarasya saMharaNAdikriyANAmanityatvaM kiM pramANabalAdaN^gIkriyate, uta nityatve bAdhakasadbhAvAt.h, athavA tatsAdhakapramANAbhAvAt.h | nAdyaH | Ishvarasya tatkriyAyAshcha apratyakShatvena tadanityatvasya pratyakSheNa pratyetumashakyatvAt.h | liN^gAbhAvenAnumAnAnupapatteH | kriyAtvaM liN^gamiti chet.h, tatkiM dhAtvarthatvam.h parispandatvaM vA | nAdyaH | j~nAnechChAprayatnaiH sattayA cha vyabhichArAt.h | na dvitIyaH | sarvakriyANAmaparispandatvena bhAgAsiddhatvAt.h | IshvaraparispandapakShIkAretvAshrayAsiddheH | pareNa tasyAnaN^gIkR^itatvAt.h | aN^gIkAre.apyanaikAntyam.h | kvachidanIshvaraparispandAnAmapi nityatvasya vakShyamANatvAt.h | kriyAtvasya nityatvena vinA vR^ittau bAdhakAbhAvAdaprayojakatA cha | kAryatvena sopAdhikatvaM cha | tasyApi sAdhane bAdhaH | pramANasya vakShyamANatvAt.h | asatyAvaraNAdau prAgUrdhvaM chAnupalambho liN^gamiti chet.h | anupalambhaH kiM pratyakSheNota pramANamAtreNa | nAdyaH | yogyatayA visheShaNe.asiddheH | anyathA gaganAdinA vyabhichArAt.h | dvitIye tvasiddhiH | AgamAdinopalabdheH | etenAvaraNAdyabhAve sati kadAchidevolabdhirapi pratyukttA | varNanityatvavAde.anaikAntyAchcha | kiJNcha nityo.api IshvaraparispandaH kadAchidabhivyaktteH kadAchidevopalabhyata ityaN^gIkAre na bAdhakaM pashyAmaH | vyakttirapyAdigrahaNena gR^ihyata iti chenna | sandigdhavioShaNAsiddheH | astu tarhi phalAnupalambho liN^gamiti chenna | sarvathA.anupambhasyAsiddhatvAt.h | na hIshvaraparispandakriyA kadA.api na saMyogavibhAgalakShaNaM phalaM janayatIti yujyate | tathA sati parispandatvAnupapatteH | nityasaMyogavibhAgajanmAnupalabdheriti chenna | nityaguNAdinA vyabhichArAt.h | kadAchideva saMyogAdijanma vivakShitamiti chet.h | tathA.api gaganAdinA vyabhichAraH | kadAchideva saMyogAdyasamavAyikAraNatvamastviti chenna | kadAchiditi visheShaNavaiyarthyAt.h | tatparityAge.apyasamavAyikAraNatvasya durnirUpatvenAsiddheH | 
kiJNcha dvitantukArambhake(vayave)tantau karmotpannaM tantvantarAdvibhAgaM karoti | tato dvitantukArambhakasaMyogavinAshaH | tannAshe dvitantukavinAshaH | athedAnIM tantoH kAryasaMyukttapradeshavibhAgaH | tatashchottaradeshasaMyogaH | tasmAtkarmaNo vinAsha iti pareShAM prakriyA | evaM cha yathA.anekakAlavartinyapi kriyA kadAchitsaMyogAdyArabhate na yAvatsattvam.h | tathA nityApi kadAchitsaMyogAdyArabhatAM ko virodhaH | sAmAnyavattve satyasmadAdibAhyendriyagrAhyatvaM heturastviti chenna | visheShyAsiddheH | bAhyendriyagrAhyasajAtIyatvasya paramANvAdau vyabhichArAt.h | kiJNcha varNanityatve sphuTo.asya vyabhichAraH | nApyAgamAdIshvarakriyA.anityatAvagatiH | sa hIshvarakriyA.anityetyevamAtmako vA, sa imAnlokAnasR^ijatetyevamAtmako vA | Adyastu nopalabhyate | dvitIyastu sa aikShata so.akAmayatetyAdinA tulyaH | tatra yadi kriyAyA anityatvaM, j~nAnAderapi kuto na bhavediti | astu tarhi nityatve bAdhakasadbhAvAditi dvitIyaH pakShaH | tathA hi | yadi sR^iShTisamaye.api saMhArakriyA vidyeta tadA tathaiva shrutyAdAvupalabhyeta | jananavinAshau cha ghaTasya yugapatprasajyeyAtAm.h | kiJNcha yadIshvarakriyA nityA syAttarhi kriyAyAH saMyogavibhAgau prati anapekShakAraNatvAttadutpattisAtatyaprasaN^gaH | api cheshvarakriyA saMyogavibhAgau karoti na vA | neti pakShe kriyAtvaM vyAhanyeta | Adye.api kiM svasattottarakShaNe uta viramya | nAdyaH | svasattAyA idaM prathamatAbhAvena saMyogAdivisheShasya vivakShitakShaNAdapi pUrvamutpattiprasaN^gAt.h | na dvitIyaH | pUrvottarAvasthayoravishiShyasya viramyavyApArAyogAt.h | uttarasaMyogasya karmavinAshakatvena kR^itasaMyogasya karmaNo.avasthAnAnupapatteshchetyata ukttaM shaktayAtmaneti | ayamarthaH | tattatkAryajananashakttireva kriyetyuchyate | ataH tena rUpeNa sthirA sA yadA vyajyate tadA vyavahArAlambanaM tattatkAryajananI cha bhavatIti na kashchiddoSha iti | kriyA shaktayAtmanA vyakttishakttirUpeNa kAraNeneti vA | 
nanu keyaM shakttervyakttirnAma | na tAvatpratItiH | IshvarApekShayA nityasiddhatvenokttadoShAnushaktteH | parApekShayA kadA.apyabhAvAt.h | bhAve.api kAryotpAdasya tadanapekShatvAt.h | ata eva nAvaraNanivR^ittirvyakttiriti | maivam.h | vyakttishabdena shaktterevAvasthAvisheShasya vivakShitatvAt.h | tatra yattAvadukttam.h | yadi sR^iShTisamaye.api saMhArakriyA syAttadA tathA vyavahriyeteti | tadasat.h | vyakttirUpeNaiva vyavahArAlambanatvAt.h | yadapi jananavinAshau yugapatsyAtAmiti tadapi vyaktayavasthAyAmeva 
shaktterjanakatvAdanupapannam.h | yachcha kriyAyA nityatve saMyogavibhAgotpattisAtatyaprasaJNjanaM tadapyevameva parihR^itam.h | kiMchaivaM paTasAmagyrAH paTotpattAvanapekSha(kAraNa)tvAtpaTotpattisAtatyaM syAt.h | nanu kiM sAmagrI tameva paTaM punarjanayatu(yet.h), uta paTAntaram.h | nAdyaH | paTaprAgabhAvasyApi sAmagrIniviShyatvAttasya cha paTotpattyA vinaShyatvena sAmagyrA vikalatvAt.h | na dvitIyaH | pUrvapaTena pratibaddhatvAt.h | tatkathaM paTotpattisAtatyam.h | satyam.h | samametatprakR^ite.apIti | yadapIshvarakriyA saMyogavibhAgau karoti na veti pR^iShTham.h | tatra karotIti brUmaH | kuvarntI cha viramyaiva | nacha tadanupapattiH | vyaktayA vishiShyatvAt.h | anyathA.avayavakriyA.apyuttaradeshasaMyogaM svotpattyuttarakShaNa eva kuryAt.h | nacha kR^itasaMyogasya karmaNo.avasthAnAnupapattiH | anityakriyAsu tadvayavasthopapatteH | 
nanu saMhArakAle kriyA vyakttA (atha) na vA | na chetkathaM tatra vyavahAro.arthakriyA vA | Adye kathaM sR^iShTivyavahArAdyabhAvaH | maivam.h | vyaktterapyavAntarAnantavisheShavattA.aN^gIkArAt.h | tadidamukttam.h- savisheSho.apIti || evamanaN^gIkAre pareShAmapi samAnaH prasaN^gaH | pArameshvarasya j~nAnechChAprayatnalakShaNasya saMhAravyApArasya nityatvAt.h | nityamapi parameshvarechChAdikaM sahakArisadbhAva eva kAryakArIti chenna | sahakAriNamapi nityatvAt.h, parameshvarechChAdyAyattatvAchcha | nechChAdimAtraM saMhArAdikAraNaM kintu saJNjihIrShAdikam.h uta saMhArAdivisheShavishiShyaM tadeva | nAdyaH | anabhyupagamAt.h | tata eva saMhArAdisiddhAvichChAdikalpanAvaiyarthyAchcha | saJNjihIrShAdeshcha nityAnityavikalpAnupapatteH | na dvitIyaH | sati saMhArAdau saJNjihIrShAdikaM tataH saMhArAdiriti parasparAshrayaprasaN^gAt.h | nacha svarUpasatA saMhArAdinechChAdikamupadhIyate | kintu viShayabhUteneti chet.h | saMhArAdiviShayatA kimAgantukI, athavA nityeti vakttavyam.h | nAdyaH | guNeShvAgantukadharmotpatteranabhyupagamAt.h | dvitIye tu sarvadA saMhArAdiprasaN^gaH | tasmAchChakttivyakttirUpatA sarvathA.anusaraNIyA | sA cha samA kriyAyAmapIti | 
nanu pArameshvarI j~nAnAdilakShaNA saMhArAdikriyA pareNApi nityetyaN^gIkR^itam.h | parispandalakShaNA tu nAstyeva | tasmAdvayartho.ayaM prayatnaH | maivam.h | parispandAbhAve pramANAbhAvAt.h | paramamahatparimANamastIti chet.h, na, aNu madhyamaparimANAbhyAM satpratipakShatvAt.h | nacha, te na staH | paramamahattve.api tathA vakttuM  shakyatvAt.h | "aNoraNIyAnmahato mahIyAn.h iti dvayorapi shrautatvAt.h | aNoraNIyastvamapratyakShatvopalakShaNamiti chet.h | mahato mahattvamapi paramapUjyatvamiti kiM na syAt.h | virodhAdubhayAN^gIkAro nochita iti chet.h tarhi prathamaprAptatvAdaNutvameva grAhyam.h | parihariShyate chAyaM virodha iti | 
nanu (cha)kriyAyAH shakttivyakttirUpe parasparaM bhinne.abhinne vA | Adye shakttireva nityA kriyAtvanityetyApannam.h | dvitIye tvanivR^ittaH sadA vyavahArAdiprasaN^ga ityata Aha- shakttiteti | 
abhinne eva shakttivyakttI | na chokttadoShaH | yatastatra shakttiteti vyakttiteti cha visheSho.apyasti | sacha bhedakAryanirvAhaka iti cha prAgevokttamiti | 
sa cha visheShaH parasparaM visheShiNA cha yadi bhinnaH, tadA shakttivyaktayorapi kiM bhedo na syAt.h | athAbhinnaH punarvyavahArAdisAN^karyamityata Aha- visheShavAniti || 
visheSha ityanuvartate | abhinna evAyaM visheSha iti brUmaH | na chokttAnupapattiH | yato.abhinno.api visheShavAnaN^gIkriyate | svanivarAhaka ityarthaH | 
nanvevamanyatrApi kriyAyA nityatvamaN^gIkatarvyam.h | shakttivyakttisvIkAreNa sakaladoShaparihArAditi chet.h | aN^gIkriyatAM yadi tannityatAyAM pramANamasti | sati nirbAdhe pramANe, tadviparItavyavahAreShu cha tadanyathA.anupapattyA kalpanaiShA bhavati | nacha ghaTAdikriyAyA nityatve nirbAdhaM pramANamasti | asti tu parameshvarAdikriyAyA nityatve tadityAha- kriyAdishcheti ||
etena tR^itIyo.api nira(parA)staH | "parA.asya shakttirvividhaiva shrUyate svAbhAvikI j~nAnabalakriyA cha' iti shrutimanenopalakShayati | svAbhAvikI= yAvaddravyabhAvinI | atra spaShyAM cha shrutimAha- j~nAnamiti ||
athavA pUrvA shrutiH shakttireva kriyetyatra paThitA uttarA tu kriyAyA nityatve | yadvA, pUrvA svarUpatve | tasya vivAdAspadatvAt.h(tve) | dvitIyA tu taddhetau nityatva iti | astvevamIshvarakriyA nityA | anyakriyA kimanityaivetyato vivekaM pramANAntareNa darshayati- shakttIti ||
sadbhAve= nityatve | Adipadena j~nAnAdigrahaNam.h | athavA nityateti sthAyitvamuchyate | tatashcha j~nAnakriyAdishakttiH yAvatkAlabhAvinI tAvatkAlabhAvi j~nAnAdikamapItyukttaM bhavati | 
svarUpasahakArisamavadhAnAtirikttA shakttireva nAstIti kechit.h | teShAmudAhR^itashrutyAdivirodhaH | nacha tatsvarUpamAtram.h | sambandhitayA pratIteH | nApi sahakAriparam.h | svAbhAvikatvAdishravaNAt.h | kiM chAsti tAvaditthaM vyavahAraH | sphoTAdikAryaM prati shakttimAnapi dahano dehasaMyogAdisahakArivirahAt.h na tadajIjanaditi | tatra na tAvachChakttishabdena vahnisvarUpamAtramuchyate | matupo vaiyarthyaprasaN^gAt.h | nApi sahakArisamavadhAnaM tadabhAvasyokttatvAt.h | dahanatvasAmAnyameva shakttiriti chet.h | kathaM tarhi svarUpasahakArisamavadhAnAtirikttA nAsti | sAmAnyamapi sahakArivargAntargatamiti chet.h | tatkiM pratyakShamapratyakShaM vA | Adye dahanadarshane sphoTajananashakttijij~nAsA na syAt.h | na dvitIyaH | apasiddhAntApAtAt.h | tathAbhyupagame vA saiva shakttirasmAkam.h | kiJNcha mR^ittantvAdisvarUpaM pratyakShAdisiddham.h | tasya ghaTAdikAraNatvaM tu anvavavyatirekasamadhigamyam.h | anvayavyatirekagrahaNopAyashcha sAmAnyam.h | tachcha pratyakShAdisiddhamiti pareNApi svIkR^itam.h | nacha kAraNatvaM svarUpaM, sahakArisamavadhAnaM vA | svarUpasyAnvayavyatirekAnapekShAdhigatatvAt.h | kAraNasyaiva sahakArisamavadhAnAnveShaNAt.h | tato.atIndriyameva kiJNchinmR^idAdInAM ghaTAdikAraNatvamabhyupagamanIyam.h | tadeva shakttiriti shakttivAdibhirabhyupeyata ityAstAM prapaJNchaH | 
nanu cha kriyAyAM kiM pramANam.h | pratyakShadravyavartinyAM pratyakShameveti brUmaH | chalatItyaparokShA.avabhAsadarshanAt.h | indriyavyApArAnvayavyatirekAnusAritvAt.h chalatipratyayasya | anyathA rUpAderapyapratyakShatvApAtAt.h | atha matam.h | na karma pratyakSham.h, pratyakSheNa gachChati dravye vibhAgasaMyogAtirikttavisheShAnupalabdheH | yastvayaM gachChatIti pratyayaH, sa saMyogavibhAgAnumitakriyAlambanaH | anumApakasaMyogavibhAgAvagarmAtharshchendriyavyApAra iti | tadayukttam.h | kriyApratIteranumititvaM indriyavyApArasya chAnyatropakShINatvaM apratyakShatAyAM pramANataH siddhAyAM kalpyate anyathA vA | nAdyaH | pramANAbhAvAt.h | yadukttamanupalabdheriti | tadasiddham.h | vAdyasiddheH | na hyaparokShAvabhAsamaN^gIkurvANo.anupalabdherityetAvatA shakyo bodhayitum.h | ghaTAdAvapi tathA prasaN^gAt.h | vivAdapadaM karma, apratyakShaM karmatvAtparamANukarmavaditi chenna | paramANukarmaNo.apyasmAbhiryogipratyakShatA.aN^gIkArAt.h | tadarthamasmadAdIti visheShaNopAdAne parasya vaiyarthyam.h | kiJNcha vivAdapadaM rUpam.h apratyakShaM, rUpatvAt.h, paramANurUpavaditi kiM na syAt.h | pratItivirodhAnneti chet.h | samaM prakR^ite.api | anumAnaviruddhA kamarpratyakShatApratItiH aprameti chet.h | rUpapratyakShatApratItirapi tathA.astu | pratItiviruddhe.arthe.anumAnameva nodetetIti chet.h | etadapi tulyam.h | 
atha brUShe | paramANurUpasyApratyakShatAyAmAshrayAmahattvaM prayojakamiti | tanna | paramANorapi mahattvasya vakShyamANatvAt.h | kiM cha paramANukarmApratyakShatAyAmapi tadeva prayojakaM kiM na kalpyam.h | yadi tarhi karma pratyakSham.h, ekasyAmapi karmavyakttAvutpannAyAM chalatItipratyayaH syAt.h, iti chet.h | na, saMyogavibhAgayorapi tulyatvAt.h | tathAcha na karmAnumAnamapi syAt.h | atha manyase senAvanAdivat.h saMyogavibhAgayoH pratyakShatopapattiriti | tarhi karmaNo.api tathA kiM na syAt.h | na dvitIyaH | tantavo na pratyakShAH kintu paTakAryAnumeyAH | paTagrahaNa eva cha indriyavyApAropayoga ityapi kalpanAprasaN^gAt.h | 
rapi cha saMyogavibhAgau dvayAshrayAviti parasya matam.h | asmAkamapi saMyogavibhAgadvayaM dvayAshrayamiti | tAbhyAM chAnumIyamAnaM karmobhayatrAnumAtavyam.h | tathAcha shyena iva sthANAvapi chalatItipratyayaprasaN^gaH | athochyeta, na kriyA sthANAvanumIyate, kiM nAma shyena eva | nipatataH shyenasya pUrvadeshavibhAgotpattau utpatatashchottaradeshasaMyogajanane sthANukarmaNaH kAraNatA.ayogAt.h | shyene tu karmaNyanumite, tasyopapadyete deshAntarasaMyogavibhAgAviti | tadanupapannam.h | sthANukarmaNA hi shyenasya deshAntarasaMyogavibhAgotpattyanupapattau karmAntarameva tadanuguNaM shyene kalpanIyaM syAt.h | sthANukarmAnumAnasya tu kuto nivR^ittiH | yadgataM hi kAryamupalabhyate tadgataM kAraNamapItyautsargiko nyAyaH | shyenakarmaNaiva kalpitena sarvasyopapattau na sthANukarmopayoga iti chenna | vikalpAnupapatteH | tathAhi, kiM vyAptipakShadharmatAvadapyupayoge satyeva liN^gamanumApakaM ityetAvatyanumAnasAmagrI, uta vyAptipakShadharmatAvattvamAtram.h | nAdyaH, akAryakAraNAnumAnochChedaprasaN^gAt.h | kiJNcha yo yenanAvinAbhUtaH sa kvachidupalabhyamAno.anupayogAttaM na gamayatItyalaukikam.h | dvitIye tu kathaM na sthANau karmAnumAnam.h | anumitamapi kalpanAgauravabhayAdapanIyata iti chet.h(na) pramANasiddhe.arthe tadbhayAbhAvAt.h | 
nanvIshvarAnumAne.api anekeshvarakalpanA evaM sati syAt.h | na syAt.h | vaiShamyAt.h | kAryatvaM hi kShityAdInAM kartR^itvamAtramavagamayattadekatvAnekatvayorudAsInameva | tatastadanekatvashaN^kAyAM kalpanAgauravaparAhatAyAmekatve paryavasyati | iha tu saMyogavibhAgalakShaNena kAryeNa sthANAveva karmaNyanumite kathaM kalpanAgauraveNa tadapanayanam.h | athochyeta | 
anyathA.apyupapatterna sthANau karmAnumAnaM, na chAyamarthApattidoSho nAnumAnasyeti vAchyam.h | anyathA.apyupapattishaN^kAyAmanumAne.api vyAptisandehApatteriti, tadanupapannam.h | atra hi sthANau pratItau saMyogavibhAgAvakAraNakAveva syAtAmiti vA shaN^kanIyam.h | shyenagatenaiva karmaNA bhavetAmiti vA | nAdyaH, vyAhatAyAH shaN^kAyA anutthAnAt.h | na dvitIyaH, tattadavayavagataparityAgenAnyagatasya kAraNatAyAH kvApyanupalabdhatvena nirmUlAyAH shaN^kAyA anudayAt.h | karmaiva tathA vidhamupalabdhamiti chenna | tasyedAnIM kalpayamAnatvAt.h | pratyakShakarmavAde tu nAyaM doShaH | pratipannatatsvabhAvAnusaraNasambhavAt.h | kiJNcha saMyogAdinA kriyAnumAne yAvatsattvaM chalati pratyayaprasaN^gaH | saMyogena kriyAvinAshAnneti chenna | kriyAnAshasyApyapratyakShatAvAde duravabodhatvAt.h | nahi kAryajanma kAraNavinAshena vyAptam.h | yena saMyogotpattyA karmavinAsho.anumIyeta | paTotpattAvapi tantusaMyogAderavinAshAt.h | nApi saMyogajananaM kvApi karmavinAshA.avinAbhUtamanubhUtam.h | karmAvasthAne sadA saMyogAdyudayasamAsattiriti chet.h | tatkiM yAvat.h kAraNaM tAvat.h kAryAntarajananam.h | mA hi bhUt.h yAvattantusaMyogasadbhAvaM paTaparamparotpAdaH | yAvatkarmasadbhAvaM saMyogotpAdastu na nishchitaH | api chApratyakShe vyomni saMyogavibhAgAvapi apratyakShAviti patati patatrI gagana iti pratyayo na syAt.h | viyati vitatAlokAvayavini bahuvihagavibhAgasaMyoganibandhano.asau pratyaya iti chet.h | tathA.api dIpikA.a.alokagatipratIterashakyatvAparihArAt.h | 
kiM chAndhakAre nayanAdi(pari)spandapratibhAso durghaTaH syAt.h | yadi cha mArtaNDamaNDalasyeva devadattasyApi gatiranumeyA syAt.h tadobhayatrApi chalatipratyayaH syAt.h | na vA kutrachit.h | visheShakAraNAbhAvAt.h | api cha kArmakAraNAdeva saMyogavibhAgotpattyupapattau kiM madhye karmakalpanayetyanavaklR^iptireva karmaNaH | na saMyogAdyutpattiH karmakAraNAtsambhavati | tasya saMyogavisheShAdeH svAshraye tatsamavete vA kAryArambhakatvasyAnyatra nishchitatvAt.h | sharIrAtmasaMyogo hi sharIrakarmakAraNam.h | kathaM tasmAchCharIrAkAshadeshasaMyogavibhAgau bhavataH | evamanyatrApi draShyavyamiti | maivam.h | tathA sati saMyogavisheShAdeH karmakAraNatvasyApyabhAvaprasaN^gAt.h | nahi parasparaM tantusaMyogasya kriyAhetutvamasti | saMyogamAtrasya tadabhAve.api tadvisheShasya syAditi chet.h, tarhi tathaiva paratrArambhakatvamapi kuto na syAt.h | kiM chaivaM sati karmaNo.api kathamAshrayAshrayisamavetaparityAgenAnyatra saMyogAdijanakatvam.h | tasya tathAvidhakAryagamyasya tathaiva pramitatvAditi chet.h | karmakAraNasyaivAyamavAntarabhedamAshritya svabhAvaH kalpyatAm.h | dharmakalpanAtkhalu dharmikalpanA garIyasI | tasmAtpratyakShAshritaM karma pratyakShameveti sthitam.h | 
|| iti shrImannyAyasudhAyAM attR^itvAdhikaraNam.h ||
|| atha shrImannyAyasudhAyAM guhAdhikaraNam.h ||
|| OM guhAM praviShyAvAtmAnau hi taddarshanAt.h OM || R^itaM pibantAviti vAkyaM kiM jIveshvarau pratipAdayati kiMvA parameshvarameveti saMshaye jIveshvarAviti tAvatprAptam.h | kutaH | dvivachanAt.h | na chAnandamayAdhikaraNanyAyeNa parihAraH | bAdhakAbhAvAt.h | karmaphalabhogAnupapatteshcha | jIveshvarapakShe tu ChatrinyAyenopachAro bhaviShyatItyevaM prApte paramAtmAnamekameva pratipAdayatIdaM vAkyaM, guhAnihitAliN^gatvAt.h brahmashabdena visheShaNAchcheti siddhAntitam.h | tatra karmaphalabhogo bhagavatA bhAShye pratipAditaH | dvivachanasya tu na spaShyaM parihAro.abhihitaH, ataH tatparihArArthamAha- dvitvaM cheti ||
etadukttaM bhavati | parameshvaramAtragrahaNe dvivachanAnupapattiM vadanpR^iShyavyaH | kathamanupapattiriti | dvivachanaM bhedAbhidhAyi | nacha paramAtmani svagatabhedo yujyata iti chenna, dvivachanasya bhedAbhidhAyitve.anushAsanAbhAvAt.h | atha dvitvasaN^khayA dvivachanAbhidheyA, sA cha paramAtmanyabhedena ekatvasaN^khayayA cha viruddhayata iti chet.h, na | abhedenaikatvavatyeva ghaTe dravyAntarasahite dvitvadarshanAt.h | atha dvitvaM dravyAntaravidhurasya na yujyate virodhAditi matam.h | tatredamupatiShThate | na kevalaM saMsAradharmahInasya rkamaphalabhogo yujyate | kintu dvitvaM chaikasya nirbhedasya ekatvAdhAramAtrasya cha yujyate | 
kathamityapekShAyAM tatpradasharnAya visheShaNAchcheti sUtraM prakArAntareNa vyAchaShye- yaH seturiti ||
dvitvasyAbhedaikatvAbhyAM na tAvadbhAvAbhAvalakShaNo virodhaH | tadbhAvAbhAvAt.h | nApi vadhyadhAtukabhAvaH | sahAvasthAnaprasaN^gAt.h | tAdAtmyAbhAvastu prakR^ite nopayujyate | ataH sahAnavasthAnameva vakttavyam.h | tasya cha niyamena parasparaparihAreNApalambho bIjam.h | na chAsAvasti | "R^itaM pibantau' iti dvivachanaviShayatayA prakR^itayordvitvAdhArayoH "yaH setuH' ityekavachanena cha visheShaNAt.h | abhedaikatvAdhAratAvagamAditi yAvat.h | na chAtrekasyaiva grahaNam.h | vyAvartakAbhAvAditi | etenaidapi pratyukttam.h | "yatpareNa buddhijIvAviti pUrvapakShayitvA jIveshvarAviti siddhAntitam.h' | tathA hi, "tattu samanvayAt.h' iti paramAtmanyeva samanvayaM 
pratij~nAtavatA sUtrakAreNa sa eva vivaraNavAkyaiH prapaJNchanIyaH | jIveshvarayorasya vAkyasya samanvayaM pratipAdayanprakramaM jahyAt.h | bAdhake sati nAyaM doSha iti chenna | tadanirUpaNAt.h | dvivachanamiti chet.h | tarhi jIveshvarAN^gIkAro.api na syAt.h | tayoraikyAN^gIkArAt.h | kAlpaniko.asti tayorbheda iti chet.h | tarhIshvarasyaivAdbhutAchintyaishvaryavashAd.h dvirUpatvena dvitvamupapadyatAm.h | tathA cha prakramAnuguNaM sUtraM syAt.h | tattvAvedakaM cha shAstramiti | nanvekavachaneneti vakttavyam.h | ekatvavachaneneti katham.h | ekatvAdisaN^khayAhi pratyayArthaH | yathokttam.h | "dvayekayordvivachanaikavachane' iti | dvitvaikatvayorityarthaH | anyathA dvayekeShviti syAt.h | tasmAdekatvasya vachanamekatvavachanamityeva yukttam.h | anyatrApi bhAvapradhAno nirdeshaH pratipattavya iti | 
|| iti shrImannyAyasudhAyAM guhAdhikaraNam.h ||
|| atha shrImannyAyasudhAyAM antarAdhikaraNam.h ||
|| OM antara upapatteH OM || atra kriyAbhAvarUpaliN^gasamanvayashchintyata ityukttam.h | tadayukttam.h | sUtre bhAvasyaiva pratij~nAnAt.h kriyayA anuktterityato.antarashabdamubhayArthatayA vyAkhyAti- antariti || 
antaHshabdopapadAdramaterJNamantADDa iti DaH | uNAdayo bahulamityupapadalopaH | vivakShitaM chaitatsUtrakArasya | anyathA "antastaddharmopadeshAt.h' itivat.h antarupapatterityavakShyat.h | laghu chaivaM sati sUtraM syAt.h | antara iti kurvannimamevArthaM pratijAnIta iti | nanu cha "ya eSho.antara()ikShaNi puuruSho dR^ishyate, eSha Atmeti hovAcha' ityetadatrodAharaNavAkyam.h | atra chAkShistha eva pratIyate | na tasya ramaNakartR^itvam.h | shrutyukttameva sUtraiH pratij~nAtavyam.h | tatkathaM shrutAvanukttaM ramaNakartR^itvaM sUtrakR^itA pratij~nAyata ityata Aha- ramaNaM cheti || na kevalamakShisthatvam.h | kintu ramaNaM ramaNakartR^itvaM cheti AdyashchashabdaH | na kevalaM sUtre.api tu shrutau cheti dvitIyaH | Atmashabdena eSha Atmetyanena | Adeyam.h upAdeyaM sukhaM sukhasAdhanaM cha mAti anubhavatIti nirvachanenetyarthaH | AN^.hpUrvakAddadAtermanyateshcha kvip.h | 
chakShurantarasya parameshvaratvopapAdakamaparaM sUtram.h | sukhavishiShyAbhidhAnAdeva cheti | atra vishiShyapadaM vyarthaM sukhAbhidhAnAdevachetyetAvatA pUrNatvAt.h | sukhasambandhAbhidhAnArthaM vishiShyapadamiti chet.h na, sukhitvAbhidhAnAdeva cheti kartuM shakyatvAt.h | laghu chaivaM sati sUtraM syAt.h | ayukttaM cha sukhasambandhAbhidhAnam.h | "prANo brahma kaM brahma' iti shrutau sukhamAtrAbhidhAnAdityato.anyathA vyAchaShye- vishiShyeti || 
nAtra sukhavishiShyashabdaH tadvattAmAchaShye | yenAnupAdeyaH syAt.h | kintu sukhasya vaishiShyayaM pUrNatAlakShaNam.h | yadi hi sukhAbhidhAnAdityeva brUyAt.h tadA sukhasyAnyatrApi sadbhAvena vyabhichAraH syAt.h | tataH sArthakaM visheShaNopAdAnam.h | nanu kathamatra vigrahaH | sukhena vishiShyaH shreShTha iti | kathaM tarhi vishiShyasukhetyuktam.h | arthakathanamAtrametadityadoShaH | sukhena shreShTho hi tadA syAt.h yadi tatsukhaM shreShThaM bhavedityarthAd.h, vaishiShyayaM sukhadharmo bhavati | athavA "kaDArAH karmadhAraye' iti visheShaNasya paranipAtaM manyamAnena vishiShyasukhetyukttam.h | kathaM tarhi matup.hprayogaH, shrutAvanukttatvAt.h | svarUpeNApi sukhena visheShashakttayA tadvAn.h bhavatIti j~nApayitumiti | 
nanvevaM vyAkhyAne hetusasiddhaH syAt.h | sukhavisheShaNasya vishiShyatvasya shrutAvanukttatvAditi chenna | mukhyAmukhyayormukhyasyaiva grAhyatvAt.h | ukttA cha sukhasya vishiShyatA shrutAvityAha- brahmatvaM cheti || 
sukhavisheShaNaM vishiShyatA cha brahmatvaM brahmashabdArthaH | "kaM brahmeti' brahmashabdenoktteti yAvat.h | brahmashabdo hi pUrNatAmAha | tadvisheShyAkAN^kShAyAM sannihitaparityAge kAraNAbhAvAtsukhameva sambaddhayata iti | 
chakShurantarasyeshvaratvaM pratipAdya, akShyAdityayoragnireva niyAmakatayA.atrochyata iti yat.h pUrvapakShiNokttaM tannirAkartuM sUtram.h- anavasthiterasambhavAchcha netara iti || 
tasyArthaH | jIvasyAgnerjIvAntaraniyAmakatve tasyApi niyAmakAntareNa bhAvyamityanavasthiteH ubhayorjIvatvasAmyena niyamyaniyAmakabhAvAsambhavAchcha nAgnirakShyAdityasthatayA atrochyata iti | etadayukttam.h | svavyAghAtAt.h | asmAbhirapi hi brahmAdijIvAnAM mAnuShAdijIvaniyAmakatvamaN^gIkriyate | tatra yadi parasyAnavisthityasambhavau asmAkamapi kuto na bhavataH | yathA cha nAsmAkaM, tathA na parasyApItyataH sUtraM samyagvyAkhyAtuM pIThamArachayati- anyonyeti ||
chashabdo.avadhAraNe | chetanAnAmiti vakShyamANamatrApi sambaddhayate | chetanAnAM yo.anyonyaniyatiH brahmAdInAM niyAmakatA, mAnuShAdInAM tu niyamyatA, sA Ishaniyame preraNe satyevopapannA bhavet.h | anavasthityasambhavAbhAvAt.h | prerakaparamparA hi 
paranirapekShe parameshvare vishrAmyati | tanniyatyA chetareShAM niyamyaniyAmakabhAvo bhaviShyati | niyanturIshvarasyAbhAve anyonyaniyatirupapannA na bhavet.h | anavasthityasambhavaparihAropAyAbhAvAt.h | 
nanu brahmAdInAM niyAmakatvaM mAnuShAdInAM niyamyatvamityeSha visheShaH teShAM svabhAva eva | yadvakShyati na chA.a.adhikArikamiti mokShe.apyanuvR^itteshcha | AdhikArimaNDalasthoktteriti vachanAt.h | svamate cha kA nAma parameshvarApekShetyata Aha- chetanAnAmiti || 
chetanAnAM brahmAdInAM mAnuShAdInAM cha, yo visheSho niyamyaniyAmakatvalakShaNaH, saH teShAM svabhAva eva | "na tadasti vinA yatsyAnmayA bhUtaM charAcharam.h' iti vachanAt.h | anyatheshvarasya sarvaishvaryaM na syAt.h | syAchcha pareShAM svAtantyam.h | aN^gIkR^itaM cha parairAkAshe.anAdino.api dravyatvasya guNavattvAdhInatvam.h | advaitibhishchAvidyAdhInatvaM jIvabrahmavibhAgasya | yo hIshvareNa yasya sarvadA niyamyate, sa tasya svabhAva ityuchyate | yastu kadAchit.h so.asvabhAva iti | 
kimato yadyevaM svavyAghAtena vinA sUtrArtho niShpanna ityAha- anyonyeti || 
yasmAdIshvarAN^gIkAre.anyonyaniyamo yujyate | nAnyathA tasmAdIshvaramanaN^gIkR^itya pareNAnyonyaniyame.aN^gIkriyamANe.anavasthityasambhavau sUtrakR^itokttau yukttAvityarthaH | nanvanavasthityasambhavayoH ko bhedaH | ubhayatrApi pravR^ittyanupapattisAmyAt.h | uchyate | anavasthAyAM hi prAk.h siddhamUlAbhAvena pravR^ittinirodhaH | asambhave tu samAnatayA.avini(ya)gamyatveneti bhedaH | yathA pR^ithivIsambandhAdgandhopalabdhiH payasIti vadantaM pratyuchyate | payaHsambandhAtpR^ithivyAM tadupalabdhiriti kiM na syAt.h | vinigamakAbhAvAditi | tadanenAnIshvaravAdinaM pratIdaM doShAbhidhAnAmityukttam.h | IshvaramaN^gIkR^ityAkShyAdityasthatayA.atrAgniruchyata iti vadataH ko doSha ityata Aha- Ishvarashchediti || 
yadIshvaraH sarvaniyantA.abhyupagataH syAttadA sa eva prathamAgataH sAkShAdakShyAdityasthatvenAmR^itatvAdipramANaiH pratItaH kasmAtparityajante | kasyAchcheshvarasyAdityAdInAM cha madhye vR^ithA.agneniryAmakatvenAvasthitikalpanA kriyate | pUrvapakShaprApakANAM bhAShye nirastatvAditi | IshvaraparityAge madhye.agnikalpane cha pramANaM nAstItyukttam.h | tataH kimityata Aha- doShavatIti || 
doShaH shrutahAnirashrutakalpanA cha | Adyena evashabdena doShadvayasyAparihAryatvamAha | tasmAt.h ubhayatra pramANAbhAvAt.h | sA parameshvaraparityAgenAvasthitikalpanA | anena sUtrasyArthAntaramukttaM veditavyam.h | madhye.agneravasthitikalpakAbhAvAt.h | prathamAvagateshvaraparityAgAsambhavAchcha netara iti |
idamukttaM bhavati | akShyAdityasthatayA.atra pratipAdyamagniM pratipAdyamAnaM prati kiM svatantramIshvaramanabhyupagamyaitaduchyate, utAbhyupagamyeti vikalpya, pakShadvaye sUtrakAreNa dUShaNamukttamiti | 
athavA prativAdinaM nirIshvaraM nishchitya sUtrakR^itA.anavasthityasambhavAvukttAviti pUrvagranthArthaH | tatkathaM nishchitamityata Aha- Ishvarashchediti || yadi sarvaniyanteshvaraH prativAdinA.abhyupagataH syAt.h, tadA sa eva prathamAgataH kimityapodyeta | kasmAchcha vR^ithA.avasthitikalpanA kriyate | kiM tu nirnimittatvAtsA naiva kAryA syAt.h | na hi pUrvapakShI sarvathA.apyaprekShAvAn.h | tathA satyunmattavadupekShaNIyaH syAt.h | nahi pUrvapakShI sarvathA.apyaprekShAvAn.h | tathA satyunmattavadupekShaNIyaH syAt.h H kR^itA cha teneyaM sarvA kalpanA | tena jAnImo.ayaM nirIshvara ityayamabhiprAyaH sUtrakArasyeti | 
|| OM antaryAmyadhidaivAdiShu taddharmavyapadeshAt.h OM || nanvetadanantarAtItenaiva gatArtham.h | antaryAmitvaM hyantaHsthitvA niyAmakatvam.h | etadevAntara upapatterityukttam.h | nacha tatra niyAmakatvaM na vivakShitam.h | tathA satyanavasthiterasambhavAchcheti dUShaNasyAlagnakatvaprasaN^gAdityataH prameyabhedaM darshayituM etadadhikaraNanivartanIyAmAshaN^kAmAha- ramaNamiti || pUrvAdhikaraNe.akShyAdiShu sthitvA ramamANastatprerako harirityukttam.h | tadasat.h | vyAhatatvAt.h | AdityAdiniyamanArthamatiyatnena hi bhAvyam.h | prayatnasya vyApArAnuguNatvadarshanAt.h | atiyatnavatashcha chittavikShepo niyataH | nacha chittavikShepavato ramaNamupapadyate | ato niyAmakashcha ratimAMshcheti vyAhatam.h | nacha vyAhataM shatenApi hetUnAM siddhayati | tadukttam.h, "bahuvyApAratAyAshcha klesho.adhikataro bhavet.h' iti | ukttavyAptipakShadharmatAvadhAraNAya evashabdaH | etatparihAratvena gUDhAbhisandhiradhikaraNArthamAha- iti chediti || 
tatredamuttaramiti sheShaH | yasya parameshvarasya sarvaniyamaH savarAntaryAmitvamasti | tasya kasmAnna shakyate ramaNamiti prakR^itam.h | etAmAshaN^kAM parihartuM sarvAntaryAmitvamiha hetutayochyata iti bhAvaH | nanvetatpiNyAkayAchanArthaM gatasya khArItailadAnamiva | yat.h AdityAdiniyAmakasya chittavikShepasambhavena ramaNaM na yujyata ityuktte, sarvaniyAmakatvamukttam.h | tato hyatishayena chittavikShepAdramaNAnupapattiH, ityato.abhiprAyamudghATayati- svAtmaneti || 
yadvastu svAtmanA devadattenAniyataM devadattAnadhInasattApratItipravR^ittikaM, tadevAtmano devadattasya pratIpaM chittavikShepakaM bhavediti hi dR^iShTam.h | idaM tu jagadIshvarAdhInasattAdikam.h | tatkathaM tasya chittavikShepakaM bhavet.h | athavA yadIdaM yastu vishvaM svAtmaneshvareNAniyataM syAt.h | tadadhInasattAdikaM na syAt.h, tadaiva hyAtmanaH parameshvarasya pratIpaM bhavet.h | nachaivamiti yojyam.h | na rAjAdivanniyAmakatvamAtramantaryAmitvam.h, api tarhi sattAdipradatvamityukttaM bhavati | 
|| iti shrImannyAyasudhAyAM antaryAmyadhikaraNam.h || 
|| atha shrImannyAyasudhAyAM adR^ishyatvAdhikaraNam.h || 
|| OM adR^ishyatvAdiguNako dharmoktteH OM || atra yattadadreshyamityAdivAkyokttAnAmadR^ishyatvAdInAM dharmANAM brahmaNi samanvayaH pratipAdyate | teShAM chokttarItyA brahmasvarUpatvamabhyupagataM tadabhyadhikAshaN^kAyA.a.akShipati- guNeti || 
AnandAdayo guNAH saMharaNAdikriyAH sarvagatatvAdibhAvAH | annamayAdirUpANi puchChAdyavayavAshcha yadyabhedino.aN^gIkR^itAH tadA tathA syurvA | teShAM bhAvatvana vakShyamANAnupapatterabhAvAt.h | anupapattyantarANAM cha parihR^itatvAt.h | adR^ishyatvAdInAM tu dharmANAM brahmaNA.abhedo na yujyate | teShAmabhAvatvAdbrahmaNo bhAvatvAt.h | bhAvAbhAvayoraikyasya viruddhatvAditi | pariharati- nAbhAva iti || 
iha hi dR^ishyAdanyo.adR^ishyaH tasya bhAvo.adR^ishyatvamityadR^ishya(tva)AdishabdairdR^ishyAdyanyonyAbhAvo.abhidhIyate | ashvAdanyo.anashvaH tasya bhAvo.anashvatvamiti yathA | na punastatprAgabhAvAdiH | asAmathyarena samAsAsambhavAt.h | dR^ishyAdivirodhitvamartho.astviti chenna | sahAnavasthAnavadhyaghAta(tu)kabhAvabhAvAbhAvAlakShaNavirodhAnAmasambhavAt.h | tAdAtmyavirodhasya chAnyonyAbhAvAnatirekAt.h | tathA chAbhAvo anyonyAbhAva iti bhAva iti chaitayorloke.api visheSho bhedo na bhavet.h | evaM(cha) sati brahmaNyeva kA.anupapattiriti | tadabhAvo hIti vakShyamANAbhiprAyeNa prAyasha ityukttam.h | athavA.abhAva iti chaturvidhe.apyabhAve prApte.anyonyAbhAvaparigrahaNArthaM prAyasha ityuktta(tyabhihita)m.h | anyonyAbhAvo hi prAgabhAvAdibhyo(.api) bahutaraH prativastu niyatatvAt.h | nityAnAdisambandhinaH prAgabhAvAderabhAvAt.h | 
nanu prAgabhAvapradhvaMsAbhAvAtyantAbhAvabhinnaH saMsargAbhAvaH, kiM dharmiNo bhinna utAbhinnaH | nAdyaH | brahmagatasyApi bhedaprasaN^gAt.h | tathA cha "evaM dharmAn.h' ityAdishrutivirodhAt.h | nacha brahmaNi nAsau shruta iti vAchyam.h | agotramavarNamityAdinA pratItatvAt.h | na vidyate gotrAdikaM yasya taddhi tathochyate | dvitIye kimanyonyAbhAvanirdhAraNena | abhAva ityeva vakttavyam.h | tathA chAsheShashrutivyAkhyAnaM bhavatIti | atra brUmaH | bhinna eva dharmiNaH prAgabhAvAdiH | dharmivinAshe.apyavinAshAt.h | yatra hi bhUtale ghaTAbhAvastasya khananAdinA vinAshe.api ghaTAbhAvo.anuvartata eva | dharmitvaM cha bhUtalAdeH prAtItikaM na vastukR^itam.h | ata eva bhAvavadabhAvasyApi tattvAntaratvamabhidhAya bhAvAbhAvasvarUpatvAt.h ityanyonyAbhAvasya dharmisvarUpatAmAha | nanu tarhi brahmaNyapi tathAtvaprasaN^gaH | satyam.h | gotrAdisaMsargA(syA)bhAvasya brahmAtirikttAbhyupagamAt.h | yathA hi daNDo devadattasya visheShaNam.h | tathA gotrAdyabhAvo.api brahmaNo visheShaNam.h | nacha shrutivirodhaH | daNDitvavadabhAvavattvasya dharmatvena vivakShitatvAt.h | nacha AnandAdAvapyevaM kalpanA | "Anando brahma' ityAdivachanAt.h | bAdhakAbhAvAchcha | tasmAdanyonyAbhAva evAnyatra dharmisvarUpamiti brahmaNyapi tathA.abhyupagantavyaH | gotrAdyabhAvavattA tu bhAvarUpaiva iti na tasyA brahmasvarUpatve kAchidanupapattiriti neha vichAryate | 
yastvanyonyAbhAvasya dharmisvarUpatAM kvApi na manyate | sa praShyavyaH | kiMnimitto.ayamanabhyupagamaH | kiM virodhAduta, pramANAbhAvAt.h, atha bAdhakasadbhAvAt.h | Adye kathamanyonyAbhAvasya dharmiNA virodha iti vakttavyam.h | vidhiniShedharUpatveneti chet.h, tadeva katham.h | naJNaH prayogAprayogAbhyAmiti chet.h tatrAha- atadbhAva iti || 
paTasya hyaghaTatvaM ghaTAdanyatvaM chaikameva | aghaTo ghaTAdanya ityanayorvisheShApratIteH | vidyete cha naJNaH prayogAprayogau ityato vyabhichAra ityarthaH | sthalAntare vyabhichAraM darshayati- doShAbhAva iti || 
ArogyaM guNaH akrauryaM guNaH, iti naJN.hprayogaviShayasya niShedhasya rogAdyabhAvasya, naJN.hprayogAviShayo vidhirUpatvaM guNatvaM, laukikavaidikeShu vyavahAreShu prasiddham.h | upalakShaNaM chaitat.h | anaudAryaM doShaH, iti guNAbhAvasya doShatvamapi prasiddham.h | ato(.api), vyabhichAra ityarthaH | anyonyAbhAvasya dharmisvarUpatvasamarthanaM na autprekShikam.h | kintu sUtrakR^ito.apyabhimatamiti darsha(sUcha)yituM sUtrakR^itA.apyayaM vyabhichAraH sUchita ityAha- adR^ishyatvAdikAniti ||
yasmAnnaJNaH prayogAprayogau nAbhedavirodhinau, tasmAttadeva sUchayitumadR^ishyatvAdiguNaka ityadR^ishyatvAdInAM naJN.hvAchyAnAmatathAbhUtAnAM 
guNAnAM chaikyamAha sUtrakAraH | anyathA dR^ishyatvAdItyavakShyaditi | anena sapratiyogitvaniShpratiyogikatvAbhyAM virodho.api parAsto veditavyaH | 
nanvevaM bhAvAbhAvayoraikye bhAvAbhAvalakShaNo virodhaH kvApi na syAt.h | asati cha tasminvirodhavArtaiva lupyeta | bhAvAbhAvayorhi sAkShAdvirodhastad.hdvArA.anyayoriti chet.h | kimavishiShyayorbhAvAbhAvayorvirodhamaN^gIkR^itya tadabhAva ApAdyate, utAvachChinnayoH | Adye tviShyApAdanamityAha- bhAveti || 
sarvatretyanenAvishiShyatvaM dyotayati | ghaTavati paTAbhAvadasharnAditi bhAvaH | dvitIye tvApAdakAsiddhiriti bhAvena tatsvarUpamAha- tadabhAvo hIti || 
ubhayatrApyanubhavaprasiddhiM hishabdena dyotayati | nanvetatsarvaM tR^itIye.antarbhavati | satyam.h | tathA.apyulbaNatayA pR^ithagdUShitamityadoShaH | astu tarhyanyonyAbhAvasya dharmisvarUpatve pramANAbhAva iti dvitIyaH pakShaH | maivam.h, bhedo hi vastusvarUpamiti sarvairabhyupagantavyam.h | anyathA.anavasthAdidoShaprasaN^gAt.h | abhAve svarUpAtirikttasyAsambhavena bhedAbhAvaprasaktteshcha | anyonyAbhAvashcha bheda eveti kathaM dharmisvarUpatvaM na syAt.h | 
atha matam.h | bhedastrividho.asmAbhirabhyupagamyate | pR^ithaktavam.h anyonyAbhAvaH, svarUpaM cheti | tatra dravye trividho.api sambhavati | guNAdipaJNchake tu dvividha eva | pR^ithaktavasya guNatvena tatrAsambhavAt.h | abhAve tu svarUpabheda eva | tatrAnyonyAbhAvAbhyupagame.anavasthAprasaN^gAt.h | ato.anyonyAbhAvasya bhedatve.api, bhedasya (tu) svarUpatve.api, nAnyonyAbhAvasya dharmisvarUpatvam.h | svarUpabhedAtirikttabhedatvAdanyonyAbhAvasyetyata Aha- pR^ithaktaveti ||
abhAvo.anyonyAbhAvaH sa dharmI rUpamAtmA yasyAsau tadrUpaH | AdyagrahaNena dR^iShTahAniradR^iShTakalpanA cha gR^ihyate | tatra tu tathAkalpane tvityarthaH | 
kathaM pR^ithaktavAnyonyAbhAvasvarUpabhedAnAM bhedAN^gIkAre kalpanAgauravAdikamityata Aha- pR^ithaktaveti || 
anyatvamanyonyAbhAvaH | bhedaH svarUpabhedo ghaTAtpR^ithak.h ghaTo na bhavati paTa eveti | pR^ithaktavAnyonyAbhAvasvarUpabhedAH sarvairlaukikairvaidikaishcha paryAyeNaiva krameNaiva pR^ithagvAkyatayA vyavahriyante, na jAtu ekavAkyaniveshena | 
etadukttaM bhavati | yathA ghaTakalashakumbhavyavahArANAM paryAyatvAt.h ekenaiva nimittenopapattau ghaTatvAdyanekanimittakalpane kalpanAgauravam.h | yathA cha ghaTAdivyavahArAn.h paryAyeNaiva kurvANaistannimittamekatayaiva dR^iShTamiti, tattritvAN^gIkAre dR^iShTahAniradR^iShTakalpanA cha bhavati | tathA pR^ithaga(ktava)AdivyavahArANAmapi paryAyatvAt.h ekenaiva svarUpabhedenopapattau, nimittatrayakalpane kalpanAgauravam.h | niyamenAsahaprayokttR^ibhiH pR^ithakttavAdInAmaikyaM dR^iShTamiti, tatparityAgena tritvakalpanAyAM dR^iShTahAniradR^iShTakalpanA cha syAditi | avinAbhAvitvAnna sahaprayoga iti chet.h | mA bhUdghaTAtpR^ithagityuktavA ghaTo na bhavatIti prayogaH | ghaTo na bhavatItyuktavA ghaTAtpR^ithagiti kasmAnna bhavet.h | pR^ithaktave sati anyonyAbhAvAdikaM niyataM na tvanyonyAbhAve pR^ithaktavamiti pareNaiva vyutpAditatvAt.h | nachAyamasti niyamo.avinAbhUtaM saha nochyata iti | pR^ithivyaptejovAyumanasAM kriyAvattvamUrtatvaparatvAparatvavegavattvAdInIti tadIyagrantha eva vyavahAradarshanAt.h | laukikAH prayojanamAtraparAH | anyatamavyavahAreNaiva tatprayojanasiddherna sahavyavahArantIti chenna | vaidikairapyevameva vyavahArAt.h | tadidamukttam.h | vaidikairapIti | kiJNcha paryAyaprayogasyAnyathAtvakalpanaM kvachidaparyAyaprayoge sati syAt.h | anyathA ghaTAdivyavahAre.api tathAprasaN^gAt.h | na chaitadasti | tatkathamanyathAkalpanaM nirmUlamupapadyeta iti | etadapyukttam.h- sarvasha iti, satatamiti cha || 
atha matam.h | pR^ithaktavAnyonyAbhAvayostAvatsphuTo vivekaH | yatpR^ithaktavamavadhinirUpyam.h | anyonyAbhAvastu pratiyoginirUpyaH | kiMcha, "anyArAditararta' iti pR^ithaktavavAchipadayoge paJNchamyanushiShyate | anya ityarthagrahaNamiti vachanAt.h | anyathA bhinno ghaTAtpaTo.arthAntaraM ghaTAtpaTa ityAdau paJNchamI na syAt.h | anushAsanAntarAbhAvAt.h | tathAcha pR^ithaktavameva chedanyonyAbhAvaH tadA ghaTo na bhavati paTa ityatrApi paJNchamI syAt.h | nachaivam.h | tena jAnImo.anyatpR^ithaktavam.h, anyashchAnyonyAbhAva iti | svarUpabhedasya chAbhyAM ubhayAbhyAM vivekaH | paranirUpyatvavirahAdvidhirUpatvAchcha | evaMcha vyavahAraparyAyatA.anyathopapAdanIyeti | 
atrochyate | yattAvadukttaM nirUpakabhedAdbheda iti, tadasat.h | avadhipratiyoginoreva bhedasya nirUpayitumashakyatvAt.h | pR^ithaktavanirUpakatvamavadhitvam.h, abhAvanirUpakatvaM pratiyogitvamiti chenna | pR^ithaktavAnyonyAbhAvabhedasyAdyApyasiddhatvena itaretarAshrayatvAt.h | paJNchamIprayogAprayogAbhyAM bhedashchAnupapannaH | anyashabdopapade paJNchamIvidhAnAt | kathaM tarhi bhinnAdiyoge paJNchamIti chet.h | vilakShaNo yaj~nadatto devadattAdityatra katham.h | nahi vailakShaNyaM pR^ithaktavam.h | guNAdiShvapi sadbhAvAt.h | atha 
kathaJNchidapAdAnatvaM tatra vyutpAdayiShyata iti chet.h | bhinna ityAdAvapi kiM na vyutpAdyate | tathA satyanya ityatrApi sAmyAtsUtravaiyarthyamApadyata iti chenna | prapaJNchAthartvenopapatteH | 
vilakShaNayoge paJNchamI vakttavyeti chet.h  | vishiShyavyAvR^ittAdiyoge.api katham.h | na vishiShyAdikaM pR^ithaktavamiti cha svayameva vyutpAditam.h | sarvatropasaN^khayAne bhinnAdiShvapi tathA bhaviShyati | kimanyetyatrArthagrahaNavyAkhyAnena | 
"pR^ithagvinAnAnAbhistR^itIyA.anyatarasyAm.h' iti vikalpavidhAnasAmarthyAdida(ttha)mAshrIyata iti chenna | aprApte.api vikalpavidhAnasya bahulamupalambhAt.h | 
astu vA.anyetyarthagrahaNam.h | tathA.api pR^ithaktavavAchipadayoge paJNchamIvidhAnasya vyAkhyAnAt.h | ghaTaH paTo na bhavatItyatra tu, vAkyapratipAdyaM pR^ithaktavamiti paJNchamI na bhaviShyati | pratiyoginirUpyatvAnirUpyatvAbhyAM tu vivekaH svarUpabhedavAdinA vakttumashakya iti vakShyAmaH | vidhirUpatvaM chokttanyAyaparAhatam.h | ata eva pR^ithaktavAnyonyAbhAvavivechakatvamapi nirastam.h |
kiM chAnashva iti kimanyonyAbhAvo naJNarthaH | kiMvA pR^ithaktavam.h | Adye kathamashvAdanya iti vigrahavAkye paJNchamI | nacha tatra pR^ithaktavamanyashabdArtha iti yukttam.h | samAsavigrahavAkyayoH samAnArthatvAt.h | dvitIye pR^ithaktavasyApi niShedhatetyalaM pallavena | 
santu kalpanAgauravadR^iShTahAnyadR^iShTakalpanAH | tataH kimiti chet.h | tatkiM kalpanAgauravAdikaM dUShaNameva na bhavati, kiMvA bhavati dUShaNam.h | kintu doShonnAyakatvenaiveti | AdyaM nirAkaroti- dR^iShTeti ||
itishabda Adyarthe | tena kalpanAgauravaM saN^gR^ihyate | dUShaNameveti yojanA | kuta ityata Aha- yadeti ||
yadAshabdo yasmAdityarthe | tadadhikaH tadatirikttaH | kimAkShepe | nu vitarke | vAdinAmiti | vaiparItyalakShaNayA parihAsaH | aniShyaprasaJNjanArthaM vA | etadukttaM bhavati | yadi dR^iShTahAnyAdikaM na dUShaNaM tadA.asiddhayAdikamapi kuto dUShaNamiti vakttavyam.h | aN^gavaikalyahetutvAditi chet.h | atha vikalAN^gamapi kuto na sAdhanam.h | tathA satyAkAshAdInAmanityatAdikamApadyeta, tachcha pramANaviruddhamiti chet.h | svIkR^itaM tarhi dR^iShTahAnAderdoShatvam.h | 
aN^gavikalasyApyanumAnatve.aprAmANikAnyanekAni prasajyanta iti chet.h | tadidamadR^iShTakalpanaM kalpanAgauravaM cha | vikalAN^gaM cha sAdhanaM cheti vyAhatamiti chet.h | kathaM vyAhatam.h | sakalAN^gasyaiva sAdhakatvadarshanAdvikalAN^gasya adarshanAditi chet.h | dR^iShTahAnyAdikamevaitat.h | atha mA bhUdasiddhayAdikaM dUShaNamiti brUyAt.h | tadA vAditvameva na syAt.h | dUShyapakShAbhAvAt.h | tadabhAve sAdhyasyApyabhAvAditi | dvitIyasyApyetadevottaram.h- dR^iShTahAniriti || 
atraitadeva dUShaNam.h | natu doShAntaronnAyakatveneti yathAsthita eva sambandhaH | tatra hetumAha- yadeti || 
yadA dR^iShTahAnyAdikamudbhAvyeta tadA tataH kimityAshaN^kAyAM tadadhikastadunneyo doShaH ko nu vakttavyo vidyate na ko.api | yo.apyuchyeta tasyApi dR^iShTahAnyAdyanatirekAditi bhAvaH | 
anyonyAbhAvasya bhAvasvabhAvatve, dharmadharmibhAvastachChabdAnAM sahaprayogaH | kadAchid.h dR^iShTe.api vastuni tadadarshanamityAdikaM na syAditi, tR^itIyasya prAgukttameva parihAraM smArayati- bhAveti ||
bhAvagrahaNena attR^itvAdiShvapyayaM parihAro.anusandheya iti dasharyati | bhAvabhAvasvarUpA attR^itvAdayo.adR^ishyatvAdayashcha yadyapi parabrahmaNA.abhinnA eva | tathA.api dharmadharmyAdivyavahAraprasiddhaye vastuno dharmiNo visheShA eva saN^grAhyAH | na vastutanmAtramiti | idamukttaM bhavati | attR^itvAdInAmadR^ishyatvAdInAM cha brahmasvarUpatvaM tAvachChrutyAdisiddham.h | asti cha dharmadharmyAdivyavahAro.api pramitaH | nachAnyatarasyApi bAdhopapannA | tatastadanyathA.anupapattyA savisheShAbhedo.aN^gIkaraNIyaH | visheShasya chAbhinne.api bhedanimittavyavahAranirvAhakatvaM svarUpagrAhakapramANenaiva siddhamiti | 
atraike, guNakriyAdInAM dravyeNAtyantabhedaM samavAyaM chAN^gIkR^itya vyavahArAnupapAdayantaH shrutInAmupAsanArthatvaM anAgantukArthatvaM vA, vadanto visheShaM nAbhyupagachChanti | apare tu, bhedAbhedAbhyAM vyavahAranirvAhaM pashyantaH kevarabhedapratiShedhaM cha shrutInAmarthaM bruvANA na visheShamichChanti | anye tu, akhaNDameva brahmAbhyupagamya dharmadharmyAdivyavahArAH sarve.apyavidyA.a.aropanimittA iti manyamAnA visheShamavajAnate | tatra bhedavAdinA bhedAbhedavAdinA cha visheShamaN^gIkArayati- yatheti || 
sthAneShu svashAstrapradesheShu ekaH samavAya iti vastuni bhedAbhedAviti cha vyavahartR^ibhiryathA te samavAyabhedAbhedA visheSheNa visheShavantoN^gIkAryAstathA bhAvAbhAvasvarUpAshcheti yojanA | 
etadukttaM bhavati | dharmadharmibhedavAdinA tAvadekaH samavAya iti vyavahriyate | tattvaM bhAveneti sUtritatvAt.h | tatra samavAyasyaikatvaM kiM tato bhinnamuta tatsvarUpam.h | nAdyaH | samavAye dravyaguNAderasambhavAt.h | dvitIye tu kathaM sahaprayogaH | 
ShaShThIvyavahAro vA | aupachArika iti chenna | samavAyaikatvasAdhanaprayAsavaiyarthyApatteH | tato gatyantarAbhAvAtsavisheShAbhedo.aN^gIkAryaH | tathAcha kiM brahmaNi shrutInAmanyaparatvaM prakalpya bhedasamavAyakalpanayA | antato.apyaN^gIkAryeNa visheSheNaiva sarvasyopapatteH | samavAyapratiyogikabhedAbhAvaH samavAyasyaikatvamiti chet.h | tathA.api samavAyasyeti ShaShThayarthasya pR^ithagabhAvena tatra visheShasyAN^gIkAryatvAt.h | yastu bhedavAdI samavAye.apyekatvasaN^khayAmaN^gIkaroti, tenApi samavAyasya sambandho.aN^gIkriyate, na vA | Adye kiM sa eva, samavAyAntaraM vA | na prathamaH | sambandhyatirikttasambandhAbhAvenaikaH samavAya iti vyavahArAnupapatteH | ata eva na tR^itIyaH | svanirvAhakatve punaH savisheShatvamevAN^gIkaraNIyam.h | na dvitIyaH | ekaH samavAya ityasyAnupapatteH | 
kiJNcha vastuni samavAya iti katham.h | na hyavayavAvayavyAdInAM sambandho.asti yata ekaH samavAyaH | svanirvAhakatve tUkttam.h | api chaikasvabhAva eva samavAyaH | sa kathamavayavAdInAdhAratvenAvayavyAdInAdheyatvena niyachChet.h | avayavAdInAM svabhAvabhedAditi chet.h | alaM tarhi samavAyena | atha samavAyasyaiva vichitrasvabhAvatvaM tadA savisheShatvameveti | bhedAbhedavAdinA tvavashyamaN^gIkaraNIyo visheShaH | parasparaviruddhayorbhedAbhedayorekatra tamantareNa anupapatteH | kiJNcha bhedAbhedayorapi vastunA parasparaM cha bhedAbhedAntarAbhyupagame.anavasthA | svanirvAhakatve tu visheShAN^gIkAraH | bhede, vastuni bhedAbhedAviti vyavahArAnupapattiH | vastunA tayAH sambandhAbhAvAt.h | atyantAbhede.api vastuni bhedAbhedAvityAdhArAdheyabhAvo dvivachanaM chAnupapannaM syAt.h | vastutanmAtratvAt.h | tatashcha tannirvAhArthamavashyamaN^gIkaraNIye visheShe tata eva brahmaNi sarvasyopapattau kiM bhedAbhedAbhyupagameneti | yathA cha tantupaTAdau bhedAbhedAbhyupagamastadvakShyAmaH | 
akhaNDavAdinA.api visheShamaN^gIkArayati- akhaNDeti ||
aN^gIkArya iti vachanavipariNAmena sambaddhayate | nanvakhaNDavAdino.api visheSho.aN^gIkArya iti vyAhatam.h | akhaNDatvaM nirvisheShatvamityanarthAntaratvAdityata ukttam.h- anichChato.apIti ||
svAbhyupagamamAtreNAkhaNDavAditve.api nyAyaprAptatvAdvisheShAN^gIkaraNamiti | asau pUrvopapAditaH | anena pUrvokttArthasmaraNArthatvAdasya na punarukttidoSha iti sUchitam.h | yadvA | yasminnanaN^gIkR^ite satyaj~nAnAdipadAnAM paryAyavyarthate syAtAm.h | satyatvAdInAM brahmatanmAtratvAN^gIkArAt.h | aN^gIkR^ite cha tannivR^ittiH | tasyAparyAyashabdapravR^ittAvabhinne.api nimittatvAt.h | asau ityaN^gIkAryatvahetusUchanam.h | nanu brahmAtiriktte satyaj~nAnAnandAdau vAchakatvashakttimatAM satyAdipadAnAM lakShyameva brahmAbhyupagamyate | tatkathaM paryAyatA | vAchyArthabhedasadbhAvAt.h | maivam.h | satyaj~nAnAnantAnandAdInAM brahmAtirikttAnAM pareNAnaN^gIkR^itatvAt.h | asti kathaJNchitsatyAdikamanyaditi chenna | kathaJNchitsatyAdikaM vAchyam.h | sAkShAtsatyAdikaM tu lakShyamiti vaiparItyasyAnuchitatvAt.h | astu vA kathaJNchitparyAyatAparihAraH | tathA.apyekena padena lakShitasyaivAnyenApi lakShaNAyAM vyathartA na parihartuM shakyA | nanu cha lakShyArthabhedAbhAve.api brahmaNyAropitA.asatyatvAdidharmANAM vyAvartyAnAM bahulatvAt.h tadvayAvartakatvena sArthakyaM padAnAmityata Aha- vyAvR^itta iti || vyAkhyAtacharamidam.h | tadevaM visheShasya sarvavAdibhiraN^gIkAyartvAttadbalena dharmadharmyAdivyavahAropapatteryukttam.h adR^ishyatvAdiguNAnAM brahmaNaikyamiti siddham.h | 
|| OM vaishvAnaraH sAdhAraNashabdavisheShAt.h OM || asyAdhikaraNasya nAtrAntarbhAvaH sambhavati | nAmAtmakashabdasamanvayArthatvAt.h | nApi pUrvatra | liN^gasamanvayasyApyatra siddhatvAt.h | na chobhayabahirbhAvaH | anyatra prasiddhashabdaviShayatvAt.h | na chAvakttavyatA | samanvayAsiddhiprasaN^gAt.h | tatkathamityato liN^gAdhiketyatrAntarbhAvaH samarthitaH | yadvA pAdadvayArthatvenaikatra praveshAnupapatteH pAdadvayasheSho.ayam.h | ata eva padadvayAnte nibandhanamiti j~nApayituM pAdadvayArthaM tAvadupasaMharati- bahuliN^geti || 
rUDhetyasyaiva vivaraNaM prasiddhairanyagatveneti | anyathA yaugikanAmaparityAgaH syAt.h | etachcha liN^gAnAmapi visheShaNam.h | sAkShAt.h mukhyayA vR^ittyA | idAnIM vaishvAnarAdhikaraNatAtparyamAha- vaishvAnarAdaya iti || AdishabdaprayogAdvaishvAnarashabdasyopalakShaNatvamiti darshayati | tata iti sautrAtmashabdAdikaM parAmR^ishati | tadvAchinaH parameshvaravAchinaH | 
nanu kathaM vaishvAnarasya viShNutvanirdhAraH | pakShAntare.apyagnyAdishabdAnAM homAdhikaraNatvAdiliN^gAnAM cha shravaNAdityata Aha- tAnIti || tadgAH parameshvaraviShayAH | hIti tathA dR^iShTayupadeshaM hetumAchaShye | yasmAdevaM tasmAditi pUrveNa vA sambandhaH | anena shabdAdibhya iti sUtrasya tAtparyamukttaM veditavyam.h | nanu kathamagnyAdishabdAnAM viShNuparatvam.h | anyatra rUDhatvAt.h | nacha 
viShNAvapi rUDhirastIti vAchyam.h | bahutvenAnyatra rUDheH prabalatvenAlpaparameshvararUDhibAdhakatvopapatterityata Aha- bahulA.apIti || 
tat.h tasmAdaj~naprAj~narUDhitvAdeva | AnandamayAdhikaraNAnte vyutpAditanyAyAditi veti | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA kR^itAyAM TIkAyAM viShamapadavAkyArthavivR^itau dvitIyaH pAdo.ayaM prathamaviShaye paryavasitaH || 
|| iti shrImannyAyasudhAyAM prathamAdhyAyasya dvitIyaH pAdaH || 
bhinnavAkyatvAdisiddhaye tR^itIyapAdapratipAdyamarthaM darshayati- tatreti ||
hariH sUtrakAraH atra pAde liN^gAnAM nAmnAM cha svasminvR^ittiM vakti | nanu pUrveNa pAdadvayenoktA setyata uktam.h- punariti || nanu tarhi vaiyarthyamityata uktaM tatra harau, anyatra cha tasmAt.h, prasiddhAnAmiti | pUrvatra tvanyatra prasiddhAnAmityuktameva | parameshvare prasiddhAni chelliN^ganAmAni kiM samanvayapratipAdanena | siddhatvAdityata uktam.h- svasminneveti || anyayogavyavachChedaH, prayojanamiti bhAvaH | tatkimanyatra shabdavR^ittireva nAsti | na nAsti | kintu mukhyataH parameshvare anyatra tvamukhyetyuktam.h- mukhyata iti || evaM satyanyatra lakShaNAdikameva prAptamityata uktam.h- visheShAditi || paramamukhyA vR^ittirIshvare anyatra mukhyAdIti | etaduktaM bhavati | ye shabdAH lokadR^iShTayA anyatra shaktimantaH teShAM vedavAkyeShvanyaparatve prApte shaktitAtparyAbhyAM bhagavadekaniShThatvaM pAdadvayena pratipAditam.h | atra tUbhayatra shaktimattayA lokaprasiddhAnAmanyatra tAtparye prApte, bhagavatyeva shaktitAtparye pratipAdyete iti | yadyapi prAdhAnyakramAnurodhena nAmaliN^gAnAmiti vaktavyam.h | tathA.apyuttarapratipAdanAnusAreNa liN^ganAmnAmityabhihitam.h |
|| OM dyubhvAdyAyatanaM svashabdAt.h OM || atra "yasmin.h dyauH' ityadivAkyapratipAdyaM dyubhvAdyAyatanaM viShNureveti pratipAdya, pUrvapakShiNA shaN^kitAnAM rudrAdInAM nirAkaraNArthaM sUtritam.h OM nAnumAnamatachChabdAt.h OM ||, || OM prANabhR^ichcheti OM || tatrAtachChabdAditi tachChabdAbhAvAditi vyAkhyAtaM bhAShye | tadayuktamivAbhAti | asAmarthyena samAsAnupapatteH | tatra "ChandovatsUtrANi bhavanti' iti vA | "akartari cha kArake' iti j~nApakAdasAmarthye.api kvachitsamAso bhavatIti vA' "arthAbhAve yadavyayam.h' ityavyayIbhAvo veti samAdhAnamavadhAtavyam.h | athavA tebhyaH shivAdibhyo.anyat.h atad.h brahma tasya, shabdo.atachChabdastasmAditi vyAkhyAnamityAshayavAnAha- viShNAveveti ||
rUDhatvAtprasiddhatvAdityarthaH | natu rUDhivR^ittyopetatvAditi | mahArUDhiyogAbhyAM tasya tatra pravR^itteH | tasya chAtra shravaNAditi sheShaH | shrutiH "yasmindyauH' ityAdikA | athavA anyatrApi siddhAntasAdhakasyaiva pUrvapakShanirAse.api hetutvaM draShyavyam.h | tena na nyUnatAdoSha ityetatpradarshayituM siddhAntasAdhakasyaiva pUrvapakShanirAse.api vyApAraM darshayitumidaM sUtradvayamityanenochyate | nanu tarhi tachChabdAdityevAstu | taditi cha brahmaparAmasharo vyAkhyAsyate | maivam.h | anekArthatve tachChabdo.anyArtho.api sambhavati | atastasyaiva shabdAditi vaktavyam.h | tadarthamatachChabdAditi prayuktam.h | (dityuktam.h |) ata evAha- viShNAveveti || 
|| OM bhUmAsamprasAdAdabhyupadeshAt.h OM || idaM kashchidvayAkhyAti | bhUmA paramAtmA | kutaH | samprasIdatyatreti samprasAdaH suptiH | tatra jAgratprANaH samprasAdashabdena lakShyate | tasmAdUrdhvamupadeshAditi | apara Aha "samprasAdo jIvAtmA | tasmAdUrdhvamupadeshAditi | tadubhayamapyasat.h | prasiddhaprANAdipadaparityAgenAprasiddhasamprasAdapadopAdAne kAraNAbhAvAt.h | ato.adhyupadeshAdityeva hetuH | nanu kathaM tasya paramAtmatvasAdhakatA | anyatrApi sambhavAdityato vyAkhyAti- akhileshatvAditi ||
adhishabdo hIshvaravAchI | tathAcha visheShAnukterakhileshatvamevoktaM bhavati | nachaitadasiddham.h | nAmavAgAdInAM pUrvapUrvAdhipatyasyoktatvAditi | nanu tarhi samprasAdAdityetadanAkAN^kShitatvAt.h vyarthamApannamiti chenna | hetvantarAbhidhAyakatvAdityAshayena vyAchaShye- sukhAdhika iti || prasIdatya(ntya)neneti prasAdaH sukham.h | samyak.h prasAdaH samprasAdaH | guNaguNibhAvAbhyupagamena sukhAdhika iti tAtparyArtho.abhihitaH | ya(smAttasmA)tastasmAditi sheShaH | 
|| OM akSharamambarAntadhR^iteH OM || "etadvai tadakSharaM gArgI' ityatroktamakSharaM brahmaivetyuktam.h | atra sUtram.h- || OM anyabhAvavyAvR^itteshcheti OM || tadidamakSharasya brahmatvopapAdanAya hetvantarAbhidhAyakatayA vyAkhyAtaM bhAShye | AkShepanivartakatayA.apyato viruddhavadityAdinA vyAkhyAyate | 
tathAhi | nedamakSharaM brahma | "asthUlamanaNvahrasvamadIrghamalohitamachChAyamatamo.avAyvanAkAshamasaN^gamarasamavAgamano.achakShuShkamaprANamasukhama(gotra)mAtramanantaramabAhyaM na tadashnAti kiJNchana' ityakSharasyAsthUlatvAdishravaNAt.h | nachaitadbrahmaNaH sambhavati | asthUlatvAdipadairhi sthUlatvAdiviparItam.h aNutvAdyabhidhAnaM vA syAt.h | sthUlatvAdinivR^ittimAtraparyavasAnaM vA | Adye parasparavirodhaH | asthUlamityanena hyaNuparimANaM vaktavyam.h | anaNvityanena cha mahattvam.h | nachobhayamekatra yujyate | parasparaparihAreNaiva vR^ittidarshanAt.h | evamahrasvamadIrghamityatrApi virodho draShyavyaH | nachaikaparimANopetamevotkR^iShyApekShayA.aNu mahaddIrghaM hrasvaM chetyuchyata ityAshrayaNena virodhaparihAraH | ghaTAditulyatvenAvaktavyatvAt.h | utkR^iShyApakR^iShyaparimANadravyAntarAbhAvAchcha | dvitIye tu 
niHsvabhAvaM brahmetyApannam.h | tathAcha "sarvatra prasiddhopadeshAt.h | attA charAcharagrahaNAt.h | rUpopanyAsAchcha' ityuktavirodhaH syAditi |
tatra tAvatprathamapakShamabhyupetya chashabdasUchitaM parihAramAha- ata iti ||
yato brahma viruddhairlakShaNairyutameva ato, viruddhavat.h= uktobhayavidhaviruddhArthapratipAdakamiva, bhAtaM= pratItamapi vAkyaM tattvato vyAkhyAya harau yojanIyam.h yojayituM shakyamiti yojanA | yato.ambarAntadhR^ityAdinA.akSharasya viShNutvaM nishchitamato viruddhavadbhAtamapi vAkyaM tattvato vyAkhyAya harau yojayitavyamiti vA | kathaM tattvato vyAkhyAnamityapekShAyAM viruddhairiti sambaddhayate | athavA ata ityasya pUrvatra sambandhaH | yataH sukhAdhiko.ato bhUmA viShNuri(viShNurato bhUme0ti | viruddhavaditi pratij~nAyAM viruddhairiti hetutayA sambaddhayate |
etaduktaM bhavati | nAkSharasya brahmatve.asthUlamityadivAkyasyAnavakAshaH | asthUlAdipadaistadviparItANutvAdyabhidhAnamiti vyAkhyAnasyAN^gIkArAt.h | nachaivaM sati parasparavirodha iti vAchyam.h | viruddhadharmANAM brahmaNyavasthAnasya shrutyAdisiddhatvAditi | 
viruddhairlakShaNairyutaM brahmetyuktam.h | me mAtA vandhyetivadvayAhatatvAt.h | yadi hi mahattvANutvAdIni viruddhAni | kathaM tarhi tairyutamekaM syAt.h | virodhasya sahAnavasthAnAtmakatvAt.h | yadi chaikaM tairyutaM kathaM tarhi tAni viruddhAni syuH | sahAvasthAnasyAvirodharUpatvAdityAshaN^kayoktaM vivR^iNoti- tAnIti ||
viruddhairlakShaNairyuktaM brahmetyanenaitadasmAbhirabhipretam.h | tAnyasthUlAdikAni aNutvamahattvAdikAni liN^gAni tasmAdbrahmaNo.anyatra sahAsantyapi govinde.avirodhenaiva sahaiveti yAvat.h santIti | na punarvirodhamabhyupetyaikatrAvasthAnamuchyate yena vyAghAtaH syAt.h ityavadhAraNArthasya chashabdasyAtharH | govinda ityanena yashodAdipratyakShamapyatrArthe pramANamiti sUchayati | ayamabhisandhiH | aNutvamahattvAdikaM brahmaNi kiM pramANAbhAvAnnAbhyupeyam.h | kiMvA viruddhatvAt.h | nAdyaH | "aNoraNIyAn.h' ityAdyAgamasyobhayakAryadarshanAnumAnasyodAhR^itapratyakShasya cha tatra pramANatvAt.h | dvitIye.api kiM virodhaH pramANenAtha parasparam.h | na prathamaH | viparItapramANAdarshanAt.h | dravyatvAdestUktapramANaviruddhatvena kAlAtyayApadiShyatvAt.h | 
kiJNchAkAshasya paramANusaMyogaH kimAkAshaikadeshe vartate, utAkAsha eva | Adye kimekadesho nAmAvayavaH, pradeshabhedo vA | nAdyaH | anabhyupagamAt.h | dvitIye kimasAvAkAshasvarUpamevAthArthAntaram.h | Adyo.antye.antarbhavati | dvitIyo.apyabhyupagamaviruddhaH | aupAdhikAN^gIkAre tvAtmAshrayAdikam.h | na dvitIyaH | bherIsaMyogasyApi tathAtvApatteH | tathAcha sarvatra shabdopalabdhiprasaN^gAt.h | ataH paramANusaMyogArthamAkAsho.aNurabhyupagantavya iti vyabhichArashcha | na dvitIyaH | parasparavirodhAdanyatra sarvatra | sa hi sarvatra sahAnavasthAnadarshanAdvA kalpanIyaH | uta kvachit.h | kiM vA vimatipadAdanyatra sarvatra | nAdyaH | brahmaNi shrutyAdinA sahAvasthAnasya darshanAt.h | na dvitIyaH | AkAshamanasoH parasparaparihAreNa vartamAnayorapi bhUtatvamUrtatvayorvirodhAbhAvAt.h | anyathA pR^ithivyAdau tadubhayaM na syAt.h | na tR^itIyaH | nityatvaj~nAnatvayorasharIratvakartR^itvayoshchAnyatra sarvatra sahAnavasthitayorIshvarabuddhAvIshvare cha samAveshAbhAvaprasaN^gAt.h | 
kiJNcha | saMyogAdInAM pradeshavR^ittitvamaN^gIkurvatA na tAvatpradeshavR^ittitvamavayavavR^ittitvamaN^gIkartumuchitam.h | AkAshAdInAM tadabhAvAt.h | anyadharmasyAnyavR^ittitvAbhyupagame.atiprasaN^gAchcha | kintu svAtyantAbhAvasamAnAdhikaraNatvameva vaktavyam.h | tathAcha bhAvAbhAvayoranyatra sarvatra sahAnavasthitaM kathaM virodho na bhavet.h | darshanAditi chetsamaM prakR^ite.api | tasmAdanyatra sarvatra sahAnavasthitaM kathaM nAma sahAvatiShThata ityevaM prashnamAtramavashiShyate | tatra vastusvabhAva eva tAdR^isha iti parihAraH | na chaivamatiprasaN^gaH | pramANabhAvAbhAvAbhyAM tad.hvyudAsAt.h | evaM sati vAkyavyavasthA na kvApyAshrayaNIyeti chenna | pramANasvarUpAvadhAraNe tvevametadityaN^gIkArAt.h | ata eva na mImAMsAvaiyarthyamiti | 
evaM tAvadasthUlAdipadAnAmaNutvAdyabhidhAyakatvapakShamupAdAya shruterbrahmaviShayatvamupapAditam.h | idAnIM sthUlatvAdinivR^ittiparatve.api na dASha ityevaMparatayA sUtraM vyAchaShye- anyeti || 
brahmaNo.anyAni vastUni ghaTAdIni | tatsvabhAvabhUtAni yAni sthaulyAdIni jaDAni paratantrANi kAryANi vinAshavantyaNutvAdibhiH sahAnavasthitAni cha | tathAvidhAnAM sthaulyAdInAmabhAvaM nArAyaNe "asthUlamanaNuH' ityAdishrutirvakti | natu tasya niHsvabhAvatvaM yenoktavirodhaH syAdityarthaH | kuta evaM shruterarthasaN^kochaH kriyate | niHsvabhAvatvamevArthaH kiM na syAdityata Aha- sarvadharmeti || 
atra parameshvarasya sasvabhAvatve na kevalamatra kiM nAma pUvaroktANutvamahAttvAdau chetyarthaH | ihAchChAyamatama 
ityAderasaN^kuchitavR^ittitvameva j~neyam.h | bahupadaviShaTatvAdidaM vyAkhyAnaM svashabdena vidhAya sUtrakAraH, katipayapadaviShayaM pUrvavyAkhyAnaM chashabdena samuchchitavAniti |
ataHparANi sUtrANi bhAShya eva spaShyArthAnIti na tatra vaktavyamasti | paramAkhyavidyAvyAkhyAM karomIti cha pratij~nAtam.h | tadubhayasiddhayarthametatpAdAdhikaraNaviShayapUrvapakShasiddhAntanyAyAn.h saN^graheNa darshayati- liN^gamiti || 
etachcha nyAyavivaraNe svayamevAchAryeNa vyAkhyAtamiti tatraivAvagantavyam.h | 
sUtrasUchitAnsiddhAntanyAyAnabhidhAya sAkShAduktAnapyAha- mukteti ||
ata eva pUrvaM dR^ishyanta ityuktvA.atra pradarshitA ityuktam.h | 
sarvatastathA ityetatpUrveNottareNa cha sambaddhayate | prANAdAdhikyaM tathA sarvata Adhikyamiti | svabhAvasya sarvato vailakShaNyaM tathA.ambarAntadhR^ityAdIti | prekShApUrvakriyA tatheti tathAshabda uttaratra sambadhyate | tenApahatapApmatvAdInAM grahaNam.h | sUryAdyanukR^itistathA sarvaprakAshakatvam.h | tachChabdAnanyasiddhateti jyotiHshabdasyAnyatrAsambhava ityarthaH | upajIvyaM pramANaM yasyAsau tathoktastasya bhAva upajIvyapramANatA | tA iti siddhAntayuktayaH | 
nanvatra pAde chaturdashAdhikaraNAni bhAShyAdavagamyante | viShayAH pUrvapakShanyAyAH siddhAntanyAyAshchAtra dvAdashaivoktAH na cha viShayAdinA vinA.adhikaraNaM sambhavati | tatkathametaditi chet.h | ittham.h | "taduparyapi bAdarAyaNaH sambhavAt.h' "shugasya tadanAdarashravaNAttadAdravaNAtsUchyate hi' ityetadadhikaraNadvayaM na samanvayasamarthanArtham.h | kiM nAma devAdInAM vedavidyAdhikArasamarthanArthamAdyam.h | dvitIyaM tu traivarNikavyatiriktAnAM tadabhAvasamarthanAtharmityetajj~nApayitumetadadhikaraNadvayaviShayaviShayAdyanuktiH | anyathA tatrApi samanvayasambandhAnveShaNena shiShyANAM vR^ithA prayAsaH prasajyeta | 
nanvetad.hdvayamatra na vichAraNIyam.h | asaN^gatatvAt.h | tathAhi | saN^gatistAvad.hdvividhA bhavati | antarbhAvalakShaNA.a.anantaryalakShaNA cha | tatrAdyA tAvadanayoradhikaraNayorna sambhavati | samanvayalakShaNe prathamAdhyAye.anantarbhAvasya bhavadbhirevoktatvAt.h | adhyAyAnantarbhUtayoshcha pAdAntarbhAvAsambhavAt.h | uttarA.api ShoDhA bhavati | prasaN^gopodghAtAvasaraprAptikAraNakAryatvaikakAryatvabhedAt.h | tatra na tAvatprathamA.atrAsti | smArakAbhAvAt.h | na dvitIyA | vinaiva tena prakR^itasiddheH | na tR^itIyA | samanvayasheSheNAvaruddhatvAt.h | na chaturthI | uttaraM prabandhaM prati kAraNatvAnupalambhAt.h | na paJNchamI | pUrvaprabandhakAryatvAdarshanAt.h | nApi ShaShThI | pUrveNAnenottareNa chaikasyAjananAt.h | tasmAdidaM nehAvakAshamarhatItyata Aha- adhikArashcheti ||
antarbhAvalakShaNasaN^gatyabhAve.api devAnAM vedavidyAdhikAraH tadabhAvaH shUdrAdInAmatra prasaN^gAdeva chintitau | prasaN^gashcha manuShyAdhikAratvAditi pUrvasUtroktyopodbalita iti bhAvaH | nacha prasaktAnuprasaktavichantane.atiprasaN^gaH| prayojanabhAvAbhAvAbhyAM vyavasthAnAt.h | prakR^ite cha "vishvedevA upAsate' ityuktopapannatvAdikaM prayojanamasti | 
nanu chintitAviti katham.h | vipratiShedhe paraM kAryamiti strIliN^gena bhAvyam.h | maivam.h | itAmau viShayAvityadhyAhAram.h | 
atra devAnAM vedavidyAdhikArAkShepArthaM sUtradvayam.h "madhvAdiShvasambhavAdanadhikAraM jaiminiH'"jyotiShi bhAvAchcha' iti | tasyArthaH | na devA vaidikopAsanAdAvadhikriyante | tAnprati vaidikavidherabhAvAt.h | "AtmAnamupAsIta' ityAdividhireva tAnviShayIkarotIti chenna | vikalpAnupapatteH | tathAhi | kiM teShAM sarvavedoktopAsanAdAvadhikAraH | kiM vA kvachit.h | nAdyaH | sarvatra teShAM niyojyatvAbhAvAt.h | tatsAdhyaphalakAmo hi tatra niyujyate | phalaM cha taduchyate | yadaprAptamananuShThitasAdhanaM cha | nacha sarvopAsanAdiphale devAnAM kAmaH sambhavati | madhvAdyupAsanAnAM devatApadaprAptiphalatvAt.h | tasya cha taiH prAptatvAt.h | sarvaj~natvenopAsanAsAdhyaj~nAnasyApi nityasiddhatvAt.h | ata eva na dvitIyaH | kiJNcha jaiminirapyevaM manyata iti |
evamavAntaraphalasya paramaprayojanasya cha padAdeH prAptatvena vidherasambhavAjjaiminivachanAchcha devAnAmanadhikAra iti prApte tatpratividhAnArthaM sUtram.h | OM bhAvaM tu bAdarAyaNo.asti hIti OM ||
tatra yatpUrvapakShiNodAhR^itaM jaiminivachanaM tasya parihAro nAsti | tatkiM bhagavanmataviruddhatvenApramANameva pratipattavyamiti | maivam.h | bhinnaviShayatvena virodhAbhAvAdityAha- tatphalAyeti ||
taditi "vasUnAmevaiko bhUtvA' ityAdishrutiprasiddhaM parAmR^ishati | siddhe j~nAte brahmasvarUpe, viShayasaptamIyam.h | upAsAyA vidhiriti sambandhaH | anyArthaM phalAntarArtham.h | tathA asiddhe.arthe vidhirupAsAyA ityatrApyanuvartate | atretishabdAdhyAhAreNa matamiti 
yojyam.h | tayomartayoH | 
nanu kiM tadanyaphalaM kathaM cha sarvaj~nAnAmasiddho.atharH | yena devAnAmapyupAsanAvidhAnopapattirityata Aha- mokSha iti ||
yachcha prakAshate, na tatsarvadA | tena tadubhayArtham.h | hishabdo yasmAdityarthe | nanu sarvaj~nAnAM sarvaM na prakAshata iti vipratiShiddham.h | maivam.h | parameshvaravyatiriktAnAM sarvaj~natvAsiddherityAha- nityamiti ||
pUrNam.h asheShArthaviShayam.h | tushabdo.avadhAraNe, viShNoreveti sambadhyate | spaShyAtispaShyaviShayamiti | niratishayaspaShyamityarthaH | nanu spaShyatA nAma j~nAnasya visheShaviShayatA | sA cha pUrNamityanenaiva gatA | maivam.h | aparokShatvAdivatspaShyatAyA viShayAnapekShaj~nAnadharmatvAN^gIkArAt.h | tasya chAnubhavasiddhatvAt.h | brahmaNo hiraNyagarbhasya | asheShavastugaM parabrahmAtiriktAsheShavastuviShayam.h | atrApyeveti sambaddhayate | natu sarvArthaviShayatvAdyuktavisheShaNopetamityarthaH | atra brahmasaMvedanasya pR^ithaguktiH kaimutyArtham.h | viShNusaMvedanoktistu sarvaviShayatvasya viShNuj~nAnalakShaNatvenetareShAM tadasambhAvitamiti sUchayitum.h | mitavastugataM parameshvarAtiriktakatipayArthaviShayam.h | etena bhAvamiti sUtraM vyAkhyAtaM bhavati | atra cha "yAvatsevA' ityAdibhAShyodAhR^itaM vachanaM pramANamiti |
nanu jaiminibhagavanmatayoravirodha iti na yuktam.h | jaiminirhi shrutaphalAdyatiriktaM phalAdikaM vidyAnAmastIti vA manyate nAstIti vA | Adye kathamanadhikAraM brUyAt.h | dvitIye tu kathaM na virodha iti chenna | bhagavataH sUtrakArasyAsheShavisheShaj~natvena vishadaM vachanam.h | jaiministu sAmAnyavedI phalAntarAdikamajAnanna nirAkuvarnyathAshrutamaN^gIkR^ityAnadhikAramuktavAnityavirodhopapatterityAha- ityAdaya iti ||
mokSha ityuktaparAmarshArtha itishabdaH | tushabdo vidyApatestu iti yojyaH | hR^idi vartante | tasmAdasau vishadamavAdIditi sheShaH | tata devatAnadhikArAdikam.h | tatheti | sammugdhamityarthaH | asyApyupapAdanAya nityamityAdipUvarvAkyamanusandheyam.h | vidyeshetyupasaMhAraH | ayaM nyAyo.anyatrApyanusandheya iti j~nApayitumityAdaya itrata jaiminyAdyA iti sadbhiriti choktamiti |
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itau tR^itIyaH pAdo.ayaM prathamaviShaye paryavasitaH | 
|| iti shrImannyAsudhAyAM prathamAdhyAyasya tR^itIyaH pAdaH ||
|| atha shrImannyAyasudhAyAM AnumAnikAdhikaraNam.h ||
anyatraiva prasiddhashabdasamanvayapratipAdanaM pAdArtha iti bhAShyAtparisheShAdvA siddham.h | anyatra prasiddhebhyo.anyatraiva prasiddhAnAM vivekashcha bhAShya evopapAdita iti nehochyate | OM AnumAnikamapyekeShAmiti chenna sharIrarUpakavinyastagR^ihIterdarshayati cha OM || atra "mahataH paramavyaktamavyaktAtpuruShaH paraH' iti vAkyamudAhR^itya, avyaktashabdaM paraM brahmaivetyupapAditam.h | tatra yaduktaM pUrvapakShiNA "avyaktaM chetparaM brahma tadA tasya puruShAdavaratvaM prApnoti | nacha tadyuktam.h | sakalashrutyAdivirodhAt.h' iti | tatparihArArthaM sUtram.h tadadhInatvAdarthavaditi | tasyArthaM vivR^iNoti- duHkhIti ||
avyaktagrahaNamupalakShaNam.h | yatra vAkye sarveshvaratvavirodhi duHkhitvAdikaM pratIyate "jIvA eva tu duHkhinaH',"yonimanye prapadyante' ityAdau, tasya sarvasyApi samanvayo.atra pratipAdyata ityato duHkhyAdagrahaNam.h | nAvyaktAdishabdAnAM brahmaparatve.apyavaratvAdiprAptyA sarvamAnavirodho.asti | yataH svasminnavaratvAdyabhAve.api tadvatAM pradhAnAdInAM brahmAdhInatvena hetunA duHkhI,baddhaH,avaraH, ityAdyA api shabdA brahmaNi vartanta ityaN^gIkR^itam.h | etaduktaM bhavati | duHkhyAdishabdabalAdeva hi duHkhitvAdiprAptiH | tatashcha pramANavirodho vAchyaH | nacha duHkhyAdishabdo niyamena duHkhAdisamavAyasya vAchakaH | kintu tadasyAstIti tatsambandhamAtrasya | sambandhashcha samavAya iva svAmyamapi bhavati | "tatra niraniShyo niravadyaH' "nAmAni sarvANi yamAvishanti' iti niravakAshashrutidvayAnyathA.anupapattyA duHkhAdiniyantR^itvena duHkhyAdishabdapravR^ittirityaN^gIkAre kA.anupapattiriti |
bhavatvevaM taddhitAnteShu gatiH | kR^idanteShu baddhAdishabdeShu rUDheShu chAvarAdishabdeShu katham.h | ittham.h | baddhashabdasya bandhaM prati karmatvaM pravR^ittinimittam.h | tadyasyAsti tatra sa shabdo vartate | yasyAstIti cha sambandhamAtramuchyate | sambandhavisheShe pramANAbhAvAt.h | evaM kArakAntaravAchiShvapi draShyavyam.h | avarAdishabdA api avaratvAdinimittAdhInapravR^ittaya evameva yojyAH | kiJNcha "prAtipadikAddhAtvarthaH' iti NyantebhyaH pachAdyachi vihite sulabhaivAvarAdishabdapravR^ittiH | syAdeShA vyAkhyA, yatra shabdato.avaratvAdipratItiH | yatra punaH "avyaktAtpuruShaH para ityAdAvarthAdavatvAdiprAptistatra katham.h | nahi 
shabdavadupapattirvyAkhyAnamarhati | uchyate | avyaktAditi paJNchamyA hi puruShagataM paratvaM prati avyaktasyAvadhitvamastItyetAvadeva labhyate | nacha "tadasyAsti' ityanena samavAya eva prApnotIti niyamo.asti | tatsvAmitvenApyupapatteH | tatashcha yadgataM paratvaM prati avadhitvaM tasyAvaratvamatharAdApadyatAm.h | paragataM tu yatsvAmikaM tasyAvaratvAdikaM prati svAmyamevArthAdApadyata iti na kashchidvirodhaH | 
syAdetat.h | yadyapi tadasyAstIti sambandhasAmAnyaM duHkhyAdishabdapravR^ittinimittamuchyate | tathA.api samavAyAdireva na svAmitvam.h | prayogAnusAritvAtkR^ittaddhitasamAsAnAm.h | prayogashcha samavAyAdinimitta eva dR^ishyate | na svAmitvanimittaH | ata eva "tadasyAstyasminniti matub.h' itItikaraNo vivikShitArtho nibaddhaH | tasmAnna tadadhInatvahetuto duHkhyAdishabdAnAM brahmaNi pravR^ittiH ityato.asti tadadhInatvanimitto.api prayoga ityAha- rAj~nIti ||
bhR^ityasamavetasya parAjayasya rAjAdhInatvena yathA rAj~ni parAjayaH parAjayanimittakaH parAjayItishabdo vartate parAjayI bhadrasena iti tathetyarthaH | 
kiJNcha svAmyasambandhena matubAtharApravR^ittau gomAndevadatta ityAdikamapi na syAt.h | 
etadeva vivR^iNoti- svAtantyamiti ||
yasmAt.h pravR^ittinimittAnAM duHkhAdInAM tadgatatvamiva paragateShu svAtantyamapi duHkhyAdishabdapravR^itteH kAraNam.h | anushAsanaprayogayorubhayatra sAmyAt.h | tasmAd.hduHkhyAdishabdA api uktArthApattibalAttadadhInatvahetuto brahmaNi vartanta iti sambandhaH | 
astu svAtantyamapi shabdapravR^ittinimittam.h | kiM tvamukhyameva | tatra prayogasyAprachuratvAt.h | prayogaprAchuryAttadgatatvameva mukhyam.h | tathAcha duHkhyAdishabdAnAM jIvAdiShveva mukhyatvAdbrahmaNyamukhyatvAt.h "tattu samanvayAt.h' ityanupapannamityata Aha- svAtantyamiti ||
tatra svAtantyatadgatatvayormadhye svAtantyameva mukhyaM shabdapravR^ittinimittaM syAt.h | natu tadgatatvamityarthaH | 
svAtantyamapi shabdapravR^ittikAraNamiti mukhyamiti cha krameNa pratij~nAtam.h | tatkrameNaivopapipAdayiShuH svAtantyasya kAraNatvAnabhyupagame bAdakamAha- kuta iti ||
anyathA svAtantyasya shabdapravR^ittikAraNatvAbhAve, rAj~ni jayo jayanimittako jayishabdaH kutaH | katham.h | svadhAmopaviShye rAj~ni jayaH kutaH, na kuto.api yataH, ityarthaH | jayasya rAjagatatvAbhAvAtsvAtantyamapi yadi shabdapravR^ittinimittaM na syAt.h tadA nimittAbhAvAdrAj~ni jayishabdapravR^ittirna syAt.h | na chaivam.h | tasmAtsvAtantyamapi kAraNamaN^gIkaraNIyamiti | lakShaNayA prayogo.astviti chenna | tadasyAstIti nimittasAmyAt.h | anyathA vaiparItyasyApyApAtAt.h | parAjayasya prakR^itatve.api jayagrahaNaM vyAptyartham.h | 
svAtantyasya mukhyakAraNatvamupapAdayati- na hIti || 
hishabdo yasmAdityarthe | tAvadyAvaditi kriyAvisheShaNe | jayasyAnyagatve.api bhR^ityagatatve.api taM jayaM prati svAtantAbhAsamAtreNa rAj~ni vijayishabdo yAvatprayujyate tAvajjayAdhikaraNasyApi bhR^ityasya sambandhitayA na prayujyate yasmAttasmAtsvAtantyaM tatra mukhyaM syAditi sambandhaH | svAtantAditi vaktavye svAtantAbhAsamAtrata iti vachanaM kimutAnupacharitasvAtante paramAtmanIti kaimutyadyotanArtham.h | bhR^ityAj~nAnanimittaM rAj~ni prayogaprAchuryamiti chenna | bhR^ityaj~nAne.api tadupalambhAt.h | nanu prayogaprAchuryaM na mukhyatAhetuH | aj~nAtamukhyalAkShaNikAdiprayogeShvapi darshanAditi chet.h | satyam.h | prayogaprAchuryAttadgatatvameva mukhyam.h | svAtantyaM tu tadaprAchuryAdamukhyamiti pareNa paryanuyukte.asiddhiranenAbhidhIyate | natu prayogaprAchuryeNa mukhyatA sAdhyate | yena vyabhichArachodanA saN^gatA syAt.h | yadyapyatra prayogaprAchuryasya mukhyAj~nAnanimittatvAdinA.anyathAsiddhirvyabhichAro vA shakyate vaktum.h | tathA.api "jagadvAchitvAt.h' iti sUtradishA shiShyaireva j~nAtuM shakyata ityasiddhirevoktA | kutastarhi mukhyatAsiddhiriti chet.h | 
nanu yadi svAsyaM pravR^ittinimittaM syAttadA bhR^itye baddhe mR^ite vA, rAjA baddho rAjA mR^ita iti prayogaH syAt.h | na chaivamasti | tena jAnImo na svAmyaM pravR^ittinimittamiti | nacha vAchyaM prayoge sati nimittAnusaraNam.h | natu nimittamastIti prayoga iti | amukhyaprayogaviShayatvAdasya nyAyasya | tatra hi nimittaM na sAmagrI | kintu tadekadeshaH | mukhyaprayoge tu nimittameva sAmagrI | nahi siMhashabdasya shArdUle prayogAbhAvavat.h upagorapatye.apyaupagavashabdaprayogAbhAvo bhavatIti | atra vaktavyam.h | ko.ayaM prayogo 
nAma | kiM shabdashaktiH prayogamUlaM vyAkaraNamiti yathA | kiM vochchAraNam.h | nAdyaH prasaN^gasyeShyatvAt.h | viparyayaparyavasAne chAsiddheH | dvitIye tvanyathAsiddhamAha- bhR^ityeti ||
rAjAdhInabhR^ityabandhAdikaM vivakShitvA rAj~ni rAjA baddho mR^ita ityAdivAkyaM na prayujyate | kiM kAraNam.h | sa prayoga saMshayasya kAraNaM syAdityeva | natu svAtantyasya akAraNatvAt.h | kutaH saMshayasya kAraNam.h | rAj~no.api bandhAdiyogyatvAt.h | idamuktaM bhavati | bhavatyeva svAtantyaM shabdapravR^ittinimittaM, prayogabhAvastu pratibandhakanimittaH | rAjA baddho mR^ita iti prayoge hi saMshayo vyutpannasya syAt.h | kiM rAjAdhInasya bhR^ityasya baddhatvAdinaivamuchyate | kiM vA rAj~na eva baddhatvAdineti | AkAN^kShAsannidhiyogyatAnAmubhayatra sadbhAvenArthadvayapratIteravarjanIyatvAt.h | nacha saMshayo mA bhUdityevaM nivR^ittaH prayogA.akAraNatvaM svAtantyasya gamayati | nahi maNimantrAdipratibaddho.agnirnAdhAkShIditi na tatkAraNamiti |
na saMshayakAraNatvamAtraM prayogapratibandhakam.h | vyAkhyAnataH saMshayanivR^ittisambhavAt.h | yathoktam.h | "vyAkhyAnato visheShapratipattinar hi sandehAdalakShaNam.h' iti | anyathA rAjA jayItyapi prayogo na syAt.h |
tatrApyuktavidhayA saMshayAvatArAdityata Aha- amaN^galatavAditi ||
tushabdo.avadhAraNe | shabdasyeti jAtyekavachanam.h | rAj~no bandhanAdAvamaN^gale yogAdyogyatAsadbhAvAt.h | AkAN^kShAdeshcha sphuTatvAdrAjA baddha ityAdipadAnAM pAkShikarAjabandhAdyamaN^galapratItijanakatvasambhavAt.h | rAj~no.amaN^galAbhidhAnasya cha rAjatatpuruShAprItihetutvAdeva shabdasya prayoganivartanaM syAt.h | ayamabhisandhiH | na kevalaM saMshayaprApteH prayogAbhAvaH | kintu saMshayanimittAprItihetukAnarthashaN^kayaiva | na punaH svAtantyasyAkAraNatvAditi | tarhi rAjA parAjayItyapi na prayoktavyamiti chet.h | bhR^ityadvAraiva rAjA vijayate parAjayate cheti prasiddhatayA saMshayAnutpAdAt.h | 
nanvasti tAvad.h rAjA baddha ityAdiprayogAbhAvaH | sa tu svAmyasyAkAraNatvAnna bhavati | kiM tUktasaMshayapratibandhAditi kuto nishcheyam.h | nacha vAchyaM mA bhUdayaM nishchayaH | prayogAbhAvasyAnyathAsiddhishaN^kA.api tarkAnumAne shaknoti dUShayitumiti | vAdino.api nishchayasyAvashyakatvAt.h | anyathA svAtantyanimittakasamanvayAnavadhAraNApAtAdityata Aha- guNAstviti ||
tAdR^ishAH svAmyanimittakAH shabdAH | yatra yadi | guNAH shubhAbhidhAyino natu pakShikamapyamaN^galaM pratyayAyayanti | tatra tarhi | te akhilA api prayujyante | yathA jitaM rAj~netyAdayaH | prAptAprAptavivekenAnArthashaN^kaiva prayogAbhAvakAraNam.h, natu svAtantyasyAnimittatvamiti nishchIyata iti bhAvaH | ata evoktamakhilA apIti | nachAyaM niyamo.asti | nimittasadbhAve prayogo bhavatIti | anantAnAM hi shabdAnAM lakShaNAni vyAkaraNakArairuktAni | nacha teShAM prayogo dR^ishyata iti sphuTatvAnnoktam.h | tadevaM svAtantyasya shabdapravR^ittihetutvaM mukhyatvaM cha siddhamityAha- pUjyeShviti ||
yataH pUjyeShu svAmiShu jayiprabhR^itayaH shabdAH prayujyante | tena j~nAyate svAtantyaM shabdapravR^ittikAraNamiti | yatashcha pUjyeShveva visheSheNa prAchuryeNa prayujyante na bhR^ityeShu | tena nishchIyate svAtantyaM shabdapravR^ittau tadgatatvAdapi mukhyaM kAraNamiti |  Vyasa-(1)
imato yadyevamityata Aha- ata iti ||
yataH svAtantyaM kAraNaM mukhyaM chAtaH svAtantArthamabhipretya duHkhibaddhAvarAdyA doShashabdA api viShNavi viShNau "jIvA eva tu duHkhinaH' ityAdau prayujyanta iti sambandhaH | satyapi nimitte yathA rAjA baddha ityAdiprayogAbhAvastathA viShNurduHkhItyAdiprayogAbhAvo.api kuto na bhavet.h atrApi pAkShikasya viShNuvaiShNavabhayasya pratibandhakatvasambhavAdityata uktam.h- doSheti ||
niraniShyo niravadya ityAdishruterviShNau doShAtidUratvanishchayAt.h | prAj~nabuddhivyapekShayA doShANAM viShNugatvasya tadviShayasya saMshayasyAsambhavAt.h | nimittasadbhAvAtpratibandhakAbhAvAdapItyaperarthaH | 
etaduktaM bhavati | satyapi nimitte vaidikaprayoganivR^ittirhi viShNuvaiShNavebhyo bhayAtsyAt.h | tatkAraNaM cha tadaprItiH | tatrApi heturviShNoranena doShitvamuchyata iti saMshayaH | tasya cha nimittaM vAkyasyobhayArthapratItijanakatvam.h | tasyApyubhayatra yogyatAdisadbhAvaH | nachAsAvasti prakR^ite | viShNurvaiShNavAnAM parameshvaranirdoShatAnishchayavattvena yogyatAdhyavasAyAnupapatteH | anyathA jaradgavAdivAkye.api tatprasaN^gAt.h | yadyapi vAkyatAtparyAj~ne.aprItisambhavastathA.api sadabhiprAyavAkyaprayoganivR^ittau kimAyAtamiti | etadapyuktam.h- prAj~nabuddhivyapekShayeti | svasya paramavaidikatAkhyApanAya viShNavIti vaidikaprayogaH | 
gamechChadeshcha Do.anyatrApi dR^ishyata iti DapratyayaH | gaM vigataM, ChaM ChAdanamavidyAdikaM yasmAdasau gachChastasya sambuddhirgachCha | 
"indrAgachCha' ityAdivyAkhyAnametat.h | 
bhushabdo bhUtashabdasyAdeshaH kShayashabdasya cha kShvaH pUrvapadasya makArAgamaH | pR^iShodarAdirayam.h | yadvA kShi kShaya ityasmAt.h D.hvapratyayaH | ayamapi sambuddhayantaH | 
|| iti shrImannyAyasudhAyAM AnumAnikAdhikaraNam.h ||
|| atha shrImannyAyasudhAyAM jyotirupakramAdhikaraNam.h ||
|| OM jyotirupakramAttu tathA hyadhIyata eke OM || jyotiShyomena svargakAmo yajeta | vasanta vasante jyotiShA yajetetyAdikarmakANDagate vAkye sandehaH kimetat.h brahmaNi samanvetyuta neti | neti pUrvaH pakShaH | tathAhi | kimatra vAkyArtho brahma kiMvA padArthaH | nAdyaH | jyotiShyomakatarvyatAdervAkyArthatayA pratIteH | na dvitIyaH | padAni hi amUni kiM rUDhyA brahmavAchIni kiMvA yogena | Adye.api kiM prasiddhavasantAdyAtmakatvena tatpadAnAM brahmaNi rUDhirAshrIyate uta pR^ithageva | nAdyaH | teShAM jaDatvAniyatvAdinA brahmaNo.api dUShaNaprasaN^gAt.h | na dvitIyaH | anekArthatAsvIkArasyAnyAyyatvAt.h | na hIshvare vasantAdishabdAnAM rUDhiH pramANavatI | nacha rUDhyA samanvayasamAshrayaNaSha prayojanamasti | guNapUrtyasiddheH | nApi yogena | yogasya rUDherjaghanyavR^ittitvena mukhyArthatA.asiddheH | na chaivaMvidhaM yogamapi pashyAmaH | yoge cha prakR^ityAdivibhAgaH pUrvottarapadavibhAgashchAN^gIkaraNIyaH | tatra prakR^ityAderIshvaravAchitvamasti na vA | Adye yogAnupapattiH sAmarthyAbhAvAt.h | dvitIye brahmaNi sarvashabdasamanvayAnupapattiH | prakR^ityAderanyaparatvAt.h | kiJNcha sarveShAM padAnAM brahmaparatve vibhaktivaiyarthyaM karmAnuShThAnavilopashcha prApnoti | kriyopahitarUpatvAtkArakANAM kriyAbhidhAyakasya chAbhAvAt.h | anuShThApakapramANAntaradarshanAt.h | tasmAdayuktaM samanvayasUtramiti | 
atrochyate | yattAvaduktaM kiM brahmaNi vAkyasyAnvayaH kiMvA padAnAmiti | tatra tAvatpadAnAmiti brUmaH | nacha vR^ittyasambhavaH | yogasadbhAvAdityabhipretya nirvakti- jAtamiti ||
jirjAtam.h | janerauNAdiko DipratyayaH otirotam.h | avateH ktin.h | jAtaM jagat.h otaM praviShyaM yasminnasau jyotiH | prANarUpatashcheShyakarUpatvAt.h | ShakAraH prANa AtmA' iti shruteH | jyotishchAsau Shashcheti jyotiShaH | tasya sambuddhirjyotiSha | 
yajaterbhAve | ghaJNarthe "kavidhAnam.h' iti kapratyayaH | samprasAraNAbhAvaH (tu) ChAndasaH | yajo yaj~naH | athavA kartaryeva pachAdyach.h | tathAcha A= samyak.h samantAdvA, yajena yaj~nena karmaNA yAjakena puruSheNa vA, itaH prAptaH, AyajetaH | sakalayaj~nabhoktA yajvabhirj~nAnadvArA prApyashchetyarthaH | tasya sambuddhirAyajeta | 
vasateH pachAdyach.h | vasatIti vasaH | tanoterauNAdiko DipratyayaH | tanotIti tiH | "varNAgamo varNaviparyayashcha' iti pUrvapadasya nakArAgamaH | vasaMshchAsau tishcheti vasantiH | vyApto vartata ityarthaH | tatsambuddhirvasante | dviruktirAdarArthA | 
atra shrutisammatimapyAha- vAsudeveti ||
Aha etamarthamiti sheShaH | yato naiva viShNau amaN^galaM duHkhAdikamasti | tato yogyatAviraheNArthAntarapratItyabhAvAtsvAtantApekShayA viShNAvamaN^galoktito doSho.anartho nAsti | tasmAd.hduHkhyAdishabdA api viShNau veda prayujyanta iti sheShaH | anyatra tu rAjAdau yato maN^galAmaN^gale sambhavato.ato yogyatAsambhavenArthAntarapratibhAsanAtpAkShikAnatharshaN^kayA tatrAmaN^galaM rAjA baddha ityAdikaM na vadedityarthaH | ekasyaiva shabdasya kvachiddoShapratyAyakatvenAnarthahetutvaM kvachittadabhAva ityetad.hdR^iShTAntena bodhayati- bahubhuktvamiti || 
yathA bahubhugdevadatta ityukte bahubhogavAniti nindyashcheti pratIyate | asvargyaM chAtibhojanamiti smR^iteH | ubhayasyApi devadatte sambhavena yogyatvAt.h | ata eva devadattAdbhIruNA naiva prayujyate | parameshvare tu saMsAradharmANAmatyantAsambhavAnna doShapratibhAsaH | kintu sarvasaMhartR^itvAdikameva pratIyata iti | tatra tatprayogaH | dArShyAntikamAha- evamiti ||
doShA doShahetavaH | prathamadR^iShTAntasyApi dArShyAntikamadhyAhAryam.h | kathaM tarhi parameshvare duHkhitvAdivedanamanarthahetutvenochyate.asanneva sa bhavatItyAdAvityata Aha- tadgabuddhayeti ||
duHkhAdInAM tadgatatvavivakShayetyarthaH | tasmAditi shrutiH svoktArthamupasaMharati ato.avyaktAdishabdavAchyaH paramAtmeti siddham.h | 
juhoteradhikaraNe makArapratyayaH | kR^inmejanta ityavyayatvam.h | hutaM svenaivAsminviShNau jagatpralayAdau yato.ato huM cha asAvityarthaH | karmavisheShAnukterjagadityuktam.h | 
sphauTavikasana ityasmAtkartari kvip.h | sakAralopaH | ukArasyAkAraH | sphuTatvAtsvAtmAnaM prati vyaktatvAdasaN^kuchitavR^ittitvAt.h (iti) vA | 
kavarakShaNa ityataH ityasya(smAt.h) dhAto rUpaM kavachamityetadityarthaH | kavateracha ityetAvAneva pratyayaH | kavati rakShatIti kavacham.h | 
vR^itu vartane DapratyayaH, vartata iti vaH | ShaD.hguNAtmakatvAt.h ShaT.h | vashchAsau ShaT.h cheti vaShaT.h | tasya tAtparyaM vartata ityAdi | aishvaryavIryayashaHshrIj~nAnavairAgyANi ShaD.hguNAH | 
viH viShNuH | "akayapravisambhUmasakhAhA viShNuvAchakAH' iti vachanAt.h | tasmin.h vau vartamAnAH ShaT.h guNA vauShaT.h | saptamyA aluk.h | asya tAtparyArthaH | teShAM ShaNNAM guNAnAM tadga(ta)tvato vauShaDiti | 
nachaivaM bhagavannAmatvAnupapattiH | tadgataguNAnAmapi tadAtmakatvAt.h | tadidamuktam.h- ityeveti || tarhi kathyata iti katham.h | bhAve prayogo na karmaNItyato na doShaH | 
haraterjahAtervA DaH | dvAvapyAN^.hpUrvau(rvakau) svIkAre vartete | svaM svabhAvataH svIyameva havirAdi(itareShAM) bhrAntyA.asvavat.h pratItaM svIkuruta iti svAhaH | sa chAsau ashcheti svAheti sambuddhiH | 
namateradhikaraNe.asunpratyayaH | napuMsakaliN^gatA tu shabdAnusAriNI | guNA iti yogyatayA sambandhaH | namanenAtyantikasambandhamupalakShayati | athavA asmin.h parameshvare viShaye guNAH upasarjanabhUtA brahmAdayo namanti prahvIbhavantIti vyAkhyeyam.h | 
evaM yogavR^ityA padasamanvaye.aN^gIkR^ite labdhaM prayojanamAha- ityasheSheti || 
iti uktadishA | tena cha vibhaktyarthAnupapattiH | kriyAshabdA AkhyAtapadAni | nAmashabdAH subantA(padA)ni | "ekaH' iti shabdAntaranyAyena prAptaM bhedamapAkaroti | abhidheyabhede hi nAnantaguNatA siddhayati | mukhyato yogavR^ittyA | kriyAnAmashabdairityasyAnuvAdaH padavarNasvarAtmabhiriti | na kevalaM padavarNAtmabhiH kiM tUdAttAdisvarAtmabhishcha | nanu vaNarAnAmapi vAchakatve vibhaktyantatve cha padatvameva | tatkimarthaM pR^ithaggrahaNam.h | ekAnekavarNAtmakatvavivakShayeti brUmaH | anantaguNatA siddhayatIti sheShaH | hishabdo.aparyAyatvAditi sUchayati | anena rUDhimAtreNa padasamanvayAN^gIkAro niShprayojanaH anantaguNatvAsiddheriti pUrvapakShiNoktaM parihR^itamityuktaM bhavati |
nanu cha na nirvachanasya shakyakAraNatvamAtreNAnantaguNatvaM parameshvarasya vedataH siddhayati | nirvachanasya vyAkhyAtR^imatiparikalpitasyArthAntare.anyathA cha sambhavAt.h | anyathA shvitrI shodhanaM karoti ityabhiprAyeNa prayuktasya shveto dhAvatIti vAkyasya itaH sArameyo drutaM gachChatItyapi prameyaM prasajyetetyata uktam.h- shrutIti ||
bhavedevam.h yadi vasanta ityAdishrutInAmuktavidhinirvachanena parameshvaraguNeShu tAtparyaM na syAt.h | tachchAstItyupapAdayiShyAma iti cha hishabdaH | yogavR^ittyaN^gIkArasya prayojanAntaramAha- vij~nAneti || 
vaidikAnAM sarvashabdAnAmevaM yogavR^ittyA vij~nAnArthatvato.anantaguNopetatayA parameshvaraj~nAnArthatvenAN^gIkR^itatvAdvasantAdyAtmakatayA rUDhyaN^gIkAraprayuktaM yadanityatvAdidUShaNamuktaM tannAstItyarthaH | tadanena "jyotiH' iti sUtrasya leshatastAtparyamuktaM bhavati | evaM karmakANDasya brahmaNi pratipadasamanvayapratipAdanena samanvayasUtrasyAnupapattiH parihR^itA | idAnIM vAkyAnvayapakShAN^gIkAreNApi tAM pariharati- aN^gIkR^ite.apIti ||
vAkyasamanvaye.aN^gIkR^ite.api brahmaNi vasanta ityAdivAkyAnAM samanvayAN^gIkArAdapi doShaH samanvayasUtrAnupapattirnaivAstItyarthaH | anena vAkyAnvayasyAditi sUtrasya tAtparyamuktaM bhavati | 
nanUktamatra na vAkyAnAM brahmaNi samanvayo ghaTate | sAN^gakamarparatvAvagamAdAgamanAmiti tatrAha- tadarthatveneti ||
taditi vij~nAnaM parAmR^ishati | alpabuddhaya iti ShaShThayarthe chaturthI | "ahalyAyai jAraH' iti yathA | na vAkyAnvayAnupapattiriti sheShaH | yathA khalu yUpAhavanIyAdivAkyAni na niShphale tAvanmAtre paryavasyanti | kintu jyotiShyomAdItikartavyatAparANi | tathA sarvamapi karmakANDaM nAlpAsthiraphale paryavasyati, kintu brahmaj~nAnArthameva | tatpratipAditasya karmAderbrahmaj~nAnAthartvAt.h | "vividiShanti yaj~nena dAnena tapasA.anAshakena' ityAdishruteriti bhAvaH | nanu cha yaH karmakANDasya brahmaNi pratipadasamanvayo.abhihitaH sa yukto na vA | neti pakShe na vyutpAdanIyaH | Adye kimanena vAkyAnvayAN^gIkAreNetyata uktam.h- alpabuddhaya iti || prapaJNchayiShyate chaitat.h | anena "anyArtham.h' ityAdisUtrANAM tAtparyamuktaM bhavati |
nanvalpabuddhInAmapi pratipadAnvaya eva brahmaj~nAnaheturbha(viShyatIti)vatIti kiM vAkyAnvayetyata Aha- ka iti ||
"kachChandasAM yogamAveda dhIraH' iti shrutervaidikapadayogavR^itteralpabuddhibhirashakyaj~nAnatvAdyu(tvena)ktaM vAkyAnvayavyutpAdanamiti sheShaH | 
nanvevaM tarhi yogavR^ittyA pratipadasamanvayavyutpAdanaM na kartavyam.h | ko dhIrashChandasAM yogaM brahmaNi yogavR^ittim.h Aveda na ko.apIti niradhikArikatvashravaNAt.h | nahi gAyamAno badhireShu gAyatItyata Aha- yogArtheti || 
yogasyArtho yogArthaH | tasya tattvaM yAthArthyam.h | chashabdo.arthadvayasamuchchayArthaH | ayamasyAH shruterartha iti sheShaH | etadupapAdayati- ka iti ||
"prajApatirvai kaH' iti shruteH kashabdo brahmArthaH | kiMvR^ittasya chAkShepe vR^ittiH suprasiddhA | tathA cha ka ityasyobhayArthatvAdbrahmArthatve tasya yogavR^ittij~nAne sAmarthyakathanAnnAnadhikArikatvam.h | AkShepArthatve tadanyeShAmanadhikArakathanAdyukto vAkyAnvayAbhyupagamaH | nanu kathametat.h | AvR^ittestantradharmAdvetyadoShaH | pramANaM chAtrAnyathA.anupapattiriti |
yadi brahmA eka eva padAnAM yogavR^ittyA.arthasambandhaM veda tadA "ekasya pratibhAtaM tu kR^itakAnna vishiShyate' iti nyAyAtkR^itakatvaM shabdArthasambandhasyetyAdyApadyate | tathA "chautpattikastu shabdasyArthena sambandhaH' iti jaiminyuktaH shabdAnAmarthairnityayogaH parityaktaH syAdityata Aha- tasyApIti ||
yadyapyeka eva pratipattA tathA.api tasya pUrvasiddhasyeva pUrvasthitasyaiva j~nAtasyaiva cha shabdArthasambandhasya pramitireva bhavati na tUtprekShAmAtram.h iti asyArthasya shrutyAdibhyo nishchayAt.h jaiminyuktaH arthaiH shabdAnAM nityayogo naivAsmAbhistyajyata iti yojanA | etaduktaM bhavati | syAdayaM doSho yadi brahmaNaH shabdArthasambandhaj~nAnamutprekShArUpaM syAt.h | na chaivam.h | kintu pUrvajanmani pratItaM svataH siddhameva sambandhamiha janmani suptaprabuddhanyAyeneshvaraprasAdAdavabuddhayata iti | tathAcha shrutiH "yo brahmANam.h' ityevaMjAtIyakA | ekadeshe puruShAntarapratipattisaMvAdAchchaitadevam.h | tathAcha smR^itiH | "janmAntare shrutAstAstu' ityAdikA | ata eva shrutiH "Aveda' ityAha | etena naikAdhikArikaM shAstramityapi parAstam.h | 
|| iti shrImannyAyasudhAyAM jyotirupakramAdhikaraNam.h ||
|| atha shrImannyAyasudhAyAM prakR^ityadhikaraNam.h ||
idAnIM "prakR^itishcha pratij~nAdR^iShTAntAnuparodhAt.h' "etena sarve vyAkhyAtA vyAkhyAtAH' ityadhikaraNadvayasya saN^kShepatastAtparyamAha- strIshabdAshcheti ||
strIliN^gAH prakR^ithatyAdishabdAH strIshabdAH | niShedhanaM niShedho.abhAvaH | niShiddhayata iti | niShedhaH asat.h | tadubhayArthAH | shabdA iti (cha) vartate | 
atra na sarvANi sUtrANi vyAkhyAtAni | tataH pratij~nA vyAhanyetetyato viShayAdikathanena vyAkhyAtatAM manvAnaH sarvAdhikaraNaviShayapUrvapakShasiddhAntayuktIrAha- virodhIti ||
yadvA atrAdyena shlekenAdhikara(NArtho)NopAdhayaH kathyante | virodhIti paramaishvaryavirodhyarthAH | sarveti uktavakShyamANavyatiriktAH | bAhulyeti bAhulyavishiShyArthavAchinaH | kAraNeti avAntarakAraNavAchinaH | strIti strIliN^gAH | niShedho vAchyo yeShAmasti te niShedhinaH | athavA | dvandvAtpara inpratyayo draShyavyaH | tathAtve virodhyAdayo.arthA grAhyAH | shabdAnAmiti sheShaH | etAni etatpAdagatAni sarvashaH sthAnAni adhikaraNAni eShAM shabdAnAM samanvayaprayojanAnItyukte pratyekaM sarvashabdasamanvayasiddhirityapi pratIyeta | ataH pR^ithagityuktam.h | 
sarvetyanenaiva samAkarShAdhikaraNArtho.api saN^gR^ihItaH | tasya jyotiradhikaraNArthAkShepaparihArArthatvAt.h | "sarvamAnairvirodhashcha' ityAdyartho nyAyavivaraNAdAvavagantavyaH | 
evamAnumAnikamityAdIni sUtrANi saN^kShepato vyAkhyAya siMhAvalokananyAyena samAkarShAdhikaraNaM jyotiradhikaraNaM "chAnvayaH' ityAdinA kiJNchidvivR^iNoti |
tathAhi | samAkarShAdhikaraNe pratipAdyamAno vAkyAnvayaH sUtrakArasyAbhimAno na vA | Adye vaktavyam.h | prAguktapratipadAnvayo yukto na veti | neti pakShe na vaktavyaH | yuktatve tu mukhye tasminvidyamAne.asya vaiyarthyam.h | kiJNcha vAkyAnvayasya svamatatve.anyArthaM tu jaiminirityAdisUtreShu jaiminyAdigrahaNaM vyarthaM syAt.h | api cha pratij~nAsiddherliN^gamAshmarathyaH utkramiShyata evaM, bhAvAdityauDulomiH avasthiteriti kAshakR^itsna iti vAkyAnvayastriprakAro.abhihitaH | tasya parasparamavirodhe matabhedo na 
syAt.h | virodhe tu kathaM sUtrakArAbhimatatvam.h | atha sUtrakArasyAnabhimato vAkyAnvayastadA nirAkaraNasUtreNAbhAvyam.h | na chaitadasti | tatkathametadityata Aha- anvaya iti ||
pratipadAnvaye.abhihite hi mandAdhikAriNAM mokShamAgarvaimukhyaM syAt.h | sarvashabdAnAM brahmaNi aJNjasA mukhyayA vR^ittyA anvayastAvajj~nAtumashakyaH | "kashChandasAmiti' shruteH | nacha tajj~nAnena vinA mokShaH | nachAshakye pravR^ittiryuktA | AkAsharomanthanAdau pravR^ittyadarshanAt.h | tathAchAhuH | "vyasanAni durantAni samavyayaphalAni cha | ashakyAni cha vastUni nArabheta vichakShaNaH' iti | tasmAdAstAmayaM mokShaH | shakyAnuShThAnasAdhanadharmAdyarthameva pravartemahIti | evaM mandalokasya mokShamArgavaimukhyaM bhagavansUtrakAraH svayameva jaiminyAdimatametaditi vadanvAkyAnvayapradarshanena nirAkR^itavAn.h | anena svAbhimata eva vAkyAnvayo.ato na nirAkaraNasUtrAbhAvo doShAya | pratipadAnvayashcha yukta eveti tad.hvyutpAdanamupapannameva | tathA.api pratipadamanvaye sAmarthyavaikalyena mokShamArgAdvimukhAnAM mandAdhikAriNAmupAyAntarapradarshanena samAshvAsArthaM vAkyAnvayakathanaM chopapannamityuktaM bhavati | 
tarhi jaiminyAdigrahaNaM vyarthamityuktamityata Aha- svashiShyANAmiti || jaiminyAdInAmiti sheShaH | nAtra jaiminyAdigrahaNena tadIyamevaitanmatamityuchyate | kintu madIyameva matamekadeshato jaiminyAdibhirvij~nAtamiti | etachcha teShAM khyAtyartham.h | guruNA shlAghitA hi shiShyA loke khyAtiM labhante | 
nanu vAkyAnvayasya prakAratrayaM parasparaviruddhaM kathaM sUtrakArAbhimataM syAdityata Aha- tAratamyamiti || nR^iNAmalpAdhikAriNAmavasthAtAratamyaM vadannityanenAvasthAtAratamyavyavasthayA matabhedo na virodhenetyuktaM bhavati | etenAN^gIkR^ite.apItyAdyuktaM vivR^itaM veditavyam.h | 
jyotiradhikaraNe yogavR^ittyA parameshvare.akhila(padAnAM)shabdasamanvayo.abhihitaH | nAsau yujyate | prakR^ityAderanyaparatvAbhAve nirvachanAnupapatteH | nahi jAtAdipadAnAmanyaparatvAnaN^gIkAre jAtamotaM yasminniti vyutpattiH sambhavati | prakR^ityAderanyaparatve tu sarvashabdAnAM bhagavadvAchitvamiti gataH pakShaH | kiJNcha vasanta ityAdInAM bhagavatparatve karmAnuShThAnalopo lokavyavahAravilopashcha prasajyetetyuktamityata Aha- teShviti ||
vyutpattyupapattiH karmAnuShThAnasambhavo lokavyavahArAnuchChedashchetyevaM prayojanAnAM bahutvena kAraNena teShu teShu tattachChabdavAchyatayA prasiddheShvartheShu tattachChabdAnAM, rUDhirityupalakShaNaM, vR^ittiraN^gIkR^itA yatastasmAttasya tasyAvirodhataH taM tamarthamaparityajya upadeshaliN^gaprakaraNAdibalena sarvashabdAnAM viShNau cha shaktirgR^ihyate | yadyapi atraitAvadeva vaktavyam.h | "naiSha doShaH | sarvashabdAnAM bhagavadvAchinAmapi prasiddhArthAntaravAchakatvasyApi svIkArAt.h | jyotirAdishabdAnAM hi jyotiShyomAdvayarthatvasyAN^gIkR^itatvAnnAnuShThAnalokavyavahAravilopaH | jAtamotamityavayavavR^ittyA parameshvare vR^ittau jAtAtipadAnAmanyataratvamaN^gIkriyata iti vyutpattyupapattiH | punastadavayavasyApyanyaparatvamupAdAya parameshvare jAtapadavyutapattisambhava itrata | tathA.api syAdetadevam.h | yadi shabdAnAmanekArthatvaM syAt.h tadeva kuta iti shaN^kAnirAsArthamidamuktamiti j~nAtavyam.h | tathAhi | padArthAntaravAchitvaM tAvaduktaprayojanasiddhaye.aN^gIkaraNIyam.h | parameshvaravAchitvaM cha sarvashabdAnAM "nAmAni sarvANi yamAvishanti' | "tA vA etAH sarvA R^ichaH' ityAdyupadeshabalAchChatiliN^gAdisAmarthyAchcha tattachChabdAnAmavashyamaN^gIkaraNIyamiti | anena "kalpanopadeshAchcha madhvAdivadavirodhaH' iti sUtrasya tAtparyamuktaM bhavati |
yadi sarvashabdAnAmubhayArthatvaM tarhi "vishvasmAdindra uttaraH' "asadevedamagra AsIt.h' ityAdau katham.h | ubhayoH sarvottamatvAderviruddhatvenAtrobhayArthatvAnupapatteH | padAnAmubhayArthavAchitave.api tatra virodhaH, tatrAnyataramAtre tAtparyamaN^gIkAryamiti chet.h | tatrApi kimupAdeyaM kiM parityAjyamiti na j~nAyata ityata Aha- tathA.apIti ||
yadyapyubhayArthAH shabdA iti sAmAnyenoktam.h | tathA.api parameshvaraparatvavirodhe.anyaparatvamapodyate | tushabdo visheShadyotanArthaH | ubhayaparatvaM tAvadviruddhamiti pareNaivoktam.h | anyataraparityAge cha parameshvaraparityAgo na yuktaH | nishchitatAtparyavAkyAntaravirodhAt.h | ataH parisheShAditaraparityAga evochita iti |
tarhi kalpanopadeshAdityAdivirodhaH | tatra sarvashabdAnAmubhayaparatvasyoktatvAditi chenna | nirapavAdasthale paryavasAyitvAttasyetyAha- avirodha iti ||
bahushabdo.anekArthaH | matAH tatratatra sUtre.abhimatAH | nanvavirodhe.apyubhayArthatvAN^gIkAro na yuktaH | tattu 
samanvayAdityavadhAra(NavirodhA)Nashadityata uktam.h- etanmUlatayeti || eSha parameshvaro mUlaM mukhyo yeShAM te tathoktAsteShAM bhAvastattA | tayetItthaMmbhUtalakShaNe tR^itIyA | mukhyamarthAntaraM vArayitumavadhAraNam.h | na tvarthAntaramAtram.h | uktaprayojanavyAghAtAditi bhAvaH | etenanAnyAyashchA(yyaM chA)nekArthatvamityapi samAhitam.h | mukhyArthasyaikatvAt.h | 
nanu purandarAdiShvapIndrAdishabdA rUDhiyogAbhyAM pravR^ittAH | rUDhiyogau cha mukhyavR^ittI kathyete | ato.akShAdishabdAnAmivendrAdishabdAnAmubhayaM mukhyAbhidheyaM yuktam.h | neshvara evetyata Aha- ito hIti ||
satyamasti purandarAdInAmapIndrAdishabdarUDhiviShayatA tathA.api sA itaH parameshvarAdeva hi yasmAt.h, yasmAchcha atra yogaviShayatve parameshvarasyaivopajIvyatvaM tasmAtsa eva mukhyArtho na purandarAdayaH | svata evAnavadhikaishvaryAdimatIshvara evendrAdishabdAnAM yogarUDhI | tatsannidhAnAttadAyatta(tatpra)pravR^ittinimittatvAdeva cha purandarAdiShu | prasiddhaM chaitat.h | yadyatsannidhAnAdyachChabdapratipAdyaM tadamukhyamanyanmukhyamiti | yathA dagdhR^ishabdasyAyo.agnishcha | na chAkShAdishabdArthAnAmita(reta)rApekShA.astIti vaiShamyamiti |
nanvevaM chedIshvarasyApyamukhyatvaM prasaktam.h | arthAntarApekShayaiva tatra shabdapravR^itteH | na khalu jAtAdishabdAnAmanyArthatAmanapekShya jyotiShetyAdishabdAnAM bhagavati pravR^ittiH sambhavatItyata Aha- tatsiddhiriti |
chashabdo.avadhAraNe | nAyamasti doShaH | yataH paramapuruShe tattachChabdapravR^ittipratItirevArthAntarApekShA natu pravR^ittiH | nahi ghaTasya rUpaM pradIpApekShayA pratIyata ityetAvatA tadAyattaM bhavati | yathA.anyatra shabdapravR^ittireva parameshvarApekShA | naivaM paramAtmani vR^ittAvitarApekShAM kAmapIkShAmaha iti | 
itashcha nAyaM doSha ityAha- sA.apekShA cheti ||
yA parameshvare shabdAnAM vR^ittAvarthAntarApekShA sA cha bhagavadichChAnibandhanaiva na tvananyagatikatayetyato na tasyAmukhyArthatAprAptiH | na hIchChayA prakR^ityAdikamupAdadAnasya sR^iShTiH parAyattA | nApi paTukaraNA lIlAnimittamichChayA daNDamavaShyabhya gachChandaNDAyattagatirbhavatIti | 
yadyevaM harisannidhAnAdinA shabdAnAmanyatra vR^ittistatkimayasIva dagdhR^ishabdasya loke sarvashabdAnAM lakShaNaiva | tathA sati gaN^gAtIrayoravisheShaprasaN^gaH | IkShatyadhikaraNoktArthasya mUle nihitaH kuThAra ityAshaN^kAM pariharannetanmUlatayetyAdinoktamarthamupasaMharati- tasmAditi ||
nAyasi dagdhR^ishabdasyevendrAdishabdAnAM purandarAdiShu lakShaNaiva | rUDherabhidhAnAdisiddhatvAt.h | yoganimittasya cha paramaishvaryAdeH sadbhAvAt.h | kintu parameshvaraviShayayo rUDhiyogayoraparAdhInatvaniraN^kushatvAbhyAm.h, anyatra tadadhInatvAlpatvAbhyAM, mukhyAthartAyAmevAyaM mukhyAmukhyavibhAgo.abhihita iti | tadidamuktaM paramamukhyatvamiti mukhyateti cha |
gauNI(che)tyataH paramitishabdo.adhyAhAryaH | 
etadeva darshayanparamamukhyA.adivR^ittilakShaNAnyAha- pravR^ittItyAdinA || 
tatra paramamukhyavR^ittirdvedhA | mahAyogo mahAyogarUDhishcheti | mahArUDhistu na sambhavati | "sA yogAdeva labhyate' ityuktatvAt.h | tatra mahAyogasvarUpamAha- pravR^ittihetoriti || 
nirvachanalabhyo.arthaH pravR^ittihetustasya bAhulyaM niravadhikatvam.h | yadyapi svAtantyaM chAtra vaktavyam.h | prakR^itatvAt.h | tathA.apyanyataramAtreNetaravyAvR^ittisiddherlakShaNapadAnAM cha tanmAtraprayojanatvAnnAbhihitam.h | paramamukhyateti j~neyamiti yojanA | nanu bAhulyaM pravR^ittihetordhamarH | bahulapravR^ittihetumattvaM chAbhidheyasya | pararamamukhyatA tu shabdadharmaH | tatkathaM sAmAnAdhikaraNyam.h | naiSha doShaH | upacharitatvAt.h | niravadhikaM svatantraM vA pravR^ittihetumapekShya yA shabda(sya pra)vR^ittiH sA paramamukhyatA mahAyogalakShaNA j~nAtavyeti tAtparyArthaH | 
mahAyogarUDhisvarUpaM nirUpayannAha- tatreti ||
yatrArthe pravR^ittihetoranavadhikatvaM tatraiva chetprayogabAhulyaM syAttadA tasyA vR^itteH paratA paramamukhyatA kimu vaktavyeti | atrAnavadhikapravR^ittinimittavati yatrArthe yasya shabdasya prayogabAhulyamasti tasya tatra mahAyogarUDhilakShaNA paramamukhyavR^ittirityetAvadeva vaktavyam.h | kaimutyakathanaM tu shaN^kAnirAsArtham.h | tathAhi | kimatra prayogabAhulyamAtraM lakShaNamutAnavadhikapravR^ittinimittavisheShitam.h | nAdyaH | rUDhimAtratvAtparamamukhyatvAyogAt.h | na dvitIyaH | anavadhikapravR^ittinimittenaiva paramamukhyatve visheShavaiyarthyAt.h | nacha samAhAreNa vidhA.antaraM bhavati | tathA sati asiddhabAdhitasamAhAro.aparo hetvAbhAsaH syAditi | 
atra dvitIya evAbhyupagamyate | nachoktadoShaH | visheShaNamAtreNa paramamukhyatve, visheShyasadbhAvena sutarAM tatsiddheH | na hyasmAbhiH paramamukhyatAmAtrasiddhaye vishiShyopAdAnaM kriyate | kintu samAhArarUpavidhA.antarasiddhaye | na chAtiprasaN^gaH | vaiShamyAt.h | anavadhikapravR^ittinimittApekShaprayogabAhulyaM khalu vivakShitam.h | na samAhAramAtram.h | etadarthaM cha tatra pravR^ittihetorbAhulye satIti yojyam.h | nachaivaM mahAyogasyAtra praveshaH | atibahulaprayogAbhAvasya tatra vivakShitatvAditi |
atra katarA vR^ittirviShNau | yena paramamukhyatvaM viShNAvityuktamityata Aha- ubhayamiti ||
ubhayaM vR^ittidvayaM, dR^ishyate, pramANaiH | sarvasho.api shabdAnAmityasyAyamarthaH | nArAyaNAdishabdAnAM mahAyogarUDhiH | taditareShAM mahAyoga iti | athavA viShNau paramamukhyavR^ittirityuktamanenopapAdayati | ubhayaM pravR^ittihetorbAhulyaM cha | yadvA | pramitAnvAkhyAnaM parIkShakadharmo natu svechChayA.arthakalpanam.h | nachaite vR^ittI kvachitpramite | ato na nirUpaNIye ityatredamuditam.h | pramANAni tu vakShyante |
nanu yogo yogarUDhishchaite kiM na syAtAm.h | kimevaM bhedakAbhAvAdAshaN^kayate athavA tadvivakShAkAraNAbhAvAt.h | nAdyaH | tasyoktatvAt.h | na dvitIyaH | yaugikA.adInAmapyarthAnAmamukhyatAmabhidhAya viShNormukhyatvAbhidhAnasya kAraNatvAditi |
mukhyavR^ittirapi tredhA bhavati | yogo rUDhiryogarUDhishcheti | tatra pravR^ittinimittApekShA vR^ittiryogaH | yathA kumbhakAraH, aupagavo, rAjapuruSha iti | 
nanu naite.api yaugikAH kiM nAma rUDhA eva | kR^ittaddhitasamAsakaraNaM tu vyutpattimAtrArtham.h | yathoktam.h | vR^ikShAdivadamI rUDhA ityAdi | maivam.h | shabdArthavibhAgasyAvApoddhArAbhyAM pratItasyApalApe kAraNAbhAvAdityAdi shiShyairevohyatAmiti matvA rUDheH svarUpamAha- prayogeti || 
yatrArthe yasya shabdasya prayogamAtrabAhulyaM tatra tasya vR^ittI rUDhirityabhidhIyate mAtretyavayavArthasAdR^ishyAdisApekShatAvyudAsArtham.h | tena paramamukhyavR^itteryogarUDhe rUDhopachAralakShaNAbhyAM cha vyavachChedaH | bAhulyamiti svarUpakathanam.h | 
savare.api yaugikA | nAsti rUDha iti shAkaTAyanaH | tadasat.h | ghaTapaTAdishabdAnAM bahulamupalambhAt.h | te.apyuNAdipratyayAntA yaugikA eveti chenna | arthAnugamAdarshanAt.h | antataH prakR^itipratyayayostadarthe rUDherAshrayaNIyatvAchcheti | pravR^ittinimittApekSho yatra bahulaprayogastatra yogarUDhiH | yathA paN^kajAdishabdAnAM tAmarasAdAviti prasiddhatvAnnoktam.h | 
virodhAdvaiphalyAchcha yogarUDhirayukteti kechit.h | tathAhi | avayavavR^ittiryogaH rUDhistvakhaNDavR^ittiH | nahyetayorekatra samAvesho yujyate | nacha yogarUDhyaN^gIkAre kimapi prayojanamasti | paN^kajAdishabdAnAM sampratipannavR^ittyaivopapatteriti tadayuktam.h | nahi yogarUDhayoH samAhAro yogarUDhiriti brUmaH | yena virodhaH syAt.h | kiM nAma yathA rUDhalakShaNA lakShaNAmAtrAt.h rUDhagauNI cha gauNImAtrAtprayogaprAchuryeNa bhidyate | tathA pravR^ittinimittApekShitvAdrUDhimAtrAtprayogabAhulyena yogamAtrAchcha bhinnA tR^itIyeyaM vR^ittiriti |   Vyasa-(2)
iJNcha paN^kajAdishabdAshcha kiM kevalaM rUDhA aN^gIkaraNIyA uta yaugikAH | nAdyaH | avayavArthapratItivirodhAt.h | saptamyAM janerDa ityAdyanushAsanavirodhAchcha | anenaiva nyAyena yaugikAbhAvaprasaN^gAchcha | na dvitIyaH | bhekAdiShvapi prayogaprasaN^gAt.h | gavAdishabdAnAmiva vyavahAraprAchuryAprAchuryakR^ite shaktisAmye.api prasiddhayaprasiddhI, iti chenna vaiShamyAt.h | 
gavAdishabdAnA(nAM sampratipannavR^ityA.ane)manekArthatve shAstrato nishchite hi prasiddhayAdeH kAraNAntaraM mArgaNIyam.h | nachaivameShAM shabdAnAmanekatra shaktiravadhR^itA | 
kiJNcha shamidhAtoH saMj~nAyAM stambakarNayo ramijaporhastisUchakayorityAdinA.avayavArthavyatirekeNopAdhInapi vadatA shAstrakAreNAN^gIkR^itaiveShA vR^ittirityalam.h | 
evamavyavahitAmabhidhAvAchakatvAdishabdavedyAM mukhyavR^ittiM nirUpyedAnIM vyavahitAM gauNIM lakShaNAM chAmukhyavR^ittiM nirUpayati- prayogeti ||
sambandhaH prayogayuktena | vAshabdo vyavasthitavibhAShAyAm.h | apishabdo mukhyavR^ittilakShaNenAmukhyavR^ittilakShaNasya samuchchayArthaH | amukhyata iti samAse guNabhUtAyA api vR^itterbuddhayA pR^ithak.hkR^itAyA visheShaNam.h | amukhyAyA gauNyA lakShaNAyAshcha vR^itteherturiti j~neya ityarthaH | yasya shabdasya yatrArthe prayogaH sAmarthyaM tasya pravR^ittinimittAtiriktaM tatsAdR^ishyaM nimittIkR^ityAnyatra vR^ittirgauNI | tatsambandhaM nimittIkR^itya vR^ittistu lakShaNetyuktaM bhavati |
kashchidAha | gauNI nAma vR^ittirnAsti | sAdR^ishyasyApi sambandhatvena lakShaNAyAmantarbhUtatvAditi | tannirAkartuM pashchAduddiShyApi 
gauNI prathamaM lakShitA | svAtantyaM hyevamasyA j~nApitaM syAt.h |
yadi khalu kashchid.h brUyAt.h | lakShaNA nAma nAsti sambandhasyApyekasthAnatvAdisAdR^ishyarUpatvena gauNyamantarbhUtatvAditi | tadA kiM vaktavyam.h | naivaM laukikI pratItiriti chet.h | tatkiM sAdR^ishyaM sambandhatvena pratiyanti laukikAH | 
tatra gauNI dvividhA | rUDhArUDhabhedAt.h | tatrAdyA yathA | mR^idgavakAdau gavAdishabdasya | dvitIyA yathA gaurvAhIka iti |
atra svArthasahachAriNo guNA jADyamAndyAdayo lakShyamANA goshabdasya vAhIke vR^ittau nimittatAmupayAntIti kechit.h | tadasat.h | gauNyA lakShaNAto bhedAbhAvaprasaN^gAt.h | goshabdasya vAhIke vR^ittau lakShyamANaguNAnAM nimittatAyAshchopapattishUnyatvAt.h | lakShyamANaguNasAdR^ishyAdguNAntaraM tato guNI lakShyata iti tu nAnubhAvikam.h | 
svArthasahachAriguNAbhedena parArthagatA guNA eva lakShyanta ityapare | tadapyasat.h | guNAnAM bhedasya sAdhayiShyamANatvAt.h | vAhIke vR^ittau nimittAbhAvAchcha | tasamAtsadR^ishaguNAshrayatvaM nimittIkR^itya parArthe vR^ittirgauNIti sAdhUktam.h |
lakShaNApi dvedhA | rUDhArUDhabhedAt.h | tatrAdyA yathA | rAjA.ayaM gachChatIti | dvitIyA yathA | gaN^gAyAM ghoSha iti | kechidabhidheyAvinAbhUtapratItirlakShaNochyata ityAhuH | teShAM maJNchAH kroshantItyAdau lakShaNA na syAt.h | syAchcha shabdAtapratItena liN^genAnumitArthasya | athAvinAbhAvo.atra sambandhamAtram.h | tathA.api lakShitalakShaNAyAmavyAptiH | nahi tatrAbhidheyasambandhinI vR^ittiH | kintu lakShitasambandhinI | yathA prAgviruddhA idAnIM parasparamekIbhUtA iti | paramparayA.ayamartho.abhidheyasambandhIti chet.h | tarhi kimanayA kliShyakalpanayA | prayogayuktasambandha iti yathoktamevAstu |
vyaJNjanaM nAmAparA vR^ittirastIti chenna | anumAnatayA tasya shabdashaktitvAnaN^gIkArAt.h | yathoktam.h | vachanaliN^gAnumA hi seti | tAtparyavR^ittistu nAtirichyata iti svayamevAchAryo vakShyati |
nanu mukhyArthAnupapattiM tatsAdR^ishyaM prayojanaM chApekShya gauNI pravartate | mukhyArthAnupapattitatsambandhaprayojanAnyapekShya tu lakShaNA | yathoktam.h "mukhyArthabAdhe tadyoge rUDhito.atha prayojanAt.h | anyArtho lakShyate yatsA lakShaNAropitA kriyA' iti | tatkathaM sAdR^ishyasambandhAvevoktAvityata Aha- pUrveti || 
na mukhyAnupapattiramukhyavR^itteH kAraNam.h | prayogottarakAlInatvAdanupapattidasharnasya | kintu mukhyArthAnupapattidarshanamamukhyArthagrahaNasya hetuH | ata eva hi na shabdenApekShyate | nApi prayoktrA | kintu pratipattraiva | shabdo hi vyutpattivashAnmukhyamevArthaM prathamaM buddhAvArohayati | nacha pratipattA taM sahasotsraShyumutsahata iti tadarthamevAnupapattimapekShate | ato na vR^ittikAraNachintAyAmiyaM vAchyA | prayojanamapi na vR^ittihetuH | kintu sati mukhye.asmadAyatte shabdaprayoge(.a)kasmAdamukhyaM prayuJNjmaha iti vaktrA pratipattrA chAnusandhIyate | ato.atra na vaktavyamiti | atrAyogagrahaNaM prayojanasyApyupalakShaNam.h | (yathA)ayogaH sArvatriko na tathA prayojanaM rUDhAyAM gauNyAM lakShaNAyAM chAbhidhAtulyatvenAnapekShitatvAditi visheShasUchanAya na svashabdenopAttam.h | nirdalatvAt.h | mukhyAyoge.amukhyagraha iti vaktavye pUrvayoge paragraha iti vachanaM lakShitalakShaNAdyanugamArtham.h | nahi lakShitalakShaNA mukhyAsambhavamAtreNAshrIyate | kintu lakShitasya api | ata evaitadayuktaM mukhyArthabAdha iti |
kiJNcha yathA mukhyavR^ittiShvapi svIkAre tAratamyamasti tathA.amukhyavR^ittiShvapi | kuta iti chet.h | arthapratItisannikaSharviprakarShAbhyAmiti brUmaH | nanu cha sAdR^ishyasambandhayostaddhitamupatpAdya tasyApi lupi kR^ite sarvaM setsyati | kimamukhyavR^ittisvIkAreNetyato vedamuditam.h | yadi goshabdasya gavi vAhIke cha gaN^gAshabdasya gaN^gAyAM tIre choktavidhayA.abhidhaiva syAttadA gogaN^gAshabdochchAraNe gogaN^gayoH pUrvaM pratItistadayoge chAnusaMhite.arthAntare pratItiriti na syAt.h | nahi harItakyAdishabdochchAraNe satyayaM pratItikramo.asti | kintu vR^ikShe phale cha svAtanteNa pratIte prakaraNAdivashenAnya(tra)taraniyantraNaM kriyate | asti chAyaM pUrvAyoge paragrahaH | tena jAnImo nobhayatroktavidhAbhidheti | 
nanvatrAnupapatteratharpratItihetutve.arthApattirevAstu | kiM shabdashaktisamAshrayaNena | tathAhi | kimAptapraNItAchChabdAdasAvarthaH pratIyate | anyathA vA | nAnyathA | unmattavAkyAdau tadabhAvAt.h | Adye tvarthApattireva | vakturApteH pratItArthAnupapatteshcha virodhenArthAntarasya kalpyamAnatvAt.h | syAdevaM yadi vakturAptatvaM nishchIyeta | tasya padasya tatra shaktyabhAve.asambaddhabhAShiNi tasminnAptatvameva kathaM nishchIyeteti | tadarthamavashyaM (shabda)shaktirAshraraNIyeti sarvamavadAtam.h | etenaitadapi parihR^itam.h | yadabhihitaM pUrvapakShiNA | yogasya rUDhito durbalatvena na parameshvarasya mukhyAthartvamiti | mahAyogasyAvidvadrUDhimAtrAtprAbalyopapatteH | vidvadrUDherapyuktatvena tatsahitasya yogasya sutarAM tadupapatteriti | 
yaduktam.h "ubhayaM dR^ishyate viShNau' iti, yachcha sUchitaM vishiShyayogasya rUDhitaH prAbalyamiti tadupapAdayati- etameveti ||
"taM yachChataM varShANyabhyArchattasmAchChatarchinastasmAchChatarchina ityAchakShata etameva santaM sa yadidaM sarvaM madhyato dadhe yadidaM kiJNcha tasmAnmadhyamAstasmAnmadhyamA ityAchakShata etameva santam.h' ityAdikA shrutiH | saniruktikaM yogavR^ittisAhityena | tatragAM parameshvaraviShayAm.h | shatarchyAdishabdopalakShitAnAM sarvashabdAnAM vidvadrUDhiM darshayati | AchakShata ityuktatvAt.h | yachchAtra bahusho.atibahuvAraM darshayati tena j~nAyate aJNjastAtparyAdeva natu prAsaN^gikatveneti | kiJNchAtra santamiti vachanAdetamevetyavadhAraNAchcha laukikarUDhito bhagavadviShayasya yogasya prAbalyaM darshayati shrutiH | etameva paramAtmAnaM shatarchyAdinAmArthaM santam.h uktena yogena shatarchyAdishabdavAchyamAchakShate vidvAMsaH | madhuchChandaHprabhR^itIMstu rUDhArthAnamukhyata ityasyArthasya padadvayasAmarthyena pratIteH | santamityanena hyagaN^gAM gaN^getyAchakShate yathA na tathA harimiti mukhyArthatochyate | tadupapAdanArtham.h AchakShata iti nirvachanaM cha sambaddhayate | avadhAraNena tvanyasya tachChabdA(mukhyA)rthatvaM pratiShiddhayate | nacha savarthA pratiShedho yuktaH | prAguktaprayojanavyAghAtAt.h | tataH parameshvarasamakakShatayA vAchyatvapratiShedho j~nAyate | rUDhAtharebhyo yaugikArthasyAdhikye.abhihite tadviShayasya vishiShyayogasya laukikarUDhitaH prAbalyaM siddham.h | avadhAraNeti kvachitpAThaH | atra santamiti padaM avadhAraNA cheti (pada)dvayaM darshayatIti yojanA | hi yasmAdevaM tasmAduktaM yuktamiti |
vAkyAntarairapi viShNoH sarvashabdavAchyatAmupapAdayati- aH itIti ||
"aH iti brahma' iti shrutAvakArasya brahmavAchakatvaM tAvatkathitam.h | anyathA itikaraNavaiyarthyAt.h | "akAro vai sarvA vAk.h' iti shrutau sarveShAmapi shabdAnAmakAravyAkhyAnatA cha kathitA sAkShAdaikyasya pratyakShAdiviruddhatvena lakShaNAshrayaNasyAvashyakatvAt.h | nacha vyAkhyAnavyAkhyeyayorbhinnaviShayatA yuktA | tasmAdetadvAkyadvayaparyAlochanayA sarvavAgabhidheyatvaM brahmaNaH pratIyate | 
kiJNcha "yadvAcha omiti yachcha neti yachchAsyAH krUraM yadu cholbaNiShNu tadviyUya kavayo.anvavindannAmAyattA samatR^ipyaJNChR^itedhi ityasyAM shrutau (ai.2-3-8) vAcho vAksamUhasya madhye yat.h omiti padamaN^gIkAravAchIti yAvat.h, yachcha neti padaM pratiShedhAtharM, yachchAsyA vAcho madhye krUram.h arthataH kaThinaM (cha), yachcholbaNiShNu shabdata kaThinam.h | upalakShaNametat.h | yAvadvaidikaM padajAtaM tatsarvaM, viyUya vichArya kavayo vivekinaH, (nAmAyattA)nAmAyattAni nAmaprakAshyatayA nAmAdhInAni ta(tta)chChabdapravR^ittinimittAni, anvavindan.h viditavantaH | tasmiMshcha vedane.adhishrute paripakve iti a(tada)nantaraM samatR^ipyan.h kR^itakR^ityA muktA abhUvanniti, nAmamAtravidaH kR^itakR^ityatA tAvatkathitA | tamevaM vidvAniti parameshvaraj~nAnAdeva mokShaH shrUyate | tadetadubhayAnyathAnupapattyA sarvANyapi vaidikAni nAmAni parameshvarArthAnIti gamyata ityAha- nAmeti ||
athAnyachcha sakalavaidikasaMhitAnAM pUrvottaravarNAnAM cha viShNunAmArtha(rUpa)tvaM tatpratipAdakatvamabravIdvedaH | tena sarve varNAH sarvAshcha saMhitA viShNumeva pratipAdayantIti j~nAyata ityAha- viShNunAmeti ||
kvAbravIdityatastadvAkyamarthataH paThati- NakAraM cheti ||
"NakAro balaM ShakAraH prANa AtmA' iti viShNunAmagatau NakAraShakArau parameshvarabalacheShyApratipAdakau vadan.h vedo.anantaraM "sa yo ha etau NakAraShakArAvanusaMhitamR^icho vedetyR^ichAmanusaMhitaM sarvasaMhitAsu NakAraShakArau yo veda NakAraShakAratatsaMhitAbhiH pratipAdyo yo.arthaH sa eva sarvatra pUrvottaravarNatatsahitAbhiH pratipAdyata iti yo ve(tti)da, iti viShNunAmasamAnArthatAj~nAnapUrvakatvena sarvasaMhitA.adhyayanamabravIdityarthaH | 
nanvatra NakAraShakArArthapratipAdakatvaM sarvavarNAderuchyate | natu viShNunAmArthatvam.h | nahi NakAraShakArAveva viShNunAmetyata Aha- upasargatvata iti ||
satyaM santi viShNunAmnayanye.api varNAH | tathA.api vItyasyopasargatvenottarapadArthavisheShakatvAt.h unpratyayasya tAchChIlyArthatvAdupasarjanatvaM manvAnasya vedasya prAdhAnyAt.h NakArashcha ShakArashcha dvAveva nAmasvarUpatayA.abhimatAvityadoShaH | nanUpasargAH kriyAyoge | nachAtra kriyA yogo.asti | tatkathamupasargatvam.h | maivam.h | ShontakarmaNi, NustutAviti dhAtudvayarUpatvAN^gIkArAt.h | ata eva tAchChIlikapratyayotpattyupapattiH | 
udAhR^itAnAM shrutInAM prayojanamAha- tasmAditi ||
yau purA sarvashabdAnAM pratipadasamanvayo vAkyasamanvayashcha viShNAvuktau tAvatAbhiH shrutibhiH siddhAvityarthaH | 
upapattyapekShAH shrutayaH prAgudAhR^itAH | idAnIM spaShyaM padavAkyasamanvayapratipAdinIrudAharati- ghoShA iti ||
"tA vA etAH sarvA R^ichaH sarve vedAH sarve ghoShA ekaiva vyAhR^itiH prANA eva', "sarve vedA yatpadamAmananti', "indraM mitraM 
varuNamagnimAhuratho divyaH sa suparNo garutmAn.h | ekaM sadviprA bahudhA vadantyagniM yamaM mAtarishvAnamAhuH',"yamindramAhurvaruNaM yamAhuryaM mitramAhuryamu satyamAhuH', "sa prathamasaM(skR^i)kR^itirvishvakarmA sa prathamo mitro varuNoginaH' | "yo devAnAM nAmadhA eka eva' ityetAnivAkyAnyetaiH pratIkairupAttAni | Adipadena "nAmAni sarvANi' ityAdergrahaNam.h | atrAdyadvitIyAntimashrutayaH samanvayadvaye pramANam.h | anyAstu vAkyAnvaye | indrAdinAmnAM parameshvaraparatve sati "indrasya nu vIryANi pravocham.h' ityAdivAkyAnAM tatparatvaM hi siddhayati | 
nanvetadarthapratipAdakasUtrasyAdarshanAdutsUtrito.ayamarthaH kasmAdukta ityata Aha- tadeveti ||
tadetadbhagavatA sUtrakAreNa svayamuktameva notsUtritaM kathyate | tathAcha sUtram.h | "jyotirupakramAttu tathA hyadhIyata eke' iti | atra jyotiriti sUtrapratIke grAhye yadupakramAdityAha, tena "jyotirupakramAt.h' iti pareShAmapapATha eveti sUchayati | athavA.atra jyotirmAtragrahaNAtkathaM sarvashabdapratipAdanam.h | jyotiHshabdasyopalakShaNatvAditi vadAmaH | kathamupalakShaNAbhiprAyo.avagamyata ityata uktam.h- upakramAditi bruvateti ||
atra hi "jyotiH iti pratij~nAya upakramAttu tathA hyadhIyata eke' iti heturuchyate | tasya chAyamarthaH | "eSha imaM lokamabhyArchat.h ityupakramAt.h upakramaM vidhAya tA vA tA ityAdyadhIyata eka iti | tathAcha yadi jyotishshabdamAtrasamanvayo.atra vivakShitaH syAttadA tanmAtropapAdakaM kimapi vaktavyam.h | sarvashabdavAchyatopapAdakasyopAdAnaM kvopayujyate | nahi visheShaviShayaM pramANaM nAsti, yena sAmAnyadvArA sAdhanaM vidheyam.h | ataH sarvaviShayaM pramANamupAdadAnena sUtrakR^itA jyotishshabdo lAkShaNiko vivakShita iti j~nAyate | 
kiJNcha tattu samanvayAditi brahmaNi sarvashabdasamanvayaH pratij~nAto na katipayashabdasamanvaya ityupapAditam.h | tadvivaraNArthamadhyAyasheShasya pravR^ittiriti choktam.h | tatrAnandamayAdyadhikaraNaiH prAkaraNikashabdasamanvayaH pratipAditaH | asmiMshracha pAde virodhyAdishabdasamanvayaH | tathAcha karmakramAdyabhidhAyinaH shabdAH, idaM cha adhikaraNamavashiShyamiti parisheShAttatsamanvayArthametaditi j~nAyata ityAshayavAnAha- bruvateti || astvatra sarvashabdasamanvayapratij~nAnam.h | tathA.api yo.atra tadupa(tprati)pAdanArthaM jAtamotamityAdinA.anvayo(nyAyo)bhihitaH sa na sUtrita ityato voktam.h- upakramAditi || "eSha imaM lokamabhyArchat.h' ityupakramavAkyamupAdAya tathA hyadhIyata eka iti vadatA sUtrakAreNa tadevoktaM yadasmAbhiruktam.h | upakrame sarvasyAsya darshanAt.h | yathA chaitattathA etameva ityAdinoktamiti |
evaM saN^kShepavistarAbhyAM AnumAnikamityAdisUtrANi vyAkhyAya pareShAM vyAkhyAnaM pratyAkhyAti | tathAhi | kechidetatpAdaprameyamanyathA varNayanti | yaduktaM pradhAnasyAshAbdatvamIkShaternAshabdamiti | tadasiddham.h kAsuchichChAkhAsu pradhAnasamarpaNaparANAM shabdAnAM shrUyamANatvAditi | tadetadyAbanna nirAkriyate na tAvadbrahmakAraNavAda(sya)sthairyaM bhavati | ataH pradhAnasyAshAbdatvaM pratipAdayitumayaM pAda Arabhyata iti | tattAvannirAchaShye- na shabdavAchyataiveti || 
atraiva prathame.adhyAye pradhAnasya shabdavAchyatA niShiddhayata iti nopapadyate | tathA sati samanvayalakShaNe.antarbhAvAbhAvena pAdasyAsaN^gatatvaprasaN^ga iti bhAvaH | nanUktamatra samanvayasthemne pradhAnasyAshAbdatvamatropapAdyata iti, tathAcha kathamasaN^gatiriti | maivam.h | tathA satyavirodhalakShaNe.antarbhAvaprasaN^gAt.h | anyathA dvitIyA(dhyAyA)rtho.api samanvayasthairyAyaiveti so.apyatra vaktavyaH syAt.h | kevalaM shabdavAchyataivAtra pradhAnasya niShidhyate iti na yujyate | visheShAbhAvAt.h | 
kiJNchAtrapAde jagatkAraNAdi(vAchi)shabdavAchyatvaM pradhAnasya niShidhyate shabdavAchyataiva vA | nAdyaH | atrodAhR^itavAkyeShu "mahataH paramavyaktam.h',"yasminpaJNchapaJNchajanAH' ityAdiShu pradhAnasya jagatkAraNatvAshravaNAt.h | kashchidAha | "mahataH paramavyaktam.h iti parashabdena kAlaviprakR^iShyatvamuchyate, tataH kAraNatvashaN^keti | tadayuktam.h | kiM kAlaviprakarSha eva kAraNatvamuta tenAnumeyam.h | atha sambhAvyam.h | na prathamadvitIyau | kAryakAraNabhAvavikalayorapi parAparabhAvadarshanAt.h | na tR^itIyaH | sambhAvanAmAtrasyeyantaM sUtrasandarbhaM prati prayojakatvAyogAt.h | ajAmekAmityAdau kAraNatvaM pratIyata iti chet.h | tatkiM brahmaparaM kariShyate | tejo.abannaviShayaM hi tadvayAkhyAtaM bhavatA | tathAcha laukikamAbhANakaM nAtivartate "vyAghreNoraNe nIte kA hAniH vR^ike(NoraNe)nIte ko lAbhaH' iti | 
dvitIye tvidamupatiShThate | na shabdavAchyataivAtra pradhAnasya niShidhyate, prakR^itAnupayogAditi | shAbdatve hi pradhAnasya svarUpamAtra siddhayati nacha svarUpasiddhimAtreNa kAchillakShaNakShatiH | na hyasmAbhiriva pareNa sarvashabdasamanvayaH pratij~nAtaH | nApi pradhAnaM niShidhya brahma tatra niveshitam.h | yenAsmadIyadishA.apyupayogaH syAt.h | tadidamuktam.h | brahmaniveshaM(shanaM) vinA pradhAnasya 
shabdavAchyataivAtra niShidhyata iti na yuktamiti | 
kiJNcha pradhAnasya shabdavAchyatA IkShatyadhikaraNAnantarameva niShedhyA | tripAdIM atikramya atra niShidhyata iti (na yujyate) vyavadhAna(ne) kAraNAnirUpaNAditi | kiJNcha pAdapratipAdyo.arthastathAvidho bhavati, yastatpAdasthasakalasUtrapratipAdyaH | nacha atra pAde sarveShu (api) sUtreShu pradhAnasya shabdavAchyataiva niShidhyata iti niyamo.asti, yenAyametatpAdArthaH syAt.h | kAraNatvenetyAdau tadabhAvAt.h | tatrApi paramparayA tadeva sAdhyamiti chet.h | tarhi pAramparyasyAtItapAdArthe.api suvachatvAt.h atraiva pradhAnasya shabdavAchyatA niShidhyata iti nAsti | sa hi pAdArtho yo nAnyatra pratipAdyata iti | 
evaM sAmAnyataH pAdArthaM nirAkR^ityedAnIM prathamAdhikaraNavyAkhyAM nirAkaroti- na shabdavAchyataiveti || AnumAnikamityAdisUtraM yatpareNa vyAkhyAtam.h | AnumAnikamapyanumAnanirUpitaM pradhAnamapyekeShAM shAkhinAM shabdavadupalabhyate | kAThake hi paThyate | "mahataH paramavyaktamavyaktAtpuruShaH paraH' iti | tatra ya eva, yannAmAno, yatkramakA(mA)shcha, mahadavyaktapuruShAH smR^iti(pra)siddhAsta eveha pratyabhij~nAyante | tatrAvyaktamiti rUDhiyogAbhyAM pradhAnamuchyate | evaM tasya shabdavatvAdashabdatvamanupapannamiti chet.h | naitadevam.h | na hyetatkAThakavAkyaM pradhAnaparamiti | 
atra pR^ichChAmaH | kimatra kAThakagatAvyaktashabdavAchyataiva pradhAnasya niShidhyate kiMvA kutrApi kenApi shabdena nochyata iti | Adyasyottaram.h | atra kAThake (vAkye) avyaktashabdavAchyataiva pradhAnasya niShidhyata iti nopapannam.h | tanmAtreNAshabdatvAsiddheH | dvitIye.api kiM paramamukhyayA vR^ittyA uta shabdavAchyataiva niShidhyate | Adye tanmAtramanumatameva | sarvathA shabdavAchyataivAtra pradhAnasya niShidhyata iti dvitIyastu nopapadyate | kuta ityata Aha- sarveti ||
saN^grahAt.h pradhAnasyeti sheShaH | vede tAvadAtharvaNikAH paThanti "vikArajananImaj~nAmaShyarUpAmajAM dhruvAm.h | dhyAyate.adhyAsitA tena tanyate preryate punaH' ityAdi | itihAsapurANe tUdAhariShyamANe draShyavye | nanUktamatra na hyatra smR^itiprasiddhaM kAraNaM triguNaM pradhAnamuchyate | tena yadyadudAhriyate tattadvipratipannameva, ityataH triguNatvAdilakShaNopetapradhAnapratipAdakaM itihAsavAkyaM paThati- sattvamiti ||
Adipadena "bhUmirApo.analo vAyuH' ityAdergrahaNam.h | ityAdivAkyapratipAdyena triguNatvAdinA rUpeNopetasya pradhAnasya saN^grahAditi sambandhaH | 
kiJNcha "avyaktAtpuruShaH paraH' ityavyaktashabdavAchyaM na chetpradhAnaM tarhi tadvAchyaM vAchyam.h | 
nanvatra sUtrakR^itaivoktaM "sharIrarUpakavinyastagR^ihIteH' iti, "AtmAnaM rathinaM viddhi sharIraM rathameva cha' iti prAgyachCharIraM ratharUpakatayA vinyastaM tadatrAvyaktashabdena gR^ihyate, prakaraNAtparisheShAchcheti |
naiva sUtrakR^idAha | tathAtve hi rUpakavinyastasharIragR^ihIterityavakShyat.h | astu vA kathaJNchidvisheShaNasya paranipAtaH | idaM tu vaktavyam.h | kathamavyaktashabdena sharIramuchyata iti | na hyeShA rUDhiH | nApi yogaH sambhavati | sharIrasya vyaktatvAt.h | 
nanu parihR^itametatsUtrakAreNa(kR^itA) "sUkShmaM tu tadarhatvAt.h' iti | yadyapIdaM sharIraM vyaktam.h, tathA.apyasya yanmUlamupAdAnakAraNaM tejo.abannalakShaNaM bhUtasUkShmaM tattAvadavyaktam.h | anAdestasya sUkShmasyAvyaktatA.arhatvAt.h | kAryakAraNashabdAshcha saN^kIryante | "gobhiH shrINIta matsaram.h' iti yatheti |
atra vaktavyam.h | kimanenoktaM bhavatIti | kiM sharIramevAtrochyate, avyaktashabdastatropacharitaH, sharIramUlApAdAnasya tejo.abannAtmakasya bhUtasUkShmasyAnAderavyaktatvAditi, kiMvA bhUtasUkShmamevAvyaktasha(bdavAchyaM)bdam.h, sharIrashabdastu tatropacharitaH, sharIrasya tatkAryatvAditi | 
pakShadvaye.api doShamAha- yatreti ||
yatra vAkye, yadi avyaktashabdasyAnyArtho neShyate, parabrahmalakShaNaH, api tu tejo.abannAtmakaM sharIramUlopAdAnamanAdi bhUtasUkShmameveShyate | prathame svarUpeNa(eva) | dvitIye.avyaktashabdavAchyatayA tatra tarhi tatpradhAnamiti chodite ko doSho.asti | yena neti pratiShiddhayate | 
ayamabhisandhiH | sarvathA tAvannAvyaktapadaM brahmaparaM tvayochyate, kintu bhUtasUkShmakAryasharIrasya bhUtasUkShmasya vA vAchakamiti | pareNa tu pradhAnavAchakamiti | yadi vA.avyaktasya kAraNatvamabhipretaM tadA pakShadvayamapi brahmavAdasya pratipakShabhUtamiti | sharIrAN^gIkAreNa pradhAnaniraso vyarthaH | kAraNatvAvivakShAyAM tu pakShadvayasyApyaviruddhatvAtkimanenAnyataraparigraheNAnyataranirAkaraNAgraheNa viphalatvAdasaN^gatatvAchcheti | athavA.anAderupAdAnasya 
jaDasya bhUtasUkShmA(shabdA)bhidheyasyAN^gIkAre pradhAnaM neti riktaM vachaH, tallakShaNatvAtpradhAnasya | nAmni vivAdAyogAditi abhiprAyaH | 
nanvidamAshaN^kaya sUtrakAreNaiva parihR^itam.h, tadadhInatvAdarthavaditi | syAdetadevam.h | yadi vayaM svatantraM tejo.abannAtmakaM kAraNam.h(iti) abhyupagachChAmaH | naitadasti | tasya brahmAdhInatAN^gIkArAt.h | avashyaM chaitada(devama)N^gIkartavyam.h | arthavaddhi tat.h | na hi tena vinA brahmaNo jagatkAraNatvaM nirvahatIti | 
atrochyate | kimanenoktaM bhavati | asti pradhAnamiti sampratipannam.h | taddharmeShu tu svAtantAdiShu vipratipattiriti | evaM chetpradhAnasya svAtantAdikaM sAN^khayena chodanIyam.h | tvayA tu pAratantAdikaM vyutpAdanIyam.h | kimanenAvyaktAdishabdAnAM pradhAnaparatAnirAsaprayAsena | na hyatra pradhAnasya svAtantyAdikamavabhAsate | pratyutAvyaktAtpuruShaH para ityavyaktasya puruShAdhInatvaM pratIyate | tadidamapyuktaM "pradhAnamatrochyata ityevokte.aparAdhaH kaH| kintu svatantramityudite | na chaivamatrochyate' iti | 
chamasavadavisheShAdityAdikamadhikaraNamapi pradhAnasyAshAbdatvapratipAda(ka)nArthamiti vyAchakShate | tathAhi | "ajAmekAM lohitashuklakR^iShNAM (bahvIM prajAM janayantIsarUpAm.h) | bahvIH prajAH sR^ijamAnAM sarUpAH | ajo hyeko juShamANo.anushete jahAtyenAM bhuktabhogAmajo.anyaH' ityasminmantre pradhAnasya pratipAdanAtkathaM tadashabdamiti | atrochyate | yathA hi "arvAgbilashchamasaH' ityasminmantre svAtanteNa "ayaM nAmAsau chamasaH' iti na shakyate nirUpayitum.h, visheShAbhAvAt.h | UrdhvabudhnatvAderyathAkathaJNchitsarvatra yojayituM shakyatvAt.h | tathA "ajAmekAm.h' ityatrApi pradhAnapratipAdanaM na shakyAvadhAraNam.h, visheShAbhAvAditi | tadidamanupapannam.h | "gauranAdyantavatI sA janitrI bhUtabhAvinI | sitA.asitA cha raktA cha sarvakAmadughA vibhoH' ityadishrutisamAkhyayA nirNayopapatteH | 
kiJNcha na tAvadatra ajAshabdena rUDhArthatvAchChAgI svIkartumuchitA, vidyAprakaraNatvAt.h | nApi paraM brahma, lohitAditvAsambhavAt.h | bhogyatvAnupapatteshcha | ata eva na jIvo.api, bhoktR^itayA pR^ithagabhidhAnAt.h | nApyanyatkiJNchidachetanam.h, ajananAnupapatteH | ataH prakR^irivAjA, janmAbhAvAt.h | lohitashuklakR^iShNA cha rajassattvatamorUpatvAt.h | prasiddhaM cha raja AdInAM lohitAditvamAgameShu | tadanuShaktashcha jIvassaMsarati | asaMsaktastu muchyata ityetadapi suprasiddham.h | na chedevam.h, mantrasya nirviShayatvApattiriti | 
nanu na mantrasya nirviShayatvamApadyate | yatassUtrakR^idevAha jyotirupakrameti | atra mantre pratipAditA.ajA jyotirupakramA tejo.abannarUpA | kutaH | "yadagne(rlo)rohitaM rUpaM tejasastad.hrUpaM yachChuklaM tadapAM yatkR^iShNaM tadannasya' iti lohitAdirUpavattayA tejo.abannAnyadhIyate hyeke | tatsamAkhyayA.atra(trApi) tejo.abannAtmaivAjA pratipattavyA | tasyAshchaturvidhabhUtagrAmopAdAnabhUtAyA bahuprajAjananItvaM jaDatvena bhogyatvaM cha upapannamiti | atra dUShaNamAha- ajAmiti || 
yadyatra mantre pariNAmi jaDaM tejobannalakShaNaM pratipAdyamaN^gIkriyate | tarhyajAmekAmiti shrutiretAM prakR^itiM prAheti pakSho yadA tadA ko doSho.asti | na ko.apIti | 
nanu kathaM nAsti | IkShaternAshabdamityuktAshabdatA.asiddhervidyamAnatvAditi chet.h (na) tasyAsmAbhiranyathAvyAkhyAtatvAdityAshayenoktam.h- sarvatheti ||
aparihArya ityarthaH | 
idamatrAkUtam.h | jagatkAraNatvena khalvatrA.ajA pratIyate | sA brahmavAdinA brahmatayA samarthanIyA | tejo.abannAtma(ka)tayA tu samarthane pradhAnarUpA.api kuto nAN^gIkaraNIyA | lakShaNAtivyAptestulyatvAditi | tejo.abannAnyapi parameshvarAdhInAni | ato tatrAtivyAptiriti na chet.h | evaM tarhi kiM mantrasya prakR^itiparatvanirAkaraNena | kintu prakR^itiparatvamaN^gIkR^ityaiva "yo yonimadhitiShThatyekaH' ityAdivAkyabaleneshvarAdhInatvamevopapAdanIyam.h |
kiJNcha tejo.abannAdiShu na tAvadajAshabdo rUDhaH | nApi yaugikaH | tattejo.asR^ijatetyAdishruterajananAsambhavAt.h | nacha strIliN^gatvamupapadyate | nApyekavachanam.h | trivR^itkaraNAditi chenna | atha manyeta tejo.abannApAdAnaM jaDamanAdidravyaM kimapyekamasti | tatkAryatvAdupachArAdajAdishabdopapattiriti | tarhi tadevAtra pratipAdyamastu, shabdAnAM mukhyavR^ittilAbhAt.h | astviti chettarhi prakR^itiratra pratipAdyeti vadatA pUrvapakShiNA kimaparAddham.h | tallakShaNatvAtprakR^iteH | nAmamAtre vivAdAyogAchcha, tadidamuktamajAmekAmiti |
nanvatrottaramuktaM kalpanopadeshAditi | yathA (hi) madhuvidyAdAvAdityAdInAM madhvAditvena kalpanA kriyate, evamatrA.api tejo.abannAnAmajAdikalpanopadeshAdavirodha iti | etadayuktam.h | kalpanAyAH prayojanAbhAvAt.h | nahIdaM 
pAmara(jana)manoraJNjanAtharM kAvyam.h | ata eva dR^iShTAnto.api nirastaH |
kashchijjyotirupakrametyetadanyathA vyAchaShye | jyotirbrahma | tadupakramA tatkAraNaiveyamajA na svatantreti | tasya prathamasUtraM vyartham.h | anenaiva charitArthatvAt.h | kiJNcha tadadhInatvAdi(tyane)naiva pradhAnasya jyotirupakramatvaM pratipAditam.h | pratipAdanIyaM cha sAN^khayaparIkShAyAmapi | asyAH shruteH pradhAnaparatve(.api) na doSha ityayuktaM "tattu samanvayAt.h' ityavadhAraNAnupapatteriti chet.h na, tejo.abannaparatve.api tadanistArAt.h |
astu parasyaivam.h | bhavatAM tu kathaM na doSha ityata Aha- asmAkamiti ||
asmAkaM tu mate tattu samanvayAdityavadhAraNasyAyamarthaH sarveShAmapi shabdAnAM bhagavAneka eva paramamukhyArtho nAnya iti | ato rUDhaM, yasya shabdasya yadarthatayA prasiddhaM, tadapi sarvaM tanmukhyArthamAtratayA.abhyupagamyate | mukhyAyoge gauNAdyapi | evaM chAjAdishabdAH paramamukhyayA vR^ittyA parabrahmaparA mukhyamAtratayA pradhAnasyApi pratipAdakA ityaN^gIkAre kA.anupapattiriti |
nanvevaM tarhi sautramavadhAraNaM kimiti paramamukhyArthAntaravyAvR^ittyarthaM vyAkhyAyate | vAchyAntaramAtravyAvR^ittyarthaM kuto na vyAkhyAtavyam.h | na choktaprayojanAnupapattiH | amukhyayA vR^ittyA saN^ketamAtreNa vA tadupapatteriti chenna | sUtrakAreNaiva granthAntare vaidikAnAM shabdAnAmuktavidhAnekArthatvasyAbhyupagatatvAdityAha- arthadvayamiti ||
tadeva paThati- kAryANAmiti ||
vachasAM vaidikAnAmuttamaM vAchyam.h | tadapekShayA.anyAnyamukhyavAchyAni | kuta etat.h | yogAnAM yogavR^ittInAM paramAM siddhim.h | siddhayantyasminniti siddhiH | indrAdayastvaparamasiddhayaH | etadapi kutaH | kAryANAM mahadAdInAM pUrvaM mukhyaM kAraNam.h | prakR^ityAdIni tvamukhyakAraNAni | padaM svarUpam.h | tasmAtparamaM viduH | yadyapi rUDhiravilambenArthapratyAyakatAmAtreNabalavatI | tathApi visheShaj~nAnahetutvAdyoga eva balIyAniti matvA sa eva gR^ihItaH | tatra sAkShAdarthadvayasyAnuktatve.apyuttamaM vAchyamiti visheShaNAdvAchyAntarasadbhAvo.avagamyate | ata eva prAgabhipretyetyuktam.h | 
vaidikAnAM shabdAnAmubhayArthatve pramANAntaramAha- buddhAviti ||
yoga iti yogavR^ittiviShayaH parameshvaraH | rUDhaH prasiddhaH prakR^ityAdiH | ayamarthaH | asti tAvadviditapadapadArthasaN^gateradhigatashAbdanyAyasyAjAdishabdashravaNe brahmaNa iva pradhAnasyApi buddhAvArohaH, dhiyAM cha (tu) svata eva prAmANyam.h | aprAmANyaM tu bAdhakAdhInamityupapAditaM prathamasUtre | nachAtrArthadvayayAbhyupagame bAdhakamasti | yena buddhAvArUDhamapi tyajyeta | ato nirapavAdapratItibalAtsarveShAmapi shabdAnAmubhayArthatvameShyavyamiti |
etadeva vivR^iNoti- viparIteti ||
kAraNaM svIkArasyeti sheShaH | sA viparItapramA | sa svIkArakAraNatvenokto.api pUrvArohaH, vyarthaH, svIkArakAraNaM na bhavati | bhramo yatheti | prasiddhashuktirajatAdiviparyayo yathetyarthaH | yadvA | ajAdipadAni dvayarthAni bAdhakavidhurAyAM buddhau tathA rUDhatvAditi pratij~nAhetU kathitau | anenAnvayavyatirekAbhyAM vyAptimAchaShye | tatra pUrvAdhare yathA stambhAdipratyaya iti dR^iShTAntoktirapi draShyavyA | nanvatrAjAyAH kAraNatvamuchyate | tachcha brahmalakShaNatvenoktamityato bAdhakAd.h buddhAvArUDhamapi pradhAnaM tyAjyamiti chenna | nimittamAtratvasya brahmalakShaNatvena jagadupAdAnatvasya pradhAne.api sattvAdaya tadarthatvopapatterityAshayavAnupasaMharati- ata iti ||   Vyasa-(3)
 saN^khayopasaN^grahAt.h' ityetadapi pradhAnasyAsha(shA)bdatvapratipAdanArthatayA vayAchakShate (shAM.bhA) | tathAhi | "yasminpaJNchapaJNchajanA iti paJNchasaN^khayAviShayAparA paJNchasaN^khayA shrUyate | paJNchashabdadvayadasharnAt.h | na ete paJNchapaJNchakAH paJNchaviMshatiH sampadyate | tathAcha shrutiprasiddhayA paJNchaviMshatisaN^khayayA teShAM smR^itiprasiddhAnAM paJNchaviMshatitattvAnAmupasaN^grahAtprAptaM shrutimattvaM pradhAnAdInAM ityatrochyate | na saN^khayopasaN^grahAdapi pradhAnAdInAM shrutimattvapratayAshA kartavyA | kasmAt.h | nAnAbhAvAt.h | nAnA hyetAni paJNchaviMshatitattvAni naiShAM paJNchashaH paJNchashaH sAdhAraNo dharmo.asti | yena paJNchaviMshaterantarAle paJNcha paJNcha saN^khayA nivesheran.h | na hyekaM nibandhanamantareNa nAnAbhUteShu dvitvAdikAH saN^khayA nivishante | atirekAchcha | atireko hi bhavatyAtmAkAshAbhyAM paJNchaviMshatisaN^khayAyAH | Atmano hi paJNchaviMshatAvantabharAve yasminnityadhikaraNatvoktivirodhaH | AkAshasyApi pR^ithaguktivirodhaH | kiM paJNchaviMshatitattvaprakriyA sarvathA.aprAmANikItyabhiprAyaH | utaitadvAkyaM tatparaM na bhavatIti | pakShadvayamapyanupapannamityAha- yattaditi || 
sadasAtmakaM kAryakAraNAtmakam.h | avisheShatvAdakAryatvAtpradhAnaM visheShavattvAtkAryatvAtprakR^itiM prAhuH | 
visheShavadityasya vivaraNam.h- paJNchabhiriti ||
paJNchabhiH mahAbhUtaiH paJNchabhistanmAtrAbhiH chaturbhirmahadahaN^kAramanobuddhibhiH dashabhirindriyaishcha brahma pUritam.h | "etachchaturviMshatikaM gaNaM pradhAnakAryaM viduH iti sUtrakR^itaiva granthAntare paJNchaviMshatitattvAnAM pratipAditatvAnna tAvadAdyaH kalpaH | anuvAdo.ayamiti chet.h | kiM pramitasyota kalpitasya | Adya tatpramANaireva siddhistattvAnAm.h | na dvitIyaH vaiyarthyAt.h | dUShaNArthamiti chenna | tadabhAvAt.h | nahi granthAntare anuvAdo granthAntare dUShaNamiti sambhavati | na dvitIyaH | virodhAbhAvAt.h | 
yaduktaM nAnAbhAvAditi tadasat.h | sUtrakArasyApi saN^grAhakAbhAvena paJNchabhirityAdyuktyanupapattiprasaN^gAt.h | atha tatra bhUtatvAditi saN^grAhakANi santi iti chet.h tarhi tAnyeva bhUtatvatanmAtratvaj~nAnendriyasvakarmendriyatvataditaratvAni (cha)shrutAvapi santIti samAnam.h | na chAyamasti niyamo.antarAle saN^grAhakeNa vinA na saN^khayAnivesho.astIti | "paJNcha sapta cha varShANi na vavarSha shatakratuH', "vratametadanuShTheyaM varShANi nava paJNcha cha' ityAdau vyabhichArAt.h | yadapyatirekAchcheti | tadapyasat.h | pAtaJNjalairIshvarasyAN^gIkR^itatvAt.h | AkAshashchetyAkAshAdyA iti vyAkhyAnopapatteH | 
kiJNchedaM vAkyaM paJNchaviMshatitattvasiddhaye sAN^khayena svashAstre gR^ihItatvAdvA shaN^kitaM sambhAvitatvAdvA | na dvAvapi sambhavataH | paJNcha paJNchajanA ityasya paJNchaviMshatyapratyAyakatvAt.h | paJNchajanA itayasya samAsatve hi dvitIyaH paJNchashabdo na tAvatpaJNchashabdena sambaddhayate | visheShaNasyApesarjanena sambandhAyogAt.h | nApi janashabdena | paJNchajanAH katItyAkAN^kShAnudayena visheShaNAyogAt.h | asamAsatve.api na tAvatpaJNchashabdena sambandhaH | ekArthayorvisheShaNavisheShyabhAvAnupapatteH | nApi janashabdena | nirAkAN^kShatvAt.h | kathaJNchidAkAN^kShAyAmapi dashatvasya prApteH | 
nanu paJNjajanA iti samAhAradviguH | tasya paJNcheti visheShaNe paJNchaviMshatiH sampadyate | yathA paJNchapaJNcha(pha)pUlyaM ityukte paJNchaviMshatipUlyolabhyanta iti | maivam.h | tathA sati puMliN^gAnupapatterityalam.h | 
kAraNatvenetyAdisUtrANAmapavyAkhyAnaM sphuTadUShaNamiti na dUShitam.h | 
prakR^itishchetyetada(tya)dhikaraNaM brahmaNo jagadupAdAnatApratipAdanArthamiti vyAchakShate | 
tathAhi | janmAdyasya yata iti jagatkAraNaM brahmetyuktam.h | tatra saMshayaH kimupAdAnatvenota nimittatveneti | "sa IkShAMchakre sa prANamasR^ijata' itIkShApUrvakakartR^itvashravaNAdinA kevalaM nimittatvenaiveti prApte.abhidhIyate "prakR^itishcha patij~nAdR^iShTAntAnuparodhAt.h' | na kevalaM nimittakAraNameva brahma | kintu prakR^itiH upAdAnaM cha | kutaH, pratij~nAdR^iShTAntAnuparodhAt.h | evaM hi pratij~nAdR^iShTAntau noparudhyete | "yenAshrutaM shrutaM bhavati' iti brahmavij~nAnena sarvavij~nAnaM pratij~nAtam.h | tachchopAdAnatva evopapadyate | kAryasyopAdAnAvyatirekAt.h | nahi nimittakAraNAvyatirekaH kAryasyAsti | takShNaH prAsAdavyatirekadarshanAt.h | dR^iShTAntAshcha "yathA somyaikena mR^itpiNDena' ityAdaya upAdAnagocharA AmnAyante | "yato vA imAni bhUtAni' iti paJNchamI chopAdAnatvaM gamayatIti | janikartuH prakR^itiriti visheShasmaraNAt.h | "abhidhyopadeshAchcha' "so.akAmayata bahu syAM prajAyeya' ityabhidhAnapUrvakabuhabhavanopadeshAchcha nimittatvamupAdAnatvaM cha gamyate | 
"sAkShAchchobhayAmnAnAt.h' | itashchopAdAnaM brahma | "sarvANi ha vA imAni bhUtAnyAkAshAdeva samutpadyante AkAshaM pratyastaM yanti' iti sAkShAdbrahmaiva kAraNamupAdAyobhayoH prabhavapralayayorAmnAnAt.h | yaddhi yasmAtprabhavati yasmiMshcha lIyate tattasyopAdAnaM prasiddham.h | yathA vrIhyAdInAM pR^ithivI(ti) | pratyastamayashcha nopAdAnAdanyatra kAryasya dR^iShTaH | "AtmakR^iteH pariNAmAt.h' tadAtmAnaM svayamakurutetyAtmanaH karmatvakartR^itvashravaNA(vyapadeshA)chchopAdanaM brahma | kathaM punaH pUrvasiddhasya kriyamANatvam.h | pariNAmAt.h | pUrvasiddho.apyAtmA vikArAtmanA visheSheNAtmAnaM pariNAmayAmAseti hyupapannam.h | pariNAmAditi vA pR^ithak.h sUtram.h | sachcha tyachchAbhavadityAdinA brahmaNa eva vikArAtmanA pariNAmaH sAmAnAdhikaraNyenAmnAyate | atashchopAdAnaM brahma | "yonishcha hi gIyate |' "yad.hbhUtayonim.h' iti yonishcha brahma gIyate | yonishabdashchopAdAnavachanaH samadhigato loke | atashchopAdAnaM brahmeti | 
tadetannirAkaroti- nacheti ||
kuto nochyata iti chet.h | pramANAntarAviruddho hi sUtrArtho varNanIyaH | upAdAnatvaM cha brahmaNaH shrutyAdiviruddham.h | pariNAmikAraNaM hyupAdAnamuchyate | yathA ghaTaruchakAdInAM mR^itsuvarNAdi | brahmaNashcha svarUpAntarApattilakShaNo vikArAparaparyAyaH pariNAmo niShiddhayate shrutyAdAviti kathaM sUtrArthatayA vaktuM shakyata ityAha- avikAra iti ||
sadAshabdadvayasyAvikAraH shuddha ityAbhyAM sambandhaH | vikAro dvedhA bhavati | dharmiNo dharmasya cheti | tatrAvikArassadetyAdyasya 
niShedhaH | sadaikarUpeti dvitIyasya | ekarUpe nirvikAre vij~nAnabale yasyAsau tathoktaH | upamAviShaya aupamyam.h | na aupamyam.h anaupamyam.h | ekarasaM svagatabhedavarjitam.h | pradhAnAnandAtmakaM vA | na vikArIti gamyata iti sheShaH | 
yuktiviruddhaM cha brahmaNo vikAritvamiti vaktuM vikAraprakArAMstAvadAha- parAdhIneti ||
vikArastAvad.h dvividho bhavati | visheShAptirvisheShiparivatar(vR^itti)shcheti | tatra visheShAptirnAma dharmiNastadavasthye sati dharmamAtraparivR^ittiH | visheShiparivartavR^ittistu dharmisvarapUsyaiva pariNAmaH | dvividho.apyayaM parAdhIno bhavati | pratyekaM cha dvedhA | anivartyo.anyathAbhAvo nivartyashcheti | atraikaikaprakArAnuktiH sphuTatvAditi j~nAtavyam.h | anyathA vAkyasyAsAmaJNjasyaM syAt.h | kShIrAdivaditi chaturNAmudAharaNam.h | kShIrAdInAmiva dadhitvAdyApattirityarthaH | 
tatrAnivartyavisheShAptiryathA | shyAmasya phalasya pItatvApattiH | tatra hi dharmiNastAdavasthyaM pItatve.api phalavyavahArAnivR^itteH | kevalaM shyAmatvApagamena pItatvamutpannaM saurAtapAdivashAnna nirnimittam.h | nacha punarnivartate | 
nivartyavisheShAptiryathA | kuNDalAdyAkArasya suvarNasya kaTakAditvApattiH | atrApi hi dharmiNastAdavasthyam.h | kaTaka(kAdi0tvApanne.api suvarNavyavahAradarshanAt.h | paraM kuNDalatvApAyena svarNakArAdyadhInakaTakabhAvo jAtaH | nivartyashchAsau | punaH kuNDalIkartuM shakyatvAt.h | 
anivartyo visheShiparivarto yathA | kShIrasya dadhibhAvaH | atra hi na dhamirNastAdavasthyam.h | dadhitvApattau kShIravyavahArAnupalambhAt.h | kintu dharmibhUtaM kShIrameva AtaJNchanAdivashAddadhibhUtam.h | nacha dadhibhAvanivR^ittyA kShIraM bhavati |
nivartyo dharmiparivarto yathA | shulbasya tAratvam.h | atrApi na dharmiNastAdavasthyaj~n.h | tAratAyAM shulbavyavahArAnupalabdheH | kiM nAmauShadhya(dhA)dhInatayA shulbameva tAraM saMvR^ittam.h | prabalauShadhibalAttAratAnivR^ittyA shulbaM cha sampadyate | 
nacha paJNchamI vidhA dR^iShTA, (sambhAvitA) shrutA veti | 
kimato yadyevaMbhUto vikAra ityata Aha- naiveti ||
kvachiditi nimittasaptamI | 
ayamAshayaH | sakalo.api khalu vikAraH parAdhIno bhavatIti nidarshitam.h | nachaivamevAsau kvApi dR^iShTaH | tathAtve vA sarvadA syAt.h | nacha brahmaNo vikAranimittaM kiJNchidasti | "sadeva somya' iti prAk.h sR^iShTevarstvantaraniShedhAt.h | nacha kAlAdikamapi pareNa pralaye.abhyupagatam.h | abhyupagame.api parAdhInatA.a.apatteshcha | 
astu jaDeShu parAdhIno vikAraH | chetanaM brahma tu svechChayaiva jagAdAkAreNa vikriyate | "tadAtmAnaM svayamakuruta' ityAdishruteriti chenna | prekShAvatastasya nAnAvidhAnArtharUpaprapaJNchIbhavanechChAyA evAnupapatteH | na hyunmatto.apyAtmano.anartharUpatAmichChati | dUre prekShAvAn.h | nacha prapaJNchasyAnartharUpatAM na jAnAti brahma | asarvaj~natApAtAt.h | nAyaM prapaJNcho brahmaNo.anartharUpa iti chenna | duHkhAdirUpeNa pariNatasya na duHkhAdirUpatA ityasya vyAhatatvAt.h | nahi vivartavAdinAmiva kalpito.ayaM prapaJNcho bhavatAm.h | satyatvAbhyupagamAt.h | duHkhAdimattvamaniShyam.h, natu tadrUpatetyabhiprAya iti chenna, tathA sati sukharUpasyeShyatvamapi na syAt.h | tatashcha na mokShAya pravarteta | 
kiJNcha brahmaNo.anarthAbhAve kasyA(yama)nartha iti vaktavyam.h | jIvasya cheti chet.h | sa kiM brahmaNo bhinno.abhinno vA | nAdyaH | apasiddhAntAt.h | dvitIye kathaM brahmaNo nAnarthaH | bhinnAbhinna iti chet.h(na) abhedenAnarthaprasaN^gAt.h | nirAkariShyate chAyaM pakShaH "ata eva chopam.h' iti | apicha, chetanasyApi vikriyA dR^iShTAdR^iShTakAraNAyattA dR^iShTeti kathaM brahmaNaH svechChAmAtreNa syAt.h | sarvashaktitvAditi chet.h(na) anarthIbhavataH sarvashaktitvAnupapatteH | na tarkAvaseyaM brahma yena dR^iShTAntAnuguNyavaiguNyachintA.atropayujyate | kiM nAma shrutimAtrasiddham.h | shrutishchAnyAnapekShameva prapaJNchA(ta)pattimAchaShya iti chenna | tathA sati vichArashAstrAnavatAraprasaN^gAt.h | yuktashchAyaM tarkAgocharatvavAdo yatra shrutInAmavigAnaM syAt.h | na chaivamatretyuktam.h | ato na sAmAnyato vikAritvaM brahmaNo yujyate | nApi visheShataH | 
tathAhi | na tAvadaprachyutasvarUpasyaiva brahmaNo.ayamAkArapariNAmaH prapaJNcha iti yuktam.h | asthUlatvAdishrutivirodhAt.h | svarUpApekShayA tadupapattiriti chet.h (na) svarUpa eva sthUlatvAdijananAt.h | nahi kuNDalatvAnapagamena kaTakatvaM suvarNasya bhavati | svabhAvApekShayA.astviti chenna | kAlabhedena sthUlatvAdibhAvAbhAvavataH "ayaM svabhAvaH, ayaM (na) tvasvabhAvaH' iti vivekAyogAt.h | nahi brahmaNaH kAraNAntarAtprapachatApattiM manyase yena sA na svabhAvaH syAt.h | prapaJNchakAratAyAshchAnivartyatve pralayashrutivyAkopaH syAt.h | niShprapaJNchabrahmabhAvApattilakShaNamokShAbhAvaprasaN^gashcha | ekadeshapariNAmastu nirAkariShyate | nApi 
svarUpaprachyutyA prapaJNcharUpatA.a.apattiH sthitisamaye brahmAbhAvaprasaN^gena brahmaj~nAnasya nirAlambanatvApAtAt.h | tasyAshchAnivartyatve na kadA.api brahmaNo.astitvamityeShA dik.h | 
atra kashchit.h andhAnugatAndha iva prakR^itishchetyAdIni sUtrANi brahmaNo jagadupAdAnatApratipAdakatayA vyAkhyAyoktadUShaNagaNAdbhItaH sUtratAtparyamAha ""paramasUkShmAchidrUpapradhAnasharIraM brahma "yo.avyakte tiShThanyasyAvyaktaM sharIram.h' ityAdishrutisiddham.h | tathAcha brahmAdhiShThitaM brahmAtmakaM pradhAnaM jagadupAdAnamiti brahmaiva jagadupAdAnatayA(.aN^gIkri)gIyate | ato noktadoShaH'' iti | taM pratyAha- upAdAnatvameveti ||
evaM hi vadatA pituriva putrajanmani jagadutpattau brahmaNo.apAyAvadhitvalakShaNamapAdAnatvamiShyaM syAt.h | sarvathA nirvikArasya brahmaNo vikAripradhAnasharIrakasya tadadhiShThAtR^itvenApAdAnatayoditatvAt.h | evaMbhUtaM chopAdAnatvam.h (brahmaNaH) asmAbhirapyaN^gIkR^itameveti nAtrAsmAkaM pradveShaH | 
nanUpAdAnatvaM chedbrahmaNo.aN^gIkR^itaM kathaM tarhi tannirAkaraNamityata Aha- na tviti ||
shuddhachaitanyasyaiva brahmaNo vishvAtmanA bhavo bhAskarAdyabhyupagato nAsmAbhira(N^gIkriya)bhyupagamyate | atastannirAkaraNamupapannami(meve)ti | atrAyamabhisandhiH | yadyapi paravyutpAditaM jagadupAdAnatvaM brahmaNo nAsmAkamarthato virodhi | tathA.api naiteShAM sUtrANAmarthaH | tathAhi | kimatrAsya vyutpAdanasya prayojanam.h | na tAvadbhAskarasyeva nimittopAdAnabhedanirAkaraNam.h | pradhAnasyopAdAnatayA.aN^gIkR^itatvAt.h | vikArivastvadhiShThAtR^itvameva mukhyamupAdAnatvamiti chenna | lokavirodhAt.h | lokavyavahArAnusAreNa hi parIkShakairlakShaNaM kAryam.h | natu svAbhiprAyAnusAreNa lokavyavahAro niyantavyaH | loke cha vikriyAvadupAdAna(mu)mityuchyate | 
atha pAtaJNjalAH pradhAnasyaiva svAtanteNa jagadupAdAnatvam.h Ishvarasya tu tadanugrAhakatvameveti manyante | tannirAsArthaM brahmasharIratayA brahmAtmakameva pradhAnam.h | tadIyamupAdAnatvamapi brahmaNa evetyatra vyutpAdyata iti brUShe | tadA.anavasaradussthatvam.h, asya samayapAde kartavyatvAt.h | kariShyate cha "anyatrAbhAvAt.h' iti | tasmAnnedaM sUtratAtparyamiti |
pitR^itvAdityuktaM dR^iShTAntamamR^iShyamANo brahmapariNAmavAdI vadati "pitA putrasyopAdAnamevAto nAyaM dR^iShTAnto yuktaH' iti, tatrAha- na cheti ||
Adyashchashabdo.avadhAraNe | dvitIyaH paroktAnuvAda(kaH) | janitR^ishabdaM prayuJNjAnaH svagranthasya mantratulyatAM (darsha)sUchayati bhagavAnAchAryaH | janitA mantra iti smaraNAt.h | atra prakR^itatvAtpitR^imAtragrahaNe prApte yadUrNanAbhimAtR^igrahaNaM tenaitadapi nirAkR^itaM bhavati | yadbrahmapariNA(mi)mavAdinoktaM, "brahmaNo jagatkAraNatve "yathorNanAbhiH sR^ijate(gR^ihNate cha)' "pitA.ahamasya jagato matA' ityUrNanAbhyAdidR^iShTAntopAdAnAdupAdAnatvameva vivakShitam.h | UrNanAbhyAdInAM tantvAdikaM pratyupAdAnatvAt.h' iti | yachcha "yonishcha hi gIyate' ityatroktam.h | "yadyapi yonishabdo "yoniShTha indra niShade akAri' ityAdau sthAnAdyarthaH pratIyate | tathA.api yathorNanAbhiriti vakShyamANadR^iShTAntabalAdupAdAnavAchIti nishchIyata iti' (|) udAhariShyamANaM brahmatarkavachanamapi vyAkhyAtaM bhavati |
kuto neti chet.h | atra pitrAdInAM putrAdInAM cha chetanAchetanasamAhArarUpatvAchchatvAraH pakShAH sambhavanti | pitrAdichetanaM prati vopAdAnaM, putrAdyachetanaM prati vA, pitrAdyachetanaH putrAdichetanaM prati vA, putrAdyachetanaM prati veti | tatrAdyaM pakShatrayaM tAvannopapadyata ityatra hetumAha- chetanatvAditi ||
Adye dvayoshchetanatvAt.h | uttarayoranyatarasya | chaturthaM tvaN^gIkaroti tadannaM hIti | tairUrNanAbhyAdibhirupabhuktamannaM tatpariNatAstachCharIradhAtava iti yAvat.h | tantvAdikAryarUpatayA pariNataM bhavedityarthaH | 
etaduktaM bhavati | pitrAdidR^iShTAntAnAmayaM khalu niShkR^iShyo.arthaH | yatpitrAdyupabhuktamannaM tachCharIrI(ra)bhUtaM putrAdigatAchetanAMshopAdAnaM bhavatIti | pakShAntarasyAsambhAvitatvAt.h | nachAyamasmAkamaniShyaH | mahApralaye parameshvareNa nigIrNaM mahadAdikAyarM tachCharIrarUpakapradhAnatAM gachChati | tachcha pradhAnaM punarmahadAdikAyaropAdAnaM bhavatItyaN^gIkArAditi | etenorNanAbhyAdInAM na vikAritvaM(tA)chennirupAdAnA tantvAdyutpattiH prasajyata ityapi nirastam.h | 
evaM shrutipurANayuktibhirbrahmaNo nirvikAratvAvagamAnna jagadupAdAnakAraNatvaM kintu nimittatvamevetyuktam.h | adhunA shrutismR^iti(purANayukti)bhirnimittatvasyaivoktatvAdapItyAha- apAdAnatayeti ||
vishvakartR^itvamityevetyukte kulAlAdInAmiva taTasthakartR^itvaM pratIyate | tannivR^ittyatharmapAdAnatayetyuktam.h | apAdAnatvami(tyevo)kte 
parasya nAniShyam.h | upAdAnasyApyapAdAnavisheShatvenApAdAnatvApAdAnatvayoravirodhAt.h | apAdAnavisheShavivakShAyAM cha parNapatane vR^ikShasyevAvadhitvamAtraM pratIyate | ato vishvakartR^itvamityuktam.h | tathA.api buddhipUrvakamiti vyartham.h | karturbuddhimatvaniyamAditi | maivam.h | asheShavisheShaj~nAnasya vivakShitatvAt.h | etaduktaM bhavati | sakalakAryakriyAkArakaphalaviShayabuddhayAdimAnIshvaro bAhyena rUpeNAnugR^ihNannAntareNa pradhAnAdInAM pariNAmAdishaktIH prerayan.h svasharIrarUpakapradhAnAdipariNAmabhUtamahadAdikAryApagame.avadhirbhavatIti | sAdaratvaM darshayiShyAmaH | 
tadeva vAkyadvayaM krameNa paThati- ichChAmAtrAditi ||
natu pariNAmitayeti mAtrArthaH | tatra heturavikArasyeti | kiM prayojanAddeshenetyata uktam.h- svabhAva iti || upAdAnAbhAvAtkathamityata uktam.h- raja iti ||
yena preritaM rajashshabdopalakShitaM guNatrayAtmakaM pradhAnaM jagadabhavat.h | atropapAdanenAdaraH pratIyate | svadehAtsachchidAnandAdyAtmakAvadadheH | athavA svadehAtpradhAnAdupAdAnAt.h | bhuktapUrvaM pUrvakalpe (bhuktena) saMhR^itena sadR^isham.h | bhuktapUrvaM sUkShmabhAvasthopAdAnakamiti vA | evashabdena natu mR^idAdivadityAha | vAshabdo dR^iShTAntasamuchchaye | 
svadehAditi bhuktapUrvamiti cha vivR^iNoti- pradhAnamiti ||
evashabdoktasyopapAdanaM nirvikAra iti | atrApi pUrvavadAdaro gamyate |
prAk.h chetanatvAdityanena trayaH prayogAssUchitAH | pitAputrau nopAdAnopAdeyabhUtau chetanatvAddevadattayaj~nadattavat.h | putrAdyachetano, na pitrAdichetanopAdAnakaH, achetanatvAt.h ghaTavat.h | putrAdichetano na pitrAdyachetanepAdAnakaH, chetanatvAdbrahmava(hmAdiva)diti | sarvatra pakShadharmatAyAshcha nishchitatvAt.h | dvitIye tAvadvayAptimupapAdayati- na chetanavikAraH syAditi ||
yadi khalu yatra kvApi deshe kAle vA.achetanaM chetanavikAro dR^iShTaH syAttadaivaM vyAptirbhajyeta | nachaivamityarthaH | mahadAdijagat.h brahmakAryamupalabdhamiti chenna | adyApyasiddheH | uktavakShyamANapramANairnirAkR^itatvAt.h(cha) | tR^itIye vyAptimupapAdayati- nAchetaneti ||
vyAkhyAnaM pUrvavat.h | evaM na chetanavikArashchetano.apyupalabdha ityAdye.api vyAptirupapAdanIyA | 
athavA mahadAdikaM na chetanavikAraH, achetanatvAdghaTavaditi yuktyantaraviruddhaM cha brahmaNo jagadupAdAnatvamiti chetasi nidhAyAsya vyAptimupapAdayati- na chetaneti || nanu ghaTAdayo.api brahmavikArA iti chenna | mR^idAdivikAratvasya pramitatvAt.h | paramparayeti chet.h | evaM tarhi na svayaM chetanavikArAH | kintu tatkAraNAnItyuktaM syAt.h | tathAcha kathaM na dR^iShTAntatA | tarhi tatkAraNeShu vyabhichAra iti chenna | teShAmeva pakShatvAt.h | sukhaduHkhAdiShvanaikAntikatvamiti chenna | teShAmantaHkaraNavikAratvAbhyupagamAt.h | etenaitadapi pratyuktam.h | jagat.h, abhinnanimittopAdAnam.h prekShApUrvajanitakAryatvAtsukhAdivaditi | ghaTAdiShu vyabhichAra(rAchcha)shcha | teShAmapi pakShIkaraNe pramANabAdhaH syAt.h | nanvachetanamapi jagachchetanavikArashchettadA ko doShaH syAt.h | evaM tarhi chetano.apyachetanavikAraH syAt.h H na chaitadastItyAha- nAchetaneti ||
ayamabhisandhiH | yadi mahadAdikaM brahmaNo vikAraH syAttarhitatsvarUpAnugatimatprasajyeta | kArye kAraNasvarUpAnugamadarshanAt.h | ghaTAdayo mR^idvikArA mR^idanugatimanto dR^iShTAH | na chaitadasti | tasmAnna mahAdAdi(H) brahmavikAraH | yadi punaH kAraNasvarUpAnugamamantareNa vikArivikArabhAvo.abhyupagamyate tadA chetano.apyachetanavikAraH kiM nAbhyupagantavyaH | nachaivamaN^gIkR^itaM pareNa | tathAhi sati "eka AtmanaH sharIre bhAvAt.h' ityatra parasya bhUtachatuShyayapariNAma evAyaM chetanavAnkAya iti vadantaM chArvAkaM prati bhUteShvavidyamAnaM chaitanyaM kathaM kArye syAditi parihAro madirAdravye madashaktivatsyAditi punashcha chArvAkeNa chodite madiropAdAne.api sUkShmarUpamadashaktivyutpAdanaM cha vyAhataM syAditi | 
yadvA brahmajagatI nopAdAnopAdeyabhAvavatI vilakShaNatvAddevadattaghaTavat.h | nanu vilakShaNAnAmapi mR^idghaTAdInAmupAdAnopAdeyabhAvo dR^ishyata iti chenna | chetanAchetanarUpavailakShaNyasya vivakShitatvAt.h |
api cheti yuktisamuchchaye | vikR^iti(ta)tve vikR^itidashAyAmanyasyAnyarUpatvamanyavikAratvaM na dR^ishyate | vikAravikAriNAvanyonyamanyatayA kvApi nopalabdhAviti yAvat.h | atra dR^iShTAntamAha- neti ||
yasya kShIrasya vikAro yaddadhi tasmAtkShIrAdanyatA tasya dadhnaH kenApi kvApi na dR^ishyata ityarthaH | evamanyatAdarshanasya siddhA vikAravikAribhAvAdvayAvR^ittiH | tataH kimityata Aha- sarvaj~nAditi ||
hishabdo yasmAdityarthe | tasmAnna tayorvikAravikAribhAva iti sheShaH | ayamatra prayogaH | jagat.h brahmavikAro na bhavati 
tato.anyatvenopalabhyamAnatvAt.h | yo yato.anyatvenopalabhyate na sa tadvikAro yathA ghaTaH paTasya | yashcha yadvikAro nAsau tato.anyatvenopalabhyate, yathA dadhi kShIrAditi |
yadvA jagadbrahmaNI nAnyonyavikAravikAriNI | anyonyamanyatvenopalabhyamAnatvAt.h | ghaTapaTavaditi prayogaH | nachAyamasiddho hetuH, yaH savarj~na iti brahmaNaH sarvaj~natvashravaNAt.h | j~nAnakAryasya sarvathA.apyanupalambhena jagato j~nAnAbhAvAnumAnAt.h | viruddhadharmAdhikaraNayoshchAnyonyamanyatvopalambhaniyamAditi bhAvenoktam.h- sarvaj~nAditi || nanu vikAravikAriNorbhedAbhyupagamAt.h kathamayaM heturiti chenna, bhedenaivopalambhasya hetutvAt.h | tatkiM tvadabhyupagamamAtreNa ghaTapaTayorabhedaH, utopalambhAt.h | nAdyaH, madabhyupagamena shuddhabhedasyaiva grAhyatvAt.h | na dvitIyaH | asiddheH | abhedAnupalambho vA hetutvena vivakShitaH | 
nanvayamasiddho hetuH | jagat.h brahmaNA.abhinnaM sattvAdbrahmavadityanumAnenAbhedopalambhAditi che(t.h)nna | kharvaM svarNenAbhinnaM, sattvAtsvaNarvadityAbhAsamAnayogakShematvAdityAha- abheda iti ||
yadi jagadbrahmaNoH sAdhyeta tarhIti sheShaH | kharvam.h ayaH kharparaM vA | nanvidamiShyameva | kharvasuvarNayorabhedasya mayA.aN^gIkR^itatvAditi chenna | abhedashabdena bhedAbhAvasya vivakShitatvAt.h | atra pramANavirodha iti chet.h | jagat.h brahmaNo.atyantaM bhidyate tatsvarUpAnugama(ti)shUnyatvAditi, tvadanumAnasyApi, pramANavirodha itrata samaM samAdhAnam.h | atyantabhedo mama na kvApItyaprasiddhavisheShaNateti chenna | mokShAbhAvaprasaN^gAt.h | tathAhi | j~nAnena nivR^ittakarmaNA cha mokSho.abhyupeyase | ta(chcha)tra j~nAnamaj~nAnamapi bhavati | nivR^ittaM karma pravR^ittamapi bhavatIti kathaM mokShasAdhanaM syAt.h | j~nAnatvAdinA tadbhAve.aj~nAnAderapi (tadbhAvaH) tathAtvaM syAt.h | j~nAnAdikaM j~nAnAdisvarUpeNAtyantAbhinnam.h aj~nAnAdisvarUpeNa(tu)bhinnAbhinnamato na kAryasaN^kara iti chet.h | tathA.apyaj~nAnAdyabhedena svakAryasya kartavyatvAt.h | evaM mokSho.api saMsArAbhinna ityamokShassyAt.h | mokShAtmatA(nA)sadbhAvena mokShatve saMsAro.api tathA syAt.h | yadi vA(chA)yamabhedo.anupalabhyamAno.arthakriyAsu nopayujyate, tadA vyasanitayaivAbhyupagantavyaH syAditi |
brahmasvarUpAnugatishUnyatvAnna tatpariNAmo.ayaM prapaJNcha ityuktam.h | tatra kiM sarvasvarUpAnugatishUnyatA.abhipretA, uta kiJNchidanugamashUnyatA | nAdyaH | sarvAnugamAbhAve.api ghaTAdInAM mR^idAdivikAratvadasharnAt.h | na dvitIyaH, sattvAnugamena vikAravikAribhAvopapatterityata Aha- abheda iti || abhedo vikAravikAribhAvaH | 
nanu na suvarNagataM sattvaM kharve.anugatam.h | tatkathaM(ayaM)prasaN^gaH | tatkiM brahmasattvameva viyadAdInAm.h | addheti chenna, pramANAbhAvAt.h | "prANA vai satyaM teShAmeva satyam.h' ityAdishruteH prANasatyatvasya brahmAdhInatArthatvopapatteH | brahmaNa eva sAmAnyasattA viyadAdAvanugateti chettarhi kathaM na svarNasattA kharve.anugatA | 
atha manyase kAraNameva kAryAtmanA bhavatIti pariNAmavAdinAM matam.h | tatashcha kAraNaM yatsvabhAvAvyabhichAri tadanugamaH kArye.avashyAbhyupagantavyaH | anyathA kAraNameva kAryAtmanA bhavatIti riktaM vachaH syAt.h | avyabhicharitasvabhAvAnanugame kAraNasyaivAnanugamaprApteH | nacha sanmAtrasvabhAvaM suvarNam.h | yena kharvaM tadvikAraH syAt.h | kintu tadavyabhichArisuvarNatvAdyanugame satIti | evaM tarhi jagadapi kathaM brahmapariNAmaH syAt.h | nahi sanmAtrasvabhAvaM brahma | kintu vij~nAnamAnandaM brahmetyAdishrutyA vij~nAnAdInAmapi tadavyabhichArisvabhAvatvAvagamAt.h | nacha vij~nAnAnandAdyanugamaH prapaJNche.astIti samam.h | 
nanu cha kShIrAvyabhichArisvabhAvamAdhuryAnugatividhuraM dadhi tadvikAro dR^iShTamiti chenna | satkAryavAdabhaN^gaprasaN^gAt.h | kiJNcha kShIrakAryaM dadhIti nishchaye na mAdhuryaM kShIrasvabhAva iti kalpyate | mAdhuryasya kShIrasvabhAvatAnishchaye vA kShIravinAshe tatkAraNasya dadhyupAdAnatvaM kalpyata sati na doShaH | api chAgamairanumAnaishcha brahmaNo nirvikAratve siddhe sati aprachyutasvarUpasvabhAvasyaiva (brahmaNo) jagadupAdAnatvaM yo manyate taM pratyetau prasaN^gaviparyayAvuktAviti ko virodhaH | etena pradhAnasya jagadupAdanatve.apyayaM samAno doSha iti nirastam.h | 
atha matam.h | dvirUpaM brahmAbhyupagamyate anantAnandachidAtmakaM sadAtmakaM cheti | tatrAdyena rUpeNa nimittam.h | dvitIyenopAdAnam.h | ato na kashchidukto doShaH | tathAhi | yattAvaduktaM nirvikAratvaM tachchichChaktiviShayatvAchChatyAderadUShaNam.h | nimittakAraNena chichChaktikena prakR^itipradhAnAdyabhidhAnaM sachChaktikaM brahma pariNamatItyaN^gIkAre na yuktivirodho.api sadAtmakasya jagadupAdAnatvAchchaitanyAdyananugame.api na doShaH | sadanugamasya vidyamAnatvAt.h | anyatvadarshanaM cha na viruddhayate sarvaj~nAt.h, tannimittameva nopAdAnam.h | yachchopAdAnaM sadrUpaM tasmAdbhedenopalabhyata ityAshaN^kayAha- bhogeneti ||
yadi brahmaNaH pariNAmaH chidbhAgena nirvikAratvamaN^gIkriyate, tadA vaktavyam.h, tayorbhogayorabhedo bhedAbhedau vA | na tAvadabhedaH 
dvayorapi pariNAmitvAdiprAptyA bhAgAdvayakalpanAvaiyarthyAt.h | nApi bhedAbhedau, abhedena saN^karaprasaN^gAt.h | bhedo.abhedakAryaM niruNaddhIti chet.h | kiM tarhyaprayojakenAbhedena, tasmAdbhAgayoratyantabheda evAN^gIkaraNIyaH | 
tataH kimityata Aha- yo bhAga iti ||
parasparamatyantAbhinne dve vastunI | tatraikaM nirvikAraM jagannimittameva | aparaM tu pariNAmi jagadupAdAnatamevetyaN^gIkAre neshvarasya kevalanimittatvavAdinAmasmAkaM kashchidvivAdaH | nirvikArasya jagannimittasyAsmAbhirIshvaratvena, pariNAmino jagadupAdAnasya pradhAnatvena svIkR^itatvAt.h | vivAdAbhAvAchcha prakR^itishcheti(tyAdi)sUtrANAmanArambha eveti | atra yo bhAga iti parAbhyupagamenoktam.h | svamatena tu yadvastviti j~nAtavyam.h | nahi bhAgina vinA bhAgaH sambhavati | nApi vikAryavikAriNoH kashchidbhAgI vidyate | 
nanvasti vivAdaviShayaH | nimittopAdAnabhedavAdinA nimittasyaiva brahmatvamabhyupagamyate | mayA tu sadanantAnandachitAM samudAyasyeti tadarthamadhikaraNArambha iti chet.h | kimidaM brahmatvam.h | (kiM) brahmanAmavatvamuta jagatkAraNatvAdilakShaNArtha(vat.h)tvam.h | AdyaM dUShayati- bhinnAnAmiti ||
tadbhavedityabhyupagamamAha | tatashchAyamarthaH | yadyarthe na vivAdo.asti tadA.anArambhaNIyamevAdhikaraNam.h | shabdamAtre pareNa vivAdAkaraNAt.h | karaNe.apyashabdashAstratvAditi | 
dvitIye.api vivektavyam.h | kiM parasparaM bhinnAH sachchidAnandAdyAH pratyekaM brahmANi | uta te na brahmANi kintu tatsamudAya eveti | nAdyaH | ekamevAdvitIyamityAdishrutivirodhAt.h | dvitIye.api tatsamudAyo nAma kiM tadupAdAnakaM dravyAntaraM saN^khayA vA saMyogo vA | sarvatrApi doShamAha- brahmeti |
tadeti | manasi sthitAnAM vikalpitAnAM pakShANAM (vA)aN^gIkAre | kvachitpakShe | hishabdenAnupapatteH prasiddhatAmAha | atra hi brahmopAdAnasya vA tadguNino vA jagadupAdAnatvaM prAptamiti vishvasya brahmopAdAnakatA na syAt.h | na hyupAdAnaguNigatAH shaktayaH kAryadravye guNe vA sambhavanti | tadupAdAnatvAderasambhavAt.h | 
athavA brahmaNaH kAryatvAdguNatvAchcha na vishvopAdAnatvaM sambhavatIti vyAkhyeyam.h | atra brahmopAdAnatetyupalakShaNam.h | brahmanimittakatA cha na yuktetyapi draShyavyam.h | 
syAdetat.h | kAlAtyayApadiShyametadanumAnajAtam.h | "yato vA imAni bhUtAni jAyante' "Atmana AkAshaH sambhUtaH' "janmAdyasya yataH' itayAdivirodhAt.h | "janikartuH prakR^itiH' iti prakR^itAvupAdAnalakShaNAyAM hi paJNchamI vidhIyate | tathA chaivodAhR^itam.h | "R^iN^gAchCharo jAyate, gomayAd.h vR^ishchiko jAyate' iti | prasiddhashchAtropAdAnopAdeyabhAva iti | tadidamasaN^gatam.h | paJNchamIbalAtkilopAdAnatvaM siShAdhayiShitam.h | nachedaM sUtramupAdAne paJNchamyA vidhAyakam.h |
atha matam.h | apAdAne tAvatpaJNchamI vihitA | apAdAne paJNchamIti | upAdAnaM chApAdAnavisheShaH | janikartuH prakR^itiriti smaraNAt.h | tato.apAdAne vihitA paJNchamyupAdAne.api bhaviShyati | nachaivaM sati paJNchamyA niyamenopAdAnatvAsiddhiH | visheShasmaraNasya grAhyatvAdityata Aha- R^iN^gAditi |
tathAshabdo dvitIyodAharaNena sambaddhayate | evamAdyeShUdAharaNeShu R^iN^gAdInAM sharAdInpratyapAdAnatvamiShyate | paJNchamyarthatayeti sheShaH | upalakShaNaM chaitat.h | sUtre chetyapi j~nAtavyam.h | 
etaduktaM bhavati | bhevedevaM kathaJNchidyadi sUtra(sya)tadudAharaNAnAM(cha) paraparikalpito.artho bhavet.h | na chaivam.h | kiM nAma janikartuH prakR^itirityanenedamuchyate | janeH kartujarAyamAnasya yA prakR^itirupAdAnasaMsR^iShTamapAyAvadhibhUtaM dravyaM tatkArakamapAdAnasaMj~naM bhavatIti | udAharaNeShvapi yachChR^iN^gAdInAM sharAdInpratyapAyAvadhitvameva paJNchamIpratipAdyamiti |
etadeva prapaJNchayati- upAdAneti ||
yadyapyatra R^iN^gAdau sharAdyupAdAnabhUtaikadeshavattvaM pratIyate | tathA.api yA.atrApAdAnatA apAyAvadhitvalakShaNA.asti saiva brahmaNo dR^iShTAnto bhavet.h | paJNchamyarthatAyAmudAharaNaM bhavet.h na tUpAdAnatetyarthaH | ayamabhiprAyaH | R^iN^gAdikaM hyekadeshena sharAdInpratyupAdAnamekadeshena chApAyAvadhitayA kArakaM bhavati | tasminnasatyekadeshAntarasyopAdAnatA.anupapatteH | mudgamAShAdayo hi yadyapi tuShAntarAvasthitenaivAMshenAN^kuropAdAnam.h | tathA.api na tuShavikAlAnAmuptA(maMshA)nAmaN^kurajanakatA.asti | tatrAvadhibhAga evApAdAnaM paJNchamIvAchyashcha | tad.hdR^iShTAntena brahmaNo.api paJNchamIbalAdupAdAnapradhAnasaMsR^iShTAvadhitvameva bhavati | na tUpAdAnatvamiti | nanu kathaM tarhi prakR^itermahAnmato.ahaN^kAra ityAdiprayogaH | tatrApi pariNatabhAgasaMsR^iShTasya apariNatabhAgasya 
avadhibhUtasya paJNchamIviShayatvamiti vadAmaH | yatra sarvasyApi pariNAmastatrakatham.h | na prayoktavyaiva tatra paJNchamI | nahi kShIrAddadhi jAtimiti prayuJNjate | kintu kShIrameva dadhi jAtamiti | yatra kvachitprayogo dR^ishyate sa gauNo vA sUtrasyArthAntarakalpanAmUlo veti |  Vyasa-(4)
atha manyeta | R^iN^gameva sharopAdAnam.h | natu kechidavayavA upAdAnaM kechittadavadhaya iti vibhAgaH | tathA sati R^iN^gAchCharo jAyata iti prayogAnupapatteH | yadi cheyaM paJNchamyupAdAne yadi vA.avadhau tathA.api R^iN^gAvayavAditi vaktavyam.h | nacha tarhi avadhitvamevAstu iti vAchyam.h | nirupAdAnotpattiprasaN^gAt.h | ataH R^iN^gasyaivopAdanatvAttatra paJNchamIshravaNAdupAdAne paJNchamIti | tatrAha- na hIti ||
atra R^iN^gAdAvupAdAnate(taiye)ti na vaktavyam.h | apariNatabhAgasya sharAN^kurAderatyantabhinnasya pramitatvAt.h | anyathedamasyopAdAnamidaM neti vyavasthAnupapatteriti hishabdArthaH | kathaM tarhi R^iN^gAditi prayoga ityata Aha- bAhyAvayaveti ||
bAhyAH sharAkAreNa pariNatebhyo.anye ye.avadhibhUtAvayavAsteShAM gauravAdbahutvAt.h | 
etaduktaM bhavati | katipayAvayaveShu pariNateShucha bahUnAmavashiShyatvena R^iN^gAntarotpattyA R^iN^gabuddhimAtrotpattyA vA R^iN^gashabdopapattiriti |
nanu kutaH sUtrAderarthAntarakalpanA | shabdArthavirodhAditi brUmaH | upAdIyate kAryamanena svarUpatayA svIkriyata ityupAdAnam.h | apAdIyate parityajyate kAryamanenetyapAdAnam.h iti sphuTo vipratiShedhaH | 
kiJNcha bhAShyakAreNAyamapi yogaH shakyo.avaktumiti pratyAchakShANenAyameva sUtrArthaH sUchitaH | yadi tarhi janikartuH prakR^itiriti sUtramupAdAnasyApAdAnasaMj~nA vidadhyAt.h | kathaM tarhi dhruvamapAye.apAdAnamityanenaiva gatArthatAmAha | na hyapAdAnasyApAye dhruvatvamiti | tasmAduchapAdAnasaMsR^iShTasyaivAvadhibhAgasyApAdAnasaMj~nAyAmanena vihitAyAM bhAShyakArIyaM dUShaNaM sambadhyate | tathA sUtraM samAdadhAnairapi tasyaivAyaM prapaJNcha ityuktam.h | anyathA prAgavadherapAdAnasaMj~noktA | atra tUpAdAnasya | na hyavadhirupAdAnamityeko.athar ityavakShyan.h | atasteShAmapi sammato.ayamartha iti gamyate | 
astu vopAdAne.api paJNchamI | tathA.api (yata iti) paJNchamIbalAdupAdAnatvanishchayo nopapadyate | anekArthatvAt.h | visheShasmaraNAdityuktamiti chet.h | kimidaM visheShasmaraNAt.h | janidhAtugrahaNeneti chet.h | tarhyAtmana AkAshaH sambhUta ityAdInAmanudAharaNIyatvaM syAt.h | kutashcha yata iti paJNchamItyavadhR^itam.h | taseH sArvavibhaktikatvAt.h | Atmana AkAsha satyanenaikArthatvAditi chenna, tasyAH paJNchamyAM "bhuvaH prabhavaH' iti visheShAvi(vakShi)hitAbhivyaktyavadhitArthatvAt.h | tathA chaivodAhR^itam.h | himavato gaN^gA prabhavati prathamamupalabhyata ityathar ityAstAM vistaraH | 
athavA yaduktaM na brahmavikAro vishvaM tato bhedenopalambhAditi | tadasat.h | sharAdiShu vyabhichArAt.h | sharAdayo hi R^iN^gAdayo hi R^iN^gAdyupAdAnAstatA bhedenopAdAnAstato bhedenopalabhyanta ityato gUDhAbhisandhirAha- R^iN^gAditi ||
evamAdyeShu sthaleShu sharAdInprati R^iN^gAdInAma(pya)pAyAvadhitvalakShaNamapAdAnatvameveShyate | na punarupAdAnatvam.h | ato vipakShatvAbhAvAdbhedenopalambho na tatra sAdhyaM vyabhicharatIti | nanu kathamuchyate R^iN^gAdInAM sharAdInprati nopAdAnatvamiti | tathA satyupAdAnAntarAnupalambhAchCharAdInAM nirupAdanotpattiH prasajyetetyato.abhisandhimudghATayati- upAdAneti ||
R^iN^gAderuktarUpApAdAnatve.api nacha sharAdInAM nirupAdAnatvoktiprasaN^gaH | katipayAnAM R^iN^gAdyavayavAnAM sharAdyupAdAnatvAbhyupagamAt.h | nachaivamanaikAntyatAdavasthyam.h | yadyapyatra R^iN^gAdau sharAdyupAdAnaikadeshatvaM pra(tI)dR^ishyate | tathA.apyatra R^iN^gAdau yasyaikadeshasyoktasya rUpApAdAnatA sa eva brahmaNo dR^iShTAnto bhavet.h | tata eva sharAdInAM bhedopalambhAt.h | na tUpAdAnabhAgaH | tatastadabhAvAt.h | 
etaduktaM bhavati | R^iN^gAderavayavA hi kechichCharAdInAmupAdAnabhUtAH kechinnimittabhUtAH | tatra ye nimittabhUtAsteShu hetuvR^ittAvapi nAnaikAntyam.h | teShAM sapakShapraviShyatvAt.h | ye tUpAdAnabhUtAsteShAM vipakShapraveshe.api na tatra hetuvR^ittiriti kuto.anaikAntyamiti | 
yastu vaiyAtyAnmanyate | nAtrApAdAnatA.asti | kintUpAdAnatvameva kevalam.h | tathA chAnaikAntikatvamiti | sa praShyavyaH | kimatrAvinaShya eva R^iN^gAvayavyupAdAnamityabhiprAyaH, kiM vA R^iN^ge.avinaShye tadavayavAH sarve.apIti, uta naShye R^iN^ge tadavayavAH sarve.apIti | 
nAdya ityAha- nahIti || atra R^iN^ge | tathAtve suvarNavachChare R^iN^gasyApi pratItiprasaN^gAditi hishabdArthaH | 
na dvitIya ityAha- nahIti || avinaShyR^iN^geShu tadavayaveShu sarveShu sharAdyupAdAnataiveti na yuktam.h | tathA sati R^iN^gasharayoH samAnadeshatAprasaN^gAditi hishabdena sUchayati | 
na tR^itIya ityAha- nahIti || atra sarveShvapi R^iN^gAvayaveShu R^iN^ganAshottaraM sharAdyupAdAnataiveti na yujyate | ato nAnaikAntyamiti hishabdaH | kuto na yujyata ityata Aha- bAhyeti || kAryAdbAhyAnAmapariNatAnAmavayavAnAmupalambhAt.h | apariNatasyApyupAdAnatve.atiprasaN^gAt.h | 
nanu R^iN^gaM chennaShyaM kathaM tarhi sharotpattyanantaramapi R^iN^gapratyayaprayogAvityato gauravAdityuktam.h | samAdhAnaM pUrvavat.h | mA bhUdbhedopalambhasyAtra vyabhichAraH | tathA.api yaduktaM nAchetanavikArashchetana iti tadatra vyabhicharati | achetanAdgomayAdeH chetanasya vR^ishchikAderjananadarshanAdityata Aha- nacheti ||
tatra gomayAdervR^ishchikAdijanmani | nanvanAdishchetana iti pUrvAbhyastAhArAbhilAShAdinA prasiddham.h | anyathA pUrvakarmAbhAve janmano.apyasambhavAt.h | madhye kathaJNchitsambhave.apyAdisarge sarvathA(api) anupapatteH | tatkathaM nirdalamidamAshaN^kitam.h | satyam.h | tathA.api pareNa svagranthe niveshitatvAt.h | achetanAchchetanasya janmAbhAve gomayAd.h vR^ishchiko jAyata ityAdivyavahAravirodha ityata Aha- upAdAnatayeti ||
pUrveNaiva sambandhaH | na vayaM kAraNatvamAtraM niShedhAmo yena vyavahAravirodhaH syAt.h | kintUpAdAnatayA | tasyaiva prakR^itatvAt.h | 
yadi gomayAdikaM vR^ishchikAdikaM prati nopAdAnam.h, kiMrUpaM tarhi kAraNam.h | yena vyavahAropapattiriti pR^ichChati- kiM tarhIti || uttaramAha- apAdAnamiti ||
asya vR^ishchikAdishabdAbhidheyasya | pradR^ishyate hIti tato nirgatatvopalambhAdityarthaH | nanvekadeshenApAdAnatvamabhyupagatamiti | satyam.h | tachCharIrApekShayetyuktam.h- kAryadehagatasyeti ||
gomayAdyupAdAnakadehagatasyetyarthaH | 
ayamatra samuchchayArthaH | vR^ishchikAdishabdena dvayamuchyate dehashchetanashcha | tatra gomayAdyachetanamachetanasya dehasyotpattAvekadeshenopAdAnamekadeshenApAdAnaM cha bhavati | chetanasya tu prAdubharAvalakShaNe janane nimittameva | devahetutvAt.h | tatraiva chAsya prAdurbhAvAt.h | ata evAsyeti pratyakShavannirdeshaH kR^itaH | apagamane tu avadhitvenApAdAnameva | ato noktaniyamabhaN^ga iti | 
evaM brahmaNo jagadupAdAnatvAbhAve pramANAnyabhidhAya paropanyAstAni pramANAni nirAkariShyan.h kramasyAprayojakatvapariNAmAditi sUtrArthatayoktAM shrutiM tAvannirAchaShye- sachcheti ||
"sachcha tyachchAbhavat.h niruktaM chAniruktaM cha nilayanaM chAnilayanaM cha vij~nAnaM chAvij~nAnaM cha satyaM chAnR^itaM cha satyamabhavat.h' ityasyAM shrutAvasya brahmaNaH sattyadAdishabdAbhidheyamUrtAmUrtArAshidvayAtmakavishvabhAva uchyata iti nAsti | kuto netyata Aha- tatsR^iShTveti ||
"sa idaM sarvamasR^ijata | yadidaM kiJNcha | tatsR^iShTvA tadevAnuprAvishat.h | tadanupravishya | sachcha tyachchAbhavat.h' iti vachanena brahmaNaH sattyadAdibhavanAtpUrvamevAsya mUrtAmUrtarUpasya vishvasyotpatteravagatatvAt.h | etaduktaM bhavati | nedaM sattyadAdibhavanaM vishvo(syoshva)tpAdAnAt.h | vishvotpattyuttarakAlInatvAt.h | yA kriyA yaduttarakAlInA, nAsAvasau | yathA bhuktvA charatItyuktaM charaNaM na pUrvakAlInaM bhojanamiti | anupapannArthaM chAnyathA vAkyamApadyeta | nahi mR^itsuvarNAdikaM ghaTaruchakAdi sR^iShTvA tadanupravishya tadbhavati | 
yadvA vishvaM sattyadAdishabdArthatayA.atra na vivakShitam.h tadbhavanAtpUrvakAlInotpattikatvAdbhojanavadityAdi prayoktavyam.h | 
kastarhi shrutyartha ityata Aha- sattvAditi ||
jagadbhAvaM vinA sattvAdidharmayogena brahmaiva tathA sattyadAdikamuchyate | tarhi tadanupravishyetyasyAnvayo nAsti | nahi brahmaNaH sattvAdidharmayoge sadAdishabdavAchyatve vA jagatpraveshasyopayogo.asti | nApi tataH pUrvakAlInatA | kiJNchaivaM sati prasiddhivirodhaH sattyadAdishabdAnAM "dve vA va brahmaNo rUpe' ityAdau mUrtAmUrtavAchitayA prasiddhatvAt.h ityato jagadgatena rUpeNetyuktam.h | yadyapyananyApekShayA sarvadA sattvAdidharmayogaH sadAdishabdavAchyatA cha brahmaNaH | tathA.api tattadvastugatarUpeNaiva tattachChabdavAchyatvamityasti vyavasthA | tathAcha mUrtAmUrtajagadgatena rUpeNa brahmasadAdishabdavAchyamityataH tadanupravishyeti sambaddhayate | parameshvarasannidhAnAdeva mUrtAmUrtAderapi sadAdishabdavAchyatA chopapadyata iti |
sattvAduttamatvAtsat.h | tatervyAptestyat.h | tanu vistAra ityasmAD.hDyat.hpratyayaH | vaidikatvAnniruktam.h | nishchayenoktaM hi niruktam.h | nahi vedAdR^ite.anyena brahma nishchayena vaktuM shakyate | samyagvastumashakyatvato.aniruktam.h | yadyapi nishchayenoktaM na 
bhavatItyaniruktam.h | tathA.api niruktamityanena virodhAtsamyak.h kAtsnaryena vaktumashakyatvata ityuktam.h | nanu vedetarapramANenAniruktamiti kuto na vyAkhyAyate | na | prakR^itaparityAgaprasaN^gAt.h | vedena niruktamiti (hi) prakR^itam.h | kiJNchokteH shabdadharmatvAtpratyakShAnumAnAbhyAmaniruktamityayuktam.h | smR^itInAmapi vedAtmakatvena virodhatAdavasthyam.h | mahimAdhikyaM chAtra labhyata iti | jagadAshrayatvAnnilayanam.h | nishchitamayante pravartante.asminniti | ro la iti yogavibhAgAllatvam.h | nipUrvasya lI(N^.h)shleShaNa ityasya vA.adhikaraNe lyuTi kR^ite rUpametat.h | svAshrayatvAdanilayanam.h | na vidyate svAtiriktaM nilayanaM yasyeti | j~nAnatvAdvisheShaj~nAnarUpatvAdvij~nAnam.h | durvidatvato durj~neyatvAdavij~nAnam.h | na vidyate vij~nAnaM sakalavisheShAvagAhijIvaj~nAnaM yadviShaya iti | sattateH samyagvyApteryAtAnAdyatanaM prati hetutvAchcha satyam.h | tanoteH D.hvipratyaye takAramAtraM rUpam.h | tena sachChabdasya bahuvrIhiH | yatI prayatna ityasyAntarNItaNyarthasya Dapratyaye (yamiti) rUpam.h | tataH karmadhArayaH | "ayasmAyadIni Chandasi' iti bhasaMj~nAshrayaNAjjashtvAbhAvaH | durjanairaprApyatvAdevAnR^itaJNcha | natu mithyAtvAt.h | yadyapi R^itaM prAptaM netyanR^itam.h | tathA.api "brahmavidApnoti param.h' ityAdishrutivirodhaparihArAya durjanairityuktam.h | hishabdo brahmaNo mithyAtvAbhAve prasiddhiM dyotayati | nityasAdhuguNavyAptiyantR^irUpatvataH satyam.h | atra nityatvata ityekaM vyAkhyAnam.h | nityasatyashabdayoraikAthyarsya vakShyamANatvAt.h | sat.h sAdhuguNAH "sadbhAve sAdhubhAve cha' iti | vachanAt.h teShAM vyAptirbAhulyaM takAreNoktam.h | pUrvavattanoterbhAve D.hvipratyayaH | tasya yantR^irUpatvAdyam.h | yama uparama iti dhAtoH (ityato) DaH | bhakteShu sAdhuguNabAhulyaprerakatvAditi yAvat.h | abhavaditi vachanAdbrahmaNaH sattvAdikaM sAdIti shaN^kAnirAsAyoktam.h- sadeti || pratyekaM chAsya sambandhaH | 
tarhi kathamabhavaditi prayoga ityata Aha- vyaktiriti ||
uktaguNAnAM sadAdishabdokta(ktAnAM)dharmANAM vyaktiH pratItiH | nR^iNAmupadeShyR^ipuruShApekShayA sR^iShTau satyAveva bhavet.h hi yasmA(dasmA)tkAraNAt.h | atra cha nityaguNe.api brahmaNi sadAdikamabhavaditiprayogo yujyate | tatashchAyaM shrutyarthaH sampadyate | tat.h brahma mUrtAmUrtAtmakaM vishvaM sR^iShTvA tatprerakatvena nAnArUpaistadeva vishvaM pravishya prAk.h sR^iShTerupadeShyR^INAmupadeshyAnAM cha sharIrendriyavatAmabhAvAdapratItaguNakaM sat.h athedAnImupadeShyR^INAmupadeshyAnAM cha shaNIrendriyavattve sati pratItasattvAdiguNamabhavaditi | tadanena pArameshvarI sR^iShTiryogyAnAM svaguNaj~nAnArthetyuktaM bhavati | yathoktam.h | "so.ayaM vihAra iha me tanubhR^itsvabhAvasambhUtaye bhavati bhUtikR^ideva bhUtyAH' iti |
brahmapariNAmanirAkaraNamupasaMharati- tasmAditi ||
nirvikAra evAsheShakarteti sambandhaH | dvibhAgaM brahmeti yannirAkR^itaM tasyopasaMhAra eka iti | pariNAmAnupapattAvuktayukteranuvAdo vA | ato na brahmopAdAnatvaM prakR^ityadhikaraNArtha iti (sambandhaH) sheShaH | kastarhi tadartha ityata Aha- shabdairiti ||
ityarthosyeti sheShaH | anenApavyAkhyAnanirAkaraNasya svavyAkhyAnadArDhyArthatvAt.h nAsaN^gatirityapi sUchitam.h | 
nanu vaktavyArthasyAvashiShyatvAtkathamupasaMhAraH kriyate | tathAhi | pratij~nAdR^iShTAntAnuparodhAdityuktaM tAvaddUShaNIyam.h | satyam.h | vivartanirAkaraNena nirAkariShyate | tarhyabhidhyopadeshAchchetyatroktaM "bahu syAM prajAyeya' iti vAkyaM dUShaNIyamiti chenna | asyApi sachcha tyachcha' iti vAkyavyAkhyAnanyAyenaiva vyAkhyAtatvAdityAha- bahu syAmiti ||
tasyaiva nirvikArasyaiva | uktamArgeNetyasya (eva)vivaraNaM tattadgatena rUpeNeti || 
tattadanantapadArthaprerakAnantarUpairbahu syAmiti so.akAmayatetyasyAH shruterartha ityarthaH | 
evaM tarhi "sa idaM sarvamasR^ijata' ityuttaravAkyamasaN^gataM syAt.h | na hyanyArthaM saN^kalpamabhidhAyAnyakriyAbhidhAnaM saN^gachChate | nahIshvaro.asvatantro.asatyakAmo vetyata Aha- tadarthamiti || 
tattatpadArthaniyAmakabahusvarUpatvakAmanAnantaraM niyamyApekShatvAt.h niyAmakatvasya, tadarthaM niyAmakabahusvarUpatvArthaM, niyamyaM jagattAvadasR^ijat.h, tato niyAmakabahusvarUpo bhUtvA, tadevAnuprAvishaditi, vAkyayojanopapatteH kAtrAsaN^gatirityarthaH | anenaiva "tadAtmAnaM svayamakuruteti' shrutirvyAkhyAtA veditavyA | na hyatrAtmAnaM prapaJNchAtmanA.akuruteti shrUyate | ubhayAmnAnaM cha UrNanAbhidR^iShTAntAktyaiva nirastam.h | nahyUrNanAbherutpadyamAnasya, tasminneva lIyamAnasya cha, tantorUrNanAbhirupAdAnam.h | kintu tadupabhuktamannamevetyuktam.h | yonishchetyetatprAgeva nirastamiti yukta evopasaMhAra iti |
apavyAkhyAnAnantaraM dUShayitumanuvadati- yachcheti ||
brahma vishvAtmanA dR^ishyata iti yat.h, sa sarga iti kathyata ityetAvatpariNAmavAde.api samam.h | ata uktamavikR^itameveti | 
avikR^itatvaM kuta ityata uktamekamiti | advitIyam.h | niravayavaM chetyarthaH | 
tathAhi | kiM brahmaNaH svata eva vishvAkArapariNAmaH | kiM vA parataH | nAdyaH, kvApyadarshanAt.h | yadapi kShIravaddhItyudAhR^itam.h | tat.h kAlAdervidyamAnatvAdayuktam.h | svechChayaiveti chenna | prayojanAbhAvAt.h | svabhAvo.ayamiti chenna | prekShAvattvahAneH | na dvitIyaH | advitIyatvAt.h | nacha niravayavaM kvApi pariNataM dR^iShTam.h | AkAshaM saMyogAdimadupalabdhamiti chenna | dravyAkAraNapariNAmasya prakR^itatvAt.h | paramANvAdayastu svarUpeNaiva na siddhA iti | 
avikR^itamevAnyadanyAtmanA dR^ishyata ityasambhavi ityata uktam.h- mR^iSheti || mR^iShAshabdena vishvasya brahmatAdAtmyasya taddarshanasya chAnirvachanIyatochyate | yathA rajjuravikR^itaiva mR^iShA bhujaN^gAdyAkAreNAbhAsate tathaiveti | tarhi vishvopAdAnamanyadvaktavyamityata uktaM mandadR^iShTayaiveti | mandA bhavati dR^iShTiryayA sA mandadR^iShTistayA mAyayetyarthaH | athavA.asambhavaparihArArthamuktaM mandadR^iShTayaiveti | mandA chAsau dR^iShTishcha mandadR^iShTirbhrAntistayetyarthaH | bhrAnterapi yAthArthyAdvishva(sya)satyatApattirityata uktam.h- mR^iSheti || tadetanmithyAprapaJNchAropAdhiShThAnatvameva brahmaNaH prakR^itishchetyAdinA kathyata iti | 
etaduktaM bhavati | prakR^itishchetyAdisUtrairuktarItyA brahmaNo jagadupAdAnatvamuchyate | upAdAnatvaM cha na pariNAmitayA | api tarhi avidyApariNAmamR^iShAvishvabhramAdhiShThAnatvenaiva | ato noktadoSha iti | 
dUShayitumupakramate- kathyata iti || yad.h brahma vivartavAdinA kathyate, tasya dUShaNaM kathyata, ityAvR^ittyA yojanIyam.h | tachcha neti naJNanuvR^ittirvA kartavyA | kuto netyato vikalpena pR^ichChati- seti ||
vishvasya brahmavivartatve nirAkartavye mandadR^iShTayAshrayaprashno.anupapanna ityata uktam.h- seti || ekasya tachvAprachyutasya pUvarviparItAsatyAnekarUpAvabhAsalakShaNavivartatayA, tadupAdAnatayA, choktetyarthaH | mandadR^iShTAvAshrayAnirUpaNAdinA nirAkR^itAyAM sarvamidaM nirAkR^itaM bhavatIti bhAvaH | tasyaiva, yadavaShyambho vishvo vivarta, ityarthaH | tato.anyagA jIvagatetyarthaH | kiMshabdasyobhayataH sambandhaH | 
mAyAvAdino hi kechit.h brahmaiva svAvidyayA jagadAkAreNa vivartate svapnAdivaditi manyante | bimbasthAnIyaM brahma mAyAshaktimat.h kAraNaM, jIvAshcha pratyekamavidyA.anubaddhAH, ityapare | mAyA.avidyApratibimbitaM brahma jagatkAraNam.h, viruddhaM cha brahmAbhUtatvAlambanaM jIvAshchAvidyA.anubaddhA ityanye | jIvA eva svAvidyayA pratyekaM prapaJNchAkAreNa brahma vibhrAmyanti, sAdR^ishyAchcha prapaJNchaikatAvabhAsaH anekAvagatadvitIyachandravat.h, svarUpApekShayA cha brahma jagatkAraNamityeke | 
tatrAvAntarabhedamavivakShitvA dvedhaiva vikalpitam.h | iha jIvagetyanuktvA tato.anyageti vadatA sa jIvaH kiM brahmaNo.anyo(.ananyo vA) na vA ityapi vikalpaH sUchitaH | tatra dvitIyaH prathame pravishatIti taM dUShayati- brahmaNashchediti ||
yadi brahmaNo vi(shva)bhramastadA bhramasya visheShAj~nAnapUrvakatvAttadapi brahmaNo.aN^gIkaraNIyam.h | tathAcha tasya sArvaj~nyaM na syAt.h | yadi cha na brahmaNi sArvaj~nyaM, tarhi kva tatsyAt.h | na tAvajjIve, anubhavavirodhAt.h | nApi jaDe, j~nAnamAtrAsambhavAt.h | tathAcha "yaH sarvaj~naH' ityAdishrutivaiyarthyaM syAt.h | nanu sArvaj~nyamapi brahmaNo bhrAntyaiveti chenna | yAdR^ishatAdR^ishasyApi visheShaj~nAnavirodhitvAt.h | anyathA shuktij~nAnavato.api tadaj~nAnaM na viruddhayateti bhramAnuchChedaprasaN^gaH | upalakShaNaM chaitat.h | brahmaNo visheShAbhAvAttadanavabhAsanimitto bhramo nopapadyate | svarUpaM tu svaprakAshatayA siddham.h | asiddhatve vA(cha) sutarAM vibhramAnupapattiH | adhiShThAnAnupalambhAdityapi draShyavyam.h | 
dvitIyasyAdyaM dUShayati- anyagA chediti ||
yadi brahmavyatiriktajIvAshrayA vishvabhrAntiraN^gIkriyate tadA bhrAntyAshrayasya bhrAntikalpitatvAyogAt.h jIvabrahmaNoranyatA svAbhAvikItyApannam.h | tatashchApasiddhAnta iti | 
nanvastu jIvabrahmabhedo vAstavaH | anAtmaprapaJNcho.astu bhrAntikalpito brahmaNItyata Aha- neti ||
yadyapi naivaM mAyAvAdino manyante | tathA.api sUtrArthanirAkaraNAya pravR^ittasya tatraivAnupapattivyutpAdanaM shlAghyamityArambhaH | na kevalaM brahmavyatiriktAnAM jIvAnAmakalpitatvam.h | kintu dehayogarahitasyendriyAbhAvAtatpadArthadarshanaM na sambhavatItyato hetoH AropakAraNamindriyaM tadAshrayo dehashcha kalpanAM vinaivAstItyaN^gIkaraNIyam.h | nahi sukhAdivadrajatAdivadvA.asya prapaJNchasya sAkShimAtrasiddhatvaM paro manyate dehendriyANAmapyutpattimatvAt.h | tatkAraNaM cha svata ityaN^gIkaraNIyam.h | 
astu brahmavyatiriktAnAM jIvAnAM sakAraNAnAM tadIyadehendriyANAM chAbhrAntikalpitatvam.h | draShyR^itvena darshanakaraNatvena tadAshrayatvena tatkAraNatvena cha bhrAnteH pUrvabhAvitvAt.h | tadatiriktAstu prapaJNcho.astu bhrAntikalpita ityata Aha- dehina iti ||
kAraNashabdena j~nAnakAraNAnAmindriyANAM dehendriyakAraNAnAM cha grahaNam.h | siddhA iti sheShaH | kiM AkShepe | tatra tarhi prapaJNche brahmaNIti vA | anantajIvasakAraNadehendriyAtiriktasya prapaJNchasyAbhAvAt.h | viShayANAmapi dehendriyanirvAhArthatvAditi bhAvaH | tathAcha na kevalamapasiddhAntaH | prakR^itishchetyAdisUtrANAM nirviShayatvApattishcha syAditi sheShaH | 
nanu anyagA chetsvato.anyatA ityuktam.h | jIvabrahmabhedasyApi bhrAntisiddhatvAt.h | bhrAntyA brahmaNo bhinnasya bAhyAdhyAtmikArthabhrama iti hi manyata ityata Aha- bhedo.apIti || 
na kevalaM prapaJNchaH, kintu jIvabrahmaNorbhedo.api yadi bhramajo bhramasiddhaH aN^gIkriyate | tadA anyonyAshrayatA syAditi sambandhaH | 
atrAnyonyAshrayatAshabdena chakrakamuchyate tasyApi bahuShvanyonyAshrayatvAt.h | kathamanyonyAshrayatA ityata uktam.h- bhrAnteriti ||
bhrAntejarIvabrahmabhedahetorbhAvarUpAj~nAnakAraNatvAt.h | tasyAj~nAnasya cha bhedasApekShatvAt.h | aj~nAnamanAditvAtkathaM bhedavyapekShayA syAdityata uktam.h- nAj~nAneti ||
yato brahmavyatiriktajIvAdR^ite nAj~nAnakalpakaM kiJNchidasti |
etaduktaM bhavati | jIvabrahma(NoH)bhedo yayA bhrAntyA siddhaH, sA tAvadaj~nAnApekShA | bhrAnteH svarUpato viShayashchAj~nAnakAryatvAN^gIkArAt.h | yadyapi bhedaviShayA bhrAntiH sAkShichaitanyam.h | tathA.api tasyAsaN^gasyAropitArthasaMsR^iShTarUpaM(patA) nAj~nAnena vinotpadyate | tachchAj~nAnaM bhedasApekSham.h | anAditve.api bhrAntikalpitatvasyAN^gIkR^itatvAt.h | anyathA satyatApAtAt.h | bhrAnteH (cha) jIvAshritatvasyAN^gIkR^itatvAt.h | bhedakalpanayA vinA cha jIvasyAbhAvAt.h | na chAvidyAropo brahmaNyeveti yuktam.h | sarvasyApi tadAshrayatvopapattau ardhajaratIyAnupapatteH | ato bhramaj~nAnajIvabhedAnAmanyasApekShatvAchchakrakamiti |
athavA  bhedasya bhrAntikalpitatve bhrAnteshcha bhedasApekShatvAdanyonyAshrayatvamanenoktam.h | vyutpAdanArthamevAj~nAnaM madhye niveshitamiti draShyavyam.h | anena jIvAj~nAnavAdo(pakSho).api nirastaH | itaretarAshrayAdidoShasAmyAt.h | bIjAN^kuravadadoSha iti chenna | vaiShamyAt.h | vyaktibhedena hi tatrAdoShatvam.h | nacha jIvAvidyavyaktibhedo.astIti |
yaduktaM nAdehayogina ityAdi tadanupapannam.h | dehAderapi bhrAntikalpitatvAt.h | nacha tatra kAraNAbhAvaH pUrvadehAdervidyamAnatvAt.h | nachaivamanavasthA, anAditvAditi | maivam.h | Adisarge dehAdidarshanAnupapatteH | na hyayaM sAkShimAtrasiddho.artha ityuktam.h | kiJNcha syAdayamanavasthAparihAraH, yadi pUrvapUrvatarAdidehAderapi bhrAntisiddhatvaM pramitaM syAt.h | anyathaivaM, sarvatrAnavasthAparihAraH prasajyeta | nachAtra pramANaM asti | nanu kathaM nAsti, "neha nAnA' ityAdishrutervidyamAnatvAditi etadAha(ityata Aha)- bhramatve tviti ||
yadvA sarvo.apyayaM prasaN^go viparyayapayarvasAnahInatvAdAbhAsa eva | neha nAnetyAdishrutyA sarvasyApi viyadAdeH prapaJNchasya bhrAntikalpitatvAbhidhAnAt.h ityAshaN^kayedamuditam.h | upapattyaviruddho hi vedArtho grAhyaH | anyathA andho maNimavindat.h ityAderapi grahaNaprasaN^gAt.h | vichArashAstrAnArambhaprasaN^gAchcha | neha nAnetyAdivAkyaM chopapattiviruddham.h | tathAhi | yadi viyadAdikaM sarvaM bhramasiddhaM syAt.h tadA tadantaHpAtitvAdiyaM shrutishcha tathA syAt.h | bhramAropitaM viyadAdikaM sarvaM bhramasiddhaM syAt.h tadA tadantaHpAtitvAdiyaM shrutishcha tathA syAt.h | bhramAropitaM chAsaditi shruterapyasattvAnnArthadhIhetutvamiti | bhramashabdaH j~nAne arthe cha pareShAM prasiddha iti bhramatva ityuktam.h | yadyapyayamarthaH prathamasUtre varNitaH tathA.api tatrAdhyAtmikaH prasaN^gaH (prapaJNcho) atra tu bAhyaShavaShaya iti bhedaH | adhikavivakShayA choktasya punaruktiriti | 
nanu sarvo.apyayaM prapaJNcho bhrAntisiddho.api vyAvahAriko bhavatyeva | atastadantaHpatitA shrutirapi vyAvahArikatvAdarthaheturbhaviShyatItyata Aha- vyAvahArikateti ||
chastvarthaH | syAdapyevaM yadi prapaJNchasya vyAvahArikatA tAvat.h (tava) shakyAN^gIkArA syAt.h | na chaivam.h | yato.asya prapaJNchasya vyAvahArikatA tu abAdhyatva eva syAt.h | etaduktaM bhavati | yadi prapaJNcho vyAvahAriko.aN^gIkriyeta, tarhyabAdhyo.apyaN^gIkartavyaH prasajyeta | nacha tathA.aN^gIkriyate bhavatA | ato na vyAvahArikA.apyaN^gIkartumuchita iti | satyatvAN^gIkArApAdane tviShyApAdanaM syAt.h | pareNApi kathaJNchitsatyatvasyApyaN^gIkR^itatvAt.h | ato.abAdhyatva evetyuktam.h | 
nanu shaktirajatAderbAdhyasyApyabhij~nAbhivadanarUpavyavahAraviShayatvAdvayAptihIno.ayaM tarka ityata Aha- bAdhyamiti ||
satyaM bAdhyaM shuktirajatAdikam.h, abhij~nAdikaM vyavahAraviShaya iti | tathApyarthakriyAkAri na bhavati | nahi tena rajatochitA valayanirmANAdyarthakriyAjAyamAnA dR^iShTA | arthakriyAkAritvalakShaNameva vyAvahArikatvamiha prakR^itam.h | nAbhij~nAdiviShayatvam.h | shruterarthadhIjanakatvopanyastatvAt.h | ato na tarkasyAN^gavaikalyamiti |
nanu bAdhyatvaM shuktikAdyadhiShThAnasya dharmaH | "vij~nAtasyAnyathA' ityuktatvAt.h | shuktikAdikaM chArthakriyAkArIti kathamuchyate bAdhyaM nArthakriyAkArIti | maivam.h | niShedhyatvalakShaNabAdhyatvasya parAbhyupagatasyAtrAshrayaNAt.h | 
nanu tathA.apyasatyasya svApnakAminIsambhogAdeH charamadhAtuvisargAdyarthakriyAkAritvadarshanAt.h vyAptivikalastarka ityata Aha- na cheti || 
svapna iti svapnAvasthopalabdho.arthaH | no.asmAkaM bAdarAyaNIyAnAM mate | tarhi mama matena vyAptibhaN^go.astu mayA mR^iShAtvenAN^gIkR^itatvAt.h iti chenna, bAdarAyaNIyena tathA.aN^gIkartumashakyatvAt.h | nanu kathaM bAdarAyaNasya na mR^iShA svapna ityata Aha- vAsaneti ||
tasya svapnasyApi mAyAmAtramiti vadatA sUtrakAreNa vAsanAjanitatvenAN^gIkR^itatvAt.h idaM j~nAyate, yat.h na tasya svapno mR^iShA.abhimata iti | nahi kashchidavidyamAnasya kAraNaM nirUpayet.h | kiJNcha shrutyanusArI hi sUtrakArasya siddhAntaH syAt.h | shrutyA cha svApnArthasya kartAraM vadantyA satyatvamevAbhipretamiti na mR^iShAtvaM sUtrakR^ito.abhimatamityAha- sa hIti ||
nanu kathaM svapno na mR^iShA | "mAyAmAtram.h' iti sUtrakR^itaiva tanmithyAtvasya vakShyamANatvAdityato vAha- vAsaneti ||
na mAyAmAtrapadena svapnasya mR^iShAtvamabhimatam.h, kintu vAsanAjanitatvam.h, ato na mR^iShetyarthaH | yathA chaitattathA upapAdayiShyate | tasyAgAminaH sUtrasya vAsanAjanitatvapratipAdakatvena asmAbhiraN^gIkR^itatvAditi vA yojyam.h | na kevalaM vakShyamANopapattivashAt.h mR^iShAtvaM na sUtrArthaH | kintu shrutivashAchchetyAha- sa hIti ||
yadvA svApnArtho na tAvadanAdinityaH, pashchAt.h adR^iShTayAdivirodhAt.h | nApi sAdivinAshI, upAdAnanimittayoranirUpaNAt.h | nacha prakArAntaraM sambhavati | tatkathaM na mR^iShetyata Aha- vAsaneti || nopAdAnAbhAva iti sheShaH | "na mR^iShA' iti pUrveNa vA sambandhaH | evam.h upAdAnaM nirUpya nimittamupapAdayati- sahIti || nimittaM cheshvaro j~nAyate, iti sheShaH | "na mR^iShA' iti pUrveNaiva vA anvayaH | 
nanu kathaM tarhi "svapnamAyAsarUpA' ityAdau svapnasya bhrAntitvoktirityata Aha- jAgratvamiti ||
itishabda Adyarthe, ullekhAthare vA | jAgradahamasmIti draShyuryajjAgrattvaM, yachchaitatpadArthAnAM jAgra(d.hdR^ishA dR^ishAdR^iShTapadArthaiH aikyaM, bAhyamR^idAdijanyatvaM vA, evamAdipratibhAso bhramaH | bAdhyatvAditi hishabdArthaH | tadapekShayA shrutyAdivachanAnIti bhAvaH | 
nanu cha rajjau sarpabhrame, asatyasyApi sarpasya sarpochitabhayakampAdyarthakriyAkAritvaM dR^ishyate, tathA sarpe samAropitAyAH kusumamAlAyAH santoShakAritA upalabhyate, ato vyAptibhaN^gastarkasyetyata Aha- sarpeti ||
"nA bhUdatra sarpaH' itivat.h "na sarpaj~nAnamabhUt.h' iti bAdhakAnudayAt.h | abhUdevetyanuvR^itteshcha | bhramatvasya viShayavaiparItyamAtreNopapatteriti hishabdArthaH | ki(mato)ntato yadi j~nAnamastyevetyata Aha- tadeveti ||
evashabdena sarpAdikaM vyAvataryati | satyapi sarpAdau asati cha j~nAne, bhayakampAdyanutpatteH | sati cha (tasmin.h) tadutpatterj~nAnakAryameva bhayakampAdikaM na sarpakAryam.h | tatkAryaM tu abhisarpaNadaMshanAdikam.h | maraNamapi dhAtuvyAkulatAnimittakam.h | sA cha viShadravyeNeva bhayAdinA.api bhavatIti na bAdhyasya(syApi) sarpAderarthakriyAkAritvam.h | 
nanu kiM j~nAnamAtraM bhayAdijanakaM kiMvA viShayAvachChinnam.h | nAdyaH | ghaTaj~nAnasyApi j~nAnatvena tadApatteH | dvitIye na tAvadviShayo rajjvAdiH | rajjuriyamityAdi j~nAnasyApi bhayAdihetutApAtAt.h | sarpAdishchedvisheShaNatayA tasyApi bhayAdihetutvaM prAptam.h | 
atra kashchidAha | nAyaM doShaH, j~nAnavyAvartakatayopayuktasya sarpAderviShayasya j~nAnajanyArthakriyAyAmapraveshAt.h | nahi kurUNAM kShetre vasati, gurUNAM TIkAM paThati ityAdau visheShaNasyApi kArakatvamasti | kintvatiprasaktayoH kShetraTIkayorvyAvR^ittimAtreNa charitArthatvamiti | tadasat.h | evamapi bAdhyasya sarpAdervyAvartakatvasyAvashyAbhyupagamanIyatvAt.h | vyAvR^ittibuddhijanakatvaM hi vyAvartakatvam.h | tatrApi j~nAnAbhyupagamena parihAre vyAvartakopAdAnena prasaN^gatAdavasthyamiti | tatrAha- tAdR^ishamiti || yAdR^ishaM satyasarpollekhi j~nAnaM, tAdR^ishamityarthaH |
satyasarpaj~nAnaM tAvadghaTAdij~nAnAdvayAvR^ittamanubhUyate | vyAvR^ittishcha vyAvartaka(dharma)yogakR^itA sarvatropalabdhA | nacha viShayo vyAvartakaH, tasyAtaddharmatvAt.h | sambaddhaM hi vyAvartakaM bhavati | anyathA.atiprasaN^gAt.h | viShayasambandho vyAvartako.astviti chenna | tasya saMyogAdirUpasyAbhAvAt.h | ataH kashchijj~nAnagata eva dharmo.abhyupagantavyaH | 
kiJNcha vilakShaNasamAgrIjanmanorj~nAnayoryathA parokShatvAparokShatvarUpo visheShaH viShayopAdhinA vinA.abhyupagamyate, evamaparokShaj~nAne.api kathaM svagato visheSho nAN^gIkaraNIyaH | api cha sarpaj~nAnasya vilakShaNArthakriyA na svagatenAtishayena vinopapadyate | nahi 
devadattasambandhitAmAtreNa kalamabIjaM kalamabIjAntarakAryavilakShaNaM kAryamupajanayati | sa chAyaM visheShaH satyasarpaj~nAne samIchInayA sAmagyrA jAtaH, mithyAsarpaj~nAne tvasamIchInayA iti na kashchidvisheShaH | ato viShayAntarbhAvamantareNa svagatenaiva visheSheNa sarpAdij~nAnasya bhayAdijanakatvAnna sarpasya kiJNchitkaratvamiti | tadevaM yatrAtharkriyA nishchitA na tatra mithyAtvam.h, yatra tu mithyAtvaM na tatrArthakriyeti na tarkamUlavyApteH kvApi bhaN^gaH, ityupasaMharati- taditi ||   Vyasa-(5) 
nanvarthakriyAkAritvaM yathA vipakShAnmithyAbhUtAdvayAvR^ittam.h evaM sapakShAdbrahmaNo.api vyAvR^ittatvAdasAdhAraNam.h | nacha j~nAnasya satyasyArthakriyokteti vAchyam.h, tasyApi prapaJNchAntarbhAvena vipratipannatvAdityata Aha- brahma tviti ||
tena mAyAvAdinaiva brahma prapaJNchAdapyatishayenArthakriyAkAryamaN^gIkR^itameva hi janmAdisUtre jagatkAraNatvenoktatvAt.h | ataH sapakShapraveshitvAnnAsAdhAraNyaM mantavyam.h | nanu mayA.aN^gIkriyamANaM brahmaNo.arthakriyAkAritvaM cha na svAbhAvikam.h | kintu parata eva | mAyAyAM tadApa(yattami)tata ityaN^gIkArAt.h | ataH kathamApAdakasya sapakShapravesha ityata Aha- parata iti ||
aN^gIkR^itaM tAvadarthakriyAkAritvaM brahmaNaH, tatsvataH parato vA.astu kimanena prakR^itAnupayuktena | nahi svato.arthakriyAkAritvamApAdakatvenAsmAbhirabhihitam.h, pareNa vA prastAvitam.h | anyathA sAmAnyataH prayuktasya dhUmAdervisheShAkAreNa sapakShApraveshitayA.asAdhAraNya(Na)sya vaktuM shakyatvena tadbhaN^gaH syAt.h | 
ayamatrAshayaH | brahmaNo jagannirmANAdyarthakriyA pratItA na vA | na chetkathaM lakShaNatvenochyate | kasya cha mAyAmayatvamaN^gIkriyate | pratItatve.api na tAvatpratyakShAnumAnAbhyAm.h | tadagocharatvAt.h | ataH shrutyaiveti vaktavyam.h | tathAcha kathaM mAyikatvam.h | tatkiM shrutipratItaM sarvameva satyam.h | addhA | bAdhakAbhAve tu tathaiva | nachaivaM brahmaNo.arthakriyAyAH paratastve pramANamasti yadbAdhakaM bhavet.h | bAdhakAbhAvamAtreNa kathaM satyArthatvamiti chet.h | prAmANyasya svatastvAditi brUmaH | paratastve cha prAmANyasyAnavasthApAtena na pramA nishchIyeta | santi "niShphalaM niShkriyam.h' ityAdishrutayo bAdhikA iti chet.h | evaM shrutibalena parastve.arthakriyAyAH svIkR^ite tadabhidhAtrI "sa idaM sarvamasR^ijata' ityAdishrutirna pramA syAt.h | pratipAditArthamithyAtvAtiriktasyAprAmANyasyAbhAvAt.h | kiJNchAvisheShAt.h "niShkalaM niShkriyam.h' iti shrutiretachChativirodhAtparatastve na prameti kiM na syAt.h | anyaduttaratra vakShyAma iti |
nanvastvabAdhyamevArthakriyAkAri prapaJNchamapyabAdhyamaN^gIkaromi | AtyantikAbAdhyatvAbhAve.api prAgbrahmAtmaikyaj~nAnAdabAdhyatvAt.h | atastadantargatA shrutirapyamukhyasatyatvAtsAdhikA bhaviShyatItyata Aha- amukhyeti ||
sadA itya(nena)sya prameyasya prAgevopapAditatvamityAchaShye | tatashcha punaruktidoShaH parihR^ito bhavati | tiShThatu na vaktavyeti yAvat.h | sA pramA brahmaj~nAnabAdhyaM pramANamityarthaH | yasmAtsA shrutirapramA tasmAttiShThatviti vA | prapaJNchamithyAtvaM hi tadatharH | na chAsau brahmasvarUpam.h | sopAdhikatvAt.h | tato.asya bAdhyatvamAvashyakam.h | bAdhyArthaM chApramANamiti prasiddhameva | bAdhyArthatve.api prAgbrahmaj~nAnAdabAdhyArthatvena prAmANyamastvityata uktam.h- amukhyeti || satyamabAdhyArtham.h | nahi kAlavilambena bAdhitArthaM pramANaM bhavatIti vakShyAmaH | astvevaM svarUpato viShayatashchAsatyatvAtsAdhakatvena vipratipannA shrutiH, tathA.api prapaJNchamithyAtvasAdhanAya tadupanyAsaH kuto na kAryaH ityata Aha- na hIti ||
tathAtve svarUpAsiddhakAlAtItayorapyupanyAsaH syAt.h | AropamAtrasya tatrA.api sulabhatvAditi bhAvaH | 
syAdetat.h | AstAmiyaM pramANasadasattvachintA | pramANenaiva prameyasiddheH | anyathA bhavatAmapi prapaJNchamithyAtvanirAkaraNe tatsatyatvasAdhane cha pramANAbhAvena kathA.abhAvaprasaN^gAt.h | yuShmAbhirupanyasyamAnaM pramANaM satyamasatyaM vA syAt.h | na tAvatsatyaM mAM prati vaktumuchitam.h mayA satyasya sAdhakatvAnaN^gIkArAt.h, yatsatyaM na tatra kriyA.a.aveshaH yatra cha kriyA.a.avesho na tatsatyamiti | nacha vAchyaM sAkShiNaH satyasya sAdhakatvaM tvayAN^gIkR^itamiti | kathachchitsukhAdau tasya shakyopanyAsatve.api bAhyaprapaJNche tadayogAt.h | bAhyapramANaviShayo hyasau | anyathA.andhabadhirAdyabhAvaprasaN^gAt.h | sa eva chAtra prakR^ita iti | nApyasatyaM bhavadbhiranaN^gIkR^itatvAdityata Aha- sAdhakatvamiti ||
satyasya tviti sambandhaH | samyagiti mukhyata eva, na tvadhikaraNasiddhAntatvena | hishabdaH, sarvaM vastu j~nAtatayA.aj~nAtatayA vA sAkShichaitanyasya viShaya evetyAditatprasiddhidyotakaH | tadityavyayam.h | tena sAkShiNA | vishvavivartamataM na bhavet.h | nirAkurma iti yAvat.h | upalakShaNaM chaitat.h | vishvasya satyatAmapi tenaiva sAdhayAma ityapi draShyavyam.h | tathAcha vakShyate | 
na kApi pramANaprameyAdivyavasthA mayAN^gIkR^itA | kintu parakIyarItyaiva sarvamuchyate | tatkathaM kimapyanaN^gIkurvANaM mAM prati sAkShiNaH sAdhakatvaM tvayA.aN^gIkR^itamityuchyata ityata Aha- yadIti ||
na vidyate.aN^gIkR^itamaN^gIkAro yasyetyanaN^gIkR^itaH | tasya bhAvo.anaN^gIkR^itatA | anaN^gIkAritvamityarthaH | itishabdadvayaM hetau | yadi paro brUyAnmayA kiJNchinnAN^gIkR^itamiti | tadA.asau vaktavyaH | sarvathA.anaN^gIkR^itatvam.h AtmanastvayA.aN^gIkR^itaM na vA | Adye(.api) kiJNchidapi nAN^gIkR^itamiti pakShahAneH Atmano.anaN^gIkartR^itApi nAN^gIkR^iteti dvitIya evAN^gIkaraNIyaH | tathAcha asau mUkaH syAt.h | aN^gIkArAnaN^gIkArodAsInasya mR^itakasyeva vAkyapravR^itterayuktatvAt.h | tathAcha maunamavalambamAnasya nAsmatprativAditeti kimatra vaktavyam.h | satyametat.h | vastutastu vayaM sarvato nivR^ittAH svataH siddhe chidAtmani brahmatatve kevale bhAramavalambya charitArthAH sukhamAsmahe | ye tu svaparikalpitasAdhanadUShaNAdivyavasthayA vichAramavatArya tattvaM nirNetumichChanti tAnprati brUmo na sAdhvIyaM bhavatAM vichAravyavastheti | maivam.h | evamapi parakIyavichAravyavasthiterasAdhutvasyAvashyamaN^gIkaraNIyatvAt.h | anyathA tad.hvyutpAdanaM vyarthaM syAt.h | 
ata tanmAtramaN^gIkR^itya pramANAdivyavasthA nAN^gIkR^iteti manyase | tanna | pramANAdinA vinA paravyavasthAyA asAdhutvasya vyutpAdayitumashakyatvAt.h | bhavatkalpitavyavasthaiva vyAhatatvAdasAdhvI bhavadvayavastheti brUmo na punaratra kimapi pramANamaN^gIkurma iti chenna, yatsvAbhyupagatavyavasthAviruddhaM tadasAdhvityasyApi pramANasyAN^gIkartavyatvAt.h | etadapi pareNAbhyupagatamevAshrIyata iti chet.h na | kiM parakIyavyavasthAyA asAdhutvasvayamavabuddhaya paraM prati bodhyate.anavabuddhayaiva vA | dvitIye vipralambhakatvaM syAt.h | vijigIShukathAyAmevameveta chet.h na | shiShyasyApi boddhayatvAt.h | Adye.asmAdanyasmAdvA pramANAtsvayaM boddhavyam.h | tatkathaM pramANAdyanaN^gIkatarR^itvam.h | pramitikaraNatvAdinopAdAnasyaiva pramANAdyaN^gIkAritvAt.h | tasmAt.h sattvAsattvA(satyatvAsatyatvA)bhyupagamodAsInaiH pramANAdikamaN^gIkR^ityochyata iti vaktavyam.h | tachcha prAgeva nirastamiti |
evaM vishvasya brahmavivartatvaM nirAkR^itya tatsa(ttA)tyatAyAM pramANamAha- vishvamiti || 
yathArthata ityanena "kavirmanIShI' iti shrutimupAdatte | vyAvahArikasatyatAparAH shrutaya iti chenna | "tatsatyam.h' ityasyA api tathAtvaprasaN^gAt.h | shrutyantaravirodhAditi chedatrApi "asadevedam.h' iti shrutivirodhAt.h | apuruShArthatvAnna prapaJNchasatyatAyAM tAtparyamiti chenna | satyajagannirmAtR^itvAdipArameshvaramAhAtmyaj~nAnasyaiva puruShArthahetu(prayojana)tvAt.h | niShprapaJNchAtmaj~nAnasAdhyAdvitIyatApattirupapuruShArthaviruddhaM prapaJNchasatyatvamiti chet.h tarhi brahmasatyatvamapi shUnyaparibhAvanAlabhyashUnyatApattilakShaNamokShaviruddhamiti samAnam.h | tat.h pramANAnanuguNamiti chet.h | samametadapIti vakShyAmaH | anumAnamapi prapaJNchasatyatAyAmatharkriyAkAritvaM draShyavyam.h | prAguktatarkopapAdanenaiva asyopapAditvAditi | 
evamAgamAnumAnAbhyAM siddhe vishvasatyatve pratyakShamapyAha- satyatvamiti ||
chashabdaH pramANasamuchchaye | na kevalamAntarasya sukhAdeH kintu bAhyasya gaganAdeshcheti vA | tatrApi kAlagaganadigAdayaH sAkShAtsAkShisiddhasatyatvAH | stambhakumbhAdayastu vakShyamANena prakAreNeti j~nApayituM gaganAderityuktam.h | anyathA vishvasya prakR^itatvAttadevAtrAnuvartiShyate kimanena | sAkShItyevokte sAkShiNo.aprAmANyAt.h prAmANye vA pramANatritvabhaN^gAt.h na vishvasatyatvaM pramitamiti shaN^kA syAt.h | tannivR^ittyarthaM pratyakShetyuktam.h | tathAcha vakShyate | pratyakShetyevokte atIndriyArthasatyatAyAM na pramANamuktaM syAt.h | nacha sAkShirA vinA bAhyapratyakShamAtreNaindriyakANAmapi satyatA siddhayatItyataH sAkShItyuktam.h | ubhayavAdisiddhaM pramANamasmatpakShe.astItyuktenaiva asyArthasya labdhatvAtsAdhitamityAha | tathA.api tadupapAdanAya punurupanyAsaH | 
kechidiha vihaN^gamaH patatIti chakShurvyApArAnantaraM pratibhAsanAdAkAshAdeH(dInAM) chAkShuShatAmAsthiShata | tadanupapannam.h | rUparahitadravyatvena chAkShuShatAsAmagrIvaikalyAt.h | anyathA.a.atmapavanayorapi tatprasaN^gAt.h | kathaM tarhyeSha pratibhAsa iti chet.h | sAkShisiddhAkAshAdisambandhitayeti brUmaH | dR^iShTo hi pramANAntaropanItenApi surabhi chandanamityAdivishiShyapratyayaH | pareShAM cha iha bhUtale ghaTAbhAva iti | 
apara Aha | AlokamaNDalamAshrityAyaM pratyaya iti | tadasat.h | ihAloka ityapi pratyayadarshanAt.h | so.api tadavayAnAshrityeti chenna | laukikAnAmavayavAshrayatayA.avayavibuddherabhAvAt.h | nahi te hastAdiShu sharIramiti vyavaharanti | kintu tadAtmakatayaiva | kiJNchaivamapi nehAloka itIhAlokatyaNukamiti cha pratyayo duHsampAdaH | pramANAntopanItAvayavamAshrityeti chet.h | evaM tarhi tathAbhUtamAkAshAdikamevAshritya "iha pakShI' ityAdipratyayaH kuto na samarthanIyaH | tathAcha laukikAnubhavo.apyanusR^itaH syAt.h | tathA.apyanumAnavedyamAkAshamastviti chenna | liN^gAbhAvAt.h | 
atha matam.h | "shabdastAvatpratyakShasiddhaH | sa cha guNaH sAmAnyavattve satyasmAdAdibAhyaikendriyagrAhyatvAd.hrUpavat.h iti | guNatvAt.h dravyAshritastadvadeva' iti sAmAnyato dravyasiddheH (dravyasiddhau) (dravye siddhe) "shabdo na sparshavadvisheShaguNaH pratyakShatve 
satyakAraNaguNapUrvakatvAt.h, ayAvad.hdravyabhAvitvAt.h | sukhAdivat.h | sparshava(dvisheShaguNa)tve tadanupalambhaprasaN^gaH | shabdo hi shrotreNa prApto vA gR^ihyate.aprApto vA | aprAptagrahaNe.atiprasaN^gaH | prAptistu shabdashravasorna sambhavati | sA hi na tAvachChrotrasya gamanena sambhavati | tasyAmUtarsya gatyabhA(terasambha)vAt.h | nApi shabdasyAgamanena | sa hi na tAvachChaN^khAdikamAshrayaM parityajyAgantumalam.h | guNatvAt.h | nApi shaN^khAdyAgamanena shrotra(sya)pratyAsattiH | tadanupalambhAt.h | nacha shabdAntarotpAdaparamparayA | guNasya svAshraye svAshrayAshrite vA guNe.asamavAyikAraNatvAt.h | nacha shaN^khashravasormadhye shaN^kho vA tadArabdhadravyaM vA.asti | tasmAchChaN^khAdinimittAnyapahAyAshrayAntare vartamAno vIchItaraN^ganyAyena karNashaShkulI(ga)mantamAkAshadeshamApanna upalabhyate nAnyatheti sthitam.h | nApyAtmaguNaH | bAhyendriyapratyakShatvAdAtmAntaragrAhyatvAdAtmanyasamavAyAt.h ahaN^kAreNa vibhaktasya grahaNAdUpAdivat.h | na vikkAlamanasAM (guNaH), pratyakShatvAdvisheShaguNatvAchcha' iti prasaktapratiShedhe parisheShAdebhyo.atiriktaM dravyaM siddhayati | tadAkAshamiti |
tadayaM pramANArthaH | shabdo.aShyadravyAtiriktadravyAshritaH | tad.hvR^ittau bAdhakopapannatve sati guNatvAdrUpatvAditi | 
tadidamayuktaM jAtibadhirANAmAkAsha(shAdi)pratibhAsAnupapattiprasaN^gAt.h | tatashchehAloko nAstIti pratItirna syAt.h | mUrtAvakAshena teShAmAkAshAnumAnamiti chenna | mUrtAntarAbhAvenAnyathAsiddhatvAt.h | martAbhAvasyAdhikaraNena bhAvyamiti chet.h | satyam.h | tathA.api tasyApratItAvAshrayAsiddheH | pratItau cha sAdhikaraNasyaiva pratItatvAdanumAnAnavakAshaH | 
kiJNcha shabdo varNAtmA vA pakSho dhvanirUpo vA | 
nAdyaH | tasya guNatvAsiddheH | na choktAnumAnAttatsiddhiH | ghaTAdInAmekendriyagrAhyatvAbhAve.api AtmanastathAtvavad.h dravyasyaiva sato bAhyaikendriyagrAhyatve.api virodhAbhAvAt.h | yadi (shabdo) dravyaM syAt.h bAhyendriyagrAhyo na syAt.h | niravayavadravyasya bAhyendriyAgrAhyatvena pratibandhAditi chet.h(na) | niravayavasyApIndriyagrAhyatvavadbAhyendriyagrAhyatve(.api) bAdhakAbhAvena pratibandhAnishchayAt.h | 
dvitIye tvAshrayadravyasiddhAvapi nAkAshasiddhiH | pR^ithivyAdiguNatvopapatteH | pratyakShatve satyakAraNaguNapUrvakatvAyAvad.hdravyabhAvitvayoH piTharapAkapakShe tadgatarUpAdinA vyabhichArAt.h | pratyakShatve satIti cha kimarthaM vaktavyam.h | pArthivaparamANurUpAdi(vyAvR^ittya)parihArArthamiti chet.h, kutastatpariharaNIyam.h | pramitatvAditi chet.h | tarhi shabdasyApi shaN^khAdyAshrayatayA pramitatvAdvayAptigrahaNasamaye tadvayavachChedAtharM (api) visheShaNamupAdeyameva | nacha sparshavadvisheShaguNatve bAdhakaM pashyAmaH | anupalabdhistu na prasajyate | chakShuSha iva shrotrasya gatyA sannikarShopapatteH | amUrtasya tadanupapattistu AkAshasiddhayuttarakAlInaiva | shrotrasya chakShuSha iva gatvAgrAhitve shabde diksaMshayo na syAditi chet.h | agatvAgrAhitve diN^.hnishchayo.api na syAt.h | saMshayAdapi nishchayo mahIyAn.h (garIyAn.h) | shaN^khAdyavayavAgamanena vA sannikarShopapattiH | na choktadoShaH | ghrANagandhasannikarShatulyayogakShematvAt.h | 
----****???2127rinda 28ravarege prinTAgilla |
kiJNcha vAyuguNatve hetudvayamasiddham.h | tarkashchAnupapannaH | naivaM yuktam.h | shrotrasya pratiniyatArthagrAhakatvena bahirindriyatvAt.h | bahirindriyasya grAhyasajAtIyavisheShaguNavattvaniyamAt.h | shabdasya vAyavIyatve shrotrasyApi tathAtvaprasaN^gAditi chenna | "pratiniyatArthagrAhakaH' shabdasyendriyAntarAgrAhyagrAhakArthatve manasi vyabhichArAt.h | indriyAntarAgrAhyasyaiva grAhakamityabhiprAye sattAdigrAhakatvenAsiddhiH | bahirindriyatve.api na grAhyasajAtIyavisheShaguNavattvaniyamaH | snehagrAhake chakShuShi vyabhichArAt.h | shrotrasya vAyavIyatve.api na bAdhakaM pashyAmaH | sAmagrIbhedena pratiniyatArthatvopapatteH | ghrANAdInAmapyevamekaprakR^ititvaM syAditi chet.h | astu | bAdha(ka)sadbhAve tu tata evAnyA gatirbhaviShyati | shabdo na vAyavIyaH visheShaguNatve sati tvagindriyAvedyatvAdgandhavaditi chenna | vipakShe bAdhakAbhAvAt.h | anyathA pAkajarUpAdayo.api na pArthivAH, ghrANAvedyatvAt.h shabdavadi(ti)tyapi syAt.h | 
-----****?? 2137-38prinTAgilla |
apara Aha | grAhakasthatvenAgrahaNamAtmAntaragrAhyamiti | tadasiddham.h | AtmanyasamavAyAttatsiddhiriti chenna | tasyApyasiddheH | ahaN^kAreNa vibhaktasya grahaNAttatsiddhiriti chenna | pAde me sukhaM shirasi me duHkhaM mano me duHkhitamiti darshanAtsukhAdiShu vyabhichArAt.h | grahaNaM pramitiriti chenna | sandigdhAsiddhatvAt.h | kAlAdiguNo vA kiM na syAt.h | pratyakShatvAditi chenna | sparshasyApi pratyakShatvena avAyavIyatvaprasaN^gAt.h | kAlAdInAM visheShaguNavattve bAdhakAbhAvAt.h | tadvirahitatayaiva 
tatsi(ddhiri)ddherneti chenna | anyathA tatsiddhervakShyamANatvAt.h | 
kiJNchAtra sarvatra sAhacharyadarshane saN^kocha eva dravyAntarakalpanAyA laghIyAn.h | parisheShAnumAnaM tvaShyadravyAtiriktadravyAprasiddhavisheShaNam.h | prasiddhau chAnumAnavaiyarthyam.h | aShyadravyAtiriktAshrita ityeva sAdhane guNAdivR^ittisAmAnyAdapi vyAvR^ittatvenAsAdhAraNatA syAt.h | shabdAshrayaH itarebhyo bhidyate shabdAshrayatvAt.h vyatirekeNa pR^ithivIvat.h iti prayoga iti chet.h(na) | pR^ithivyAdipratiyogikAnekabhedAnAM pratyekaM sAdhane.abAdInAM sapakShatvena tatrAvR^itterasAdhAraNyAt.h | samuditasAdhane puranaprasiddhavisheShaNatvAt.h | abhAvasya sAdhyatvAdabhAvAbhAvasya cha bhAvatvena pratiyogyanapekShatayA vyAptigrahaNasambhavAnna doSha iti chenna | tathA.api pratiShedhamukhena pratIteranivAraNAt.h | shabdAshrayo netarebhyo bhidyate prameyatvAdghaTavaditi satpratipakShatvAchcha | sarvapratiyogikaikabhedasAdhane tu pramANabAdhashchAdhikaH | pratiyogibhedena bhedabhedasyApi darshanAditi | 
astu vA shabdaguNakAkAshasiddhiranumAnAt.h | tathApyavyAkR^itAkAshasiddhiH sAkShiNaiva | tatsAdhakaliN^gAbhAvAt.h | 
AkAshadvaitaM cha viyadadhikaraNe vakShyate | jAtibadhirANAmapyAkAshapratIternAgamo.api tatra pramANamiti sAkShisiddhameva gaganam.h | tadbhAgA eva disho na dravyAntaramiti tAsAmapi sAkShivedya(siddha)taiva | anyatsvAvasare vakShyAmaH | 
(nanu) astu gaganAdikaM sAkShisiddham.h | na tAvatA tasya traikAlikabAdhavaidhuryalakShaNaM sattvaM siddhayati, pratItasyApi shuktirajatAdeH bAdhadarshanAt.h, ityata Aha- sAkShisiddhasyeti || 
kvApi kAle tasya sAkShiNaH adoShatvAt.h | autsagirkaM hi pratyayAnAM prAmANyam.h | aprAmANyaM tu doShApavAdAt.h | nacha sAkShij~nAnaM doShajanyam.h, tasya anAditvAt.h | evamevAyathArthatve muktAvapi (tathAtva)tathAprasaN^gAt.h | avidyAdoShasaMsargAt.h sAkShiNaH bAdhyArthapratibhAsa(si)tvam.h iti chenna, avidyAsambandhasya tvanmate anupapatteH uktatvAt.h | asmAbhirapi avidyAyAH kAryAntarasyaiva abhyupagatatvAt.h iti |
nanu tarhIdamApannam.h | gaganAdisvarUpaM sAkShisiddham.h | kAlatrayAbAdhyatvaM tu tasya sAkShiprAmANyagrAhakeNeti | prAmANyasyApi abAdhyaviShayatAnatirekAt.h | tathAcha "satyatvaM gaganAdeshcha, ityayuktamityata Aha- sarveti ||
abAdhyatvaM gaganAdInAmiti sheShaH | sAkShiNa eva hi sAkShiprAmANyagrAhakatvasya vakShyamANatvAditi bhAvaH | 
yadvA gaganAdisvarUpaM sAkShisiddham.h, tasya traikAlikAbAdhyatvaM tu tatprAmANyagrahaNadvArA siddhayatItyuktam.h | idAnIM sAkShiNastraikAlikAbAdhyArthagocharatvasya vakShyamANatvAtsArvakAlikabAdhAbhAvavishiShyatayaiva gaganAdigrAhakatvamastItyAha- sarvakAleShviti ||
nanu kAla eva kutaH siddhaH | yena sarvakAleShvabAdhyatvaM sAkShiNA pratIyata ityata Aha- kAlo hIti ||
suShuptau hIndriyANAmuparatatvAnna bAhyapratyakShAnumAnAgamAnAM tatra pravR^ittiH | asti tadA.api kAlapratibhAsaH | etAvantaM kAlaM sukhamahamasvApsamiti suShuptyutthitasya parAmarshadarshanAt.h na hyananubhUtasya parAmarsho yujyate, atiprasaN^gAt.h | ataH parisheShAtsAkShivedya eveti gamyate | 
atrAyaM prayogaH | kAlaH bAhyapratyakShAdyatiriktapramANavedyaH, asatsvapi teShu pratIyamAnatvAt.h, yadyasminniti pratIyate tattato.ariktapramANavedyam.h | yathA.asati chakShuShi pratIyamAno gandhastadatiriktaghrANavedya iti |
syAdetadevam.h | yadi su(Shu)ptAvanubhUyamAnasyAyaM parAmarsho bhavet.h | naitadasti | kintu tadaivAtItaM suShuptikAlamanubhUya tadAtano duHkhAbhAvo.anumIyata ityata Aha- atIteti || 
utthitasya kiM sAkShiNA.atItakAlAnubhavamabhyupagamya sukhaparAmasharo nirAkriyate uta pramANAntareNa | Adye siddhaM naH samIhitam.h, pareNApi kAlasya sAkShivedyatayA aN^gIkR^itatvAt.h | dvitIye tvidamupatiShThate | asAkShigocharau sAkShItarapramANaviShayau | 
athavA sauShuptikapratItibalAdastu vartamAnakAlasya sAkShivedyatvam.h | atItAnAgatakAlayostu sAkShivedyatvAbhAvAtkathaM traikAlikAbAdhyabhAvaH sAkShiNA prapaJNchasya siddhayatItyata Aha- atIteti || apipadena sAkShipratItAviti samAkR^iShyate | kuta ityata Aha- neti ||
sAkShItarapramANagocharau | pratIyate cha | tasmAtsAkShigocharAvityarthaH | 
tatkathametaditi chet.h (na) | na tAvatpatyakShavedyaH kAla ityuktam.h | jAtibadhirANAmapi pratibhAsanAt.h nAgamavedyo.api | 
anumAnamapi, kAlameva pakShIkR^itya pravartate.anyadvA | nAdya ityAha- pakShIkartumiti ||
kAlasyAsiddhau AshrayAsiddhayA, siddhau siddhasAdhanatvena pakShIkartumashakyatva(tvAt.h)m.h | dvitIye.apyetadevottaram.h | pakShIkartumashakyatvAdityupalakShaNam.h | vyAptismaraNapakShadharmatAj~nAnayorayogAdityapi draShyavyam.h | kAlapratItimantareNeti sheShaH | 
tadeva prapaJNchayati- tadetaditi ||
yasmAttaditi smR^itigocharametaditi dR^ishyaM vA sarvamapi sAkShisiddhena kAlena khachitaM sambaddhameva vartate | tasmAttaM kAlaM vinA kAlapratibhAsaM vinA kiJNchidvayAptyAdikaM smartuM vA dharmyAdikaM draShyumiti vA na shakyamityarthaH | idamuktaM bhavati | anubhUtavyAptikasya puMso.anubhUyamAne smaryamANe vA dharmiNi vyApyadharmasyAnubhavAt.h smaraNAdvA prAganubhUtAM vyAptiM smR^itavato vyAptasya pakShe.anusandhAnamanumAnam.h | tachcha vyApakasambandhapramitilakShaNAnumitikAraNam.h | smR^ityanubhavarUpAshcha sarvAH pratItayo na kevalamarthamavagAhante | api tu kAlakalitameva | taditi hi smR^itirutpadyate | na punA rUpamityeva tattA cha pUrvakAlasambandhitaiva | evamanubhavo.api chakShurAdijanyastAvat.h etaditi jAyate | anumAnAdijanyo.apyabhUditi vA bhavatIti vA bhaviShyatIti vodeti | etattvAdikaM cha na vartamAnAdikAlasambandhitvAtiriktaM kiJNchit.h | etachcha sarvAnubhavasiddhatvAnnApalApamarhati | na chaivaM sati kAlasya chAkShuShatvAdiprasaN^gaH | sAkShisiddhavisheShaNavishiShyapratyayopapatteH | tathAcha vyAptyAdiviShayA api pratItayo na kAlAvishiShyaM svArthaM gochachayituM shaknuvanti | tAsAmapIdaM tadityevamAkAreNaivotpatteriti | 
tataH kimityata Aha- taditi ||
tasya kAlasya nityasiddhervyAptyAdigrahaNa eva sAkShiNA siddhatvAnna kAlAnumAnasyAvasaro bhavet.h anishchite hyarthe nyAsyAvasaraH | nishchitaviShayaM tu siddhasAdhanatvAt.h pareShAmAshrayAsiddham.h asmAkaM tvasaN^gatamiti |
evaM kAlaviShayANi sarvAnumAnAni sAmAnyato nirAkR^itya visheShato nirAkaroti- tadetaditi || tathAhi | kAlaH parAparavyatikarayaugapadyAyaugapadyachirakShipratyayaliN^ga iti pareShAM bhAShyam.h | tadevaM kechidvayAchakShate | asti tAvatsthavire paro.ayamiti pratyayaH | yUni chApara iti | so.ayaM dikkR^itaparAparapratyayavilakShaNatvAt.h parAparavyatikarapratyayaH | tathA yugapadAgatau ayugapadAgatau chireNAgataH kShipramAgataH iti pratyayAH | (ta) ete ShaT.hpratyayAH kAlasya liN^gAni | katham.h | sthavirAdiviShayeShu jAyamAnAnAmeShAM kAlamantareNa viShayAnavaklR^ipteH | nahi dravyAdikamevaiShAmAlambanam.h | tatpratyayavilakShaNatvAditi |
etadayuktam.h | tathAhi | taditi paramiti etadaparamiti | yugapadAdInAmupalakShaNametat.h | dR^ishyaM vA smR^itigocharaM (vA) pratIyamAnamiti yAvat.h | tatsarvaM sAkShisiddhena kAlena khachitameva vartate | tasmAttannityasiddheH nAnumAnAvasaro bhavet.h | tasmAdityasyaiva vivaraNaM na taM vineti | na shakyaM hIti sambandhaH | 
etaduktaM bhavati | parAparAdi(viShayAH)pratyayAstAvat.h kAlavishiShyapiNDaviShayAH iti pareNaivoktam.h | tathAcha liN^gapratItAveva liN^ginaH kAlasya sphuraNAtkathaM tena tadanumAnam.h | nahi daNDij~nAnena daNDo.anumIyate | 
atha vishiShyaj~nAnatvAdidaM visheShaNaj~nAnapUrvakam.h | visheShaNaM cha na kAlAtiriktamastItyanumIyate | tarhi nedaM kAlAnumAnam.h | kintu j~nAnAnumAnam.h | tachcha siddhasAdhanam.h | sAkShisiddhakAlavishiShyapratyayAbhyupagamAditi | 
atha balIpalitakArkashyAdinA kAlasambandhe.anumite, vipratipannaM prati parAparAdipratyayAnAM kAryatvena nimittAnumAnamidaM bhAShyamiti | maivam.h | sharIrAvasthayA hi tasya kAlasambandho.anumIyate, yatkiJNchid.hdravyasambandho vA | Adye kimasmAdanumAnAtprAkkAlaH siddho.athavA neti vAchyam.h | Adye tannityasiddhestasya kAlasya prAganumAnAnnityena sAkShiNA siddheH | dvitIye chAprasiddhavisheShaNatvAnnAnumAnAvasaro bhavet.h | kiJNcha valIpalitA(kArkashya)disharIrAvasthA kAraNatvena kAlAnumAne tannityasiddhestasya kAlasambandhasya nityaM sarvadA valIpalitAdivaidhuryadashAyAmapi siddhernitye paramANAvapi siddherbAdhitaviShayatvena nAnumAnAvasaro bhavet.h | 
atha bahukAlasambandho.anumIyate | tanna | bahutvaM hi kAlasya kiM paramANUnAmiva sahaiva, uta kriyANAmiva pUrvAparabhA(vitve)vena | nAdyaH | tatsambandhasyApi nityasiddheH netaraH (nottaraH) tasya kAlasya nityasiddheH | nityatayA.aN^gIkR^itatvAt.h | na dvitIyaH | tasya nityasiddheH siddhasAdhanatvAt.h | atha parisheShAditaraniShedhaH kariShyata iti chenna | parisheShAvadhAraNAnupapatteriti | 
anye tu vyAchakShate | bahutaraNiparispandAntaritajanmatvaM paratvam.h | alpatarasaurasaJNchArAntaritajanmatvaM chAparatvam.h | 
ekatapanaprachAravishiShyatvaM yaugapadyam.h | anekatadvishiShyatvamayaugapadyam.h | bahukriyAvishiShyatvaM chiratvam.h | katipayakriyAvishiShyatvaM kShipratvam.h | tatpratyayaiH kAlo.anumIyate | taraNiparispandA hi padArthasArthe vishiShyapratyayotpattau svapratyAsattimapekShante | svarasato.apratyAsannatve sati vishiShyavyavahArajanakatvAt.h | chandanasaurabhavat.h | paramparasambandhinashcha sAkShAtsambandhavirahe sati sambandhitvAt.h | paTasaMsR^iShTa(sambandhi)nIlimavat.h | ataH piNDatapanaparispandayoH saMyuktasaMyogisamavAyAtmani paramparAsambandhe yad.hdravyaM nimittaM sa kAla iti | 
etadapyasat.h | ghaTashUnyaM bhUtalamityAdivatsvabhAvapratyAsattyaiva vishiShyapratyayopapatteH | anyathA abhAve parAparayaugapadyAdipratyayAnupapattiprasaN^gAt.h | dR^ishyate cha yugapadutpannAvabhAvAvityAdipratyayaH | atra sambandhe bAdhakAbhAvAnnaivamiti chenna | anyasamavetatvasyaiva bAdhakatvAt.h | upanAyakadravyAntarakalpanayA tadupapattiriti chet.h | tarhi bhUtalaghaTAbhAvayostR^itIyasambandhakalpanayopapattau bAdhakAbhAvAt.h | svArasikasambandhenaiva vishiShyapratyayopapattau kimapratIyamAnasambandhakalpanayA iti chet.h | tarhi tathaiva parAparAdivishiShyapratyayotpattau kimapratIyamAnadravyakalpanayeti samAnam.h | tadidamuktam.h teShAM vishiShyapratyayAnAM nityasiddherdravyAntarakalpAnAM vinA svabhAvAdeva siddheH dravyAntarAnumAnAvasaro na bhavediti | tadanena svarasato.apratyAsannatve satIti visheShaNAsiddhiH | vishiShyavyavahArajanakatvamAtrasya chAnaikAntyamuktaM bhavati | 
nanu viShama upanyAsaH | bhUtalAbhAvayorasti sAnnidhyam.h | tena sambandhAbhAve.api bhaviShyati vishiShyavyavahAraH | darshanasya durapahnavatvAt.h | sambandhAntarakalpanasya cha vyarthatvAt.h | nacha taraNiparispandAnAM piNDasAnnidhyamasti | tato bhavitavyaM madhye dravyAntareNeti | maivam.h | vinA.api sAnnidhyena ghaTaj~nAnamiti vishiShyapratyayadarshanAt.h  | 
kiJNchAbhAvasyApi na bhUtalasAnnidhyaM parapakShe kimapi pashyAmaH | astu vA tapanaparispandAnAM piNDaM pratyupanAyakaM dravyAntaram.h | tachcha pR^ithivyAdikaM kiM na syAt.h | tapanapiNDAbhyAmasaMsargAnneti chenna | ekaikasyAvyApakatve.api bahUnAM saMyuktasaMyogabhUyastvena kriyopanAyakatvopapatteH | nacha taraNipiNDAntakAle tAni na santyanupalambhAditi vAchyam.h | sUkShmANAM kalpanIyatvAt.h | nacha vinigamanAyAM kAraNAbhAvaH | saMshaye.api parisheShAvadhAraNAnupapatteH | dharmikalpanAto dharmakalpanasya laghIyastvAt.h | AkAsho vA kiM na syAt.h | na syAt.h | visheShaguNavattvAtpR^ithivyAdivaditi chenna | visheShaNaguNavato.api nIladravyasya paTe nIlimopasaN^krAmakatvadarshanAt.h | sUryagatyupanAyakatvaM cha dravyasvarUpaM vA atIndriyashaktirvA sahakArishaktirvA | nAdyaH | dravyamAtre prasaN^gAt.h | na dvitIyaH | anabhyupagamAt.h | tR^itIye(.api) kiM tadvayApakatvaM vA, visheShaguNaviraho veti va(vive)ktavyam.h |   Vyasa-(6) 
yaM tu brUmaH | vyApakatvameva taditi | anyathA manaso.api tatprasaN^gAt.h | vyApakatvasya prayojakatAyAmAtmano.api tatprasaN^ga iti chenna | tadvayApakatvAbhAvasya vakShyamANatvAt.h | vyApakatve.apyaniShyAbhAvAt.h | kriyopanAyakatvaM khalvAntarAlikasya dravyasya nobhayasaMyogAtiriktaM kiJNchit.h | tadekasyevAnekeShAmapi samAnam.h | yadyAkAshaM(H) svasambandhenAnyagataM dharmam.h anyatra saN^krAmayet.h, tadA sarvaM sarvatra saN^krAmayet.h avisheShAditi chenna | niyatopasaN^krAmakatvasyaiva kalpanIyatvAt.h | gurvI hi dharmamAtrakalpanAto dharmikalpanA | anyathA kAle.api samAnaH prasaN^gaH | tatsiddhayasiddhibhyAmanavasaraduHsthatvamiti chenna | bhAvAnavabodhAt.h | vishiShyapratyayadarshanAnantaraM bahavaH pakShAH prApnuvanti | kimayaM svarasambandhanibandhanaH kiM vA atiriktasambandhAdhIna iti | dvitIye.api kiM sAkShAtsambandho.atra nimittamuta dravyAntarakR^ita iti | uttaratrApa taddravyaM prasiddheShvanyatamaM vA bhavatvanyadveti | sarvatra bAdhakAni paryAlochayanprasiddhadravyeShu yadbAdhakaM pashyettadaprasiddhe.api kalpyamAne kathaM nAnusandadhyAt.h | anusandadhAnashcha tatsvAbhAvyena parihAraM chintayankalpanAgauravavyasanamapahAya laghIyAMsameva pakShaM na kathaM(vA) rochayata ityasyArthasya vivakShitatvAt.h | para(pra)siddhatvena prasaN^gasya na doSha ityasyApyayamevAbhiprAyaH | 
kiJNchAyaM prasaN^go vastutaH sAdhuH athAbhAsaH | nAdyaH | kAlapratItyuttarakAlaM vyAptibhaN^gAt.h | dvitIye kathamAkAshasya kriyopanAyakatvaM tyAjayet.h | anyathA jAtinirAkaraNamapi na syAditi | 
astu vA.a.akAshasya visheShaguNavataH kriyopanAyakatvAbhAvaH dishastu syAt.h visheShaguNashUnyatvAt.h vyApakatvAchcha | tasyAH saMyogopanAyakatvena siddhatvAnneti chenna | ubhayopanAyakatve.api bAdhakAbhAvAt.h | sahakAribhedena cha vyavasthitAvyavasthitapratItijanakatvaM kalpyatAM lAghavAdeva | anyathA kAle.api bhedakalpanAprasaN^gAditi | tadidamuktam.h | tasya vishiShyapratyayasya nityena niyatena prasiddhenaiva pR^ithivyAdinA siddhernAprasiddhe dravye.anumAnAvasaro bhavediti |
anye tu paramparashabdAbhyAM paratvAparatve guNau yuvasthavirapiNDa(vartinau)gatau AchakShate | tau asamavAyikAraNasaMyogAshrayatayA nimittakAraNApekShAbuddhisampAdakatayA vA kAlamanumApayata iti | tadapyuktanyAyena nirastamiti |
kiJNcha parAparAdipratyayAnAM sUryagatayo vA parA(tvA)paratve vA yadyAlambanaM tadA astu kAlAnumAnam.h | na chaitadasti | kAlabhedAnAmeva visheShaNatayA pratIteH | tathAhi | paro.ayamityAdi prayuktavantaH ko.asyArtha iti pR^iShyAH laukikAH parIkShikAshcha bahukAlIna(no.ayamityAdi) iti vyAchakShANA dR^ishyante | tatra kAlasvarUpaM sAkShisiddham.h | tadbahutvAdi cha kvachitsAkShiNA kvachidanumAnAdinA cha j~nAyata iti | etadapyuktam.h tadetaditi shlokAbhyAm.h | anayaiva dishA disho.api parAparapratyayAdiliN^gatvaM nirAkartavyam.h | 
ta(me)detaM chirantanaM panthAnamarochayamAnA navInAstu dikkAlayoranyathAnumAnamAhuH | vivAdAdhyAsitaM kAryaM visheShaguNarahitadravyAbhyAM janyate kAryatvAt.h antaHkaraNadvayasaMyogavaditi |
(e)tada(pya)yuktam.h | sAdhye bahuvachanaprayoge(kShepe).atiprasaN^gAt.h | nacha dR^iShTAntAbhAvaH | antaHkaraNagatabahutvasya sattvAt.h | na chAntaHkaraNadvayasaMyoge pramANamasti, mano manasA saMyujyate mUrtatvAchCharIravaditi cha AkAlike vidyadAdau sandigdhavyabhichAram.h | 
apara Aha | paramamahatparimANaM dravyachatuShyayavR^itti parimANatvAdaNutvavaditi | atra yadyAkAshAtma(gata)parimANapakShIkArastadA siddhasAdhanam.h AtmanAM bahutvAt.h | AtmatvenaikyamupAdAya prayoge.api bAdhaH | parimANadvayasya dravyachatuShyayavR^ittitvAyogAt.h | ekaikadravyavR^itti khalu parimANam.h | ata eva na kAlAdigatasya pakShIkAraH | AshrayAsiddhishchAdhikA | 
paramamahatparimANasAmAnyaM visheShaguNashUnyadravyAdhikaraNAnekavyaktivR^itti parimANatAratamyavishrAntiviShayajAtitvAt.h aNuparimANavR^ittijAtivat.h iti chAnupapannam.h | paramamahatparimANasAmAnyaM hi parimANatvaM vA tadavAntarajAtirvA | Adye manaHsiddhayA.apyasya sambhavenArthAntaratA | sAmAnyasyApyanekavR^ittitAyA nirAkariShyamANatvena bAdhAshrayAsiddhI cha | na dvitIyaH | tasyAH (tasya) nirAkariShyamANatvAt.h | varNasiddhayA arthAntaratvAchcha | anekapadasthAne bahupadaprakShepe atiprasaN^gAchcha | 
astu kAlasya dishashcha bahutvam.h, AtmavadupasaN^grAhakaikyena dravyANAM navatvopapattiriti chettarhi dishA kAlena vA sAdhyaparyavasAnA(sambhavA)dubhayasAdhakatvamasya na syAt.h | mA bhUditi chenna | anekapadavaiyarthyAt.h | anyatarasAdhane.anyatareNArthAntaratAprasaN^gAt.h | hetudR^iShTAntayoshchAnupapattirvakShyata ityalaM pallavena |
gaganAdessakalaprapaJNchasya traikAlikAbAdhyatvaM sAkShisiddhamityuktamarthamupasaMharanvivR^iNoti- ata iti ||
na vidyate doShaH kAraNaM yasya j~nAnasya tena pratItasya viShayIkR^itasyAdoSheNa pratyakShAdinA vA pratItasya gaganAdeH prapaJNchasya satyatvaM traikAlikAbAdhyatvaM sAkShiNA mataM siddham.h | prAmANyagrahaNAdineti sheShaH | 
ayama(trA)bhiprAyaH | AkAshakAladigAtmamanAMsi sukhAdayashcha sAkShAtsAkShisiddhAH | taditare tu padArthA yathAsvam.h(yathAyatham.h) indriyaliN^gashabdagamyAH | j~nAnaM cha bhAvAbhAvalakShaNaM svaviShayaM sattvenaivAvagAhate, nAsattvena, nApyudAsInena rUpeNa | nachaivaM ghaTo.asti ghaTo nAstItipratyayAnupapattiH paunaruktyAdvayAghAtAchcheti yuktam.h | ghaTo.astIti deshakAlavisheShasambandhisattAviShayatvAt.h, kvachidviparItAkAN^kShAvyavachChedAthartvAt.h, kvApi vyAkhyAnavyAkhyeyabhAvAt.h | nAstItyasya cha deshakAlavisheShasambandhisattApratiShedhaparatvAt.h | nahi satA sakaladeshakAlasatA bhavitavyamiti niyAmakamasti | j~nAnagataM cha yAthArthyalakShaNaM prAmANyaM j~nAnagrAhakeNaiva gR^ihyate | j~nAnagrAhakashcha sAkShItyavivAdaM vAdiprativAdinoH | tathAcha sAkShiNA j~nAnaprAmANyaM gR^ihNatA tadviShayasya sakalaprapaJNchasya traikAlikAbAdhyatvalakShaNaM satyatvameva gR^ihItaM bhavati | yadi hi j~nAnagocharasya nityasya vA anityasya vA sarvagatasya vA asarvagatasya vA arthasya svadeshakAlaprakAropAdhAvasattvA.a.avedanalakShaNo bAdhaH syAt.h, ko.arthastadA j~nAnaprAmANyaM sAkShiNA pramitamityasyeti |
yadi tarhi j~nAnasvarUpagrAhakaH sAkShI tatprAmANyamapi gR^ihNanprapaJNchasatyatAM nishchinuyAt.h, shuktirajatAdij~nAnasvarUpagrAhako.api sa eveti tatprAmANyamapi gR^ihNan.h shuktirajatAdikamapi satyaM vyavasthApayet.h | nacha shuktirajatAdij~nAnAnAM prAmANyameva nAsti, kiM sAkShiNA gR^ihyatAm.h iti yuktam.h, prapaJNchagocharANAmapi j~nAnAnAM prAmANyAbhAvAtkiM sAkShirA gR^ihyata ityapi vaktuM shakyatvAt.h | tasmAtsAkShiNA prapaJNchasatyatAsiddhimabhilaShatA j~nAnagrAhakasya sAkShiNaH prAmANyagrAhakatvaM svabhAva iti vaktavyam.h | tathA chokto.atiprasaN^ga ityata uktam.h- adoSheti ||
ayamarthaH | na sAkShI j~nAnaM gR^ihNanpramANamevaitaditi gR^ihNAti | kintarhya(tva)doShaM chetpramANaM sadoShamapramANamiti vyavasthayA | yadA tvarthitvena prAmANyaM nirdidhArayiShitaM tadA sajAtIyavijAtIyasaMvAdavisaMvAdabhAvAbhAvalakShaNayA parIkShayA doShabhAvaM nishchitya 
prAmANyamavadhArayati doShadasharne tvaprAmANyam.h | prapaJNchapratIteshcha prayatnenAnviShyApi doShamapashyanprAmANyamevAvadhArayatIvati tatsatyatvaM sAkShisiddham.h | nachaivam.h shuktirajatAdInAm.h | doShApratItidashAyAM prAmANyAnavadhAraNAt.h, tatpratItau tvaprAmANyanishchayAt.h | nanu shuktirajatAdij~nAnasyApi prAmANyaM nirdhAryata eva | kathamanyathA niHshaN^kA pravR^ittiriti chet.h | satyam.h | nAsau sAkShirUpAvadhAraNA | api tu mAnasIti vakShyAmaH | manasashcha doShasaMsargasambhavena na tAvatA prAmANyasiddhiriti | 
nanu yadi parIkShAsahakR^itassAkShI j~nAnaprAmANyaM gR^ihNIyAt.h tadA.anavasthA syAt.h | parIkShA.api hi svayaM pramANatvenAvadhR^itA paraprAmANyAvadhAraNAyAlam.h | nAnyathA | tathAcha tatrApi parIkShAntaramavataraNIyamiti | kiJNcha sAkShiNo.apyanavadhR^itapramANabhAvasya svayaM duHsthasya na paraprAmANyAvadhAraNasamArthyamiti tatprAmANyAvadhAraNAya parIkShAntarApekShA grAhakAntarApekShA chetyanavasthaivetyata Aha- parIkShAdeshcheti ||
Adipadena sAkShI gR^ihyate | chastvarthaH | satyatvaM yathArthatvam.h | tena sAkShiNaiva kevalena na tu parIkShAyuktena(sahakR^itena) | hishabdo.asyArthasyAnubhavasiddhatvaM dyotayati | tasmAnnAnavastheti hetau vA | 
etaduktaM bhavati | doShAbhAvAvadhAraNArthaM nyAyAnusandhAnaM hi khalu parIkShA | sandigdhashchArtho nyAyaviShayaH | sandehashchobhayakoTiprApakasadbhAve bhavati | evaJNcha yatra yatra doShasambhAvanayA tatsandehastatra tatraiva parIkShApekShA nAnyatra | nacha sarvatra doShasandeho.asti | sAkShisiddhe.arthe tatprAptyabhAvAt.h | ato na tAvatparIkShA.anavasthA | tathAhi | astyatra purataH pAnIyamiti vAkyaM shrutavato bhavati sandehaH kimidaM viparyayAdimUlamuta neti | puruShavachasAmubhayathA darshanAt.h | tata evArthe sandihAnaH pratyAsIdan.h rUpavisheShAdinA.anuminoti pAnIyametaditi | tatrApi bhavati saMshayaH | kimidamanumAnamutAbhAsam.h(sa) iti | vyAptyAdigrAhiNAM yAthArthyAyAthArthyopalambhAt.h | pratyAsannashchodakAbhyavahArAnantaraM rasavisheShANAnumAyApi pUrvavatsandigdhe | pItodakastUdanyAdinimittaduHkhAbhAvaM sukhaM chAnubhavanna tatra saMshete | sukhAdau tadabhAve cha sAkShisiddhe kadA.apyanyathAbhAvAdyanupalambhAt.h | nacha pratItatvasAmAnyena tatrApi saMshayaH | visheShaniShThasya nishchAyakasya sadbhAvAt.h | anyathA saMshayAnuchChedena vyavahArAbhAvaprasaN^gAt.h | saMshayAbhAve cha na tatpUrvikA parIkSheti kuto.anavasthA | ata eva sAkShaprAmANyAvadhAraNe parIkShA.anavasthA.api parihR^itA | grAhakAnavasthA tu nAstyeva | sAkShiNaH svaprakAshatvena svaprAmANyagrAhakatvAt.h | 
etAvAnatra visheShaH | indriyaliN^gashabdajanyeShu j~nAneShvanAdau saMsAre dvayIM gatimanusandadhatsAkShI na sahasaiva pramANametaditi nishchetuM shaknoti | kintu dAShAbhAvanishchayadvAraiva | doShAbhAvaM cha na svayam.h(eva) avadhArayitumIShye | (api) kiM tu parIkShAsahakR^ita eva | parIkShAyAM chendriyaliN^gashabdajAyAM pUrvanyAyena parIkShAntaramanusarati yAvatsAkShAtsvaviShaye sukhAdAvavatarati | nacha svAtmanyanena kadA.apyanyathAbhAvo.avagata iti sandehAbhAvAtparIkShAnusaraNAnnivartate | nahi j~nAnasvarUpaM prAmANyaM cha viShayIkartuM svamahimnaiva shaknoti | tasya tu mAnasyA doShashaN^kayA prAmANyagrahaNashaktiH pratibaddhA | ato vyavasthaiva tatspR^ishati | na tvavadhAraNasyeShye | parIkShayA cha pratibandhe.apagate nijayaiva shaktyA prAmANyamavadhArayati | nachAsya vyutpAdanasyAprAmANye.api samatvAttasyApi svato grahaNamiti vAchyam.h | vaiShamyAt.h | prAmANyAvadhAraNe hi parIkShAyAH pratibandhakanivartakatvamAtraM shakyate.avadhArayitum.h | pratibandhakarahite sAkShiprAmANyagrahe tadanapekShaNAt.h | sahakAritve hi sarvatra tadapekShA syAt.h | tathA chAnavasthetyuktam.h | anyathA kAraNatvaM vyAhanyeta | na chAprAmANyaM kvApi parIkShA.anapekSheNa sAkShiNA nishchitacharam.h | yena pratibandhakanivartakatvaM tasyAH pratImaH | kintu sArvatrikatvAtkAraNatvameva | pratibandhakasya sArvatrikatvAdanyathAsiddhaM sArvatrikatvamiti chenna | pratibandhakanivR^ittAvaprAmANyaga(he)haNe cha parIkShAyAH kAraNatvopapatteH | evaM sati gauravamiti chenna | visheShAvadhAraNAyA ashakyatvasyaiva kalpakAbhAvAt.h | tathA.api parIkShAnvayavyatirekAnuvidhAyi(yaka)tvasyAnyathAsiddhiH shaN^kayata iti chet.h (na) | pratibandhakasya sArvatrikatAyAH kvApyadarshanenAnyathAsiddhishaN^kAnirAsAt.h | anyathA sarvatra sahakAriNAM tathAtvaM syAt.h | yadi j~nAnagrAhakAtiriktasya yathAkathamapi praveshAtprAmANyasya paratastvamiti matam.h, tadA sAkShiNa eva svataHprAmANyamanyasya parata ityaN^gIkAre.api na kashchidvirodha iti saN^kShepaH | vistarastu svayam.h(eva)AchAryeNa vakShyate |
atha matam.h | sAkShI pratyakShAdInAM prAmANyaM gR^ihNannapi katipayakAlakatipayapuruShasambandhibandhivaidhuryarUpameva | na punarasya kadAchitkutrApi kenApi svArthavyabhichAro na bhaviShyatItyevaMrUpam.h | tatkathaM tenAtyantikabAdhAbhAvalakShaNaM satyatvaM vishvasya 
siddhayedityata Aha- anyatheti ||
sAkShiNaH sarvathA bAdhavaidhurvalakShaNaprAmANyAgrAhakatve vishvasya pUrNasya brahmaNo.api prapaJNchavadvinivR^ittiH kiM kasmAnna shaN^kayate | nivartakAbhAvAdityata uktam.h- akasmAditi || nanu cha "satyaM j~nAnam.h' "tatsatyam.h' ityAdishrutyA, brahma na nivR^ittimat.h aj~nAnatatkAryAtiriktatvAt.h ityAdyanumAnena, niradhiShThAnakasyAsAkShikasya bhramasya, niravadhikasya bAdhasya chAdarshanAtprapaJNchAropAdyanyathA.anupapattyA, brahmaNassatyatA.avagamAttannetyata uktam.h- shrutIti || eteShAmapi pramANAnAM pratyakShAdInAmiva vinivR^ittiH shaN^kayatAmityarthaH | 
etaduktaM bhavati | "prapaJNchaviShayANAM pratyakShAdipramANAnAM nAtyantikaM prAmANyaM sAkShI gR^ihNAti | kintu tAtkAlikameva' iti vadanvaktavyaH | sAkShiNaH kimAtyantikaprAmANyagrahaNe shaktirastyuta nAsti | Adye kathaM prapaJNchaviShayANAM pratyakShAdInAM prAmANyamAtyantikaM na gR^ihNIyAt.h | dvitIye brahmaNaH satyatApratipAdakAnAM shrutyAdInAmapi nAtyantikaM prAmANyaM gR^ihNIyAt.h | tathAcha na brahmaNo.abAdhyatvamAtyantikaM siddhayet.h | tatashcha sAdhakabAdhakapramANAbhAvAttasyApi bAdhaH shaN^kayeta | evaMcha tajj~nAnamapi na tattvaj~nAnamiti na tadarthaH prayatnaH syAt.h | atha kvachichChaktiH kvachinneti brUyAttadA niyAmakaM vAchyamiti |
nanu yadi brahma bAdhArhaM syAttarhIyatA kAlena kuto na nivR^ittam.h | tasmAditaHpUrvaM bAdharahitatvAnnottaratrApi bAdhaH shaN^kayata iti chenna | uktottaratvAt.h | asyA apyupapatteH sAkShigrAhyapramANabhAvAyA AtyantikaprAmANyAsiddheH | anyathA prapaJNchagrAhiNAM pratyakShAdInAmapi tathAtvasyAnivAraNAt.h | vyavasthApakAbhAvAt.h | 
dUShaNAntaramAha- itaHpUrvamiti ||
tathAbhAvAt.h nivR^ittyabhAvAt.h | yadi brahmaNo nivR^ittinar shaN^kayata iti sambandhaH | tarhItyadhyAhAraH | gatirnivR^ittiH syAditi sheShaH | 
ayamAshayaH | itaHpUrvamanivR^ittatvAditi kiM brahmaNo nivR^ittyabhAve sambhAvanoktatAnumAnam.h | nAdyaH | sambhAvanAyA api saMshayarUpatvena shaN^kAnivAraNAsAmarthyAt.h | na dvitIyaH | tathA sati saMsR^iteravidyAyA nivR^ittyabhAvaprasaN^gAt.h | na hItaHprAN^.hmUlAvidyA nivR^ittA | anyathA tasyAmeva vyabhichArassyAditi |
kiJNcha shuktirajatAdikaM prAganivR^ittameva nivartate | nivR^ittasya nivR^ittyayogAt.h | ato viruddhatA cha | 
anyathetyAdyanyathA vyAkhyAyate | anyathA sAkShiNaH prapaJNchagrAhakapratyakShAdyAtyantikaprAmANyAgrAhakatve, vishvasya viyadAderuttarakShaNa eva nivR^ittirvinAshaH kiM na shaN^kayate | tathAcha sarvapravR^ittivilayaH syAt.h | parameshvarasaJNjihIrShAdyabhAvAdityata uktam.h- akasmAditi || (anu-1117 pR^iShThe draShyavyam.h |) nanvIshvarechChayaiva shrutismR^itItihAsapurANAni prapaJNchapralayaM pratipAdayanti, vishvavinAsho na nirhetuko vinAshatvAtpaTanAshavadityanumAnamapi | tatkathamevaM shaN^kayata ityata uktam.h- shrutIti || pramANAnAM nivR^ittirnAmAtyantikaprAmANyAbhAvaH | tAtparyaM pUvarvat.h | 
nanu prAgito na prapaJNcha(vi)layo.akasmAdabhUt.h | tatkathamuttaratrApi shaN^kayeta ityata (uktam.h) Aha- itaH pUrvamiti || kimatra yatpUrvaM nAbhUttaduttaratrApi na bhaviShyatIti vyAptiH, kiMvA yatpUrvaM na nirhetukaM vinaShyaM na taduttaratrApi tathA vinAshavaditi, yadvA yannirhetukaM na tadbhaviShyatIti vyAptiH, pUrvoktistu tadupapAdanAyeti | nAdyaH | saMsR^iteravidyAyA nivR^ittyabhAvaprasaN^gAt.h | na dvitIyaH | saMsAranivR^ittiprasaN^gAt.h | tathAhi | vidyA saMsAranivR^ittihetuH | sA.apyavidyAtmakatvAtsaMsR^itireva | nacha tasyA nivartakAntaramasti | tathAchAkasmAtkimapi na nivartata ityaN^gIkAre no saMsR^itergatiH | vidyA svayameva svanivR^ittiheturavidyAmAtravirodhitvAditi chenna | evaM tarhi prapaJNcho.apyuttarakShaNe (svayameva) nivartiShyata iti shaN^kA syAt.h | ata eva na tR^itIyo.apIti | 
uktamevArthaM vivR^iNoti- vAkyeti ||
athavA no saMsR^itergatirityuktam.h | saMsAragateH shrutyAdisiddhatvAt.h | tadasiddhayA cha hetorvisheShaNAdityata Aha- vAkyeti || brahmaNo.api nivR^ittyAshaN^kAyAmApAditAyAM yadi paro vAkyAnumAdito nivR^ittyabhAvanishchayaH syAditi brUyAt.h, yadi vA AkasmikottarakShaNe pralayashaN^kApAdane vAkyAnumAditaH parameshvarechChAdinaiva syAditi manyeta, yadi cha vAkyAnumAditaH saMsAranivR^ittiH syAditi vadet.h, tadA tasya vAkyAdeH prAmANyaM kena nishchitamiti vaktavyam.h | sAkShItareNetyaN^gIkAre j~nAnasya sAkShivedyatvena parataH prAmANyagrahApatteH sAkShiNaiveti vaktavyam.h | 
tataH kimiti chet.h | sAkShI kiM brahmasatyatvAdipratipAdakAnAM vAkyAdInAM prAmANyaM tAtkAlikameva gR^ihNAti kiMvA.a.atyantikam.h 
| Adye na tena brahmAbAdhyatvAdisiddhiriti noktashaN^kAnivR^ittiH | 
dvitIye tvAha- tatprAmANyamiti ||
yathAshabdasyAtrottaratra cha sambandhaH | tasya brahmasatyatvAdipratipAdakavAkyAdeH prAmANyaM yathA sAkShI vartamAnakAlInaM sthApayati gR^ihNAti | evameva sarvakAleShvapi sthairyeNa gR^ihNAti | hishabdaH paraprasiddhidyotakaH | sthairyameva vivR^iNoti | vyabhichAraM bAdham.h apohya nirAkR^ityaiveti | na kevalaM brahmasatyatvatvAdivAkyAdiprAmANyaM sAkShI tAtkAlikaM gR^ihNAti kintvAtyantikamevetyarthaH | 
athavA yathAshabdasyottareNaiva sambandhaH | sthApayatyAntikameva gR^ihNAtItyarthaH | asyaiva vivaraNamevameveti | itishabdo.adhyAhAryaH | sarvakAleShvapIdamevameva na kadA.api viShayApahAralakShaNaM bAdhamApnotIti vyabhichAramapohya tata eva sthairyeNa gR^ihNAtIti | yadvaivaMshabdaH samuchchaye | sAkShI brahmAdiviShayavAkyAdiprAmANyaM sthApayatyAtyantikaM gR^ihNAti | ata eva tadviShayamapi brahmAdikaM sarvakAleShvapi sthairyAdatishayena vyabhichAramapohyaiva sthApayatIti | prAmANyA(tyantikatvA)ntargatatvAdviShayAbAdhyatAyA iti hishabdAtharH | evamiti dArShyAntikoktiH | ayaM sAkShI yadi tatsatyamityAdipramANaprAmANyamAtyantikaM gR^ihNan.h tadviShayasya brahmAdestraikAlikAbAdhyatvaM vyavasthApayettarhi tathaiva vishvaviShayasyAkShajAdij~nAnasyAtyantikaM prAmANyaM gR^ihNan.h tadantargatAM vishvasyAbAdhyatAmapi sthApaye(deva)t.h avisheShAditi samudAyArthaH | 
nanu gR^ihNAtvAtyantikaM prAmANyamakShajAdInAM sAkShI | tasya tathAtvaM tu kutaH | tatashcha na vishvasatyatAsiddhirityata Aha- nirdoSheti || 
sAkShiNo nirdoShaj~nAnarUpatvashaktyA tathAtvamapi siddhayati | anyathA brahmasatyatvAdyapi na siddhayet.h | 
yadvA tatsatyamityAderAtyantikaM prAmANyaM gR^ihNAti sAkShI, vishvaviShayasyAkShajAdestu tAtkAlikameveti kiM na syAdityata Aha- nirdoSheti || ayamarthaH | tatsatyamityAdij~nAnasyAtyantikaM prAmANyaM gR^ihNAti sAkShItyatra kiM nimittam.h | j~nAnaM gR^ihNan.h tasya nirdoShatAyAM prAmANyamapi gR^ihNAtIti sAkShiNaH svabhAvo.ayamiti chet.h | kathaM tarhyakShajAderapi AtyantikaM prAmANyaM na gR^ihNIyAt.h | tasyApi nirdoShaj~nAnarUpa(tva)shaktisadbhAvAditi |
athavA kiM sAkShI kutrApi prAmANyamAtyantikaM grahItuM na shaknoti | kiMvA kvachichChaktaH kvachidashaktaH | Adyasyottaram.h- anyathetyAdi | dvitIyasyottaram.h- vAkyeti ||
syAdetadevaM yadyakShajAdij~nAnaM nirdoShaM syAt.h | na chaivam.h | avidyAkR^itaprapaJNchaviShayatvAt.h shuktirajatAdij~nAnavat.h | nanvavidyA kimAshriteti chet.h | jIvAshriteti brUmaH | nanvatrApi dUShaNamuktam.h "svato.anyatA' iti | naitadasti | tadbhedasyApyAvidyakatvAt.h | nacha chakrakAdidoShaH | prapaJNcha(vishva)sya jIvAj~nAnakR^itatvena shrutyAdisiddhatvAt.h | pramite chArthe tarkANAmavakAshAbhAvAt.h | nacha kalpyAbhAvadoShaH | vishvasyaikAj~nAnakR^itatvAN^gIkArAt.h | tadatiriktajIvajaDaprapaJNchasya kalpyatvopapatteH | ekajIvavAdo hi mAyAvAdinAM paraM hR^idayam.h | bahujIvavAdastu mandAnAmAbhimukhyAyAvatArita ityata Aha- eketi ||
uchyate brahmavivartavAdibhiH, mR^iShA pramANena vinA | etaduktaM bhavati | syAdapIdaM kathaJNchit.h | yadi vishvasyaikajIvAj~nAnakalpitatvaM syAt.h | na chaitadasti | pramANAbhAvAt.h | shrutyAderanupadameva samyagvyAkhyAsyamAnatvAt.h | bahUnAmIshvarasya tatpreritAnAM brahmAdInAM cha j~nAnechChAprayatnairnimittatve shrutyAdipramANasadbhAvena tadviruddhatvAchcheti | 
kiJNchaikajIvAj~nAnaparikalpitaM jIvajaDAtmakaM samastamiti vadanpraShyavyaH kimasAveko jIvastvam.h utAnya iti | anyashchettadaj~nAnakalpitasya tava bandhamokShAbhAvAdvayarthaM pArivrAjyAdikamA(mityA)padyeta | Adye.api prativAdipramukhAnjIvAnpashyasi na vA | prathame.api (kiM) santItyuta na santIti | AdyaM dUShayati- parasyeti ||
yaH parasya prativAdyAdeH satyatAM jAnannapi paro nAstIti vadati | sa svAtmataskara iti yojanA | svAtmAnamiva paramapi satyatayA pashyato.ahameka eva satyo madaj~nAnakalpitAH sarve jIvA jaDAshcheti vachanaM svAnubhavaviruddhamityarthaH | nahi tvadaj~nAnaparikalpitaM samastamityatra balavatpramANamasti | yena darshanamapi bAdhyeta | nahi sattvena pratIyamAnasyApi gandharvanagarAderasattvamevAN^gIkriyate | kintu balavatpramANabAdhAt.h | anyathA prativAdyaj~nAnakalpitastvamiti kathaM na syAH | tathA chAnishchayena na mokShArthA pravR^ittiH syAditi |
dvitIyatR^itIyau nirAchaShye- kimiti ||
yadi paraH prativAdyAdijIvAnna pashyati, pashyanvA na santIti pashyati, tadA kimityunmattavadvavadet.h | na kathAyAM pravishet.h | na shAstraM virachayedvayAkuryAdvA | anyathonmattavannAyaM laukiko nApi parIkShaka ityupekShaNIyaH syAt.h | 
kuto na vadet.h | yena vadantunmattapadavImAsAdayedityata Aha- parAbhAva iti ||
vAchaH parabodhanArthatvAt.h | parAbhAve cha tadvaiyarthyAdvayarthyAM vAchaM na prayuJNjIta | prayuJNjAnashcha kathamunmatto na syAditi |
satyaM parAbhAve vachanamanarthakam.h | mayA.api kimapi nochyata ityata Aha- yadIti || 
mayA kimapi kadApi naivochyata iti yadyuchyate tadA svakriyAvirodhishraH sakalalokAvagatArthApalApinastasya taskarasyaiva daNDa evochito na pratyuttaram.h | paramArthato nochyata ityuchyata iti chet.h | tatkiM pratIyogyabhAve nishchite vyavahArato.api vadantaH prekShAvanto bhavanti, yenedamuchyeteti | 
prAk.h prapaJNchamithyAtvasiddhaye parodAhR^itAnAM shrutInAM bAhyopapattivirodhaH (pratipA)vyutpAditaH | idAnImAntarAnupapattipradarshanapUrvakaM tAsAmaviruddhArthavyAkhyAnArthamuttaro granthaH | athavA sarvashrutisAdhAraNAnupapattiH prAk.h prapaJNchitA | idAnImasAdhAraNAnupapattirvyutpAdyate | tatra tAvatprapaJNcho yadi vidyetetyAdivAkyadvayaM paThitvA parAbhimate.arthe.anupapattimAha- prapaJNcha iti || 
nanvatra sUtragR^ihItatayA pareNopAttAnAM shrutInAmanupapattyAdikaM prathamatA vaktavyam.h | satyam.h | tathA.apyekajIvAj~nAnaparikalpitatve samastasya, na pramANamastItyanantaramevoktam.h | asyAM cha tadApAtataH pratIyate | "anAdimAyayA supto yadA jIvaH prabuddhayate' ityuktatvAt.h | ata ubhayAnuguNyAdasyAH prathamaprAptiH | ityatra shlokadvaye yadishabdadvayaM nivarteteti liN^.hprayogadvayaM cha | upalakShaNaM chaitat.h | vidyetetyapi grAhyam.h | tathA kenachiditi | satyatAmityupalakShaNam.h | anAditAM cheti grAhyam.h | AhurityavagamayantItyarthaH | tathAcha vishvamithyAtvaparatayA vyAkhyAne tadanupapattiriti sheShaH | yadyatra prapaJNchamithyAtvamabhi(saM)dhitsitaM syAttadA yo.ayaM prapaJNcho vidyata iva dR^ishyate sa nivartiShyate | aj~nAnena kalpito vikalpo vinivartiShyata iti vaktavyam.h | yadyAdyAstushabdA vigatArthA viruddhArthAshcha | tatprayoge hi prasaN^gadvayaparametadvAkyadvayamiti vij~nAyate | yadi parvato niragniko bhavet.h tarhi nirdhUmo.api syAditi yathA | 
prasaN^gasya cha viparyaye paryavasAnAdanivR^ittyAdikameva vAkyasAmarthyAllabhyata iti parakIyamarthamapAkurvataiva shrutitAtparyaM sUchitam.h | tatspaShyIkurvanvidyetetyasyArthaM tAvadAha- vidyeteti || 
ityetachChabdarUpamutpattimevAha | natu sattAmiti prakR^ityarthakathanam.h | chashabdena nivarteteti vinAshamAha | natu bAdhamiti samuchchinoti | 
vidyaterutapattyarthatvaM kuta ityata Aha- videti || 
vidotpattAviti hyasmAddhAtoH | dhAtordhAtuvyAkhyAnAdityarthaH | vidyaterutpattyarthatvaM pratyetavyamiti pUrveNa sambandhaH | dhAtoriti ShaShThayantaM vA | tasya vyAkhyAnAditi sheShaH | mandAnAmaprasiddhamapIdaM dhAtuvyAkhyAnaM bahuj~nAnAM prasiddhameveti hishabda(bdArthaH)H | tathA.apyutpavireveti kutaH, sattA.atra kuto netyata Aha- utpattireveti ||
atra hi prapaJNcho yadi vidyeta tarhi nivarteteti yadishabdAdibalAtprasaN^go.ayamiti j~nAyate | prasaN^gashcha vyAptimUlaH | vyApyAN^gIkAre.aniShyavyApakaprasaJNjanaM tarka iti tallakShaNAt.h | tathAcha vidyetetyApAdakatayoktasyArthasya nivartetetyApAdyatayoktayA nivR^ittyA vyAptiravashyambhAvinI | utpattireva nivR^ittivyAptik.h(ktA) | na sattA | asmAkaM vyabhichAritvAt.h parasya viruddhatvAt.h | ataH pratIyamAnAnvayayogyatA.abhAvAnna sattA vidyaterarthaH | kintUtpattireva tadyogyatvAditi | pradhvaMsavyudAsAtha prAya ityaktam.h | utpattirnivR^ittiyugityayaM prAyo bAhulyamityarthaH | tathAcha bhAvatve satItyApAdakavisheShaNaM vivakShitamityuktaM bhavati | etenAlpaj~nAnAM dhAtuvyAkhyAne vipratipattiriti nirastA veditavyA | 
nanUtpattirnAma kAraNAyattasattAlAbhaH | nachAbhAve sattA.astItyabhAvasya prasaktyabhAvAtprAya iti vyartham.h | maivam.h | keyaM sattA nAmAnugatarUpA vA svarUpameva vA nAdyaH | tasyA ghaTAdAvapyabhAvasya vakShyamANatvAt.h | na dvitIyaH | abhAve tadbhAvasyAstyabhAvo.asti cha dhvaMsa ityAdau vakShyamANatvAditi | 
nanvasminnapi vyAkhyAne nAnvayayogyatA.asti | tarkasya vyAptiriva viparyaye paryavasAnamavashyambhAvi | tathAcha prapaJNcho yadyutpadyeta tarhi vinashyeta | nacha vinashyati | tasmAnnotpadyata iti vaktavyam.h | na chaitadyuktam.h | kShityAdeH prapaJNchasyotpattivinAshayoH pramANadR^iShTatvAt.h | ata eva tarkAN^gabhUtamApAdyasyAniShyatvaM cha nopapadyata ityataH prapaJNchashabdamanyathA vyAchaShye- prapaJNcha iti ||
nAyaM prapaJNchashabdo vishvavistAravAchI | yenoktadoShaH syAt.h | kintu paJNchAnAM vargaH paJNchaH | paJNchashatau vagare veti vAshabdena paJNchashabdasyApi nipAtanAN^gIkArAt.h | prakR^iShyaH paJNchaH prapaJNchaH | prakR^iShyatA cha mokShAN^gaj~nAnatayA bhavati | sA cha bhedasambandhina eva 
paJNchakasyopapannA | "vailakShaNyaM tayorj~nAtvA muchyate baddhayate.anyathA' ityAdeH | ataH prapaJNcho bhedapaJNchakaH | sacha jIveshvaraprakR^ityAdinityasvarUpabhUto.anAdinitya eveti noktadoShaH | 
TIkAkArastu manyate | bhedo nAmAnyonyAbhAvaH | sa chAnyonyatAdAtmyApattyaiva nivartanIyaH | pratiyogyApa(gyutpa)tterevAbhAvavipattitvasya prAgabhAve dR^iShTatvAt.h | nacha kadA.api padArthAnAmanyonyaM tAdAtmyamastItyanityAnAmapi bhedo nitya eveti | 
anye.apyAhuH | "nitye cha trayANAM siddhiH' iti |   Vyasa-(7) 
prapaJNchashabdobhedapaJNchakavAchItyetatkuta iti chet.h | paroktAnupapattereveti brUmaH | samAnArthAyAH shruteshchetyAha- jIveti || 
atra chashabdAstathAshabdau chAnyonyasamuchchaye | evashabdAvabhedasAhityavyavachChedArthau | eSha bhedapaJNchakaH prapaJNcha uktaH | prapaJNcho yadi vidyetetyAdAvityarthaH | 
so.ayaM satyo hyanAdishchetyanena atrApi pratij~nAdvayaM bahireva kartavyamiti j~nAyate | tatrAnAditvAnaN^gIkAre bAdhakaM sAdishchediti |
anena prathamashlokasya pUrvAdharo vyAkhyAto bhavati | satyatvAbhAve bAdhakaM svayamUhanIyamityabhipretya tadupasaMhR^itam.h- dvaitamiti ||
tenAj~nAta ityuktArthaM bhavati | shrutyantareNAvyAkhyAtatvAnmAyAmAtramityetadvayAchaShye- matamiti || 
mAN^.h mAne traiN^.h pAlana ityAbhyAM ghaJNe.athare kavidhAnamiti karmaNi kapratyaye mAtramiti bhavati | dhAtudvayAdapyekaH pratyayaH adibhUbhyAM Dutach.h adbhutamityAdau dR^iShTaH | "viShNoH praj~naptirevaikA shabdairevAbhidhIyate' ityato mAyAkhyaharividyayetyupapannam.h | 
advaitaM paramArthata ityetadvayAkhyAti- uttamo.artha iti ||
tasyopapAdanam.h- tadanyaditi || yatastasmAddhareranyatkiJNchinmadhyamaM kiJNchidadhamaM tasmAduttamo.artho harirevaika iti | "vikalpo vinivarteta' ityetatprapaJNchasatyatAyAM sphuTamiti na vyAkR^itam.h |
iyamatra yojanA | "anAdimAyayA supto yadA jIvaH prabuddhayate | ajamanidramasvapnamadvaitaM buddhayate tadA' iti pUrvashloke.anAdimAyayA parameshvarapraj~nayA tadichChayA vA jIvajAtasya prakR^ityAdijaDAvR^itaj~nAnatvalakShaNaM suptatvaM tayaiva parameshvarAditattvaviShayaparokShaj~nAnalakShaNaM prabodhamabhidhAya aparokShaj~nAnamapyuktam.h | tena jIveshvarayorjaDeshvarayojarIvajaDayoshcha bhedAH pratipAditA | prabhorichChayA nigaDAdinA puruShe baddhe mukte vA bheda(traya)darshanAt.h |
prAk.h "prabhavassarvabhAvAnAm.h' iti bhAvashabdoktAnAM jIvAnAM mitho bhedo.apyuktaH | tata evAvaraNAnAM jaDAnAmapi mitho bhedo.atharAllabhyate | teShAM cha paJNchAnAmapi bhedAnAm.h "anAdimAyayA' "ajamanidram.h' ityAdivisheShaNasAmarthyAdinA.anAditvamapi labdham.h | tadetatpaJNchabhedasya satyatvamanAditvaM chopapAdayitumidaM shlokadvayam.h | tatra tAvadanAditvaM vipakShe bAdhakapradarshanenopapAdayati- prapaJNcha iti || 
yadi cha jaDajIvabhedo nivarteta tadA jIvAnAM jaDatvApattyA mokShashAstravaiyarthyamityAdirUpeNa nivartetetyasyAniShyatvaM draShyavyam.h | na saMshaya itrata vyAptenirshchAyakamAha | evaM bhedapaJNchakasyAnAditAmupapAdya satyatAyAM pramANamAha- mAyAmAtramiti || yasmAdidaM prapaJNchashabdoktaM dvaitamuktarItyA mAyAmAtraM tasmAtsatyam.h | na hyavidyamAnamIshvarapraj~nAviShayo bhavati | bhrAntitvaprasaN^gAt.h | nApyavidyamAnaM kenApi rakShyate | atra dvayorbhAvo dvitA | tadIyo vargo dvaitam.h | sAmAnye napuMsakam.h | prapaJNchasambandhastu prakaraNAllabhyata iti j~nAtavyam.h | tarhyadvaitassarvabhAvAnAmityAdi kathamuktamityata Aha- advaitamiti || yadidaM parameshvarasyAdvaitatvaM(cha) visheShaNamuktaM na tat.h dvitIyavasturAhityAbhiprAyeNa | kintu paramArthataH | lyablopanimittA paJNchamI | uktamamarthamabhipretyeti | saptamyarthe vA tasiH | uttamArthaviShaya iti | bhedasatyatA.anaN^gIkAre bAdhakaM chAha- vikalpa iti || vikalpaH prakR^ito bhedo yadi kenachidaj~nAnAdinA kalpitaH syAttarhi chandrabhedavannivarteta | bAdhyeta | nacha bAdhyate | tasmAnna kalpitaH | kintu satya eveti | upasaMharati- upadeshAditi || tadevamupadeshAchChatyAdyanusAritvAt.h ayameva satAM vAdaH | yo bhedasatyatvAdiviShayaH | dvaitaM na vidyata iti tu tattve.aj~nAte sati bhavati | ato durvAda iti | 
adhunA pariNAmavAdinA vivartavAdinA cha pratij~nAdR^iShTA tAnuparodhAditi sUtrArthatayA gR^ihItAm.h "uta tamAdeshamaprAkSha' ityAdikAM shrutiM vyAkhyAti | 
tatra pariNAmavAdino vyAkhyAnam.h "uta tamAdeshamaprAkShaH, yenAshrutaM shrutaM bhavatyamataM matamavij~nAtaM vij~nAtam.h' itrata jagato brahmapariNAmatayA tato.anantvAbhiprAyeNa tadvij~nAnena sarvavij~nAnaM pratij~nAtam.h | tatra sarvasya brahmopAdAnatAmajAnatA upAdAnopAdeyayorapi bhedaM manyamAnena shvetaketunA anyaj~nAne satyanyaj~nAnasya kvApyadarshanAt.h | "kathaM nu bhagavaH sa Adesho bhavati' iti chodite jagato brahmopAdAnatayA tadananyatvamupadekShyan.h laukikapratItisiddhaM kAraNAtkAryasyAnanyatvaM, tajj~nAnena tajj~nAnaM cha darshayati- "yathA somyaikena mR^itpiNDena sarvaM mR^iNmayaM vij~nAtaM syAt.h | vAchArambhaNaM vikAro nAmadheyaM mR^ittiketyeva satyam.h | yathA somyaikena lohamaNinA sarvaM lohamayaM vij~nAtaM syAt.h | vAchArambhaNaM vikAro nAmadheyaM lohamaNirityeva satyam.h yathA | somyaikena nakhanikR^intanena sarvaM kArShNAyasaM vij~nAtaM syAt.h | vAchA.a.arambhaNaM vikAro nAmadheyaM kArShNAyasamityeva satyam.h' iti | yathaikamR^itpiNDAdipariNAmAnAM ghaTAdInAM tadananyayA tajj~nAnena j~nAtateti dR^iShTAntatrayArthaH | ananyatve kathaM kAryatvamityAshaN^kaya vyavahArArthamityAha- vAchA.a.arambhaNamiti | vAcheti ShaShThayarthe tR^itIyA | vAggrahaNaM samastendriyavyavahAropalakShaNam.h | vikAro.abhidheyo ghaTAdiH, nAmadheyaM tadabhidhAnamiti kumbhAdervAchyasya tadvAchakAnAM cha svarUpakAryavyapadeshAdibhedAtparasparaM bhedo vAstava ityuktam.h | etairhetubhiH parasparaM bhedashchetkAraNAdapi taireva bheda iti pUrvapakShaM niSheddhumAha- mR^ittiketyeva satyamiti || itishabdaH prakAravachanaH | yatprakAreNa yatsattayA mR^ittikA satI tatprakAreNaiva mR^iNmayaM satyam.h | nAshvamahiShAdivannairapekShyeNeti |
vivartavAdI tu vyAchaShye | ekavij~nAnena sarvavij~nAnaM pratij~nAya dR^iShTAntAkAN^kShAyAmuchyate- yathA somyeti || etaduktaM bhavati | ekena mR^itpiNDena paramArthato mR^idAtmanA vij~nAtena sarvaM mR^iNmayaM ghaTAdikaM mR^idAtmakatvAvisheShAdvij~nAtaM bhavet.h | yato vAchArambhaNaM vikAro nAmadheyam.h | vAchA kevalamastItyArabhyate | vikAro ghaTaH sharAva udaJNchanaM cheti | natu vastuvR^ittena vikAro nAma kashchidasti | nAmadheyamAtraM hyetadanR^itam.h | mR^ittiketyeva satyamityeSha brahmaNo dR^iShTAnta AmnAta iti | 
tatraikavij~nAnena sarvavij~nAnapratij~nAnaM mR^itpiNDAdidR^iShTAntAshcha vikAravivartAbhiprAyA itye(vaM)tat.h na tAvadvAkyAtpratIyate | kintu vAchArambhaNamityupapAdakavAkyabalAditi vaktavyam.h | atastadeva prathamaM vyAkuvarnvAchArambhaNashabdArthamAha- vAchArabdhamiti ||
nanvArambhaNashabdo lyuDantaH | lyuT.h cha bhAve karaNAdhikaraNayoshcha vihito na karmaNi nacha "kR^ityalluTo bahulam.h' iti karmaNi lyuT.h | prabalaniyAmakamantareNa bahulagrahaNasya karmaNi vyAkhyAtumashakyatvAt.h | "na chArabhyasyArambhaNamiti yujyate shabdaH' iti svavachanavirodhAchcha | tatkathamArabdha iti vyAkhyAnamiti | maivam.h | bhAva evArambhaNashabdasyAN^gIkArAt.h | vAchA vAgindriyeNArambhaNamutpAdanaM yasyeti tR^itIyAyA aluk.h | "TApaM chApi halantAnAM yathA vAchA nishA dishA' iti vachanAt.h, vAchayA.a.arambhaNaM yasyeti vA bahuvrIhirayam.h | tasyArthakathanaM vAchAkhyamiti |
tushabdo.avadhAraNArtha uttaratra sambaddhayate |
vAchArambhaNashabdAdeva vikAratvalAbhAdvikAra iti punaruktaM syAdatastAtparyamAha- sAN^ketyeti || vAchArambhaNashabdena sAN^ketikaM nAmaiva vAchyaM syAt.h | avayavArthakathanaM tu vaishadyArthameva | yathA chaShye.aneneti chakShuriti nirvachanalabhyeti darshanakAraNatve chakShuShA pashyatIti noktArthatA | tasyAM dashAyAmavayavArthasyAvivakShitatvAt.h | tathAcha vAchArambhaNashabdo.api sAN^ketikaparyAya iti | 
vikArashabdArthamAha- vikR^itamiti ||
anena vikriyata iti vikAra iti karmaNi ghaJNityuktaM bhavati | vikR^itatvopapAdakamarthAntaraM chAha- vahniti || vividhaH mR^ittiketyeva satyamityasyArthamAha- tviti ||
satyashabdArtho nityamiti || tushabdo.avadhAraNe | Adishabdena lohamaNyAdergraDaNam.h | yanmR^ittiketyAdi saMskR^itaM nAmadheyam.h tadeva nityamiti sambandhaH | vaidikamiti tadupapAdanam.h | 
tatashchaivaM yojanA | vAchArambhaNaM sAN^ketikaM nAmadheyaM vikAra utpattimat.h | tata evAnityam.h | kutaH | bahuvidhatvAt.h | puruShechChAnusAreNAneka(vidha)prakAratvAt.h | mR^ittiketyAdinAmadheyaM vaidikatvAnnityamanAdi cheti | nacha vAchArambhaNaM vikAra iti liN^gavaiShamyadoShaH | nAmadheyavikArashabdayorniyataliN^gatvAt.h | vAchArambhaNashabdasya cha nAmadheyavisheShaNatvAt.h | visheShaNAnAM cha visheShyanighnatvAt.h | ata eva sAN^ketyamityeva vaktavye sAN^ketyanAmetyavochat.h | yadA tu vAchA yasyArambhaNaM tannAmadheyaM vikAro janimaditi, vAchA nAmnAmArambhaNaM vividhAkAraH, AkArAkAriNorabhedAt.h | vikAritvAdutpattivinAshavaditi yAvaditi vA granthAntaroktA yojanA, tadA(tu) liN^gavyatyAsashaN^kaiva nAstIti | 
nanu cha sAN^ketikAnAmanAmutpattivinAshavattvaM saMskR^itanAmnAmanAdinityatvaM kimarthamatrochyate | paramaprakR^ite brahmavij~nAnena 
sarvavij~nAne.avAntaraprakR^ite.asmAkamivadR^iShTAnte (vo)chopayogAbhAvAt.h | ato.asaN^gatatvAnnAyaM shrutyartha iti | maivam.h | yadyapi parasyeva nedaM dR^iShTAntopapAdakam.h | tathA.api brahmaj~nAnena sarvavij~nAne dR^iShTAntAntaratayopayokShyate | yathA tena tadvij~nAtaM syAditi, prakR^itAnuvR^itterityAshayavAnAha- prAdhAnyAditi ||
idamuktaM bhavati | kR^itakatvAdanityatvAchcha parApekShatvena sAN^ketikaM nAmApradhAnam.h | anAdinityatvAtparAnapekShatvena saMskR^itaM pradhAnam.h | tatra yathA prAdhAnyAtsaMskR^itaj~nAnamAtreNa sAN^ketikaM j~nAnaM bhavati | tajj~nAnena yatphalaM vidvadvayavahAragocharatvAdikaM tadbhavatIti yAvat.h | evamanityatvAdinA.apradhAnasya devatAkamarAdimishrasya sakalasyApi jagato j~nAnena yatphalaM tatsamastamapi nityatvAdinA pradhAnasya paramAtmano j~nAnAllabhyate | tatphale.antarbhavatIti | atra prAkR^itAj~no.apItyanena phalApekShayedamiti sUchitaM (bhavati) | evaM tarhyekavij~nAnena sarvavij~nAnamamukhyaM syAditi chet.h | satyam.h | nahi pareNApi tanmukhyaM vyAkhyAtuM shakyam.h | tathA sati dR^iShTamR^idaH puruShasya ghaTasharAvAdisaMsthAnavisheShAdijij~nAsA.abhAvaprasaN^gAt.h | pAmarA na hi vidvAniti vadanti, ataH sadbhirityuktam.h | evaM nityaparAtmaviditi vAkyasyoktAnusAreNa sheSho j~nAtavyaH | 
nanu satyashabdaH kathaM nityArthaH | rUDheryogasya chAbhAvAdityato yogaM tAvaddarshayati- sadAtanamiti ||
satyamitItyAvartanIyam.h | sadAtanaM satyamiti nirvachanena satyamiti padena nityamuchyata eva | na tUpacharyata iti | budhairvaiyAkaraNairiti nirvachanamUlaM sUchayati | sadAshabdAttatra bhava ityarthe "avyayAttyap.h' iti tyappratyaye kR^ite "sarvasya so.anyatarasyAM diH' ityatra yogavibhAgAtsadAshabdasya so.anyatarasyAM bhavati | sadAshabdAdbhavArthe taddhitA iti Dyapratyayo votpAdyaH | dakArasya cha takAraH | 
idAnIM rUDhimapi darshayati- prayogashcheti ||
uttaratrAShyame prapATha(ghaTTa)ke satyashabdasya nityatva eva prayogashchAstIti sambandhaH | tameva prayogaM darshayituM "yadainaM jarA.avApnoti pradhvaMsate vA kiM tato.a(syAti)vashiShyata iti sa brUyAnnAsya jarayaitajjIyarte na vadhenAsya hanyate etatsatyaM brahmapuram.h' iti vAkyamarthataH paThati- jareti ||
yadainaM dehaM jarA.avApnoti pradhvaMsate vA.ayaM dehaH, (tadA)tatastadasya dehasyAntargataH paramAtmA dahyamAnagehAntargatagaganavatkimatishiShyate kiMvA paTAdivannashyatIti pR^iShye, nAsya dehasya jarayA.ayaM paramAtmA jIryate, asya vadhena na hanyate, kintvetadbrahma pUrNatvAtpuraM satyaM nityamiti parihAro.abhidhIyate | itishabdasya pUrveNAnvayaH | atrApi satyashabdaH kuto nityArtha ityata Aha- nityatva eva hIti || 
atra satyashabdo nityArthashchetsaN^gachChate | vinAshasya prakR^itatvAt.h | tathyArthatAyAmasaN^gatiH | anR^itatAyA aprastutatvAditi hishabdArthaH | etadeva spaShyIkartumetatsatyaM brahmapuramityetAvati paThitavye pUrvavAkyamapi paThitam.h | pUrveNaiva sambandhaH | brahmaNo jarAvadhayorabhAve satyatvaM hetutvenochyata iti chet.h | na | tvayA brahmavyatirikta(sya)satyasyAnabhyupaga(me)tatvenAnvayAbhAvAt.h | jarAdyupetAnAM dehAnAmasatyatvAsyAsiddheH asatyAnAM cha shuktirajatAdInAM jarA.adyabhAvena vyatirekasyApyabhAvAt.h | nanu tathA.api vAchArambhaNavAkyaM trivAraM kasmAtpaThyate | shabdAntaraM dR^iShTAntIkartumiti brUmaH | tarhi ShaDete dR^iShTAntAH syuH | evamaivaitat.h | tathA sati saMskR^itashabdadR^iShTAntatrayamekatraiva vaktavyam.h | maivam.h | tattadabhidheyaprasaN^gAyattasya tadabhidhAnasya tadaiva vaktavyatvAt.h | tathA.api pratishabdaM dR^iShTAntIkaraNe.aparyavasAnaprasakterupalakShaNatve chaikenApi kR^itatvAchChabdatrayopAdAnamanupapannamiti chenna | mR^itpiNDAdidR^iShTAntatrayopAdAne.apyasya samAnatvAt.h | gahane prameye trayopAdAnaM na doShAya | kintu buddhivaishadyahetutayA guNayaiveti chet.h | samaM prakR^ite.apIti ||
evaM svamatena vAchArambhaNamityAdivAkyaM vyAkhyAya vivartavAda(di)vyAkhyAne doShamAha- vAchArambhaNamiti ||
uktam.h- uktiH shabda iti yAvat.h | vAchArambhaNamiti shabde mithyetivyAkhyAyamAne satIti sheShaH | tathAhi | kiM rUDhimAshritya vAchArambhaNamityasya mithyeti vyAkhyAnaM kriyate | kiMvA yogam.h | Adye rUDhij~nApakapramANAbhAvAdashrutakalpanam.h | athArabhyata ityArambhaNamiti dvitIyaH | tathA.api kR^idyoge ShaShThayAM prAptAyAM tR^itIyAN^gIkAre.ashrutakalpanam.h | lyuTaH karmaNi vidhAnAbhAvAchchAshrutakalpanameva | asminnapi pakShe mithyAtvasyAlAbhAdashrutakalpanam.h | vAchArabhyatvamAtreNa tathAtve brahmaNo.api tatprasaN^gAt.h | vAchA kevalamArabhyate vikAro na tu vastuvR^ittenAstIti vyAkhyAne mithyAtvaM labhyata iti chenna | yataH shrutyA vAchArambhaNamityevokte kevalashabdaprakShepeNa mithyeti vyAkhyAne.ashrutakalpanameveti |
dUShaNAntaramAha- punaruktiriti || 
itishabdo.atrAdhyahAryaH | AgAmino vA kAkAkShinyAyenobhayatra sambandhaH | nAmadheyamityetannAmadheyamAtraM hyetadanR^itamiti pareNa vyAkhyAtam.h | tasya vAchArambhaNamityanenaiva gatArthatvAnnAmadheyamiti punaruktiH syAt.h | atha vikAro nAmadheyaM cha dvayamapi vAchArambhaNamiti vyAkhyAnaM, tathA.api vikArashabdenaivAbhidheyAbhidhAnayorgrahaNasambhavAnnAmadhayemiti punaruktireveti | tannAmarUpAbhyAM vyAkriyata ityAdishruteH | 
doShAntaramAha- itItyasyeti ||
mR^ittikAyAH satyatvaM hi parasya vivakShitam.h | tatra mR^ittikaiva satyeti vakta(vyam.h)vye itishabdastu nirarthaka eva | sa hi kvachitpadArthaviparyAsakR^it.h, kvachiddhetau, kvApyevamityarthe, kutrachidAdishabdArthe, kvachitprakArArthe, kvachitparisamAptau | na chAtrai(te)vamAdiShvanyatamenArthenArthavAn.h | asmAkaM tu "shabdAdathare sampratyayaH' iti mR^ittikArthe prApte tatparihAreNa shabdasvarUpagrahaNArthaM tadupapattiH | pariNAmavAdino.api kR^idyoge tR^itIyAyA aN^gIkR^itatvAt.h lyuTaH karmaNi vyAkhyAtatvAdvAchArambhaNaM vikAro nAmadheyamityeteShAM padAnAmanvayAbhAvena padAntarAdhyAhArasyeShyatvAdashrutakalpanam.h, nAmadheyasyApi vikAragrahaNena grahaNasambhavAtpunaruktiH, itishabdasya nirarthakatA cheti sphuTatvAnnoktam.h | nanu tenetishabdaH prakAravachana ityuktam.h | tatkathaM nirarthakatA | uchyate | kAryakAraNayorbhedashaN^kAnirAsArthaM hIdamuchyate | tatra yatsattayA mR^ittikA satI tayaiva mR^iNmayaM satyamiti vyAchakShANena vaktavyam.h, keyaM sattA vivakShiteti | svarUpasattA chetsAdhyAvishiShyatA | yo hi kAryakAraNayorbhedaM manyate, sa kathaM kAraNasvarUpeNaiva kAryaM svarUpavadityaN^gIkuryAt.h | atha sAmAnyasattA | sA.anaikAntikI | nahi mahiShasattayA sannashvo mahiShAnna bhidyate | atha mR^ittikAsattAdhInasattAkaM mR^iNmayamiti vivakShitamiti, tathA.api kulAlAdisattAdhInasattAkamapi bhavatItyanaikAntyameva | viruddhaM cha(chai)tat.h | yadyadadhInaM tadeva taditi | ato vivakShitasAdhanAnupayogitvAditishabdasya tanmate.api nirarthakataiveti | 
idAnIM yathA somyetyAdIni dR^iShTAntavAkyAni svamatena vyAkariShyanparakIyavyAkhyAyAM tAvaddoShamAha- eka iti ||
padasamuchchaye prathamashchashabdaH | itishabdasya pratyekaM sambandhaH | vaiyarthyaM vigatArthatvaM viruddhArthatvaM cha | evashabdena vaiyarthyasyAparihAryatAmAha | chashabdasya vivartavivakShAyAM chetyarthaH | jagato brahmavikAratvena tadAropitatvena chaikavij~nAnena sarvavij~nAne vivakShite mR^idA vij~nAtayA mR^iNmayaM vij~nAtaM syAt.h | lohena vij~nAtena lohamayaM vij~nAtaM syAt.h | kR^iShNAyasA vij~nAtena kAShNarAyasaM vij~nAtaM syAdityetAvatA pUrNatvAttrayANAmekashabdAnAM piNDamaNinakhanikR^intanashabdAnAM sarvashabdAnAM cha vigatAthartvaM syAt.h | sarvamR^iNmayAdInAmekamR^itpiNDAdivikAratvAbhAvAdviruddhArthatA cha syAt.h | AropitatvaM tvekasyApi mR^iNmayasyaikasminmR^itpiNDe nAsti | kutaH sarvasya | yuktyA samathyarta iti chet.h | tarhi vivAdapadatvena dR^iShTAntatA.anupapattiH | "laukikaparIkShakANAM yasminnarthe buddhisAmyaM sa dR^iShTAntaH' iti hi nyAyavidaH | kintu ghaTAdInAmabAdhitapratyakShAdisiddhatvena yuktirevAbhAsabhUteti paramANupuJNjavAdanirAse vakShyate | Aropitatve.api naikasminsarvamityekAdipadAnAM vaiyarthyameva | 
nanvakeneti paramAkAraNasyaikatvaM piNDeneti kAryAbhimukhyaM sarvamiti kAryanAnAtvaM vivakShitam.h | ataH kathaM vaiyarthyamiti | maivam.h | dArShyAntikavAkye tadvivakShAyAmatra vaiyarthyAparihArAt.h | 
api chAdyayordR^iShTAntayoH kAryakAraNabhAvamAtramasti | kintvekAdipadavaiyarthyameva | idantu sarvathA nopapadyate, yathA somyaikena nakhanikR^intaneneti | nakhanikR^intanasyAntyAvayavitvena kArShNAyasAntaraM prati kAraNatvasyaivAsambhavAt.h | kimvekasya sarvaM pratItyAha- nacheti || 
sarvaM cheti dvitIyachashabdasambandhaH | 
yadyatra dR^iShTAntatraye na vikAravivartavivakShA kiM tarhi vivakShitamityata Aha- ata iti ||
arthAntarasya dUShitatvAdityarthaH | chashabdAvitarotarasamuchchaye | tushabdena nityatvaM vishinaShyi | nityatvaM prAdhAnyopapAdakameva na tu svatantramekavij~nAnena sarvavij~nAnasyeti | mR^itpiNDAdidR^iShTAntatrayaM sAdR^ishyaviShayam.h | vAchArambhaNamityAdi tu prAdhAnyaviShayamiti vivektavyam.h | vAchArambhaNadR^iShTAntasya pUrvameva vyAkhyAtatvAtkiM punarvachaneneti chenna | buddhayArohArthamuktasyApyanuktena sahaikena vAkyenoktisambhavAdityAshayenoktam.h- ukteti || sAdR^ishyAdekavij~nAnena sarvavij~nAnamAchAryeNAnyatra vyutpAditamatrAnusandheyam.h | tathA mR^itpiNDAdidR^iShTAntAnAmavAntarabhedo.apIti | 
nanvasminnapi pakShe "sadeva somyedamagra AsIt.h' ityAderuttaragranthasya saN^gatyabhAvo doShaH | asmAkaM tu kAryakAraNabhAvAdiprapaJNchArthatvena astyupayoga ityata Aha- prAdhAnyeti || 
Adipadena pralaye.avasthAnaM trivR^itkaraNaM jIvarUpeNa praveshanamityAdikaM gR^ihyate | prAdhAnyAdbrahmaj~nAnena sarvaj~nAnasya phalaM bhavatItyukte, kutastasya prAdhAnyamityAshaN^kAyAM, tatpratipattyarthaM sR^iShTayAdeH pratipAdaka eva granthavistaraH pravR^itto.ataH kathamasaN^gatiriti | chashabdo.avadhAraNe | na tUpAdAnatvAdipratipattyarthamiti | na hyupAdanAM prekShApUrvaM kAryaM karoti | nApyadhiShThAnamadhyastam.h | eSha cheti vA sambandhaH | tena "apAgAdagneragnitvam.h' ityAdyapi parasya brahmaNaH prAdhAnyapratipattyarthamevetyuktaM bhavati | tathAchoktaM bhAShye | 
vivartamatanirAkaraNamupasaMharati- tasmAditi ||
kenApi mArgeNeti || brahmAvidyApekShayA vA, jIvAvidyApakSheNa vA, ekajIvamatena vA, anekajIvamatena vA, svapakShasAdhanena vA, parapakShanirAsena vA, yuktiparyAlochanayA vA, shrutipayarAlochanayA vA, vichAritamiti sheShaH | na bhavet.h upapannamityadhyAhAraH | tataH kimityata Aha- taditi || 
tat.h vivartamatam.h | tasmAdita vA | tasyaiva vivaraNaM asaN^khayAtadoShetaM yasmAditi | heyameva tat.h | natu taduktarItyA sUtrArtho grAhyaH | etena paramatanirAkaraNasyAsaN^gatirapi nirastA veditavyA | 
yadyuktAtiriktadoShAH santi | tarhi dUShaNAbhidhAnAya pravR^ittairvaktavyAH | kimuparameNetyata Aha- asaN^khayatveneti ||
doShANAmatibahutvena kAMshchiduktvA keShAJNchidupalakShaNe(Natve)naivoparantavyam.h | upalakShaNaM chaitAvatA.api bhavatItyuparamyata iti | sarve.api vaktavyAH, kimupalakShaNatvenetyata uktam.h- grantheti || granthAdhikye hi shrotR^INAM pravR^ittirna syAt.h | tathAcha kR^itamapyakR^itaM syAditi bhayAdapItyarthaH | 
yadi nopAdAnatayA vibhramAdhiShThAnatayA vA, brahmaNo jagatkAraNatvaM, kIdR^ishaM tarhi janmAdisUtre.abhitihamityata Aha- tata iti ||
pariNAmAdivAdasya nirastatvAdityarthaH | pitR^ivadichChApUrvakamiti katarR^itvena nimittatvamabhipraiti | vichitrAnekakAryakartR^itve shramAdidoShAH prasajyanta ityata uktam.h- ashrama iti || taduktamantaryAmyadhikaraNe | yadvA.ashrama ityenenedamabhipraiti | "adhikaM tu bhedanirdeshAt.h' ityAdinA brahmaNaH shramAdirnirasiShyate | nachApAdAnAdeH shramAdiprasaktirasti | ato.api kartR^itvamevAbhipretaM sUtrakArasyeti | 
evamasminnadhyAye parabrahmaNi nArAyaNe pratipAditasya sakalashrutisamanvayasya phalaM janmAdisUtroditalakShaNasiddhimupasaMharati- pUrNeti || 
pUrNAH pratyekaM niravadhikAH | 
|| iti shrImadAnandatIrthabhagavatpAdAchAryavirachite shrImadbrahmasUtrAnuvyAkhyAne prathamAdhyAyasya chaturthapAdaH || 
|| atha shrImannyAyasudhAyAM smR^ityadhikaraNam.h ||
yatpadaM vedasaMvedyaM kaTAkSheNApi vIkShitum.h |
na kShamante vimatayastamupAse shriyaH patim.h || 1 ||
ekavAkyatA(di)siddhaye prathamAdhyAyArthasaN^gatatvena dvitIyAdhyAyArthaM vivakShurabuddhisthena saN^gaterdarshayitumashakyatvAt.h prathamAdhyAyArthaM tAvadanuvadati- ukta iti ||
(sakala)jagajjanmAdinimittakAraNe sArvajj~nasarvaishvaryAdyanantaguNaparipUrNe.avidyAdyavadyagandhavidhure pare brahmaNi nArAyaNe svaravarNapadavAkyamahAvAkyarUpasya samastasya shAstrasya, sAkShAtparamamukhyayA vR^ittyA natu lakShaNayA, tathA mahAtAtparyeNa natu pArArthyena samanvayaH prathame.adhyAye samarthita ityarthaH | 
yadyapi samanvayashabdenaiva sAkShAdityartho labhyate | tathA.api parakIyasaMshabdavyAkhyAnanirasane.avahitairbhavitavyamiti sUchanAya tadvayAkhyAnamidaM kR^itamityadoShaH | athavA samanvayashabdena mukhyayA vR^ittyA.anvayaH pratIyate | paramamukhyayA tu vR^ittyA anvayaM darshayituM sAkShAdityuktam.h | yadvA na pradhAnaparamANvAdinirAsanena upAdAnatvAdipratipAdanena cha paramparayA kintu sAkShAdevetyanenAchaShye | 
evaM prathamAdhyAyArthamabhidhAya tatsaN^gatatvena dvitIyAdhyAyArthamAha- avirodha iti || 
atrokte.arthe.avirodho virodhAbhAvo.atra vyAchikhyAsitatayA buddhisannihite dvitIye(.adhyAye) sAdhyate | anenAsyAdhyAsyAtItAdhyAyena kAryakAraNabhAvalakShaNa(NA)saN^gatiH sUchitA bhavati | sakalashAstrasya samanvayena jagajjanmAdikAraNatve samastagurapUrNatve.asheShadoShavidhuratve cha parasya brahmaNo.abhihita eva(hi) tatra virodhaH sphurati | nAnyathA 
nirAshrayatvAt.h | virodhasphUrtAveva tadabhAvasAdhanasyAvasaro netarathA | aprAptapratiShedhAyogAt.h | ato.atItAdhyAyArthasya kAraNatvametadadhyAyArthasya kAryatvaM nishchIyate | athavA shrutisamanvayenopapAdito.apyartho na tAvachChrotR^INAM dR^iDhanirUDho bhavati, yAvadatra pratIte virodhAbhAvo na sAdhyate | virodhena shrutInAmevAprAmANyashaN^kanAt.h | tathA chAnupapAditakalpa evApadyate | virodhAbhAvasAdhane tu bhavatyeva dR^iDhanirUDhaH | yathoktam.h | "vimR^ishya pakShapratipakShAbhyAmarthAvadhAraNaM nirNayaH' iti | ato viparItakAryakAraNabhAvalakShaNA anayossaN^gatiH | 
nanUktArthe virodhastatra tatraiva parihR^itaH | kimatra pari(tatkimaparamava)shiShyate yadarthamadhyAyAntarArambhaH | satyam.h | prativakShyatyatrAchAryaH | 
nanvevamadhyAyasyAvirodhalakShaNaikArthatvenaikavAkyatve sati pAdabhedaH kinnibandhanaH | tatrApyasya pAdasya prAthamyaM kinnibandhanamityapekShAyAmAha-chaturvidhasyeti || 
tasyAvirodhasya | nirdhAraNe ShaShThI | Adau prathamapAde | avirodhaH sAdhyata ityanuvartate | chaturvidhasya tasyetyanuvAdAtsa chaturvidha iti labhyate | 
tadayamarthaH | yadyapyukte.arthe virodhAbhAva ityeko.arthaH | tathA.api yuktisamayashrutinyAyopetashrutivirodhAbhAvarUpAvAntarabhedena sa chaturvidho bhavati | tatpratipAdanena chaturNAM pAdAnAM bhedo yujyate | tasya chaturvidhasyApi virodhAbhAvasya madhye yuktivirodhAbhAvaH prathamapAde sAdhyate | sarveShAmapi virodhAnAM yuktyupajIvitavena tadvirodhasya prabalatayA tadabhAvasAdhanasya prAthamyopapatteH | yuktipuraskAreNa yuktyupajIvitvena tadvirodhasya prabalatayA tadabhAvasAdhanasya prAthamyopapatteH | yuktipuraskAreNa pravartanA(mAnatvA)chcha vichArashAstrasyeti |
nanu kathamabhAvasya chAturvidhyam.h | uchyate | chaturvidhA hi virodhino(nyo)yuktyAdayaH | tadupadhAnAdvirodho.api chaturvidho.abhidhIyate | tatastatpratiyogiko.abhAvo.api tathochyate | ata eva yaukta ityupapannam.h | abhAvasyApi paramparayA yuktisambandhitvAt.h | athavA.avirodhapadasannidhApito virodhastasyeti parAmR^ishate | tathAcha virodhasya yuktyAdyupadhAnena chaturvidhatvAttadabhAvasAdhanena pAdabhedo yujyate | chaturvidhasya tasya virodhasya madhye yaukto virodha AdAvuktaprakAreNa prabalo yatastasmAttadabhAvo.atrAdau sAdhyata iti yojanIyam.h | yadvA tasyeti virodhiparAmarsho.ayam.h | tasyApyavirodhapadena buddhisannihitatvAt.h | avirodho hi virodha(nirUpaNa)dhInanirUpaNaH | virodhashcha virodhinA vinA nopapadyate | tatashcha virodhino yuktyAdibhedena chaturvidhatvA(tta)dvirodhAbhAvasAdhanena pAdabhedopapattiH | chaturvidhasyApi tasya virodhino madhye yukteH prabalatvAdAdau yaukto yuktisambandhI virodhAbhAvaH sAdhyata iti yojyam.h | 
prathamAdhikaraNe visheShamAha- tatrApIti ||
apipadamAdAvityasyAnukaSharNArtham.h | tatra yuktivirodhAbhAvapratipAdake.api pAda ityanauchityashaN^kAsUchanArthaM vA | chashabdenAvirodhaH sAdhyata ityetadanukR^iShyate | smR^iteH pAshupatAdikAyAH | yadyapi smR^iterityasya na naJNarthena sambandho ghaTate virodhashcha samAse guNabhUtaH | tathA.api buddhayA viviktena tena sambandhaH sambhavati |
yuktivirodhaparihAralakShaNe.atra pAde smR^itivirodhaparihAro na kartavyo.asaN^gatatvAt.h | kartavyatAyAM vA prAthamyaM kuta ityata Aha- tasyA iti ||
tasyAH pAshupatAdismR^iteryuktisamayAdivirodhichatussvarUpatvAt.h | etaduktaM bhavati | pAshupatAdismR^itayo hi svayamAptAbhimatavAkyatayA samayarUpA api svAbhimatArthe yuktIH shrutIshcha saMvAdayantyo yuktisamayAdivirodhichatuShyayarUpAH | tatashchokte.arthe tadvirodhaparihAro.adhyAye.antarbhavatyeva | kintu pAdachatuShyayArthasaN^gato.a(pya)yaM na niShkR^iShyaikatraiva pAde.antarbhavati | tato.adhyAyAdau tadante vA vaktavyaH | prathamAtikrame cha kAraNaM na kiJNchidastItyAdyAdhikaraNe nirUpyata iti | evaJNcha tatrApi cha smR^iterityayamuktasyApavAdo bhavannapi na sarvathetyuktaM bhavati | 
samayAdivirodhasyApi parihAreNa niShkR^iShyapAdArthAbhAvAdyuktivirodhaparihArasyApi bhAvenAntarbhAvasambhavAchcha | 
ekasyaivAdhikaraNasya pAdachatuShyayArthasambandhena chatussvarUpatvakathana(nena)prasaN^gachChiShyANAM shAstre bahumAnotpAdanAyAnyadapi chAturvidhyaM vakti- pratyekamiti ||
chatvAro.api pAdAH pratyekaM chaturAtmakAH pAdachatuShyayArthavanto draShyavyAH | tadyathA | yuktivirodhaparihAralakShaNo.apyayaM pAdaH samayAditrayavirodhaparihArAtmako.api bhavati | tathA samayavirodhaparihAralakShaNo.api dvitIyo 
yuktyAditrayavirodhaparihArAtmako.api bhavatItyAdi | pAdA ityevokte sannihitatvAdetadadhyAyagatA eveti j~nAyate | tadarthaM sarve ityuktam.h | sarvAdhyAyasambandhino.apItyarthaH | yo yadadhyAyagataH pAdaH sa tadadhyAya(gata)pAdachatuShyayArthavAnavadhe(se)yaH | na kevalamevaM pAdAH, kintu tadaMshAshcha te pAdA aMshA yeShAM te tadaMshA adhyAyA ityarthaH | prathamAdhyAyaH samanvayasyevAvirodhAditrayasyApi pratipAdako bhavatItyAdi | pAdAnAM chaturAtmakatve.adhikaraNAnAM tathAtvaM siddhameva | na chaivamadhyAyAdibhedAnupapattiH paunaruktyadoShashcheti vAchyam.h | vivakShAbhedena sAmaJNjasyAt.h | yadA prathamaH samanvayasyArtho vivakShyate na tadA tadarthatetareShAmityAdi | 
anyadAdi chAturvidhyaM shAstrasya darshayati- mUrtInAmiti ||   Vyasa-(8) 
chatasR^iNAM vAsudevAdimUrtInAM pratipAdakatvenApi chaturAtmakatvaM j~nAtavyamiti yojanA | nanvetaduktameva, punaH kasmAduchyata ityata Aha- varNamiti || 
atrAgamAdityAN^gadvayasyopashleSho draShyavyaH | tatrAdyasyArabhyetyarthaH | dvitIyo.abhividhau | Agama iti chaturadhyAyishAstramuchyate | tatashchAyamarthaH | na kevalaM pratyakSharaM pratipadaM pratisUtraM pratyadhikaraNaM kintvetachChAstragatamekaM varNamArabhya A sarvashAstrAt.h, pratyadhikaraNaM pratipAdaM pratyAdhyAyaM samastena shAstreNa cha chatasro mUrtayaH pratipAdyanta ityarthaH | 
kuta etadavagantavyamityata Aha- AgamAditi || bR^ihattantrAderityarthaH |
etatpAdAdhikaraNapUrvapakShasiddhAntayuktIH saN^kShepeNAha- AptatetyAdinA ||
uktArthaM smR^itivirodhenAkShipya samAdadhatsUtram.h OM smR^ityanavakAshadoShaprasaN^ga iti chennAnyasmR^ityanavakAshadoShaprasaN^gAt.h OM || iti | asyArthaH | yaduktaM parasya brahmaNo viShNoH sakalajagajjanmAdikAraNatvaM sArvaj~nyAdisakalaguNapUrNatvaM samastadoShadUratvaM cha tadayuktam.h | pAshupatasAN^khayabauddhArhatAdismR^itiviruddhatvAt.h | tA hi shivaprabhR^itInAmeva jagajjanmAdikAraNatvAdikaM pratipAdayanti | nacha tAsAmanyo.avakAsho.asti yena pratIte.apyarthe tAtparyAbhAvaM pratImaH | anyathA tAsAM smR^itInAmanavakAshenAprAmANyalakShaNadoShaprasaN^ga iti | tanna | puruShottamasyaiva paJNcharAtrAdismR^itibhirakhilajagatkAraNatvAderuktatvAt.h | apara(nya)thA tAsAM pAshupatAdi(smR^iti)bhyo.anyAsAM paJNcharAtrAdismR^itInAmavakAshAntarAbhAvenAprAmANyadoShaprasaN^gAditi |
tatrAkShepastAvadayamayuktaH | shrutisamanvayenAsyArthasya sAdhitatvAt.h | shrutiviruddhAnAM(cha) smR^itInAmaprAmANyasyeShyatvAt.h | shrutisamanvayanyAyena pAshupatAdismR^itInAmapi parabrahmaNi samanvayena shivArchanAdiparatvena vA sAvakAshatvAchcha | samAdhAnamapIdamayuktam.h | sakalashAstrapramANakatvamuktArthasyAbhidhAyedAnIM smR^itimAtropAdAne kAraNAbhAvAt.h | parAbhidhitsitaM doShamavabuddhaya shrutiparityAgastvayuktaH | kintu sa parihartavyaH | anyathA prAgapi shrutiranAdeyA syAt.h | kiJNcha paJNcharAtrAdismR^itInAmaprAmANyaM parasyeShyameva | vAsudevArchanAdiparatayA sAvakAshatA.api tena sambhAvyeta | sAmyApAdanamAtre.api parasyaiva jayo nishchayapratibandhakatvAdityato nirdalaM pUrvapakSha tAvadujjIvayati- Aptairiti ||
ayamihAbhisandhiH pUrvapakShiNaH | shrutivirodhena smR^itInAmaprAmANyamabhilaShatA prabaladurbalatve sarvathA samarthanIye | anyathA.atiprasaN^gAt.h | na tAvatprAmANyakAraNabhAvAbhAvAbhyAM prAbalyadaurbalye | prAmANyasya svatastvenAN^gIkR^itatvAt.h | vaiparItyAchcha | vAkyaprAmANye hi kAraNaM vakturAptatvam.h | vaktArashcha smR^itInAmAptAH | na shruteH | apauruSheyatvenAN^gIkR^itatvAt.h | ata eva samUlatvanirmUlatvAbhyAm.h | smR^itInAmAptimUlatvAt.h | shrutestadabhAvAt.h | nApi kR^ittimatvAkR^itrimatvAbhyAm.h | svarUpato.aprayojakatvAt.h | uktarItyA vaiparItyAchcha | tadidamuktamAptai rudrakapilakamalAsanAdibhiH uktamarthaM shivAdInAM jagatkAraNatvAdikaM, pipIlikAlipinibhA buddhipUrvapraNayahInA, shrutiH, kathaM vArayet.h na kathamapIti | 
nanvaudumbarIM spR^iShTvodgAyedityAdishrutiviruddhAnAmaudumbarI sarvA veShyayitavyetyAdismR^itInAmaprAmANyamupalabdhaM tathA.atra syAt.h | na syAt.h | vaiShamyAt.h | shrutimUlatayA.abhimatA hi tAH smR^itayo.atastAsAM mUlashrutyanumApakatvena prAmANyamiShyam.h | nacha shrutiviruddhAyAH smR^itermUlashrutyanumApakatvaM sambhavatItyaprAmANyameva yuktam.h | yathA.a.aha jaiminiH "virodhe tvanapekShaM syAdasati hyanumAnam.h' iti | nachaivaM prakR^ite | pAshupatAdismR^itInAM shivAdipratyakShamUlatvena shrutimUlatvAbhAvAt.h | tadidamAha- pratyakShato dR^iShTveti || nanu tarhi smR^itInAmuktarItyA sAvakAshatvAnniravakAshashrutivirodhenAprAmANyamastu | maivam.h | vaiparItyAt.h | smR^itayo hi vispaShyavAdinyo na vivakShitArthAtprachyAvanamarhanti | shrutayastvasphuTa(spaShya)vikShiptavAdinyo.avyavasthitAlaukikashAbdalakShaNaviShayA ashakyAdhyayanAnantAparipUrNavAkyarUpA nArthavisheShaniShThA lakShyante | ata eva bhavatAM mImAMsAyAsaH | etadapyuktaM prakarSheNoktamiti | vispaShyamuktamityarthaH | 
pipIlikAlipinibheti cha | asphuTe(spaShye)tyarthaH | 
kiJNcha shrutayastAvadavispaShyArthAH | praNetR^ivyAkhyAnasampradAyavikalA na svatantrAH kamapyarthaM pratipAdayitumIshate | kintu sahajasiddhena yogardhilabdhena vA pratyakSheNAsheShArthadarshinAmAptAnAM vachanamanusR^itya netavyAH | yathoktam.h | itihAsapurANAbhyAM vedaM samupabR^iMhayediti | itihAsapurANagrahaNamupalakShaNam.h | tathAcha kathaM pAshupatAdismR^ityuktArthanivAraNAya samarthAssyuH | tadidamuktaM pipIlikAlipinibhA saMvAdena vinA kamapyarthaM pratipAdayitumasamarthA shrutiryadvachanasaMvAdApekShiNI tairevAptaiH pratyakShato dR^iShTvA proktamarthaM kathaM vArayet.h | svatantra(svAtantya)dashAyAmapratipAdakatvAt.h | pAratantye tu virodhAbhAvAdeva | kintu tadanusAreNaiva netavyeti |
bhavedetadyadi pAshupatAdismR^itipraNetR^INAmAptatvaM syAt.h | tadeva kuta ityata Aha- sarvagA hIti || sarvaM gachChantyavagachChantIti sarvagAH | AptatvopalakShaNametat.h | te rudrAdayaH | hIti tatra pramANaprasiddhiM dyotayati | 
athavA sarvaj~natvamevAtra pramANaprasiddhayA sAdhyate | tata evAnyasya siddheH | 
tathAhi | hariharahiraNyagarbhAstAvatsarvaj~natayA shrutItihAsapurANeShu prasiddhAH | tatra harerevAvatArA buddharShabhakapilAH saugatAdismR^itipraNetAraH | tathAcha teShAM mohAbhAvena rAgadveShayorapyabhAvAt.h vipralipsA cha nivartate | kiJNcha j~nAnechChAprayatnasthAnakaraNapATavAni tAvadupadeshamAtreNa teShAM nishchIyante | kiJNcha j~nAnechChAprayatnasthAnakaraNapATavAni tAvadupadeshamAtreNa teShAM nishchIyante | j~nAnaM tu yathArthamayathArthaM vA syAt.h | ichChA.api pratipipAdayiShA vA vipralipsA veti sandeho.avashiShyate | tatrAbhyAsadashApanno.ayamartho.asyeti sAmAnyato nishchaye bhavatyeva tasya j~nAnasya yathArthatvanishchayaH yathA.abhyAsadashApannamidamaraNyamamIShAM mleJNChAnAmato.asminnete mArgAbhij~nA iti pAnthAnAmeva nishchayaH | vipralipsA cha hetudarshanena vyAptA hetau sati syAt.h | sa cha dvirUpaH | svopakAraH parApakAro vA | na tAvatpAntheShu vimArgeNa pratiShThamAneShu mleJNChAnAM kashchitsvopakAraH | svasya gR^ihItatvAt.h | sharIrasya cha karaNIyAntarabhAvAt.h | bhAve vA parityAgAyogAt.h | nApi dvitIyaH | na hyanunmattA anapakAriNamapakurvate | nApi parApakAramAtraM puruShArthaH | tathA sati sarvaH sarvamapakuryAditi | evaM vipralipsA.api nivAryate | anabhyAsadashApanne tu viShaye pramANAntarasaMvAdAtpravR^ittisAmarthyAdvA mohavipralipsayornivR^ittirityato mleJNChA apyAptA bhavanti | kimuta mahAnubhAvA rudrAdaya iti | 
evaM pUrvapakShasUtrAbhiprAyamabhidhAya siddhAntasUtratAtparyamAha- iti chediti ||
tanneti sheShaH | kut|A nishchite hi pAshupatAdismR^itiprAmANye tadviruddhaM viShNossarvajagatkAraNatvAdikamasatsyAt.h | na chaivam.h | satpratipakShatvAt.h | AstAM tAvachChatiH | paJNcharAtrAdismR^itayo hi viShNoreva sakalajagatkAraNatvAdikamabhidadhAnA dR^ishyante | 
nanu viruddhayoH pramANayoH sAmye sati satpratipakShatA syAt.h | na chaivaM prakR^ite | pAshupatAdismR^itInAmAptapraNItatvAt.h vispaShyavAditvena niravakAshatvAchcha | paJNcharAtrAdismR^itInAM tadabhAvAdityata Aha- yadIti || asheShaj~nA asheShavida ityAptatvopalakShaNam.h | haripUrvakA harimanuprabhR^itayaH paJNcharAtrAdInAmapi tadupeyam.h | nacha visheShaheturastIti bhAvaH | upalakShaNaM chaitat.h | vispaShyavAditvena nira(rAna)vakAshatvaM cha draShyavyam.h | 
kimato yadyevamityata Aha- mAnamiti ||
hishabdo hetau | yasmAdevaM tasmAdubhayatra pUrvapakShasiddhAntayormAnaM smR^itidvayaM samaM bhavet.h | tathA cha pAshupatAdismR^itInAM satpratipakShatvaM sthitamiti sheShaH | 
nanu ye viruddhe pramANe na tayoH sAmyam.h | shuktirajataj~nAnayostadabhAvadarshanAt.h | ye cha same na tayorvirodhaH | paTashuklo dIrghashchetyatra tadabhAvAt.h | tatkathaM pAshupatAdismR^iteH satpratipakShatvasambhavaH | sambhave.api jitaM pareNa | siddhAntanirNayasyAyogAdityata Aha- mAnamiti || ubhayatra dvayossmaraNayormadhye yatsamaM saha mayA mUlapramANena vartate, tadeva mAnamanyadapramANam.h | etaduktaM bhavati | visheShAnirdhAraNAyAmeva satpratipakShatvam.h | vastutastu samUlaM mAnamanyadamAnamiti | nanu samUlatvena prAmANyAvadhAraNe prAmANyasya paratastvApattiH | maivam.h | parasparavirodhenAprAmANyashaN^kAprAptau samUlatvena tadapanayanAt.h | tathobhayatra smaraNe yatpaJNcharAtrAdismaraNaM samaM samUlapramANaM saMvAdipamANAntaropetaM cha, tadeva mAnaM bhavenna tu pAshupatAdikam.h, mUlAdyabhAvAt.h | ato noktadoSha iti yojyam.h | vakShyete hi shrutimUlatvatatsaMvAditve cha paJNcharAtrAdInAm.h | nanu kathaM pAshupatAdismR^itInAM nirmUlatvAt.h | yAvatA pashupatiprabhR^itInAmAptistatra mUlamuditetyata Aha- na cheti ||
tatra shivAdiShu nishchayopAyAbhAvAditi sheShaH | nanUktamatra "sarvagA hi te' iti | maivam.h | "nityaM vR^iddhikShayopetam.h' ityAdinA 
paramapuruShAditareShAM sArvaj~nyAbhAvasyoktatvAt.h | shrutyAdInAM chopacharitatvAt.h | 
nanvasti tAvadviShNoranupacharitasArvaj~nyam.h | shivAdInAmapyupAyopeyaviShayam.h | kiM gaN^gAvAlukAkITasaN^khayAparij~nAnena | satyam.h | na tAvattattvaj~nAnamevAptiH | vipralambhake.ativyAptirityAha- vyabhicharata iti ||
athochyeta sarvaj~nAnAM mohAbhAvAttanmUlayo rAgadveShayorabhAve vipralipsA.api nivartata ityAptinishchaya iti | kiM tatra sarve.api tIrthakarA AptA ityaN^gIkR^ityaivamanumIyate | uta svasvAbhimatamekameva | AdyaM dUShayati- vyabhichArata iti || paJNcharAtrAdismR^itipraNetari nArAyaNe asyAN^gIkArasya bhagnatvAdityarthaH | abhaN^ge vA siddhaM naH samIhitam.h | yadvA vyabhichAro.anyonyavirodhaH | nahi parasparaviruddhavAdinaH sarve.apyAptA ityaN^gIkartumuchitam.h | vastuvikalpaprasaN^gAt.h | dvitIyaM parAchaShye- vyabhichArata iti || yasya tIrthakarasyAptatvaM nAN^gIkriyate | tatraiva sArvaj~nyasya vyabhichArAdityarthaH | nacha tatra sAvarj~nyaM nAN^gIkriyata iti yuktam.h | samAnanyAyatvAt.h | atha hetuM vishiMShyAttadA sandigdhAsiddhayAdikam.h | 
yadapyuktaM j~nAnechChAprayatnasthAnakaraNapATavAni tAvadupadeshamAtreNa nishchIyanta iti | tanna | apaTukaraNAnAmapyupadeshadarshanena vyabhichArAdityAha- vyabhicharata iti || upadeshavisheShaNe chokto doShaH | nishchIyatAM j~nAnam.h, tasya yAthArthyaM tu kutaH | abhyAsadashApanno.ayam.h artho.asyeti sAmAnyanishchaye sati tatsiddhiriti netyAha- vyabhichArata iti || vyabhichAraH viprakarShaH teShAmeva sannidhAnaM durlabhamasmadAdInAM, dUre tadIyAbhyAsAvadhAraNamiti bhAvaH | vineyavachanaparamparayA tadavadhAraNamiti chet.h(na) | tIrthakarAntare vyabhichArAdityAha- vyabhichArata iti || tAsu tAsu smR^itiShvabhiniviShyAH sarve.api hi taM tamAchAryaM tatra tatrArthe.abhyAsavantamevAchakShate | nacha tadIyaM j~nAnaM yathArthamevAN^gIkartuM shakyaM, tvatsiddhAntavirodhitvAt.h | anyathA tvadIyasiddhAntasyAvAstavatvApAtAdityAha- vyabhichArata iti || vyabhichAraH virodhaH | ichChA.api vipralipsA kuto neti vAchyam.h | svopakAraparApakArarUpahetudarshanAbhAvAditi chet.h tatkiM smR^itipraNetArassarve.api na vipralambhakAH | addheti chet.h | asya niyamasya buddhAdiShu bhagnatvAdityAha- vyabhicharata iti || niyame cha svavyAghAtaH | yasya kasyApi vipralambhakatve, hetudarshanAbhAvasya tatraiva vyabhichAraH | nahi tattatpuruShavisheShAnusaMhitAste te prayojanavisheShAH pishitanayanairasmadAdibhiravadhArayituM shakyanta ityAshayenAha- vyabhichArata iti || kenApi pramANena hetUpalambhAbhAvo.avipralambhaheturiti chenna | sandigdhatvAt.h | prayojanAbhAvo.avipralambhahetuH | prayojanAbhAvashcha paravaJNchanasyApuruShArthatvAdatatsAdhanatvAchcha nishchIyata iti chenna | sampratipannavipralambhakeShu vyabhichArAdityAha- vyabhichArata iti || apuruShArthamapi puruShArthatayA vibhramya vaJNchayatyasAviti chet.h | kiM tAvatA | prakR^itastu vivekitayA naivamiti chenna | tIrthakarAntare avidyamAnasya vivekasyAsminnavadhAraNAnupapatteH | 
atha vishvahitopadeshArthaM pravR^ittyA vipralambhAbhAvo.anumIyata iti chenna | buddhAdiShu tatsAmyena vyabhichArAdityAha- vyabhichArata iti || 
atha te na tathA, kintvayogyajanavyAmohanArthamiti chet.h | prakR^ito.api na tatheti kuto nishchitam.h | nishchayopAyasyetaratrApi tulyatvAt.h | 
yadapyuktaM pramANAntarasaMvAdAnmohavipralipsayornivR^ittiriti tadasat.h | pramANAntaraM hi na tAvatpratyakSham.h | atIndriyatvAdvipratipannArthasya | anumAnaM chedvayabhichAro buddhAdiShu | AbhAsameva tat.h madIyaM tvanumAnameveti chenna | yato nivArayiShyAmastava(vachana)chamatkAraM mA tvariShThA ityAshayenAha- vyabhichArata iti || 
athAgamaH sa kiM vedAdiruta tad.hviruddhaM smR^ityantaramathavA svayUthyarachitaM granthAntaram.h | na prathamadvitIyau | virodhitvena saMvAdAsambhavAdityAha- vyabhichArata iti || nApi tR^itIyaH | buddhAdipraNItasmR^itInAmapi svayUthyapuruShAntaravachanasaMvAditvena vyabhichArAdityAha- vyabhichArata iti || te.api sandigdhAptabhAvA iti chenna | prakR^iteShvapi tannishchayopAyAbhAvAt.h | 
yachchoktaM pravR^ittisAmarthyAdvayAmohavipralipsayornirAsa iti | tadayuktam.h | pravR^ittisAmarthyaM hi tato.arthamavabuddhaya pravR^ittasya phalopalambhaH | nacha vipratipannasmR^itiphalaM svargApavargalakShaNaM pratyakSheNekShyate | indriyANAM tAdR^igArthAviShayatvAdityAha- vyabhichArata iti || Abhimukhyena chAro.abhichArastadabhAvo vyabhichAraH | nApyanumAnena | smR^ititvAdervyabhichAritvAt.h | anyasya chAbhAvAdityAha- vyabhichArata iti || athAgamena | so.api na tAvatsampratipanno.asti | nacha vipratipannena | tasya bauddhAdiviShaye.api vidyamAnatvena vyabhichArAdityAha- vyabhichArata iti ||
syAdetat.h | dvividhA khalu shivAdipraNItA smR^itiH | ekA tAvadadR^iShTaM phalamuddishya pravR^ittA | parA tu sampadAdikaM dR^iShTam.h | tatra dR^iShTArthAyAH pravR^ittisAmarthyaM pratyakSheNopalabhyate | tatastatpraNeturAptatvamiti | tanna | tathA.api vipratipannasmR^iterAptimUlatve 
pramANAbhAvAt.h | tata evAsyA api tatsiddhiriti chenna | vyabhichArAt.h | na hyekatrAptena sarvatrApi tathA bhAvyamiti niyamo.asti | tathA cha sati sarvAsAmapi smR^itInAmAptimUlatApAtAt.h | tatrApi dR^iShTArthAnAM pravR^ittisAmarthyopalambhAdityAha- vyabhichArata iti || aN^gIkR^itya chedamuditam.h | dR^iShTArthAnAmapi tAsAM bahulaM (phala)vyabhichAro dR^ishyate | tathAcha kathaM tad.hdR^iShTAntenetarAsAmAptimUlatAnumAnamityAha- vyabhichArata iti ||
kiJNcha phalavyabhichAratastadaMshasyAnAptimUlatvasthitau pashupatipraNItatvAdestatra vyabhichArataH kathamanumAnaM syAdityAha- vyabhichArata iti || 
tadevaM pAshupatAdismR^itInAmAptimUlatvAnishchayena nirmUlAnAM paJNcharAtrAdismR^itivirodhenAprAmANyameva yuktam.h | 
tadanena "itareShAM chAnupalabdheH, etena yogaH pratyuktaH' iti sUtradvayaM vyAkhyAtaM bhavati | 
yachchetareShAM mahadahaN^kArAditattvAnAmanupalabdheshcha sAN^khayasmR^iteraprAmANyamiti vyAkhyAnam.h | tatpratyakShAnupalabdhervedAnteShvapi vyabhichArataH sarvathA.anupalabdherasiddheruktatvAdayuktamiti | 
nanu paJNcharAtrAdismR^itayo.api phalaM vyabhicharanti | kvachittaduktAnuShThAne.api dR^iShTaphalAnupalambhAt.h | atastAsAmaprAmANyAnna tadvirodhena pAshupatAdismR^itInAmaprAmANyam.h | anyathA phalavyabhichArasyAnaikAntikatvamityata Aha- na cheti || 
asyAH paJNcharAtrAdismR^iteH kvachidvayabhichAre.apIti sambandhaH | kuto na hIyata iti chet.h | kimadR^iShTAtharAyAH prAmANyAbhAvo.abhidhIyate, uta dR^iShTArthAyA eva | nAdyaH | yataH phalavyabhichAre hetau kvachid.h dR^iShTArthAyAM vartamAne asyA adR^iShTArthAyAM phalavyabhichAre, tata evAprAmANye satyapyasyA adR^iShTArthAyAstAvavanmAnatA na hIyate | kAraNAbhAvAt.h | tadvirodhAdeva cha pAshupatAdInAmaprAmANyamuktam.h | dR^iShTArthAyA aprAmANyavachanaM tu prakR^itAnupayuktamityabhisandhiH | 
atha dR^iShTAtharAyAH phalavyabhichAreNAprAmANye sati tata evAdR^iShTArthA apyapramANaM bhaviShyatIti chenna | tata iti kiM tena hetunota tena dR^iShTAntena | nAdyaH | kvachidvayabhichAre(NA).aprAmANye.apyasyA mAnatA hIyata iti na yuktam.h, vyAptyabhAvAt.h | na dvitIyaH | kvachidvayabhichAre.aprAmANye(.api) asyA mAnatA hIyata ityetanna yuktam.h | hetvabhAvAt.h | nArAyaNavAkyatvAdervyabhichArAt.h | mA hi bhUtsakalamapi nArAyaNavAkyamapramANam.h | dR^iShTArthAyAM phalavyabhichAre aprAmANye cha satyasyA api mAnatA shaN^kAspadatvena hIyata iti cha na vAchyam.h | atra hetumAha- nirdoSheti ||
nirdoShavAkyaM vedaH tadyuktiH samarthapravR^ittijanakatvaM prAmANyAvadhAraNasya yata iti sheShaH | ayamabhisandhiH | kimidaM dR^iShTArthAyAH paJNcharAtrAdismR^iteH phalavyabhichAreNAprAmANyAnumAnam.h | tata evetarasyA apyaprAmANyashaN^kanaM cha svAtanteNa kriyate kiMvA pratibandIgrahaNam.h | AdyaM tUttarAdhikaraNe nirAkariShyAmaH | na dvitIyaH | pratibandIgrahaNaM hi prameyasAdhye bhavati | na chaivaM prakR^ite | pareNa khalu phalasaMvAdAdinA pAshupatAdismR^iterAptimUlatvaprAmANyayoranumitayorasmAbhistannyAyena phalavisaMvAdaM pradarshya doSho.abhihitaH | yadi nAma paJNcharAtrAdismR^itiprAmANyAvadhAraNaM phalasaMvAdayuktyA.a.ashAsyeta | syAdidaM tadA pratibandIgrahaNam.h | na chAsmAbhiH paJNcharAtrAdiprAmANyAvadhAraNasya tadyuktimUlatopeyate | na chaivaM tatprAmANyAvadhAraNaM nirmUlaM syAditi vAchyam.h | bodhakatvena svataHsiddhatvAt.h | aprAmANyashaN^kAnivR^ittiH kuta iti chedAptimUlatvenetyuktam.h | tadavadhAraNaM nirmUlamiti chenna | shrutisaMvAdanibandhanatvAditi | 
nanu shrutereva vaktR^iguNahInAyA na prAmANyamityato nirdoShavAkyetyuktam.h | bodhakatvenaiva hi prAmANyaM vyavasthApitaM tachcha vAkyatvAchChaterubhayasammatam.h | doShastu tadapavAdakaH | na chApauruSheye sa sambhavatIti niShkampameva shrutiprAmANyamiti vakShyAma ityarthaH | asyAM dashAyAM shrutivirodhenApi pAshupatAdismR^itInAmaprAmANyaM shakyasAdhanam.h | yadapyuktam.h "itihAsapurANAbhyAM vedaM samupabR^iMhayet.h' iti tattathA kintvaviruddhAnAmevopAyatvaM na tu viruddhAnAm.h | nachaivamitaretarAshrayatvam.h | shrutyarthanishchayasya smR^itisaMvAdaikanibandhanatvAbhAvAditi | 
nanu cha paJNcharAtrAdismR^itInAM prAmANyamaN^gIkurvANaiH sarvathA pravR^ittisAmarthyamaN^gIkaraNIyam.h | vyabhichArasya cha kartR^ikaraNAdivaiguNyanibandhanatvamabhyupeyam.h | anyathA phalavyabhichAri cha pramANaM cheti vyAghAtApAtAt.h | tathAcha phalasaMvAdenApi prAmANyAdisAdhanaM sushakameveti kimuchyate, nacha tadyuktimUlateti suhR^idbhAvena pR^ichChantaM pratyAha- vedoktasyeti ||
vaidikagranthopadiShyAnuShThAne vedoktA niShekAdisaMskArA evAdhikAratAmApadyanta iti vedoktasyetyuktam.h | yadvA vedashabdena paJNcharAtrAdayo.api gR^ihyante | adhikArasyetyupalakShaNam.h | sAdhanAnuShThAnasyetyapi draShyavyam.h | durnirUpatvamasmadAdyapratyakShatvam.h | sadeti svabhAvata eva na tu deshAdivyavadhAnenetyarthaH | niyamo vyabhichAro vA phalasyeti sheShaH | hishabdo yasmAdityarthe | 
tasmAtphalasaMvAdena prAmANyAdi nAnumIyata iti sheShaH | 
etaduktaM bhavati | pramitaM khalu liN^gamanumiteH karaNam.h | na sattAmAtreNa | atiprasaN^gAt.h | atra (cha) evaM prayoktavyam.h | paJNcharAtrAdikaM pramANam.h | samarthapravR^ittijanakatvAtsampratipannavaditi | tasya chAyamarthaH | etadvihitasAdhanAnuShThAnavadbhistatphalasya niyamena prApteriti | nachaitalliN^gaM shakyAvadhAraNam.h | vyabhichArasya bahulamupalambhena niyamasya pratyetumashakyatvAt.h | tadavadhAraNe cha kAkatAlIyatAyAH shaN^kanAt.h | tatraitAvadvaktavyam.h | kAryaM kAraNasAmagrIsampAdyaM natu tadekadeshena | tathAtve.atiprasakteH | prakR^ite chobhayakulashuddhivaidikaniShekAdisaMskArAdyadhikArapUrvakaM vishuddhAbhisandhyAdimatA samyaganuShThita karma asati pratibandhake, sati cheshvarechChAdau hi sahakAriNi, sampadAdiphalajananAyAlam.h | tathA cha yatra phalaM nopalabdhaM tatrAdhikArAdivaiguNyamitaratra tu tatsAdguNyamityato niyamanishchaya iti | na chaitadyuktam.h | paragatayoradhikArAdibhAvAbhAvayorasmadAdibhiravagantumashakyatvAt.h | nahi khalu parakIyapitR^ipitAmahAdInAM mAnasAdivishuddhirdhA, niShekAdisamIchInatA vA, mantrANAmayAtayAmatvAdikaM vA dravyAdInAM shuchitvAdikaM vA, arvAchInairavagantuM shakyate | tathAchAsya phalaniyama eva vyabhichArastu vaiguNyanimitta iti vA.astu | vyabhichAra evAsya | kvachitphalopalambhastu kAkatAlIyo.anyanimitta eveti vA bhavatviti sandeho na nivartate | nacha sandigdhena prAmANyAnumAnaM yujyate | prAmANyasiddhayuttarakAlaM tu vyabhichArasya vaiguNyanimittatAkalpanAyAmitaretarAshrayatvaM syAt.h | vedasaMvAdena tu prAmANye.avadhArite shakyate phalavyabhichArasyAnyA gatiH kalpayitum.h | ato vedasaMvAdenaiva prAmANyaM paJNcharAtrAdInAmavadhAryate na pravR^ittisAmarthyeneti | 
evaM nyAyasAmyAbhAvena pratibandI mochitA | yadapi pratibandImAdadAnasya vivakShitam.h | yathA cha paJNcharAtrAdiprAmANyamabhilaShatA phalavyabhichArasyAdhikArAdivaikalyanibandhanatA kalpyA tathA.ahamapi pAshupatAdismR^itiShu kalpayiShyAmIti, tadayuktaM vaiShamyAdityAha- adhikAro hIti ||
adhikAragrahaNaM sAdhanasyApyupalakShaNam.h | anyAgameShu pAshupatAdiShu kathito.adhikAro.alaM sulabho.anAyAsasAdhyaH | kutaH | yasmAdanyAgameShu tathA kathitaH | tathAcha tadvaikalyakalpanamasambhAvanApratihatam.h | vedoktastvadhikAro vishuddhasantAnajatvAdiH sarvamAnuShairdurlabha iti prasiddhameva | atastadvaikalyakalpanaM sambhAvitameveti |
nanu kathamanyAgameShvadhikAraH sAdhanaM cha sulabhamuktamityato leshena dasharyati- anyAgameShviti ||
yadbhAvAH tareNa mahatA tapasA vinA vA(na).alabhyaM tadapItyarthaH | yatitvAdikamapIti vA | chaNDAlajanmanAmapi kimu kShatriyAdInAmiti vA | viprA eva ye kamarNA chaNDAlAsteShAM kathaJNchitpratyApattirvaidikairapyaN^gIkriyata ityatashchaNDAlajanmanAmityuktam.h | chaNDAleShu janma yeShAmiti vA | chaNDAlasambandhitvAchchaNDAlaM janma yeShAmiti vA tathoktAH | kramasho maNDalAntaHpraveshenetyanenedamuchyate | yo yAvajjAtivyavahitastasya tAvanti maNDalAni pUjyAni (kalpyAni) | tatra yadyanmaNDalaM pravishati tattajjAtIyo bhavati | charamamaNDalapraveshe tu vipraH sampadyata ityanyAgameShu pratipAdyata iti sambandhaH | tathA choktam.h "dIkShApraveshamAtreNa brAhmaNo bhavati kShaNAt.h | kApAlaM vratamAsthAya yatirbhavati mAnavaH' iti | etadadhikArasaulabhyamudAharaNam.h | evaM sAdhanasaulabhyamapi draShyavyam.h | yathA.a.ahuH kApAlikAH | "mudrikAShaT.hkatattvaj~naH paramudrAvishAradaH | bhagAsanasthamAtmAnaM dhyAtvA nirvANamR^ichChati | karNikA ruchakaM chaiva kuNDalaM cha shikhAmaNiH | bhasma yaj~nopavItaM cha mudrAShaT.hkaM prachakShate | Abhirmudritadehastu na bhUya iha jAyate (kAyabhAk.h)' ityAdi | tathA kAlAmukhA api | rudrAkShakaN^kaNaM haste jaTA chaikA cha mastake | kapAlaM bhasmanA snAnaM lakuTaM (cha kalA) kalashArchanam.h' ityAdi | 
nanu yathA.adhikArasAdhanayoH saulabhyamuktamevaM taddaurlabhyamapi tatraivoktamiti chettarhi na kevalaM phalasaMvAdena pAshupatAdInAmaprAmANyam.h | kinnAma parasparavisaMvAdenApItyAha- adhikAramiti ||
yasmAtkvachidadhikAraM durApAdyamuktvA punarapi sulabhaM bravIti, yasmAchcha tatphalAptaye sampadAdiphalAptaye, sAdhanamashakyamuktvA sushakaM chochyate | yasmAchcha taduktaM sAdhanaM phale.api viShaye vyabhichAri atastaduktaM sA pAshupatAdyuktiH kathaM pramANatAM gachChenna kathamapItyarthaH | durlabhatvoktyanurodhena saulabhyavachanaM prarochanArthaM vyAkhyAyatAm.h | tathAcha phalavisaMvAdo.apyadhikArAdivaiguNyanimitto bhaviShyati yathA paJNcharAtrAdAviti chenna | vaiShamyAt.h | yuktaM hi paJNcharAtrAdiShu tathA kalpanam.h | shrutimUlatvena prAmANyasya nishchitatayA kalpakasya vidyamAnatvAt.h | pAshupatAdau tu tadabhAvena visaMvAdasyAprAmANyanibandhanatopapattau kalpakAbhAvAt.h | kvachitsaMvAdastu kAkatAlIyo vA guDajihvikAnimitto vA bhaviShyati | tadidamuktaM tushabdena | taduktaM tviti sambandhaH | tadevaM pAshupatAdInAmapasmR^ititvAnna tadvirodhenoktArthAsambhavaH shaN^kanIya iti 
sthitam.h | 
|| iti shrImannyAyasudhAyAM smR^ityadhikaraNam.h || 
|| atha shrImannyAyasudhAyAM navilakShaNatvAdhikaraNam.h ||
|| OM na vilakShaNatvAdasya tathAtvaM cha shabdAt.h OM || parihR^itaH smR^itivirodhaH | samprati yuktivirodhaH parihriyate | tathAhi | shrutyAdisamanvayena khalu jagajjanmAdikAraNatvaM brahmaNo nirUpitam.h | tatra shrutereva prAmANyaM tAvaddurlabham.h | yaddhi phalavyabhichAri tadapramANaM dR^iShTam.h | yathA vipralambhakavAkyam.h | phalavyabhichAriNI cha shrutiH | putrakAmeShyayAdyanuShThAne.api kadAchitputrajanmAdyanupalabdheH | anyathA phalAnupalabdhyoktaM pAshupatAdyaprAmANyamapi na syAt.h | ekadeshe chAprAmANye tannyAyenaikadeshAntarasyApyaprAmANyAnumAnaM sulabhameva | kiJNcha yadabuddhipUrvakaM tadapramANaM yathA pipIlikAlipiH | abuddhipUrvakashcha vedo.apauruSheyatvAN^gIkArAt.h | pauruSheyatve cha mUlapramANashUnyatvAdapramANameva, vipralambhakavAkyavat.h | api chAptApraNItavAkyatvAdunmattavAkyavadaprAmANyaM vedasyAnumeyam.h | yadA vedasya I(etA)dR^ishI dashA tadA kA vAtasmR^itItihAsapurANAnAM phalavyabhichArAdi(doSha)kharkharANAM prAmANyasya | tathAcha vedAdisamanvayena na jagajjanmAdikAraNatvaM brahmaNaH siddhayatItyevaM prApte tatpratividhAnAtharsya na vilakShaNatvAditi sUtrasya tAtparyamAha- nityatvAditi ||
vedavAkyamiti sheShaH | ayamarthaH | bodhakatvena khalu karaNAnAM prAmANyaM doShAttu, kadAchidapanIyate | vedavAkyaM cha bodhakatvena vAdiprativAdisammatam.h | anyathA phalavyabhichAro.api tatra(sya) na syAt.h | vAkye cha prAmANyasyApavAdakA doShA abodhakatvaviparItabodhakatvAdayaHsarve.api vaktR^idoShanibandhanA eva | anvayavyatirekAbhyAM tadavagamAt.h | vedavAkyaM cha nityatvAdapauruSheyatvAtpuruShadoShanibandhanaiH sarvadoShairvarjitaM svata eva prAmANyamApnoti | prAmANye cha nishchite sati phalavyabhichArasya sAmagrIvaikalyaM vA pratibandhakasadbhAvo vA kAraNaM kalpayiShyate | anyathA siddhAnanyathAsiddhayorananyathAsiddhasya balavattvAditi |
atraite prayogA bhavanti | vedaH pramANaM bodhakatve sati viparItabodhakatvAtsampratipannavat.h | vimato viparItabodhako na bhavati anAptApraNItavAkyatvAtsampratipannavAkyavat.h | vimato anAptapraNIto na bhavati apauruSheyatvAdvayomavat.h | vimataH phalavyabhichAro vaikalyAdinibandhano bhava(vitumarha)ti pramANasiddhaphalavyabhichAratvAt.h charakAdyuktaphalavyabhichAravaditi |
syAdetat.h | nityatvameva vedasya kutaH | prAguktasAmAnyasiddhiparisheShAbhyAmiti brUmaH | 
ye tu svayUthyA vedaprAmANyamaN^gIkR^ityApi tannityatAM nAnumanyante tAnprati sUtrasUchitAbhiH shrutibhistAmupapAdayati- virUpeti ||
anena "tasmai nUnamabhidyave vAchA virUpa nityayA | vR^iShNe chodasva suShyutim.h' iti shrutimupAdatte | 
atra vAcho nityatvamuchyate | na vedasya | tadapi bahukAlInatvaM bhaviShyatItyato "nityayA.anityayA staumi brahma tatparamaM padam.h' iti "shrutirvAva nityA.anityA vAva smR^itayo yAshchanyA vAchaH' iti shrutimupAdatte- nityayeti ||   Vyasa-(9) 
vyAkhyAnAntaranirAsAya nityayetyetatsadA vidyamAnayeti vyAkhyAtam.h | vAkyasheShe hi bahukAlInA api smR^itIranityapakShe nikShipya shrutimeva nityAmAha | pauruSheyatAmapi shrutayo.abhidadhatIti chenna | Aptoktatvasya duravadhAraNatAyAH prAguktatvena pauruSheyatve prAmANyAvadhAraNAnupapattiprasaN^gena durbalatvAt.h | prAmANyasya svatastvenApauruSheyatve.api kAraNAbhAvAtprAmANyaM na syAditi prasaN^gasyAbhAsatvAt.h | prabalashrutyanusAreNa tattatpuruShapravartitatvameva tAsAmartho.avagantavyaH | tathAcha "R^ichaH sAmAni jaj~nire' "R^igveda evAgnerajayata' ityAdyupapannaM bhavati | na hyekaM vAkyamanekakartR^ikamapi sambhavati | sambhavati tvanekapravartitamiti | 
yadapi pipIlikAlipivadabuddhipUrvakatvAdaprAmANyaM shruteriti, tannirAkaroti- pipIliketi ||
cho yasmAdityarthe | bodhakatvasamuchchaye vA | tasmAt.h dR^iShTAntasya sAdhyavikalatvAdasadanumAnamiti sheShaH | na kevalaM shrutiH kintu pipIlikAlipirapItyaperarthaH | 
aprAmANyaM khalu pipIlikAliperabodhakatvena vA syAdviparItabodhakatvena vA | nAdyaH | anubhavaviruddhatvAt.h | anyathA puruShaliperapyabodhakatvaM syAt.h | tathAcha tadvaiyarthyamApadyeta | api chaivaM satyAkAshAdikamevodAhriyeta tatkiM pipIlikAlipigaveShaNayA | na dvitIyaH | taddhi balavatpramANavirodhataH kalpanIyamanyathA.atiprasaN^gAt.h | nacha pipIlikAlipibodhite.arthe pramANavirodho.asti | ataH kathamasAvapramANaM syAt.h H 
syAdetat.h | lipistAvanna pramANaM pR^ithak.h | anupramANatritvAbhyupagamAt.h | nacha pratyakShAgamayorantarbhavati | atallakShaNatvAt.h | 
ato.anumAnameveti vAchyam.h | tachcha lekhakabuddhisthashabdaviShayaM vA tadavabuddhArthaviShayaM vA syAt.h | na chaitatpipIlikAlipau sambhavati | pramANabAdhitatvAttatkathamasau pramANamiti | maivam.h | tathA satyeDamUkaliperapyaprAmANyaprasaN^gAt.h | bhavatu sA.apramANamitarA tvanumAnamiti chenna | eDamUkaliperapi sAMvyAvahArikatvadarshanAt.h | kiJNchetaratrApyanumAne kimeDamUkavyAvR^ittyarthaM kimapi visheShaNamupAdeyamuta neti vAchyam.h | nAdyaH | sandigdhAsiddhiprasaN^gAt.h | nirNItalekhakaiva lipiranumAnamiti chenna | anirNItalekhakAyA api sAMvyAvahArikatvAt.h | na dvitIyaH | eDamUkalipAvanaikAntyAt.h | atha mUlalekhakabuddhisthashabdArthAnumAne na ko.api doSha iti matam.h | tadapi na | pipIlikAlipAvanaikAntyAt.h | tadvayAvartane cha sandigdhAsiddheH | nahi pipIlikAlipeH puruShaliperasti kashchidvisheSho yena neyaM pipIlikAlipiriti nishchinuyAt.h | tasmAtpuruShalipirapi padamiva padArthasya varNAnAM smaraNahetureShyavyA | tatsamaM pipIlikAlipAvapi | smR^iteshcha pramitatvaM vakShyAmaH | 
nanu pramAtve.api smR^iterna taddhetumAtrasya prAmANyam.h | pramAtrAdInAmapi tatprasaN^gAt.h | kintu sAdhakatamasyaiva | tachcha mana eveti siddhAntaH | lipidarshanAdikaM tu saMskAro dvedhAbhidhasahakArisampAdanenaiva charitArthamiti kathaM tasya prAmANyam.h | maivam.h | arthasannikarShalakShaNAvAntaravyApArasahitaM hIndriyaM pratyakShaM nendriyamAtram.h | manasashcha smaraNodaye saMskArodbodha evArthasannikarShaH | tathAcha chakShuSha ivArthopasarpaNatatsaMyogasahitasya prAmANyamevaM lipidarshanatadudbuddhasaMskArasahitasyaiva manasa iti kathaM na lipeH prAmANyam.h | kevalAyAstu nAstIti chet.h | shruterapi tannAN^gIkriyata eveti |
nanvatra pramANashabdo bhAvasAdhano vA syAtkAraNasAdhano vA | Adye pipIlikAlipiH pramANamiti sAmAnAdhikaraNyaM na syAt.h | dvitIye tu pramANIti bhavitavyam.h | kathaM vedAH pramANaM smR^itiH pramANamiti | pramANamiti sAmAnyenoddishya vedAditvavidhAnAt.h | anyathA tatrApi daurghaTyameveti | maivam.h | bhAvasAdhanatvAbhyupagamAt.h | sAmAnAdhikaraNyaM tu bhAktamiti | 
nanu cha shruteH samyaganubhavasAdhanatvena prAmANyamiShyaM natu smArakatvena | tathAcha na shrutiH samyaganubhavasAdhanabuddhipUrvakatvAtpipIlikAlipivadityanumAsyata ityata Aha- yatheti ||
yathA.abuddhipUrvakamapyekenolUkena kR^itamanekakAkanAshanamashvatthAmno.ahameka evAnekAnvadhiShyAmItyasyArthasya bodhakaM samyaganubhavaM prati sAdhanaM jAtam.h | tathA shrutirabuddhipUrvA.api samyaganubhavasAdhanam.h | etaduktaM bhavati | abuddhipUrvakatvaM kimanAditvaM vivakShitam.h, sAditve.api buddhijanyatvAbhAvo vA pratipAdyAtharbuddhipUrvakatvAbhAvo vA.anenaitadevaM pratipAdayiShyAmItyabhisandhipUrvakatAvaidhuryaM vA | nAdyaH | pipIlikAlipAvabhAvAt.h | gaganameva dR^iShTAnto bhaviShyatIti chet.h | tathA.api shruteranAditvasya pareNAnaN^gIkR^itatvenAsiddheH | na dvitIyaH | utpadyamAnaM buddhijanyameveti mayA.aN^gIkR^itatvAt.h | na tR^itIyachatutharau | ulUkakR^itavyApAre vyabhichArAditi | yadyapi pratyakShe vyabhichAro.atra vaktuM shakyate | tathA.api j~nAtakAraNasajatIyatvena shakyaparihAro.asAviti noditaH | anumAnamAtre suvacho.api chetanavyApAraviShayasya tathAbhUta eva shAkune pradarshayitumuchita iti na pradarshitaH | nanu shAkunamarthavisaMvAdyapi dR^ishyate | satyam.h | yattu pramANAviruddhaM tadvayabhichArasthalaM bhaviShyatIti bhAvenoktam.h- aviruddhamiti || shAkunamAtre vyabhichArasya darshayituM shakyatve.apyAgamikatvena visaMvAdAnarhatayedamudAhR^itam.h | 
nanvAseti katham.h | asterbhUrityasya nityatvAt.h | vibhaktipratirUpakaM chAvyayaM bhavatIti vachanAdavyayametaditi na doShaH | vibhaktipratirUpakamityuchyate | nachaivaM vibhaktirasti | na nAsti | AmantAnuprayogasya vidyamAnatvAt.h | 
nanvevaM tarhi prayujyate | shrutirna samyaganubhavasAdhanaM shabdatve satyabuddhipUrvakatvAditi | yadvA shrutirnAgamo.abuddhipUrvakatvAditi | abuddhipUrvakatvaM cha vivakShitArthatattvaj~nAnapUrvakatvAbhAvaH | Adya(syApi)sya pipIlikAlipAvapraveshe.apyunmattavAkyaM dR^iShTAnto bhaviShyati | na chonmattavAkyamapi pramANaM pramANaviruddhatvAdityata Aha- viruddhaM tviti ||
pramANaviruddhaM yadunmattavAkyaM tat.h pramANavirodhAdeva bAdhitamayathArthamiti yAvat.h | na tUktahetubhyAmiti | sopAdhikatAmanenAchaShye | ata evAptApraNItavAkyatvaheturapyapAstaH | ayamabhisandhiH | na tAvatsamyaganubhavasAdhanatvAbhAvo j~nAnasAdhanatvAbhAvena | j~nAnasAdhanatvasyobhayasiddhatvAt.h | nApi smR^itisAdhanatvena | ananubhUtaviShayatvasammateH | tato viparItabodhakatvenaiveti vAchyam.h | evaM dvitIyaprayoge.api na tAvadanAgamatvamashabdatvena | shabdatvasyobhayasammatatvAt.h | tasmAdayathAthartveneti vaktavyam.h | evaM tR^itIyaprayoge.api sAdhyaniShkaSharH kartavyaH | tathAcha tatra pramANabAdhitatvamupAdhiH | yadvA.anubhavasAdhanatvAvachChinne prathamasAdhye, vAkyatvAvachChinne dvitIyasAdhye bodhakatvAvachChinne tR^itIye chAyamupAdhiriti |
nanvasyopAdheryadayathArthaM tatpramANaviruddhamiti sAdhyavyApakatve.api sAdhanAvyApakatvaM kathamityata Aha- virodheti ||
pakShIkR^itAyAM shrutAvuktasAdhanasadbhAve.api pramANavirodhasyAdasharnAt.h | sAdhanAvyApakatvamiti sheShaH | atra virodhAbhAvAditi vaktavye.adarshanAdityuktaM virodhAbhAvasAdhanArthamiti draShyavyam.h | 
kimato yadyevaM pramANaviruddhatvamupAdhiriti chet.h | upAdheH pratipakShonnAyakatvasya vakShyamANatvenAnumAnAnAM satpratipakShatvamityAshayenAha- tasmAditi ||
yasmAtpramANaviruddhatvamayathArthatvasya vyApakaM vyAvR^itaM cha pakShIkR^itAdvedAt.h | vyApakanivR^ittau vyApyanivR^ittiravashyambhAvinI | tasmAdvedaprAmANyameShyavyam.h | ayamatra prayogaH | vedo nAyathArthaH pramANAviruddhatvAtpratyakShavat.h | yadvA vedo yathArtho bodhakatve sati pramANAviruddhatvAtpratyakShavat.h | evaM vedaH samyaganubhavasAdhanamanubhavasAdhanatve sati pramANaviruddhatvAtpratyakShavat.h | veda Agamo vAkyatve sati pramANAviruddhatvAtsampratipannavaditi | evaM vAkyatvAvachChinne sAdhye.anAptapraNItatvamupAdhistadviparyayeNa cha pratipakSho.abhidheya iti | 
astvevaM vedaprAmANyam.h | paJNcharAtrAdismR^itInAM tu katham.h | nahi tA apyapauruSheyAH | yena prAmANyamavadhArya phalavyabhichAramanyathA neShyAma ityata Aha- tanmUlatvAditi || 
prAmANyamiShyata iti sambandhaH | yadyapi bhagavadrachitAnAM vedA(da)rthamupalabhya rachitatvaM vedamUlatvaM nAsti | tasya svataH sarvaj~natvam.h | tathA.api tamanusR^itya rachitatvaM tanmUlatvamiha vivakShitamiti noktadoShaH | ayamatra prayogaH | paJNcharAtrAdismR^itiH pramANaM pramANamUlatvAtpramANasaMvAditvAtsampratipannavaditi | yadvA vimataM pramANaM vedasaMvAditvAtparAbhyupagatArhiMsAdivAkyavat.h | AptavAkyatvamupAdhiriti chet.h (na) | pratyakShAdau sAdhyAvyApanAt.h | vAkyatvAvachChinnasAdhyavyApakatvAdadoSha iti chenna | tathA.api vedetaravAkyatvAvachChinnasAdhanenopAdheH pakShe sAdhanasaulabhyAt.h | sati chaivaM smR^itInAM prAmANye tadbalena phalavyabhichAro.apyanyathayitavya iti |
nanu choktArthaviruddhavAdInyapi smR^itItihAsapurANAnyupalabhyante | teShAM prAmANyasAdhane cha bahuviplavaH syAdityata Aha- virodha iti ||
pUrveNaivAnvayaH | yAsAM smR^itInAM sarvathA pramANavirodho nAsti tAsAmeva pakShIkaraNAnna kashchiddoSha ityAshayaH | nanvevaM sati vedamUlatvopanyAso vyarthaH | j~nAnajanakAnAmavashyAN^gIkaraNIyena virodhAbhAvenaiva prAmANyasiddheriti chenna | phalavyabhichAralakShaNavirodhadarshanenAsiddhiprasaN^gAt.h | prAmANyena tadapanayane chetaretarAshrayatvApAtAt.h | vedamUlatvena tu prAmANye siddhe na ko.api doSha iti |
aprAmANyaprayojakasya pramANavirodhasyAbhAvAnna shrutismR^ityoraprAmANyamityuktam.h | tadayuktam.h | shrutyAdyukta(sya) IshvarasArvaj~nAderIshvaro na sarvaj~naH puruShatvAt.h | yaj~nadattavat.h | ityAdyanumAnaviruddhatvAdityata Aha- virodho.apIti || 
prakR^itasambandhArtho.apishabdaH | yachChabdo.adhyAhAryaH | virodhAdeva bAdhitamityaprAmANyaprayojakatayokto virodho.api sa eva yaH pratyakSheNAgamena vA syAt.h | na punaranumAnena | ayamabhisandhiH | aprAmANyaprayojakatayA yadasmAbhirabhihitaM tatpakShe.apyupapAdayituM khalu parasyAyaM prayatnaH | asmAbhishcha pratyakShAgamavirodha eva tathA.abhipreto nAnumAnavirodhaH | tathAcha pakShe tad.hvyutpAdanaM prakR^itAsaN^gatameva | svatantrAnumAnavirodhaM tUttaratra nirAkariShyati sUtrakR^iditi |
nanu pramANavirodha evAprAmANye prayojako.astu kiM pratyakSheNAgamena veti visheShaNena | tathA choktanumAnavirIdhAdvedAderaprAmANyamiti | maivam.h | vakShyAmo hyatra brahmAdivastuShu pramANaM veda evaika iti vaidike.arthe.anumAnasyAnavakAsham.h | yatra cha yasyApravesho na tasya tadbAdhakam.h | nahi nayanaM sparshApabAdhanasyeShye | tathAcha kathamanumAnaM vedA(dya)rthabAdhakena tadaprAmANye prayojakaM syAt.h | prakR^itaM cha vedAdikameveti |
nanvevaM (sati) tarhi vedArthamImAMsA nArambhaNIyA syAt.h mImAMsAyA yuktyanusandhAnAtmakatavAdityata Aha- Agameneti ||
evashabdo virodha ityataH paro draShyavyaH | nirNayArthamiti sheShaH | etaduktaM bhavati | anumAnaM hi dharmyAdipramitimapekShate | nacha dharmyAdirUpaM brahmAdikaM vedAdR^ite siddhayatIti tadanapekShAyAmAshrayAsiddhayAdikam.h, apekShAyAM tu virodhino dharmyAdigrAhakavirodha ityevaM vaidike.arthe.anumAnasyAnavakAsho.abhidhistitaH | mImAMsAyAM tu kvachidAgamasyAgamAntareNa virodha evArthanirNayArthaM yuktirupAdIyate | sA khalvanyatarAgama(prAmANya)mupodbalayantya(ntyA)nyatarAgamabAdhayA.arthanirNayAya prabhavati | anyatarAgamasiddhadharmyAdyAshrayaNenA(yeNa)shrayAsiddhayAdyanavakAshAt.h | anyatarAgamasya dharmyAdigrAhakatvAbhAvenAprabalasya, 
AgamasUchitayopapattestato durbalasya, akiJNchitkaratvAt.h | tadevamevaMvidhopapatterAgamike.apyarthe sAvakAshatvAdupapannA mImAMseti |
api cha pratyakShAgamavirodho.api na svarUpeNAprAmANyaM prayojayati | kintu tayorupajIvyatvAdinA prAbalye satyeva durbalayoH svayaM bAdhitatvena samabalayoH pratibandhamAtrahetutvenAprAmANyanishchayAnupapatteH | upajIvyAdivirodhena chAprAmANyaM bhavadvedasya na sarvathA.ayathArthatvalakShaNam.h | kinnAma pratItArthaprachyAvanamAtram.h | apauruSheyatayA nirdoShasya sarvathA.aprAmANyAnupapatteH | tathAchAnyArthakalpanA.avashyaM kAryetyAshayavAnAha- upajIvyeti | 
upalakShaNametat.h | niravakAshatvAdikamapi grAhyam.h | 
bhavatvevaM tataH kim.h | vedopajIvyatvAdikaM cha pratyakShAgamayoreva prAyeNa sambhavati | yuktestu kvachideva | puruShatvAdiyuktestu nAstyeva | atashcha na tadvirodhena vedasyAprAmANyaM mantavyamityAshayenAha- pratyakShamiti || 
vedasyetyanuvartate | syAdityataH paramitishabdo.adhyAhAryaH tattvamasItyAdivedasya pratyakShamupajIvyam.h | yuktirapi kvachidvedasyopajIvyeti sambandhaH | yathA "prANA vA aNavaH' ityAdeH | AgamaikapramANakeShu viShNvAdiviShayeShu pravartamAnaM "janito.ata viShNoH' ityAdivedaM prati niraniShyo niravadya ityAdestasya vedo(dasyo)pajIvyatetyarthaH | evaM niravakAshatvAdikamapi pratyakShAgamayoreva prAyeNa sambhavati yuktestu kvachideva | tachcha na prakR^itayukterityapi draShyavyam.h | AgamayoH parasparavirodhe satyanyatarAgamAshrayeNa yukteranupraveshopapatteryuktA mImAMsetyuktam.h | tadanupapannam.h | asArvatrikatvAt.h | nahi sarvatrAgamayoH parasparavirodha eva mImAMsA.avatAryata ityata Aha- yukta iti ||
tatra tarhyayamabhisandhiH | satyametatkvachidevAyaM nyAya iti | tathA.api yatra naivaM tatraikasyaivAgamasyAnekArthapratItau yuktyanusAriNamarthamupAdAya tadanuguNatadviruddhArthaparityAgaH kriyata iti noktaniyamabhaN^gaH | kevalayuktervaidike.arthe.anupraveshasyAnaN^gIkR^itatvAt.h | nApi mImAMsA.anupapattiH | anyataravaidikArthAnusAriNyA yukteraN^gIkR^itatvAditi |
prAk.h puruShatvAdiyuktivirodhenAgamasyAprAmANyaM na vAchyamityuktam.h | idAnIM tu yuktirevAsau pratyakShAgamavirodhenApramANam.h | tasyAstadujIvitvena tato durbalatvAdityAshayavAnAha- yuktishcheti ||
yadvA yatsiddhavatkR^itya tatra mImAMsArambhAnupapattiH parihR^itA tadidAnIM darshayitumAha- yuktishcheti ||
chashabdaH prakR^itAnusandhAnArthaH | kathaM traividhyamityata Aha- vyAptiriti ||
yasyA yukteH sAdhyena vyAptiH pratyakShagA pratyakShAvagatA saikA | yuktigA yuktyavagatA yasyA vyAptiH sA dvitIyA | tathA.a.agamagA AgamAvagatA yasyA vyAptiH sA tR^itIyeti | evaM trividheti yojyam.h | 
upalakShaNaM chaitat.h | dha(rmA)rmyAdigrAhakabhedenApi traividhyaM draShyavyam.h | etachcha spaShyayiShyAmaH | 
evaM tarhi yA yuktimUlA yuktiH sA nAgamAdyupajIvinIti tasya bAdhikA | tadabAdhyA cha bhavatvityata Aha- pratyakSheti ||
tatra tAsu trividhAsu yuktiShu | pratyakShAgamUleti | pratyakShamUlA.a.agamamUlA chetyarthaH | yuktimUlA.api hi yuktirantataH pratyakShAgamamUlaiva(dra)eShyavyA | anyathA tanmUlayuktenirrmUlatvamanavasthA vA.a.apadyeta | tathAcha pratyakShAdyapekShatvena sAmye.api bahusaMvidhAnAnapekShayoH pratyakShAgamamUlayoryuktyoH prabalatvaM tadapekShAyAstu yuktimUlAyA durbalatvaM yuktameva | tathAcha prabalayo(ryuktyo)ryadedR^ishI dashA tadA kA (vArtA) durbalAyA yukterAgamabAdhanAdAviti |
tadevamaprAmANye pramANavirodhasyaiva prayojakatvAchChatyAdeshcha pratyakShAgamavirodhAbhAvAt.h | anumAnavirodhasyAprayojakatvAnnAprAmANyam.h | kinnAma bodhakatvena svata eva prAmANyamityupapAditam.h | tadetatpramANApramANavivekamaviduShAM duravadhAraNamityuddeshalakShaNavibhAgaparIkShAbhistannirUpaNArthamuttaro granthasandarbhaH | nacha sAMvyAvahArikatvAtpramANAdeH kiM tannirUpaNeneti vAchyam.h | tathA.api svarUpasaN^khayAviShayaphalagocharANAM vAdivivAdAnAM vidyamAnatvena nirUpaNArhatvAt.h | yadyapyeSho.arthastarkashAstrasya viShayo na mImAMsAshAstrasya | tathA.api shiShyahitaiShiNA bhAShyakR^itA prasaN^gAgato nirUpyate | yathA pUvarmImAMsAbhAShyakAreNetyadoShaH | ata eva pramANalakShaNAdau nirUpitasyArthasya punaratra nirUpaNaM na doShAya | ekIkR^itya nirUpaNasyApi shiShyahitArthatvAt.h | 
tatra nirdhArita(nirj~nAta)svarUpasyaiva saN^khayAdijij~nAsA | lakShaNaM cha tannirdhAraNopAyaH | nacha sAmAnyalakShaNena vinA visheShalakShaNA(syA)vasara ityataH pramANasAmAnyalakShaNaM prathamaM tAvadAha- yAthArthyameveti ||
atra kashchidAha | kimarthaM lakShaNamuchyate | kiM sajAtIyavijAtIyavyavachChinnalakShyapratItyartham.h | uta pramANatvAdipratItaye 
tachchihnopadarshanamidam.h | uta pramANAdishabdapravR^ittinimittAvadhAraNArtham.h | anyasmai kasmaichitprayojanAya vA | 
nAdyaH | tasyA eva duravadhAraNatvAt.h | 
tathA hi | kiM sajAtIyeti pramANatvena (sajAtIyatvaM) vivakShitaM rUpAntareNa vA | nAdyaH | svavyavachChedAvadheH sajAtIyAdavyAvR^ittatvena vyavachChedakatvAnupapattyA vyAvR^ittisvIkAreNA(cha)vyApakatvAt.h | nApi dvitIyaH | vijAtIyapadopadAnavaiyarthyAt.h | asti hi prameya(tvAdinA)sarvasAjAtyam.h | atha j~nAnatvena visheSheNa sAjAtyaM vivakShitvedamuchyate | tarhi lakShyasyApi j~nAnatvAdinA sAjAtyAdvayavachChedyakoTipraviShyatayA saN^grAhyAbhAvaprasaN^gaH | lakShyasya yajj~nAnatvAdibhiH sajAtIyaM tadvayavachChedyam.h | nacha lakShyasya lakShyaM sajAtIyam.h | ShaShThayarthasya sambandhasya bhede vyavasthitatvAditi chet.h | evaM tarhi lakShyApekShayA bhinnAdvayavachCheda ityevochyatAM kR^itaM j~nAnatvAdinA sAjAtyena prakR^itAnupayoginA varNitena | yadA cha lakShyAdanyatva pareShAmavagataM tadA parebhyo.anyatvamapi lakShyasyArthAdavagamyata iti siddhamagrato lakShaNaprayojanamiti vaiyarthyameva syAllakShaNAkhyAnasya | 
api cha na tAvadanena lakShaNenAnavagatenaiva vyavachChinnapratItisambhavaH | atiprasaN^gAt.h | nApi j~nAtena | duravadhAraNatvAt.h | na tAvallakShaNaM pratyakSham.h | nirdoShAkShodbhavatvAderapratyakShavisheShaNatvam.h | nApi kAyareNa liN^gena tadanupapattyA vA tadavagamaH | tAbhyAM sAmAnyataH kAraNamAtrAkShepeNa kAraNagatAnugatarUpAsiddhAvekarUpalakShaNAsiddheH | kAryasyaikajAtyAdekajAtIyakAraNasiddhiriti chet.h | tarhi kAryagataikajAtyasya pUrvamavashyaM pratyetavyatvAN^gIkAre(Na) tata eva sajAtIyavijAtIyavyavachChedaprati(doSha)pattirastu | kR^itamanayA pAramparyakusR^iShTayA | 
nanvetAvatA.api na prakR^italakShaNakhaNDanaM (saM)bhavati | avyApterativyAptervA.anudbhAvanAditi chet.h | maivam.h | prathamabhAvitayA.avashyAbhyupeyatayA laghorupAyAtsAdhyasiddhau sambhavatyAM charamabhAvitayA avashyAnuShTheyatvAbhAvena gurAvupAye pravartamAnasya tavaivedaM (dUSharo)doShodbhAvanam.h | pradIpe pradIpaM prajvAlya tamonirAsAya yatamAnasyaiva puMsaH | nahi tatra kashchiddIpadoShaH | kintu tathAkArI puruSha eva paryanuyojyaH | sarvasAdhanasAdhAraNo vA.ayaM doShaH | yatsambhavadevaMvidhalaghUpAyatvaM nAma svarUpAsiddhiriva sarvapramANAnAm.h | tasmAnmA nAma bhUdativyAptyAdidoShaH | sAmAnyadoShAdeva duShyaM lakShaNamiti |
etena dvitIyo.api nirastaH | pramANatvAdyavagamamantareNa tadavagamAnupapattestadavagamAyAsya pratItAvanyonyAshrayaprasaN^gaH | astu vA.anyadapi lakShaNe kiJNchilliN^gam.h | tathA.api tadeva lakShyAvinAbhUtatayA lakShaNamupanyasyatAM sannihitapratipattikatvAt.h | na tadavashyaM vyApakaM vaktavyam.h | liN^gatvasya vyApyatvenaivopapatteriti chenna, yatra liN^gamavyApakatvAnnAsti tatra lakShaNasya pramANAbhAvAtpratyetumashakyatvena kathaM tataH prAmANyAdyavagamaH | yadA cha kvachillakShyajAtIya eva pramANAbhAvAllakShaNama(syA)navadhAraNIyatayA lakShyavyApakatA.anavagame.api lakShaNam.h | tadA kimaparAddhaM liN^gAntareNAvyApakena | atha yatra tallakShaNe liN^gaM nAsti tatra liN^gAntarAtpratyetavyam.h | tathA.api (tAvevA)te evAstAM lakShye liN^gam.h | kiM lakShaNAnumAnapUrvakaM tadanumAnakalpanayA | atha tathA(vidhaM)liN^gadvayaM yattatpratyekamavyApakatayA na lakShaNam.h | tadanumitaM tu tathAtvAllakShaNamiti chenna | lakShyAnumAnasya lakShaNaprayojanasyobhAbhyAmeva siddheH kR^itaM vyApakena tena | 
nApi tR^itIyaH | sa hyevaMrUpaH yadyathArthaM tatpramANamiti vyavahartavyamiti | ayamanupapannaH | sarvatra lakShaNasya j~nAtumashakyatvAt.h | pramANatvAdinA tadavagame tadevAstu vyavahAraniyamanidAnam.h | avyavahitapratipattikatvAdityAveditam.h | 
ata eva na chaturthaH | kalpanAgauravadoShashchAdhikaH | 
(nApi) na paJNchamaH | tAdR^ishasya darshayitumashakyatvAditi | 
atrochyate | astu tAvatsajAtIyavijAtIyavyavachChinnalakShyapratItyarthaM lakShaNamiti pakShaH | sAsnAdimAngauriti viditalakShaNasambandho hi yaM piNDaM sAsnAdimantaM pashyati taM nAyamashvAdirnApi ghaTAdiriti pratipAdyate | 
nanu vyavachChedo.anyonyAbhAvo bheda ityanarthAntaram.h | bhedashcha vastusvarUpameva | tathAcha lakShyasvarUpapratipattireva tatpratipattiriti kR^itaM lakShaNena | atha lakShyapratItinirapekShameva lakShaNena vyavachChedo bodhyata iti matam.h | tanna | nirAshrayasya tasya bodha(darsha)yitumashakyatvAditi | 
satyaM svarUpa(vastu)pratItireva bhedapratItiriti | tathA.api pratiyogivisheShaghaTitatadavagamAya lakShaNasyopayogaH | asaN^kIrNatayA gopiNDaM pashyannapi hi na tAvadayaM nAshvo na ghaTa iti pratyeti yAvallakShaNaM nAvagachChati | sAsnAdimatvaM tadA pratItamiti chenna | sAsnAdimAn.h gaurityevamavagamasya vivakShitatvAt.h | ata eva sajAtIyetyAdivisheShaNopAdAnam.h | 
yadatroktaM kiM sajAtIyetyAdi | tadasat.h | pauruSheyavachasAM puruShavivakShAdhInatvena niyantumashakyatvAt.h | lakShyAtiriktaM hi sajAtIyavijAtIyatayA dvairAshyena vivakShyate | yathA yathArthaj~nAnatatsAdhanasya pramANasya j~nAnaM tatsAdhanaM cha sajAtIyam.h | yanna j~nAnaM nApi tatsAdhanaM tadvijAtIyam.h | yathA cha pratyakShasyAnumAnAdikaM sajAtIyaM, vijAtIyaM tu ghaTAdikam.h | evamanyatrApi vivektavyamiti |
evaM tarhi lakShyApekShayA bhinnAdvayavachCheda ityuktaM syAditi chet.h | ko netyAha | nahi ko.api svasthAtmA svasmAdeva vyavachChedaM lakShaNaprayojanamAchakShati(Shye) | 
yadatroktaM yadA chetyAdi | tasadaN^gatam.h | vastuto yallakShyAdbhinnaM tato vyavachChedAvagamArthatvAllakShaNasya pratipAdakasya yadyapi lakShyAnyatvaj~nAnamalakShye(vashyA)pekShitam.h tathApi pratipAdyasyAtada(tadana)pekShitam.h tathApi pratipAdyastada(tadana)pekShatvAnna doShaH | 
tasyApi padArthaj~nAnapUrvakatvAdvAkyArthaj~nAnasya sajAtIyavijAtIyapadopAttalakShyAnya(tva)j~nAnaM vinA lakShyasya alakShyAnyatvaj~nAnaM lakShaNaprayojanaM na siddhayatIti kashchit.h | tadanupapannam.h | nahi lakShyAnyavyAvR^ittirlakShaNavAkyapratipAdyA | kinnAma tajj~nAnaM lakShaNaprayojanatvenochyate | lakShaNavAkyArtha eva pratipAdyena boddhavyaH | 
yadapyapi chetyAdinA pR^iShyam.h | tatrAvagatameva lakShaNaM vyAvR^ittalakShyaj~nAnamupajanayatIti vadAmaH | nacha tasya duravadhAraNatA | yathAyathaM pratyakShAdinA tadavadhAraNAt.h | yatra liN^gAttadavagamastatra tata eva lakShaNaprayojanasiddhervyarthA parasparAkusR^iShTiriti chenna | prayojanasadbhAve gauravasyApyanAdaraNa(pyAdaraNa)sambhavAt.h | yathendriyavyApArAnvayavyatirekAnuvidhAyitvenAkShodbhavatvamanumAya tena pratyakShaM lakShyate | tatrAnvarthasaMj~nAj~nApanaM prayojanam.h | evamanyatrApi draShyavyam.h | gauravamanuruddhaya prayojanamavadhIryatAmiti chenna | puruShAbhiprAyANAM niyantumashakyatvAt.h | garIyAMshcha pratipattau gauravAtprameyAdhikyalAbhaH | prayojanAbhAve tu paramparAkusR^iShTiriti chenna | prayojanasadbhAve gauravasyApyanAdaraNa(pyAdaraNa)sambhavAt.h | yathendriyavyApArAnvayavyatirekAnuvidhAyitvenAkShodbhavatvamanumAyatena pratyakShaM lakShyate | tatrAnvarthasaMj~nAj~nApanaM prayojanam.h | evamanyatrApi draShyavyam.h | gauravamanuruddhaya prayojanamavadhIryatAmiti chenna | puruShAbhiprAyANAM niyantumashakyatvAt.h | garIyAMshcha pratipattau gauravAtprameyAdhikyalAbhaH | prayojanAbhAve tu paramparAkusR^iShTiranAdaraNIyaiveti tadIyadoShatAvyutpAdanaM nAsmAkamaniShyam.h | etena dvitIyatR^itIyachaturthA api samAhitA veditavyAH | lakShaNAvadhAraNopAyasyoktatvAt.h | gauravasya cha samAhitatvAt.h | 
nanu tathA.api kiM tattvam.h | yathAyathaM chatuShyayamapi | tathAhi | kvachillakShyAtiriktaM lakShaNaM bhavati | yathA gandhavatI pR^ithivIti | kvachillakShyAnatiriktam.h | yathA pR^ithivItvavatI pR^ithivI, yathArthaM pramANamityAdi | tatrAdyaM lakShyasvarUpapratipattikAraNaM bhavat.h tasyAnvayo vyavachChedatachChabdavyavahartavyate cha pratipAdayati | dvitIyantu pravR^ittinimittaM bhavadvayavahAramAtrakAraNaM bhavati | tatra siddhAMshena pakShIkaraNamasiddhAMshena sAdhyatvaM svayamUhanIyam.h | 
athA.api syAt.h | kimavagataM lakShaNaM phalahetuH, kiMvA.anavagatam.h | na tAvachcharamaH | tadabhidhAnavaiyarthyaprasaN^gAt.h | abhidhAnasya j~nAnotpAdano(payogi)pAyatvAt.h | tasya chAnavagatasyaiva phalasAdhanatvAbhyupagamAt.h | Adye kimanyasmAttadavagama uta tvadIyAllakShaNavAkyAt.h | yadyanyasmAt.h | kR^itamamunA lakShaNAbhidhAnaprayAsena | abhidhAnasya j~nAnotpAdAtiriktaprayojanAbhAvAt.h | tasyAnyata eva siddheH | antye kimidaM tvadabhidhAnamAptopadeshatayA lakShaNaM bodhayatyuta liN^gAdibhAvena | na tAvachcharamaH | tvadvachanalakShaNAvinAbhAvAderdarshayitumashakyatvAt.h | nApi prathamaH | paraM prati bhavatyAptatvasiddheH | siddhau hi pratij~nAmAtrAdeva sAdhyasiddherhetva(tvAdya)bhidhAnamanarthakaM syAt.h | 
nanu prativAdinaM prati lakShaNAbhidhAnaM nArthavat.h | tena vAdyAptabhAvAnaN^gIkArAt.h | kintu shiShyArthaM lakShaNamuchyate shAstre | sa hi sarvasya shAstrasya kartAramAptameva manyate | tasmAchChiShyaM pratyAptavachanatayaiva lakShaNavAkyamartaM pratipAdayiShyatIti | maivam.h | yadi na prativAdinaM prati shAstraM kintu shiShyaM prati tadA pratij~nAmAtrAdevAptavachanAchChiShyasyArthanishchayopapatterhetvAdyabhidhAnamanarthakatAmApannaM shAstre | atha bhavatu prativAdinamapi prati (tachChA)shAstravAkyaM yatra hetvAdyupAttam.h, lakShaNavAkyaM tu shiShyameva prati prayojakaM pratipannashAstrakArAptabhAvamiti manyase | tadapyanupapannam.h | shAstrAntarasAdhyatvAdasyArthasya | asti hi samayagrAhakaM shAstraM munibhiH praNItaM nAmaliN^gAnushAsanavyAkaraNAdIti |
atra brUmaH | uktaM hyetadavagatameva lakShaNaM phalaheturiti | tadavagamashcha yathAyathaM pratyakShAdipramANAdityapi | nacha yathArthaM pramANamiti sAsnAdimAngauriti vAkyasya lakShaNaM pratipAdyamabhyupagachChAmaH | yenAnyataH siddhatvAttasyedamanarthakaM syAt.h | kintu 
yo lakShaNamanyato jAnAti, na jAnAti cha vyavahAranidAnatvAdinA, taM prati tadavabodhAyedaM vAkyam.h | tathAhi | ayaM gaurityAdyupadeshAdinaikasyAM vyaktau goshabdArthatayA.avagatAyAM kimiyameva vyaktiH (evam.h) utAnyA.apIti jij~nAsamAnaM pratyanyatrApi goshabdArthatAM vijij~nApayipuruShadeshAderAnantyAdinA kartumashakyatavAdidaM vyAptiviShayaM vAkyamAha "yaH sAsnAdimAnsa goshabdArthaH' iti | idaM cha nAptopadeshatayaiva vyAptibodhakam.h | api tu prayogAntaravatpratItAyA vyApteH smArakatvena | apratItAyAstu tadeva jij~nAsAjananadvAreNa pramotpAdakatvenopayujyate | smR^itavyAptishcha yAM yAM vyaktiM sAsnAdimatImavalokayati | tAM tAM goshabdArthatayA.anuminotIti ko doShaH | 
yadvA yaH pR^ithivIti padaM vA vyaktivisheShasya tadathartAM vA.avagachChaMstatpravR^ittinimittaM jij~nAsate taM prati pR^ithivItvavatI prathivIti pR^ithivItvaM pR^ithivIshabdapravR^ittinimittamuchyate | tatra yasya vaktaryAptatAbuddhiH sa tAvatA santuShyati | aparaM prati tvavyAptyAdishUnyatvAditi vAkyasheShaH pravartate | 
athavA.asti gaurnAmArtha iti viditavato yatra tatra gavi ghaTAdAvashvAdau cha gobuddhau prasaktAyAM goH svarUpAvadhAraNamukhenetaravyavachChedaM kurvatsAsnAdimAneva gaurna tu tadvirahI ghaTAdirashvAdirveti vAkyaM prayujyate | idamapi pUvarvadAptatvAvadhAraNAnavadhAraNAbhyAM dvayAM gatimavalambata iti kimatrAnupapannam.h | Vyasa-(10)
nanvatra tAvadevaM prayoktavyam.h | ayaM gotvena vyavahartavyaH sAsnAdimattvAditi | tatra kiM gaurvyavahArasya visheShaNaM goshabdo vA | Adye yadyasau govishiShyaM vyavahAraM nAj~nAsIt.h tadA kathaM purovartivyaktau tasya kartavyatAmanumAnAdapi jAnIyAt.h | na hyaviditAgniranumAnAdagnisambandhaM bodhayituM shakyaH | athAj~nAsIttadA j~nAtaj~nApakatvena vyarthamanumAnam.h | na dvitIyaH | tadA hyayaM goshabdAbhidheyaH sAsnAdimattvadityanumAnaM syAt.h | tatra chAtiprasaN^gaH | tatra eva jabagaDadashAdishabdAbhidheyatvamapi sAdhyaM syAt.h | te sAmAnyato.apyarthavattayA na prasiddhAH | naivaM goshabda ityasti visheSha iti chet.h | tathA.api shashaviShANAdishabdAbhidheyatvaM sAdhyatAm.h | te.apyasadviShayatayaiva prasiddhAH | gaurastItyAdiprayogAdgoshabdo naivamiti chet.h | evamapi svastimatItyAdishabdavAchyatAnumAnaM gomAtre syAt.h | atha satyapi gotve tadanyatra tadaprayogAnneti chet.h | evaM tarhi yatra sAsnAdimattvaM nAsti tatra goshabdaprayogo.api nAsti, yatra sAsnAdimattvamasti tatra sarvatrAstIti yo jAnIte taM prati lakShaNAbhidhAnamiti syAt.h | sa cha vyavahArAntaravadanvayavyatirekAbhyAmeva vAchyavAchakabhAvamavadhAritavAniti vyarthamanumAnamiti |
maivam.h | ubhayatrApi doShAbhAvAt.h | kevalavyatirekitve hi kathaJNchidetadabhidhAtuM yuktam.h | upadeshAdinA visheShaNena gavA visheShitaM vyavahAramavagatavo hi tadanyatra tatkartavyatA.anumAnasAdhyetyaN^gIkAre ko virodhaH syAt.h | shabdavisheShitavyavahArakartavyatAsAdhane.atiprasaN^gaH kiM bodhyasya bodhakasya veti vAchyam.h | nAdyaH | tena tadvayApteranavagatatvAt.h | avagatatvAchcha goshabdavAchyatAvyApteH | na dvitIyaH | tenA.api pUrvaM vR^iddhavachanAdinA tathaiva vyApteravagatatvAt.h | prayogabhAvAbhAvAbhyAM bAdhasya niNarItatvAchcha | nahi bodhyo bAdhaparichayashUnya ityetAvatA parichitabAdhenApi bodhakena viparItaM bodhanIyam.h | vipralambhakatvApAtAt.h | tattvanirNayArthatvAchcha vAdakathAnusAriNaH shAstrasyeti | evaM pakShAntare.apyanumAnaprayogaprakAro boddhavyaH | 
yadapyuktaM shAstrAntarasAdhyatvAdayamartho na vaktavya iti | tadayuktam.h | na hyevamasmAbhiH pratij~nAtaM yatsarvathA shAstrAntarasAdhyaM tannochyata iti | na chaivaM shAstrasAN^karyamAshaN^kanIyam.h | viShayaprayojanabhedAt.h | yadi cha shAstrAntarasAdhyo.apyartho bhavadIyashAstrasya viShayaH tarhi vyAkaraNAdisAdhyamanyadapi kasmAnnochyata iti chenna | sandigdhatvasaprayojanatvasadasadbhAvAbhyAM vaiShamyAt.h | sandigdhatAdisadbhAve.api yadavachanaM taduktadishA shiShyaireva shakyaj~nAnatvAditi yatkiJNchidetat.h | anyathA parasyApi kulIrasyeva svApatyayuktihatatvaM syAt.h | tenApi hi smR^itirUpaH paratra pUrvadR^iShTAvabhAso.adhyAsa ityAdIni lakShaNAni svashAstre nibaddhAni | sUtrakR^itA cha janmAdyasya yata iti | tatraite doShAstAni lakShaNAni kiM samAskandantyuta neti vaktavyam.h | na tAvad.hdvitIyaH | sAmAnyasamAnanyAyatvAt.h | nAdyaH | duShyopAdAnasya parAjayahetutvAt.h | doShAskanditAnyapi tAni vyavahAraM nirvahantIti chenna | ApAtato.api duShyAnAM tathAtve kathamunmattabhAShitAnAmapi tadbhAvo na syAt.h | nahi teShAmanivarAhakatve.anupapatteranyatkAraNamasti | 
kiJNchaivaM vadatA prAgbrahmasAkShAtkArAdbAdhyamavyAvahArikaM brahmasAkShAtkArabAdhyaM vyAvahArikamiti matamapi parityaktaM syAt.h | nahyayaM brahmasAkShAtkAro nApi bAdhaH | 
kiJNchaivamasmadIyamapi lakShaNaM kuto na vyavahAraM nirvahet.h | nacha vyavahAranirvAhAtiriktaM kimapi tatsAdhyamabhilaShAmaH | bhavadabhilaShitA pAramArthikatA bAdhyata iti chet.h | kiM lakShaNasyota lakShyasya | nAdyaH | tathAhi | vimatamapAramArthikamaprayojanAbhidhAnatvAdityAdyuktaM syAt.h | na chAsyAsmAnprati vyAptiH shakyAbhidhAnA | kiJNchAsminpakShe.adhyAsalakShaNAnupapattishcha bhavatA na pariharaNIyA | tasyA vyavahAranirvAhAvirodhAt.h | pAramArthikatAniShedhaupayikatveneShyasAdhanatvAchcha | etenAtivyAptyAdidoSho.api nAparamArtha(pAramArthika)tA sAdhakaH | alakShaNatAsAdhakastu syAt.h | na dvitIyaH | anupapadyamAnalakShaNatvena lakShyamithyAtvasAdhane brahmaNi vyabhichArAt.h | uktAyA lakShaNAnupapattestallakShaNe.api sAmyAt.h | 
kiJNchAdhyAsalakShaNamupapannaM na vA | Adye sapakShApraveshaH sAdhanasya | dvitIye tadanupapattinirAsAyAso vyarthaH syAdityAstAM vistaraH | 
atharM nAtivartata iti yathArthaM, tasya bhAvo yAthArthyaM, tadeva mAnatvaM mAnashabdapravR^ittinimittaM mAlakShaNamiti yAvat.h yadyapi sAsnAdimAngauritivadyathArthaM pramANamityukte.api bhavatyeva lakShyalakShaNabhAvapratItiH | tathA.api tadvadeva lakShyaM lakShaNAtiriktaM shaN^kayeta | tatashcha pR^ithaN^.hnirUpyamapi syAttanmA shaN^kIti yAthArthyameva mAnatvaM na tu sAsnAdimattvAdgotvamiva 
tato.atiriktamityuktam.h | 
nanu kimidaM lakShaNaM nAma | lakShyasyAsAdhAraNo dharmaH | yAvastvekaH shabdo niveshayitumiShyaH, yAvanti chetarasmAdvayAvartanIyAni tAnyuchyante lakShyANIti |
nanvasAdhAra(No)NadharmashchellakShaNamavyApakasyApi tadA lakShaNatApattiH | ativyAptyasambhavAviva avyAptirapi hi lakShaNadoShaH | uchyate | liN^gatayA hi lakShaNamupayujyate | nacha vyApakatA liN^gatvopayoginI | vyApyatvenaiva tadupapatteH | itarathA dhUmAdInAmaliN^gatApAtAt.h | kinnAma pakShIkR^itadR^iShTAntIkR^itavyApakatAtvapekShitaiva | upAyatvenopanyastasyAbhAve tadupeyaprApterasambhavAt.h | ubhayadharmabhUtAyA vyApteranyatarAbhAve darshayitumashakyatvAt.h | tathAcha tadAnIM lilakShayiShitamAtravyAptitvaM lakShaNasyApekShitam.h | tachcha lakShyasya dharma ityuktameva | avyApakatva(dharma)sya lakShaNadoShatAvAdastu sarvasyApi lilakShayiShitatve draShyavyaH | 
yadvA.anyatra lakShaNAntarAbhAvanishchayanimittA taduktiH | vastutastvekamivAnekamapi svasvAshraye vyAvR^ittyAdikaM kurvadbhavatyeva lakShaNam.h | ata eva kaNAdaH kriyAvadguNavatsamavAyikAraNamiti kriyAvattvamapi dravyalakShaNatvenAha | kriyAvad.hgrahaNamanyArthamiti chet.h | tatkimavyApakasya lakShaNatAnupapatteranyathAvyAkhyAnamuta nimittAntarAt.h | nAntyaH | tadadarshanAt.h | na prathamaH | anupapatterapAkR^itatvAt.h | 
nanu (cha) atra pR^ithivyAdIni navApi pakShIkR^ityaitAni dravyANi kriyAvattvAditi prayoktavyam.h, kriyAvantyeva vA mUrtAni | nAdyaH bhAgAsiddheH | na dvitIyaH | anadhyavasitatvAt.h | tatkathaM nAnupapattiH | maivam.h | kaishchidanadhyavasitasya doShatAnaN^gIkArAt.h | yeShAM cha sa doShasteShAmapyupadeshAdinA ghaTAderdravyatvanishchaye sati taditaramUrtapakShIkAreNa dravyatvasAdhane kIdR^isho doShaH syAdityalam.h | 
kechidvAdino vij~nAnasya prAmANyamAsthiShata | apare tu tatkAraNasya | tat.h kimatra tattvam.h | dvayamapIti brUmaH | pramitiH pramANam.h, pramIyate.aneneti pramANamiti bhAvakaraNayoH pramANashabdasya sAmarthyAt.h | yadyapi lyuT.h bhAvakAraNayorivAdhikaraNe.api smaryate | tathA.api pramANashabdasyAbhidhAnAbhAvAnna tatra vR^ittiH | kR^ittaddhitasamAsAnAmabhidhAnAdhInatvAt.h | 
nanvasti viprAH pramANamityadhikaraNe.api prayogaH | maivam.h | viprANAM pramAyAM (pramAM prati) svAtanteNa kartR^INAmadhikaraNatvAbhAvAt.h | nahi kriyAdhAro.adhikaraNam.h | kinnAma kartR^ikarmaNoH kriyAshrayayordhAraNakriyAM prati ya AdhArastatkArakam.h | tasmAttadIyavij~nAnasya vAkyasya vA prAmANyAdviprAH pramANamityupacharyate | yadi tarhi vij~nAnaM tatkAraNaM cha pramANaM dvayamapi | tatrobhayatra yAthArthyAparapayarAyaM prAmANyaM kimekaprakAraM vartate, utAnekaprakAram.h | Adye vij~nAnaM kevalapramANaM pratyakShAnumAnAgamalakShaNaM tatkAraNamanupramANamiti siddhAntavirodhApAtaH | dvitIye lakShaNasyAnupapattiH | prakAradvayasyAnyonyasminnavartanenAvyAptatvAdityata Aha- taditi ||
karaNabhUtayoH pratyakShAnumAnayostvamukhyamiti sheShaH | etachcha (spaShyI)sphuTIkariShyate | 
syAdetat.h | yadi yAthArthyaM pramANalakShaNaM syAt.h | nacha tatsambhavatyativyApteH | tathAhi | yogyatA, vIpsA, padArthAnativR^ittiH, sAdR^ishyaM cheti yatAshabdArthAH | arthashabdashchAbhidheyadhanavastuprayojananivR^ittiShu vartate | tatra sAdR^ishyArthasya yathAshabdasya tAvadatra na parigrahaH | "yathA.asAdR^ishye' ityavyayIbhAvavidhAne visheShaNAt.h | samAsAntarasya cha asAmarthyAdipratihatatvAt.h | ata eva yathArthAnubhavaH prametyatra kiM yAthArthyamarthasAdR^ishyamityAdiH kasyachitprashcho.anupapannaH | nApi yogyatAvIpsArthasya | vAkyasheShA(doShA)bhAvenArthayogyatAyA (arthAnAM) arthavIpsAyA vA prAmANyApatteH | tasmAtpadArthAnanivR^ittyarthasyedaM grahaNam.h | arthashabdasyAbhidheyavAchino grahaNe avyAptiprasaN^gAt.h viShayAparaparyAyavasvachanasyaiva grahaNam.h |
tathA chArthaM viShayaM nAtivartate na vyabhicharati yattatpramANamityuktaM syAt.h | etachcha sakarmakakriyAmAtre.asti | nahi gamanaM gamyamativartate, nApi ChidA Chedyam.h | yadeva(hi) gatyAdinA prApyaM tadeva gamyAdi | tato nedaM lakShaNamityata Aha- arthatvamiti ||
arthataiva j~neyataivArthatvamarthashabdapravR^ittinimittamasmAkaM vivakShi(tA)taM syAt.h | natu viShayatvamityarthaH | etaduktaM bhavati | yathAshabdasya padArthAnativR^ittivAchitvamaN^gIkR^itameva | arthashabdastu na viShayaparyAyo gR^ihyate | kintu j~neyavAchI | yadyapi na tatra tasya rUDhistathA.apyaryata(ityartha)iti vyutpatyA tadvAchitA.astyeva | arterauNAdikasya than.hpratyayasya prasiddhatvAt.h | gatyarthAnAM cha j~nAnArthatvAditi | nanvarthateti katham.h | "aryaH svAmivaishyayoH' iti visheShaNAt.h | maivam.h | svAmitvopachArAt.h | artho hi 
j~nAnAdyapekShayA pradhAnaM vivakShyate | 
kimato yadyevaM j~neyataivArthatvamityata Aha- neti ||
kriyArtheShu kriyAviShayeShu sA aryatA | tadabhAvAchcha na yathArthatA | kriyAsviti nAtivyApakaM pramAralakShaNamiti sheShaH | 
nanvetAvatA.api nAtivyAptiparihAraH | gamanAdInAmapi j~neyAnativR^ittitvAt.h | nahi tadviShayo grAmAdiH sarvathA na j~neya iti shakyate vaktum.h | tadatyantAbhAvaprasaN^gAditi | maivam.h | yathA hi pitari sAdhurmAtari sAdhuritivAkyaM yatkiJNchitpitrAdau sAdhutvena na paryavasyati, kintu svIye pitrAdau | tatkasya hetoH | pitrAdishabdAnAM sambandhishabdatvAt.h | sambandhishabdAnAM hyeSha mahimA | anyathA piturdhanamupAdadyAdityAdau bahuviplavaH syAt.h | sati chaivaM shabdamahimAnamanAdR^itya pratyavatiShThamAnaH ChalavAditayA jIyeta | tathA prakR^ite.api j~neyashabdasya sambandhishabdatvAtsvaj~neyaM nAtivartate yat.h tatpramANamityuktaM syAt.h | nacha gama(ne)nopAdhinA gamanena vA nimittena grAmo j~neyaH | yena tamanatikramya vartamAnaM gamanaM yathArthaM syAt.h | kintu gamya eva | tatkathamativyAptiH | bhavati cha ghaTAdirj~nAnatatkAraNAbhyAmupAdhinimittAbhyAM j~neya iti | tadidamuktaM kriyArtheShu sA na matA shabdArthatattvaviduShAmiti |
nanu tathA.apyanyonyAshrayatvamAtmAshrayatvaM vA, svashabdena pramANasyAbhidhAnAditi chenna | j~nAnatatkAraNamAtropAdanena lakShaNasya vyAkhyAtatvAt.h | svaguNa(grAhaka)grahaNamindriyaM shrotramityatra yatheti |
nanu kimidaM pramANasya j~neyAvyabhichAritvaM nAma | kiM prameyavyApyatvaM kiM vA yAvatprameyagocharatvam.h | Adye.api vyAptiH kiM deshataH kiMvA kAlataH | na prathamaH | pramANAsamAnadeshArthaviShayapramANeShvavyApteH | na dvitIyaH | atItAdiviShayapramANAvyApteH | nAntyaH | asarvaj~naj~nAnAnAM tatkAraNAnAM vA.aprAmANyaprasaN^gAditi | 
maivam.h | advaitAgamAdestattvAvedakatvalakShaNaM prAmANyamabhyupagachChatA pareNA(pi) tasyA)pyasyArthasya nirvaktavyatvAt.h | 
pareNAN^gIkR^itamupAdAyAsmAbhirvyavahriyate na tu kimapi lakShaNaM vyavasthApyata iti chenna | svapratipattAvavashyAshrayaNIyatvAdvayavasthAyAH | nahi svaprakAshaM tattvamityetAvatA vinA vedAntAdhigamaM tadadhigamaH shakyo.aN^gIkartum.h | athAveditasya sattvaM tattvAvedakatvamiti nirbrUyAttadA vibhrame.ativyAptiH syAt.h | tatrApyAveditasyedamAkArasya sattvAt.h | atha yAvadAveditasya sattvaM tattvAvedakatvaM sadekagocharatvamiti yAvaditi vadet.h, tadevAsmAkamapi yAthArthyamiti vadAmaH | 
nanvevamapi bhrame.ativyAptiH | na hIdamaMsho vA rajatatvAdijAtirvA tatsambandhaH samavAyo vA tattAdAtmyaM vA na sat.h | anyatra sattve.apyatrAsaditi chet.h | nahi devadatto gR^ihe.asannityasanneva | nachAyamastyasmAkaM prasaN^gaH | adhiShThAnetarasya sarvasyAnirvachanIyatayA.aN^gIkArAditi | maivam.h | asmAbhirapi tasyAtyantAsattvasvIkArAt.h | 
atha mataM kiM viShayasattvaM tadAnImabhimatamuta pUrvamatha pashchAdyadvA sarvadA.athavA yadAkadAchidyadi vA yadyaddeshakAlayoryathApratItaM tasya taddeshakAlayostathAtvena | nAdyaH | atItAnAgataviShayapramANAvyApanAt.h | na dvitIyaH | vartamAnAnAgataviShayAvyApteH | pAkarakte.api ghaTe nIlapratItau vibhAgottarakAlaM saMyuktapratyaye vA.ativyApteshcha | na tR^itIyaH | atItAdiviShayAvyApteH | bhAvipAkajarAge kumbhe shyAme.api raktapittinA raktatApratibhAse.ativyApteshcha | na chaturthaH | anityaviShayAvyApteH | na paJNchamaH | pUrvoktavibhrame.ativyApteH | nApi ShaShThaH | deshakAlapramANAvyApteH | nahi deshakAlayordeshakAlAntaramastIti |
maivam.h | deshakAlayorapi svasambandhena nirUpaNasya vakShyamANatvAt.h | yadvA yadyathAbhUtaM pratItaM tasya tathAbhUtasya sattvamityukta eva nAtiprasaN^gaH | deshakAlayorapi visheShaNAntaravat.h yathAbhUtamityanenaiva gR^ihItatvAt.h | visheShAnukteruktadoShA(prApte)prasakteshcha |
tathA.atrapa nishchAyakAbhAvenAsambhavIdaM lakShaNam.h | tathAhi | j~nAnayAthArthyaM kimaduShyakaraNajanyatvenAvadhAraNIyam.h, uta duShyakaraNAjanyatvena, atha pravR^ittisAmarthyena, yadvA j~nAnAntarasaMvAdena, kiMvA visaMvAdAbhAvena | nAdyaH | tasyApi duravadhAraNatvAt.h | j~nAnayAthArthyena tadanumAne chetaretarAshrayatvApatteH | nityaj~nAneShu tadabhAvAchcha | na dvitIyaH | ashakyAvadhAraNatvAt.h | na tR^itIyaH | sarvatra tadabhAvAt.h | na chaturthaH | sukhAdij~nAne tadabhAvAt.h | j~nAnamAtrasaMvAdAN^gIkAre cha dhArAvAhikavibhrame(.api) tadgrahApattiH | yathArthaj~nAnasaMvAdAbhyupagame tu tattadyAthArthyAvadhAraNenAnavasthA | na paJNchamaH | asaJNjAtabAdhabhrameShvapi tadApAtAt.h | puruShadeshakAlavikalpAnupapatteshcheti |
maivam.h | tathA sati vedAntajanitavij~nAnasyApi yAthArthyAnavadhAraNaprasaN^gAt.h | viShayasatyatvAttadavadhAraNamiti chettadeva katham.h | j~nAnasAmarthyAditi chet.h | kiM j~nAnamAtrasya sAmarthyamuta yathArthatayA nishchitasya | Adye shuktirajatAderapi satyatApattiH | dvitIye(.api) kimetasyaiva j~nAnasyota j~nAnAntarasya | na prathamaH | parasparAshrayaprasaN^gAt.h | na dvitIyaH | anavasthAdyApAtAt.h | 
atha manyeta svata eva vij~nAnAnAM prAmANyagrahaH bAdhena kvachidapodyate | nacha brahmaj~nAnasya bAdhaH sambhavati | yathAshakti parIkShAyAmapi tadadarshanAt.h | nirmUlashaN^kAyAshcha anudayAt.h | niravadhikasya nissAkShikasya bAdhasyAdarshanAt.h | avadhyAdisvIkAre cha tasyaiva brahmatvena bAdhitumashakyatvAditi | tadetatsamAnamasmanmate.api | vivR^itashchAyamarthastatra tatretyupapannaM yAthArthyasya pramANalakShaNatvamiti | tanmukhyaM j~nAnashabdayoriti na yuktam.h | tathA sati j~nAnavachChabdasyApi kevalatvApatteH | ityAshaN^kAM sopapattikaM pariharati- j~nAnArtha iti ||
yasmAjj~nAnArthe j~nAnaviShaye j~neyatA mukhyA shabdArthe shabdaviShaye tadanantaraM j~neyatA.amukhyeti yAvat.h | tasmAjj~nAna eva yAthArthyalakShaNaM prAmANyaM mukhyaM, shabde tvamukhyam.h | tathAcha na tasya kevalatvApattirityarthaH | j~nAnArtheShvaryatA mukhyeti prakR^itatvAdvaktavye.aryatA.api gatikarmasu vidyata iti gatAvativyAptistadavasthetyAshaN^kAnirAsAya j~neyatetyaryatAvyAkhyAnaM kR^itam.h | idamuktaM bhavati | na j~nAnasamakakShatayA shabde yAthArthyaM mukhyam.h | kintu karaNa(mAtrA)trayApekShayA | j~nAna eva mukhyaM yAthArthyaM karaNeShvapi nidharAraNAyAM shabde mukhyam.h | tadete paramamukhyamukhye ekIkR^itya tanmukhyaM j~nAnashabdayorityuktamiti |
yadvA tanmukhyaM j~nAnashabdayorityatraivAyamartho vyAkhyAtavyaH | tathAhi | tadyAthArthye j~nAne mukhyaM karaNeShu tvamukhyam.h | karaNeShvapi kimekaprakAramanekaprakAraM veti jij~nAsAyAM shabde mukhyaM pratyakShAnumAnayoramukhyamityuktam.h | atra cha shabdashabdane vedamevAdhikurute bhagavAnmuniH | tanmukhyatAkathanasyaiva mImAMsopayogitvAt.h | anyathA vyarthAyA jij~nAsAyAstatparihArasya chAsaN^gatiprasaN^gAt.h | yadyapi j~nAna(shabda)shabdau dvandvanirdiShyau tathA.api karaNeShvamukhyamityata Aha- j~nAnArtha iti || shabda ityupalakShaNam.h | pratyakShAnumAnayorapIti draShyavyam.h | vyAkhyAnaM tu pUrvavat.h | shabdasya svashabdenopAdAnaM (tu) pUrvatra j~nAnasamakakShatayA pratItiM vArayitumiti |
j~nAne mukhyaM yAthArthyaM karaNeShvamukhyam.h | tatrApi shabde mukhyamityuktam.h | tatra j~nAnakaraNayoryAthArthyasya mukhyatvAmukhyatvopapAdanAya tadviShayayoj~nareyatAyA(yAM) mukhyAmukhyatve hetutayokte | tadupapAdanArthamAha- yathArtheti || 
sopaskarANi vAkyAni bhavanti | tena j~nAnaM sAkShAdyathArthamityAdau paThitavyam.h | bahuvachanamAdyathare | yuktyAdaya ityarthaH | tena janakA ityupapannam.h | 
avyayIbhAvasya klIbAvyayatvaM ChandastulyatvenAnAshritya yathArthA ityuktam.h, kathaJNchidbahuvrIhitAmAshritya vA, yadvA bhAvapradhAnAdyathAtharshabdAnmatvarthe.arsha AditvAdacha yAthArthyopetA ityarthaH | 
tadayamarthaH | j~nAnameva hi viShayasya j~neyasya j~neyatAyAM sAkShAdupAdhirbhavati | j~nAtatAyA nirAkariShyamANatvAt.h | atastadviShayasya (eva)j~neyatvaM mukhyamiti j~nAnasyaiva mukhyato yAthArthyam.h | yuktyAdikaraNAni tu viShayasya j~neyatAyAmupAdhibhUtaM j~nAnaM janayantIti tadviShayasya j~neyatvamamukhyam.h | tata eva teShAM yAthArthyamapyamukhyamiti |
atra "yathArthaj~nAnajanakA yathArthAH' ityuktistu paramasAdhyamapi sUchayitum.h | yukteramukhyatAyAmAditvena grahaNaM triShvapyapakarShasUchanArtham.h | AgamayuktyorutkarShApakarShau tatratatra samarthitAviti nehoktam.h | 
kimato yadyevaM j~nAnasya yAthArthyaM mukhyaM pratyakShAdikaraNAnAM chAmukhyamityata Aha- anupramANamiti ||
atrApi j~nAnaM kevalapramANamiti prathamaM paThitavyam.h | hi yasmAdevamata iti sambandhaH | anupramANamityekavachanaM bahuvachanArthe | supAM sulugiti smaraNAt.h | athavA.akShayuktavachAMsIti dvandvanirdiShyAnAmapi buddhayA vivekena pratyekamanupramANamiti sambandhaH | yadvA.anupramANAnuvAdena akShAditvakathanamatreti na doShaH | avAntaravyApAramavivakShitvA karaNadharmiNa eva vivakShayA.a(kShetyu)kShamityuktam.h | anyathA pratyakShamiti vaktavyam.h | vacha ityAgamopalakShaNam.h |
nachaivamapyavyAptirlakShaNasyeti vAchyam.h | j~nAnameva yathArthaM karaNAni tu tajjanakatayA tathopacharyanta ityaN^gIkAre hi sA syAt.h | na chaivam.h | yathAvasthitArthaviShayitvasyobhayatrApi sAmyAt.h | j~nAnaviShaya eva hi karaNAnAM viShayaH | nahi kamapyaviShayIkurvantyeva tAni j~nAnaM janayanti | nApyanyaviShayANi | atiprasaN^gAt.h | kevalaM viShayasya j~neyatAM j~nAnamupAdhitayA karaNAni tu tajjanakatayA sampAdayantItyetAvantaM visheShamAshritya kevalAnupramANabhedaH samathirtaH | yadi chaitAvatA.apyavyAptidoShastadA sarvatrApi yatkiJNchidvailakShaNyasya vaktuM shakyatvAdatiprasaN^gaH syAditi |
ayamatra samudAyArthaH | yathArthaM pramANam.h | tad.h dvividham.h | kevalamanupramANaM cha | tatra yathArthaj~nAnaM kevalam.h | tatsAdhanamanupramANam.h | kevalamapi dvividham.h | chaitanyaM vR^ittirUpaM cheti | chaitanyamapi trividham.h | uttamamadhyamAdhamabhedAt.h | tatrottamaM yathArthameva | madhyamaM mishram.h | adhamamayathArthameve | dvitIyamapi kevalaM pratyakShAnumAnAgamajabhedAttrividhameveti | 
anupramANamapi pratyakShAnumAnAgamabhedAttrividhameveti |
nanu tathA.api kAkatAlIye.ativyAptiraparihAryA | tathAhi | pANau paJNcha varATakAnpidhAya kashchitkaJNchitpR^ichChati mama kare kati varATakA iti | sacha pR^iShyo.ajAkR^ipANIyanyAyenAha- paJNcheti || tadetatpraShyurvaktushcha j~nAnaM yathArthamiti pramANaM prasajyate | nacha nissAdhanaM tadutpannamiti tatsAdhanasyApi pramANatvApAtaH | yAdR^ichChikasaMvAdiliN^gavibhramAdiShvapyevaM prasaN^go durvAra iti |
maivam.h | vakturj~nAnasya saMshayatvenAprasaN^gAt.h | tatra(cha)pAkShikavyavahArastu vaiyAtyanibandhanaH | na svaj~nAnanibandhanaH | anyathA vipralambhakasyApi tAdR^ishanishchayApattau viparyastAvisheShaprasaN^gAt.h | etenAhAryanishchayakalpanamapyapAstam.h | praShyustu prAgUrdhvaM cha j~nAnaM (yathArtha)pramANameva | tanmUlaM cha pratyakSham.h | vAkyajanitamapi pArshvasthAdervij~nAnamevameva | vAkyaM tu yAdR^ichChikasaMvAdi | yAdR^ichChikasaMvAdiliN^gavibhramavAkyAbhAsajanyasya kevalapramANatve.api na tayoH prAmANyam.h | tathAhi | na tAvattatra bAShpasya bAShpatayA (vi)j~nAtasya vA yathArthaj~nAnasAdhanatvaM vaktuM shakyam.h | nApi dhUmasya asataH sAdhanatvAyogAt.h | sattve.apyaparAmR^iShyatvAt.h | tato dhUmatvena j~nAtasya bAShpasya bAShpaviShayasya dhUmavibhramasya veti vaktavyaM, nacha tatsambhavati | tajjAtIyasya sarvatra kAyaro(karaNikAkriyo)(kAraNakAryo)tpattirApanneti chenna | liN^gavibhramasya laukikakAra(kara)Natve.api pAribhAShikasAdhanatvAbhAvasyoktatvAt.h |
vAkyAbhAsasyApi prAmANyaprasaN^go.anena nirastaH | tasya prAmANyaprasaN^ge.api na kAchidasmAkaM kShatiH | nahi tArkikANAmivAsmAkamAptoktatayA prAmANyAnumAnAdikamasti |
yadvA nirdoShatayA sAdhanaM vishiShyate | nirdoShatA cha liN^gaj~nAnAderyathArthatvAdilakShaNA vyAkhyeyA | tathAtve nirdoShaM j~nAnasAdhanamanupramANamityevAstu | kR^itaM yathArtheti j~nAnavisheShaNeneti chet.h(na) | tatphalitArthasyaiva nirdoShagrahaNena varNitatvAt.h | nirdoShakaraNajaM j~nAnaM yAthArthyaM na vyabhicharatIti svarUpakathanaM vA taditi |
nanu darshanAntarokte lakShaNe sati kimapUrvanirmANenetyata Aha- prAmANyamiti | 
yadyadA yAthArthyameva prAmANyashabdArtho vivakShito bhavati tadaiva yathArthayoH smR^ityanuvAdayoH prAmANyaM na hIyate | darshanAntaroktalakShaNakakShIkAre tu taiH svalakShaNasya vyApakatayA aN^gIkR^itatvAt.h | smR^ityAdau tadabhAvAtprAmANyAbhAva eva prasajyata iti yuktaM tadanAdareNa lakShaNAntaranirmANamiti |
tathAhi anadhigatArthagantR^i pramANamiti mImAMsakoktasya lakShaNasya smR^ityAdAvabhAvaH sphuTaH | tasyAdhigatagocharatvAt.h | anubhUtiH pramANamiti prAbhAkaro(bhAskaro)ktaM lakShaNamapi na tatrAsti | smR^itivyatiriktaM j~nAnamanubhUtiriti nirvachanAt.h | tathA pramAvyAptaM pramANaM pramAkaraNaM pramANamiti naiyAyikoktamapi | tairapi yathArthAnubhavaH prameti vyAkhyAtatvAt.h | ata eva pramAsAmagrI pramAramiti nirastam.h | avisaMvAdivij~nAnaM pramANamiti saugatoktamapi | tadabhipretasyArthajatvAderavisaMvAdasyAbhAvAtsmR^ityAderavyApakam.h | svApUrvArthavyavasAyAtmakaM j~nAnaM pramANamiti jainoktamapi na smR^ityAdau vartate | tasyApUrvArthaviShayatvAbhAvAt.h | nanu smR^itirapUrvArthaviShayA | tadityullekhAt.h | tasya chAnubhavenAviShayIkaraNAditi chet.h(na | tathA satyapUrvagrahaNasya vyavachChedyAbhAvaprasaN^gAt.h | dhArAvAhikaM tadvayavachChedyamiti chenna | anekAnta(tA)vAde padArthAnAM kShaNikatvasyAN^gIkR^itatvena dhArAvAhike(kavibhrame).apyevamapUrvArthatA.abhyupagamasaulabhyAt.h | mA bhUdvA.atra smR^itiprAmANyahAnirdoShaH | dhArAvAhike tu taddhAniravarjanIyA | tadapi smR^ityanuvAdapadAbhyAmupalakShyata iti |
nanu bhavatpakShe.api smR^iteH prAmANyaM hIyata eva | tasyA yAthArthyAbhAvAt.h | nahi yAdR^isho.arthaH smaryate yadA, tAdR^isha evAsau tadA | pUrvAvasthAyA vartamAne nivR^ittatvAt.h | anivR^ittau hi pUrvataiva na syAt.h | nacha nivR^ittapUrvAvasthatayaiva tamarthaM smR^itirAlambate | pUrvAvasthAnivR^ittAvanubhavApravR^itteH | nanu samAnaviShayatve.api smR^ityanubhavayeranubhavo yathArtho na tu smR^itiriti kuta etatnubhavakAle tasyArthasya tAdavasthyAt.h | smR^itikAle tvatAdavasthyAt.h | nanu pUrvaM tAvattadavastha evAsAvasIdetAvataiva j~nAnamastu yathArtham.h | na | pAkarakte.api shyAmatApratyayasya yathArthatvaprasaN^gAt.h | nanvatItashyAmatApratyayastatra yathArtha eva | satyam.h | tadviShayasya tadAnImeva tadavasthAtvam.h | natu smaryamANAvasthastadAnIM tadavasthaH | tasmAtsmR^itirayathArthaiva | 
maivam.h | apasiddhAntApAtAt.h | tathAhi | upalabdhihetuH pramANamityatra saMshayAdAvativyAptimAshaN^kaya prakR^itayAthArthyenopalabdhirvisheShitA | tasyApi smR^itihetAvativyAptimAshaN^kayopalabdhishabdo.anubhavavachano na j~nAnasAmAnyavachana ityuktaM vAchaspatinA | tena j~nAyate tenAbhyupagataM smR^iteryAthArthyamiti | anyathA yAthAthyarena smR^itau vyAvR^ittAyAM punarna shaN^keta | shaN^kamAno vA tameva parihAramanatidishannupalabdhipadamanubhUtiparatayA na vyAkuyarAt.h | yathArthAnubhavaH pramA samyaganubhavasAdhanaM 
pramANamityAdIni nyAyavidAM vachanAnyapImamevArthamavagamayanti anyathA dvayaN^gavikalatvAtsmR^iteranubhavapadavyAvartyatA na syAt.h | 
kANAdairapi pratyakShalaiN^gikasmR^ityArShabhedena vidyAchAturvidhyamaN^gIkuvarANairyathArthatvaM smR^iteraN^gIkR^itam.h |
yadapi "nahi (yadA)yo yAdR^ishaH' ityAdi, tadanena kimuktaM bhavati | smaraNakAle.arthasya tadavasthAtvAbhAvAdayAthArthyaM smR^iteriti vA, pUrvAvasthAnivR^itteraviShayIkaraNAditi vA, anivR^ittapUrvAvasthatvena viShayIkaraNAditi vA | Adye.atItAnAgataviShayAnumAnAgamaprAmANyaprachyutiH | atItAdiviShayasya tadAnImasattvAt.h | dvitIye sarvapramANAprAmANyaprasaN^gaH | kasyApi sarvAtmanA viShayIkaraNAbhAvAt.h | tR^itIye tvasiddhiH | na hyanivR^ittatadavastho.asAviti smR^itirAlambate | kintu tadA.asau tAdR^isha iti | tadavasthAnivR^ittyanivR^ittyostUdAsInaiva | 
nanvanubhavena "tadA(.asau) tAdR^ishaH' ityaviShayIkR^itaM tathA viShayIkurvANAH kathaM yAthArthyaM labhanta iti chet.h na | syAdidam.h yadyanubhavAnusAritvaM yAthArthyamiti vadAmaH | arthAnusAritvaM tu tathetyuktam.h | anubhave.anyAkAre kutastyo.ayaM smR^iteranyAkAra iti chet.h | kimayaM nAstItyabhimAnaH, uta nirhetuka iti vA, yadvA prashnamAtram.h | nAdyaH | sAkShisiddhatvAt.h | na dvitIyaH | vyAghAtAt.h | tR^itIye.anubhavasyApi kutastyaH | svahetusamAsAdita iti chettulyam.h | yadi cha saMskAramAtrajanyatA smR^iteH syAt.h | (syAtta)tadA kathaJNchidvaisAdR^ishyAnupapattiH | mAnasaM taddhi vij~nAnamiti vakShyate | tasmAdvaiyAtyamAtranimittaM smR^itiyAthAthyarnirAkaraNam.h | tathAcha smR^ityanuvAdaprAmANyasaN^grahAya lakShaNAntararachanamiti sUktam.h | 
nanu cha saN^grAhyasya saN^graho guNo, na tvasaN^grahyasyApi | kinnAmAtivyAptyA doSha eva | nacha smR^ityAdi lakShaNasaN^grAhyam.h | prAmANyAbhAvAditi chet.h | tatkiM smR^ityAdiprAmANyaM sAdhakapramANAbhAvAnnAN^gIkAryam.h, uta bAdhakasadbhAvAt.h | 
nAdyaH | lokavyavahArasya sattvAt.h | yathArthaj~nAnatatsAdhane hi pramANatayA loko vyavaharati | nahyasti pratyakShAdiprAmANyasAdhakamanyallokavyavahArAt.h | 
nanu pramANAbhiyuktAnAM kaNabhuga(bhakShA)kShapAdAdInAM tatra (prAmANya)pramANavyavahAro nAstIti chenna | "smR^itiH pratyakShamaitihyam.h' ityAdishruti(smR^iti)siddhArthamanaN^gIkurvatAmAptatvasyAsiddheH | smR^itiH pauruSheyo grantha iti chet.h | kimatrAyamakhaNDavR^ittiH shabdaH kiMvA yaugikaH | nAdyaH | kR^idantatAyAH spaShyAvabhAsatvAt.h | na dvitIyaH | avyAptyativyAptibhyAM yogAnupapatteH | tasmAnmanvAdismaraNamUlatvAtsmR^itirityupachAro grAhyaH | te hi shrutyAdinA.anubhUtamarthaM smR^itvA tatpratipAdakaM granthamArachayanti vyAsAdipraNIteShu tatsAdR^ishyAtprayogaH | nacha mukhye bAdhakamantareNopachAro labhyate | 
santu vA.akShacharaNAdayo(.apyA)hyAptAH | tathApi tattadvayavahArAbhAvamAtreNa smR^ityAdiprAmANyAnabhyupagamo.ayuktaH | nahi taiH prativyakti padArthA nirUpitAH | tathA.apyuktalakShaNaiH saN^gR^ihItA iti chet.h | tulyaM smR^ityAderapi | pratyakShAdyantarbhAvasya suvachatvAt.h | 
api cha smR^ityAdikaM pramANapadavAchyam.h yathArthatvAt.h pratyakShavat.h | na chAnubhavatvamupAdhiH | samavyAptipakShe saMshayAdau vyAptibhaN^gAt.h | viShamavyAptitve(pakShe).api karaNarUpe pratyakShe sAdhyAvyApakatvAt.h | kiJNchedamanubhavatvaM smR^itivyatiriktaj~nAnatvamiti chet.h | kimarthamidaM visheShaNam.h | pakShavyAvR^ittyarthamiti chet.h | tarhi pakShetaratvenAnupAdhitvam.h | anyatheshvarAnumAne.apyupAdhirashakyanirAsaH syAt.h | etenAnubhavatatkaraNayoranyataratvamapi pratyuktam.h |   Vyasa-(11) 
astu tarhi bAdhakasadbhAvAditi dvitIya ityata Aha- aN^gIkR^itaM chediti ||
smR^ityAdeH prAmANyamiti sambandhaH | kimAkShepe | tarhIti sheShaH | samR^itiranuvAdashchApramANam.h niShphalatvAt.h | yadyatpramANaM tattatsaphalaM dR^iShTaM yathA pratyakShAdIti bAdhakasadbhAvAtkathametaditi chet.h | kimatra sarvA smR^itiH sarvo.apyanuvAdashcha (savarshchAnuvAdaH) pakShIkriyate, kiMvA tadekadeshaH | Adye bhAgAsiddhirityAha- na cheti || 
kAsAJNchitsmR^itInAM keShAJNchidanuvAdAnAM cha saphalatvopalambhAditi chArthaH | upapAdayiShyate chaitat.h | aprayojakashchAyaM heturityAha- phalavattvamiti ||
yadi hi phalavattvaM prAmANyaM prAmANyasya vyApakamasmAbhiH parIkShakairvivakShitaM syAt.h | syAnnAma tadA vyApakasya tasya nivR^ittyA smR^ityAdeH prAmANyanivR^ittiH | na chaivamityarthaH | ayamabhisandhiH | apramANa(prAmANya)vyavahAre yAthArthyAbhAva eva prayojakaH, aprAmANye tu karaNadoShabAdhakapratyayau na niShphalatvamiti | etenAphalAMshasyaiva pakShIkaraNamiti dvitIyo.api nirastaH | 
karaNadoShabAdhakapratyayAviva viphalatvamapyaprAmANyaprayojakaM kinna syAdityata Aha- tR^iNAdIti ||
dharmasya dharmyadhikaraNamiti saptamI | grAmaM gachChataH pathi paritatR^iNAdidarshanasya | upalakShaNaM chaitat.h | 
sva(ka)kAraNasAmarthyAyAtAnumiteshchetyapi draShyavyam.h | kimAkShepe | viphalatvasyAprAmANyaprayojakatve tR^iNAdidarshanAdestathAtvenAprAmANyaM syAt.h | na chaivam.h | lokavyavahAravirAdhAdityAshayaH | 
yadvA.anaikAntikashchAyaM heturiti anenAchaShye | pramANatayA sammate vipakShabhUte tR^iNAdidasharne kiM phalavattvaM nigadyate na kiJNchida(kima)pItyaphalatvaM tatra gatamiti | 
nanu kAryajAtaM prANinAM dharmAdharmAbhyAmupajAyata iti tAvadavivAdam.h | tatashcha dharmAdharmAbhyAmujanitatR^iNAdidarshanaM svayamasukhaduHkhAtmakaM yadi sukhaM duHkhaM vA tatsAdhanaM vA na janayet.h tadA dharmAdharmayorvaiyarthyaM shrutyAderaprAmANyaM vA(chA)padyeta | tatashcha tR^iNAdidarshanenApi sukhaduHkhAdikaM kiJNchidupajanayitavyameva | ataH kathaM tasya viphalatvamityata Aha- sukheti ||
anena nyAyena sarvasyA smR^iteH sarvasya chAnuvAdasya saphalatvAtsvarUpAsiddha eva hetuH syAt.h | bhAgAsiddhatA tu spaShyaphalopalambhA(bhAvA)bhiprAyeNokteti bhAvaH | iyAMstu visheShaH | tR^iNAdidarshanasya phalaM sarvathA.a(pya)vyaktam.h naivaM smR^ityAderityuktaM dR^ishyate.api hIti | atrAnuvAdo.api grAhyaH | tathAhi | iShyArthasmR^itau sukhaM, tajjAtIye rAgaH, saMskArapATavaM cha | aniShyArthasmR^itau duHkhaM, tajjAtIye dveShaH, saMskArapATavaM cha | prashastArthasmaraNe dharmaH, aprashastArthasmaraNe tvadharmaH | evamanuvAde.api draShyavyam.h | anyathA praNidhAnAdivaiyathyarprasaN^gAt.h | "shabdArthayoH punarvachanaM punaruktam.h anyatrAnuvAdAt.h' iti vadatA.akShapAdenApyanuvAdasya sAphalyamaN^gIkR^itam.h | nigamanasya cha prayojanAni nyAyavidbhirupapAditAnIti | 
athA.api syAt.h | prAkaTyAparaparyAyAmarthagatAM j~nAtatAmupajanayadeva pramANam.h | yathA pratyakShAdi | nacha smR^ityAdinA.arthe j~nAtatopajaniH sambhavati | anubhavenaiva tasyA jAtatvAt.h | nahi Chinne ChidA punarutpadyate | tatkathaM tasya prAmANyaM syAditi | tatrAha- neti ||
parichChedo j~nAtatA | eveti prativAdyuktAnuvAdaH | parichChedakAryeva pramANam.h | tadabhAvAtsmR^ityAdikamapramANamiti netyarthaH | kuto netyata Aha- iti cheti || itishabdenArthagatAM j~nAtatAM parAmR^ishati | netyasyAnukarShaNArthashchakAraH | j~nAtatAyAM pramA pramANaM nAstItyarthaH | tathA cha j~nAtatA.ajanakatvaM sapakShe vibhramAdAviva vipakShe pratyakShAdAvapi vartata iti sAdhAraNAnaikAntikamiti bhAvaH | kiJNcha dhArAvAhikavij~nAnAni smR^ityAdikamiva na j~nAtatAmupajanayantIti kuto nAnaikAntyam.h | api cha saMshayaviparyayAvapi j~nAtatAmupajanayata iti tvayAN^gIkaraNIyam.h | samAnanyAyatvAt.h | tatashcha vipakShA(tpratyakShA)diva sapakShAdapi vyAvR^ittestavAsAdhAraNo hetuH syAt.h | yadvA j~nAtatAlakShaNasya parichChedasyaivAprAmANikatvAtparichChedakAryeva pramANamityasyAM vyAptau na pramANamastItyekagranthatayA yojyam.h | tathAcha vyApakAnupalabdhiliN^gakamanumAnaM dUrApAstamiti bhAvaH | 
nanu chAj~nAtaj~nApakameva pramANam.h, aj~nAtaj~nAnameva vA | na chaitatsmR^ityAdAvastIti tadapramANamityato vA.a.aha- neti || parichChedo.aj~nAtaj~nAnaM, tatkartuM shIlamasyAstIti parichChedakAri(rI) | yadvA parichCheda eva kAra akAraH parichChedakAraH so.asyAstIti parichChedakAri | kiM parichChedakAritvaM prAmANyasya vyApyavyApakabhUtaM lakShaNamiti tadabhAvAtsmR^ityAderaprAmANyamuchyate, kiMvA vyApakameveti |
Adye parichChedakAryeva pramANamiti lakShaNaM na pramA nopapannamiti yojanA | avyApterativyApteshcheti | tathAhi | dharmiNamAdAyAnadhigatArthagantR^itvamuchyate prakAraM vA | Adye nityaviShayANAmaprAmANyApAtaH | vyApyavattayA.avagataM dharmiNaM vyApakavattayA viShayIkurvato.anumAnasya pR^ithagavagatAnarthAntsaMsR^iShTatayA gocharayataH shabdasya chAprAmANyaprasaN^gaH | dvitIye tu dhArAvAhikavij~nAnAnAmaprAmANyaM syAt.h | nahi vainAshikAnAmiva mImAMsakAnAmanya eva ghaTaH | nApi sAN^khayAnAmiva pariNAmI | nApi prakAramapyupajanApAyavantamIkShAmahe | nanu yadyapi svarUpasya prakArasya vA tAdavasthyam.h | tathA.api ghaTo.ayaM ghaTo.ayamiti pratyakShaj~nAnadhArAyAM vartamAna evArthaH (pari)sphurati | nacha kramabhAvinAM j~nAnAnAmeka eva vartamAnakAle viShayo nAnApratipattR^ivat.h j~nAnayaugapadyaprasaN^gAt.h | (tatpra)pratyabhij~nAnAnupapatteshcha | j~nAnAnekatve.apyekakAlAvasthAnAkalanAt.h | tasmAtpUvarvUrvavij~nAnairanAkalita eva vartamAno.artha uttarottarairavasIyata ityanadhigatArthatvameveti | evaM tarhi smR^ityAderapyanadhigatArthatvameva | smR^itirapi vartamAnatatkAlatayA.anubhUtamatharmatItatatkAlatayA.avagAhate | anyathA sa iti na syAt.h | anuvAdo.api yadi vAdaviShayastadA sphuTamanadhigatArthatvam.h | yadi cha pUrvavij~nAnavishiShyArthagocharastathA.api dhArAvAhikasamAno nyAyaH | adhikavidhAnenaikavAkyatAyAmapi tatheti | saMshayaviparyAsayorapyanadhigataviShayatvAt.h prAmANyaM syAt.h | anadhigatatathAbhUtArtha(gantR^i)tvaM vivakShitamiti chenna | anadhigatavisheShaNavaiyarthyAt.h | smR^ityAdivyAvR^ittyarthaM taditi chet.h(na) | smR^ityAdikameva kuto vyAvartanIyam.h | lakShaNAbhAvAditi chet.h | tadidamitaretarAshrayatvamiti | 
astu tarhi vyApakanivR^ittyA vyApyanivR^ittiriti dvitIyaH pakShaH | syAdapyevam.h | yadi parichChedakAryeva pramANamiti pramA pramANaM syAnna cha tadasti | tathAhi | prAmANyasyAnadhigatArthatvena vyAptiH kiM sAhacharyadarshanamAtrAtsiddhayati, uta vyabhichAradarshanasahakR^itAt.h, uta vipakShe bAdhakopetAt.h | nAdyaH | atiprasaN^gAt.h | na dvitIyaH | dhArAvAhini vyabhichAradarshanAt.h, atiprasaN^gAparihArAchcha | na tR^itIyaH | tadabhAvAt.h | 
adhigatamevArthamadhigamayatA pramANena piShyaM piShyaM syAditi chet.h | kimidaM piShyapeShaNaM nAma | kimadhigate.arthe.adhigatyantasyAnudayaH, kiMvA viphalatvam.h, utAvishiShyaphalatvam.h, atha anapekShitaphalatvam.h | nAdyaH | syAdapyevaM yadi j~nAnAbhavo.api j~nAnasAmagyrekadeshaH syAt.h | j~nAnaM vA tatpratibandhakaM bhavet.h | nachaivam.h | tathAtve smR^iterevAnudayaprasaN^gAt.h | na dvitIyaH | uktottaratvAt.h | na tR^itIyaH | Adye.apyApatteH | na chaturthaH | tR^iNAdidarshane, heyadasharne cha prasaN^gAt.h | 
nanu cha karaNavisheShaH pramANam.h | kAraNaM cha sAdhakatamam.h | nacha sAdhyasiddhau tajjAtIyasyApi sAdhakatamatvamasti, Chinne parashoriveti chet.h | maivam.h | nahi karaNasya sAdhakatamatvaM sAdhakatamAntarApekShayA | kintu pradhAnakriyAkArakAntarApekShayA | anyathA yatra karaNAnAM samuchchayastatra parasparApekShayA.anatishayitatvAdakaraNatvaM syAt.h | Chinne kuThArasyAkaraNatvaM tu phalAnudayAt.h | nacha prakR^ite tathA.astItyuktamiti | 
nanvanapekShatvaM prAmANyasya vyApakam.h, anyonyanirapekShA(stu) dhArAvAhikA buddhayaH | ataH prAmANyamashnuvate | na chaivaM smR^ityAdItyapramANameveti chenna | asyA api vyApteraprAmANikatvAdityAha- neti || parichChedo.anapekShaM j~nAnam.h | kiJNchAnapekShatvaM sarvathA chedanityapramANeShu nAsti | j~nAnAntarAnapekShatvaM chedanumityAdau tadabhAvaH | utpattAvevAnumityAdikaM liN^gAdyapekShaM nArthaparichCheda iti chet.h(na) | j~nAnavyatiriktasyArthaparichChedasyaivAbhAvAt.h | smR^ityAdAvapyevameva suvachatvAchcha | samAnaviShaya(ka)j~nAnAnapekShatvaM cheddharmiNamAdAyAnumityAdAvapi tadabhAvaH | prakArato.api smR^ityAdAvastItyasiddhiriti | 
ananubhavatvAtsmR^itirapramANam.h | anubhavatatsAdhanayoreva prAmANyAdityetadapyasat.h | pUrvavadvayApterasiddherityAha- neti || parichChedo.anubhavaH | 
evaM pramANasAmAnyalakShaNamabhidhAya tadvisheShAn.h lilakShayiShurAdau pratyakShasyoddiShyatvAttallakShaNamAha- nirdoSheti || 
atra pramANeShu | lokavedayoriti vA |
nanu kathamidaM vij~nAyate | kiM nirdoShairakShairudbhavo yasyeti, kiMvA nirdoShaM cha tadakShodbhavaM cheti | nAdyaH | avyApterativyApteshcha | tathAhi | IshvarAdipratyakShaM nAkShodbhavaM nityatvAt.h | akShakAryaM kriyAdikamapi pratyakShaM syAt.h | na dvitIyaH | dvayorapi visheShaNatvena samAsAnupapatteH | uktAvyAptyanistArAchcheti | uchyate | astu tAvadAdyaH | aj~nAnaviparItaj~nAnahetubhiH kAchakAmalAdidoShai rahitAni yAnyakShANIndriyANi tairudbhavo yasyeti | na chAvyAptiH | udbhavashabdasyotpattyabhivyaktyanyatarAthartvAt.h | yathoktam.h "sarvamakShAtmakaM matam.h' iti | nApyativyAptiH | j~nAnasya prakaraNaprAptatvAt.h | tathA.apyakShaliN^gake.anumAne.ativyAptiriti chenna | tasyAkShaj~nAnodbhavatvenAkShamAtrodbhavatvAbhAvAt.h | nirdoShAkShodbhavamapyarthadoShAdayathArthamutpadyate j~nAnam.h | yathoktam.h | "atidUrAdatisAmIpyAdindriyadoShAnmano.anavasthAnAt.h | saukShmAdvayavadhAnAdabhibhavAtsamAnAbhighAtAchcha' iti | tathA.api nirdoShArthasannikR^iShyeti visheShaNAdadoShaH | 
atra j~nAnagrahaNaM sukhAdivyAvR^ittyarthamiti kechit.h | tadasat.h | viShayasAkShAtkArasyaiva sukhAdihetutvAt.h | indriyArthasannikarShaH(tu) tadarthamabhyarthyate | 
nanvevaM sati sarvArthasAkShAtkAravataH parameshvarasya sukhAdyutpAdaprasaN^ga iti chet.h | lIlAvigrahagrahaNe tasyendriyArthasannikarShavataH kuto na tatprasaN^gaH | atha na tAvanmAtraM sukhAdikAraNam.h | kinnAma dharmAdikamapi | atastadabhAvAnna tasya sukhAdyutpAda iti chet.h | tulyam.h | ata eva na yogiShvapi prasaN^gaH | tathAchAhuH | "dehe shItoShNAdisambandhAddhi shItoShyAdyanubhava AtmanaH tatashcha sukhaduHkhe' iti | atra dehashabdena tadAshritAnIndriyANyupalakShyante | tadayaM lakShaNAtharH | nirdoShArthasannikR^iShyanirdoShendriyodbhavaM j~nAnaM pratyakShamiti |
yadvA nirdoShArthendriyasannikarShajaM j~nAnaM pratyakShamityevArthaH | janyapratyakShaviShayameva (vA ta)etadvayAkhyAtam.h(nam.h) iti noktadoShaH | anugatalakShaNasiddhayarthaM tu dvitIyaM pakShaM parigR^ihNImaH | nirdoShaM yathArthamakShodbhavamiti | akShodbhavashabdena (cha)sAkShAtkAro lakShyata iti na kashchiddoShaH | sAkShAtkAratvaM cha j~nAnagata eva visheSho na karaNopAdhikaH | tadanena kevalaM pratyakShaM lakShitam.h | 
atraiva yatastaditi padadvayAdhyAhAreNa yathAtharAparokShaj~nAnasAdhanamityanupramANapratyakShalakShaNamapi vyAkhyeyam.h | tachcha vivakShAbhedena 
nirdoShArthendriyasannikarSho vA nirdoShArthasannikR^iShyamaduShyamindriyaM veti | nanu "aduShyamindriyaM tvakSham.h' iti vachanAdakShashabda evAduShyatAmAchaShye | tatkimarthaM nirdoShetyakShavisheShaNam.h | maivam.h | indriyaM tvakShaM tachchAduShyamiha vivakShitamiti tadvayakhyAnAt.h | 
nanvetallakShaNaM pratigatamakShaM pratyakShamityevaM shabdanirvachanAdeva pratIyamAnaM lakShyAtpratyakShAnna bhidyate | nachaikasyaiva lakShyalakShaNabhAvaH sambhavati | j~nAtA(tva)j~nAtatvAsambhavAditi chenna | atra pratyakShapadavAchyatAyAH sAdhyatvena vivakShitatvAdityAshayenoktam.h- iti gIyata iti ||
nanu nirdoShatendriyANAM kuto.avagantavyA | j~nAnayAthAthyarAditi chet.h | tadapi kiM karaNa(gatayA)nirdoShatayA j~nAtavyaM, kiMvA viruddhapramANAbhAvAt.h | nAdyaH | parasparAshrayatApatteH | na dvitIyaH | asaJNjAtavirodhivibhrame.apyApatteH | maivam.h | j~nAnayAthArthyasya sAkShisiddhatvAN^gIkArAt.h | parIkShApekShAyAM tu prabalavirodha(dhA)bhAvaH sAchivyamAcharati | yathoktam.h "balavatpramANatashchaiva j~neyA doShA na chAnyathA' iti | asaJNjAtavirodhI tu vibhrama eveti kutaH | deshakAlapuruShAntarasambandhiviparItapramAvashAditi chet.h | kathaM tarhyasaJNjAtavirodhitvam.h | evaM tarhi sarvathA viparItapramA.abhAvo.aN^gIkR^itaH syAt.h | addhA | so.api taistaiH parIkShAvisheShairnishchIyate | nirmUlaM tu na shaN^kayate | anyathA sarvatrAnAshvAsenAbhimatamapi na siddhayediti |
nanvindriyArthasannikarShasya pratyakShatve gagananayanasannikaSharAdapi j~nAnamutpadyatAm.h | maivam.h | arthashabdena tattadindriyagrahaNayogyasyaiva vivakShitatvAt.h | gaganAdau cha tadyogyatAbhAvasya kAryAbhAvAdeva siddheH | etena chakShurAdinA gandhAdigrahaNaprasaN^go.apyapAstaH | 
atha matam.h | yadyAshritA yogyatA, kimantargaDunA sannikarSheNa | tattadindriyaviShayastena tenendriyeNa gR^ihyate | kathamanyathA kAchAbhrapaTalAdyantaritopalabdhiH syAt.h | sAntaragrahaNaM cha prAptipakShe na sambhavati | prApyakAriShu tavagAdiShu tadabhAvAt.h | kiJNcha nayanaM chetprApyakAri tadA svasaMyuktamAtraM gR^ihNIyAt.h | kuThArAdiShu tathA darshanAt.h | pR^ithutaraM cha gR^ihNAti | digvisheShasandehashchaiva sati na syAt.h | prAptyA tannishchayaprApteH | sannikR^iShyaviprakR^iShyayoH shAkhAchandramasoyarugapadgrahaNAchcha | nahi prApyakAriNyevaM bhavitumarhati | api cha chakShuH aprApyArthaprakAshakam.h atyAsannAprakAshakatvAt.h | vyatirekeNa shrotrAdivat.h chakShurgatvA nArthena sambadhyate indriyatvAt.h sparshanAdivat.h | nachArthasya AgamanaM pratyakShavirodhAt.h | tathA chAprApyaprakAshakatvasiddhiriti | 
atrochyate | viShayakaraNayoryogyatAmAtramupAdAya sannikarShApAkaraNaM kiM sarvatrota nayana eveti vaktavyam.h | na prathamaH | aprAptaireva kuThArAdibhiH kAShThAdau ChidAdyudayaprasaN^gAt.h | ghrANarasanasparshanairaprAptaireva gandhAdyavabodhodayApatteshcha | tathAcha yogyatAvadanvayavyatirekasiddhA prAptirapi kriyotpAdopayoginI | na dvitIyaH | visheShakAraNAbhAvAt.h | yogyatAyA anvayavyatirekadasharnAtprApteshchAnupalambhAditi chenna chakShuSho.api karaNatvendriyatvAbhyAM prAptyupalambhAt.h | 
nanvatra kiM golakaM pakShIkriyate uta tadatiriktaM chakShuH | Adye pramANabAdhaH | dvitIye tvAshrayAsiddhiriti chenna | tavApi golakapakShIkAre siddhasAdhanam.h | anyatrAshrayAsiddhiriti vaktuM shakyatvAt.h | atha visheShaM vihAya rUpadarshanAnumitaM karaNamAtraM pakShIkriyata iti brUShe | samaM mamApi | ata eva golakAtiriktamapi tatsetsyati | sannikarShashcha pratyAsattimAtraM vivakShitam.h, na saMyogAdiriti na shabdAdibhirvyabhichAraH | 
kA cheyaM yogyatA yanmAtrAdasannikR^iShyamapi chakShuH prakAshayet.h | yadi rUpavisheShAdirUpA tadA.atItAnAgatayorapi tadbhAvAchchAkShuShatApattiH | sannikarShArthaM khalu vartamAnatAbhyarthanam.h | sannikarShasyAnyathAsiddhau pratyabhij~nAyAM tattAMshasya chakShuShA.avabhAsanAt.h sa chedanapekShitaH, kiM tadA vatarmAnatayA | atha vartamAnatA.api rUpadivadyogyatAntargatA, tadA pratyabhij~nA na siddhayet.h | kuDyAdivyavahitapratItiprasaN^gashcha | prAptipratibandhakaM hi kuDyAdivyavadhAnamiti prAptyarthaM tadabhAvo.anveShaNIyaH syAt.h | sA yadi neShyate tadA kuDyAdikaM kasyApakuryAt.h | AvaraNAbhAvo.api yogyateti chet.h | na | kuDya(DyA)parabhAgAvasthitenApyagrahaNaprasaN^gAt.h | atha nayanaviShayayormadhye nibiDa(DAvayava)dravyAbhAvo vivakShita iti chet.h | sphaTikAdyantaritAnupalabdhriprasaN^gAt.h | asvachChadravyAbhAvo vivakShita iti chet.h | tathA.apyavyavahitadUradarshanApattireva| atha kShaNabhaN^gapariNAmAvAshritya tathAbhUtasyotpAdAnutpAdau eva yogyatA.ayogyate manyase, tadA so.arthaH kadAchitsarvairupalabhyeta kadAchinna kenApi | draShyR^inibandhano.api tadbhedo.astIti chenna | pramitasannikarShaparityAgenApramitAnekakalpanasyAnuchitatvAt.h | 
kiJNchAsannikR^iShyapratItau cha AsannasannikR^iShyaviprakR^iShyayorvaishadyAvaishadye na syAtAm.h | asmAkaM tu nayanarashmayaH samyagAsannena sannikR^iShyante viprakR^iShyena tvasamyak.h pradIparashmaya iveti yukte pratItervaishadyAvaishadye | kAchAdyantaritopalabdhyA 
kimaprApyaprakAshakatvaM kalpayAmaH kiMvA kAchAdInAM praptipratibandhakatvAbhAvAt.h | AdyaH pramANaviruddho.anekAtiprasaN^gaparAhata iti dvitIya evAshrayaNIyaH | tathAtve kAchAdervyUhAntaratApatti(tte)riti chet.h | (na) jalAnalavyatibhede.api ghaTAdestadabhAvAt.h | tatrApi sUkShmataratadabhyupagame.atrApi sA.astu | sAntaragrahaNamapyasannikR^iShyasya grahaNaM chedasiddham.h | sAntara iti grahaNaM chetpradIpe.anaikAntikam.h | 
yathA khalu dIpo rashmibhirarthasannikR^iShyo.api svarUpApekShayA sAntara iti pratIyate tathA chakShurapyadhiShThAnApekShayeti kimanupapannam.h | pR^ithutaragrahaNamapi nayanarashmInAmunmattakakusumavatpR^ithvagratayopapatsyate | aprAptau tvalpasyApi grahaNaM na syAt.h | prAptau digvisheShasandeho na syAditi chet.h(na) | aprAptau sarvatra kalpayiShyati | yugapadgrahaNAbhimAnastu tejasaH shIghragAmitAnibandhano bhrama eva | prApteH pramANasiddhatvAt.h | 
apara Aha | nayanarashmayaH shAkhAchandrasaMyuktaiH saurarashmibhirekIbhUtA yugapachChAkhAchandramasau grAhayantIti | tadasat.h | sarvArthagrahaNaprasaN^gAt.h | adR^iShTAttadvayavastheti chet.h | (na) bAhyasAdhanasAkalye.adR^iShTavaikalyena kAryAnudayasya kvApyadarshanAt.h | adR^iShTavaikalye hi bAhyasAmagrI vikalA syAt.h | anyathA samanaskendriyasannikR^iShyaH sphItAlokamadhyamadhyAsIno.api ghaTaH kadAchinnopalabhyeta | aprApyArthaprakAshakamiti chAprasiddhavisheShaNatA | atyAsannAprakAshakatvaM prApyaprakAshakeShu ghrANAdiShvapi vidyate | svagatagandhAderagrahaNAt.h | parasyaiva atyAsannakAchAdyagrahaNamayuktam.h | yogyatAyA anapAyAt.h | 
gatvA nArthena sannikR^iShyata ityatra kiM gatipratiShedhaH sAdhyaH, kiMvA sannikaSharpratiShedhaH, utobhayapratiShedhaH | nAdyaH | kAlAtItatvAdanaikAntyAchcha | na dvitIyaH | anaikAntikatvAdeva | ata eva na tR^itIyo.api | 
vishiShyaniShedho.ayamiti chenna | so.api visheShaNAbhAvena vetyAdivikalpadUShaNAnistArAt.h | 
sannikarShArthaM gatimanna bhavatIti sAdhyamiti chenna sparshanAdAvanaikAntyAt.h | shIlajalasannikarShArthaM tvagindriyagataye hi sharIraparispando bhavati |
athAyamabhiprAyo.adhiShThAnAdbahirna gachChatIti | tadendriyatve samAne.api ghrANAdInAmataijasAnAmanevambhAvaH | chakShuShastu taija(se)sasyetthambhUta(tvA)tetyaN^gIkAre bAdhakAbhAvAdaprayojakatvam.h | chAkShuSharashmInAmupalabdhiprasaN^ga iti chenna | atIndriyatvopapatteH | mahattejojAtIyamaindriyakamupalabdhamiti chet.h chAkShuShamapyupalabdhamiti vAristhaM tathA syAt.h | adR^iShTavashAdanudbhUtarUpaM taditi chet.h | idamapyanudbhUtarUpasparshaM kuto na kalpyate | kalpikAyAM prApyakAritAyAM pramANasyoktatvAt.h | 
yadi cha nayanaM nirgatyArthaM gR^ihIyAttadA unmIlyanimIlane.api arthapratipattiH syAt.h | yadi (chAkShuSha)vAkShamadhiShThAnAtiriktaM syAdadhiShThAnopaghAtachikitse vyarthe syAtAmiti tu pradIpena samAnayogakShemam.h | 
api cha | ChAyAyAmupaviShyasyA(pyAtapAlokane)tapAvalokanena nayanasyAshishiratvamAtapopaviShyasyApi shishiradravyAvalokanena shishiratvaM chaitamevArthaM gamayataH | na hyaprAptAvetadupapadyate | tadetadakhilamapi pramANaprasiddhamiti kimatra vaktavyamiti hishabdenAchaShye | 
|| iti pratyakShasAmAnyalakShaNanirUpaNam.h ||
yadakShavisheShaNaM nirdoShatvamuktaM tadvayavachChedyaM darshayitumakShabhedaM tAvadAha- prAkR^imiti || 
prakR^itishabdenAhaN^kAraH paJNchabhUtAni chochyante | sUkShmarUpeNa nityamapyahaN^kArabhUtAMshairupachitatvAtprAkR^itam.h | shuddhamityasyaiva vivaraNaM chaitanyamiti | chetishabdAvadhyAhAryau | tushabdenAchaitanyamevendriyaM tachchAhaN^kArikameveti vadatAM sAN^khayAdInAM, bhautikameveti bhAShamANAnAM vaisheShikAdInAM, dravyendriyabhA(vye)vendriyabhedAd.hdvividhamiti jalpatAM jainAnAM cha mataM vyavachChinatti | matamiti svoktArthasya pramitatvamAha | 
tatra jaDachaitanyabhedamanupadamevopapAdayiShyati | jaDasya cha nityAhaN^kArikabhautikatvam.h "sUkShmendriyANi santyeva syuH sthUlAnyapyahaN^kR^iteH | teShAM bhUtairupachayaH sR^iShTikAle vidhIyate' ityAdismR^itisiddham.h | nacha kevalAhaN^kArikatve bhautikatve vA pramANamasti | kapilAdInAmAptatvAsiddheH | ghrANaM pArthivaM rasAvyaJNjakatve sati gandhavyaJNjakatvAt.h kuN^kumagandhAbhivyaJNjakaghR^itavat.h | rasanamApyaM rUpAvyaJNjakatve sati rasavyaJNjakatvAt.h | lAlAvat.h | chakShustaijasaM sparshAvyaJNjakatve sati rUpavyaJNjakatvAt.h pradIpavat.h | sparshanaM vAyavIyaM shabdAvyaJNjakatve sati spasharvyaJNjakatvAt.h vyajanavAtavaditi |
atra pArthi(vAditva)vatvAdimAtrasAdhane siddhasAdhanatvam.h | tanmAtratvasAdhane dR^iShTAntAnAM sAdhyavaikalyam.h | sarvatra 
pAJNchabhautikatvAbhyupagamAt.h | sarvatra chAdR^iShTena vyabhichArA(raH)t.h | 
tat.h sarvavyaJNjakamiti chet.h | kiM vyaktipuraskAreNochyate utopAdhyavachChedapuraskAreNa | nAdyaH | yadadR^iShTamekaikavyaJNjakaM tatra vyabhichArAnistArAt.h | tanna nishchitamiti chet.h | tathApi sandigdhavyabhichAritA | na dvitIyaH | indriyatvAvachChedenAsiddheH | 
kiJNcha pArthivAdipadaiH pR^ithivItvAdyabhidhAne tattatsannikarShairanaikAntyam.h | indriyatvena hetuvisheShaNe dR^iShTAntAnAM sAdhanavaikalyam.h | pR^ithivyAdikAryatAsAdhane prAguktasiddhasAdhanatAparihArAya mAtrapadaprayoge pR^ithivyAdirUpAdivyaJNjakasannikarSheShu vyabhichAratAdavasthyam.h | 
indriyadvaividhyasya pramitatvamuktam.h | tatkathamityata Aha- shuddhamiti ||
prAk.h prasiddhitAratamyamapekShyoddeshe.api prAdhAnyatAratamyApekShayopapAdanamiti draShyavyam.h | anyatra saMsAriShu | prAkR^itairakShairyutaM shuddhamastItyarthaH | ayamabhisandhiH | upapAdayiShyate hIsharamAmuktAnAmakShavattA | nacha tadakShaM prAkR^itamiti yuktam.h | nirguNatvAdishrutismR^itivirodhAt.h | tatastachChuddhachaitanyameva bhavitumarhati | saMsAriShu chAkShavattA suprasiddhA | nacha tanmuktAvakShapratipAdakapramANabalAyAtaM shuddhamevAstviti yuktam.h | saMsAre.api samyagj~nAnaniyamAdyApatteH | atastatra prAkR^itaM shuddhaM cheti dvividhamapyastIti svIkAryam.h | tataH siddhamuktarUpAkShadvaividhyamiti | parairIshalakShmorlIlAvigrahagrahaNa(NA)maN^gIkAribhistadakShasya prAkR^itatvamaN^gIkriyate | tAnprati kiM vAdAntareNeti muktagrahaNam.h | svamate muktAnAM lIlAvigrahasvIkArAt.h | kimanyadA.apIndriyopapAdanAyAsenetIsharameti | 
kimato yadyevamakShadvaividhyamityata Aha- nirdoShameveti || 
tatrottamajIvasambandhichaitanyamakShaM nirdoShamevetyarthaH | anyatrApi nirdoShatAsadbhAvAdevetyuktam.h | anyatra madhyamajIvasambandhichaitanye | sarvatra prAkR^ite chAkShe nirdoShatvaM sadoShatvaM chobhayaM kAlAdibhedeneShyate | adhamasambandhichaitanye tu sadoShatvameveti sheShaH | iShyate prAmANikairiti | anenAgamaM kAryaliN^gakamanumAnaM chAtrArthe darshayati | yAvadatra sadoShamuktaM tannirdoShagrahaNavyavachChedyamiti bhAvaH | 
nanu cha saMsAriShu pravR^ittisiddhayarthamindriyamavashyamaN^gIkaraNIyam.h | nacha tachChuddham.h | uktAnupapatteH| ta(a)taH prAkR^itenaiva savarsyopapatteH saMsAriShu shuddhendriyAbhyupagamo nirbIja eva | nacha muktau shuddhasadbhAvAtprAgapi tadaN^gIkaraNIyam.h | muktivachChuddhendriyasyApi pashchAtprAptyupapatterityata Aha- sukheti || 
na kevalamIsharamAmukteShu (kintu) saMsArageShvapi shuddhamindriyamaN^gIkaraNIyam.h | kutaH sukhaduHkhAdiviShayam.h | ayamarthaH | asti tAvatsaMsAriNAM sukhaduHkhechChAdiviShaye(yo).aparokShAvabhAsaH | liN^gAdyananusandhAnenaivAhaM sukhItyAdispaShyAvabhAsadarshanAt.h | nachendriyaviShayatAmantareNAparokShAvabhAsitvaM sukhAdInAM yuktam.h | dharmAderapi tatprasaN^gAt.h | tasmAtsukhaduHkhAdiviShayamindriyamaN^gIkartavyam.h | tadeva shuddhamiti | 
astu sukhaduHkhAdiviShayamindriyaM saMsAriShu | tachChuddhamiti kutaH | prAkR^itenApi tadaparokShAvabhAsopapatterityata Aha- nirdoShatveti ||
tatsukhAdiviShayamindriyaM tAvadbaliShThatamaM sarvathA(pya).abAdhyaM mataM sarveShAM sammatam.h | na hi kadAchidapyasati sukhe ahaM sukhIti pratyayo.asti | nApi sati nAsti sukhIti | tathA hi satIndriyasya bAdhyatA syAt.h | baliShThatamatA chendriyasya nirdoShatvAdiniyamAdevopapadyate nAnyathA | sadoShANAM bAdhadarshanA(niyamA)t.h | nirdoShatvAtiniyamashcha shuddhasyaiva dharmo na prAkR^itasyeti sukhAdiviShayasyendriyasya shuddhatAsiddhiriti | etaduktaM bhavati | sukhAdikamindriyaviShayaH aparokShAvabhAsitvAt.h ghaTavat.h | sukhAdiviShayamindriyaM shuddham.h nirdoShatAniyamavattvAt.h IshvarAdIndriyavat.h | vimataM nirdoShatAniya(tima)mavat.h sarvathA.apyabAdhyatvAt.h tadvadeveti | yadyapi muktAnAM shuddhendriyavattvena saMsAriNAM tadvattA shakyasAdhanA tasya tatsvarUpatAvagamAt.h | svarUpasya chAnAgantukatvAt.h | tathA.api sAkShiNo yatpratyakShatvamuktaM tadvibhAvayitumayaM pramANAntaropanyAsaH | sukhAdiviShayaM svarUpabhUtaM chaitanyendriyaM hi sAkShItyuchyate | tadabhivyaktaM j~nAnaM cheti |
nanu prAkR^itashuddhabhedAt.h dvividhamindriyamityasat.h | "shrotraM chakShuHsparshanaM cha rasanaM ghrANameva cha | adhiShThAya manashchAyam.h' iti paJNchendriyamanobhedenendriyaShAD.hvidhyasmaraNavirodhAdityata Aha- paJNcheti || 
yatpaJNchendriyamanobhedAdindriyaM ShaD.hvidhamiti smR^itaM tatprAkR^itaM na tu sarvamityato na virodhaH | j~nAnendriyANAmevAtra(vivakShita)uktatvAnnaikAdashatvo(sho)ktivirodhaH | buddherapi manasyantarbhAvAnna saptatvavirodhaH | nanvAkAshAtmakasya shrotrasya kathaM prAkR^itatvAt.h | maivam.h | bhUtAkAshapariNAmatvAbhyupagamAt.h | avyAkR^itAkAshAtmakatve 
sArvatrikashabdopalabdhiprasaN^gaH | karNashaShkulyavachChedAN^gIkAre.api badhirAbhAvaprasaktiH | adR^iShTopagrahAnneti chenna | tathA satyAkAshasyaiva tattadavachChinnasyAdR^iShTopagR^ihItasya ghrANAdibhAvopapattau pArthivatvAdyabhyupagamavaiyarthyAt.h | gandhAdimattvAttatsiddhiriti chenna, asiddheH | yadindriyaM yaM visheShaguNaM gR^ihNAti tat.h tadvaditi vyApteH sukhAdigrAhiNi manasi, sAMsiddhikadravatvasnehagrAhiNi chakShuShi, shItoShNasparshagrAhiNi sparshane cha bhagnatvAt.h | AgamAtpR^ithivyAdiprAkR^itikatA.avagamyata iti chet.h | tarhyahaN^kArikAkAshakAryatA shrotrasyApi tata evAN^gIkaraNIyA | 
nanu manA.anAdinityaM kathaM prAkR^itam.h | maivam.h | pramANAbhAvAt.h | sparsharahitadravyatvAdeH sattvAnneti chet.h(na) | tamasmasmAkamanaikAntyAt.h | nityatvAdimAtrasAdhane siddhasAdhanatvAt.h | kUTasthatAsAdhane tvAgamavirodhAditi | 
|| iti pratyakShanirUpaNam.h ||  Vyasa-(12) 

kramaprAptaM kevalamanupramANaM cha  anumAnaM lakShayati- anumeti ||
atrAnumeti lakShyam.h | yuktiriti lakShaNam.h | yadi cha yuktereva bahushaH prakR^itatvAttatsvarUpajij~nAsAyAmidaM pravR^ittam.h | tadA viparIto lakShyalakShaNabhAvaH | 
nanvanumA yuktiriti paryAyAvetau | tathAhi | phalaprAmANyapakShe.anumitiranumeti bhAvasAdhano.anumAshabdo liN^gadarshanasamutthaM laiN^gikaviShayamanumitinAmakaM yathArthaj~nAnamAha | tadeva yojanaM yuktirita yuktishabdo.api | sAdhanaprAmANyapakShe.apyapakShe.aapyanumIyate.anayeti karaNasAdhano.anumAshabdo yamarthamAchaShye tameva yujyate.anayeti yuktishabdo.api | tatkathaM lakShyalakShaNabhAva ityata uktam.h- uktaiveti || atrApi vyavahAra eva sAdhyo na tvanumAtvaM, yuktitvaM vA | yenoktadoShaH syAditi bhAvaH | 
nanu yuktyupapattishabdAvekArthau tathA chAnyatra nirdoShopapattiranumetyAdau yadi nirdoShagrahaNasya vyAvartyamasti tadA.atrApi tatkartavyaM syAt.h | anyathA.ativyAptiprasaN^gAt.h | na (nAsti) chenna (tatka)kartavyamiti | uchyate asti khalu shabdAnAM mukhyAmukhyabhedena dvayI vR^ittiH | evaJNchopapattishabdAdupapattAviva tadAbhAse.api pratipattAvutpannAyAM tadvayavachChedena mukhyArthopadarshanArthaM tatra nirdoShagrahaNaM kR^itam.h | atra punarantargatanirdoShatvaM mukhyamevArthamupAdAya yuktirityevoktam.h | samIchIno heturanaikAntiko heturiti yatheti | tadidamapyuktaM yuktireveti | natu nirdoShatvavisheShitA | yuktishabdamukhyArthavivakShAyAM tadanapekShaNAditi sheShaH | 
athavA nedaM paryAyalakShaNam.h | kinnAma yujyate sambaddhayate iti yuktiranumokteti yojyam.h | 
nanvevaM sati viruddhAnadhyavasitavyavachChede.apyanaikAntikasyAnumAnatvaM syAdityato yuktirevetyuktam.h | yujyata eva na tu (vi)yujyate.apItyarthaH | prameyatvAdikaM hyanityatvAdinA yujyate, na yujyate cha | natu yujyata eva | tadanena sAhityaniyamavat.h vyApyaM, liN^gam.h, anumAnamiti chochyata ityuktaM bhavati | 
saugatAstu manyante | tAdAtmyatadutpattI evAnumAnAN^gabhUtau sambandhAviti | vaisheShikAstvasyedaM kAryaM kAraNaM sambandhyekArthasamavAyi virodhi cheti laiN^gikanimittasambandhAnparisaJNchakShate | evaM "mAtrAnimittasaMyogivirodhisahachAribhiH svasvAmivadhyaghAtAdyaiH sAN^khayAnAM saptadhA.anumA' iti sAN^khayAH parisaN^khayAtavantaH | tatsarvamapAkartuM vA yuktirevetyavadhAraNam.h | niyatasambandhavadevAnumAnaM na sambandhavisheShavadityarthaH | etachchopapAdayiShyAmaH | 
kechidAhuH | pakShadharmatA.apyanumAnAN^gamiti | tadapyapAkurvannuktameva vivR^iNoti- vyAptireveti ||
visheSheNApyata iti vyAptiH | yadavyabhicharitasAhityopetameva liN^gaM sA.anumA | na pakShadharmatA.avashyambhA(vavatItya)vinItyarthaH | yadvA vyAptiriti bhAvasAdhanaH | tathAtve vyAptireva sA.anumeti gauNo nirdeshaH | vyAptirevAnumAnAN^gaM na pakShadharmatetyarthaH | upapAdayiShyate chaitadvayadhikaraNasyApi sAdhakatAmupapAdayatAchAryeNaiva | etena "j~nAtasambandhaniyamasyaikadeshasya darshanAt.h | ekadeshAntare j~nAnamanumAnamabAdhitam.h' ityapi nirastam.h | ekadeshatAniyamasyAprayojakatvAt.h | 
yaduktaM pakShadharmatvaM sapakShe sattvaM vipakShAdvayAvR^ittirabAdhitaviShayatvamasatpratipakShatvamiti paJNcharUpopapannamanumAnamiti | yathA(.a.aha) | "anumeyena sambaddhaM prasiddhaM cha chashabdasaN^gR^ihItamiti | tadasat.h | kevalAnvayino vipakShAdvayAvR^ittyabhAvena kevalavyatirekiNashcha sapakShe sattAbhAvenAvyApakatvAt.h | kvachichchatUrUpopapannatvaM kvachitpaJNcharUpopapannatvamiti chet.h(na) | ekaprayojakAlAbhAt.h | vyAptipakShadhamartaupayikatvenaiShAM grahaNam.h | vastutastu te evAnumAnAN^gamiti chenna | pakShadharmatAyA apyaprayojakatvAt.h | tathAcha vyAptireva prayojiketi vaktavyam.h | kimanena jalpitenetyAha- vyAptireveti ||
avinAbhAvo vyAptiH | sA dvividhA | anvayavyatirekabhedAt.h | sAdhyena sAdhanasya vyAptiranvayaH | sAdhanAbhAvena sAdhyAbhAvasya vyAptirvyatireka iti kechidAchakShate | tad.hdvaividhyaM tushabdena vyavachChinatti | tathAhi | yo.agnimAnna bhavati sa dhUmavAnna bhavatIti vyatirekavyAptiH kiM dhUmenAgnisAdhane upayujyate kiMvA.agnyabhAvena dhUmAbhAvasAdhane | nAdyaH | yo dhUmavAnasAvagnimAnityanvayavyAptyaiva tatsiddheH | anyathA kevalAnvayavato.asAdhakatvaprasaN^gAt.h | kiJNchAtrAbhAvayorvyApyavyApakabhAvo, bhAvena bhAvasAdhanamiti subhAShitam.h | anyagatayA vyAptyA.anyasya sAdhakatve.atiprasaN^gAt.h | yadabhAvayorvyApyavyApakabhAvastayoreva sAdhyasAdhanabhAva ityabhyupagame nAtiprasaN^ga iti chenna | tathA.api vyApyaM liN^gamityasyAvyAptiprasakteH | yadabhAvayorvyApyavyApakabhAvastayoreva sAdhyasAdhanabhAva ityabhyupagame nAtiprasaN^ga iti chenna | tathA.api vyApyaM liN^gamityasyAvyaptiprasakteH | yadabhAvo yadabhAvasya vyApakaH sa tasya vyApya iti niyamAdadoSha iti chet.h(na) | tarhi na vyatirekavyAptiH prakR^itasAdhyasiddhayupayoginI, kinnAma prakR^itasAdhanavyAptisAdhanopayoginI | tatra chAnvayirUpataiva tasyAH | dvitIyastviShyata eva | kinnAma sA.apyanvayarUpaiveti na sarvathA vyAptidvaividhyaM sambhavatIti | 
etenAnumAnasya kevalAnvayikevalavyatirekyanvayavyatirekibhedena traividhyamapi parAstam.h | vyatirekavyApteranumAnAnaN^gatvAt.h | sadbhAvamAtreNa vyutpAdanasyAtiprasaN^gitvAt.h | kathaM tarhi kevalavyatirekiNo gamakatvamiti chet.h | ko.ayaM kevalavyatirekI nAma | kevalo vyatireka eva yasyAsAviti chet.h | tarhi kathamatyantAsatoH sAdhyasAdhanatA syAt.h | dR^ishyate tAvaditi chenna | yatastasyAnyaiva gatiH | prANAdimattvasya sAtmakatvena vyAptirjIvachCharIra eva gR^ihItA | atastatraiva vipratipattau na sopadarshayituM shakyA.abhUt.h | vyAptimAtramevAnumAnAN^gaM na punaH sapakShe tadupadarshanamapItyato vyatirekayorvyAptyA tadupapAdanaM kriyate | 
ayamatra prayogakramaH | jIvachCharIraM sAtmakaM prANAdimattvAt.h yatprANAdimattatsAtmakaM prANAdimachchedaM tasmAtsAtmakamiti prayukte dhUmasyAgninevAsya na vyAptirdR^ishyate | tatkathamityAkAN^kShAyAM prayogAntaraM pravartate | prANAdimattvaM sAtmakatvena vyAptam.h tadabhAvavyApakAbhAvatvAt.h | yo yadabhAvavyApakAbhAvaH | sa tadvayApto yathA dhUmo.agnineti | tadetAvati vaktavye yadanyathA prayujyate tadvivekinAM sphuTapratItikatayA saN^graharuchitayA veti |
syAdetat.h | vyApyaM chedanumAnaM tadA dhUmaH shabdAnityatve.apyanumAnaM syAt.h | vyApto hi so.apyagnineti | maivam.h | vyApyamityasya sambandhishabdatvAt.h | tathAcha yo yena vyApyaH sa tasminnanumAnamityuktaM syAt.h | na chaivamatiprasaN^go.asti | 
dvividhA hi dharmA bhavanti | kechitparasparaparihAreNaiva vatarmAnAH | yathA kR^itakatvanityatve, svAtantyapAratante chetyevamAdayaH | kechitsamAviShyAH | te.api trividhAH | kechitsaN^kIrNAH | parasparaparihAreNaiva vartamAnayorekatra samAveshaH saN^karaH | yathA bhUtatvamUrtatve, puruShatvapAchakatve chetyevamAdayaH | kechitparAparabhAvAvasthitAH | yathA sattvadravyatve, dhUmavattvAgnimattve chetyevamAdayaH | kechittulyavR^ittayaH | yathA kR^itakatvAnityatve, gurutvarasavattve chetyA(tyevamA)dayaH | tatrAdyAnAM parasparasambandha eva nAstIti nAnumAnAnumeyabhAvaH | viruddhasamAkhyayA te.abhidhIyante | dvitIyAnAmapi satyapi sambandhe parasparavyabhichAreNa vyApyavyApakabhAvAbhAvAnnAnumAnAnumeyatA | kintu parasparamanaikAntikatayA.abhidhIyate | tR^itIyeShvapareShAM vyApyatayApareShAM vyApakatayA.astyanumAnAnumeyatvam.h | pare tvavyApyatayA nApareShvanumAnatAmashnute | kinnAmAnaikAntikA eva | chaturthAstu parasparaM vyApyavyApakabhAvAdanyonyamanumAnatAmarhantaH prasiddhayaprasiddhibhyAM vishiShyanta iti saN^kShepaH | 
nanvevamapi dhUmenAgnij~nAnaM sarveShAM syAdityata uktaM smR^iteti | pramitatvasyopalakShaNametat.h | smR^itA vyAptireva pramitameva vyApyamanumA | na tvindriyavatsattAmAtreNa pramAkaraNamityarthaH | nanu tathA.api nArikeladvIpavAsino dhUmadarshanAdagnyanumitiprasaktiH | maivam.h | vyApyasvarUpapramitivadvayAptipramiterapyapekShitatvAt.h | tathA.api gR^ihI(tavismR^i)tAsmR^itavyAptestadavasthaH prasaN^ga ityata uktaM smR^iteti | smR^itA vyAptireva sA.anumopayoginItyarthaH | tathAcha vyAptismaraNasavyapekShaM vyApyaj~nAnamanumAnamityuktaM bhavati |
liN^gaparAmarsho.anumAnaM parAmarshashchAnusandhAnAtmakaM tR^itIyaM j~nAnamiti kashchit.h | tathAhi | mahAnasAdau dhUmasyAgninA vyAptigrahaNasamaye yajj~nAnaM tatprathamam.h | gR^ihItavyAptikasya parvatAdau yaddhUmaj~nAnaM tad.hdvitIyam.h | tataH sambandhidasharnasamudbuddhasaMskArakAraNa(ka)sya yo dhUmavAnasAvagnimAniti vyAptismaraNasyAnantaramayaM chAgnivyAptadhUmavAniti pratisandhAnAtmakaM yaddhUmaj~nAnaM tattR^itIyamanumAnamiti | tatetadanyo na manyate | vyAptismaraNaM pakShadharmatAj~nAnamityetAvadeva hyanumAnasAmarthyam.h | tatrAnanubhUtAyA vyApteH smartumashakyatvAtprathamaM j~nAnamiShyate | dvitIya(j~nAna)mapi pakShadharmatAviShayatvAdaN^gIkriyate | tato vyAptismR^itau satyAM kimaparamavashiShyate yadarthaM tR^itIyaM j~nAnameShyavyamiti | sa sthUladR^ishvetyAdyaH | na khalu sahakAritAnupapatteH | kintu saN^kalite | nacha tatsaN^kalitatvaM vinA tR^itIyaj~nAnAditi kathaM 
tannaiShyavyam.h | AtmA saN^kalayatIti chet.h | satyam.h | vR^ittyA hyasau saN^kalayenna tu svarUpeNaiva | nachaivaM tadevAstviti vAchyam.h | pUrveNa vinA tadanupapatteriti | 
vayaM tu brUmaH | yatra liN^gadarshanAdeva vyAptismR^itiH astu tatroktaprakAraH | yadA tu gR^ihItavyAptervinA.api liN^gadarshanAdvachanAdinaiva vyAptismR^itirAvirasti yadA dvitIyameva liN^gadarshanaM pratisandhAnAtmakamudeShyatIti nAvashyambhAvinIyaM prakriyA | yathA khalu saMskArasAhitye satIndriyasannikarShAdeva so.ayamiti pratyabhij~nA jAyate tathe(thA.atrApI)tyaN^gIkAre na kashchidvirodha iti |
nanu vyAptireva kena pramANena grAhyA | yathAyathaM pratyakShAnumAnAgamairityuktam.h | yathA chaitattathA vakShyAmaH | 
dvividhamanumAnaM svArthaM parArthaM cheti | tatra yatparopadeshAnupe(kShya)kShaM vyAptismR^itimadvayApyadarshanaM tatsvArtham.h | paropadeshApekShaM tu parArtham.h | sasAmarthyaliN^gapratItijanakaM vAkyaM paropadeshaH | tachcha pratij~nAhetUdAharaNopanayanigamanaiH paJNchabhiravayavairupetamityeke | tamimaM niyamamarochayamAna Aha- ukteti || uktA vyAptireva sA.anumA | vyAptyuktireva paropadesha iti yAvat.h | evashabdo niyamanirAkaraNaparo na punaH pakShAntaranivR^ittyarthaH | pakShAntarasya svayameva vakShyamANatvAt.h | 
nanu yo dhUmavAnso.agnimAniti vyAptyuktiH kathaM pratyAyanAN^gam.h | vAdiprativAdinoranyonyasminnanAshvAsAdityata uktaM smR^iteti | tushabdashchashabdArtho jij~nAsiteti samuchchinoti | gR^ihItavyAptestaduktiH smaraNaheturagR^ihItavyAptestu jij~nAsAjaniketyuchyate | na tvAgamatayopayujyata ityAshayaH | 
nanu cha vyAptyuktireva paropadesha ityayuktam.h | prathamata eva vyAptyukterasaN^gatatvAdityAshaN^kAM pariharan.h "uktA vyAptireva sA' iti pratij~nAtamupapAdayati- pratij~nAteti || 
pratij~nAtArthasiddhayarthamityasaN^gateH parihAraH | tadetyadhyahAyarm.h | kimAkShepe | atra vaktavye | etaduktaM bhavati | yo hi parvatamagnimantaM pratipadyamAnaH pareNa niragnikaM manyamAnena kiM parvatasyAgnimatve mAnamityanuyujyate, sa yadi yo dhUmavAnasAvagnimAniti vyAptimAtraM (paraM prati) svapratipannArthasiddhayarthaM brUyAttadA kA nAmAsaN^gatiH | parapR^iShyapramANasyopanyasyamAnatvAt.h | kiMvA (kiJNchA)paraM vaktavyamavashiShyaM yadarthaM shabdAnta(ramavashiShyaM)raM vaktavyaM syAt.h | ato vyAptivachanameva paropadesha iti |
syAdetat.h | vyAptipakShadharmatopetatayA liN^gAnusandhAnaM khalvanumAnam.h | pakShadharmatAmanaN^gaM manyamAnairapi liN^gasya sattA tAvada(vashyama)N^gIkaraNIyA | anyathA vyAptyaN^gIkAravyAghAtAt.h | sA cha nAvivakShitasthAnA | tathA sati yasyakasyachiddhUmavattvAdinA sarva(parvata)syApyagnimattvAdiprasaN^gAt.h | ato vyAptyanusAreNa niyatadeshadharmatA.apyaN^gIkaraNIyaiva | vyadhikaraNo.api hi kR^ittikAgata evodayo rohiNyudayAsattiM gamayati | natu yatratatratyaH | tatastAvadanena vaktavyaM yAvatA vyAptivivakShitasthaladharmatopetatayA liN^gasyAnusandhAnaM syAt.h tadapyAkAN^kShAkrameNAbhidhAtavyamiti sthite, nirAshrayasya pramANasyAbhidhAtumashakyatvAt.h pramANajij~nAsotthApanAya viShayopakSheparUpaM parvato.agnimAniti pratij~nAvAkyaM vaktavyam.h | tataH kasmAdidaM pramANAtpratipattavyamityAkAN^kShAyAM parAN^gatApannaliN^gasvarUpamAtrapratipAdakaM dhUmavattvAditi hetuvachanam.h | tato.asya sAmarthyajij~nAsAyAM vyAptipratipAdanAyA yo dhUmavAnasAvagnimAnityudAharaNavAkyam.h | pakShAdivivakShitasthaladharmatApratipAdanArthaM dhUmavAMshchAyamityupanayaH | tataH sarvasya buddhayArohAyaikavAkyatAmApAdayituM tasmAdagnimAneveti nigamanam.h | ata eva pratij~nAhetubhyAmupanayanigamanayorgatArthatAM manyamAnA nirastA bhavanti | tadevametAvati vaktavye kathaM vyAptimAtramuktvA kR^itI syAditi |
uchyate | yattAvatpratij~nAvashyambhAve kAraNamuktaM tadasat.h | vivAdenaiva viShayopakShepasya siddhatayA.akAN^kShodayasya samarthitatvAt.h | tathA.apyAkAN^kShitatvAlliN^gasvarUpasya tatpakShadharmatAyAshcha pratipAdanAya hetUpanayau vaktavyAviti chenna | vikalpAnupapatteH | tathAhi | kiM yena dhUmavattvaM parvatavR^ittitayA.avagataM taM prati hetUpanayau vaktavyau, uta viparItaM prati |
AdyaM dUShayati- liN^gamiti ||
tatra vivakShite sthale | avashiShyaM kimastIti pUrveNAnvayaH | liN^gasvarUpatadIyapakShadharj~natAvij~nApanAya hi hetUpayanopayogaH | tachchedvij~nAnaM parasya svatassiddhaM tadA kiM hetUpanayAbhyAmiti bhAvaH | 
dvitIyamanUdya dUShayati- yadIti ||
tatretyanuvartate | asiddhaM pareNAprasiddham.h | tadA.asya liN^gasya svarUpAsiddhasya mAnataiva kutaH | nAstIti yAvat.h | dUre vaktavyateti evashabdAtharH |
nanvevaM sati vyAptirapi na vaktavyA | sA.api yadi viditavyAptikaM pratyuchyate tadA.abhidhAnavaiyarthyam.h | viparatItasya tu vyApyatvAsiddhayA tatpramANameva na bhavati (iti)kuto vyAptyabhidhAnamiti tatrApi vaktuM shakyatvAt.h | tathAcha vAdiprativAdinormaunamevApatitamiti | maivam.h | ubhayathA.apyadoShAt.h | vyAptirhi na svarUpeNopayoginI | nApi j~nAtatAmAtreNa | api tarhi smaryamANA | tathAcha gR^ihItavyAptikaM prati tasmArakatvena, (tayA) agR^ihItavyAptikaM prati tu (tadaiva) tajjij~nAsAjanakatayA vyAptivachanamupayujyata ityuktameva | evaM tarhi hetUpanayAvapi nAnupayuktau | nahi pakShadharmopetaM liN^gaM svarUpeNopayuktam.h | nApi viditatvamAtreNa | kintu j~nAtacharam.h | smaryamANatayA j~nAyamAnamapi na vR^ikShAdisAdhAraNyena | kintarhi liN^gatayA | tathAcha viditaliN^gasvarUpapakShadharmatvaM prati tatsmArakatvena liN^gatayA.anusandhAyakatvenetaraM prati tajjij~nAsAjanakatvena hetUpanayayoH sArthakyamevetyAshaN^kayAha- yadIti || 
smArakatvamuktasya sarvasyopalakShaNam.h | mAtragrahaNena pratyAyakatvaM vyAvartayati | hetvAdikamiti sheShaH | pakShadharmato(rmo)petasya liN^gasyeti cha | syAdityataHparaM tanna yata ityadhyAhAryam.h | smarturityupalakShaNam.h | atra vyAptivachane | nimittasaptamIyam.h | hetvAdAviti cha | 
tatashcha vyAptivachanavaddhetvAdikamapi pakShadharmato(rmo)petasya liN^gasya smaraNAnusandhAnajij~nAsAjanakaM syAditi yadyuchyate tanna | yato vyAptivachanenaiva tatsmaraNAdimatastasya hetvAdinA prayojanaM nAstIti yojanA | etaduktaM bhavati | yadi hi hetvAdikaM vAkyatayA pratyAyakaM syAttadA samArthyachintopayujyate | yadA tu tatsmArakatvAdinaivopayuktaM tadA saMskArodbodhopayuktaM sAdR^ishyasambandhAdikaM kimapyanve(pye)Shyavyam.h | tadvayAptivachane.api samAnam.h | yo dhUmavAnasAvagnimAnityabhihite khalvanumAnamudrAvit.h atra dhUmavattvaM vyApyamityavabudhyata eva | tatastadIyapakShadharmatAdismR^ityAdimAnapi kathaM na bhavediti | 
yadvA paropadeshasya paJNchAvayavatAniyatiM vadanpraShyavyaH | kimetatpaJNchAvayavaM vAkyamAgamatayA vyAptipakShadharmato(rmo)petasya liN^gasya pratyAyakam.h | uta smArakAdimAtram.h | 
Adye tu syAde(vedaM)vaM paravyutpAditarItyA (vAkyaparimANaM) vAkyaM pramANaM kathaJNchit.h | nachAsau yujyate | vAdipratavAdinoritaretarasminnanAshvAsAt.h | AshvAse vA pratij~nAmAtreNArthasiddhau hetvAdyabhidhAnavaiyarthyAt.h | 
dvitIye tvAha- yadIti ||
parepadeshaM vAkyaM yadi smaraNAdimAtrakAraNamaN^gIkriyate tadA.atra vyAptivachane satyeva smarturvyAptivachanAdeva smaraNAdyutpatteriti yAvat.h |
atra vyAptivachanAtirikte shabde prayojanaM nAstIti nAsAvavashyaM vaktavyaH | dR^ishyate khalu loke padaikadeshAdito.api padArthasmaraNAdikam.h | shAstre.api cha vAkyaikadeshaprayogaH | tatra vakturAptatvAvadhAraNAdanusaraNaM prativAdini tu tannAstIti chenmA bhUt.h | na hyetadAgamatayA pratyAyakamityaktam.h | anyathA sAMvyAvahArikaH kevalavyatirekiprayogo.api nAnusaraNIyaH | vAstavaprayogaparimANAnyathAtvasyopapAditatvAt.h | prativAdinyapyanusaraNe nigrahasthAnodbhAvanaM na syAditi chet.h | laukikashAstrIyasaMvyavahArAtikrame tadavakAshAt.h | anyathA prakaraNAdyApannasyAsaN^kIrtanamapi nigrahahetuH syAt.h | kiM prakaraNAdyApannatayA.ayaM na vadatyutApratipannatvAdineti sandehasya prakR^ite.api tulyatvAditi | 
apara Aha | prameyAvadhAraNArthaM hi pramANopanyAsaH | prameyAvadhAraNaM cha nirvivAdA tatpratItiH | nacha sA pramANasvarUpamAtropadarshane(na) bhavati | kinnAma tadAbhAsoddhAreNApi | anyathA tatprAmANyasyaivAnavasthAnAt.h | tathAcha pratij~nAvAkyena viShayamupakShipya tatra hetunA pramANasvarUpamupadarshya tasyodAharaNavAkyena viruddhAnadhyavasitAnaikAntikatvanirAsaH kriyate | upanayenAsiddhirapAsyate | nigamanenApi hetvanuvAdena tasmAdeva nAnyasmAditi siddhasAdhanatA.apakShipyate | sAdhyAnuvAdena (tu)agnimAneva na tu niragnika iti bAdhapratipakShapratikShepaH kriyate | tadevaM vidhUtavivAdasAdhyapratipattaye paJNchAvayavavAkyamAvashyakamiti | tadayuktam.h | evaM vadatA hi (.api) yAvatA vivAdAvasAnaM tAvAnparopadesha ityuktaM syAt.h | tathAcha paJNchAvayavaM vAkyaM paropadesha ityayuktam.h | paJNchAvayavoktAvapi vivAdAvasiterabhAvAt.h | kintvAkathAparisamApteH paropadesha iti vaktavyamityAshayavAnAha- neti ||
vivAdAdhyavasitiH vivAdAvasAnopetA sAdhyapratItiH | 
nanvetadayuktam.h | udAharaNAdyavayavatrayeNAbhAsoddhArasya kR^itatvAt.h | nirastasamastAbhAsapramANopanyAse.api vivAdAnavasAne sarva(dA.a)thA.api tatprasaN^gAdityata Aha- dR^iShTAnteti ||
dR^iShTAntapadenodAharaNArthamupalakShayati | AdipadenopanayanigamanArthagrahaNam.h | viShayasaptamIyam.h | evaM yathA pra(tij~nA)tItArthe | sAdhanaM vaktavyamiti sheShaH | syAdeveti sambandhaH | tushabdo yasmAdityarthe | ayamarthaH | satyamuddhR^itAbhAsAtpramANAtprameyAvadhAraNaM bhavatIti | kintu paJNchabhirapyavayavaistAdR^ishapramANapratItireva na bhavatIti brUmaH | AbhAsoddhAraparodAharaNAdyarthavipratipattau tatsAdhanasyApi vaktavyatvAt.h | nacha tatra vipratipattirna kartavyA | nApi vAN^.hmAtreNa tannivR^ittiH | pratij~nArthasamAnayogakShematvAt.h | nachodAharaNAdiShveva sarvashaN^koddhArakAraNamasti | anupalambhAt.h | paJNchAvayavaprayoga eva kathApudraNApAtAt.h | ataH prameyaniNaryAvadhitve.anumAnaprayogasya na paJNchAvayavatvaniyamo yujyate | api tu kathaparisamAptyavadhikatvamevAN^gIkAryamiti |
satyaM niHsheShato vivAdanivR^ittirna paJNchAvayavaprayoge.api bhavatIti | tathA.apyavAntarAkAN^kShAnivartakatvena paJNchAvayavamevAvAntaravAkyaM parisamApyata ityata Aha- liN^geti ||
cho hetvarthe | anumeti tatsambandhivAkyamupalakShyate | evaM sati kimatra pramANamityavAntarAkAN^kShAnivR^ittihetau dhUmatvamiti liN^goktau kR^itAyAmapi avAntaravAkyaparyavasAnamavashyaM bhavatIti tanmAtrameva vAkyamaN^gIkaraNIyam.h | natu paJNchAvayavatvaniyatiriti |
yaduktaM smaraNAdimAtrahetutvena vAkyasyopayogastachcha vyAptivachanamAtreNa bhavatIti vyAptireva vaktavyeti tadayuktam.h | tathA sati liN^gamAtravachanasyApi prayoktavyatvApAtAt.h | sambhavati hi tasyApi vyAptipakShadharmatAsmaraNAdihetutvami(te)tyuktAbhiprAyamajAnAnasya chodyaM vA pariharati- liN^geti || yathA vyAptyuktAvevaM liN^goktAvapyanumAvasitirdhruvA syAt.h | iShyApAdanametadityarthaH | chashabdaH pratij~nAhetugarbhaivetyAdyuktapakShAntarasamuchchaye | nachaivaM sati vyAptirevetyavadhAraNAnupapattiH | yena yena prakAreNa vyAptyAdismaraNAdikaM bhavati | yashcha sAMvyAvahArikastaM tamupAdAya niyamanirAkaraNasya tatreShyatvAdityabhisandhiH | 
etena pratij~nAhetubhyAmupanayanigamanayorgatArthatA.api samarthitA veditavyeti |
|| ityanumAnalakShaNanirUpaNam.h ||
nirdoShatAmantarbhAvya yuktiranumetyaktam.h | doShaparij~nAna eva tadviyuktA yuktiH suj~nAnetyato yuktidoSho nirUpaNIyaH | dhUmAderagnyAdipramitijanakatve.api,yannimittaM kashchidartho.arthAntaraj~nAnaM na janayati, saMshayaviparyayau vA karoti, sa yuktidoShaH | sa dvividhaH | sAkShAdvAchanikashcha | tatrAdyaM vibhAgenoddishati- virodha iti ||
prAyeNAnumAnadoSho virodha evAntarbhava(ntI)tIti prAdhAnyAtprathamaM taduddeshaH | eveti paraparisaN^khayAtamAdhikyaM nirAkaroti | doShANAM satAmatraivAntarbhAvAt.h | anantarbhUtAnAM cha doShatvanirAsAt.h | sAkShAditi || vachanopadhAnena vinA arthaniShTham.h (uktaM) uktayukteH sAmarthyam.h | dUShaNaM tviti tushabdasambandhaH, sAkShAtviti vA | yukteryuktitvAbhimatasyArthasya | 
sAdhanAbhimatasyArthasya sAdhyAbhimatenArthena sambhAvitapratItikasyApi sAdhyasAdhanabhAvasya bAdhalakShaNamayogyatvaM virodha iti shiShyairevohyatAmityAshayavAnasaN^gatiM nirUpayati- pratij~nAyAmiti ||
pratij~nApadena tadartho lakShyate | viShayasaptamIyam.h | asambandho.atrAkAN^kShAlakShaNasambandhavirahaH | atrApi yukteriti gauNo nirdeshaH | asambandho.asaN^gatiriti paryAyAvityato vyavahArasAdhyatAsUchanAyoktetyuktam.h | virodhAsaN^gatisvarUpasya sphuTatvAdanyairupadarshitatvAchcha kimatrodAharaNopadarshaneneti hishabdenAha | 
nanu kathaM dve evAnumAnadUShaNe paraparigaNitAnAmasiddhatvAdInAM bahUnAM sattvAdityatasteShAmatrAntarbhAvaM vibhAvayitu virodhavibhAgamAha- virodho.apIti || 
sAmAnyavibhAgena saha visheShavibhAgasya samuchchaye apishabdaH | asaN^gatirapyanekavidheti vA tridhaiva na tvekavidhaiva yenAsiddhayAdInAmantarbhAvo durghaTaH syAt.h | yadvA yAvanto.anumAnAbhAsAH paraparigaNitAstAvadbhedatAM ni(rAkartu)vataryitumevashabdaH | sarveShAmatraivAntarbhAvAt.h | 
traividhyaM darshayati- pratij~nArtheti ||
sAdhyadharmavishiShyo dharmI pratij~nArthaH | tasya pratispardhisadbhAvo viruddhatA | yatrArthe liN^gapramitiH sAdhyasiddhayupayoginI tatra tadabhAvo liN^garAhityam.h | vyApterabhAvo.avyAptiH | itishabdo.adhyAhAryaH | 
sAdhyasAdhanabhAvasambandhayogyatAviraho hi sAdhyasAdhanAbhimatayostadbhAvAsambhave bhavati | nacha sAdhanasya tadbhAve.api viruddhasya sAdhyatA sambhavati | nishitatve.api parashorAkAshasya ChedyatAbhAvAt.h | nApi sAdhyasya tathAtvasambhave.apyasamarthasya 
sAdhanatopapadyate | Chedyatve.api kAShThasya kuNThakuThArasya Chedana(ka)tvAbhAvAt.h | ataH pratij~nArthaviruddhatAdInAM yuktaM virodhitvam.h | 
astu liN^garAhityAvyAptyoryuktidoShatvam.h | pratij~nArthaviruddhatA tu kathaM taddoShaH | sAdhyasambandhitvAditi chenna | sAdhyAbhimatasya tadbhAvAsambhave sAdhanAbhimatasyAviShayavR^ittitvAt.h | nanvevaM sati siddhasAdhanatA.api virodha eva syAt.h | nahi siddhasya sAdhyatA sambhavati | nachAstviti vAchyam.h | uktaprakAratrayAnantarbhAvAt.h | siddhasAdhako.asaN^gata iti svavachanavirodhAchcheti | maivam.h | sati sAkAN^kShatve.anvayAyogyatvaM virodhaH | nacha siddhasAdhanasya sAkAN^kShatA astIti nAsau virodhe.antarbhavati | 
nanu chAnyatra trividho virodha ityAdinA liN^garAhityAvyAptyorekatAmupAdAya sAdhyasya sAdhanasya vA.anugamo dR^iShTAntavirodhastR^itIyatayA parigR^ihItaH | atrApi sAdhyasAdhanavaikalyaM dR^iShTAntasyeti vakShyati | tatkathametat.h | nachAtrApi tadadhyAhAreNa tathaiva vyAkhyAnaM yuktam.h | dR^iShTAntadoShasyAnumAnadoShatA.anupapatteH | nahi dR^iShTAnto.anumAnam.h | tathA.apyanumAnAN^gavyAptidUShakatayA.anumAnadoShatvamastu | dR^iShTAntasya sAdhyavaikalye sAdhanasya sAdhyaparityAgAt.h | sAdhanavaikalye tu vyApteranupadarshanAditi chenna | tathA satyavyAptyaiva saN^gR^ihItatvena tR^itIyatvAnupapatteriti | uchyate | svArthAnumAne hi dR^iShTavyAptikasya liN^gasya vivakShitasthale siddhimAtreNa sAdhyapramitirutpadyata iti tatparipanthinAM doShatvamabhipretya pratij~nArthaviruddhatAliN^garAhityAvyAptInAmatra grahaNam.h | parArthAnumAne(.apya)tvavyAptyaupayikasyApi dR^iShTAntadoShasya tadAshrayatayA pratItatvena tathaivodbhavanIyatAj~nApanAya tena saha trividhatvamanyatroktamiti na virodhaH | 
yadvA sAdhyasAdhanobhayAshrayahInasAdhyasAdhanobhayavyAvR^ittAshrayahInAnaShyau dR^iShTAntadoShAneke bhAShante | tannirAsAya dR^iShTAntadoShasya pR^ithagupAdAnam.h | tathAhi ubhayavikalastAvanna parisaN^khayeyaH | anyataravaikalyenaiva (dR^iShTAnta)duShyatAsiddhAvAdhikyaprasaN^gAt.h | anyathaikaikavikalaparisaN^khayAnAnupapatteH| kathaM tarhyanvayavyatirekIti chet.h | na kathaJNchidityuktameva | sAdhyAdyavyAptistu dR^iShTAntasya guNa eva na doShaH | sato hi satA vyAptiM pradarshayituM dR^iShTAnto.anveShyavyaH | vaidharmyadR^iShTAntasyAyaM doSha iti chetsa eva kimarthaH | vyatirekavyAptibodhayeti chenna | tasyAH sAkShAdanupayogAt.h | pAramparyeNopayogo tu sAdharmyadR^iShTAnta evAsAviti kiM pR^ithagupAdAnena | ubhayAvyAvR^ittashchAdhikyAnni(kyani)rastaH | AshrayahInastvAshrayAsiddhisamAnayogakShema iti dvAveva dR^iShTAntadoShau | asArvatrikashcha dR^iShTAntadoShaH | nahi sarvatra dR^iShTAnta eva vyAptirupadarshanIyetyasti niyamaH | AnumAnikAgamikavyAptestadanapekShaNAt.h | 
syAdetat.h | pratij~nArthaviruddhatayA hi kAlAtItaprakaraNasamau saN^gR^ihItau | liN^garAhityamityasiddhiH | avyAptishcha trividhA bhavati | sAdhanasya sAdhyena sambandhAbhAvaH | satyapi sambandhe tadabhAvenApi sambandhaH, sAdhyAbhAvavyA(pta)pyatA cheti | tadetattrayaM krameNAnadhyavasitA naikAntikaviruddhasaMj~nAM labhate | tathAcha paranirUpitaprastArasya samasanamevAnena kR^itaM syAt.h | nachAnena kimapi prayojanam.h | anyathA puruShamativaishvarUpyeNa prakriyAntarasyApi sAvakAshatvAt.h | nacha brahmatarkAditarkashAstramanusR^ityetthaM vyutpAdanamiti vAchyam.h | prayojanAbhAve.andhaparamparApatteriti | 
uchyate | asti prakriyAntarakaraNasya prayojanam.h | tathAhi | pratij~nArthaviruddhatayA hi svavAkyavirodhasyApi saN^grahaM vakShyati | nacha kAlAtItatvAdinA sa labhyate | api cha vyavahAro.api pratij~nArthaviruddhatayopapadyate, na kAlAtItatvAdinA, vaiyarthyaprasaN^gAt.h | asAdhakamidaM kAlAtItatvAt.h | satpratipakShatvAdityasya prabalasamabalapramANaviruddhatvAdityarthaH | nachAtra visheShaNasya kimapi prayojanamasti | hInabalasya pramANapadenaiva nirastatvAt.h | pramANatadAbhAsAviveka eva hi pramANashabdaprayogo na tvaprAmANyanishchaye | ahInabalatayA vA visheShaNe sambhavati tadavAntarabhedopAdAnaM niratharkameva | tathAchaikamevedaM dUShaNaM syAt.h | liN^garAhityagrahaNena chAdUShaNAnAmapi dUShaNatayA paraparigaNitAnAmAshrayavyadhikaraNasAdhyAnyathAsiddhInAM nirAso labhyate anyathAsiddherdUShaNatve.api prakArAntasya vakShyamANatvAt.h |   Vyasa-(13)

anadhyavasitatvAdibhedo.api kiM vyAptyabhAve sambhavatItyetAvatA parisaN^khayeyo vyavahAropayogitvAdvA | nAdyaH | vyarthavyutpAdanasyAtiprasaN^gitvAt.h | na dvitIyaH | vaiyarthyaprasakteH | nedaM sAdhakamanaikAntikatvAdityasya hi sapakShavR^ittitve sati vipakShavR^ittitvAdityarthaH | nachAtra visheShaNavyavachChedyaM kiJNchidasti | evaM viruddhatvAdityasya sapakShAvR^ittitve sati vipakShavR^ittitvAdityarthaH | tathAcha vaiyarthyameva | sAdhyaviparyayavyApyatvAdityatrApi sambandhamAtreNa kR^itArthatve vyAptigrahaNaM vyarthameva | evamavAntarabhedavyutpAdanamapi nirastam.h | shiShyamativaishadyAya vyutpAdanaM tvanumatameveti na svIyavyavahAravirodha iti | 
virodhavadasaN^gaterapi prabhedAH svayamevohanIyAH | 
evaM sAkShAdyuktidoShamabhidhAya vAchanikadoShamAha- nyUneti ||
nyUnashabdo bhAvapradhAnaH | yukterdUShaNamiti prakR^itamanuvartate | avashyavaktavyAparipUrtirnyUnatvam.h | kR^itakAryatvamAdhikyam.h | vachanadoShAttatpratipAditA yuktirapi duShyA syAdityetayorvAchanikatvam.h |
nanvayukto.ayaM vibhAgaH | virodhAsaN^gatyorapi vAchi(chani)katvAt.h | nahi kR^itakatvaM svayameva duShyam.h | anityatvasAdhane.api tathAtvApatteH | kR^ishAnushaityAdau tatheti chet.h | tatkiM kR^itakatvaM kR^ishAnushaityaM vA shabdanityatvaM vA sAdhayituM svayameva pravR^ittam.h | yena tatra duShyaM syAt.h | kinnAma tatsAdhanatayA shabdena pratipAdi(darshi)tam.h | evamasaN^gatAvapi siddhasAdhanatAdilakShaNAyAM vAchyamityAshaN^kAnirAsArthaM tushabdaH | nyUnAdhikye eva vAchanike, na virodhAsaN^gatI | svArthAnumAne.api darshanAditi bhAvaH | santu tarhi pratipattR^ipratipAdakayorevaite doShAH | yathA nishAtam.h kR^ishAnushaityAdau vyApArayanpuruSha evAparAdhI syAt.h natu kR^itakatvAdikamiti | 
maivam.h | kR^itakatvAderaduShyatve tadvayApArayato.apyaparAdhAnupapatteH | anyathA shabdanityatvasAdhane prayuJNjAno.apyaparAdhyeta | tataH kR^ishAnushaityAdeH sAdhyatAnarhatvaM nityatvAdisAdhane kR^itakatvAderasamarthatvamityAdirarthashabdagata eva doSho.aN^gIkaraNIyaH | na hyupAdhimantarbhAvya bhavan.h doSho na doSho bhavati | tathA sati bahuviplavApatteriti | 
nanu kathameta evAnumAnadoShAH | sopAdhikatvasyApyatiriktasya sattvAdityatastatsvarUpAnuvAdenoktAntarbhAvamAha- sAdhyeti ||
sAdhanasya yatsAdhyavyApakavailomyaM sA.avyAptiH | chashabdAtsatpratipakShatA cha | sAdhyasyAdharmasAdhanatvAdervyApako yo niShiddhatvAdidharmaH | yatrAdharmasAdhanatvaM tatra niShiddhatvamiti niyamAt.h | tena sAdhanasya hiMsAtvAdervailomyaM sAdhyApekShayA vaiparItyamavyAptatvamiti yAvat.h | yatra hiMsAtvaM tatra niShiddhatvamiti niyamAbhAvAt.h | vaidhahiMsAyAM satyapi hiMsAtve niShiddhatvAbhAvAt.h | tadanena sopAdhikatvasya svarUpamuktam.h | sAdhyavyApakatve sati sAdhanAvyApako hi dharma upAdhiH, tadvattvaM cha sAdhanasya sAdhyavyApakAvyApyatvameva | etatprAganumAnAdvayAptigrahaNavelAyAmavyAptireva | sAdhyavyApakaM parityajataH sAdhyaparityAgAvashyambhAvAt.h | nahi sAdhyamaparityajan.h tadvayApakaM parityajatIti yujyate | sAdhyaparityAgashchAvyAptireva | 
apare tu nirupAdhikaH sambandho vyAptiH | sopAdhikatve tu lakShaNAbhAvAdvayAptyabhAva ityAchakShate | tadasat.h | vyAptij~nAnAdhInamupAdhij~nAnaM tadadhInaM cha nirupAdhikatvaj~nAnaM tadAyattaM vyAptij~nAnamiti chakrakaprasaN^gena tasya vyAptilakShaNatvAnupapatteH | tatkiM sApAdhikasyApyasti vyAptiH | maivam.h | vyAptatvAnupAdhikatvayoH samaniyame.api vyAptibodhAnaN^gatayopAdhyabhAvasya lakShaNatvAnupapatteruktatvAt.h | 
nanvevaM chetkathaM sAdhyasAdhanavyavahAraH | AgAmisambhAvanApekShayeti brUmaH | vastutastu yo dharmo yadvayApakAvyAptastasya tenAvyAptirityeva vaktavyam.h | anumAnapravR^ittyuttarakAlaM tu satpratipakShataiva | sAdhanasya sAdhyavyApakaparityAgo hi pakShAdanyatra vA syAtpakShe vA | na tAvadAdyaH | tathA sati sphuTavyabhichAraparityAgenopAdhyudbhAvanasyAnavasaratvAt.h | dvitIye tu sAdhyavyApakasya pakShAdvayAvR^ittiH sAdhyamapi vyAvartayatIti satpratipakShataiva |
etenopAdhyabhAvasya pratipakShatve nopAdherdUShaNatvam.h | nahi yadabhAvo yatra dUShaNaM so.api tatra dUShaNamiti yukta virodhAditi parAstam.h | pakShavyAvR^ittiprAdhAnyenaivopAdhitvAt.h | etadarthaM cha sAdhyavyApakasya vailomyaM pakShAdvayAvR^ittiH sAdhanasya satpratipakShateti yojanIyam.h | bhAvapradhAnasyAdoShatvaM tviShyameva | 
nanu cha prAganumAnAdapi satpratipakShatA.anumAnottaramavyAptirvA kinna syAt.h | maivam.h | pakShe hi sAdhyasyopasaMhAre pratipakShAvasaraH | nacha vyAptigrahaNasamaye pakShAdipravibhAgo.astIti kathaM tadA pratipakShatvaM syAt.h | anumAnottaramavyAptiH kathamiti vaktavyam.h | sAdhyavyApaka upAdhiH pakShAdvayAvartamAnaH sAdhyamapi vyAvartayati | tathAcha sAdhyarahite tatra vartamAnaM sAdhanaM sAdhyaM vyabhicharatIti chenna | tathA sati bAdhitasatpratipakShayorapi vyabhichAritApAtAt.h | omiti chenna | nirasiShyamANatvAt.h | bAdhapratipakShAbhyAmevAnumAnadUShaNasambhave kiM tadupajIvinA vyabhichAreNeti chet.h, tarhi vyApakavyAvR^ittyA pratipakSheNaivAnumAne dUShite kiM tadupajIvinA vyabhichAreNeti tulyam.h |
kiJNcha pakShe vyabhichAraH kiM nishchita uta sandigdhaH | nAdyaH | vikalpAnupapatteH | tathAhi | pakShe sAdhyAbhAvo nishchito na vA | Adye kiM pramANAntareNota sAdhyavyApakopAdhivyAvR^ittyA | prathame tata evAnumAnaM duShyamiti kimupAdhinA | na dvitIyaH | parasparAshrayatvaprasaN^gAt.h | upAdheH sAdhyavyApakatvanishchaye tadvayAvR^ittyA sAdhyavyAvR^ittinishchayaH sati cha tasminnasAviti | 
neti pakShe sAdhyavyApakatvAnishchayAt.h upAdheH, kathaM tadvayAvR^ittyA pakShe sAdhanasya nishchito vyabhichAraH syAt.h | pakShe sandigdho vyabhichArastu svata eva siddho sopAdhimukhanirIkShaNApekShaH | sarvAnumAnochChedahetushcha | tasmAdanumAnottarakAlaM satpratipakShataivetyuchitam.h | etadevAbhipretya "sa evopAdhidoSho.api' ityAdivachanAt.h | 
anukUlatarkAdinA sAdhyavyApakatvanishchaye sati pakShe nishchitavyabhichAritAsiddhiriti chenna | nishchisAdhyavyApakavyAvR^itterbAdhakatvena tata evAnumAne dUShite vyabhichAravaiyarthyAt.h | tathA.api sopAdhikatvaM satpratipakShatvamiti gataH pakSha iti chenna | pratipakShasya yAvajjIvaM tadbhAvAnaN^gIkArAt.h | sAmarthyAnirdhAraNAyAmeva satpratipakShaH, nirdhArite tu sAmarthye bAdhako vA syAt.h, bAdhyo veti ko nAma nAbhyupaiti |
atra sopAdhikatvamiti vaktavye sAdhyavyApakavailomyamiti vachanamupAdhilakShaNasyApi pradarshanArtham.h | tadapi sAdhyasamavyApakatvapakShanirAsAya | nanveSha pakShaShyIkAkR^itA.aN^gIkR^itaH | maivam.h | paramatAnuvAdatvAt.h | anyathaikasAdhyAvinAbhAva ityudayanavachanodAharaNavaiyarthyAt.h | dUShaNaM tu sphuTatvAnnoktam.h | tathA hi | samapadaM kiM viShamavyAptikavyavachChedArthamuta prayojanAntarArtham.h | nAdyaH | pArthivaparamANurUpAdayo nityAH paramANuvisheShaguNatvAt.h ApyaparamANurUpAdivadityAdau pR^ithivIvisheShaguNatvAbhAvAderviShamavyAptikasyApyupAdhitvena tadvayavachChedasyAyuktatvAt.h | pratipakShonnAyakatvasambhavena dUShaNatvAchcha | viShamavyAptikasyopAdhitve pakShetaratvasyApi tatprasaN^ga iti chet.h | tatkimuktavisheShaNadvayopetaM na vA | neti pakShe tata evAnupAdhitvam.h | Adye tu tasyApyupAdhitve ko doShaH | parvatetaratvAdeH sarvatra sambhavena naivamiti chenna | anumAnavyAptyAdigrAhakapramANaprAbalye sati sAdhyavyApakatvabhaN^gAt.h | tadabhAve chAnumAnabhaN^gasyeShyatvAt.h | anyathA shabdo.abhidheyaH prameyatvAdghaTavadityAdAvashabdatvAdeH samavyAptikapakShetarasyAnirAsaprasaN^gAt.h | tadidamiShyamapi tyajati aniShyamapi gR^ihNAtIti na visheShaNam.h |
yadapyayuktam.h | "svasambandhena yaHsvIyaM dharmamanyatra yojayet.h | sa upAdhiryathA loke japAdiH sphaTikAdiShu | ihApyavyApyahetvarthavyApyatvabhramahetutA | upAdheH syAttadA tasya samavyAptiryadA bhavet.h' iti | tatra vaktavyam.h | kimanenoktaM bhavati | kiM viShamavyAptikasya vyApyatvAbhAvAttatsambandhena sAdhanAbhimate vyApyatAbhramAnupapatteradoShatvena tadvayavachChedAya samapadamiti, kiMvA.anvarthopAdhishabdasampAdanArthamiti | nAdyaH | pratipakShonnAyakatvena dUShaNatvasambhave svagatavyAptyavabhAsakatAbhAvasyAdoShatvAt.h | sAdhyasAhacharyadarshanenaiva vyApyatAbhramasambhavAchcha | na dvitIyaH | upAdhishabdasambandhasya svakapolakalpitatvAt.h | ata eva bhagavAnAchAyarvaryaH sopAdhikatvamityanabhidhAya sAdhyavyApakavailomyamityAha | vyavahArAstu parakR^itasaN^ketenApi nirvahaNIyaH | yadvA kvachitsAdhyavyApyatAsadbhAvenopAdhitve.anyatrApi gauNyA vR^ittyA upAdhivyavahAropapattiH | ata eva na dvitIyo.api | 
nanu cha viShamavyAptikasya pratipakShonnAyakatvaM na sambhavati | kvachitpakShetaraviparyayasyAsAdhAraNatvAditi | maivam.h | asAdhAraNatvasya dUShaNatvAsammateH | sammatau vA tatropAdhitvAbhAvasya vyutpAdanAt.h | yatropAdhiH pakShaikadeshAdvayAvartate tatra kathaM pratipakShaH | bhAgAsiddhiprasaN^gAt.h | nachAsau nopAdhiH | pakShaikadeshAdvayAvR^ittyApi sAdhanAvyApakatvasambhavAt.h | nachAyaM samavyAptipakShe.asti doShaH | upAdhimatyekadeshe sAdhyasadbhAvaniyamena taM vihAyaikadeshAntarasyaiva pakShIkaraNauchityAditi | uchyate | asmAbhirapyupAdhivyAvR^ittimA(nevaika)nekadeshaH pakShIkriyate | ekadeshAntare.api yadi sAdhyasammatistadA tasyApakShIkaraNameva | asammatau tu tatra doShAntarameva bhaviShyatIti kimanupapannam.h |
nanu shaN^kitopAdhau kathaM pratipakShaH sandigdhAsiddhiprasaN^genAsamabalatvAditi chenna | pAkShikasiddhayAdinA satpratipakShatAphalasya saMshayasyAnivAraNAt.h | saMshayAnaN^gatvamevAsamabalatvamabhipretam.h | 
syAdetat.h | sAdhyavyApakatve sati sAdhanAvyApakatvaM kimupAdhisAmAnyalakShaNaM kiMvA visheShalakShaNam.h | nAdyaH | samavAyaH samavetaH sambandhatvAtsaMyogavadityatra sAdhanAvachChinnasAdhyavyApakakR^itakatvopAdhyavyApanAt.h | vAyuH spArshano.anudbhUtarUpAnadhikaraNatve satyupalabhyamAnasparshAdhikaraNatvAdghaTavadityatra dravyatvAvachChinnasAdhyavyApakachAkShuShatvopAdhyavyApteshcha | nacha sAdhanAvachChinnasAdhyavyApakasya yatkiJNchidavachChinnasAdhyavyApakasya cha nopAdhitvamiti vAchyam.h | tatra tatrAchAryairaN^gIkR^itatvAt.h | vyatirekopAdhyavyApakatvAchcha | na dvitIyaH | sAmAnyalakShaNAntarasya vaktavyatApAtAt.h | na chAnvayavyatirekidharmatvaM taditi vAchyam.h | tasyAtrAyamupAdhiriti vyavahArakAraNatvAbhAvAt.h | tathAtve cha lakShaNavaiyarthyAditi |
atra brUmaH | idameva sAmAnyalakShaNam.h | sAdhyapadenAvachChinnAnavachChinnasAdhyasyAbhidhAnAt.h | nacha tatra pratipakShAsambhavaH | yadavachChinnasAdhye ya upAdhistadvayAvR^ittestadvishiShyAbhAve hetutvopapatteH | yathA samavAyaH sambandhatve sati samavetatvena hIno.akAryatvAdAkAshavat.h | vAyurdravyatve sati spArshanatvena hIno.achAkShuShatvAdAkAshavaditi | 
nachAtra sAdhyavisheShaNavaiyarthyam.h | shabdo na sparshavadvisheShaguNaH pratyakShatve satyakAraNaguNapUrvakatvAdityAdAviva vyabhichAraparihArArthatvAt.h | kvachitsAdhyAvachChedakAvachChinnasyopAdhyabhAvasya hetutvAt.h | yathA vAyuH spArshano na bhavati dravyatve satyachAkShuShatvAditi | vyatirekavyAptau tUktamevottaram.h | sAdhyasAdhanapadAbhyAM cha prakR^itayoreva vivakShitatvAnna kashchitkShudropadravaH | yo yatsAdhyavyApako yatsAdhanAvyApaka iti vA.asyArtha iti sarvaM sustham.h | 
nanu cha sopAdhikatvasya satpratipakShatve.api tenaivAnumAnadoShAdhikyamiti | maivam.h | pratij~nArthaviruddhatetyanenaiva prabalapramANaviruddhatAlakShaNakAlAtIta(tA)vatsamabalapramANaviruddhatAyAH satpratipakShatAyA api saN^gR^ihItatvAt.h | pratispardhisadbhAvamAtraM hi pratij~nArthaviruddhatetyuktam.h | evaM tarhi durbalena virodho.api pratij~nArthaviruddhatA syAt.h, uktalakShaNopetatvAdityata Aha- durbaleneti ||
ayamarthaH | prakaraNAdivashAddhi sAmAnyashabdA api visheShe vatarnta iti prasiddham.h | yathA vishiShyasamaye puruShamAnayetyukte puruShavisheSha evAnIyate na tu yaH ko.api puruShaH | prakR^ite chAnumAnasyAsAdhakatvanimittaparisaN^khayAnam.h | nacha durbalena virodhe.apyanumAnamasAdhakaM bhavati | prabalavirodhAdinA tasyaivAbhAsatvAt.h | yathA vimatashchakShuShmAnrUpAparokShaj~nAnitvAdityatra vimato.andhaH puruShatvAditi | ataH sAmAnyashabdaprasakto.api durbalena virodho (nAnumAnasAdhyakatAvachChinnapra) na prathij~nArthaviruddhatA | kintu prabalasamabalapramANaviruddhataiva (iti) | 
nanvevamAdhikyanirAse.api nAnumAnavirodhatraividhyaM sambhavati | pratij~nAvirodhasyAvyAptyaiva gatatvAt.h | virodhenaiva sAdhyavirahiNi pakShe vartamAnasya hetorarvyAptibharvati | nahi viredhasyAvyAptyasaN^kIrNamudAharaNamasti | yatra tu virodhasambhavastatrAvyApterevAnyatrAvadhR^itasAmarthyAyA dUShaNatvAt.h | virodhasyAvyAptyutthApanena charitArthatvAdityAshaN^kAM bhikShu(ka)pAdapra(sAraNanyAyena)sAraNena pariharati- svavAkyeneti ||
pramANamityanuvartate | na kevalaM pramANavirodhe, kintu svavAkyena virodhe.api pramANaM naiva sAdhakatAM vrajet.h | evashabdena pareShAmapi siddho.ayamartha iti darshayati | yathoktam.h | avirodhigrahaNAtpratyakShAnumAnagamasvashAstrasvavachanavirodhino nirastA iti (bhavanti iti) | 
etaduktaM bhavati | pratij~nArthavirodho dvedhA bhavati | pramANavirodhaH svavAkyavirodhashcheti | tatrAdyaH prabalasamabalapramANavirodhAtmA dvividho bhavati | dvitIyo.apyapasiddhAntajAtibhedena dvedhA | jAtishcha svavachanavirodhasvanyAyavirodhasvakriyAvirodhabhedena tredhA | tatrAstAM tAvatpramANavirodhaH | svavAkyavirodhagrahaNaM tAvatpR^ithakkaraNIyam.h | tasyApyavyAptyutthApane vyApArAyogAt.h | svavAkyavirodhe hi kiM sAdhanasyobhayAbhimatyA (pakShe) vyabhichAro bhavet.h, kiMvA.anyarAbhimatyA | nAdyaH | svavAkyaprAmANyasyobhayAsammateH | na dvitIyaH | tasya svataHsiddhatvena svavAkyavirodhAnapekShatvAt.h | adoShatvAchcha | tasmAdaviShayavR^ivi(tAhetu)tvena pratij~nArthaviruddhatA pR^ithageva patisaN^khayAtavyeti |
kiJNchAyaM na kevalaM vyAptyapekShapravR^itteranumAnasyaiva doShaH | kinnAma tadanapekShasya pratyakShAderapi tathA chAnyatropalabdhasAmarthyasyAnumAne.api svAtantyasiddhirityAshayavatA prastAvAdanumAnamiti vaktavye pramANamityevAdhikR^itam.h | 
etenaitadapi (parA)nirastam.h | astu svavAkyavirodhasya pR^ithagdoShatvamavyAptyutthApakatvAyogAt.h | bAdhapratirodharUpaH pramANavirodhastu na svatantradoShaH | pramANavirodhe hi heturapakShadharmo vA syAt.h anaikAntiko vA (syAt.h) | jij~nAsitadharmaNo dharmiNaH pakShatvAt.h | pramANAvagatasAdhyaviruddhadharmavatashchApakShatvena taddharmasyApakShadharmatvaniyamAt.h | sAdhyadha(rma)rmiNyeva pramANopasthApitasAdhyadharmaviruddhadharmavati darshanena vyabhichArAt.h | nacha sapakShavipakShAvevAnvayavyatirekagamyAvinAbhAvadarshanaviShayau na pakSha iti sAmpratam.h | yadi hi pakShaM vihAya bahirevAvinAbhAvo.avagamyate tadA bahivyarAptibalena pakShadharmo.api heturna pakShe sAdhyaM sAdhayet.h | asiddhA hi tatra tasya sAdhyena vyAptiH | tasmAdantarbahirvA savaropasaMhAreNAvinAbhAvo.avagantavyaH | evaJNcha siddhaH pakShe vyabhichAraH sAdhanadharmasya | 
nanu pratirodhe katham.h | tatrApi vyAptigrAhakasya pramANasya prAbalyam.h | ubhayatrApi pramANasadbhAve vyApyatvAsiddhAvantarbhAvAditi | pramANavirodhasya pramANAntare.apyaviShayavR^ittitAhetutvenAvagatasvatantradUShaNabhAvasyAnumAne.api tathaivAN^gIkartumuchitatvAt.h | 
api cha kiM vyAptigrahaNasamaye.avyApterupasthApakaH pramANavirodhaH syAt.h, utAnumAnapravR^ittyuttaramapi | AdyastviShyata eva | "mAnabAdhe na tadbhavet.h' iti vakShyamANatvAt.h | na dvitIyaH | upajIvyaparityAgenopajIvakasvIkArasyAyuktatvAt.h | pramANaviruddhasyApakShadharmatve siddhasAdhanasyApi tathAtvaM syAt.h | samAnanyAyatvAt.h | omiti chenna | svArthAnumAne.api siddhasAdhanasya doShatvApatteH | nahi pakShadharmatA.asiddhiH parArtha evAnumAne doShaH | tasmAt.h parAnAkAN^kShitatvAdasaN^gata eva siddhasAdhana iti |
|| ityanumAnadoShanirUpaNam.h || 
evamanumAnadoShAnnirUpya prasaN^gAtparanirUpitAsheShanigrahasthAnAnAmapi virodhAdiShvevAntarbhAva ityAha- saMvAdeti ||
nigR^ihyate parAjIyate ebhiriti nigrahAH nigrahasthAnAni | nanu cha pratij~nAhAnyAdInAM vaktR^idoShANAM kathamarthavachanadoSheShu virodhAsaN^gatinyUnAdhikyeShvanupravesha ityata uktam.h- saMvAdAnuktisaMyuktAM iti || tathA.apyanupapattireva | virodhAdichatuShyayasyAnumAnadoShatvenoktatvAt.h | nigrahasthAnAnAM cha niyamenAnumAnAshrayatvAbhAvAt.h | nahi punaruktiranumAna eva sambhAvinI | prashnAdAvapyupapatterityato.astyatra visheSha iti tushabdenAha | dvividhaM hi virodhAdichatuShyayam.h | samayabandhAdikathAsarvarUpasAdhAraNamasAdhAraNaM cha | tatrAnumAnasyaiva yadasAdhAraNaM virodhAdi tatrAnumAnadoShANAM sarveShAM pravesho.abhihitaH | sAdhAraNe tu sarvanigrahasthAnAnAmiti na kashchidvirodhaH | 
yadvA kathAbAhyAdInAmeShAM nigrahasthAnatAvyavachChedArthastushabdaH | 
nanu keyaM kathA nAmetyapekShAyAM tatsvarUpaM nirUpayansAmAnyalakShaNaM vibhAgamuddeshaM chAha- vAda iti ||
atra katheti lakShyapadamAvartanIyam.h | vichAragocharetyupaskartavyam.h | vijAnatAmiti jAtau bahuvachanam.h | tathA chAnekavidva(tkartR^i)dvaktR^ikavichAragocharA kathA vAkyasandR^iddhiH(ndarbhaH) katheti sAmAnyalakShaNasiddhiH | tAshcha kathA vAdAdibhedena tisraH trividhA ityarthaH | vijAnatAM matena tisra iti vA | tena nyUnAdhikasaN^khayoktistadvirodhAdayuktetyuktaM bhavati | 
vAdalakShaNamAha- svArthamiti ||
tattvanirNayasAdhanItyarthAdyarthajalpavitaNDAvyavachChedaH | tathA.api vitaNDAvisheShe.ativyAptistadarthaM kevalamityuktam.h | sAkShAdityarthaH | tushabdena tattvanirNayasAdhanAdapi jalpavisheShAt.h taduddeshena pravR^ittatvavailakShaNyaM darshayita | yadA tu viditatattvau vItarAgAvaviditatattvaiH parairabhyarthitau kathAM kurutastadA tatrAvyAptemetallakShaNam.h | nachAsau na vAdaH | anyatrAnantarbhAvena tisra ityasya vyAghAtAdityata uktam.h- svArthaM parArthamapi veti || apishabda ubhayArthatAsamuchchayArthaH | 
jalpalakShaNamAha- jalpa iti ||
Adipadena khyAtyAdergrahaNam.h | arthAdivyapekShayeti vAdavyAvR^ittyartham.h | AnuShaN^gikArthAdisAdhanatvaM vAdasyApi sambhavatIti vyapekShAgrahaNam.h | vitaNDAvyAvR^ittyarthaM satAmeveti | satAmityevokte na vitaNDAvyAvR^ittisiddhiH | vitaNDAyAmapyekasya sattvAt.h | bahuvachanasya jAtyarthatvAt.h | tena evetyuktam.h | 
vitaNDAM lakShayati- vitaNDeti ||
tushabdo vAdajalpavyavachChedArthaH | kathetyanuvartate | kartR^ibhedena kathAbhede.atiprasaN^ga ityato lakShaNAntaramAha- aprakAshyeti || sadbhiH svasiddhAntamaprakAshyAsAdhayitvA.asatAM pakShasya dUShaNameva kriyate yatsA vitaNDetyarthaH | prativAdinaH svapakShasAdhanena vinA parapakShapratikShepamAtreNa paryavasyantI kathA vitaNDetyuktaM bhavati | nanvetadeva kinnimittam.h | prAshnikAdyadhInamiti brUmaH | te.api kuta etAdR^ishaniyamaM kuryuriti chet.h(na) | tattvaj~nAnAyogyAnasataH prati sadbhiH svasiddhAntasAdhane teShAM tattvaj~nAnotpAdaprasaN^gAt.h | tasya cha niShiddhatvAdityAshayenAsatAmityuktam.h | etena prathamalakShaNasyApi samarthanaM veditavyam.h | 
nanvasambhavIdaM lakShaNam.h | parapakShadUShaNaM hi tatpratipAdakapramANadUShaNenaiva bhavet.h | nacha svapakShasAdhanahInAyAM vitaNDAyAM tatsambhavatItyata Aha- ukta iti ||
tairasadbhiH prathamaM svapakShasAdhanAya mAne ukte sati sadbhistasya mAnasya dUShaNaM vaktavyam.h | asato vAdibhUtasya svapakShasAdhanaM parapakShanirAkaraNaM cha karaNIyam.h | satastu prativAdinaH tatpramANadUShaNenaiva charitArthatvamityuktaM bhavati |
kvachitsatAmevetyAdisArdhashloko vAdajalpayorityataHparaM paThitaH | tata etAmeva saN^gatimAshritya TIkAkR^itA tatraiva vyAkhyAtaH |
kiJNcha gurushiShyAdayo.asamAnavidyA api vAde.adhikriyante | tattvanirNayArthitvAt.h | jalpavitaNDayostu sambhAvitasamAnavidyayorevAdhikAraH | "yayoreva samaM vittaM yayoreva samaM shrutam.h | tayorvivAho vAdashcha nottamAdhamayoH kvachit.h' 
iti smaraNAt.h | vAdo jalpavitaNDAlakShaNo vivAdaH | anyathA.atyantApakR^iShyo.apyutkR^iShyatamena vaiyAtyAt.h ghaTamAno yadi vA daivAyattamabhibhAvayet.h tadA vR^ithAkhyAtiM labheta | tathAcha prAshnikAdInAmasuj~nAtvaM pratyavAyashcha syAt.h | apUjyaH pUjyate yatreti vachanAt.h | evaM cha vAdAjjalpavitaNDayorbhedaH | nanvetadayuktam.h | parabuddherapratyakShatvena vidyAsAmyavaiShamyayorj~nAtumashakyatvAditi chenna | jalpavitaNDArthinorvidyAsAmyAdeH parIkShayA nishchayopapatteH | tadetadAha- vidyeti |
vidyAparIkShA pUrvA kAraNabhUtA yasyAH sA tathoktA | vidyAparIkShayA nishchitasAmyayoreva vitaNDA dAtavyA, na viShamavidyayoH | jalpashchaivam.h vidyAparIkShApUrvaM eveti vyAkhyeyam.h | dvitIyaivashabdo vAdavyAvR^ittyarthaH | samAnavidyayorevetyayaM niyamo na vAde.astIti |
nanu jalpavitaNDArthinovirdyAsAmyAdinishchayAya kartavyA parIkShA kiM kathayA, utAnyathA | nAnyathA | anyonyasaN^gharShaNena vinA tadasiddheH | Adye.api kiM vAdena jalpavitaNDAbhyAM vA | na prathamaH | khyAtyAdikAmayoH spardhAvatorvAdAnupapatteH | na dvitIyaH | anavasthApAtAditi chenna | vAdena tAvadvidyAparIkShaNasyeShyatvAdityAshayavAnvAdasya vidyAparIkShAyAM kAra(tatkAra)NatvamanvayavyatirekAbhyAM sAdhayitumupodghAtaM tAvadAha- uchcheti || 
yato vidyayochchatvena nirNItatvameva jayo nIchatvena nirNItatvaM cha parAjaya ityarthaH | iti vidyAparIkShaNaM vAdeneti vakShyamANenAnvayaH | 
evamupayuktamabhidhAya vyatirekamAha- vinaiveti ||
nirNIyate.anayeti nirNItistattvasya nirNItistattvanirNItirvAda iti yAvat.h | tattvanirNItiM vinochchanIchatvavij~nAnaM na hItyevokte vinA vAdeneti vakShyamANavirodhaH syAt.h | ato jalpAdinetyuktam.h | itishabdastasmAdityarthe | vidyAparIkShaNaM vAdeneti vakShyamANamatrApi sambaddhayate | yadyapi satsAdhanopalambhe jalpe.api bhavati vAdinoruchchanIchatvavij~nAnam.h | tathA.api taduddeshenApravR^ittestAdarthvasya prathamamanishchayAnna tadarthaM jalpo dAtuM shakyate | 
vyatirekasyAnyadIyAkAraNatvamAtranishchayahetutvAdvAdasya kAraNatAmavadhArayitumanvayaM chAha- vAdeneti || 
chashabdo.anvayasya vyatirekeNa samuchchayArthaH | anvayavyatirekAbhyAM samarthitamarthamupasaMharati- itIti ||
iti tasmAdvAdasya pUrvatvam.h | jalpavitaNDArthinorvidyAsAmyAdinishchayahetuparIkShArthaM prathamAnuShTheyatvaM siddhamityarthaH | 
etaduktaM bhavati | samAnavidyayoreva jalpavitaNDe | samAnavidyatA cha parIkShAnishcheyA | parIkShA cha vAdakathayA vidheyA | na jalpavitaNDAbhyAm.h | jayena hi vidyAdhikyaM nirNetavyam.h | parAjayena cha tannyUnatA | jayaparAjayau cha pramANatarkAbhyAM prakR^itaprameyasAdhanasAmarthyAsAmarthyalakShaNau uchchanIchatvanirNayaviShayatAshabdavAchyAveva prakR^itopayoginau | tau cha vAda eva sambhavato na jalpavitaNDayoH | tatra yatkiJNchinnigrahodbhavanamAtreNa jayaparAjayavyavasthApanAt.h | ato jalpavitaNDArthaM jalpavitaNDAbhyarthanAbhAvAnnAnavastheti | 
jalpavitaNDArthinorvidyAparIkShAyAM vAdena kR^itAyAM kiM kAryam.h | samavidyatvasambhAvanAyAM jalpavitaNDe kartavye ityuktameva | viShamavidyatAvadhAraNAyAM kiM vidheyamityapekShAyAmAha- tatsiddhAviti ||
tena vAdenaiva tasya nIchochchabhAvasya siddhau satyAmanyayorjalpavitaNDayorvyarthatA | tatashcha akartavyatetyarthaH | parIkShArthena vAdenaivoparama iti |
jalpavitaNDArthinorvidyAparIkShArthaM vAdakathA prathamaM dAtavyetyuktasyApavAdamAha- bahuvidyatveti ||
prAk.h parIkShAto lokasaMvAdAdinA.anyatarasya pratiyogyapekShayA bahuvidyatvasiddhau tu vAdo.api naiva dAtavyaH | kimu jalpavitaNDe iti |
kuta ityata Aha- kAraNamiti ||
vidyAparIkShAyA iti sheShaH | vAda ityanuvartate | vAdo hi vidyAparIkShAkAraNamityeShyavyo na tu vyasanitayA | tatphalaM tvanyata eva jAtamiti kiM parIkShayA kiM tadaN^gena vAdeneti |
yaduktaM spardhAvatoH khyAtyAdikAmayorvAdo na sambhavati, tatrAsatsAdhanottaraprayogasyAvashyamavarjanIyatvAt.h, tatashcha vidyAsAmyavaiShamyaniNaryAnupapatteriti tatrAha- sabheti ||
prashnashabdAtkarotItyarthe Ikak.hpratyayo vaktavyaH | spardhinAmiti jAtau bahuvachanam.h | evetyasya yujyata ityadhyAhR^itenAnvayaH | yataH sabhAdipUrvastataH spardhinAmapi vAdo yujyata eveti | tushabdo hetvarthaH | 
sabhAsabhApatiprAshnikairniyatayorasatsAdhanAdiprayogavarjanasambhavAditi bhAvaH | 
yaduktaM "tatsiddhau vyarthatA.anyayoH' iti tadayuktam.h | vAdena tattvanirNayasiddhAvapi arthAdyasiddheH | tathAchAbhilaShitaM na siddham.h, siddhaM chAnabhilaShitamiti tatrAha- ubhayeti ||
vAda ityanuvartate | asyaiva vivaraNaM niNarItIti || na kevalaM nirNItikArakaH kintu jayakArakashcha | jayashabdena tatsAdhyamarthyAdikamupalakShyate | vidyAparIkShArthe vAde jayino.arthAdikamapi sabhApatinA sampAdanIyamiti bhAvaH | 
evaM tarhi na kadA.api jalpavitaNDApravR^ittiH "vyartharatA.anyayoH' iti yukteH sama(mAna)tvAt.h | yathA hi vidyAvaiShamyanirNaye jitavato.arthAdilAbhaH, tathA tatsAmye dvayorapi arthAdilAbhaH sambhavatyeva | nacha phalAntaramasti yena punarjalpavitaNDArambhaH syAdityata Aha- tattvAprakAsha eveti ||
tattvAprakAsha iti paravaJNchanasAmarthyamuchyate | tena tatsAdhyo.arthAdilAbho lakShyate | idamuktaM bhavati | yadyapi vidyAsAmyavaiShamyayornirNItijayau syAtAM tathA.api tAttvikakathAphalarUpAveva | parAchChAdanachAturyaprayuktArthAdilAbhArthaM samAnavidyayoH punarjalpavitaNDApravR^ittiriti | nachaivaM viShamavidyayorapi tatpravR^ittiH, upaplavaprasaN^gasyoktatvAditi |
yadvA tattvanirNayaphalo vAdaH atharAdiphale jalpavitaNDe, iti phalabhedena kathAbheda uktaH | so.anupapannaH | tathA satyarthAdInAM bhedena kathA.a.anantyaprasaN^gAdityata Aha- tattveti || yadyapi arthAdayo.avAntarabhedabhinnAstathA.api tattvAprakAsha eka eva vitaNDAjalpayoH phalam.h | tattvanirNayetaratvarUpeNArthAdInAmekatvAnnoktadoShaH| tadavAntarabhedavivakShA tu vyarthaiveti bhAvaH | 
evaM kathayA vidyAparIkShaNamiti pakShaH samarthitaH | idAnImanyatheti pakShamapi samarthayamAna Aha- vineti ||
avigItavidvatprasiddhayAdineti sheShaH | kvApItyasya pUrvArdhenAnvayaH | tadA samavidyayoH prathamamapi jalpAdiH kathAvisheShaH kAryaH syAdityarthaH | tarhi vidyAparIkShaNaM vAdenaivetyuktivirodha ityata Aha- vA eveti ||
vAda eva prathamaM kartavyo bhavediti yaduktaM tadanyathA vAdena vinA vidyAparIkShaNasya kartumashakyatva evAto na virodha iti |
astvevamupAyAntaravirahe kathayaiva vidyAparIkShaNam.h | sA tu vAda iti kutaH | tattvanirNayArthinoradhikAritvAttatphalatvAchcheti chet.h(na | evaM) | tarhi vijigIShAvatoradhikAritvAdatharAdiphalatvAtsabhAdyaN^gopetatvAjjalpo.api syAditi |
kimatra jalpashabdavAchyatAmAtramApadyate, kiMvA vAdashabdavAchyatA.abhAvaH, athavA samAhArarUpaM kathAntaraM yadvA nimittadvayasamAveshe vAdashabdasyaiva vyavahArAnupapattiH | sarvatrApyuttaramAha- jalpa iti ||
etAdR^ishasya nimittadvayopetasyAtra jalpa iti nAma syAdityabhyupagamenAdyo nirastaH | apishabdena vAdashabdavAchyatAM pratij~nAyai tAdR^ishasyetyanena heturuktaH | tena dvitIyo.api nirAkR^itaH | nahi nimittasadbhAve vAchakApravR^ittiriti yuktam.h | jalpashabde.api sAmyAt.h | atastulAyAM pramANAdito vidhAntaravatI syAt.h | vAdasya jalpa ityapi nAma syAditi vAdasaMj~nA tu mukhyA jalpasaMj~nA tvamukhyeti sUchitam.h | tena chaturtho.api nirastaH | tatra hetuvisheShasadbhAvaM tushabdena dyotayati |
tathAhi | yadyapi kathakAvAdito vijigIShU tathA.api sabhyAdibhivirjigIShAM paribhAvyotpAditA tattvanirNayArthitaiva kathopayoginI | arthAdilAbhashchAntarA prApto na tvAdita evoddiShya ityamukhya eva | ata eva pUrva ubhayArthaH syAdityukte sAmyapratItiprasaktau nirNItijayakAraka iti tattvanirNIteH prAdhAnyapradarshanArthaM vivaraNaM kR^itam.h | anyathA kathAphaladvayasyaivobhayashabdena pratItervivaraNaM vyarthaM syAt.h | alpAchtaramiti lakShaNasya vyabhichAraM kurvANenApyetadeva sUchitam.h | anyathA jayanirNItikAraka ityavakShyat.h | sabhyAdisaMvaraNaM cha vijigIShutAparibhavArthamiti vAdatAprAdhAnyamevopodbalayatIti |
api chAdhikAribhedAdikaM bahiraN^gatayaiva kathAbhedakam.h | antaraN^gaM tu pravR^ittiprakAra eva | sa cha vAdasambandhyevAsyAM kathAyAmastItyato vAdatvameva mukhyamityAshayavAnAha- pratij~neti ||  Vyasa-(14) 

vidyAparIkShArthAyAM kathAyAM kvApi prameye pratij~nAmAtreNa pramANopanyAsarahitena vachanena sAdhyatvaM praj~nApanIyaM syAt.h | kuta etat.h | katyeva devA yAj~navalkyeti shAkalyena pR^iShye, (yAj~navalkyena) trayastriMshaditi vachanamAtreNa praj~nApanasya kR^itatvAt.h | sA cha vidyAparIkShArthA kathetyupakramaparyAlochanayA siddham.h | yAj~navalkyashabdena tatkathopalakShyate | saptamyathare vatiH | tataH kimityata Aha- saMvAda iti || 
evambhAvo hi vAdiprativAdinoH saMvAde.anyonyAptatA.a.ashvAse satyeva syAt.h tadAshvAso hi vAda eva sambhavati na jalpe | vijigIShuNA.apasiddhAntAdiparihAreNa sarvathA pramANaprashnasya kartavyatvAt.h | tenAyaM vAda eveti (prati)j~nAyata iti |
nanvevaM tarhi na vidyAparIkShA sambhavati | pramANopanyAse hi tatsamarthanopAlambhAbhyAM sA syAt.h | natu prashnapratij~nAbhyupagamamAtreNetyata Aha- vivAda iti ||
heturiti pramANamAtropalakShaNam.h | pramAheturiti vA | na hyekatrAptaH sarvatrApta eveti niyamo.astIti bhAvaH | yAj~navalkyenApi tatra tatra pramANopanyAsaH kR^ita eveti sakalamanAkulam.h | 
prakR^itAnAM sabhyasabhApatiprAshnikAnAM svarUpajij~nAsAyAmAha- sabheti ||
(dvau) chashabdau sabhA(bhyA)dInAmanyonyasamuchchaye | tR^itIyo visheShaNasamuchchaye | evashabdau tu vaiShNavA eva rAgadveShavihInA eveti sambaddhayete | anyathA kathA.anupapattisUchanaM tatprayojanam.h | syuriti vakShyamANamihApi(matrApi) sambaddhayate | 
sabhyAnAM prAshnikAnAM cha visheShaNAntaramAha- syuriti ||
sarvashabdena vAdiprativAdidarshanasya kathopayuktasya vyAkaraNAdeshcha saN^grahaH | punaH sabhyaprAshnikagrahaNaM sabhApativyavachChedArtham.h | tatsArvaj~nasya kathopayogAbhAvAt.h | sabhyAH prAshnikAshcha sarvavedinaH syurityanvayaH | 
nanu prAshnikAnAM kvopayogaH | vivadamAnayorguNadoShAvadhAraNAdAviti brUmaH | evaM tarhi tairevAlaM kiM sabhyairityata Aha- etaditi ||
anantaroktAnprAshnikAn.h etachChabdena parAmR^ishati | kvachitsUkShme prameye eteShAM prAshnikAnAM kAraNAntaradvA.aj~nAne sati vAdinorguNadoShanirNayAya sabhyAshcha pramANaM syuriti vakShyamANenAnvayaH | pramANAshrayeShu pramANatvopachAraH | 
yadyevaM prAshnikeShvaj~nAnashaN^kayA sabhyAnAM varaNam.h, tadA teShvapyaj~nAnashaN^kayA.anye.api varaNIyAH | anyathA nirNayAbhAvena kathAvaiyarthyApatteH | teShvapyevamityata Aha- eShAM cheti ||
eShAM sabhyAnAM chAj~nAne sati dUragA deshAntarasthAH | nachaivaM sabhyasaMvaraNamapyanarthakam.h | tataHparaM prAyeNAj~nAnashaN^kAnudayAt.h | laukikashchAyamartha iti | 
dUragAnnirNAyakatvasambhavAya vishinaShyi- pakSheti ||
ekadeshotkIrtanena yathoktaM sabhyAdilakShaNamatidishati |
aprakAshya svasiddhAntamiti vitaNDAlakShaNamuktam.h | tatkathaM vAdajalpAbhyAM vyAvartakamityata Aha- ubhAbhyAmiti ||
vAdajalpayorubhAbhyAmeva svapakShasAdhanaM parapakShadUShaNaM kartavyaM, natu prativAdinaH parapakShadUShaNamAtreNa kR^itArthateti |
satAmeveti sArdhashlokasyAtra sanniveshe tu, lakShitau vAdajalpau | idAnIM tu vitaNDAyA lakShaNadvayaM vivakShustAvadupayuktamAha- ubhAbhyAmiti || kathA vAdajalpalakShaNA | etena jalpo.arthAdivyapekShayetyuktasya vitaNDAyAmativyAptirapi parihR^itA | ubhayasAdhanavattvena sadekAdhikArikatvena vA.arthAdivyapekShakathAyA visheShitatvAt.h | yadarthaM satAmevetyuktaM tadvitaNDAlakShaNamAha- vitaNDA tviti || kathetyanuvartate | ubhAbhyAmiti yadarthamuktaM tallakShaNAntaramAha- aprakAshyeti || 
ukte tairiti pUrvavaditi |
ubhAbhyAM sAdhanamityAdyuktam.h | tatra sAdhanAya kiM pramANaM prayoktavyam.h | yatra yadasti tatra tadeva (kiM) vaktavyam.h | satyam.h | pramANasamplave tu katham.h | kiM sarvamevotaikameva tatrApi kimityapekShAyAmAha- sadbhiriti ||
eka eva, natu sambhavatsarvamAdhikyaprasaN^gAt.h | sa chAgama eveti yojyam.h | yadvaikashabdo mukhyArthaH | IshvarAdiprameye mukhyo vedAdirAgama eva vaktavyaH (tasya svAtanteNa sAdhyasiddhayaN^gatvAt.h) nAnumAnamiti | nanvavaidikasya vedAdyAgamopAdAne.apasiddhAntaH syAdityata uktam.h- sadbhiriti || kuto vedAdiprayoganiyama ityata Aha- abhIShyeti || yata iti sheShaH | anumAnaM khalu na svAtanteNeshvarAdisAdhanasyeShye | sarvatropAdhipratipakShayoH sambhavAt.h | tadarthamantato.apyAgamo.anusaraNIyaH | tato varaM prathamameva (Agamo) vaktavyaH | tasya svAtanteNa sAdhyasiddhayaN^gatvAt.h | nanvavaidikaM prati katham.h | AgamaM prayujya tatprAmANyaM sAdhanIyamiti | 
nanvasadbhiH kiM vaktavyam.h | na tAvatpratyakSham.h | atIndriye tadayogAt.h | na chAgamaH | svaparAgamayoranyonyaM prAmANyAsammateH | nApyanumAnam.h | prayogaparimANAsammateH | tathAhi | saugato yadi dvayavayavaprayogaM kuryAttadA naiyAyikena nyUnena nigR^ihyeta | anigrahe vA prativAdI paryanuyojyamupekSheta | paJNchAvayavaprayoge tvadhikena nigR^ihyeta | tathA svIkAre chApasiddhAntena | tathAcha niyatAvayavAdivyatirekeNa vitaNDaiva na syAdityata Aha- svasiddhAnteti ||
yathAsiddhAntaM vaktavyamiti prAN^.hniyamAtsvasiddhAntanirNItaprayogAvayavaparimANApekShayaiva nyUnAdyavatArAdanyathA(kathA).anupapatteriti 
hishabdAtharH | 
sadbhirAgamo vaktavya iti na (itya)yuktam.h | vaidikasya prativAdinastaddUShaNe.apasiddhAntAt.h | adUShaNe tu parapakShAdUShaNena kathAbhAvaprasaN^gAdityata Aha- pratyakSheti |
Agame tu vAdinA prayukte prativAdinA vaidikena tasyAnyArthataiva dasharnIyA | nAnumAnasyevAprAmANyam.h | yenApasiddhAntaH syAt.h | tata eva kR^itaparapakShadUShaNo.api bhavet.h | anyArthatAM darshitavatA.a.agamasya parAbhimatArthAtprachyAvitatvAt.h | na hyapekShitArthAsAdhakatavAdanyatpramANadUShaNamastIti | 
nanvevaM sati kathaM kathAparyavasAnam.h | svasvAbhimatArthAgrahaparityAjanopAyAbhAvAdityata uktam.h- pratyakShetyAdi || atra parAbhimate.arthe pratyakShAgamavirodhamAshritya | na kevalametAvat.h | atropakramAdiliN^gavilomatAdoSho.api darshanIyaH | atrAnyatama(ra)mAtre tAtparyam.h | anyathA.a.adhikyaprasaN^gAt.h | 
nanvetAvatA.api na kathAsamAptiH | parAbhimatArthAnupapattimAtreNa svAbhimatArthAsiddherityataH satyamityAha- liN^geti ||
darshanIyapadamanuvartate | shrutyAdInAM vedAdInAM shrutirliN^gaM samAkhyA chetyuktAnAM liN^gagrahaNenaiva gR^ihItatvAt.h | upalakShaNaM chaitat.h | parAthare pramANAnukUlyasya svArthe tatprAtikUlyasya cha nirAso darshanIya ityapi draShyavyam.h | svasiddhAntaprayogaparimANAnatikrameNa parArthAnumAnavAkyaprayogaH kartavyaH | tathAtve cha na nyUnAdyavatAraH | tadatikrama eva tadavakAsha ityuktam.h | 
apara Aha | yathAvastu prayoktavyam.h | nacha vastutattva eva vAdinAM vipratipatteravashyaM nyUnAdyavatArasambhavenAprayogaprAptiriti vAchyam.h | (ta)yasya yatra tAttvikatvAbhimAnastena tatprayogAnantaraM pareNa nyUnAdAvudbhAvite tathArUpatAyAH sAdha(nIyatvAt.h)nAt.h | nachaivamarthAntarApAtaH | hetoranyatarAsiddhayudbhAvane tatsiddhivyutpAdanavatprakR^itopayogasadbhAvAditi | tadayuktam.h | dvitripaJNchAvayavAdipakShANAM sarveShAmapi tAttvikatAyAH samarthitatvAt.h | svasvaniyamasyaiva tAtvikatvamupetya tadanatikrameNaiva prayogAN^gIkAre tu sarvathA kathochChedApatteH | tattAttvikatAyAM prativAdinA vipratipadyamAnenAvashyaM nyUnAderudbhAvanAt.h | 
nanUktamatra svasvAvayavakalpanA paraM prati samarthanIyeti | duruktaM tat.h | tatsamarthanasyAshakyatvAdityAha- tripaJNcheti ||
trayaH pratij~nAhetUdAharaNAni, udAharaNopanayanigamanAni vA, paJNcha pratij~nAhetUdAhaNopanayanigamanAni vA.avayavA yasyAH sA tripaJNchAvayavA | evashabdena pakShadvayaniyamamAha | yugmau dvAvudAharaNopanayAvayavau yasyAH sA yugmAvayavinI | niyamAditi sannihitenaiva sambaddhayate | anumeti tAdarthyAtprayoga uchyate | vaisheShikAdInAM tatraiva vyavahArAt.h | taM brUyAdyadi paro.aniyatavAdIti sheShaH | yadvA yo mImAMsakastArkikAdishcha tripaJNchAvayavAmevAnumAM brUyAt.h | taM prati yaH saugato niyamAdyugmAvayavinIM brUyAt.h | sa yadi tAdR^ishI tyavayavA paJNchAvayavA cha nAnumeti brUyAditi yojyam.h | evaM (vi)parivartenApi | tAdR^ishI nAnumetyasya pramANAbhAvAditi sheShaH | 
etaduktaM bhavati | naiyAyikena saugataM prati paJNchAvayavaprayoge vihite saugato.adhikamiti nigR^ihNIyAt.h | tato naiyAyikena paJNchAvayavaprayogasyaiva tAttvikatvAnnaivamiti vaktavyam.h | tataH saugato nedaM tattvamapramANikatvAditi vadedeva | atha naiyAyikenAprAmANikatvamasiddhamiti vadatA kathamiti saugate pR^iShyavati (sati) kena pramANena svIyA paJNchAvayavakalpanA sAdhyA | tadagocharatvAt.h | nahi kAryakAraNabhAvaH kvApi pratyakShasya viShayaH | na chAgamena | tadabhAvAt.h | "paJNchAvayavayuktasya vAkyasya guNadoShavit.h' iti bhAratAdivAkyamastIti chenna "saukShmyaM saN^khayAkramashchaiva nirNayashcha prayojanam.h' ityAdinA tatraivAnyathA vyAkhyAtatvAt.h | nApyupamAnAbhAvAbhyAm.h | niyataviShayatvAt.h | nachArthApattyA | tadabhAvAt.h | anupAnAnatirekAchcheti | 
mA bhUtpratyakShAdinA.avayavakalpanAsiddhiH | anumAnena tu bhaviShyati | vyAptipakShadharmatopetaliN^gapratIteH paJNchAvayavavAkyashravaNAnvayavyatirekAnuvidhAyitvAditi chet.h | na tAvadidamanumAnaM tvachchetasi parivartamAnaM paraM pratyAyanAN^gam.h | kinnAma prayujyamAnam.h | tatra kiM paJNchAvayavaprayogo.asya vidhAsyate, atha dvayavayavaH | nobhAvapItyAha- niyateti ||
niyatAvayavasya paJNchAvayavasya dvayavayavasya cha | yathAsaN^khayaM saugatanaiyAyikayorbodhaupayikatvAsiddhau, nAnumAnenApyavayavakalpanAsiddhiriti sheShaH | 
yadvottaravAkye niyatAvayavAsiddhAvityanuvAdo.ayam.h | tato niyatAvayavAsiddheriti siddhayati | paJNchAvayavaprayoge pareNAdhikyodbhAvanAt.h | dvayavayavaprayoge.anyataranyUnatvApasiddhAntayorudbhAvanAdityarthaH | tataH kimityata Aha- vyAptIti ||
yata evaM nopAyAntaraM tena kAraNena | tena naiyAyikena vyAptimAtreNa yadyasyAnyavavyatirekAnuvidhatte 
tattatkAryamityAdivyAptivachanamAtreNaiva | upalakShaNametat.h | "liN^goktau' ityAdiprAgvyutpAditaprakAreShvanyatamenetyapi draShyavyam.h | sAdhanaM paJNchAvayavaniyamasya, kartavyaM syAt.h | saugatenApi tadanusaraNIyam.h | itarathA tasyApi prayogAnupapattiprasaN^gAditi | 
tato.api kimityata Aha- tasmAditi ||
yasmAtprayogeyattAsAdhanaM vAdiprativAdibhyAmanyatareNa vA svamataparityAgenAnyamatAbhyupagame kR^ita evopapadyate nAnyathA | tasmAtsaivAnumA matA | vyAptivachanAdikameva parArthaprayogatvena sarvatra mantavyam.h | 
idamuktaM bhavati | yadA naiyAyiko dvayavayavena paJNchAvayavaniyamaM sAdhayati | tadA dvayavayavasya tAttvikatvaM svayaM manyate na vA | neti pakShe pratArakaH syAt.h | Adye.anyatrApi kathaM tattatvaM na syAt.h | evaM kathAbhAvaprasaN^gabhIruH saugato.api paJNchAvayavena dvayavayavasyAvashyakatAM pratipadyamAnastattvaM manyate na vA | dvitIye kathaM tataH pratipadyeta | Adye.anyatrApi kutastanna tattvam.h | ato.atra sarvasiddhAntaprakArANAM tAttvikatvAdyuktaM svasiddhAntAnusAreNeti | asmAdeva saN^kaTAdbibhyadudayano yathAvastu vaktavyamityuktvA yathAsiddhAntaM vA vaktavyamiti samayaM bad.hdhvA pravR^ittAyAM kathAyAM na nyUnAdyavatAra iti pakShAntaramavAdIditi | avasitamanumAnam.h | 
nirdoShaM vAkyamAgamaH | sa dvividhaH | pauruSheyo.apauruSheyashcha | tatrApauruSheyo vedaH | anyastu pauruSheya iti suprasiddhatvAnnoktam.h | 
kechidvAkyaM vAkyArthe.anumAnamiti bruvate | tadanupapannam.h | vAkyavAkyArthayordeshataH kAlato vA.anvayavyatirekAbhAvAt.h | athedaM vAkyaM vAkyAtharvat.h vAkyatvAditi sAdhyate | tatra kiM vAkyArthamAtraM sAdhyate tadvisheSho vA | nAdyaH | visheShapramiternirnibandhanatvApatteH | dvitIye sa visheShaH pratIto na vA | Adye vAkyavaiyarthyam.h | dvitIye.aprasiddhavisheShaNatA | visheShasyAnyatrAbhAvAdanaikAntyaM cha | matubArthashcha kiM pratipAdyapratipAdakabhAvaH, sambandhAntaraM vA | Adye sAkShAlliN^gatayA vA | na prathamaH | anumAnavaiyarthyAt.h | apasiddhAntAchcha | dvitIye tu nedaM vAkyArthAnumAnaM kintu siddhe.arthe vAkyasya liN^gatAnumAnameva | tatra cha dR^iShTAnto.anyatarasAdhyavikalaH | na dvitIyaH | tadabhAvena bAdhAt.h | 
athaivaM prayujyate, vivAdAdhyasitAni padAni svasmAritArthAnvayapramitipUrvakANi AkAN^kShAdimatpada(kadambaka)tvAditi | tadayuktam.h | vinApyanvayapramitiM daivAtprayukteShvAkAN^kShAdimatsu padeShvanaikAntyAt.h | Aptaprayuktatvena hetuvisheShaNe sAdhyArthasya hetvarthe praveshApatteH | puruShavisheShaprayuktatvasyAdhyApakaprayukteShu vyabhichArAt.h | mUlapramAnumAne.api vedeShu anupapatteH | tadapauruSheyatvasya sAdhitatvAt.h | 
apare tvapauruSheyasyAgamatvamupagamya pauruSheyasyAnumAnatvamabhyupagachChanti | teShAM tu sphuTo vede vyabhichAraH | kiJNcha padAnAmanvitAbhidhAne shaktiH | padAnyeva cha vAkyam.h | nacha vaidikapadebhyo.anyAnyeva laukikAni padAni | vaktA tu padaj~nAna evopayujyate | tatkathaM lokavedayoH prakArabhedaH syAt.h | api cha vedAnusAreNa paThyamAneShu laukikavAkyeShu katham.h | anvayapratItirutpadyata eva | kinnAma punaH pauruSheyatvaj~nAnAdapanIyata iti | evaM tarhi vAkyAdeva vAkyAtharj~nAnam.h | tatprAmANyanishchayAya tu vaktrAdyanusaraNamityAyAtamityAstAm.h | 
tadevaM sAmAnyato visheShatashcha pramANAni lakShitAni | tatra svIyasAmAnyalakShaNasamarthanenArthAdvAdyantaroktasAmAnyalakShaNAni nirastAnyeva | tathA.api smR^itiviShaye vaktavya(vi)sheShasya vidyamAnatvAtprAbhAkaralakShaNaM visheShato nirAkaroti- anubhUtiriti ||
"tadA vaktavyaM smR^itiH pramA na vA | Adye.apasiddhAntaH' iti sheShaH | dvitIye tvAha- keneti || yadi smR^itirna pramA tadA smR^itiH lakShaNena vyAvartanIyA | anyathA.ativyApteH | (tatkena) tatkutaH smR^itirapodyate vyAvartyate | smR^itirvyAvartakaM na kimapi | lakShaNe.astIti yAvat.h | 
nanvanubhUtirityukta eva smR^itAvaprasaN^gaH | smR^itivyatiriktaM j~nAnamanubhUtirityabhidhAnAt.h | nahi smR^itiH smR^itivyatiriktA bhavatIti | maivam.h | smR^iterapi smR^ityantaravyatiriktatvasambhavenAvyavachChedakatvAt.h | smR^ititvAnadhikaraNaM j~nAnamanubhUtiriti chet.h | kimidaM smR^ititvam.h | na tAvajjAtiH | guNeShu jAteranaN^gIkR^itatvAt.h | saMskAramAtrajanyaj~nAnatvaM tu na sambhavati | adR^iShTAdijanyatvAt.h | asAdhAraNakAraNavivakShAyAmapi tathA | smR^itermAnasatvasya vakShyamANatvAt.h | etena niyamena pratyutpannAsAdhAraNakAraNakapratyagratvamanubhUtitvamityapyavachChedakaM draShyavyam.h | smR^iterapi mAnasapratyakShajanyAyAstathAtvAt.h | saMskArasya kAraNatve.api nAsau sattAmAtreNa smR^itiM janayati kinnAmodbuddha eva | tathAcha kathaM na pratyutpannAsAdhAraNakAraNajanyatvam.h | anyathendriyAdimA(yamA)tramupAdAyAnubhUterapi tannirAkuryAt.h | kiJNcha smR^itirapi 
kAchitpratyutpannasaMskArajanyA sambhavatyeva | nachAvachChedakena vinA niyamo j~nAtuM shakyata iti | 
yadvA anubhUtiH pramANaM chettadA smR^itAvavyAptiriti sheShaH | nanu smR^itiH pramANameva na bhavati | tatkathaM tatrAvyAptidoSha ityata Aha- keneti || smR^itiH kena nimittenApodyate pramANAdbahiH kriyate na kenApItyarthaH | tathAhi | kimayathArthatvAt.h | yAthArthye.apyananubhUtitvAdvA.aprAmANye bAdhakAbhAvAdvA prAmANye sAdhakAbhAvAdbAdhakasadbhAvAdvA | AdyaM dUShayati- keneti || smR^itiH kena prabalena pramANenApodyate bAdhyate | yena yathArthA na syAt.h | bAdhakAbhAvAnnAyathArthatvaM vAchyamiti | dvitIyaM nirAkaroti- keneti || kimanubhUtitvaM pramANalakShaNamiti kR^itvA.ananubhUtitvAtsmR^itirapramANamityuchyate kiM vA ghaTAdidR^iShTAntAvaShyambhena | Adye.anyonyAshrayatvam.h | tathAcha kena smR^itirapodyate | dvitIye.api smR^itireva kenApodyate | asmR^ititvenAnubhUtiH kuto nApodyate visheShAbhAvAditi | tR^itIyamapAkaroti- pUrveti || 
yadi smR^itirapramANaM syAttadA pUrvAnubhUte kiM mAnamiti prashno niruttaraH syAt.h | smR^itivyatiriktasya tatpramANasyAbhAvAt.h | tathAcha sAkShyAdilokavyavahAro lupyeta | smR^itireva pramANaM kintu liN^gatayeti chenna | tathA.anubhavAbhAvAt.h | anyathA sAkShAtkAreNa kAryeNa karmakArakatayA ghaTA(dya)numAnamityapi syAt.h | chaturthaM pratyAha- pUrveti || smR^itirityeva hi vaktavyam.h | vachanAchchAnubhavo.anumIyata iti lokavyavahAra evAtra pramANamityarthaH | 
nanu yadi smR^itiH pramA syAttadA tatkAraNasya saMskArasyAnupramANatvaM prasajyeta | tathAchAnupramANatritvaM bhajyeta | nahi saMskAraH pratyakShAdiShvantarbhavati | anindriyasannikarShatvAdaj~nAtakaraNatvAchcheti paJNchamamapAkaroti- mAnasamiti || 
hi yasmAttatsmaraNaM mAnasaM manaHpratyakShajaM na saMskArakaraNakaM tato noktadoSha iti sheShaH | asAkShAtkArarUpatvAnna pratyakShaphalatvamityata uktam.h- vij~nAnamiti || sAkShAtkAra ityarthaH | smaraNasya mAnasatvaM sAkShAtkAratvaM cha kuta ityata Aha- tachcheti || 
taditi mAnasatvam.h | chashabdAtsAkShAtkAratvaM cha | yadvA dvayamapi tachChabdena parAmR^ishyate | prakR^itAnusandhAnArthashchashabdaH | 
nanvindriyANAM prApyakAritvaniyamAdatItena cha manasaH prApterayogAtkathaM smR^itermAnasapratyakShajatvamityata Aha- atIteti || 
santi tAvadyogino.aNimAdisiddhisampannA atItAnAgatadarshinaH shrutismR^itItihAsapurANaprasiddhAH | shrutyAdeH siddhArthe prAmANyasya sAdhitatvAt.h | karmavidhisamAnayogakShematvAchcha yogavidhInAm.h | nacha tajj~nAnamasAkShAtkAraH | shrutyAdinA sAkShAtkAratvapratIteH | tathAhi shrutiH "apashyamapyaye mAyayA vishvakarmaNyado jagannihitaM shubhrachakShuH' iti | purANaM cha "nArAyaNaprasAdena' ityAdi | itihAso.api "divyaM dadAmi te chakShuH' ityAdi | tadidamuktam.h- aJNjaseti || sAkShAdityarthaH | evaJNcha yathA yoginAmindriyeNaivAtItAnAgatAtharsAkShAtkArastathA.atItamapi manasA smaryata iti ko doShaH | 
nanvindriyasyArthaprAptirnAma na saMyogaH samavAyo veti niyamaH | kintu pratyAsattimAtram.h | asti cha tadyogIndriyANAm.h | tattadupadarshakayogajadharmasahakR^itatvalakShaNamiti chet.h | evaM tarhi manaso.api pUrvAnubhavajanitasaMskArasAchivyalakShaNA.astyatItArthena pratyAsattirityAshayavatoktam.h- pUrvAnubhUtaM cheti ||
etaduktaM bhavati | yadi prAptiH saMyogAdilakShaNA vivakShitA tadA tadabhAvo.anaikAntikaH | pratyAsattimAtravivakShAyAM tvasiddhiriti | dR^iShTAntakathanaM tu pratyAsattimAtrasya sAkShAtkArahetutAM sambhAvayitum.h | kAryadarshanavashAchcheyaM kalpanA.asau nAtiprasaN^ga iti darshayituM cha | etena mAnasaM chetsmaraNaM syAnna saMskArajaM tadA.ananubhUte.apyu(vyu)tpadyeteti parAstam.h | saMskArasya sannikarShasthAnIyatayA.aN^gIkR^itatvAt.h | 
yatsmR^itermAnasatvaM sAkShisiddhamityuktaM tadabhinayena darshayati- vij~nAtamiti ||
etanmayA pUrvaM kR^itamityetanmayA manasA vij~nAtaM smR^itamapIti smaraNasya mAnasatvaM sAkShAdanubhavAtsAkShyanubhavena siddhamiti | 
yaduktaM paraiH pUrvAnubhavAvachChinnArthagocharA smR^itistadyAthArthyAdikamanuvidadhAnA na svayaM yathArtheti, tadasat.h, anubhavavachChuddhArthaviShayatvasyApi sAkShisiddhatvAditi darshayituM mayaitatkR^itamityapItyuktam.h |
nanu manaso.apratyakShatvAtkathaM smaraNasya mAnasatA sAkShipratyakShagamyeti chenna | tasya sAkShivedyatAyA vakShyamANatvAt.h | tathA.api kAryakAraNabhAvo na pratyakSha iti chedanvayavyatirekasachivasya sAkShiNastatra prAmANyAbhyupagamAt.h | j~nAnaM nityAnumeyamiti chenna | j~nAtatAyA nirAkariShyamANatvAt.h | svaprakAshamiti chenna | anAtvatvAt.h, ghaTavat.h | mAnasavedyatA tu nirasiShyata ityAshayavAnAha- kathameveti || 
yAthArthyamevetyAdinoktasya prakR^itopayogamAha- evamiti ||
yasmAnmAnatrayamevaMlakShaNakaM tasmAdbrahmAdivastuShu veda eva pramANaM na yuktyAdestatrAvakAshaH | indriyaM hi rUpAdimatyeva dravye pravatarte | nacha brahmAdikaM tathA | anumAnaM cha vyAptisApekSham.h | nacha vedanirapekShasya tasya brahmAdau saJNchAro.asti | upAdhipratipakShayostu sarvatra sambhavena vyAptyanishchayAt.h | vedAnusaraNe tu sAdhyAvyApakatvabAdhitaviShayatvayorAvashyakatvAt.h | pauruSheyAgamastu paratantra eveti | 
tataH kimityata Aha- tatprAmANyaM cheti ||
ya(ta)smAdvedaviShaye na yukteravakAshastato virodho.api sa evokta ityupapannam.h | 
tathAcha vedasya pramANavirodhAbhAvAttatprAmANyaM cha sAdhitam.h | yaduktaM prAk.h "tasmAdvedaprAmANyamiShyate' iti tatsiddhamityarthaH | 
|| iti shrImannyAyasudhAyAM na vilakShaNatvAdhikaraNam.h ||  Vyasa-(15) 

|| atha shrImannyAyasudhAyAM chaturtho bhAgaH (abhimAnyadhikaraNam.h) ||
|| OM abhimAnivyapadeshastu visheShAnugatibhyAm.h OM || yuktyantaravirodhaM vedasya parihartumidamArabhyate | syAdetat.h | yuktivirodhAH kiM pratyekaM pariharaNIyAH' utopalakShaNayA | nAdyaH | nirasanIyayuktyAbhAsAnantyena shAstrAparyavasAnaprasaN^gAt.h | sUtratvavyAghAtAchcha | dvitIye tvanArambha evAsyAdhikaraNasya | nirantarAtItAdhikaraNenaivopalakShaNayA sakalayuktivirodhAnAM parihR^itatvAditi | maivam.h | abhyadhikashaN^kAsadbhAvena tadupapatterityAshayavAnpUrvapakShaM tAvadAha- tathA.apIti || 
yadyapi phalavyabhichArAdivirodho vedasya parihR^itastathA.apItyarthaH | mR^ijjalAdInAmityAdipadena tejaHprabhR^itInAM grahaNam.h | buddhij~narAnaM, vAgvaktR^itvaj~n.h | AdigrahaNena shrotR^itvAdikam.h | veda ityanuvartate | dR^iShTA pramitA vyAptiryasyA yukteH sA tathoktA | vyAptigrahaNaM pakShadharmatAyA apyupalakShaNam.h | kvachittanniyamAnabhyupagamAtsvashabdenAsaN^kIrtanam.h | tayA viruddhatvAt.h | tatra mR^ijjalAdInAM buddhivAgAdau | kathamityAkShepe | pratipAdyAntaraM tu nAstyapratIteriti sheShaH | 
etaduktaM bhavati | "mR^idabravIt.h, Apo.abruvan.h, tatteja aikShata, tA Apa aikShanta, R^iNota grAvANo, viduSho.anuprANAH, ahaM shreyasi vyUdire, Apo vA akAmayanta' ityAdivedastAvanna pramANam.h, yuktiviruddhArthAbhidhAyitvAt.h, nIlaM nabha itivat.h | mR^ijjalAdInAM buddhivAgAdimattvaM khalvasyArthaH | sa cha, vimatA mR^inna vaktrI mR^ittvAtsampratipannamR^idvadityAdiyuktiviruddhaH | tathAcha vedavAkyAntare.apyaprAmANyamanumAsyate | 
nanu "na vilakShaNatvAt.h' ityanenaiva nyAyenAyamapi virodhaH pariharaNIyaH | maivam.h | (tannyA)nyAyasaJNchArAviShayatvAt.h | tatra hi yathoktAnuShThAne.api phalavyabhichArashcheddhetuH tadA.a.apAtatastAvatsandigdhavisheShaNAsiddhiH | kartrAdivaiguNyasyApi sambhavAt.h | nityatvena vedaprAmANyasya sthitau tu visheShaNAsiddhinishchaya eva | phalavyabhichAramAtrasya hetutve tu anaikAntikatvamityevaM vyAptipakShadharmatAvirahavyutpAdanena yuktivirodhaH parihR^itaH | na chAsyA yuktervyAptyAdyaN^gavaikalyaM sambaddham.h | prasiddhamR^idAdau tathopalambhAt.h | nacha tatrApi buddhayAdisadbhAvaH, kadA.api tatkAryasyAdasharnAt.h | nApi sambaddhamapi vyabhichIrNam.h | vyabhichArAnupalambhAt.h | nachAnupalambhamAnavyabhichAramapi sopAdhikam.h, upAdheranirUpaNAt.h | buddhayAdimattve cha mR^idAdInAM sharIrendriyavattA.api syAt.h | akaraNakakriyA.adarshanAt.h | nacha tadyuktamindriyAdInAmapi vaktR^itvAdivadadarshanAt.h | tato.anukUlatarkasanAthenopAdhivyabhichArAnupalambhasahakR^itena sahabhAgagrAhakeNa pramANena siddhA mR^ittvAdInAmavaktR^itvAdinA vyAptiH | nacha mR^idAdiShu mR^idAditvaM(mR^ittvAdikaM) nAstIti yuktam.h | vyAghAtAt.h | mR^idabravIdityAdiprayogAchcha | tataH pakShadharmatA.api siddhaiveti | 
nanu cha nityatayA vedasya prAmANye vyavasthite tadviruddhAyA yukterevAprAmANyamuchitamiti | maivam.h | vyAptipakShadharmatopetAyA yukterapi niravakAshatvAt.h | tatashcha satpratipakShatayA nishchAyakatvAbhAvenAprAmANyaM vedasya | 
nanu prasiddhamR^idAdipakShIkAre siddhasAdhanatA | pakShasapakShabhedAbhAvashcha | sapakShAntarasvIkAre tatra mR^ittvAdyabhAvaH | jaDatvasya hetUkaraNe tvasiddhiH syAt.h | tasmAdAdikAlInaM mR^idAdikaM pakShayitavyam.h | nacha tat.h pratyakShAdisiddhamiti veda evopajIvyaH | tathAcha dharmigrAhakapramANavirodhAdaprAmANyaM yukteriti chenna | vyAptyAdimatyAstadasambhavAt.h | AdikAlInamR^idAdisvarUpaparavAkyAntareNaparidR^ishyamAnakAryaliN^gena dharmigrahopapatteH | 
etena vaidike.arthe yukteravakAshAbhAvAnna tadvirodhakatvamityapAstam.h | 
tadevaM mR^idabravIdityAdivedavAkyAnAM yuktiviruddhatvenAprAmANye vedatvAt.h "yato vA imAni (bhUtAni)' 
ityAdivAkyAnAmapyaprAmANyAnna vedasamanvayena brahmaNo jagatkAraNatvasiddhiriti | 
siddhAntamAha- tata iti || 
vedasya yukteshcha niravakAshatvaM tata iti parAmR^ishati | tannAmako mR^idAdinAmakaH kashchiditi asmadAdyatIndriyatvamabhipraiti | pumAMshchetano.anyo.asmadAdivilakShaNo.antardhAnAdishaktimAnbhavet.h | asyAM shrutau vaktR^itvAdinA pratipAdyata iti sheShaH | itishabdasya prAptamityanenAnvayaH | prAptaM pramitam.h | yuktyAgamavirodhenetyarthApattiM sUchayati |
tatashchAyamarthaH | na mR^idabravIdityAdivAkyAnAM yuktivirodhenAprAmANyaM vaktavyam.h | atra mR^idAdishabdasya chetanaviShayatvAt.h | tathAcha tatpakShIkAre hetorasiddheH | shabdamAtreNa hetutve atiprasaN^gAt.h | achetanamR^idAdipakShIkAre cha prakR^itAvirodhAt.h | 
nanu kathaM chetaneShu mR^idAdishabda(pra)vR^ittiH | abhidhAnashaktyeti brUmaH | mR^idAdyabhimAnitvAt.h | pR^ithivyAdiShu tadabhimatatvena mR^idAdishabdapravR^ittiH | nanvete.abhimAninaH kimabhimatArthavyApinastadekadeshavR^ittayo vA | Adye(.api) sadehA videhA vA | Adye tadupalambhaprasaN^gaH | dvitIye teShAmindriyAbhAvena vaktR^itvAdyanupapattau punaryuktivirodhatAdavasthyam.h | tR^itIye tadvaiyarthyam.h tadanadhiShThitapradeshavat.h pradeshAntarapravR^ittisambhavAditi | maivam.h | vyApakAnAM sadehAnAmapi pishAchAdivadantardhAnashaktiyogAdadR^ishyatvopapatteH | 
nanvevaM sati kalpanAgauravamApadyeta | keShAJNchichchetanAnAM mR^idAdyabhimAnitvaM tatastachChabdAnAM teShu vR^ivirvyApakatvaM sadehatvamantardhAnashaktistatparatA cha shruterityanekasya kalpyamAnatvAt.h | maivam.h | arthApattitaH sarvasyAsya siddhatvAt.h | shrutirhi mR^idAdInAM vaktR^itvAdikaM pratipAdayati, yuktishcha tadabhAvam.h | na(cha)vAstavo virodhaH sambhavati | vastuvikalpApatteH | nachAyaM virodho vinaitatkalpanayA shAmyati | jaDasvIkAre yuktivirodhAt.h | anabhimAnisvIkAre cha pR^ithak.h shabdashaktau pramANAbhAvAt.h | avyApakatvAdyaN^gIkAre choktAnupapatteH | nacha shrutiyuktyoranyatarAprAmANyenApyupapadyata etaditi vAchyam.h | uktarItyA dvayorapi niravakAshatvAt.h | nahi pareNApi vidveSheNaivAgamAprAmANyamabhidhAtuM yuktam.h | kinnAmopapattimAshrityaiva | tathAcha kathaM vedaprAmANye.api na dIyate dR^iShTiH | tadevaM yuktyAgamavirodhenAsyArthasya prAptatvAnna kiJNchitkalpanAgauravamiti | 
nanvetadutsUtritaM kathamuchyata ityata Aha- atreti ||
ityuktametatsarvam.h atra "abhimAnivyapadeshastu visheShAnugatibhyAmiti' sUtre.abhidhIyata ityarthaH | yadvA.atrAbhidhIyata iti siddhAntopakramavAkyam.h | tasyaivaM prApte sUtrakR^itA samAdhAnamabhidhIyata ityarthaH | evaM sUtramavatArya tata ityAdinA vyAkhyAtamiti | 
yaduktaM tannAmaka iti mR^idAdishabdavAchyatvaM devatAyAstadanupapannam.h | ayogAdanuyogAchcha | mR^idAdishabdAH khalvachetaneShveva rUDhAH | na devatAyAm.h | lakShaNAshrayaNenApi shrutiyuktivirodhashAntirbhaviShyati | nApi vachanavR^ittiM sUtrakR^idAhetyata Aha- bAlarUDhimiti ||
ete pR^ithivIvaruNAdayastattannAmAna eva santi | tAni tAni mR^idAdIni nAmAni vAchakAni yeShAM te tathoktAH | natu tAni lakShakANItyevashabdArthaH | santi bhavanti | ayogaparihArAya uktam.h- bAleti || avidvadrUDhyabhAve.api vidvadrUDhisadbhAvAt.h | mR^idAdishabdAstAvaddevatAviShayA ityarthApattisiddham.h | mukhyAsambhava eva cha jaghanyavR^ittirAshrayaNIyA | nachAtra bAdhakamastIti vaidikaprayogAdeva bAdhakAbhAvasahitAdvidvadrUDhiravagamyate | yachchoktaM vachanavR^ittyaN^gIkAraH prakR^itAnupayogIti tatparihArAyoktaM tattanmR^idAdivastvabhimAnina iti |
ayamarthaH | mR^idAdishabdAnAM chetanaviShayatAmAtreNa prakR^itavirodhashAntAvapi vastusthitiM vijij~nApayiShatA sUtrakAreNa vyapadeshastviti tushabdena mukhyavR^ittiH sUchitA | tatropapattij~nApanAyAbhimAnIti choktam.h | anyathA chenanavyapadesha ityavakShyat.h | abhimAnI khalvabhimatasya sattAdeH prayojakaH | tatashcha tadadhInatvAditi nyAyena sa eva (tanmu)mukhyArtha iti | tadetat.h asmAbhiH sUtraM vyAkurvadbhirabhihitamiti |
nanvatra tannAmaka ityekavachanaM prakramya tattannAmAna iti bahuvachanaprayoge kinnimittam.h | tathA bhAShye.api "abhimAnidevatA tatra vyapadishyate | tAsAM cha' ityAdi | uchyate | a(trA)bhimAnivyapadesha ityabhimAnishabdo hyekavachanAntaH samastaH | vyapadeshashabdasyaikavachanAntatvAt.h | nahi bahUnAmeko vyapadesha iti sambhavati | uttarasUtre chaikavachanameva | ato yathAsUtraM prathamaM vyAkhyAtam.h | athedAnIM prA(pramA)NasaMvAdighaTanAya jAtAvidamekavachanamityAshayavatA bahuvachanaM prayuktamiti | 
abhimAninAM prAdeshikatvavidehatvayorvaiyarthyavaktR^itvAdyanupapattI | vyAptAnAM sadehatve.anupalambhabAdha ityetatparihArAya visheShAnugatibhyAmiti sUtrakhaNDaM kashchidanya iti tAtparyato vyAkhyAtam.h | tatprapaJNchayati- teShAmiti ||
visheSheNAtishayena | anyebhyo.asmadAdibhyaH | vyAptishchochyata iti sambandhaH | dehavattvasyApyupalakShaNametat.h | yadyapyetatsarvamarthApattyaiva labdham.h | anyathA virodhashAnterevApayarvasAnAt.h | tathA.apyuchyata iti pR^ithivyAdyabhimAninya ityAgamamapyatra saMvA(dayati)dinaM darshayati | yadyapyatrAkAN^kShAnusAreNa vyAptimAdAvuktvA shaktivisheSho.anantaramabhidhAtavyaH | tathA.apyalpAchtarasya pUrvanipAtamanusR^itya pravR^ittaM sUtramanugachChatA kramo bhagnaH |
Atmani chaivamityAdyuktAnusAreNa shaktirvyAptishchochyata ityanvayaH | syAdayaM virodho yadi shaktivyarAptishcha niravadhikA.atrochyate | na chaivam.h | pramANAntarAnusAreNAntardhAnAdishakterabhimatArthavyApteshcha pratipAdyatAN^gIkArAditi |
evamasmadAdyapekShayA.abhimAninAmanupalambhamaN^gIkR^itya tadbAdhaH parihR^itaH | idAnImasiddhashchAsAvityAha- dR^ishyante cheti ||
adhikAribhirantarhitArthadarshanasamarthairyogibhiH | etachcha (bhAShyodA) udAhR^itasmR^itisiddham.h | etena "dR^ishyate cha' iti sUtraM vyAkhyAtaM bhavati |
ye tu mImAMsakaMmanyA vigrahavatI devatAM na sahante te.apyanenaiva nirastA bhavanti | arthApattyA pratyakSheNa cha tatsiddheH | samarthitaM chAgamAnAM siddhArthe prAmANyam.h | anupalambhaH anekatra yugapatsannidhAnaM cha shaktivisheShAdupapadyate pishAchAdivat.h | nacha pishAchAdayo.api na santi | mantrauShadhAdinA.asmadAdibhirapyupalabhyamAnatvAt.h | arthakriyayA saMvAdena cha prAmANyopapatteH | vakShyati cha sUtrakAro "devAdivat.h' ityuktvA tatrApi vipratipannaM prati "api lokaH' iti |
kiJNchendrAgnivaruNAdipadaM kasyachidvAchakaM padatvAt.h gopadavat.h | nachAchetanamAtre tatprayogo.asti | nacha chetano muktaH pralIno vA tadvAchyaH | jagadvayApArasambandhinyapi prayogAt.h | nachAsau vigrahavidhuraH sambhavatItyalam.h | 
nanu tathA.api mR^idabravIdityAdivedasyAbodhakatvalakShaNamaprAmANyaM durnivAram.h | tathAhi | yadyapi vAkyatApannAni padAni vAkyArthaM padArthAnAmanyonyasaMsargavisheSharUpamapUrvamevAvagamayanti, tathA.api padArthaivarAchyavAchakabhAvarUpasambandhapratipattilakShaNAM vyutpattimapekShante anvayavyatirekAbhyAM tathA.avadhAraNAt.h | nacha mR^idAdishabdAnAM pR^ithivyAdiShu devatAsu vyutpattissambhavati | sambandha(j~nAna)sya sambandhij~nAnasApekShatvAt.h | pratisambandhirUpAyAshcha devatAyAH pratyakSheNa duradhigamatvAt.h | liN^gAbhAvenAnumAnAyogAt.h | nacha shabdatastadavagamaH | satyAM vyutpattau shabdato devatAgamaH, sati cha tasminvyutpattiriti parasparAshrayatvAt.h | nacha shabdavisheShasyAgR^ihItasaN^gatikasyaiva bodhakatvam.h | adR^iShTakalpanAprasaN^gAt.h | yadyapi dR^ishyate chetyuktam.h | tathA.apyasmadAdInAM vyutpatyanupapattireva | devatAdarshanaM tu (cha)yoginAM vedArthaj~nAnottarabhAvanAjanyamaN^gIkriyata iti na vyutpattihetuH | lakShaNA.api vAchyArthadarshanaM vinA.anupapannaivetyata Aha- shAstrokteti || 
chashabdo.apyarthaH | evashabdaH sAmarthyAchChAstrashabdena sambandhanIyaH | shAstraikasamadhigamyavastuna iti | pratyakShAdyagamyAyA api devatAyA iti yAvat.h | vastuno vyutpattirati mR^idAdishabdasya tatsambandhivAchakatvapratipattirityarthaH | yujyata iti sheShaH | anena cha evashabdasya sambandhaH | shAstraliN^gatastajj~nAnasambhavAditi sheShaH | 
yadvA shAstroktavastuno.api shAstraliN^gato.adhigatisambhavAttatra shabdasya vyutpattiryujyata iti yojanA | devatAyA iti vaktavye shAstroktavastunashcheti vachanaM shaN^kAnuvAdarUpam.h | shAstrameva liN^gaM shAstraliN^gam.h | mR^idabravIdityAdishAstrAdevopapattivirodhasahitAnmR^idAdishabdavAchyatayaiva devatAsvarUpamavagamyata iti |
yadvA shAstraM taistaiH praNItaM tatsadbhAve liN^gam.h | nahi vedAdanyadvAkyaM vaktAramantareNopapadyate | tatashcha vachanaliN^gAnumite vaktari vR^iddhairanyAnprati mR^idAdishabdAH shakyavyutpAdanAH | 
yadvA shAstraM shAsanam.h | varShaNAdyupalakShaNametat.h | nahi varShaNAdikriyA vikartR^ikA sambhavati | tathAcha tayA.anumite katarri shakya(ta)nta eva vR^iddhaiH sha(bdo)bdA vyutpAdayitum.h | 
athavA shAstroktaM liN^gamavyabhicharito dharmaH shAstraliN^gam.h | pAshahastatvasahasrAkShatvAdishAstroktatattaddevatAlakShaNAnyupAdAya vyutpAdanaM shakyameva | yathA khalu loke yathA mudgastathA mudgaparNI, yathA mAShastathA mAShaparNI, dIrghagrIvAdimAnpashuruShyra iti lakShaNAnyupAdAya mudgaparNItyA(rNyA)dishabdA vyutpAdyante, tathA yaH pAshahastatvAdimAnso.abAdishabdArtha iti vyutpAdanaM suvachana(kara)meva | pAshAdishabdAstu lokata eva gR^ihItasaN^gatayaH | samAsasya vAkyatvena vyutpattyanapekShatvamiti na kashchidvirodhaH | 
na kevalaM mR^idAdishabdAnAmayaM vyutpattiprakAraH | kinnAmAtIndriye dharmAdAvapi | tatashchaivaM vedaprAmANyamAkShipato.atIndriyAtharvyavahAramAtravilayaprasaN^ga iti sUchayituM shAstroktavastunashcheti sAmAnyenoktam.h | 
evaM tarhi kuTilikeyaM vyutpattirdubarlA | sAkShAtkR^ite tu mR^idAdAveva prabalA tatashcha devatAnAM mukhyapratipAdyatvamityayuktam.h | kintu mR^idAdInAmeva | vyutpattyanusAritvAtpratipAdanasyetyata Aha- vyutpattiriti ||
seti | yA viditashabdashaktibhirvR^iddhaiH shAstraliN^gataH sampAditA | mUrkhairaviditashaktibhirvyutpAditA | vyutpattirmUrkhavyutpattiH | hishabdo hetusUchakaH | nahi vyutpattiviShayasya parokShatvamaparokShatvaM cha vyutpatterdaurbalye prAbalye cha kAraNam.h | api tarhi vyutpAdakasya (shabda)shaktitattvaj~nattvam.h | tadanusAreNa vyutpAdanaM prAbalye, anyattu daurbalye | anyathaikhaNDe sAkShAtkR^ite chandanashabdasya vyutpattiH prabalA | liN^gato.api j~nApite chandane dubarleti syAt.h | asti chedaM kAraNaM prakR^ite | itIyameva prabalA netareti | yat.h yasmAde(vaM)vaitat.h tasmAttattannAmAna evaita iti pUrveNa sambandhaH | 
nanvetadayuktam.h | yadyuktivirodhena vedasya svArthAtprachyAvanam.h | tasya sakalapramANApekShayA cha prAbalyam.h | yatkvachitsvArthAtprachyAvanaM tadupajIvyavirodha eva | nachAtra tathetyata Aha- dR^iDheti || 
virodhe vedasyeti sheShaH | ayaM bhAvaH | shruterarthaprachyAvanasyAyuktatAM vadataH ko.abhisandhiH | kiM viruddhayorevAprAmANyamutAgamaviruddhAyA yukteraprAmANyam.h | nAdyaH | vastuvikalpaprasaN^gAt.h | na dvitIyaH | vyAptipakShadharmatopetAyAstadayogAt.h | kathaM tarhyupajIvyavirodhe tvityAdyuktamiti chet.h | upalakShaNatveneti brUmaH | upajIvyaM khalu nopajIvyamityeva bAdhakam.h | kintu prabalatvena | tadyadi yuktyantarasyApi syAttadA kuto na bAdhakateti | yadvA.adhikaraNopAdhimanenAha | na kevalamatrodAharaNe | kintu sarvatrApi vedavAkye pramitavyAptipakShadharmatAvadyaktivirodhe satIdR^isha evAnyathArthasvIkAreNa virodhaparihAro nyAyaH prakAro draShyavya iti |
|| OM asaditi chenna pratiShedhamAtratvAt.h OM || nanu cha(chA)nArambhaNIyamevedamadhikaraNam.h "na vilakShaNatvAt.h' ityanenaiva vedasya sakalayuktivirodhAnAM parihR^itatatvAt.h, dR^iDhayuktivirodhaparihArasya chAbhimAnyadhikaraNanyAyasiddhatvAt.h, ityato gatArthatAM pariharannadhikaraNasyopAdhimA(pyA)ha- alpavAkyeti || 
yatra yadA vedasya vAkyayutA yuktirvirodhinI syAt.h, tatra tadA, vastunirNayaH kathaM syAt.h iti pUrvapakShiNerite sati tadvirodhiyuktInAM bAhulyAt.h prAbalyAt.h vastunirNayo bhavediti siddhAntaH | ityeSho.atrAdhikaraNe nyAyo vinishchitaH |
etaduktaM bhavati | pUrvAdhikaraNe pratyakShAdigR^ihItavyAptyAdimattvena dR^iDhayA yuktyA viruddhatvAdvedaikadeshasyAprAmANye sati tad.hdR^iShTAntena brahmaNo jagatkAraNatvAbhidhAyakasyApi vedasya vedatvAdaprAmANye tadasiddhiriti pUrvaH pakShaH | siddhAntastu yuktivadvedasyApyapauruSheyatvena dR^iDhatvAt.h vAstavavirodhasyAnupapatteH aviruddhAtharkalpanopapatteH nAprAmANyamiti |
iha punarvedavAkyAntarasaMvAdena sudR^iDhayA yuktyA viruddhatvAd.hbrahmaNo jagatkAraNatvAbhidhAtrINAM shrutInAmeva tatra prAmANyAnupapattau prathamAdhyAyoktavastunirNayo na bhavediti pUrvaH pakShaH | siddhAntastu | pUrvapakShiNotprekShitAbhyaH shrutisahitayuktibhyo.api prabalAnAM tadvirodhiyuktInAM sadbhAvAttadviruddhAnAM pUrvapakShashrutiyuktInAmaprAmANyAdupapannataraH prAgukto.artha iti |
ataH pUrvottarapakShanyAyayoragatatvena yukto.adhikaraNArambha iti | etachchAnupadamevodAharaNena prapaJNchayiShyAmaH | 
nanvevaM sati shrutInAM shrutiyuktivirodhaparihAro.asyAdhikaraNasyArtha ityuktaM bhavati | so.ayaM chaturthapAdArtha eveti tatraivAsyAdhikaraNasyopanibandhanamuchitam.h | nAtretyato.asya tato.api vailakShaNyaM darshayitumuktamalpeti, bahuleti cha | atrAlpatvamupasajarnatvam.h, bahulatvaM (cha) pradhAnatvamiti j~nAtavyam.h | evashabdastu "na guNapradhAnabhAvavyatyAsashchaturthapAda iva' ityarthe |
nanu shrutiyuktibhyAM pUrvapakShite kathaM prabalayuktimAtrAshrayeNa siddhAntaH | kathaJNchitpratipakShatAmAtrasambhavAdityata uktaM vivR^iNvannAha- yuktestviti ||
pUrvapakShayuktyapekShayA virodhiyukterbAhulyam.h | tathA pUrvapakShAgamApekShayA virodhyAgamasya cha bAhulyaM kathaM nirNayaM na kuryAt.h | pUrvapakShyutprekShitayuktyAgamAbhyAM prabalau virodhiyuktyAgamau tadbAdhayA vastuvyavasthAM kuruta ityarthaH | kuryAditi pratyekaM sambandhaH | na kevalaM siddhAnte prabalayuktimAtraM, kinnAma prabalAgamo.apyastIti bhAvaH | iti ataH, adhikaraNArambhaH sambhavatIti sheShaH | adhikaraNopAdhivyutpAdanasamAptidyotako vA itishabdaH | 
tadidamudAharaNaniShThaM vyutpAdayituM pUrvapakShamanuvadati sUtrakAraH- asaditi chediti || ayamasyArthaH | na brahmaNo jagatkatarR^itvaM yuktam.h | pramANAbhAvAt.h | "sadeva somyedamagra AsIttattejo.asR^ijata' ityAdishrutirastIti chenna | tasyA yuktiviruddhatvena bhavadabhimatArthe prAmANyAbhAvAt.h | tathAhi | mahApralaye tAvadutpatsyamAnakAryaprAgabhAvo.avashyamaN^gIkaraNIyaH | anyathA sargAdau 
kAryotpAdAyogAt.h | nachAsyAnyatra charitArthatopalabhyate | tatashcha sa eva sakalakAryakAraNaM bhaviShyati |
ayamatra prayogaH | mahApralayavartI kAryaprAgabhAvo mahadAdikAyarkAraNaM bhavitumarhati, anyatrAnupakShINatve sati niyamena tatpUrvabhAvitvAt.h, yo.anyatrAnupakShINatve sati niyamena ya(taH)tpUrvabhAvI, sa tasya kAraNam.h, yathA kuvindaH paTasyeti | mahadAdikaM vA prAgabhAvakAryam.h ananyathAsiddhaniyatapashchAdbhAvitvAt.h, yat.h yadananyathAsiddhaniyatapashchAdbhAvi tat.h tatkAyarm.h | yathA paTaH kuvindasyeti |
nanvatra jagatprAgabhAvasya jagatkAraNatvamAtraM vA sAdhyam.h, anyayogavyavachChedena vA | Adye.arthAntaratA, prAgabhAvasya kAraNatve.api brahmakAraNatAsambhavAt.h | dvitIye vyAptyabhAvaH | na hi "yo yadapekShayA pUrvabhAvI, sa eva tatkAraNaM, nAnyaH' iti niyamo.asti | tataH prAgabhAvasya jagatkAraNatve.api tatsamAnanyAyAnAmIshvarAdInAmapi tatkAraNatvamaN^gIkAryamiti | maivam.h | syAdetadevam.h yadIshvarAdInAM pralaye sattvameva syAt.h | nachaitadasti | siddhAntinA kAraNatvenAshAsyamAnamIshvarAdikaM pralaye.asadbhavitumarhati bhAvatvAnmahadAdikAryavaditi yuktivi(ruddhatvatAt.h)rodhaH | evaJNcha(JNchedI) IshvarAdInAM pralaye.asattvasiddhau prAgabhAvasya kAraNatvamAtrasAdhane.api tasyaiva kAraNatvamiti siddhayati | nanu cha yatkAryaM tatsakartR^ikamiti niyamAnmahadAdikartR^itveneshvaro.avashyamaN^gIkaraNIyaH | na | pralaye tatsattA(ttvA).abhAvasya pramitatvena prAgabhAvasyaiva jagatkartR^itvopapatteH | na chaitadanumAnajAtamudAhR^itashrutiviruddhatvenAprAmANyamiti sAmpratam.h | "asadevedamagra AsIt.h | tadasadeva sanmano.akuruta | asataH sadajAyata' ityAdishrutisaMvAditvena shrutimAtrataH prAbalyAt.h | prabalayuktiviruddhAyAshcha shruteH svArthaparityAgasyAtItAdhikaraNe sthitatvAt.h | prAgabhAvasyApi svarUpasattvAdinA sadevetyAdiprayogaviShayatadvopapatteH |
nanu "etena sarve' ityasadAdishabdAnAM brahmArthatvamuktam.h | tatkiM shabdAnAmanyatra shaktireva nAsti, kiM vA shrutestatra tAtparyAbhAvaH | nAdyaH | samAkarShAN^gIkArAt.h | na dvitIyaH | yuktyupatAyAstatra tAtparyopapatteH | tathA.api prAgabhAvasyaiva kAraNatvaM kartR^itvaM cha na kvApyupalabdhamiti chenna | alaukikArthasya yathAgamaM grAhyatvAt.h | santatotpattiprasaN^gastu brahmavAdino.api samAnaH | ichChAdikAraNAnAM kAdAchitkatvena tatsamAdhAnaM mamApi samAnam.h | ata eva shrutirAha "tanmano.akuruta' iti | tat.h tasmAt.h, tattatprAgabhAvasyaiva tattatkatarR^itvAduktamayuktamiti | tadidamuktam.h- asaditi || abhAvaH shrutyA jagatkartR^itvenochyate | anumIyate cha tathA | tasmAtsa eva jagatkarteti | atrAsachChabdo bhAvasAdhanaH shrutyanugamArthamabhAve prayuktaH | 
aparA.api vR^ittiH | bhAvatvahetunA kAryavadIshvarAdikamapi pralaye.asadanumIyata iti | atrAsachChabdaH kartR^isAdhanaH | iha prathamAM vR^ittimabhipretya neti siddhAntAMshaM vyAchaShye(vyAkhyAti)- asaditi ||
abhAva ityarthaH | kAraNamiti tadvisheShaH kartochyate | hItyanenedamAha | upapattiviruddhastAvanna vedAtharH sambhavati, tadaviruddhe.arthe sambhavatItyuktam.h | prakR^itashchopapattiviruddhaH | tathAcha vakShyAma iti | shrutyartho na bhavatItyupalakShaNam.h | anumAnaprameyamapIdaM na bhavatyupapattiviruddhatvAdityapi draShyavyam.h | 
kiJNcha sambhAvita eva shrutyartho vaktavyo.anumAtavyashcha | nachaivaM prakR^itaH | kvApyabhAvasya kartR^itvAnupalambhAdityAha- kvApIti || 
asatkAraNaM na hyanupalabdhamityanuvartate | 
chaturthapAdasyAdhikaraNasya vailakShaNyaM darshayitumalpetyAdyuktam.h | tadavishadam.h | vailakShaNyaj~nAnasyobhayasvarUpaj~nAnAdhInatvAt.h | atashchaturthapAdArthaM darshayati- shrutIti ||
shrutInAM prAyo bAhulyam.h | tatsahitAbhirupapattibhiH | shrutipradhAnakopapattibhiriti yAvat.h | avirodho virodhAbhAvaH | shrutInAmiti sheShaH | 
yadvA shrutiprAyashabdena shrutikalpatvamuchyate | shrutigR^ihItAbhirupapattibhirityarthaH| atra tu svatantrAbhiriti sphuTameva | athavA.atroktArthasyaiva tatra prapaJNchanAnna doShaH | yathA prathamapAdArthaprapaJNchanAt.h dvitIyapAdasya ityAshayenoktaM samyagiti | yadvA kvApIti atra sambaddhayate | tena kvApyadhyAtmalakShaNe viShaye, atra tvanyatreti bhedaH sUchito bhavati | yadyapyetatprAgeva vaktavyam.h tathA.apyasatkAryamityAdervakShyamANasya, sUtrasya vyAkhyAnAntaratvadyotanAya vyavadhAnenoktam.h | anyathA pUrvameva vyAkhyAnam.h, idaM tu tadupapAdanAyopayogIti vij~nAyeta | 
atha dvitIyAM vR^ittimabhipretya "asaditi chenna' ityetAvatsUtraM vyAchaShye- asaditi || 
kAryaM mahadAdikam.h | yathA pralaye.asat.h pramitaM tathA vastutvAdbhAvatvAtkAraNaM kAraNatvena siddhAntinA.aN^gIkR^itamIshvarAdikamapi(miti)pralaye.asadbhavitumarhatItyarthaH | 
kuto neti chet.h | na tAvadasmAdevAnumAnAdabhAvasya vishvakartR^itvasiddhiH | kintvanena pralayAvasthAyAmIshvarAdyabhAvasiddhau kAryasya sakartR^ikatvaniyame sthite prAgabhAvasya niyatapUrvabhAvitvena vishvakAraNatvaM siddhayan.h katarR^itayaiva setsyatIti vaktavyam.h | tadidaM pratyanumAnaparAhatamityAshayavAn.h pratiShedhamAtratvaditi sautraM hetuM vyAkuvarn.h sAdhyamadhyAharati- niShedheti ||
niShedhaikasvarUpasyeti hetugarbhavisheShaNam.h | ayamatra prayogaH | vipratipanno.abhAvo na kartA pratiShedhamAtratvAt.h niShedhaikasvarUpatvAt.h sampratipannaghaTAbhAvavaditi | kartR^itvamAtrasyAbhAve vishvakatarR^itvaM dUrotsAritam.h | nacha dR^iShTAntaH sAdhyavikalaH | anvayavyatirekAbhyAM kulAlAdeH kartR^itvanishchaye tu abhAvasya tatkalpakAbhAvAt.h |
nanvastu niShedhaikasvarUpatvaM, kartR^itvaM cha  ko virodhaH | tathAcha ghaTAdyabhAvasyAkartR^itve.api pralayakAlIno.abhAvaH kartA bhaviShyatItyataH kartR^itvaniShedhaikasvarUpatvayovirrodhaM sphorayituM kartR^itvasvarUpamAha- buddhIti || 
pravR^ittiH ichChAprayatnAdikA | nishchitaM sarvairapi parIkShakaiH | vR^ikSheNa sthIyata ityAdau kartR^itvaM pAribhAShikaM na tu svAbhAvikamiti hi sarve.api pratipannAH | 
atra buddhipUrvapravR^ittirityetad.hbuddhayA vivichya vyAkhyeyam.h | tathAhi | syAtkartR^iniShedhaikasvarUpatvayoravirodhaH, yadi tR^itIyAdiviShayatvameva kartR^itvaM syAt.h | na chaitadasti | api tarhi ichChAprayatnAdirUpA pravR^ittireva | sarvairapi parIkShakaistasyA eva kartR^itvena nishchitatvAt.h | prakaraNAchchaitadeva nishchitam.h | atraiva hi vipratipattirnAnyatra | sA cheyaM pravR^ittirbuddhipUrvA buddhivyAptA | kAryAyAH pravR^itterbuddhikAraNakatvAt.h | akAryAyAshcha buddhivyabhichArAdyadasharnAt.h | nacha kartR^itvAparaparyAyAyAH pravR^ittervyApikA buddhirabhAve sambhavati | tato vyApyaM kartR^itvamapi na sambhavatyeveti kathaM kartR^itvaniShedhaikasvarUpatvayorna virodha iti | 
atra kartR^itvAnuvAdena buddhipUrvapravR^ittiriti vyAkhyAnAnnishchitamiti napuMsakopapattiH | bhAve vA ktapratyaya iti |
nanu mA bhUdaprayojakatvaM hetoH | tathA.api vaiyarthyamaparihAyarm.h | abhAvaparyAyo hi pratiShedhashabdaH, kartR^itvaM cha kAryotpattyanukUlechChAdiyoga ityuktam.h | nacha pratiShedhatvaM kartari vartate, yenAkartR^ikaM vyabhicharet.h | tannirAsArthaM cha visheShaNaM sArthakaM syAt.h | ataH pratiShedhatvAdityetAvatA.akartR^itvavyabhichArAbhAvAtsUtre mAtragrahaNaM vyAkhyAne.apyekagrahaNaM vyarthamityata Aha- pratiShedheti ||
bhAvasyApi kulAlAdeH kartuH pratiShedhAtmakatvaM vidyate | ataH pratiShedhatvAdityu(tyevo)kte kulAlAdau, akartR^itvena hetoH, vyabhichAraH syAt.h | tatparihArArthaM mAtragrahaNam.h | tadvayAkhyAne (cha) ekagrahaNaM cha sArthakamiti | 
nanu kulAlAderbhAvasya kathaM pratiShedhAtmakatvamityata Aha- abhAveti ||
abhAvo.atrAnyonyAbhAvo vivakShitaH | sa dharmo.asyetyabhAvadharmA | tasya bhAvastattvam.h | tata iti bhAvapradhAno nirdeshaH | asti khalu kulAlAderbhAvasya bhedAparaparyAya(H)pratiShedhAtmakaH anyonyAbhAvo dharma iti |  Vyasa-(16)

nanvidamasaN^gatam.h | yaH kartA dharmI kulAlAdiH na tasya pratiShedhAtmakatvam.h, yashcha pratiShedhAtmako.anyonyAbhAvo na tasya kartR^itvamittaya Aha- dharmeti ||
dharmadharmiNoH kulAlAnyonyAbhAvorekatvataH | chashabdo hetusamuchchaye | abhAvadharmato dharmadharmyaikyatashcha pratiShedhAtmakatvaM bhAvasyAstItyanvayaH | evashabdo bhedavyudAsArthaH | anyonyAbhAvo hi dharmiNA.atyantAbhinno.abhyupeyate | na tvayAvad.hdravyabhAvI dharma iva bhinnAbhinnaH |
astvevaM pratiShedhatvasya kulAlAdau vyabhichArastathA.api kathaM mAtragrahaNasya sArthakyam.h | na hyavishiShyavyabhichAra eva visheShaNaM prayojayati | tathAtve visheShaNaniyamAnupapatteH | kinnAma visheShaNasya vyabhichAranirAsaupayikatve sati | tadatra kathamityata Aha- na tviti ||
kulAlAdeH karturbhAvasya pratiShedhatve.api(dhAtmakatve.api)tanmAtratA pratiShedhamAtratA na bhavet.h | ato.asti mAtragrahaNasya vyabhichAraparihAraupayikatvam.h | tushabdo.avadhAraNe sandigdhavyabhichAraparihArArthaH | 
nanvevamekaM sandhitsato.a(nyat.h)paraM prachyavate | yato vyarthavisheShaNatAparihAre svarUpAsiddhirApannA | tathAhi | pakShIkR^ite abhAve prameyatvAdidharmAH santi na vA | neti pakShe.apramitAshrayatvAdikaM hetoH | Adye na tAvatte.apyabhAvAH vidhipratyayaviShayatvAt.h, pratiyogyanirUpyatvAchcha | ShaT.hpadArthAtiriktatvamabhAvatvamiti chenna | svechChAparikalpanAyA anupAdeyatvAt.h | anyathA paJNchaiva bhAvAstadatirikto.abhAva iti kalpanAyAM samavAyAderapi bhAvatvaM na syAt.h | te cha nAbhAvAddharmiNo bhinnAH | 
anyonyAbhAvasamAnanyAyatvAt.h | tathAcha yathA kulAlAdervipakShasya vidhiniShedhAtmakatvena pratiShedhamAtratvAbhAvastathA pakShIkR^ithAbhAvasyApi (dharmadvArA vidhirUpasya) pratiShedhamAtratvAbhAvAtsvarUpAsiddho hetuH syAt.h | dR^iShTAntashcha sAdhanavikalaH | ghaTAbhAvasyApi dharmadvArA vidhirUpasya pratiShedhamAtratvAbhAvAdityata Aha- abhAvasya cheti ||
prathamApishabdAtpUrvaM yadItyadhyAhAryam.h | yadyapyabhAvasya pakShIkR^itasya dR^iShTAntIkR^itasya cha bhAvaH prameyatvAdidharmo.asti | chashabdAddharmiNA abhinnashcha | bhAvasyAbhAvadharma iveti vA | athA.api na svarUpAsiddhayAdidoSha iti sheShaH | 
kathamityata Aha- hi dharmiNa iti ||
hishabdo hetau | tAdR^iktvaM pratiShedhAtmakatvam.h | mAtratA pratiShedhamAtratA | iha sUtre | etaduktaM bhavati | syAdayaM svarUpAsiddhayAdidoSho yadyatra pratiShedhamAtrashabdena kevalapratiShedhatvaM vivakShitaM syAt.h | nachaivam.h | kintu dharmadvAramantareNa dhamirNa eva pratiShedhatvam.h | tachcha pakShadR^iShTAntayerastyeva | tayodharrmadvAreNa vidhitve.api dharmiNoH pratiShedhatvasyobhayasiddhatvAt.h | vyAvR^ittaM cha vipakShAtkulAlAdeH | tasya dharmato niShedhatve.api dharmi(No) vidhitvA)No.aniShedhatvAditi | nanu kathametallabhyate | uchyate | mAtrashabdo hi sAkalye vartate | nacha tat.h kvApi sambhavati | pratiShedhe.api vidhisadbhAvasya pareNaivoktatvAt.h | tataH pratiShedhamAtrashabdo vidheraprAdhAnyaM lakShayati, annamAtraM bhuktamiti yathA | dharmadharmiNoshcha, aprAdhAnyaM dharmasya, prAdhAnyaM dharmiNaH | tena dharmiNaH pratiShedhatvaM pratiShedhamAtratvamiti siddhayati |
ichChAprayatnAdirUpAyAH pravR^itteH kartR^itAparanAmikAyAH vyApikA buddhiH abhAvAdvayAvR^ittA tAmapi vyAvartayatItyuktam.h | tatrAbhAvAdbuddhivyAvR^ittireva kuta ityata Aha- buddhIti || 
tattasmAtpratiShedhamAtratvAdeva buddhirAhityamabhAvasya ghaTAbhAvavatsiddhayatItyarthaH | dvividhaM hi prameyam.h svatantraM paratantraM cha | paratantramapi dvividham.h bhAvo.abhAvashcha | bhAvo.api dvedhA chetano.achetanashcha | evaJNcha yadA bhAvasyApi kasyachinna chaitanyaM, kA vArtA tadA.abhAve chaitanyasya | kashchidabhAvo buddhimAn.h kinna syAditi chenna | nirupAdhikasambandhamanAdR^itya nirnimittAyAH shaN^kAyA atiprasaN^gitvAt.h | "tanmano.akuruta' iti shruteriti chenna | anyathAsiddhatvAt.h | atha pratiShedhamAtratvamapi pakShe nAbhyupeyAt.h | tadA.asaditi brahmeti cha saMj~nAbhedamAtram.h | anekatvAdeH pareNApi tyAjyatvAt.h | anekasvAtante kAryodayAyogAt.h | 
nanvidaM tatraiva vaktavyam.h | satyam.h | pratiShedha(tva)mAtratve vidite tato buddhirAhityapratIteH saulabhyAdihoktam.h | TIkAkArastu prameyatvAdibhAvadharmAN^gIkAre buddhirapi tathA kinna syAditi shaN^kAvakAshAdihoktamityAhuH | 
bhAvasyAbhAvo dharmaH, abhAvasya cha bhAvo.api dharma ityanupapannam.h (bhAvasyAbhAvadharmatA, abhAvasya cha bhAvadharmatetyanupapannam.h |) bhAvAbhAvayorabhAvabhAvadharmitve pramANAbhAvAt.h | sambandhAbhAvAchcha | sambaddhayoreva hi shauklayapaTayordharmadharmibhAvo dR^iShTo nAsambaddhayomarerumandarayoH | nacha bhAvAbhAvayoH sambandho.asti | saMyogasamavAyayorbhAvaniyatatvAt.h | viruddhasvabhAvatvAchcha | yAvaviruddhasvabhAvau guNaguNinau tAveva hi dharmadharmiNAvupalabdhau | na viruddhasvabhAvAvashvamahiShau | viruddhasvabhAvau cha bhAvAbhAvau | vidhiniShedharUpatvAt.h | abhedAchcha | nahi ghaTaH svayaM svasyaiva dharmo bhavati | uktaM cha dharmadharmyaikyamityata Aha- visheShyataiveti ||
visheShaNataiva cha dharmatvamityapi draShyavyam.h | yo hi vishiShyate vyavachChidyate sa tasya dharmI | dharmashchAparaH | prakArAntarasya nirvaktumashakyatvAt.h | pratIyate cha visheShyavisheShaNabhAvo bhAvAbhAvayoH | anyathA ghaTaH paTo na bhavatItyabhAvaH prameya iti cha vyavahArAnupapatteH | tatkathaM bhAvAbhAvayorna dharmadharmibhAvaH | paTashoklayayoshcha na sambandhaprayukto dharmidharmabhAvaH | nApi merumandarayostadabhAvaH sambandhAbhAvaprayuktaH | kintu svabhAvAdeva visheShyavisheShaNatvAtadabhAvarUpaH | sambaddhayorapi ghaTapaTayostadabhAvavat.h, bhUtalaghaTAbhAvayostadbhAvAchcha | 
evameva virodhisvabhAvAbhedAvapi parA(nira)stau | saguNanirguNatvena nityAnityatvena vA viruddhasvabhAvayorapi guNaguNinordharmyAditvasya darshanAt.h | adarshanAchcha paTatvashauklayayoH | dR^ishyate chAbhede.api tadbhAvaH | astitvAbhidheyatvAdInAM dharmANAM parairdharmyabhedasyAN^gIkR^itatvAt.h | bhinnAnAmapi tadbhAvo nopalabhyate | tadevamasambaddhayorapi vilakShaNasvabhAvayorapi bhAvAbhAvayorabhede.api visheShashaktyA visheShyavisheShaNatAlakShaNo dharmidharmabhAvo yukta eveti |
yadyevaM bhAvAbhAvayorabhAvabhAvadharmitvaM dharmadharmiNoshchAbhedaH syAt.h, tadA bhAvasyApyabhAvatvenAbhAvasya cha bhAvatvena, ghaTAdInAM bhAvatvameva prAkpradhvaMsAtyantAbhAvAnAmabhAvatvameveti niyamo nirnibandhanaH syAt.h | nachaivamastviti vAchyam.h | 
sakalalokasiddhasya tathAbhAvAnarhatvAt.h ityata Aha- prathameti ||
rUpashabdo dharmivachanaH | bhAvAbhAvatvamiti yathAyogaM sambandhaH | atraivaM satyapi | hishabdaH prasiddhau | ayamarthaH | kiM bhAvAbhAvanibandhanaM prameyarUpamanviShyate pramANaM vA | AdyasyottarArdhamuttaram.h | yadyapi bhAvAbhAvAtmakA ghaTAdayaH prAgabhAvAdayashcha | tathA.apyatra padArthasArthe yaH piNDo vidhidharmiko ghaTAdiH sa bhAvo, yastu niShedhadharmikaH prAgabhAvAdiH so.abhAva iti vyavasthopapadyate | abhede.api dhamardharmibhAvo visheShashaktyA saN^gachChata ityuktameva | dvitIyasya uttaraM prathamapratipattiShviti |
yaH prathamaM vidhitayA parapratikSheparUpatAM vinA pratIyate sa ghaTAdirbhAvaH | yastu niShedhatayA parapratikShepeNa pratIyate prAgabhAvAdiH so.abhAva ityuttarArdhenaikavAkyatayA yojyam.h | 
ghaTo hi prathamaM vidhitvena dharmirUpeNa pratIto.anantaraM paTo na bhavatIti paTaniShedhAtmatayA pratIyate | prAgabhAvAdirapi prathamaM niShedhatvena dharmisvarUpeNAvagato.anantaraM prameya iti vidhitayA pratIyata iti sakalapratipattR^isiddhamiti bahuvachanahishabdAbhyAM dyotayati | viShayiviShayayorAdhArAdheyabhAvamabhipretya saptamIprayogaH | kArakeShu gauNamukhyatvavivakShAbhAvasya sthitatvAditi | 
evaM pUrvapakShyutprekShitapramANasamudAyalabdhasyArthasya pramANavirodho darshitaH | idAnImasatkAryaM yathA dR^iShTamityanumAnaM visheShato nirAchikIrShustatprastAvanAya asUtrayatsUtrakAraH OM apItau tadvatprasaN^gAdasamaJNjasamiti | asamaJNjasametadvishvasyAbhAvakartR^ikatvamatam.h | kutaH | abhAvasya (eva) jagatkartR^itvAN^gIkAre.apItau pralaye tadvatprasaN^gAt.h abhAvavattvaprasaN^gAt.h | IshvarAdeH sarvasyA(pya)bhAvAbhyupagamaprasaN^gAditi yAvat.h | na hIshvarAdau sati tatparityAgenAbhAvasya jagatkartR^itvamavadhArayituM shakyamiti | nanu nedamaniShyamIshvarAdikaM pralaye.asadbhavitumarhati | bhAvatvAt.h ghaTavadityanumAneneshvarAdeH sarvasya pralaye.abhAvAbhyupagamAdityatroktaM sUtrakR^itA "na tu dR^iShTAntabhAvAt.h' iti | naiva pralaye sarvasyAsattvamaN^gIkartumuchitam.h | kasmAt.h dR^iShTAntabhAvAt.h | dR^iShTAnta iti tatrAvadhAritavyAptimUlamanumAnamuchyate | dR^iShTAntamAtrasya sAdhanabAdhanAnaN^gatvAt.h | tathAcha pralaye parameshvarAdisadbhAva(sya) sAdhakAnumAnasambhavAdityarthaH | 
kiM tadanumAnamityata Aha bhAShyakAraH- sarvanAsheShvapIti ||
apirabhivyAptau | sarvashabdo vartamAnamAtravivakShayA.api syAdityataH sadetyuktam.h | tadidaM vyabhichAraparihArAyAbhihitam.h | naH puruShasya | ayamityasyaiva vivaraNaM vimata iti | atra pUrvArdhena vyAptiruktA | uttarArdhena pratij~nAhetU | 
etaduktaM bhavati | mahApralayalakShaNo nAshaH puruShasheShavAnbhavitumarhati nAshatvAt.h sampratipanna(sammata)nAshavaditi | atra puruShAvasheShamAtraM sAdhyam.h | natu nAshakartuH puruShasyAvashiShyatA | ata evoktaM yasya kasyeti | nAshasya karturakatarurvetyarthaH | tathA.api kartR^isheShavAniti vadatedamabhipretam.h | pralaye puruShasadbhAvamAtrasAdhane sati bhagnaM tAvatparasyAnumAnam.h | yadapi parasyAbhAvakartR^ikatvaM jagato.abhimatam.h | tadapyata evApAstam.h | avashiShyasya puruSha(visheSha)syaiva vishvakartR^itvasambhave.abhAvasya tatkalpanA.anavakAshAt.h | dR^iShTAnusAriNI hi kalpanA | nahi loke prAgutpatteH kulAlAbhAvayoH satorabhAvo ghaTasya kartA dR^iShTaH | kinnAma kulAla eveti | abhiprAyamajAnAnaH kartR^isheShavAnityuktvA vibhrAntashchodayati "yatra sundopasundanyAyenAsheShA api puruShA naShyAstatra nAshatvahetoranaikAntikatA' iti, tatrAha- nacheti ||
chashabdo.avadhAraNe | asheShanR^inAshastu naiva kvachid.hdR^iShTa ityatItaniShedho, dR^ishyo vA naivetyanAgatasya, naivAsti vA dR^ishyamAna iti vartamAnasya | idamuktaM bhavati | anaikAntikatvaM hi pramite vipakShe hetuvR^ittau satyAM(hetuvR^ittyA) vaktavyam.h | nApramite | tathA satyanaminamAtrochChedaprasaN^gAt.h | nachAsheShapuruShanAshaH kAlatraye.api pramitaH, yena nAshatvasya tatra vyabhichAraH syAt.h | pramitatvAN^gIkAre cha pramAturevorvaritatvena vyAghAtashcha syAt.h | nacha nAshakartuH puruShasyAvashiShyatA sAdhyatveneShyA | yena sundopasundAdinAshaH pratyudAhriyeta | kintu puruSha(vi)sheShavattvamAtramiti | 
anena pralayakAlaH puruShavAnkAlatvAdidAnIntanakAlavadityapyanumAnaM sUchitam.h | nacha tadA kAlAbhAvAdAshrayAsiddhiH | tathA sati tadetyeva vaktumashakyatvAt.h | parakIyAnumAne cha pralayavisheShaNAnupapatteH | 
yadyapyatra "kAlo.aN^gIkriyate na vA | Adye tatraiva bhAvatvahetorvyabhichAraH | dvitIye pralayavisheShaNAnupapattiH | sakalakAryavinAshavishiShyakAlasya pralayatvAt.h | atha kAryavinAsha eva pralayastathApIshvarAbhAvasya tena sambandhAbhAvAdIshvarAdikaM pralaye.asaditi pratij~nArthAnupapattiH | deshAdidvArA sambandhAbhyupagame tatraiva bhAvatvasya vyabhichAraH | pralayavisheShaNaparityAge tachChiShyairevohyatAmiti na sUtrabhAShyakArAbhyAmabhihitam.h | sUchitaM chApItAviti sUtrakR^itA | "laye mAnaM 
cha kiM bhavet.h' iti bhAShyakR^itA.api |
tadidaM jIveshvarasAdhAraNamanumAnamuktam.h | idAnIM pralaye jIvasadbhAvasAdhakamanumAnamAha- dharmeti ||
na kevalamuktAnumAnena | kinnAma dharmAdharmashrayatvenApIti sambandhaH | naro jIvAtmA | ayamatra prayogaH | pralayakAlavartI dharmaH sAshrayaH dharmatvAdidAnIntadharmavat.h | evamadharmamapi pakShIkR^itya prayoktavyam.h | nacha dharmAdharmAshrayo jIvAtmano.anyaH sambhavati | evaJNcha pralaye jIvAtmasadbhAvAdbhAvamAtrAsattvasAdhanamanupapannamiti | yatreshvarasadbhAvasAdhanamidam.h | AshrayashabdasyAdhiShThAtR^iparatvAt.h | tatraivaM prayogaH | pralayakAlavartinau dharmAdharmau kenachidadhiShThitau | kAraNatve satyachetanatvAt.h | vAshyAdivaditi | nachAtIndriyayordharmAdharmayoradhiShThAtR^itvamIshvarAdanyasyopapadyate | ato dharmAdharmAdhiShThAtR^itvenApi naraH paramapuruSho laye svIkArya iti | 
nanu pralaye bhAvamAtrasyAsattvamabhyupagachChato mama tadA dhamarAdharmAvapi na sta evetyAshrayAsiddhiriti | idamiha vaktavyam.h | kiM dharmAdharmasaMj~nitamadR^iShTamasti kAryamAtrasya kAraNaM cha bhavatItyabhyupagamya pralaye tadabhAvo.abhIdhIyate, uta sadapi tadakAraNamityabhyupetya, atha tadeva nAstItyaN^gIkR^itya | AdyaM dUShayati- anAditvamiti ||
anAditvamivAnAditvaM pralaye sattvamityarthaH | kvachiditi sR^iShTikAle | yadyadR^iShTaM pralaye na syAttadA.a.adikAlInasya kAryasya kAraNaM na syAt.h | asataH kAraNatvAyogAt.h | tathAcha sarvotpattimatAM nimittamityabhyupagamo bhagna ityatharH | 
syAdetat.h | adhunAtanakAryamadR^iShTakAraNakaM na tvAdikAlInamiti mamAbhyupagamaH | tatkimadR^iShTasya pralaye sadbhAvenetyata Aha- anAditvamiti || anAditvaM vinA tata evAdikAlInakAyarkAraNatvaM cha vinA.adR^iShTaM kvachidadhunAtane.api kArye kAraNaM kathaM syAt.h | na kathaJNchit.h | adhunAtanaM kAryam.h adR^iShTakAraNakaM na, kAryatvAdAdikAlInakAryavadityanumAnasambhavAt.h | na chedidamiva tadapyadR^iShTakAryamevAN^gIkAryamiti |
yadvA mA bhUdAdikAlInasya kAryasyAdR^iShTaM kAraNam.h | tathA.api pralaye tadbhAvo.aN^gIkaraNIyaH | kutaH | anAditvaM pralaye sattvaM, vinA.adR^iShTaM kvachididAnIntane.api kArye kAraNaM kathaM syAt.h | antarAla evAdR^iShTotpattyayogAditi yojyam.h | 
nanvadR^iShTasya sarvotpattimannimittatve.api na pralaye sadbhAvo.abhyupagantavyaH | AdikAla evotpannasyApi mahadAdikAraNatvopapatteriti | idamatra vaktavyam.h | tadAdikAle janimadadR^iShTaM tataH pUrvAdR^iShTAdutpadyate na veti | AdyamupAdatte- pUrveti ||
jAyata iti sheShaH | pariharati- naiveti || evaM tarhi taduttaramAdikAle janimadadR^iShTaM naivAsmAbhiH pakShIkriyate | kintu tatkAraNaM pralayakAlInaM pUrvAdR^iShTameveti kuta AshrayAsiddhiriti | 
dvitIyamupAdatte- pUrveti || naivotpadyata iti sheShaH | dUShayati- uttaramiti || tarhi taduttaramAdikAlInamadR^iShTaM kuto jAyate | na kutashchit.h | sarvotpattimannimittasyAdR^iShTasyAbhAvAdAdikAlInAdR^iShTotpattireva na syAdityarthaH | 
na brUmo vayaM sarvaM kAryamadR^iShTajanyamiti | kiM tarhyAdikAle janimato mahadAdikAraNAdadR^iShTAdanyadevAto noktadoSha ityAshaN^kAmutthApya dUShayati- pUrveti || yadi parAdR^iShTaM sR^iShTayupakrame janimatpUrvAdR^iShTAnnaivotpadyate | api tvadR^iShTanirapekShameva | tarhyuttaramahadAdikAyarmapi kuto.adR^iShTAdutpadyata ityaN^gIkaraNIyam.h | adR^iShTavattasyApyadR^iShTinirapekShatvasambhavAt.h | anyathA kAryatvAdadR^iShTasyApyadR^iShTApekShA.aN^gIkAyareti |
astu tarhyadR^iShTaM kAraNameva na bhavatIti dvitIyaH pakShaH, adR^iShTameva nAstIti tR^itIyo vA, ubhayasyApyanupalambhAt.h | tathAchAshrayAsiddhiraparihAryetyAshaN^kayAha- adR^iShTamiti ||
yadi pratyakSheNAnupalambhAdadR^iShTaM na syAt.h | sadapi vA kAraNaM na syAt.h | tadA laye cha kiM mAnaM bhavet.h | pralayo.apyaprAmANikatvAnna syAt.h | na hyasAvapi pratyakSheNopalabhyate | tathAcheshvarAdikaM pralaye.asadbhavitumarhatItyaprasiddhavisheShaNaH pakShaH parasyApi syAt.h | 
atha matam.h | kAlaviprakarShAdanupalabha(bhya)mAno.api pralayo.anumAnasiddhatvAdaN^gIkaraNIyaH | tathAhi | vishvasantAno.ayaM dR^ishyasantAnashUnyaiH samavAyi(ntAni)bhirArabdhaH santAnatvAt.h AraNeyasantAnavat.h | vartamAnabrahmANDaparamANavaH pUrvamutpAditasajAtIyasantAnAntarAH nityatve sati tadArambhakatvAt.h pradIpaparamANuvat.h | sarve santAnAH kadAchitsahochChidyante santAnatvAt.h pradIpasantAnavat.h | sarva eva paramANavaH kadAchitsamagropAdeyaprabandhashUnyAH ArambhakatvAt.h naShyapavanArambhakaparamANuvat.h | bhUgolakasantAnaH kadAchitsAkalyenochChidyate santAnatvAt.h dIpasantAnavat.h | iyaM kriyA 
svAnyAvayayikAlInatvAnadhikaraNakiJNchitkAlInakriyA.anyA kriyAtvAdanyakriyAvaditi |
evaM tarhi dharmAdharmAvapi svarUpato viprakR^iShyatvAdanupalabhyamAnAvapi devadattasharIrAdikaM devadattavisheShaguNajanyaM kAryatve sati devadattabhogahetutvAt.h devadattaprayatnajanyasragAdivadityAdyanumAnena vichitrakAryAnyathA.anupapattyA, "jyotiShyomena svargakAmo yajeta',"yo brAhmaNAyAvagurettaM shatena yAtayA(ye)t.h' ityAdishrutasAdhyasAdhanabhAvAnyathA.anupapattyA vA siddhatvAdabhyupagantavyAviti samaM samAdhAnam.h | 
atha manyase | nAnumAnAdinA dharmAdisiddhiH | tasyAbhAsatvAt.h | tathAhi | devadattasharIrAderdevadattavisheShaguNajanyatvaM kiM sAkShAtsAdhyamuta paramparayA | nAdyaH | dharmAdharmayorapyArambhakapreraNAdirUpeNaivopayogAN^gIkArAt.h | devadattasharIraM na sAkShAddevadattavisheShaguNajanyaM sharIratvAdyaj~nadattasharIravaditi satpratipakShatvAchcha | dvitIye tu janmAntarIyaprayatnArAdhitadevatAdvAreNopapatterarthAntaratA | devadattavisheShaguNajanyatayA vinA.api AkAshAderiveshvarechChayA devadattasya bhogahetutA sambhavatItyaprayojakatA cha | kAryavaichityaM cha dR^iShTakAraNavaichityAdevopapadyate | AdikAlInaM cha tattatprAgabhAva eva vaichityAN^gIkAreNa | svagaryAgAdeH sAdhyasAdhanabhAvashravaNaM tvasiddhameva yogyatAvirahAt.h | anyathAkhyAtimAshrityAbhyupagame.apanyathAsiddham.h | yAgAdyArAdhitAvaj~nAtadevatAdvAreNa svargAdyupapatteriti |
evaM tarhi pralayasAdhakAnumAnAnAma(pya)bhAsatvAnna taistatsiddhiriti tulyamuttaram.h | tathA hi | vimataH kAlo.avayaviyuktaH kAlatvAdidAnIntanakAlavat.h | vimato brAhmaNo brAhmaNapUrvako brAhmaNatvAtsammatavadityAdinA satpratipakShaM tAvaduktAnumAnajAtam.h | nanu pralayakAlapakShIkR^itAvAshrayAsiddhiH | anyathA siddhasAdhanam.h | evamAdyabrAhmaNapakShIkAre.anyathA cha doSha iti chenna | parvato.agnimAnityAdAvapyagnimadanagnimatpakShadUShaNasambhavena sarvAnumAnochChedaprasaN^gAt.h | nanvagnimattvadivyarirekeNApyasti parvatAdeH svarUpaM, shakyaM cha visheShAntareNAvadhArayitum.h | tatkathaM doShAvakAsha iti chet.h | tatkimavayavisambandhAsambandhau vihAya kAlavisheShasya svarUpameva nAsti, brAhmaNavyaktervA.a.adyatvAnAdyatve vihAya | avadhAraNaM cha kAlAderhiraNyagabharApavargottara(rgAnantara)bhAvitvAdinA bhaviShyati |
kiJNcha prathamaprayoge vishvashabdena kiM brahmANDamabhipreyate sakalakAyarANi vA | nAdyaH | ashrayAsiddheH | pralayamanabhyupagachChatA brahmANDasyAnaN^gIkR^itatvAt.h | brahmANDAbhAve.api kAryAntarAvasthitisambhavena pralayAsiddheshcha | kapikapolAntargataudumbarodaravartimashakasharIrAdivatkAryAntarAvasthAnamasambhAvitamiti chenna | kuNDabadaravadupapatteH | kAlAgnirudrAdiprakriyAyA asiddhatvAt.h | dvitIye.api na pralayasiddhiH | yathA hIdAnIntanAnAM dahanapavanasantAnAnAM krameNAstamaye.api na pralayastathA tarugirisharIrAdisantAnAnAmapi kramArambhasiddhAvapyavayavishUnyasamayA siddheH | athaikadaiveti visheShaNamupAdIyeta tadA kramArabdhadahanapavanAdisantAnairvyabhichAraH syAt.h | ekadarambhakahetusAkalye satIti hetuvisheShaNe visheShaNAsiddhiH | dvayaNukAdikrameNArambhasvIkAreNa bAdhAdiprasaN^gashcha |
etena dvitIyAnumAnamapi nirastam.h | brahmANDAnabhyupagamAt.h | abhyupagame.apyavayavAnAmAvApoddhArAbhyAmevotpAdavinAshayorupapatteH | kAryAntarAvasthAnopapatteshcha | tR^itIye.apyapasiddhAntaH | krameNochChedasyAbhyupagamA(tatvA)t.h | chaturthe.api paTAdibhyaH pUrvavinaShyaistantvAdibhivyarbhichAraH | paramANutvena hetuvisheShaNe.api dvayaNukAdyavasthAnasambhavena dR^iShTAntasya sandigdhasAdhyatA | paJNchame.api kiM bhUgolakA eva santAnashabdenochyante tadatirikto vA kashchit.h | Adye siddhasAdhanam.h | avayavAnAmAvApoddhArAbhyAM santatotpattivinAshasiddheH | dvitIye tvAshrayAsiddhiH | ShaShThaM tvAbhAsasamAnayogakShematvAdupekShaNIyamiti |
atha mA bhUdanumAnaiH pralayasiddhiH, tathA.apyAgamairbhaviShyati, teShAM siddhArthe.api prAmANyasya sAdhitatvAt.h, tato nAprasiddhavisheShaNateti brUShe, tarhyasmAkamapi dharmAdisiddhirAgamAdbhaviShyatIti kathamAshrayAsiddhiriti | evaM pralaye jIveshvarasadbhAvaM sAdhayatA dharmAdisattvamapi sAdhitamiti na pralaye bhAvamAtrAsattvasAdhanaM yuktam.h | evam.h AdikAyarM pakShIkR^itya sopAdAnatvasAdhane prakR^ityAdisiddhirapi draShyavyeti |
prathamasUtre.abhAvasya kartR^itvanirAsAyAnumAnamuktam.h | idAnImito.api nAbhAvakartR^ikaM jagat.h, chetanakartR^ikatve "dR^iShTAntabhAvAt.h' iti sUtrasya vR^ittyantaramabhipretya chetanakartR^ikatve anumAnamAha- utpattIti ||
buddhimAnutpattinAshakArIti buddhipUrvaM tatkartetyarthaH | kvachitpaTAdau | sarvatra vipratipanne kArye | mahadAdikArya ityevokte.aN^kurAdau vyabhichAraH shaN^kayeta, tadarthaM tasyApi pakShanikShepArthaM sarvatretyuktam.h | katarA buddhimAniti sheShaH | anyathA.abhAvakartR^itvavAdinaM 
prati siddhasAdhanatAprasaN^gAt.h | kimAkShepe | ananumAne na kimapi kAraNam.h | dR^iShTAntAbhAvena pratipakShAsambhavAdityarthaH | 
etena "svapakShadoShAchcha' iti sUtramapi vyAkhyAtaM bhavati | ayamatra prayogakramaH | vimataM kAryaM chetanotpAdyaM kAryatvAdghaTavat.h | chetanavinAshyaM cha tata eva tadvadeva | vimatotpattishchetanakartR^ikA utpattitvAtpaTotpattivat.h | vimato vinAshashchetanakartR^iko vinAshatvAtsammatavaditi | atra vinAshasya chetanakartR^ikatvasAdhanaM prAsaN^gikam.h | yadvA kechitkAraNasya bIjAdeH pradhvaMsenAN^kurAdeH janmadarshanAttantvAdinAshena paTAdinAshadasharnAchcha pradhvaMsAbhAvasyaiva jagajjanmavinAshakartR^itvamAsthitAH | yathoktam.h | nAnupamR^idya prAdurbhAvAditi | tanmataM vA.atrAsadityAdisUtrairnirAkR^itamiti j~nApanArtham.h | dR^iShTAntAbhAvastu svayamUhanIyaH | 
nanvidamanumAneneshvarasya jagatkartR^itvasAdhanaM sUtrakArasya uktaviruddham.h | shAstrayonitvAditIshvare.anumAnaprAmANyasya svayameva nirAkR^itatvAdityata Aha- Agameti ||
anumeti vakShyamANamatrApi sambaddhayate | na sarvathA.apIshvare.anumAnasya prAmANyaM sUtrakR^itA nirAkR^itam.h | kinnAmAgamAnanugR^ihItasya | AgamAnugR^ihItA tvanumA Ishvare mAnamevAbhimatA | anyathA vedavAkyArthe yuktyanusandhAnarUpajij~nAsA nArabheteti |
kimato yadyevamityata Aha- eSheti ||
AgamAnugR^ihItetyanuvartate | mAnamiti cha | eShA sampratyupanyastA.apyanumA "yato vA imAni bhUtAni' ityAgamAnugR^ihItA | tato bhavatIshvare mAnamiti na kashchidvirodha iti | 
evamanumAnenAbhAvakartR^ikatvaM vishvasyAshaN^kayAnumAnenaiveshvarakartR^ikatvaM samarthitam.h | tadetanmatAntareNAkShipya samAdadhatsUtram.h OM tarkApratiShThAnAdapyanyathA.anumeyamiti chedevamapyanirmokShaprasaN^gaH OM iti || tatrAkShepasyAyamarthaH | nAyamanumAnAvaShyambhena pUvarpakShaH pramANena cha siddhAnto bhavati | na chAnumAnaM nAma pramANamasti | (kutaH|) anyathA.apyanumeyam.h | asatpratipakShatvaM hyanumAnaprAmANyavAdibhiranumAnAN^gamaN^gIkaraNIyam.h | pratiruddhasya karaNasya kvApi kriyAniShpAdakatvAdarshanAt.h | anumAnapratipannaM chAnyathA.apyanumeyam.h anumAtuM shakyam.h | kasmAt.h | tarkApratiShThAnAm.h | "evamevAnumAtavyam.h, na punaranyathA' iti tarkasya vyavasthA.abhAvAt.h | tathA choktam.h | "upAdhipratipakShau tu kva nAmAtIva durvachau' iti |
nanvidaM vyadhikaraNaM, tarkasyApratiShThitatvAdanyathA.anumeyamiti | maivam.h | etadanena j~nApayati sUtrakAraH, "na tarko.anumAnAdbhidyate' iti | athavA tarkasyAnumAnasyApratiShThAnAdapramANatvAnnAnumAnena pUrvottarapakShau yuktau | kathamapramANatvAt.h | yato.anyathA.anumeyamiti yojanA | 
tatra samAdhAnasUtraM saN^gamayitumutsUtrameva bhAShyakArastAvaduttaramAha- Agameti ||
AgamagrahaNaM pramANamAtropalakShaNam.h | ata evottarArdhe.akShajamapi saN^gR^ihItam.h | pramANAnugrahapramANamUlatvashabdAbhyAM pratiShThitaprAmANyapramANAntarAvadhR^itapakShaliN^gavyAptimattvaM tatsaMvAditvaM chochyate | 
tatrAdyayojanAyAmasyAyamarthaH | yaduktamanumAnasyAvyavasthitatvena sarvatra pratyanumAnasambhava iti tadanupapannam.h | yataH pramANAnugrahAbhAve tarko na pratiShThitaH syAt.h | kintu pramANamUlasyaivAsya pratiShThitiH syAt.h | etaduktaM bhavati | pratyanumAnaM bhavatkiM pramANAnugraharahitaM syAt.h, uta tanmUlam.h | AdyaM tu kathaM svayamadR^iDhabhUmikaM paraM pratirundhyAt.h | nahi bhavati tarakShoH pratipakSho hariNashAvaH | kintvAdyenaiva pramANamUlena bAdhyate | dvitIyaM tu syAdeva pramANam.h | AdyaM chApabAdheta | ubhayathA.api na sarvAnumAnAprAmANyam.h | yada tUbhayoH api pramANamUlatvasandehaH tadA.astu pratirodhaH | kintu naivaM sarvatra | avadhAraNAyAM tu pUrvaiva gatiriti |
dvitIyayojanAyAM tu praShyavyam.h | kiM pramANAnugraharahitamanumAnaM pratyanumAnaparAhatatvAdapramANam.h, uta tanmUlam.h | Adye sampratipattimuttaramAha- Agameti || (tathA.api) naivaM sarvatreti bhAvaH | pratiShThitaH pramANabhUtaH | dvitIye tvAha- akShajeti || 
pratiShThitaH prAmANyam.h | tenaiva pratiprayogasya bAdhitatvAt.h | ubhayorvAstavapramANamUlatvAsambhavAditi bhAvaH | 
yastvetAM vyavasthAmanabhyupagamya sarvatrApi pratipakShasyAstyavakAsha iti sarvamanumAnamapramANamiti cha manyate tasya sUtrArUDhamuttaramAha- anyatheti ||
etenaivamupapAdite.api yo naivaM manyate tasya svavachanavyAghAtAdanirmokShaprasaN^ga iti sUtrayojanA sUchitA | tathAhi | sarvamanumAnapramANaM pratipakShapratihatatvAditi tvadIyamanumAnaM pratipakShaparAhataM chApramANaM cha bhavati na vA | Adye nAnena sarvasyAprAmANyasiddhiH | dvitIye tvatraiva bAdhAditi | anyathA uktavyavasthAM vihAya, asya sarvasyApyanumAnasya apratiShThA 
apramANatA, svavAchaiva vyAhatA hIti | 
apare tu "na vilakShaNatvAt.h' ityAdIni sUtrANi brahmaNo jagadupAdAnatvAkShepasamAdhAnArthatayA vyAchakShate | tatprakR^ityadhikaraNa eva nirAkR^itam.h | 
yachchAtra sUtre tarkApratiShThAnAditi vAkyaM bhittvA siddhAntatayaiva varNayanti, tadvA anena sArdhena shlokena nirAchaShye | tathAhi tarkasyApratiShThAM vadanvaktavyaH | kiM pramANAnugraharahitasyota tanmUlasya | 
Adye gUDhAbhisandhiruttaramAha- Agameti || ayamAshayaH | satyametat.h | tathApi na sAN^khayaH svatarkasyAgamAdyanugrahAbhAvaM manyate | svamatenedamuchyate chetpaunaruktyam.h | shAstrayonitvAt.h, IkShaternAshabdam.h, AnumAnikamityadinA.asyArthasyoktatvAditi | 
dvitIyaM dUShayati- akShajeti || nahi j~nAnakaraNasya pramANagR^ihItavyAptyAdimattvenAprAmANyakAraNavyabhichArAdishaN^kAkalaN^kavikalasya prAmANyaM nAstIti yuktamiti bhAvaH | vipakShe bAdhakaM chAha- anyatheti || anyathoktAnabhyupagamenAsya pramANamUlasyApyanumAnasyApratiShThA svavAchA vyAhataiva sUtrakR^itaH syAt.h | svayameva hi yuktyanusandhAnarUpAM brahmamImAMsAmArabhya pramANamUlasyApi tarkasyAprAmANyamabhidadhAnaH sUtrakAro na vyAhatabhAShI kathaM syAt.h | yadapi vR^ittikArairuktam.h "ekena tArkikeNotprekShitaM tarkamaparo dUShayati, tenotprekShitamapyaparaH, ityataH puruShamativaishvarUpyajanmA tarkaH syAdapratiShThitaH' iti | tachchAyuktam.h | yato.asyApi tarkasya prAmANye.aprAmANye vA asyApratiShThA cha sva(vAchA)vyAhataiveti nAyaM vAkyabhedo yukta ityukta eva sUtrArthaH |  Vyasa-(17) 

atra sUtram.h OM etena shiShyA aparigrahA api vyAkhyAtA iti | tatkechidvayAchakShate | etena "navilakShaNatvAt.h' ityAdinA prakR^itena shiShyaiH kenachidaMshena parigR^ihItasya pradhAnakAraNavAdasya nirAkaraNena shiShyairmanuvyAsaprabhR^itibhiH kenachidapyaMshenAparigR^ihItA ye.aNvAdikAraNavAdAste.api vyAkhyAtA draShyavyA iti | tadidaM dUShayati- nacheti ||
AstAM tAvadabhyadhikAshaN^kAprakAraH, parihArAtideshaprakArashcha | yattAvaduktam.h "sAN^khayAdapi vaisheShikAderatishayena shiShyAgR^ihItatvam.h' tadati(tIva)viruddham.h | sAN^khayasya nirIshvaratvAt.h | vaisheShikAdestu seshvaratvAt.h | vaiparItyasyaivochitatvAt.h | iha hi brahmaNo jagatkAraNatve vipratipattayo nirasyante | tatra sAN^khayo brahmaiva nAbhyupaiti | kutastadIyaM jagatkAraNatvamityatishayena vedAntavAdavirodhitvAchChiShyAparigR^ihItaH | vaisheShikAdistu, brahma tasya jagannimittatvaM chAN^gIkR^ityopAdAnatAmAtraM nAN^gIkuruta itIShadvirodhitvAt.h IShachChiShyAparigR^ihIta iti yuktam.h | satkAryavAditvAdikaM tu prakR^itAsaN^gatameva | anyathA yAgIyahiMsAniShedhAdinA viparivartaH syAt.h | atha vedasaMvAdabAhulyAbAhulyaprayuktamidam.h | maivam.h | (tanna | tattvAnAM) pratipAdyAnAmaparisaN^khayAtatvAditi | 
kiM tarhyasya sUtrasyAbhidheyamityata Aha- ata iti ||
arthAntarasya nirAkR^itatvAdityarthaH | apavyAkhyAnanirAkaraNasya svavyAkhyAnadArDhyAthartvAnnAsaN^gatamiti sUchayitumata ityuktam.h | avashiShyA nirAkR^itAyA abhAvakartR^itAyAH, jIvAdikartR^itA, jagata iti sheShaH | anena nirAkR^itAdavashiShyA vedAparigR^ihItA jIvapradhAnAsatkAlasvabhAvAdivAdA nirAkR^itA iti vyAkhyAtaM bhavati | tatra shiShyA ityevokte brahmakAraNavAdo.api prApnoti | tadarthamaparigrahA ityuktam.h | tanmAtre tUkte abhAvakartR^itvavAdo.api gR^ihyeta | tathAcha punaruktiratideshAnupapattishcha syAt.h | ataH shiShyA ityuktam.h | abhyadhikAshaN^kAsadbhAvasUchanena sUtrArambhopapAdanArthaM cha shiShyAH shiShyatayA pratItAH, natu tata eva nirAkR^itatayeti | 
nanu jIvAdItyAsidagrahaNenAsatkartR^ikatvaM gR^ihItam.h | tasya "asaditi chet.h' ityAdinA nirastatvena paunaruktyAdiprasaN^gAdityata Aha- tanmana iti ||
ityAdeH pramANAt.h | AshaN^kiteti sheShaH | AdipadenoktayuktirgR^ihyate | asataH abhAvasya | manasa iti | j~nAnechChAprayatnebhyaH janiH | jagata iti sheShaH | pUrvatra tviti sambandhaH | tachcha pratiShedhamAtratvAdityAdinA sphuTamavagamyata iti hishabdaH | akasmAddhIdamAvirAsIdityAdishrutyA | tat.h mano, vinA | asataH shUnyAt.h | 
etaduktaM bhavati | pUvarmabhAvasya jagatkAraNatvaM nirAkR^itamidAnIM tu shUnyasya | kiJNcha pUrvaM kartR^itvenAdhunA kartR^itAM vinaiveti na paunaruktyAdIti | yadvA bhAShyadishA niShkAraNaivAtra jagajjanirAshaN^kiteti na paunaruktyAdikam.h | atra shaN^kAprApakapramANopanyAsastu asyaiva prameyabhedasyopapAdanArtham.h | 
etenAbhyadhikA shaN^kA.api sUchitA | tathAhi | mA bhUdabhAvakartR^ikaM jagat.h, tathApi jIvAdibhyo janimadbhaviShyati | "jIvAdbhavanti bhUtAni',"pradhAnAdidamutpannam.h',"akasmAddhIdamAvirAsId.h' ityAdishrutyanugR^ihItebhyo ghaTadadhikaNTataikShNAdidR^iShTAntebhyaH | nahi jIvAdInAM pratiShedhamAtratvamasti, yenoktayuktivirodhaH syAt.h | asattvAchetanatvAderupalakShaNametaditi chet.h | kimatrAsadAdeH kAraNatvamAtraM netyuchyate, kiMvA kartR^itvam.h | nAdyaH | uktadR^iShTAnteShu vyabhichArAt.h | na dvitIyaH | kartR^itvasyAsmAbhiranaN^gIkR^itatvAditi | ata evAtra sarvatra kartR^ishabdaH kAraNatvamAtraparo draShyavyaH | 
nanvatra jIvAdervishvakAraNatvamAtraM shaN^kayate, tasyaiva vA | Adye na siddhAntavirodhaH | jIvasya hyadR^iShTAdhAratayA nimittatvaM pradhAnasya chopAdAnatvamaN^gIkR^itameva | na dvitIyaH | prApakAbhAvAt.h | kAryasya sakartR^ikatvaniyamadarshanAchchetyata Aha- prApakamiti ||
dvitIya evAshaN^kayate | tasya cha prApakaM "na jIvAtkAraNaM param.h',"na hyanyatkAraNaM matam.h' ityAdivAkyam.h | nacha lokavirodhaH | vAkyamAtrasiddhe.arthe tatpratipannameva gR^ihyate natu loko.anugamyata iti pUrvapakShI manyata iti |
nanu cha pradhAnakAraNatvAdimatAni dvitIyapAde nirAkariShyate | teShAmatrApi nirAkaraNe punaruktidoShaH syAdityato vA.a.aha- prApakamiti || atra shaN^kAprApakaM vAkyamAtraM natu samaya ityarthaH | idamuktaM bhavati | atra shrutyanugR^ihItAbhiryuktibhiH prAptaM pradhAnAdikAraNatvaM nirAkriyate | uttaraM(ratra) tu tu sAN^khayAdisamayaprAptam.h | ato.api noktadoSha iti |
nanvevaM tarhyetenetyatideshaH katham.h | uktaparihArasya pUrvapakShiNA parihR^itatvAdityata Aha- parihAra iti ||
yadyapi pratiShedhamAtratvaM pradhAnAdiShvasiddham.h | achetanatvAdikaM cha kAraNatvamAtravAde anaikAntikam.h | tathA.api pUrvapakShANAM yuktiviruddhatvaM yatpratiShedhamAtratvAt.h dR^iShTAntabhAvAditi sAmAnyataH sUchitam.h, yachcha svapakShadoShAchchetyaprAmANikatvaM, sa parihAro.atrApyavisheShitaH samAnaH, ityatidesho yujyata ityarthaH | 
nanu kathaM jagato jIvakartR^itvAdivAdasya yuktiviruddhatvamityata Aha- kvachiditi || 
kvachit.h deshAdau | yadvA kvachit.h jIvAdau | akR^itamiti cha bhAvapradhAno nirdeshaH | kAraNatvamAtramatra pUrvapakSho na kartR^itvamityato.achetanAditi paJNchamIprayogaH | achetanAdakR^itaM cha dR^iShTvA | evashabdena dR^iShTAntAnAmasandigdhasAdhyatAmAha | anumA anumitiH | anyathA vastutvasyaivAnumAnatvAtpaJNchamI na syAt.h | jIvAkR^itatvAderiti sheShaH | anyatra mahadAdau | 
atraite prayogAH | mahadAdikAryaM na jIvakR^itaM vastutvAjjIvavat.h, vimataM na pradhAnakAryaM vastutvAtpradhAnavat.h, vimataM nAsatkAryaM vastutvAdghaTavaditi | yadyapi jIvasya nimittatvena pradhAnasyopAdAnatvena jagatkAraNatvamaN^gIkR^itameva tathA.api svAtantAbhAvAbhiprAyeNedaM vachanamiti na virodhaH | 
nanvevaM satyatiprasaN^gaH syAt.h | vimatamashvarakR^itaM na bhavati vastutvAdIshvaravat.h ityapi prayoktuM shakyatvAdityata Aha- shruteriti || "sa idaM sarvamasR^ijata' ityAdishrutermahadAderIshvarakR^itatvAvadhAraNAdatiprasaN^gAnumAnasya bAdhitatvenAprAmANyamiti | samaM tarhIdaM bhavadanumAneShu | jIvAdbhavanti bhUtAnItyAdishruterityata Aha- shruteriti || bhAvapradhAno nirdeshaH | jIvAdishabdAnAM brahmashrutitvAdbrahmanAmatvAnna shrutivirodha ityarthaH | tatkuta ityata Aha- shruteriti || "nAmAni sarvANi yamAvishanti' ityAdishruteH | sheShaM bhAShye |
nanu jIvAdikAraNa(ka)tve.api ghaTAdidR^iShTAntAvaShyambhenAnumAnasambhavAtkathamaprAmANikatvamityata Aha- shruteriti || "nAnyo.ato.asti kartA' ityAdishruterbAdhitaviShayatvAt.h dR^iShTAntAnAM sAdhyavaikalyAchcha nAnumAnAnAM prAmANyam.h | 
etenAsmadanumAne.akAryatvamupAdhirityapi nirastaH(m.h) | (svAtanteNa) jIvAdyakR^ite.api ghaTAdAvakAryatvAbhAvAt.h | pratipakShe bAdhAdidoShAnuShaN^gAchcheti sarvaM sustham.h | 
|| iti shrImannyAyasudhAyAM asadadhikaraNam.h ||
|| atha shrImannyAyasudhAyAM bhoktradhikaraNam.h |
|| OM bhoktrApatteravibhAgashchetsyAllokavat.h OM || atItAdhikaraNe brahmaNo jagajjanmAdikAraNatve shrutisaMvAditvena prabalayA yuktyA virodhaH parihR^itaH | idAnIM tu shrutisiddha(liN^ga)tvena prabalayA yuktyA virodhaH parihriyate | 
tathAhi | na brahmaNo jagatkAraNatvaM vAstavaM sambhavati | asarvakAraNena mukte(ktajIve)nAtyantAbhinnatvAt.h | nahi yo yenAtyantAbhinnaH sa tadviruddhasvabhAvo vastuta iti kvachidupalabdham.h | nacha muktasyAsarvakAraNatvamasiddham.h, (sarvakAraNatvasya) saMsAre.anupalambhAt.h | saMsAre pratIyamAnasya kasyachidAkArasyaivApagamo hi mokSho natu apUrvAkArotpAdaH, anityatvaprasaN^gAt.h | 
nachAnandAderiva vidyamAnasyaivAvidyayA tirohitatvAtsarvakAraNatvasyAnupalambha iti vAchyam.h | pramANAbhAvAt.h | AnandAdeH paramapremAspadatvAdinA IShadupalabdheshcha | nacha brahmaNo jagatkAraNatvashravaNAtsavarthA.anupalabhyamAnamapi jagatkAraNatvaM saMsAre kalpyamiti yuktam.h | shruteH kAlpanikajagatkAraNatvAnuvAditvenApi sAvakAshatvAt.h | nacha tathAbhUtameva lakShaNamastviti vAchyam.h | anaN^gIkArAt.h | kAlpanikasya jagatkAraNatvasya pradhAnAdiShvapi sambhavenAtiprasaN^gAchcha | syAdetat.h | muktasya brahmaNaikyamevAsiddhamiti | maivam.h | "karmANi vij~nAnamayashcha AtmA pare.avyaye sarva ekIbhavanti' ityAdishrutisiddhatvAditi | tadidamuktaM sUtrakR^itA bhokturjIvasya mokShe brahmatvApattishravaNAttayoravibhAgo bhedAbhAvaH | tatashcha na brahmaNo jagatkAraNatvaM vAstavaM yuktamiti | evaM prApte siddhAntitam.h | bhavedetadakhilaM yadi muktasya brahmaNA.abheda eva prAmANikaH syAt.h | nachaitadasti | shrautastvekIbhAvaprayogaH syAllokavat.h | yathA loke udake udakasyaikIbhAvavyavahAraH sthAnaikyanibandhanaH | yathA vA prAgvibhinnA brAhmaNAH sAmpratamekIbhUtA iti matyaikyanibandhanaH | tathA prAgvibhinnasthAnA bhinnamatayashcha jIvA muktau brahmaNA ekIbhavanti | ekasthAnA ekamatayashcha bhavantItyupapadyate | tasmAdasiddhenAsiddhasAdhanametaditi |
tadetadayuktam.h | mukhyAthare bAdhakAbhAvAt.h | vinA bAdhakena jaghanyavR^ittyAshrayaNe chAtiprasaN^gAt.h | ityato mukhyArthe bAdhakayuktivyutpAdanaparatvenApi syAllokavaditi sUtrakhaNDaM vyAchaShye- nAnyaditi ||
atra mukhyamevArthamaN^gIkurvANaH praShyavyaH | kiM prAgabhinnasyaiva jIvasya muktau brahmaNaikyamanenochyate, uta bhinnasya, atha(vA) bhinnAbhinnasya | nAdyaH, abhUtatadbhAvArthasyaikIbhavantIti chvipratyayasyaiva anupapatteH | ata eva na tR^itIyaH | aikyasya prAk.h siddhatvAt.h | bhedanivR^ittyarthatve tu gauNArthatvApatteH | dvitIyanirAkaraNena nirastatvAt.h (cha) | dvitIye tvidamupatiShThate, nAnyaditi | hishabdo hetau | yato loke anyat.h vastu, anyatvaM vastvantareNAbhedamApannam.h, kvachitkAle, kathaJNchanopAyena, na dR^iShTam.h | atastad.hdR^iShTAntena jIvasyApi kadAchana muktAvapi brahmabhAvo brahmatvaM na syAt.h | 
ayamatra prayogaH | jIvo na kAlAntare.api brahmaNaikyamApatsyate | prAk.h tato.atyantabhinnatvAt.h | yaH kadAchidyato.atyantaM bhidyate nAsau kadAchittadaikyamApadyate | yathA ghaTaH paTeneti | athavA jIvabrahmaNoH bhedaH, satorbhedinorna nivR^ittimAn.h, bhedatvAtstambhakumbhAdibhedavaditi | AgamabAdhitametaditi chenna | AgamAnAM mukhyArthatAsambhave.anumAnabAdhakatvaM, bAdhite chAnumAne teShAM mukhyArthateti parasparAshrayatvaprasaN^gAt.h | satpratipakShatvAchcha | tathAhi shrutiH | yathodakamityAdikA | pralhAdo.api "paramAtmAtmanoryogaH paramArtha itIShyate(tAm.h) | mithyaitadanyad.hdravyaM hi naiti tad.hdravyatAM yataH' iti |
atha matam.h | nAyamasti yuktivirodhaH | prAgapyabhinna eva brahmaNA jIva ityaN^gIkArAt.h | nacha chvipratyayAnupapattiH | pratItyapekShayA tadupapatteH | prAgvibhinnatayA dR^iShTo.ayaM jIvo brahmaNaH | athedAnIM muktAvabhinnatayA dR^ishyate, ityata ekIbhavantItyuchyata iti | atredaM vaktavyam.h | kiM prAktanI jIvabrahmaNorbhedadR^iShTirbhrAntiruta prameti | nAdyaH | bAdhakAbhAvAt.h | shrutayastvadyApyavyavasthitArthA na bAdhakatAmashnuvate | dvitIye tvAha- kvachiditi | 
kvachitkAle yadvastu yato bhinnatayA pramitaM tat.h kAlAntare.api kathaM tadabhinnatayA pratI(mI)yeta, na kathaJNchidityarthaH | kuta ityata Aha- no dR^iShTapUrvaM hIti || tAdR^ishaM prAgbhinnatayA pramitaM kAlAntare.abhinnatayA pramIyamANam.h | 
ayamiha prayogaH | jIvo na kadAchidbrahmAbhinnatayA pramAviShayaH | tato.atyantabhinnatayA pramitatvAt.h | yadevaM tadevaM yathA ghaTaH paTAdbhinnatayeti | yastu kvachidapi bhedapramAM na manyate, taM pratyAropitabhedamekaM vastu vyatirekodAharaNaM vAchyam.h | evaJNcha pratItimupAdAyApi na chvipratyayopapattiH | etadarthatvenApi syAllokavaditi yojyam.h | tadevaM grAvaplavanAdishrutivat.h upapattiviruddhatvena shrutermukhyArthAsambhavAdamukhyArtha eva svIkaraNIye parakIyahetorasiddhatvAnna brahmaNo jagatkAraNatve yuktivirodha iti siddham.h | 
kechididaM sUtramanyathA vyAchakShate | pUrvaM kila chetanAchetanAtmakasya prapaJNchasya brahmopAdanatvena brahmAnanyatvamuktam.h | tadAkShipya samAdhAtumidaM sUtram.h | tathAhi | yadi chetanAchetanAtmakasya jagato brahmAnanyatvaM syAttadA chetano bhoktA bhogyashchAchetanA viShayA ityayaM vibhAgo na syAt.h | kutaH | bhogyasyApi bhoktR^itvApatteH | bhokturapi bhogyatvApatteH | bhavitavyaM chAnena vibhAgena | pratyakShAdisiddhatvAditi chet.h | syAllokavat.h | yathA loke samudrAtmanAmapi phenataraN^gAdInAM netaretarabhAvApattyA vibhAgabhaN^gaH, yathA vA mahAkAshAtmanAmapi ghaTamaThAdyAkAshAnAM, tathA prakR^ite.api syAditi | tadidaM dUShayati- bhoktR^itveti ||
yat.h yadi bhoktrApatterityatra bhoktratvApatteriti vyAkhyAnaM sUtrakArasyApi(bhi)mataM syAt.h tat.h tarhi kuto hariH sUtrakR^it.h bhoktrApatteriti (pra)Aha | bhoktR^itvApatterityeva brUyAt.h | nachaivamabravIt.h | tato nAyamabhiprAyaH sUtrakArasyeti |
yadyapyatra pareShAmasmAkaM chAdhyAhArasAmyam.h | tathA.api bhAvapratyayAbhAvaH parasyAdhikaH |
ye tu vyAchakShate "chidachidvastusharIratve brahmaNo jIvavatsukhaduHkhAdibhoktR^itvApatterjIvabrahmasvabhAvavibhAgo na syAditi chenna | yathA kAntAre nipatitasya(syApi) nR^ipasya na daMshamashakAdyupadravastathA.atrApi syAt.h' iti | teShAmapyayaM shabdadoShaH samAnaH |
nanu bhAvapradhAnA nirdeshAstatra tatra bahulamupalabhyante | tatkathamayaM doSho.abhidhIyate | ayamabhisandhibharAShyakArasya | pratipAdye vyavasthite tadbalAchChAbdI gauNatA kathaJNchidanusartavyA | nachAsya sUtrasyedaM pratipAdyaM vyavasthitam.h | jagadupAdAnatvasya prAganuktatvenAnuktopAlambhaprasaN^gAt.h | jagachCharIratvasyAntaryAmyadhikaraNe prasakte.api sambhogaprAptirityanenaiva parihR^itatvAt.h | tatra jIvasharIragatatvena (prasa(ktaM)katabhoktR^itvamapAstam.h | atra tu jagachCharIratveneti chenna | pUrvottarapakShayornyAyAvisheShe sUtrArambhAnupapatteH | ato nirnimittaH shAbdadoSho.api nAnusaraNArha iti | yadvaitadarthapratipAdanAya kathaM chetyAdyuttaravAkyamatrApi saMyojya vyAkhyeyamityukta eva sUtrArtha iti | 
|| iti shrImannyAyasudhAyAM bhoktradhikaraNam.h ||
atha shrImannyAyasudhAyAM ArambhaNAdhikaraNam.h |
|| OM tadananyatvamArambhaNashabdAdibhyaH OM || prAk.h pramANamUlatvatatsaMvAditvAbhyAM prabalayA yuktyA ukte(ktA)rthe virodho nirA(staH)kR^itaH | bAhulyalakShaNabalavadyuktivirodhaparihArAya idamadhikaraNamArabhyate | 
tadidaM brahmapariNAmavAdI vyAchaShye "anantarAdhikaraNe bhogyavargasya pariNAmataHsiddhaprAtisvikarUpabhedAnapahnavena lokasiddha(ddhaM)kAraNAbhedamaN^gIkR^itya sAN^khayasiddhAntena shAstrato bhoktR^ivargasya svAbhAvikarUpabrahmAvibhAge bhogyasyApi brahmaikyavadbhoktR^itvApattimAshaN^kaya anaikAntikatvena nirAso(vi).abhihitaH | samprati vaisheShikAdimatena svarUpakAryavyapadeshAdibhedena kAryasya kAraNAtma(ka)tvAsiddhayA prapaJNchasya brahmAdvaitam.h AkShipya samAdhIyate | tathAhi | tadananyatvaM tena brahmaNA ananyatvaM, kAryasya | kutaH? ArambhaNashabdAdibhyaH "yathA somyaikena mR^itpiNDena vij~nAtena sarvaM mR^iNmayaM vij~nAtaM syAt.h | vAchArambhaNaM vikAro nAmadheyaM mR^ittiketyeva satyam.h' ityadishabdAt.h | "Adi'grahaNAt.h "aitadAtmyamidaM sarvam.h',"yadayamAtmA',"sarvaM khalvidaM brahma' ityAditAdAtmyAvedakashrutiparigrahaH' iti |
vivartavAdI tu vyAkhyAti "abhyupagamya chemaM vyAvahArikaM bhoktR^ibhogyalakShaNaM vibhAgam.h, "syAllokavat.h' iti parihAro.abhihitaH | na tvayaM vibhAgaH pAramArthiko.asti | yasmAt.h tadananyatvaM kAraNAdbrahmaNaH kAryasyAkAshAdeH paramArthato.ananyatvaM vyatirekeNAbhAvaH, avagamyate | kutaH? ArambhaNashabdAdibhyaH' iti |
tatrAdyaM vyAkhyAnaM tAvannirAkaroti- kathaM cheti ||
kathamityAkShepe | chashabdaH pUrvasUtrApavyAkhyAnAkShepeNAsya samuchchayArthaH | jagata iti vakShyamANamatrApi sambaddhayate | "atra pratipAdyA syAt.h' iti sheShaH | ayamAshayaH | yo hi brahmopAdAnatAM jagato.abhyupagamyApi tadanyatAM manyate so.atra pUrvapakShIkaraNIyaH | nacha vaisheShikAdistatheti prAptyabhAvAnna tadananyatvokteravasaro.asti | brahmopAdAnatAmanaN^gIkurvANaM prati tu saiva samarthanIyA | natu tadananyatA | tadadhInasiddhitvAdasyAH | atha brahmopAdAnatApyatra samarthyata iti chet.h | na | tathA sati prakR^ityadhikaraNavaiyarthyApatteH | prakR^ityadhikaraNanyAyeno(yo)papAdi(taM)tamabhyupetyApi tadanyatAM manyamAno.atra pUrvapakShIti chet.h | na | kimidaM brahmopAdAnatvaM brahmasamavAyitvaM vA, brahmapariNAmatvaM vA, yatpareNAN^gIkAritam.h | nAdyaH (kalpaH) tasyAnanyatvavirodhAt.h | samavAyasya nirAkariShyamANatvAchcha | dvitIye prayatnavaiyarthyameva | nahi ko.api pariNAmavAdamaN^gIkR^itya kAyarkAraNayoratyantabhedamaN^gIkurute, yaM pratIdamArabhyeta iti |
yadvA kathaM cha tadananyatA jagato vaktuM shakyate | ananyatvaM hi bhedAbhAvaH | atyantAbheda iti yAvat.h | bhedAbhedau cha pareNAN^gIkR^itau | atastAdAtmyamiti vaktavyaM syAt.h | naiSha doShaH, yAvatA kAryasya kAraNenAbheda eva, kAraNasya tu kAryAdbheda eva, ityevaM bhedAbhedAvaN^gIkR^itAviti chenna | yadi brahma jagato.anyadeva tadA kathaM cha tadananyatvaM(tA) jagataH syAt.h | nahi yadyato.atyantabhinnaM tattenAtyantAbhinnamiti sambhavati, atiprasaN^gAditi |
athavA kathaM cha tadananyatA pratij~nAtuM yuktA | pramANAbhAvAditi sheShaH | nanu chArambhaNashabdAdibhya ityuktatvAtkathaM pramANAbhAva iti chet.h | atra vaktavyam.h | ArambhaNashabdastAvatkiM sAkShAjjagato brahmAnanyatvamAchakShIta, uta vikArasya vikAryananyatvam.h | Adye kathaM cha tadananyatA jagatosyArthaH syAt.h | yathA somyeti mR^itpiNDAdeH prakR^itatvAdityuttaram.h | dvitIye bhavatu nAma vikArasya vikAryananyatvam.h, jagatastu kathaM tadananyateti |
(nanu) vikArasya vikAryananyatve tenokte.api jagato brahmAnanyatvaM siddhayatyeva | tasyApi tadvikAratvAdityata Aha- jagatastviti ||
avikAratve brahmavikAratvAbhAve | uktanyAyena "nacha prakR^itiH' ityAdineti sheShaH | sAdhite sati kathaM cha tadananyatetyanvayaH | yadvA jagata iti pUrveNaiva sambaddhayate | avikAratve brahmaNa iti sheShaH | na vidyate vikAro yasyetyavikAram.h | tasya bhAvastattvaM, tasmin.h |
nanvatrArambhaNasha(bdasha)bdena "uta tamAdeshamaprAkShya(kShaH)' ityAdyA shrutirupalakShyate, tattAtparyaparyAlochanAyAM cha jagato brahmavikAratvaM tadanantyavaM chAvagamyate iti chenna | mahAvAkyAvAntaravAkyopakramatvapradhAnavAchitvAdyabhAvenAsya shrutyupalakShaNayopAdAne nimittAbhAvAt.h | abhyupetyApyupalakShaNatvamAha- avikAratva iti || vikarAtvAdanyasminsAdR^ishyAdau shrutyarthatayoktanyAyena sAdhite sati shrutitAtparyaparyAlochanayA cha kathaM tadananyatA siddhayediti |
yadapyuktamAdipadagR^ihItAdaitadAtmyamidaM sarvamityAdivAkyAttadananyatvasiddhiriti tadapyasat.h | Adipadena vAkyAntaragrahaNasyAnupapatteH | tathA satyeteShAmapi shabdatvenArambhaNAdishabdebhya iti prayogaprasaN^gAt.h | 
astu vA kathaJNchidAdipadopAttatA(tvaM)teShAM vAkyAnAm.h | tathA.api naitebhyastadananyatA siddhayati | upapattiviruddhatvAdityAshayena pR^ichChati- kathaM cheti || yA sUtrakR^itA pratij~nAtA shrutibhishcha pratipAditA sA jagatastadananyatA kathaM kiMprakArA | "kiM pikaH kokilaH' itivadekatvalakShaNA kiMvA mR^idghaTa itivadvikAra(ri)vikAri(ra)tvalakShaNeti prashnArthaH | 
AdyamAkShipati- kathaM cheti || ekatvalakShaNA jagatastadananyatA tu kathaM sUtrakR^itA pratij~nAyeta | kathaM cha shrutibhiH pratipAdyeta na kathaJNchidityarthaH | atra hetumAha- avikAratva iti || brahmaNo.avikAratva uktanyAyena sAdhite sati jagatastu vikArAtmakatve pratyakShAdipramite sati viruddhadharmAdhikaraNatvAditi bhAvaH | dvitIyamAkShipati- kathaM cheti || vikArivikAratvarUpa iti sheShaH | AkShepe yuktimAha- jagatastviti || vyAkhyAnaM pUrvavat.h |
nanvevamupapattiviruddhA.api jagato brahmAnanyatA.aN^gIkaraNIyA | anyathaitadAtmyamidaM sarvamityAdishrutInAmaprAmANyaprasaN^gAdityata Aha- kathaM cheti || avikAritve.api vikAratvAdanyasmiMstadadhInatvAdau shrutyarthe "svAtante cha vishiShyatve' ityuktanyAyena sAdhite sati kathaM tadananyatA.aN^gIkartumuchitA | sAvakAshashrutipratIto.apyartho niravakAshopapattivirodhAttyAjya eva | yathoktamabhimAnyadhikaraNa iti bhAvaH | 
aparamapi vyAkhyAnaM dUShayati- kathaM cheti || (iti) prAhetyanuvartate | yadyatra kAryamAtraprapaJNchasyAnR^itatvaM sUtrakR^ito.abhimataM syAt.h | tadA.anR^itatvamityeva brUyAt.h | tadananyatvamiti kathaM prAha | nahi brahmAnanyatvashabdo.anR^itatvAvAchI | tathA sati brahmaNo.apyanR^itatvaprasaN^gAt.h | 
nanu cha tadananyatvaM tadvayatirekeNAbhAva iti vyAkhyAtam.h | satyam.h | na tathA.apyanR^itatvalAbhaH | tadvayatirekeNa nAstItyukte tadAtmanA.astIti labhyate | na punaH sarvathA.apyanR^itatvam.h | anyathA brahmAtirekeNAsato jIvachaitanyasyApi sarvathA.anR^itatvaM syAt.h | prasiddhaM chaitat.h | yadvishiShya(viShayaH)pratiShedho visheShaNamupasaN^krAmatIti |
satyam.h | tathA.api brahmavivartatAj~nApanAyaivamuktamiti chet.h(na) | tathA sati tatrAropita(tva)miti vaktavyatvAt.h | nahi shuktikAshakale kaladhautamAropitamiti vaktavye tatonanyaditi prayuJNja(jya)te | 
atha brahmasattayaivedaM sat.h, nAparA sattA.asyAstIti j~nApanametasya prayojanamiti chet.h | tarhi paramArthasadevedamityAyAtamiti kathamanR^itatvam.h |
atha yeyaM prapaJNche sattA.avagamyate sA.adhiShThAnabrahmagataivAropitetyanena j~nApyata iti chet.h | tatminyathAkhyAtivAdivadanirvachanIyakhyAtivAdino.apyAropitAkArasyAnyatra pAramArthyamAvashyakam.h | tathAtve chAkAshatvAdikamapi brahmaNi pAramArthikamaN^gIkAryaM(raNIyaM) syAt.h | rajatatvAdikaM cha shuktikAyAmiti |
yadvA syAllokavaditi bhoktR^ibhogyaprapaJNchasya satyatAmabhidhAyedAnIM kathaM cha tadananyateti tadviruddhamanR^itatvaM prAheti yojanA | nanu sUtrakAraH paramArthAbhiprAyeNa tadananyatvamityAha | vyavahArAbhiprAyeNa tu syAllokavaditi | tatkuto virodha sati chenna | pratArakatvaprasaN^gAt.h | anyathA pratyAchakShIta | apratyAkhyAyaiva kAryaprapaJNchaM, pariNAmaprakriyAmAshrayati, saguNeShUpAsaneShUpayokShyata i(tI)ti chet.h | kiM saguNopAsanaviShayaprayojane prakR^itaviShayaprayojanAnukUle, uta tadviruddhe, athodAsIne | nAdyaH | bhedaviShayatvAt.h, sAMsArikaphalatvAchcha | bhedavAsanA hi sudR^iDhA tAmevopodbalayet.h | ata eva na tR^itIyo.api | na dvitIyaH 
anAptatvAparihArAditi |
athavA.a.astAM tAvadiyaM granthArjavachintA | kathaM cha tadananyatA.anR^itatvalakShaNA jagato yuktA syAt.h | na kathaJNchiditi yojyam.h | atra hetumAha- jagata iti || avikAritva brahmavivartatvAbhAve | yachchAvikR^itamityAdyuktanyAyena | evaM pramANAbhAvaparatvenApi pUrvavadvayAkhyeyamiti |
evaM tarhi ko.asyArtha ityata Aha- svatantreti ||
yata evaM jagato brahmAnanyatvamanekavidhamapi nAtra pratipAdyaM, tenetyarthaH | anenApavyAkhyAnanirAkaraNaM svavyAkhyAnadR^iDhIkaraNArthatvAnnAsaN^gatamiti smArayati | kartranadhInasattAshaktyAdimatkAraNAntaratavyapekShA khalu ghaTAdisR^iShTirdR^iShTA | tato, mahadAdisR^iShTirapi kartR^ivyatiriktasvatantrakAraNasavyapekShA sR^iShTitvAdghaTasR^iShTivat.h, mahadAdikaM vA kartR^ivyatiriktasvatantrakAraNAyatto sApekShotpattikaM kAyartvAdghaTavat.h, prakR^ityAdikaM vA svatantraM kAraNatvAnmR^idAdivat.h, Ishvaro vA svatantrakAraNasavya(NAntarasA)pekShaH kartR^itvAtkulAla(lAdi)vaditi yuktiviruddhatvAjjanmAdisUtre.abhipretaM yatparasyaiva brahmaNaH svAtantyaM tannopapadyate | nacha shrutivirodhaH | shrutInAM brahmaNo jagatkAraNatvamAtraparatvAt.h | svatantrakAraNAntaranirAse shruterabhAvAt.h | bhAve.apyapauruSheyatayA shrutiprAbalyavadbAhulyena yuktiprAbalyasyApi sambhavAt.h, satpratipakShatayA shru(tya)tyA.abhipretAvadhAraNAnupapatterityevaM prAptam.h | svatantrakAraNAnyatvaM brahmaNo.anyasya svatantrakAraNatvamiti yAvat.h | atra adhikaraNe | tadananyatvamityanena niShiddhayate | mahadAdisR^iShTau yatsvatantrakAraNaM tasya tadananyatvamiti |
yadyatra svatantrakAraNAbhAva ityeva brUyAt.h, tadA brahmaNo.api svAtantyaM pratiShiddhaM syAt.h | tadananyatvaM svatantrakAraNasyetyukte hi svatantrakAraNaM tadeva nAnyaditi labhyate | tadupapAdanAya yat.h "ArambhaNashabdAdibhyaH' iti svapakShe pramANamuktam.h, yashcha "bhAve chopalabdheH' iti vipakShe pramANAbhAvastadubhayaM hishabdena sUchayati |
nanvArambhaNAdyAkShepashabdAdibhya iti vaktavyam.h | satyam.h | lakShitalakShaNayaiSha evArthaH pratipAdyata ityadoShaH | tathA.api "kiMsvidAsIdadhiShThAnam.h' iti (R^i.saM.10-81-2) shrautanirdeshAnusAreNAdhiShThAnasyopAdAnamuchitamiti chenna | shAbdAdapyarthaprAdhAnyasya balavattvAt.h | sAdhakatamaM karaNamiti vachanA(smaraNA)t.h | nanu cha svatantrakAraNasya brahmAnanyatvaM pratij~nAya kAraNAntarAbhAve pramANopanyAso.asaN^gataH | maivam.h | astyatrAbhiprAyaH | vakShyate (hi) cha brahmAtiriktaprakR^ityAdikAraNasadbhAvaH | ArambhaNashabdAdibhyastadabhAvo.avagamyate | tatorthAtsvatantrakAraNAntarabhAve cha pramANairupalabdheH prasaN^ga iti vadanpramANAbhAvamAha | evaM manyate | shuShkAbhyo bahuyuktibhyo.api shrutyanugR^ihItAnAM bahvInAM yuktInAM prAbalyAttadviruddhAnAM pUrvapakShayuktInAmaprAmANyamiti |
syAdetat.h | adbhayaH sambhUta ityAdivachanAtkathaM brahmAtiriktasya svatantrakAraNasyAnupalabdhiH | nachAtra na svAtantyaM shrUyata iti vAchyam.h | pAratantAnuktau svAtantyasya lokAnurodhAdeva siddheriti | etatparihArAya sUtram.h OM sattvAchchAvarasyeti OM || tasyA(yama)rthaH | syAdayaM doSho yadi vayaM brahmAtiriktaM kAraNameva nAstIti vadAmaH | na chaivam.h | avarasya tadadhInasya prakR^ityAdeH kAraNasya sattvAditi | tadidaM parihArAya na paryAptam.h | yAvatA pUrvapakShiNA pAratantAnuktau svAtantyameva setyasyatItyuktam.h | anyathA pUrvapakShasya nirdalatvApatteH, ityataH prakR^ityAdeH kAraNajAtasyeshvarAdhInasattAkatva pramANaM darshayansUtraM vyAchaShye- dravyamiti ||
chetanAH jIvAH | dhR^itiH chitprakR^itiH, "dhArakatvAt.h' iti shruteH | prakR^ityAdestadvashasya bhAvaH aN^gIkriyate | ato.adbhayaH sambhUta ityatrApi svAtantAsiddhernAnupalabdhiryuktetyarthaH | yadyapi ArambhaNashabdAderadbhayaH sambhUta iti shruteshcha parasparaviredhAdatharApattyaivaiSho.artho labhyate | tathA.api mandApekShayA spaShyashrutyudAharaNam.h |
yadvA svatantrakAraNAnyatvaM niShiddhayata ityanena paratantrakANAntarasadbhAvaH sUchitaH | anyathA kAraNAnyatvamityeva syA(brUyA)t.h | (sa) paratantrakAraNasadbhAvaH kR^ita ityata Aha- dravyamiti || bhAvo gamyata iti sheShaH | atra tadvashatvaM vidheyam.h | kArarasadbhAvasya pareNApyaN^gIkR^itatvAt.h |
|| OM asadvayapadeshAnneti chenna dharmAntareNa vAkyasheShAt.h OM || iti sUtram.h | tatra AkShepasyAyamarthaH | "nAsadAsInnosadAsIttadAnIm.h' iti mahApralaye mUrtAmUrtAderasheShasyAsattvavyapadeshAtkAraNopalabdhiparichodanA, tasyeshvaravashasyAN^gIkAreNa samAdhAnaM cha nopapadyate | nachAyaM pakShaH "asaditi chet.h' ityAdinaiva nirAkR^itaH | tatreshvarasyApyanaN^gIkArAt.h | iha punarIshvaramaN^gIkR^itya kAraNAntaranirAkaraNAt.h | nacha "adbhayaH sambhUtaH' ityAdivirodhaH | 
atra mahApralaye kAraNAntarasadbhAvasyAshravaNAt.h | IshvarAtiriktakartR^ikAsu sR^iShTiShvabAdikAraNasadbhAvaparatvAchcha | evaJNchArambhaNashabdAdayo.api samaJNjasA bhavantIti | (atra) neti siddhAntAMshaM vyAchaShye- dravyamiti || na mahApralaye kAraNAntarasyAbhAvo vAchyaH | kintu tadvashasya bhAva eva | tasya tadvashatvaM kuta iti chet.h | dravyamiti shruteriti | 
 Vyasa-(18) 

nanu "nAsadAsIt.h' iti sarvasyAsattvavyapadeshAtkathaM netyata uktaM "dharmAntareNa' iti | tadvayAchaShye- tadvashasyeti || sAvadhAraNaM chedam.h | tadvashasyaiva bhAvaH pralaye, na svatantrasya | tataH svAtantyalakShaNadharmavisheShAbhiprAyeNAsattvavyapadesho yujyate | upalakShaNametat.h | yathoktaM bhAShye | yatkhalu paratantramavyaktaM kAryAnabhimukhaM tadasaditi vyapadishyate | 
kutaH shruteH mukhyArthaparityAgenAmukhyArtho.aN^gIkriyate | "tama AsIt.h' ityAdivAkyasheShAt.h | nacha tamo brahma, "AnIdavAtam.h' iti tasya pR^ithagavasthAnokteH | nachAnantaprakAshasya tamastvamupapadyate | kintu prakR^itereva, AchChAdakatvAderiti | 
nanu cha pralaye.avasthitaM chetprakR^ityAdi tasya svAtantAdidharmAbhAvaH kutaH, yenaivaM vyAkhyAyata iti chet.h | vAkyopakramatachCheShayorvirodhAdarthApattyaiveti brUmaH | shrUyate cha spaShyamityAshayavAnvAkyasheShAdityetatprakArAntareNa vyAchaShye- na para iti ||
"tasmAddhAnyatra paraH kiJNcha nAsa' ityato vAkyasheShAtprakR^ityAdInAM pralaye svAtantAdyabhAvo.avagamyata ityarthaH | iha hi tasmAdbrahmaNo.anyatprakR^ityAdikaM paraH paraM svAtantAdidharmopetaM nAseti tatsadbhAvAbhyupagamena paratvaM niShiddhayate | anyathA parashabdavaiyarthyAditi | 
syAdetat.h | kAraNAntarasadbhAvamabhyupagamya tasyeshvarAdhInatAM vadatA siddhAntinedaM vaktavyam.h | kimIshvaraH prakR^ityAdibhirvinA.api kadAchitsR^iShTayAdikaM karotyuta taireveti niyamaH | Adye teShAM kathaM kAraNatvamaniyatatvAt.h | anyathA rAsabhasyApi gha(pa)TakAraNatApatteH | dvitIye tu kathaM tatparityAgena kadA.apyakurvANasyeshvarasya svAtantyam.h | kathaM cha niyamenApekShaNIyAnAM teShAM pAratantyam.h | evaM pR^ikR^ityaiva mahAntaM mahataivAhaN^kAramityAdiniyamaM kadAchidapahAya sR^ijati utAnena niyamenaiva | Adye tvaniyatatvenAkAraNatvaprasaN^gaH | dvitIye punarIshvarAdeH svAtantAdyanupapattiH | tathA prakR^ityAdikamupAdAnIkR^itya kAlAdikaM nimittIkR^itya sR^ijatIti niyame vyatyAse choktadoShAnuShaN^gaH | ato yuktibAdhitatvAdasyArthasya kAraNAntaranirapekSha eva bhagavantsR^iShTayAdikaM karAtItyeva jyAyaH | evaJNcha nirargalamaishvaryamasya samarthitaM syAt.h | nacha pramANabAdhaH | adbhayaH sambhUtaH pR^ithivyai rasAchchetyAderanIshvarakartR^ikAvAntarasR^iShTiviShayatvasyoktatvAt.h | tama AsIdityAdau tamaHprabhR^itInAM pralaye sattvashravaNe.apIshvarakartR^ikAyAM sR^iShTau kAraNatvAshravaNAdityAshaN^kApanodanArthaM sUtram.h- || OM yukteH shabdAntarAchcha OM || iti | asyAyamarthaH | noktayuktivirodhena bhagavataH kAraNAntaravidhuratvamurarIkartavyam.h | kAraNAntarasadbhAvAbhyupagame.api prakR^ityAdeH kAraNatvasyeshvarAdisvAtantAdikasya cha yukteH | nachaivaM tarhi vinigamane kAraNAbhAva iti vAchyam.h | adbhayaH sambhUto hiraNyagarbha ityAdishabdAntarAt.h | pUrvodAhR^itashabdavilakShaNashabdaH shabdAntaram.h | tenedamuktaM bhavati | yadyapi prAgudAhR^itAH shabdAH kathaJNchidanyathA netu shakyante | tathA.apyayaM na tathA | atreshvarakartR^ikAyAmeva sR^iShTau kAraNAntarasadbhAvashravaNAt.h | nahi hiraNyagarbhasR^iShTiranIshvarakartR^ikA | tasyaiva prathamajatvAditi |
anyathA, kAraNairvinA, kartuM shakto.api hariH kAraNAntarANyupAdAyaiva kariShyAmIti svechChAniyamataH kAraNairevedaM jagatsadA sR^ijati | evamanyathA, prakR^ityA.ahaN^kAramahaN^kAreNa mahAntamiti evam.h tathA prakR^itiM nimittIkR^itya kAlAdikaM chopAdAnIkR^itya kartuM shakto.apyetenaivedametadupAdAnIkR^ityaivedaM srakShyAmIti svechChAniyamato niyataiH klR^iptaireva, tathA niyataiH svaniyatasattAshaktyAdimadbhireva kAraNairidaM jagatsadA karotIti yojanA | 
idamuktaM bhavati | yaduktamIshvarasya kAraNopAdAnAdiniyamo.asti na veti | tatrAstIti brUmaH | tathAcha prakR^ityAdInAM kAraNatvaM yuktam.h | sacha niyamo na kulAlAderiva tAnyapahAya vyatyasya vA akaraNe shaktyabhAvanibandhanaH | yena tasya svAtantyam.h teShAM cha pAratantyaM na syAt.h | kinnAma svechChAyatta eva | tataH svAtantAdikamapi yuktam.h | nacha tAni svAdhInasattAshaktyAdimanti, yenaishvayarM nirargalaM na syAt.h | kintu bhagavatyeva tadIyaM sattAdikamAyatate | tatastatsAchivyamatishayenaishvaryasya dyotakameva | yathoktam.h "sAdhanAnAM sAdhanatvaM yadA.a.atmAdhInamiShyate | tadA sAdhanasampattiraishvaryadyotikA bhavet.h' iti |
nanu shaktasyApIshvarasya tanniyamAnusaraNechChA kuta iti chet.h | kiM kAraNaM pR^ichChasyuta j~nApakam.h | Adye svabhAvo.ayamiti brUmaH (vadAmaH) | dvitIye tu shrutiprasiddheriti | tadidamuktaM hishabdena | shrutiM chodAhariShyati |
anena shabdAntarAchcheti sUtraM prakArAntareNa vyAkhyAtaM j~nAtavyam.h | shabdAntaraM cha shabdavisheSho, vivakShitArthapratipAdakaH shabda iti yAvat.h | "paTavachcha',"yathA prANAdiH' iti sUtre, bhAShya eva vyakte |
anye punaranyathaitAni sUtrANi varNayanti | tathAhi | 
bhAve chopalabdheH | mR^idAdeH kAraNasya bhAva eva ghaTAdeH kAryasyopalabdheshchAnanyatvaM kAraNAtkAyarsya | nahi yadyato bhinnaM tattadbhAva evopalabhyate | na hyashvo goto.anyo gorbhAva evopalabhyate | kiJNcha, bhAve tilAdau kAraNe, tailAdyupalabhyate | kArye cha bhAve kuNDalAdau suvarNAdikam.h | atashcha tadabhedasiddhiH | 
satvAchchAvarasya | avarakAlInasya kAyarsya prAgutpatteH "sadeva somyedamagra AsIt.h' iti sattvAvadhArarAchchAnanyatvaM kAraNAtkAryasya |
asadvayapadeshAnneti chenna dharmAntareNa vAkyasheShAt.h | "asadevedamagra AsIt.h',"asadvA idamagra AsIt.h' iti prAgutpatteH kAryasyAsattvavyapadeshAnneti chenna | bhavedetadyadi kAryasvarUpAbhiprAyeNAyaM vyapadeshaH syAtkintu vyaktatvalakShaNadharmAntarAbhiprAyeNa | kutaH | vAkyasheShAt.h | asadevedamagra AsIt.h ityasachChabdenopakrame nirdiShyaM punastatsadAsIditi vAkyasheShe nirdishati | asadvetyatrApi "tadAtmAnaM svayamakuruta' iti | tena j~nAyate nAsatkAryaM dharmAntareNaivAsattvavyapadesha iti |
yukteH shabdAntarAchcha | yukteshcha kAyarsya prAgutpatteH sattvaM kAraNAdananyatvaM cha gamyate | shabdAntarAchcha | yuktistAvadasadakAraNAdityAdikA sAN^khayoktA | vR^ittivikalpAnupapattyAdikA cha saugatoktA | shabdAntaraM chAsadvayapadeshAdanyaH "sadeva somyedamagra AsIt.h' ityAdisadvayapadeshaH | 
paTavachcha | saMveShyitaprasAritapaTanyAyenedaM kAraNAtkAryasyAnanyatvaM prAgutpatteH sattvaM cha pratipattavyam.h | 
atra sUtrAkSharANAmArjavAnArjavAdichintA shiShyaireva kriyatAmityAshayavAn.h yaduktaM kAraNAtkAryasyAnanyatvaM tattAvannirAkariShyan.h kimanena prabandhena nimittakAraNAnanyatvaM kAryasyopapAditam.h, utopAdAnakAraNAnanyatvamiti vikalpaM chetasi nidhAyAdyaM nirAkaroti- nityabheda iti ||
nityashabdo niyamArthaH | bheda eveti | kAryasyeti sheShaH | hIti sarvapramANaprasiddhiM sUchayati | tathAcha sarvamidaM bAdhitaviShayamiti | na dvitIyaH | prakR^itAnupayogAt.h | 
viyadAdiprapaJNchasya brahmAnanyatvamupapAdayituM khalvasyopanyAsaH | tadyadi nAma upAdAnAnanyatvaM kAryasya tadA kimAyAtaM prakR^ite | nahi brahma prapaJNchopAdAnamityetaduktaprAyamiti manvAno dUShaNAntaramAha- upAdAneneti || 
hItyanuvartyate | upAdAnena kAryasya dvayaM bhedAbhedau pramitau | tato.asminnapi pakShe bAdhitaviShayatvamiti | 
kathaM kAryaM kAraNena bhinnAbhinnaM pramitamityata Aha- asaditi ||
yat.h ghaTAdikaM mR^idAdikAraNAtmatayA prAgutpatterastIti pramitaM pareNAN^gIkR^itaM cha tadeva pR^ithubudhnodarAkArAdinA kAryarUpera prAgutpatterasat.h hi yasmAttasmAdupAdAnena bhinnAbhinnamiti nishchIyate | 
etaduktaM bhavati | paro hi ghaTAdeH kAryasya prAgutpatteH sattvamabhyupagachChati | tatkiM pR^ithagevota mR^idAdikAraNAtmatayeti vaktavyam.h | nAdyaH | anabhyupagamAt.h | anupalabdheshcha | dvitIye tu kAryasyopAdAnAbhedastAvadaN^gIkR^itaH | na chAtyantAbhedaH | ghaTAdeH kAryAkAreNa prAgutpatterasattvAt.h | yadA hi ghaTAdikaM mR^idAdinA.atyantAbhinnaM syAt.h | tadA prAgutpatterghaTAdirUpeNa satsyAt.h | mR^idAdestadA sattvAt.h | na chaivam.h | tena jAnImo ghaTAdikaM mR^idAdinA bhinnAbhinnamiti | atyantAsatkAryavAdinaM prati bhedAbhedasamarthanaM virodhaparihArashchottaratra vidhAsyata iti | 
yachcha kAryasya prAgutpatteH sattvamuktaM tadapi nopapannamityAha- asaditi ||
yat.h ghaTAdikaM prAgutpatterastItyAvayoH sammatam.h | tadeva tadA.asachcha yasmAttasmAtsadeveti satkAryavAdo.anupapanna eva | tasyaiva tadaiva tatraiva sattvamasattvaM cha viruddhamiti chenna | rUpabhedena avirodhAt.h ityAshayenoktaM kAraNAtmatayA kAryarUpeNeti | nanvevaM sati kiJNchitsadeva kiJNchit.h asadeva sadasattu na kimapi syAt.h | na syAt.h | tayorapi rUpayoratyantabhedAbhAvAditi |
syAdetaduktaM yadyasattvaM prAgutpatteH kAryasya syAttadeva kutaH | tathA chAtyantAbhinnaM kAryamupAdAnenetyato vipakShe bAdhakapradarshanena kAryasya prAgutpatterasattvamupAdAnAdbhedaM chopapAdayati- anavastheti ||
anyathA kAryasya prAgutpatterAtyantike sattve kAraNenAtyantAbhede chAN^gIkR^ite sarvatrotpattinAshayoranavasthA avyavasthA syAt.h | yathA hi | paTastantvAtmakaH prAgapi sanneva | tathA tantavo.api svakAraNAtmakAH santa evetyanena krameNa sarvasya mUlakAraNAtmakatvenAtyantikaM sattvaM syAt.h | nacha mUlakAraNamutpadyate vinashyati cheti paTAdInAmapyutpattivinAshau na syAtAm.h | tathAcha paTAdaya utpattivinAshavanta AtmAdayastadrahitA iti lokavedaprasiddhotpavinAshavyavasthA na syAditi | upalakShaNaM chaitat.h | paTAdInAmutpattivinAshAbhAve tatkArakavyApAravaikalyaM syAdityapi draShyavyam.h | 
yadvotpattinAshashabdAbhyAM sattvamasattvaM chopalakShyate | tatashchAyamarthaH | yadi paTastantvAtmakaH prAgutpatterapi sanneva tadA(tadA).apyupalabhyeta tantuvat.h | yadi chAnupalabhyamAno.api sannabhyupeyate, tadA sarvatrotpattinAshayossadasattvayoranavasthA syAt.h | upalabhyamAnaM ghaTAdikamastyanupalabhyamAnaM kharaviShANAdikaM nAstIti sarvajanasammatA vyavasthA na syAt.h | 
athavotpattivinAshashabdAbhyAM tadupapAdanasyopalakShaNam.h | tathA chaivaM yojanA AstAM tAvadanyat.h | satkAryavAde sarvatra shiShyaM prativAdinaM vA prati utpattinAshayornAsadutpadyate na sadvinashyatItyevaMrUpopapAdanasyApyanavasthA.avasthAnAbhAvaH syAt.h | tathAhi | idamupapAdanaM kimarthamiti vAchyam.h | shiShyAdervidyotpattaye.avidyAnAshAya vAda jalpAdau tu khyAtyAdyutpAdAyeti chet.h | tadvidyAdikaM sachchennotpAdyam.h, sattvAdAtmavat.h | asachchennotpAdayituM shakyam.h, anyathA satkAryavAdabhaN^gaprasaN^gAt.h | evamavidyA satI chenna vinAshyA | anyathA.apasiddhAntApatteH | asatI chet.h(nitarAM) na tAram.h | nityanivR^ittatvAt.h | tataH sarvathA pratipAdanAsambhava eveti |
yadi votpattivinAshayoriti viruddhadharmopalakShaNam.h | tathAhi | yadi kAryamupAdAnAtmakameva sadeva cha prAgutpatteH syAt.h | tadotpattivinAshAdidharmANAmanavasthA syAt.h | tantavaH prAgeva santo nedAnImutpadyante | paTastUtpadyate | tantuShvavinaShyeShveva paTo vinashyati | tantavo bahavaH paTastvekaH | evamAkArAbhidhAnabuddhikAryabhedo.api draShyavyaH | saiShA vyavasthA na syAditi |
nanvetatsakalamapi paTavachcha, yathA prANAdiriti vyaktyavyaktyavaShyambhena parihR^itam.h | tathAhi | vyaktyapekShayotpattiH paTAdInAmavyaktyapekShayA cha vinAsho yujyate | vyaktyavyaktyarthameva cha kArakANyupayujyante | vyaktyavyaktibhyAmevopalabdhyanupalabdhI bhavataH | ata eva pratipAdanaM saN^gachChate | vyaktAvyaktarUpeNaiva viruddhadharmA vyavatiShThante | yathA hi saMveShyitaH paTo na sphuTaM paTa iti pratIyate | na prAvriyate na shItamapanudati | na bahudeshavyApI bhavati | prasAritastu sphuTapratItyAdimAn.h | na chaitAvatA bhedaH | nApi prasAritaH prAgasat.h | yathA cha prANAyAmena niruddhaH shArIro vAyurjIvanamAtraM karoti notkShepaNAdi | nirodhApagame tvAsAditavyaktistadapi karoti | na tAvanmAtreNa bhidyate | prAgasanvA | tathaivaitadapi vyaktyavyaktibhyAM samaJNjasamiti |
atra brUmaH | keyaM paTasya prAgutpatterUrdhvaM cha vinAshAdavyaktirmadhye cha vyaktiH | anupalabdhiravyaktirupalabdhirvyaktiriti chettatrAha- anavastheti ||
yadyupalabdhyanupalabdhI evotpattivinAshau | tadA sarvatrotpattinAshayoranavasthA syAt.h | yadyadopalabdhaM tattadaivotpannam.h anupalabdhaM cha vinaShyamiti syAditi yAvat.h | kiJNcha prAgutpattessattve paTasya kasmAnnopalabdhiH kathaM chordhvamupalabdhiriti prashnasya upalabdhyanupalabdhi(anupalabdhyupalabdhi)bhyAmeveti parihAraM vadandevAnAMpriyaH shlAghanIyapraj~naH syAt.h | api cha prAgUrdhvaM cha tantUpalabdhau kathaM tanmAtrasya sataH paTasyAnupalabdhiH | anyathA tantUnAmapi sA syAt.h | 
atha paTadharmAveva vyaktyavyaktI | tadA tAvapi tantUnAM vidyete na vA | na chenna kAryakAraNayeratyantAbhedaH | vidyete chettatrAha- anavastheti || utpattinAshavyavahArahetUvyaktyavyaktI yadi tantuShvapi vidyete tadA sarvatrotpattinAshayoranavasthA syAt.h | tantavo notpannA na naShyAH | kintu paTa evetyutpattivinAshavyavasthA na syAditi |
kiJNcheyamabhivyaktirutpattyAdivyavahArakAraNatayopAdIyate | sA kiM chakrachIvarAdibhiH prAgasatyevotpadyate mudgarAbhighAtAdinA cha nashyati, uta prAgapi satyevAvinAshinI cha | evamavyaktirapi kiM prAgasatI mudgarAbhighAtAdinotpadyate | kiMvA prAgapi satI | ubhayatrAdyau dUShayati- anavastheti || vyaktyavyaktyorutpattinAshavattve sarvatrotpattinAshayoranavasthA vyavasthAbhAvaH syAt.h | na kiJNchidasadutpadyate na kiJNchitsadvinashyatIti siddhAntavirodhaH(hAniH) syAdityarthaH | dvitIyau dUShayati- anavastheti || vyaktyavyaktyoH sadA sattve sarvatrotpattinAshayoranavasthA.avyavasthitiH syAt.h | tathAhi | etAvantaM kAlamanutpanno ghaTa idAnImutpanna iti tAvanna syAt.h | utpattivyavahArahetorabhivyakteH prAgapi sattvAt.h | tathA mudgarAbhighAtAdyuttarakAlamapi ghaTasattvavyavahAraH syAt.h | taddhetorabhivyakteravinaShyatvAt.h | tathedAnImeva naShyo ghaTa ityapi na syAt.h | 
vinAshavyavahArakAraNAnabhivyakteH prAgapi sattvAditi | kArakavyApAravaiphalyatAdavasthyaM sphuTameva | 
athaitaddoShaparihArAya vyaktyavyaktyorapi vyaktyavyaktI svIkriyete, tadA tayorapyuktavikalpadoShAnuShaN^gaH syAt.h | atha tatrApi vyaktyavyaktyantarAN^gIkArastadA.anavasthA syAdityAha- anavastheti || utpattinAshayoriti viShayasaptamI | santvanantA vyaktayo.avyaktayashcha | mUlakShayAbhAvAnnAnavasthA doSha ityata Aha- anavastheti || anyathA.anavachChinnavyaktyavyaktiparamparAN^gIkAre savartra ghaTAdAvutpattinAshayoranavasthA.anavaklR^iptiH syAt.h | uttarottaravyaktyavyaktisiddhau hi pUrvapUrvavyaktyavyaktInAmutpattinAshavyavahAranidAnatvam.h | tataH prayojanaparikShayahetutvAdanavasthA dUShaNameva |
nanvidaM bhavatAmapi samAnam.h | prAgasataH sattAsamavAyo hi janiriShyate | sattAsamavAyAha cha sadA santAviti prAgvinAshottaramapi janiH syAt.h | vinAshashcha na syAdityata Aha- anavastheti || iyaM sarvatrotpattivinAshayoranavasthA.avyavasthitiH anyathA samavAyasya janitvAN^gIkR^itAveva hi syAt.h | nAsmanmate | prakArAntareNa janervakShyamANatvAditi |
nanu janiH kiM prAk.h satI uta kArakavyApArajanyA | Adye prAgukta eva doShaH | dvitIye janerjanirapi tathetyanavasthA | evaM vinAshopItyata Aha- anavastheti || sarvatrotpattinAshayoriyamuktAnavasthA | anyathA ghaTajaneranyA janerjanirityaN^gIkAra eva syAt.h | na tvevamaN^gIkriyate | api tarhi ghaTajanmaiva janmano janmeti | yathA.a.ahuH "yathA janerjanirnAnyA tasyA vastujanirjaniH' iti | ghaTo jAyate ghaTajanma jAyata ityanayorekArthataiva hi laukikaparIkShakasammatA | nacha vyaktyavyaktyorapyevamaN^gIkartumuchitam.h | janmavinAshAvupalabdhyanupalabdhI vA vihAya vyaktyavyaktyorevAprAmANikatvAditi | 
nanu yadyasadutpadyeta sachcha vinashyeta tadA sarvatrotpattinAshayoranavasthaiva syAt.h | evaM sati hi (khara)shashaviShANamapyutpadyeta | AtmA cha nashyedityata Aha- anavastheti || anyathA kAraNashaktyanAdaraNe hImutpattivinAshayoranavasthA syAt.h | nachaivaM kintu yasyotpattikAraNamasti tadasadapyutpadyate | yasya cha vinAshakAraNaM vidyate tatsadapi niruddhayate | nacha kharaviShANajanmanyAtmavinAshe vA kAraNamastIti tayorjananavinAshAbhAvaH | kAraNasvabhAvAnanugame tu satkAryavAdino.apyatiprasaN^ga eveti |
athavA syAdiyamanavasthA yadyatyantAsadevotpadyate sanmAtraM vinashyatIti brUmaH | sadasadevotpadyata iti choktaM vinAshakAraNavadeva cha vinashyatIti | yachchoktaM bhAve chopalabdheriti sUtrArthatvena, tadvayApyavyApakabhAvenaivopapannaM nAtyantAbhedasAdhakam.h | atha kAraNoparaktabuddhiH sAmAnAdhikaraNyabuddhirvA.atrAbhimateti matam.h | sA.api abhedamAtreNa charitArthA nAtyantAbhedasAdhanAyAlam.h | kiJNchaitadyukteshchetyanenaiva shakyasaN^grahaM na punarabhidhAtavyam.h | athAnena pratyakShamupanyasyate tadapi nAtyantAbhedasAdhakam.h | ata eva bhAvAchchopalabdheriti sUtravipariNAmo.api nirastaH | sattvAchchAvasyeti yuktishchedyukteshchetyetenaiva gatArthatA | shrutishchechChabdAntarAchchetyanena | asadvayapadeshAditi tu parichodanaivAsaN^gatA | paramArthato brahmakAraNatAparatvenApAtatastu shUnyasyAbhAvasya vA kAraNabhAvapratipAdakatApratibhAsena kAryAsattvasya shrutAvapratIteH | yukterityuktayuktiM tUttaratrApAkariShyAmaH | shabdAntaraM tvAchAryeNaivAnyatrAnyathaiva vyAkhyAtam.h | paTe prANAdau cha nAtyantAnupasaJNjAtavisheShatvamityanudAharaNamevetyalaM prapaJNchena | 
yaduktaM shakto.api hIti yachcha nityabheda itrata tadubhayaM shrutyA.api sAdhayati- shakto.apIti ||
akartuM shakto.api karoti | anyathA vinA kAraNaistadvayatyAsena cha kartuM shakto.api niyataiH kAraNaiH karotIchChayeti yojyam.h | svasmAnnimittakAraNAdbhinnam.h | upAdAnakAraNenAbhinnaM bhinnaM cha | saMsAriNo hi viShyigR^ihItA iveshvarapreritA aniShyamapi dhArakaprayatnenAkR^itvA na sthAtumIshate | nacha bhagavAMstathetyakartuM shakto.apItyuktam.h | asheShataH prAgidAnIM chokto na tu sannihita evetyarthaH | 
|| iti shrImannyAyasudhAyAM ArambhaNAdhikaraNam.h ||
|| atha shrImannyAyasudhAyAM itaravyapadeshAdhikaraNam.h ||
|| OM itaravyapadeshAddhitAkaraNAdidoShaprasaktiH OM || asminnadhikaraNe jIvakartR^itvapakShaH shrutiprApto vistarAnnirAkriyata iti bhAShyam.h | atra vaktavyam.h | kimatra jIvasya sarvathA kartR^itvaM nirAkriyate | uteshvarAdhInaM tadaN^gIkR^itya svAtantyamAtram.h | nAdyaH | tathA sati kartA shAstrAtharvattvAdityAdivakShyamANavirodhApatteH | svataHkartR^itvAnupapattirityAdivisheShaNavaiyarthyaprasaN^gAchcha | na dvitIyaH | hitakaraNAdidoShaprasaktirityAdisUtrANAM svAtantyanirAkaraNaparatvena shakyayojanatve.api 
kR^itsnaprasaktirniravayavatvashabdakoSho vetyasya sUtrasyAshakyavyAkhyAnatvAt.h | idaM hi sUtraM sarvathA kartR^itvaM nirAkurvadupalabhyate | 
tathAhi | kartR^itvaM kR^itsnaikadeshAbhyAM vyAptam.h | tatra kR^itsnaprasaktAvanubhavavirodhaH | ekadeshAN^gIkAre cha "atha yaH sa jIvaH sa nityo niravayavaH' ityanaMshatvashrutivyAkopaH syAt.h H nahi sAmarthyAparaparyAyaM prayatnAdirUpaM kartR^itvamasmAkaM jIvAdbhinnam.h | yena tasya vichitratve.api jIvasya niraMshatvaM na vyAhanyeta | tato vyApakanivR^ittyA vyApyaM kartR^itvamapi vichitratve.api jIvasya niraMshatvaM na vyAhanyeta | tato vyApakanivR^ittyA vyApyaM kartR^itvamapi nivartata iti khalvasya(tra) tAtparyaM pratIyate | prasaN^gasya viparyaye paryavasAnAvashyambhAvAt.h | atha jIvakartR^itvasyeshvarAdhInatAnaN^gIkAra evaito prasaN^gAvuktau na kartR^itvamAtre | tathA cheshvarAdhInatvameva viparyayavaryavasAnalabhyaM bhaviShyatIti chenna | syAdapyevaM yadi jIvakartR^itvasyeshvarAdhInatvAN^gIkAreNemau prasaN^gau shakyasamAdhAnau syAtAm.h | nachaivaM parAdhInenApi khalvanena kR^itsnena vA kartavyamekadeshena vA | tR^itIyaprakArAbhAvAt.h | bhAve vA tenaivAparAdhInatve.api kartR^itvopapatteH | ato viparyayAparyavasAnAnnaivaM vyAkhyAnaM yuktamiti kartR^itvAbhAva eva tAtparyam.h | tathAcha vakShyamANavirodhaH | atha vastuto nAstyeva jIvasya kartR^itvam.h, AbhimAnikaM tu tadityavirodhaH | maivam.h | vihAropadeshAdityAdinA vAstavasyaiva tasya sAdhayiShyamANatvAt.h | 
ato durghaTametadadhikaraNamityato dvitIyapakShamaN^gIkR^itya prasaN^gau jIvakartR^itvasyeshvarAdhInatAnaN^gIkAraviShayau vyAkariShyannAdau tAvadIshvarAdhInatAN^gIkAre prasaN^ganivR^ittiprakAramAgamavAkyodAharaNena darshayati- anaMshasyApIti || 
kiJNchitsAmarthyayojanAM kAryAnurUpasAmarthyaprayogAt.h | svayambhuve svatantrAya | iti vachanAdavasito.ayamabhipretaH artha ityanuvartate | tatashchaitaduktaM bhavati | yadi jIvaH parameshvarAdhInatayA kartAN^gIkriyate | tadopapadyate eva tasya kartR^itvam.h | prasaN^gayoH samAdhAtuM shakyatvAt.h | anaMshatvasyAbhyupagamena hi na niravayavatvashabdakoShaH | anaMshasyApi parameshvarAchintyashaktivashena kAryAnurUpasAmarthyaprayogasambhavAnna kR^itsnaprasaktiriti | etachachAnupadaM sphuTIbhaviShyati | 
evamupodghAtaprakriyayA viparyayaparyavasAnopapattimuktvedAnIM vivakShitArthe sUtraM yojayati- yadIti || 
bhAgena kAryAnuguNAMshena | atra yadIshvarAdhInatayA kartA na syAditi vaktavye yadi bhAgenetyAdivachanaM prasaN^gasphuTIkaraNArtham.h | IshvarAdhInatvaprakAraprapaJNchanArthaM cha | sarvatra tR^iNAdAnAdAvapi kR^itsnayatnoM.ashitApi vA prasajyeta | tathA chAnubhavashrutivirodhaH | tasmAtparameshvarAdhIna eva jIvaH karteti sheShaH | na chopAdhikR^itAMshakalpanayA kartR^itvasyAvidyakatvena (vo)chopapattiH | anaMshasyApItyAdipramANasiddhopapannopapAdakaparityAgenAprAmANikAnupapannasvIkArasyAyuktatvAt.h | 
nanu jIvashaktyaivedaM ghaTatAm.h | maivam.h | tasyAghaTitaghaTakAchintyashaktyabhAvAt.h | bhAve vA hitAkaraNAdidoShaprasaktiH | na hyatrAdhikaraNe pUrvapakShiNA mahadAdisakalakAryakartR^itvaM jIvasyAshaN^kitam.h | kintu ghaTAdikartR^itvam.h | tattAvadanubhavasiddhatvAtkulAlAdInAM na tyaktuM shakyam.h | tatreshvarasyApi kartR^itvAN^gIkAre kalpAgauravaM syAdityato neshvarasya sarvakartR^itvamiti | tathAcha kathamachintyashaktiprasaktiH | 
nanu cha vyatireko gandhavaditi jIvAnAmanekarUpatAM sUtrakAra eva vakShyati | utkrAntigatyAgatInAmityaNutvaM cha | na chANoryugapadanekarUpatvaM vinA sAMshatayopapadyata iti sAMshatA.api tata eva siddhA | tatkathamatra niravayavatvashabdakopo vetyavAdIditi gUDhAbhisandherAshaN^kAmaviditAbhiprAyaiva pariharati- aMshino hItyAdinA || sAdharena shlokadvayena |
tatra bahusvarUpatAkhyetyanena vakShyamANamabhyupaiti | bahvityanekatvopalakShaNam.h | bahusvarUpatayA khyAyata iti bahusvarUpatAkhyA | tushabdaH shrutiniShedhyAyA vaishiShyayadyotakaH | teShu chetaneShu | hishabdaH pramANaprasiddhiM dyotayati | ata evAstyevetyavadhAraNam.h | 
tatashchAyamarthaH | astyeva vakShyamANAnekasvarUpatA.aNutvaM cha tadanyathAnupapattisiddhA sAMshatA cha | prAmANikasya tyaktumashakyatvAditi | tarhi kathamatra tadviruddhamuktamityata uktam.h- aMshina ityAdi || Adyo hishabdaH pramANaprasiddhau dvitIyo yasmAdityarthe | ye paTAdyA aMshinaH prasiddhAste parasparaM bhinnairevAMshairaMshinA cha vakShyamANaprakAreNa bhinnAbhinnaireva na tvatyantAbhinnaiH tantvAdibhiraMshairaMshina uchyante | chetanAstvevameva paTAdivaduktarUpairaMshairaMshino na bhavanti | kintu parasparamaMshinA chAtyantAbhinnaiH | yasmAdevamataH prasiddhAMshivaidharmyAdevAnekasvarUpeShu tata eva sAMsheShvapyeteShu chetaneShvanaMshina iti shrutirvartate | natu sarvathAMsharAhityAbhiprAyeNa | ato na virodha iti | 
nanu yadi bhedo nAsti kathaM tarhyanekatvaM tasyAbhedavyAptatvAt.h | kathaM chAMshitvam.h | matvarthasya bhedena vinA.anupapatterityata uktaM visheShAdeveti | bhedAbhAve.api kevalaM tatpratinidhervisheShAdevAnekasvarUpeShviti yojanA | yadvA "apyanekasvarUpeShu' ityanenaiva vakShyamANamaN^gIkR^ityAMshina ityAdinA virodhaH parihR^itaH | tatra bhedAbhAve kathamanekatvamaMshitvaM chetyAshaN^kAM 
visheShAdevetyAdipAdatrayeNa pariharati | kevalameva bhedena vinaiva teShu bahusvarUpatA tayA khyAyamAnA sAMshatA chAsti | katham.h | visheShAdeveti | kuta etatkalpyate | shrutidvayavirodhAdeveti hishabdenAha | atra jIvasyeti prakR^ite.api yachchetanA iti sAmAnyenoktam.h | tena chetanamAtre.apyayaM nyAya iti sUchayati | athavA yadyaMshino jIvAstarhi paTAdivadeva syurityasyAchetanatvamupAdhimanena dyotayati |
nanvevaM tarhi kiM jIvakartR^itvasyeshvarAdhInatvakalpanayA | tadabhAve.api svato bahurUpatvasadbhAvenaikadeshataH kriyopapattau kR^itsnaprasakterabhAvAt.h | vibhinnAMshAbhAvena niravayavatvashabdakopasyApi parihArAt.h | etadatiriktasya cheshvarakR^ityasyAdarshanAditi pUrvapakShiNA svAbhisandhAvudghATite satyAha- bahutveneti || 
yadi bhagavAnpuruShottama evaM na niyamakR^idbahutve.api bhedo jIveShu mA bhUditi vyavasthAyAH kartA na syAt.h | tadA bahutvena hetunA jIveShvapi bhinnatA bhavet.h | bahutvasaN^khayAyA bhinnatvenAvinAbhAvalakShaNAnniyamAt.h | yathoktam.h- tadanuvidhAnAtpR^ithaktvam.h' iti | 
etaduktaM bhavati | parameshvarAnapekShasya jIvasya kartR^itvAN^gIkAre na sarvathoktaprasaN^gadvayaparihAraH | tathAhi | kR^itsnaprasaktistAvatkathaM pariharaNIyA | bahutvasadbhAveneti chet.h | tarhi bahutvasya loke bhedAvinAbhUtatvena jIvasya bahutve bhinnatvamapyApadyeta | tathAcha durAtmA niravayavatvashabdakopo duShparihAraH | atha tatparihArArthaM bhedo neShyate | tadA vyApakanivR^ittyA vyApyanivR^itterAvashyakatvAdbahutvasaN^khayA.api tyAjyA syAt.h | tathA cha punaH saiva kR^ityA kR^itsnaprasaktirAskandeta | atha jaDeShveva yatra bahutvaM tatra bheda iti niyamo na chetaneShviti chet.h | kuta etat.h | tatha darshanAditi chenna | yataH kArakaprashno.ayaM na pramANaprashnaH | svabhAvo.ayaM padArthAnAmiti chenna | anIshvaravAdapAdaprasArikApAtAt.h | kiJNcha viruddhashcha svabhAvashcheti katham.h | nahi svayameva svena sadvitIya iti yuktam.h | pramitatvAnna virodha iti tu pratyuktam.h | chaitanyasAmarthyAdidaM ghaTata iti chet.h | dhUmavAnapi kashchinniragniko ghaTatAm.h | atha visheShashaktyedamupapadyata iti chet.h | ghaTe.apyupapadyatAm.h | nahi tatra visheSho nAsti | visheShavaichityAnneti chet.h | tadeva kutaH | tasmAdbhagavAneva svarUpasvabhAvavisheShANAM niyAmakashchaitanyamavachChedakaM vidhAya visheShaM nimittIkR^itya viruddhe apyabhedabahutve samAveshyAbhedena niravayavatvashabdakopamapAsya bahutvena kR^itsnaprasaktiM nyakkR^itya kAryAnurUpaM sAmarthyAvisheShaM (ni)yojayaJNjIvena kArayatItyaN^gIkartavyamiti | 
nanvetatsarvaM jIvasAmarthyAdinA.ashakyasampAdanaM kathaM bhagavAnapi sampAdayedityata Aha- tasya tviti || 
tadevamasya sUtrasyaivaM tAtparyavyAkhyAne na kashchidvirodha iti sthitam.h ||
|| iti shrImannyAyasudhAyAM itaravyapadeshAdhikaraNam.h ||  Vyasa-(19) 

|| atha shrImannyAyasudhAyAM shabdamUlatvAdhikaraNam.h ||
|| OM shrutestu shabdamUlatvAt.h OM || nanvIshvarasyApi kartR^itvaM na yujyate | jIvavatkR^itsnaprasakteH | nahi brahmANDapipIlikA(NDa)nimarANe samaM sAmarthyaM prayuJNjAnaH prekShAvAnbhavati | gatyantarAbhAvAnna doSha iti chenna | IshvaratvavyAghAtAt.h | athaitatparihArAtharmekadeshena pravR^ittiraN^gIkriyate tadA "neha nAnA' ityAdiniravayavatvashabdakAShaH syAt.h | sharIrendriyAdivikalatvAchcha na katarR^itvam.h | nahi kashchichCharIrAdivikalaH kartopalabdhaH | bhUmyAdyAdhAravidhuratvAchcha | evaM daurghaTye.api yadi kartR^itvamIshvarasya syAttadA jIvasyApi kinna syAt.h | visheShAdarshanAt.h | evaJNcha sarvakartR^itvaM dUranirastamityayaM pUrvapakSho.atrAdhikaraNe nirasyate | tasya tAtparyamAha- tasya tviti || 
tushabdo jIvAdvisheShaM dyotayati | chashabdo hetusamuchchaye | IshvarasyalaukikatvashruterAgamaikAgamyatvena yuktivirodhAnavakAshAt.h | vichitrashaktiH puruShaH',"sarvairyuktA shaktibhirdevatA sA' ityAdishrutibhirvichitrAsheShashaktitvAvagamAchcha | sarvaM bhinnAMsharahitasyApi kAryeShu kR^itsnaprasaktyabhAvaH, svarUpAMshabAhulye.api bhedAbhAvaH, aMshataH kAryakaraNe.api niravayavatvashabdakopAbhAvaH, dehAdirahitasyApi kartR^itvanirvAha ityAdi yujyata iti |
nanu durghaTamapi jIvakartR^itvamIshvarashaktyA ghaTata ityatItAdhikaraNe.abhihitam.h | tathAcha kathamatra pUrvapakShAvakAshaH | yo hi paratra pramitaM ghaTayitumIShye saH svasminna IShye ityasambhAvitam.h | uchyate | naiShorthaH sUtrakR^itA.atItAdhikaraNe.abhihitaH | kintvAgAminamarthaM manasi nidhAya jIvakartR^itvavAdanirAsa eva vihitaH | bhAShyakAreNa tu shiShyahitaiShiNA vakShyamANamapyarthamAkR^iShya pUrvottaravirodhaH parihR^ita iti |
pariNAmavAdino vivartavAdinashcha brahmaNo jagadupAdAnatvaM kR^itsnaprasaktirityanenAkShipya shrutestvityAdinA samAdhIyata iti vyAchakShate | tathAhi | na brahma jagadupAdAnam.h | yatastathAtve kR^itsnasyApi brahmaNaH kAyarAkAratAprasaktiH syAt.h | sthitau cha brahmAbhAve taddarshanopadeshAnarthakyAdi syAt.h | athaitaddoShaparijihIrShayA brahma ekadeshena pariNamate ekadeshena chAvatiShThata ityuchyate tadA "niShkalaM shAntam.h' ityAdiniravayavatvashabdakopaH syAditi | atrochyate | nAyaM doShaH | "tadAtmAnaM svayamakuruta' ityAdishruterbrahmaNo jagadupAdAnatvasya kR^itsnapariNAmAbhAvasya chAvagamAt.h | shabdamUlatvena yuktivirodhAnavakAshAchcha | api cha sarvashaktyupetA cha paradevatA shrUyate | "sarvakarmA sarvakAmaH' ityAdi | tato niravayavasyApi brahmaNaH kR^itsnaprasaktyabhAvenaiva jagadupAdAnatvamupapannamityAdi | tadetadvayAkhyAnamanupapannam.h | evaM sati eShAM sUtrANAmetadadhyAyAntarbhAvalakShaNasaN^gatyabhAvaprasaN^gAt.h | tatkathamityata Aha- virodha iti || 
tushabdo.avadhAraNe | parabrahmaNA nArAyaNasya sarvasmAchchetanAdachetanAchcha vaishiShyaye vailakShaNye paramotkR^iShyatve.atyantavyAvR^ittatve cha yo yuktyAdivirodhaH sa evAtra dvitIye.adhyAye nirasyate | sakalajagadupAdanatvena sarvAtmakatvaM tu na sarvavaishiShyayam.h | nApi tadupayuktam.h | pratyuta viruddhameva | tatkathaM tatra virodhaparihAro.atrAntarbhAvamAsAdayet.h | nanu jagadupAdAnatvAdeva sarvavaishiShyayaM brahmaNaH | nahi jagajjagadupAdAnamiti chet.h | tatkimupAdAnopAdeyayorbhedaM manyase | tathAcha tadananyatvamityuktavirodhaH | jagat.h brahmaNo na bhidyate brahma tu jagato bhidyata iti chet.h | na | uktottaratvAt.h | 
prAgbrahmopAdAnatvasyAnuktatvAtkR^itsnaprasaktyAdiparichodanaivAnavakAshA | pariNAmapratipAdakashruterabhAvena gaganAdiprapaJNchAtmakasya tadasambhavishabdamUlatvasarvashaktitvAdyasambhavena cha samAdhAnamapyayuktam.h | vivartavAde tu sarvathA.api naiShA shaN^kA.avakAshamashnute | shuktyAdikamiva rajatAdyAropasya brahmAvidyakaprapaJNchAropasyAdhiShThAnamiti spaShyamArambhaNAdhikaraNe.abhihitam.h | tatra kathaM kR^itsnaikadeshavichAraH | uktAnavaChAnAchChaN^geti chet.h | tarhyuktaM smareti vaktavyam.h | spaShyaM chAropitatvaM prapaJNchasya brahmaNyupapAdanIyam.h | shrutestvityAdestu kA saN^gatiH | 
kashchitparihArAdarshanasambhrAntachitta Aha | avidyAsaMvalitaM khalu brahma jagadupAdAnam.h | tatrAvidyopAdAnatvasyAyamAkShepaH parihArashcheti | tadatIva mandam.h | na hyavidyAyA upAdAnatvamapi vAstavam.h | tasyAvichAritaramaNIyatayaiva shaN^kA.aviShayatvAt.h | kiJNcha kR^itsnaprasaktiH sAvayavatvaM chAvidyAyAM kiM kariShyati | samAdhAnaM tu sarvathA.apyasaN^gatameva | etena vikaraNatvAdityAkShepaparihArAvapyasaN^gatau veditavyau | nahi bhramAdhiShThAnatA sharIrAdikamapekShate | IshvaraviShayaM taditi chenna | tasya kiraNatvAbhAvenAkShepAnudayAdityAdikaM svayameva shiShyairavagantavyamityasaN^gatirevAchAryeNoktA | 
syAdevamasaN^gatiryadi brahmaNaH sarvavaishiShyaye virodhaparihAro.adhyAhAyarH syAttadeva kuta ityata Aha- tadanya iti |
tasmAtsarvavaishiShyayaviShayAdanye virodhAstatra tatraivAdhikaraNeShu gatAH parihR^itAH | etaduktaM bhavati | avirodhalakShaNo dvitIyo.adhyAya iti tAvatsammatam.h | na chAnukte.arthe virodhaparihAraH saN^gata iti prathamAdhyAyArthe.avirodho dvitIyasyArthaH | prathame chAdisUtreNa shAstrIyaviShayaprayojanapradarshanamukhena brahmajij~nAsAyAH katarvyatvamuktam.h | tachchaturadhyAyIparisamApyaM naikatra paryavasyati | tataH kiM tadbrahma | kiM jIvo.atha jaDamiti svarUpajij~nAsAyAM shR^iN^gagrAhikayA pradarshayitumashakyatvAt.h | dvitIyasUtre sarvato vailakShaNyapradarshanena sarvotkR^iShyaM sarvasmAdvayAvR^ittaM cheti pratipAditam.h | sajAtIyavijAtIyAsambhAvitadharmasya lakShaNatvAt.h | sakaletaravyAvR^itteshcha tatprayojanatvAt.h | tR^itIyasUtre shAstraM tatra pramANamabhidhAya tasyottaraprabandhena sAmAnyato visheShatashcha sakalajIvajaDavyAvR^ittavastuviShayatA samarthitA | evaMcha dvaye virodhaH pariharaNIyA bhavanti | dvitIyasUtrasiddhasarvavaishiShyayaviShayAH shAstrasamanvayaviShayAshcha | tatra dvitIyA vikArashabdAdityAdinA tatra tatraivAdhikaraNe parihR^itA iti parisheShAtsarvavaishiShyayaviShayavirodhaparihAra eva dvitIyArtha iti j~nAyata iti |
nanu cha shrutInAM parasparavirodho.api dvitIye.adhyAye na viyadashruterityAdinA parihR^itaH | tatkathamuchyate brahmaNaH sarvavaishiShyaye virodho dvitIye nirasyata iti tatrAha- sR^iShTIti ||
jIvarUpAbhidhAyinAM vAkyAnAm.h | upalakShaNametat.h | prANAdiviShayANAM chetyapi draShyavyam.h | sR^iShTayAdivisheShaNamupapattisUchanArtham.h | tushabdo visheShArthaH | yo dvitIyAdhyAyagocharo vAkyAnAmanyonyavirodhaH so.api pArameshvarasarvavaishiShyayavirodhaparihAra eva | kintu prathamadvitIyapAdayoH sAkShattR^itIyachaturthayostu vyavadhAneneti visheShaH | tathAhi | shrutInAM parasparavirodhaparihAraH kiM tatprAmANyanirNayamAtraphalaH kiM vA prameyanirNayaphalaH | nAdyaH | mImAMsAyA nyAyashAstratvApatteH | kiJNchaivaM sati viyadAdisR^iShTayAdiviShayavAkyavirodhaparihAra eva kasmAtkriyate | uditahomAdivAkyAnAmapi nyAyadarshana ivopAdAnopapatteH | 
AkAshavAyvAdikramashchAtra nAtyantamupayujyate | dvitIye.api kiM sR^iShTayAdikameva prameyamuta tadaN^gibhUtamanyat.h | nAdyaH | tasya svarUpato.aprayojanatvAt.h | prathamApratipAdyatvam.h | anyathA punaruditahomAdivAkyavirodhaparihAro.api kAryaH syAt.h | sR^iShTayAdiviShayaniShkarSho.api nirhetukaH | ato dvitIya eva parishiShyate | nachAnyadasti sR^iShTayAdiprameyasyAN^gi prathamoktaM dvitIyasUtrAbhihitAdbrahmaNaH sarvavaishiShyayAt.h | ato yuktamuktam.h | tadevaM paroktasUtrArthasya dvitIyAdhyAyAntarbhAvalakShaNasaN^gatyabhAvAdvirodhAchchokta eva sUtrArtha iti siddham.h | 
atreshvarasya sharIrendriyAdikaraNarahitatvAtkartR^itvaM nopapadyate ityAkShepasamAdhAnArthaM sUtram.h || OM vikaraNatvAnneti chettaduktam.h OM || iti | etadanArambhaNIyam.h | punaruktatvAt.h | shrutestu shabdamUlatvAt.h, tAtmani chaivaM vichitrAshcha hi, savaropetA cha taddarshanAditi sUtrairevAlaukikatvashabdaikasamadhigamyatvavichitrAnantashaktitvAdiyuktibhiH sarvasyApi daurghaTyasya parihR^itatvAt.h | yo hi sAkShAtkArakAdhiShThAnasya neShye sa sharIravyavadhAnamapekShate | yasya chAgantukaM j~nAnaM sa tadarthamindriyANi | yashcha gurusharIro nAvasthAtuM shaknoti sa kShityAdikamAdhAram.h | bhagavAMstu sarvashaktiH sarvaj~naH kimarthapapekShateti | nacha kAchidabhyadhikA shaN^kA.asti yena punarArambhaH syAdityata Aha- mAneti ||
yatA ata eva prANa ityAdau mAnaikye.api meyavisheShaNa na punaruktidoShastathA.atra meyaikye.api mAnavisheShaNa na punaruktidoShaH | etaduktaM bhavati | kimuktArthoktimAtraM doShaH | kiM voktAnatiriktoktiH | nAdyaH | uktaparihArAtideshokterapi doShatvAnuShaN^gAt.h | dvitIyastu prakR^ite na siddhaH | prameyaikye.api pramANabhedasya sattvAt.h | iha hi chidAnandAdyAtmakadivyamaN^galavigrahavato mahApuruShasya prAkR^itasharIrAdyabhAve.api sakalakAryakartR^itvamapANipAda ityAdishrutimAshrityoktamiti | yadvA mAnameyayorvisheSheNeti yojyam.h | tathA chAyamatharH | pUrvasUtraiH sAmAnyaviShayapramANAnyAshritya sAmAnyata eva sarvAnupapattiparihAro vihitaH | iha tu visheShaviShayeNaiva pramANena visheShAnupapattiparihAraH kriyata iti kathaM punaruktidoShAvakAsha iti | tathA.apyAkShepo nopapadyata iti chenna | visheShajij~nAsayopapatteriti |
|| iti shrImannyAyasudhAyAM shabdamUlatvAdhikaraNam.h || 
|| atha shrImannyAyasudhAyAM na prayojanAdhikaraNam.h ||
|| OM na prayojanavattvAt.h OM || OM lokavattu lIlAkaivalyam.h OM | yatprayojanArthaM sR^iShTayAdistadUnatvAdapUrNatetyAkShepaparihArAyedamadhikaraNamArabhyate | tadetadanupapannamityAbhAti | tathAhi | yadyatra kartR^itvena prayojanavattvaM prasAdhyApUrNatvasAdhanaM pUrvapakShiNo vivakShitaM syAttadA prathamasUtramayuktaM syAt.h | apUrNatAsAdhakaM prati prayojanavattvahetorasiddhatvAt.h | atha kartA chetprayojanavAnsyAt.h tathA chApUrNaH syAdityApAdanaM vivakShitam.h | tadA vyarthamevedaM sUtram.h | na chApUrNastato na prayojanavAniti pareNaivAN^gIkR^itatvAt.h | anyathA viparyayAparyavasAnAt.h | lokavattu lIlAkaivalyamiti dvitIyasUtraM tu pakShadvaye.apyayuktam.h | sAdhanApAdanadUShaNasyAnudbhAvanAditi | maivam.h | Ishvarasya sR^iShTayAdinA prayojanamasti na vA | Adye.apUrNatvaM prasajyeta | dvitIye tu kartR^itvAnupapattiH tasya prayojanavyAptatvAdityubhayathA.apIshvarasya jagatsR^iShTayAdikartR^itvAnupapattirityatra pUrvapakShiNo vivakShitam.h | tatra prathamasUtreNa prayojanAbhAvapakShaM sayuktikamupAdatte | tatroktadoShaparihArArthaM dvitIyaM sUtram.h | yadvA kartR^itvena prayojanasya tena chApUrNatvasya idaM sa dhanaM vivakShitamutApAdanamiti siddhAntI vikalpyAdyamAdyena nirAchaShye | na kartR^itvena prayojanavattvaM sAdhyam.h | kR^itakR^ityatvena prayojanAbhAvasyaiva nishchitatvAt.h | nachAsiddho hetuH | athaiSha eva parama Anando niraniShyo niravadya iti shruteH | prayojanavattvenApUrNatAnumAnaM tu garbhasrAveNaiva ga(li)tamiti | Adyasya dUShaNAntaraM vadandvitIyaM dvitIyena nirAkarotIti |
nanUktamatra lokavaditi sUtreNa sAdhanasyApAdanasya vA na kiJNchiddUShaNamudbhAvyata iti | maivam.h | bAdhAderudbhAvanAdityAshayavAndvitIyasUtrasya tAtparyamAha- sadeti || 
yathA loke jvalanapavanAdInAM tatheshasyApi sadA sR^iShTayAdau kevalaM prayojanena vinA svabhAvAdeva pravR^ittiH pramiteti sheShaH | tadaneneshvarasya pravR^ittyA prayojanasAdhanamanaikAntikaM bAdhitaviShayaM cha | prasaN^gastu vyaptivikalo viparyayAparyavasAyI chetyuktaM bhavati | atha manyeta | chetanapravR^ittiH na prayojanena vinA dR^iShTA | ato nAnaikAntyAdIti | tadapi nAsti | mattasya sukhodrekAdeva nR^ittagAnAdipravR^ittidarshanAt.h |
nanu cha prekShAvatpravR^ittirna prayojanoddeshena vinopalabdhA iyaM cha prekShAvatpravR^ittiH | ataH prayojanoddeshavatI syAditi sAdhyamApAdyaM chetyata Aha- aN^geti ||
kAshchidvayAkhyAnAdAvaN^gulichAlanAdikAH | uddeshavarjitAH prayojanoddeshavarjitAH | tathA IshasyApi pravR^ittiriti pUrveNAnvayaH | tathA.apyanaikAntyAdyanistAra iti bhAvaH | 
yaduktamIshvarasya pravR^ittiH prayojanena vinA svabhAvAdeva pramiteti | tatpramANamidAnImAha- devasyeti ||
"devasyaiSha svabhAvo.ayamAptakAmasya kA spR^ihA' iti shrutiraJNjasA sphuTamuktamarthamAha | devasyAyaM sR^iShTayAdiviShaya eShaH ichChA | tatpUrvikA pravR^ittiriti yAvat.h | svabhAva eva | na prayojanAya | kutaH AptakAmasya prayojanaspR^ihA.asambhavAdityarthaH | 
kechididaM sUtramanyathA vyAchakShate | yathA loke saptadvIpAM medinImadhitiShThataH sampUNarshauryavIryaparAkramasyApi mahArAjasya kevalalIlaikaprayojanAH kandukAdyArambhA dR^ishyante | tathaiva parasyApi brahmaNaH svasaN^kalpamAtrAvaklR^iptajagajjanmasthitidhvaMsAderlIlaiva prayojanamiti tadetannirAkaroti- krIDAmiti ||
"bhogArthaM sR^iShTirityanye krIDAtharmiti chApare' iti krIDAprayojanAM bhagavataH sR^iShTayAdipravR^ittiM vadataH pUrvapakShIkR^itya devasyaiva svabhAvo.ayamiti sayuktikaM prayojanaleshAbhAvaH shrutyA siddhAntitaH | ataH shrutiviruddhatvAdapavyAkhyAnamevaitat.h | 
sUtrAkSharA.ananuguNaM chaitadvayAkhyAnamityAha- itIti ||
yata evaM "krIDAM prayojanaM kR^itvA sR^iShTiH shrutivirodhinI' iti tasmAt.h shrutyanusAriNA prabhuNA svayaM sAkShAtsR^iShTaM kevalalIlaiva sR^iShTayAdipravR^ittirnirNItA lIlAkaivalyamiti | natu lIlArtheti tato.apyayuktamidaM vyAkhyAnamiti | yadvA pUrvavAkyokto hetuH, ayaM sAdhyanirdeshaH | yasmAllIlAM prayojanaM kR^itvA sR^iShTiH shrutivirodhinI tasmAdetatsUtre kevalalIlaiva sUtrakR^itA nirNItA vyAkhyAtA na punarlIlArtheti | 
kiJNcha kartR^itvena prayojanavattAM sAdhayannApAdayanvA praShyavyaH | kiM prayojanaM svasambandhi vivakShitam.h, uta parasambandhi, atha sAdhAraNam.h | Adye sAdhane.anaikAntyam.h | ApAdane vyAptyabhAvaH | viparyayaparyavasAne vyabhichAra eva | dR^ishyante hi kR^ipAlavaH svaprayojanamanuddishya paraprayojanArthameva pravartamAnAH | nachAdR^iShTArthamiti vAchyam.h | pashUnAM pashuprAyANAM chApatyapAlanAdau pravR^ittidarshanAt.h | nacha prayojanoddeshitA kR^ipAlutA cheti sambhavati | dvitIye.apyanaikAntyAdikameva | svaprayojanArthaM pravR^itterbahulamupalambhAt.h | bhagavato.api svaprayojanAbhAve.api paraprayojanoddeshitAN^gIkAreNa krameNa siddhasAdhaneShyApAdanAsiddhatvaprasaN^ga(N^gA)shcha | ata eva na tR^itIyo.api | ata eva (yena) kenachitkartR^itva(tve)visheShaNaM, pravR^ittisvabhAvatve sadA pravartetetyatiprasaJNjanaM cha pratyuktam.h | 
syAdetadevam.h | yadIshvarapravR^ittau paraprayojanoddeshaH syAnna chAsAvaN^gIkartumuchitaH | kA spR^ihA na kA.apIti shrutyA neti sUtrakAreNa cha sarvathA prayojanoddeshasya nivAritatvAdityata Aha- Atmeti ||
shrutiriti sUtrakR^ito.apyupalakShaNam.h | paraprayojanArthatAM tvaN^gIkuruta eveti sheShaH | 
kuta etadavagamyata ityata Aha- neti ||
yataH paraprayojanamaN^gIkR^ityAtmaprayojanArthatAmeva neti nyavArayat.h | ata eva hi prayojanavattvAditi tatra hetumAha- anyathA naitaM brUyAt.h | 
etaduktaM bhavati | yadi neti sautrIpratij~nA svaparaprayojanaviShayA syAt.h tadA prayojanavattvAditi heturanaikAntikaH syAt.h | svayaM vyApArasAdhyaprayojanavato.api paraprayojanoddeshena vyApAradarshanAt.h | svaprayojanamAtraviShayatve tu nAyaM doShaH | yo.avAptayatprayojanaH sa svArthaM na taduddishatIti vyApteranavadyatvAt.h | ataH prayojanavattvAditi hetuM brahmaNaH sUtrakR^idAtmaprayojanoddeshameva neti nivAritavAn.h | na paraprayojanoddeshamapi | tathAtve tadvayAptameva kamapi hetuM brUyAt.h | svaprayojananiShedhaM kurvANo visheShaniShedhasya sheShAbhyanuj~nAj~nApakatvAtparaprayojanaspR^ihAmabhyupaitIti (manujAnAtItyapi) j~nAyata iti | upalakShaNametat.h | shrutirapyAptakAmasyeti hetugarbhavisheShaNaM prayuJNjAnA.a.atmaprayojanaspR^ihAmevAkShipati paraprayojanaspR^ihAmabhyupaitIti j~nAyata ityapi draShyavyam.h | 
iha hi buddhireveshvarasyAvyAhatA kriyAshaktiH, tathaiva sarvasyopapattau kimichChAprayatnakalpanayA | yadvA prayatnaH kartatvam.h | tasyaivAkhyAtArthatayA nirNItatvAt.h | sa cha dvedhA buddhimapekShate | utpattyarthaM viShayaniyamArthaM cha | tatreshvaraprayatno yadyapi nityatvAnnotpattAvapekShate buddhim.h | tathA.api viShayaniyamArthaM tAmapekShata eva | na hi nirviShaya evAsau | vyarthatvaprasaN^gAt.h | nacha svabhAvata evArthapravaNaH | buddhitvaprasaN^gAt.h | buddhireva hi svabhAvato.arthapravaNA | ato j~nAnaprayatnAbhyAmeva sarvanirvAhAnneshvarasyechChA.asti | na chechChayA prayatnasya viShayaniyamaH | tasyA api svato viShayapravaNatAbhAvAt.h | tadarthaM buddhayaN^gIkAre tayaiva prayatnasya viShayaniyamopapatteH kimantargaDunechChayeti manvA(nyamA)nAH kechit.h, "kA spR^ihA' itrata 
shrutirneshvarasya prayojanechChAmAtraniShedhaparA, kintvichChAlakShaNaM guNameva niShedhatIti vyAchakShate | tannirAkaroti- ichChAmAtramiti ||
kA spR^iheti shrutyA neshvarasyechChAmAtraM niShi(She)dhyate | kutaH | ichChAvattvasya pramANataH siddhatvAt.h | tathAhi | "vibhUtiM prasavaM tvanye manyante sR^iShTichintakAH | svapnamAyAsarUpeti sR^iShTiranyairvikalpitA | kAlAtprasUtiM bhUtAnAM manyante kAlachintakAH' iti pariNAmavAdaM vivartavAdaM kAlAdinimittavAdaM chAnyamatatvenoktvechChAmAtramiti shrutyA svamatamuchyate | ye sR^iShTiviShaye vishiShyanishchayavantaste, prabhorichChAmAtrAdhInA sR^iShTirna brahmapariNAmo nacha tadvivarto nApi kAlAdinimitteti manyanta iti | anayA prabhorichChAmAtrAyattatAM sR^iShTermanyamAnAnAM vinishchitA iti prashaMsayA tasyechChAvattvamavagamyate | yadIshvarasyechChA na syAt.h tadA tadAyattatAM sR^iShTermanyamAnA vipayarstAH syuH | vishiShyanishchayavanta ityeShA prashaMsA.anupapannA syAt.h | nacha prashaMsAtvAdevArthAsiddhiH | pUrvottarapakShAvadhAraNaprasaN^ge prashaMsA.anupapannA syAt.h | nacha prashaMsAtvAdevArthAsiddhiH | pUrvottarapakShAvadhAraNaprasaN^ge prashaMsAyA api yAthArthyAvashyambhAvAt.h | anyathA pariNAmAdivAdA api prashaMsyeran.h | 
na kevalaM shrutArthAnupapattyA | api tarhi "kAmastadagre samarvatAdhi',"so.akAmayata' ityAdibhyo bhagavataH kAmapratipAdakashrutibhyashchechChA.avagamyate | evashabdaH shrutInAmarthApattitaH prAbalyasUchakaH | ichChAkAmashabdayorj~nAnaprayatnopalakShaNatvasya sambhavAnnArthApattishrutibhyAmichChAsiddhiriti chenna | mukhye bAdhakAbhAvAt.h | 
mA vA saitsIdichChA.arthApattishrutibhyAM yuktitastAvatsetsyati | tathAhi | Ishvara ichChAvAn.h AtmatvAt.h yaj~nadattavat.h | nacha muktAdau vyabhichAraH | tatrApi tasyAH sAdhayiShyamANatvAt.h | j~nAnavattvAt.h, prayatnavattvAt.h, kartR^itvAdvA | Ishvaraj~nAnaM vechChAsamAnAshrayaM j~nAnatvAdasmadAdij~nAnavat.h | evaM tatprayatnamapi pakShIkR^itya prayoktavyam.h | yadvA kShityAdikamichChAvajjanyaM kAryatvAdghaTavat.h | nanvevaM duHkhAdikamapi sAdhayituM shakyamiti chettatkimatiprasaN^gabhIruNA kShityAderbuddhimatkAraNakatvAnumAnamapi tyakShyate | duHkhAdisAdhane bAdho.asti na buddhisAdhana iti chet.h | samaM prakR^ite.api | 
nanvIshvarasya ichChAbhAve bAdhakAbhAvAdaprayojakatvamanumAnAnAmiti | maivam.h | mahAtAtparyayukteshcha | yadIshvarasya ichChA na syAt.h tadA tasminsarvavedAnAM (vedAntAnAM) mahAtAtparyaM na syAditi bAdhakasadbhAvAt.h | ichChA niShprayojaneti chet.h | syAdevaM yadi prayojanamanurudhya kalpyate | anyataH siddhe.arthe kiM prayojanagaveShaNayA | 
kiJNchaivaM sati buddhirapi nAN^gIkaraNIyA | svarUpasAmarthyenaiveshvarasya kartR^itvopapatteH | lokavairUpyamiti chet.h | tatkimudAsInasya boddhuH kartR^itvamupalabdhaM loke, yenAnichChato.api tadIshvarasyAN^gIkriyate | prayatnavata eva vA kartR^itvaM bhaviShyati | tasya viShayaniyamArthaM buddhireShyavyeti chenna | buddhivatsvato viShayapravaNatopapatteH | tathAtve buddhito bhedo na syAditi chenna buddhitvAdinaiva tadupapatteH | anyathA paropAdhikaviShayapravaNatvayorichChAprayatnayorapi bhedA na syAt.h | viShayaniyamArthamiti cha ko.arthaH | kiM viShayavisheShasambaddhatayotpAdA(nA)rtham.h, utotpannasya sthitasyaiva vA tatsambandhArtham.h, atha tajj~nAnArtham.h | nAdyaH | anAditvAt.h | sAditve.api ka(kA)raNasApekSha(ta)yA buddherapi parato viShayapravaNatApatteH | na dvitIyaH | paurvAparyobhAvAt.h | nahi prayatnaH utpAdya sthitvA vA pashchAdviShayeNa sambaddhayate | na tR^itIyaH | svarUpagrAhakapramANenaikatadgrahaNAt.h | buddherapi parApekShAprasaN^gAchcheti |
mahAtAtparyayukteshcheti yaduktaM tadasat.h | yadIshvaro nechChAvAnsyAttadA shrutimahAtAtparyaviShayo na syAdityatra vyAptyabhAvAt.h | ichChArahitasyApi dharmAdestattachChAstramahAtAtparyaviShayatvadarshanAt.h | ApAdyasyAniShyatvAbhAvAchchetyata uktaM vivR^iNoti- mokShArthA iti ||
yasmAtkAraNAtsarvA api shrutayo mokShArthAH mokShaprayojanAstasmAttadabhAve parameshvarasyechChA.abhAve tata eva mokShArthatA.abhAve shrutistatra mahAtAtparyarahitA syAt.h | tathAcha kathaM pramANatvaM gamiShyatIti yojanA | mokShArthatve kimIshvarasyechChayetyata uktam.h- sa cheti || sa cha mokShastasya Ishvarasya prasAdato yasmAttasmAttadabhAva iti sambandhaH | tathA.apIshvarasya prasAdena bhAvyaM kimichChayetyata prasAdata ityetadvayAkhyAtam.h- ichChAnimittaka iti || Ishvaraj~nAnAdeva mokShasiddheH kiM tatprasAdenetyata uktam.h- loketi || vimato bandhamokShaH prabhuprasAdasAdhyo mokShatvAt.h shR^iN^khalAmokShavat.h ityAdilokadR^iShTavyAptyupetAnumAnAnusArataH ityatharH | na kevalamanumAnAtkintvAgamAdapItyuktaM- unninIShatIti || "eSha hyeSha sAdhukarma kArayati taM, yamebhyo lokebhya unninIShate' iti vAkyAchcha | atra karmetyupalakShaNam.h | unninIShate UrdhvaM netumichChati | yadvA prasAdashabdenechChochyate ityata idaM vAkyaM (vAkyametat.h) j~nApakam.h | lokadR^iShTA(dR^iShTa)nusArata ityetadapyasyaiva arthasya j~nApakamuktam.h | shrutaya ityupakramya 
shrutirityekavachanaM kaimutyArtham.h | ekamapi vAkyaM na tatra mahAtAtparyavatsyAt.h | kimuta sarvAH shrutaya iti | 
etaduktaM bhavati | shAstraM hi sAdhyasAdhanabhAvavadviShayaprayojanavattayA vyAptam.h | tatra shrutInAM mokSha eva prayojanam.h | "teShAM duHkhaprahANAya shrutireShA pravartate' iti vachanAt.h | mokShAdanyatrAtyantikaduHkhaprahANAyogAt.h | svargAdiprayojanaM bhavadapyavAntarameva na pradhAnam.h | viShayastu parameshvara eva | "sarve vedA yatpadamAmananti' ityAdivachanAt.h | dharmAdikaM tvavAntarapratipAdyam.h | abhipretaprayojanasAdhanaM cha viShayatAmashnute | nacha dharmAdikaM mokShasAdhanam.h | "puNyachito lokaH kShIyate' iti shruteH | ato bhagavatyeva mokShasAdhanatvAtsavarshrutInAM mahAtAtparyam.h | nachAvyApR^itAtsAdhanAtphalasiddhiH | vyApArashcha prasAda eva | natu shrutijanitaM tajj~nAna sAkShAtkAro vA | "yasya prasAdAt.h' ityAdivAkyAduktAnumAnAchcha | j~nAnaM tu prasAdasAdhanamiti na sambandhAnupapattiH | prasAdo nAmechChAvisheShaH | tathA sati "unninIShate' "tadichChayA yato hyasya bandhamokShau pratiShThitau' ityAdishrutibhiH "yasya prasAdAt.h' iti shruteraikArthyalAbhAt.h | prasanno.asmIti pratItau paropachikIrShAyA eva sphuraNAt.h | tathAcha yadIshvaro nechChAvAMstadA na prasidedghaTavat.h | sAmAnyAbhAve visheShAbhAvaniyamAt.h | prasAdarahitashcha na mokShasAdhanaM syAt.h | yadyatra vivakShitAvAntaravyApArarahitaM na tattatra sAdhanamiti vyApteH | mokShaM pratyasAdhanaM cha na mokShashAstramahAtAtparyaviShayaH syAt.h | tathAcha mokShaprayojanatA shrutInAM hIyeta | nacha viShayAntaraM prayojanAntaraM chAstIti viShayaprayojanashUnyatvAdaprAmANyamevApadyeta | nacha tadapauruSheyatAyA.anAshaN^kitadoShasya vAkyasyopapadyate | ato.avashyamuktena krameNechChAvattvaM bhagavato.aN^gIkaraNIyamiti |
nanu viShayAbhAve syAdaprAmANyam.h | phalAbhAve tu kathamaprAmANyApAdanam.h | nahi phalavattvaM prAmANyam.h | kintu yAthArthyamevetyuktam.h | nApi prAmANyasya vyApakam.h | tR^iNAdidarshanasya prayojanAbhAve.api prAmANyAbhyupagamAdityata Aha- yAthArthyameveti ||
yadyapi yAthArthyameva mAnatvaM na phalavattvam.h | nApi tena vyAptam.h | tathA.api vAkyaM prayojakameva mAnatvametIti yuktamApAdanam.h | etaduktaM bhavati | prAmANyamAtrasya prayojanavattvena vyAptyabhAve.api tadvisheShasya vAkyaprAmANyasyAstyeva | padAnAmiShyasAdhana eva gR^ihItasaN^gatikatvAt.h | padasaN^gatigrahaNasavyapekShasyaiva vAkyasya bodhakatvAt.h | phalasya viShayavisheShe vAkyaprAmANyanirNayahetutvAchcha | ato vyApakAbhAve vyApyavAkyaprAmANyAbhAvApAdanamupapannameveti |
nanu cha mahAtAtparyagocharasya viShayasya paramaprayojanasya chAbhAve.apyavAntaraviShayeNa dharmAdinA.apradhAnaprayojanena cha svargAdinA viShayaprayojanavatI shrutiH pramANaM bhaviShyati ityata Aha- tatrApIti ||
vAkye.api nirdhAraNe saptamI | prayojanavattve.apIti vA | yat.h vAkyaM sampUrNaprayojanaM mahAprayojanam.h | upalakShaNaM chaitat.h | pradhAnaviShayaM chetyapi draShyavyam.h | yaditi shravaNAttaditi labhyate | sampUrNaprayojanamiti chAvartanIyam.h | mAnatvametItyanuvartanIyam.h | tathA chAyamarthaH | nAvAntaraviShayaprayojanAbhyAM vAkyasya prAmANyaM sambhavati | kinnAma yadvAkyaM yanma(hA)hatprayojanamuddishya yaM pradhAnaM viShayaM pratipAdayituM pravR^ittaM tattAbhyAM(eva) prayojanaviShaTAbhyAmupetaM prAmANyamashnute | tadabhAve.avAntaraprayojanAderapyasiddheH | siddhau vA vA tasyaiva prAdhAnyaprApteH | vedavAkyaM cha mokShoddeshena mahAtatparyopetamityuktam.h | tattayoreva viShayaprayojanayorupapattau pramANaM syAnnAnyatheti | 
|| iti shrImannyAyasudhAyAM na prayojanAdhikaraNam.h ||   Vyasa-(20)

|| atha shrImannyAyasudhAyAM vaiShamyanairghR^iNyAdhikaraNam.h ||
|| OM vaiShamyanairghR^iNye na sApekShatvAttathA hi darshayati OM || prANinAM vividhAndehendriya(yAdi)viShayAMstatphalaM cha sukhaduHkhalakShaNamutpAdayannIshvaraH kiM tadIyaM dharmAdharmarUpaM karmApekShate na vA | Adye tasya svAtantyaprachyutiH | dvitIye nirnimittaM kAMshchitsukhayanviShamaH syAt.h | kAMshchid.hduHkhayannirghR^iNaH syAt.h | ityubhayathA na tasya sarvakartR^itvamityeSha(va) pUrvapakSho.atrAdhikaraNe nirAkriyate | tatra tAvadAdyena sUtreNa kamarAdisApekShasya kartR^itvamabhyupetya vaiShamyanairghaNye parihR^ite | apekShaNIyaM karmAdi IshvarAyattaM na vA | neti pakShe sarvakAraNatvahAniH | Adye nirnimittaM viShamANAM karmaNAM kArayituvaraiShamyanairghR^iNye syAtAmityAkShipya karmAdInAmanAditA(tvA)bhyupagamena samAdhAnamuktaM "na karmAvibhAgAditi chennAnAditvAt.h' iti sUtreNa | evaM tarhi karmAdisApekShasya svAtantyaM na syAdityAshaN^kayoktamupapadyate cheti | karmAdyapekShasyApi tasya svAtantyamupapadyate | karmAdisattAderapi tadadhInatvasyArambhaNAdhikaraNe samarthitatvAt.h | nahi svAdhInasattAdikamapekShamANasya svAtantyaprachyutiryukteti | evaM(cha) tarhi tadapekShA nAmAnapekShaiva | tathAcha 
punarvaiShamyAdyApattirityAshaN^kayoktam.h- upalabhyate cheti || upalabhyate hI(che)shvarasyedR^ishaM vaiShamyaM nirghR^iNatvaM cha pramANaiH | ato nedamaniShyamiti |
tadidamayuktam.h | vaiShamyanairghR^iNye hi vastuto dUShaNe na vA | Adye kathamantato.apyaN^gIkriyete | dvitIye prathamamevAN^gIkArye | kiM sApekShatApakShaM kakShIkR^itya tatra dUShaNaparihArakleshena | tathAcha bakabandha(ka)rItirityato.abhiprAyamAha- vaiShamyamiti |
dvividhaM khalvidaM vaiShamyaM nirghR^iNatvaM cha | ekaM (dha)karmAdyanapekShatAprayuktam.h | aparaM tu sApekShatve.api karmAdisattAderapIshvarAdhInatvaprayuktam.h | tatrAdyaM vedAprAmANyakAraNatvena dUShaNatvAt.h neshvarasyAN^gIkartumuchitam.h | vedo hi dharmaM sukhasAdhanamadharmaM cha duHkhasAdhanamAha | tatra yadIshvaro dharmAdharmAnapekShya viShamo nirghR^iNashcha syAt.h tadA vedoditaM dharmAdharmayoH sukhaduHkhasAdhanatvamasatsyAt.h | tathAcha tasya kathaM prAmANyaM syAt.h | ataH sUtrakAreNa karmAdisApekShatApakShamurarIkR^itya tatparihR^itam.h | ato.anyattu dvitIyaM vaiShamyaM nairghR^iNyaM cha na vaiShamyAdinAmakaM dUShaNarUpaM na bhavatIti yAvat.h | tathAhi vaiShamyAdikaM tAvanna svarUpeNa doShaH kintu doShahetutayA | na chedaM vedAprAmANyakAraNam.h | karmAdisApekShatvAN^gIkArAt.h | nApi jIvAnAmiveshvarasya pratyavAyahetuH | tadabhAvAt.h | ato.adUShaNatvAdaN^gIkR^itaM sUtrakR^iteti na kashchiddoShaH | tathAcha bhAgyam.h | "nacha punarvaiShamyAdyApAtena doShaH' iti | 
|| iti shrImannyAyasudhAyAM vaiShamyanairghR^iNyAdhikaraNam.h ||
|| atha shrImannyAyasudhAyAM sarvadharmopapattyadhikaraNam.h ||
|| OM sarvadhamaropapatteshcha OM || sarve chetanA apUrNaguNA doShiNashcha dR^iShTAstad.hdR^iShTAntena chetanatvAdIshvarasyApi samAsavyAsAbhyAmaparipUNarguNatvaM doShitvaM cha syAditi pUrvapakSho.atrAdhikaraNe nirasyate | tadidamaspaShyaM bhAShye | chashabdasamuchchitAyAH shruterevodAhR^itatvAt.h | yukteravyutpAdanAt.h | tataH spaShyaM yadadhInA iti ||
chApishabdAvanyonyasamuchchaye | evashabdasya yadadhInA evetyanvayaH | hishabdaH sarvasya bhagavadadhInatAyAM shrutyAdiprasiddhiM dyotayati | kathamityAkShepe | dvedhA hi vastu na prApyate | tatra svAtantAbhAvAdvA prepsA.abhAvAdvA | dvedhA cha na hIyate | svAtantAbhAvAdvA jihAsA.abhAvAdvA | asti tAvadIshvarasya sarvatra svAtantyam.h | asti cha mayA sarvadA.a.anandAdiguNavatA duHkhAdidoShavarjitena bhAvyamitIchChA, prekShAvattvAt.h | ataH kathaM tasyAnandAdiguNapUrNatvaM duHkhAdisarvadoShadUratvaM na bhavati | 
atraite prayogAH | IshvaraH sakalaguNapUrNaH sarvadoShadUrashcha, svatantratvAt.h | vyatirekeNa yaj~nadattavat.h | Ishvaro vipratipannaguNavAn.h, tatra prepsAvattve sati svatantratvAt.h | yo yatra prepsAvatve sati svatantraH sa tadvAn.h yathA sampratipannaH | Ishvaro na vimatadoShavAn.h, tajjihAsutve sati svatantratvAt.h | yo yatra jihAsAvattve sati svatantraH sa tadabhAvavAn.h | yathA sammata iti |
tat.h evamuktaprakAreNa sarveShAM dharmANAM guNAnAM doShAbhAvAnAM cha sambandhinyAstatpratipAdikayA upapatteH tAdR^ishaiH sarvaguNapUrtyAderupapAdakaiH | hishabdasteShAM "guNAH shrutAH' ityAdInAM prasiddhAnAM sUchayati |
tadanena svapakShe pramANamabhidadhataiva parakIyayuktInAM kAlAtyayApadiShyatvaM svAtantAbhAvopAdhiduShyatvaM choktaM bhavatIti |
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyAtharvivR^itau dvitIyAdhyAyasya prathamacharaNaH paryavasitaH ||
|| iti shrImannyAyasudhAyAM dvitIyAdhyAyasya prathamacharaNaH samAptaH ||
|| atha shrImannyAyasudhAyAM rachanAnupapattyadhikaraNam.h ||
sakalajagajjanmAdikAraNe sakalaguNaparipUrNe samastAvadyagandhavidhure pare brahmaNi viShNau samastashrutisamanvayo yaH prathamAdhyAye.abhihitaH, tasya sAN^khayAdisamayavirodhenAnyathAtvasha(N^kAyAM tannirAkaraNArthamayaM)N^kAM nivArayituM dvitIyapAda Arabhyate | 
nanvanArambhaNIya evAyaM pAdaH | tathAhi sAN^khayAdimatAni kiM smR^ititvenoktArthamanyathamantIti shaN^kayate, kiMvA yuktyupetatayA, athavA shrutyupetatayA, yadvA pratyakShopetatayA | nAdyaH, pratismR^itiparAhatatvenAptinishchAyakAbhAvena cha teShAmapasmR^ititvasya prathamapAde samarthitatvAt.h | ata eva na chaturthaH | na dvitIyaH | uktArthaviruddhAnAM sakalayuktInAmAbhAsatvasya tatraiva vyutpAditatvAt.h | prabalayuktivirodho.atra nirasyata iti chenna | prAbalyaM hi yuktInAM shrutyAdipramANamUlatvena, tatsaMvAditvena (vA), bahutvena vA syAt.h | sarvathA.api nAdhikAshaN^kAvakAshaH | shrutyAdisaMvAdinInAM tanmUlAnAM bahvInAM cha yuktInAM tatraiva 
nirAkR^itatvAt.h | kAshchideva tatra nirastA na samastA iti chenna | sUtrANAmupalakShaNArthatvAt.h | anyathA yuktyAbhAsAnAmanantatvena aparyavasAnaM syAt.h | pAdabhedashchaivaM sati na syAt.h | na tR^itIyaH, samastashrutInAM brahmaNi samanvayasyoktatvAt.h | 
atra kashchidAha | svapakShasAdanaparapakShapratikShepAbhyAmeva nirNayo bhavati | tatra prathamAdhyAye svapakShe pramANamuktam.h | tasya yuktivirodho dvitIyasya AdyapAdena nirastaH | evaM svapakShasthApane jAte parapakShapratikShepAtharmayaM vAda Arabhyata iti | tadayuktam.h | parapakShapratikShepo hi tadIyasAdhananirAsAdanyo nAsti | sAdhanAni cha smR^ityAdInyeva | nirastAni cha samastAni tAni prathamapAda iti kimasya kR^ityam.h | kiJNchaivaM sati virodhaparihAro.adhyAyArtho na syAditi | 
apara Aha | uktArthe smR^itinyAyavirodho nAstIti sthApite.apyasti brahmaNi samanvayAbhAvashaN^kA | katham.h | yadyapyanumAnaM brahmaNo jagatkAraNatvamapabAdhituM nAlam.h, tathA.api kAraNAntaraM jagato.avagamayitumalam.h | tatashcha vastuvikalpAnupapatteranyataraparigrahe hetvabhAvAt.h brahmaiva jagatkAraNamiti na nishchetuM shakyate, pratyuta sarvaj~napraNetR^ikatvenAnumAnasyopabR^iMhitatvAt.h pradhAnAdyeva jagatkAraNaM na brahmeti buddhiH syAt.h | ato na kevalaM brahmaNo jagatkAraNatvamapabAdhitumanumAnaM notsahate | kintu kAraNAntaramapyavagamayituM nAlamiti pradarshanArthaM dvitIyaH pAda Arabhyata iti | etadapyuktam.h | tathAhi | kimanenoktaM syAt.h | yadi, prAk.h svAbhimatArthe yuktivirodhaparihAreNa svapakShasthapAnA vihitA, idAnIM parapakShapratikShepo vidhIyata iti | tadoktamevottaram.h | atha yuktivirodhaparihAra eva pAdadvayArthaH, kintu svapakShavirodhiyuktinirAkaraNaM prathame, dvitIye tu parapakShasAdhakayuktinirAkaraNamiti, tanna | nyAyasAmyena tAsAmapi shakyanirAkaraNatvAt.h (sArvaj~naM) sarvaj~natvaM cha praNetR^INAM prAgeva nirastam.h | 
ato nAyaM pAda ArambhaNIya ityata Aha- smR^itIti || 
shrutayo gurA upasarjanA(ni) yAsAM tAstathoktAH | chaturvidhA virodhipratItayaH | anvayaM prati na viruddhayante iti shrutisamanvayasiddhamarthaM nAnyathayituM shaknuvantItyarthaH | abhiyoga AgrahaH | dR^ishyate prameyamebhiriti darshanAni sAN^khayAdishAstrANi | etaduktaM bhavati | yadyapi paramatasAdhakAnAmasmanmatabAdhakAnAM cha smR^ityAdInAmAbhAsatvavyutpAdanena spaparapakShasAdhanopAlambhau kR^itAveveti paramArthaH | tathA.apyukte.arthe punaH puruShasya AshaN^kA bhavatyeva, kimetadevamanyathA veti | kasmAt.h | abhiyogato (darshanAnAM) matAnAM pravR^ittatvAt.h tadupalambhAditi | 
nanu cha shrutayastAvadapauruSheyatayA.anAshaN^kitadoShAH bahula(prabala)yuktibhishchAnusaMhitArthA nirastasamastapratipakShAshcha | tatkathaM tatsamanvayasiddhe.arthe.abhiyogapravR^ittadarshanopalambhamAtreNAnyathAtvashaN^kA syAt.h | atiprasaN^gAt.h | nanvata evoktaM manda iti | maivam.h | prAptimanAlochya shaN^kamAnasyAvichikitsitashaN^kasya shAstre.anadhikArAdityato.abhiyogato darshanAnAM pravR^ittatvAdityuktashaN^kAkAraNaM vivR^iNoti- anAdIti ||
kapilakaNAdAdInAM praNetR^INAM smaraNAtkathamanAditvamityata uktam.h- pravAhata iti || kapilAdayo hi pUrvaiH praNItAnyeva shAstrANi kAlabalAdutsannAni sva(tapaH)prabhAvAdinA.avagamya prabandhAntararachanayA pravartayanti | evaM pUrve.api pUrvatarairityevaM pravAhato.anAditvAdadoShaH | tathaiva cha smaraNAnIti | iti hetorAshaN^kita iti pUrveNa sambandhaH |
idamuktaM bhavati | karaNadoShabAdhakapratyayavashAdeva hyaprAmANyaM kalpanIyam.h | anyathA atiprasaN^gAt.h | tatra yatA shrutInAmanAditvAtkaraNadoShAbhAvaH, tathA samayAnAmapi | svarUpAnAditvaM pravAhAnAditvamiti tu vaiShamyamAtram.h | puruShadoShasaJNchArAbhAvasyobhayatrApi sAmyAt.h | yathA chAnuchChedenAnuvR^itteH shrutInAM bAdhakAbhAvaH, evaM samayAnAmapi | yadi karaNadoShabAdakapratyayopetAH syuH tadonmattavAkyavadidaMprathamAH samuchChedavantashcha syuH | nachaivam.h | ataH kathamaprAmANyamashnuvate | yathA cha shrutayo balavadyuktyanusaMhitArthA evaM samayA api | nacha tAsAmAbhAsatvamuktamiti vAchyam.h | sarveShAM tadanuvartinAmasmAbhiranavagatatvena tatparihArasambhAvanAt.h | evamevApratipakShatvaM shrutInAmiva samayAnAM sambhAvitam.h | kathamanyathA sUtrakR^idekadhurINAH shauddhodaniprabhR^itayo.abhiyogatastAnpravartayeyuH, kathaM cha prekShAvanto.aneke.abhiyogenaivopAdadIran.h | tadevaM shrutitulya(samAna)yogakShematAM samayAnAM manyamAnasya syAdevoktArthe sandeha iti |
nanvevaM sati parasparaviruddhAnAmanekeShAM prAmANyaM tAvanna sambhavati, vastuvikalpApatteH | tathAchAvashyAshrayaNIye kasyachideva prAmANye anAdikAlato.anuvR^ittatvAdeH anyeShvanyathAsiddhau sarvathA kalpanIyAyAm.h "itareShAM chAnupalabdheH' ityuktadishA sAN^khayAdisamayAnAm.h aprAmANyaM kalpayituM shakyata eva, tatkathaM shrutisamanvayasiddhe.arthe punaH shaN^keti | uchyate | yo hi 
itareShAM chAnupalabdheH' iti saN^kShepeNoditaM nyAyaM para(pari)kalpiteShu prameyavisheSheShUtprekShituM kShamate, taM pratyevametat.h | yastvevaM na kShamaH sa yAvadayaM saN^kShepo na prapaJNchyate tAvadanyaparityAgenaikagrahaNasyAnIshAnaH shaN^ketaiva | nachaivaM shAstre nAdhikriyeta | saN^grahaprapaJNchochChedaprasaN^gAt.h | tadidamuktaM manda AshaN^kata iti | kimato yadyevamityata Aha- ata iti ||
bhrAntipadaM vipralambhasyApyupalakShaNam.h | pR^ithak.h vistareNa | sphuTam.h subodham.h | tattatsamayoktArthAnAmaprAmANikatvaM pramANaviruddhatvaM (cha) prAk.h saN^kShepeNAsphuTaM choktaM, atra vistareNa sphuTaM darshayaMsteShAM bhrAntyAdimUlatvaM j~nApayatItyarthaH | etena pUrvapAdenAsya pAdasya prapaJNchyaprapaJNchakabhAvalakShaNA saN^gatiH, prapaJNchane prayojanaM choktaM bhavati | tadidamuktamitareShAmityAdi bhAShyeNa | 
nanvetadashakyaM taiH svaprameyANAM dR^iDhatarkAgamasAdhitatvAt.h parakIyatarkAdenirastatvAdityata Aha- tarkairiti || 
tarkashabdaH sopaska(skA)rAnumAnArthaH | dR^iDhatamaiH parakIyatarkabAdhakaiH tadabAdhyaiH (cha) vAkyaishcha dR^iDhatarai(mai)riti sambaddhayate | pUrveNa sambandhaH (anvayaH) | vedAdivAkyAnAM prAmANyamanabhyupagachChantaM prati kathaM tadupanyAsa ityata uktam.h- AgamavAdinAmiti || Agamasya vedAdeH prAmANyamabhyupagachChatAM puMsAM samayAnAmiti sambandhaH | yadvA svAgamaprAmANyavAdinAmityarthaH | tatashcha svAgamaprAmANyAbhyupagamanyAyena vedAderapi prAmANyaM tairaN^gIkAryamiti(rayitveti (ryeti) bhAvaH | athavA.a.agamasya vedAdeH prAmANyavAdinAM shiShyANAM vyapekShayeti sheShaH | tathAcha bauddhAdhikaraNAntena na virodhaH | yadyapyetadanupadameva pradarshayiShyate, tathA.api shrotR^imanaHsamAdhAnArthamuktamiti |
nanu chAnAdyanantakAle.anuchChedena pravartamAnAnAM samayAnAM na bhrAntyAdimUlatvamuchitam.h | nahi tathAvidhasyonmattavAkyAderanAdyantakAle.anuvR^ittirasti | tadayaM prayogaH | sAN^khayAdisamayAH pramANabhUtA, na bhrAntyAdi(nti)mUlA vA, sarvadA.anuvartamAnatvAt.h, mahAjanaparigR^ihItatvAt.h(vA), vedavaditi | tathAcha vakShyamANasya tarkAderbAdhitaviShayatvamiti | maivam.h | kimatra sarveShAmapi samayAnAM prAmANyAdikaM sAdhyamutaikasya | nAdyaH | parasparaviruddhAnAM prAmANyAdisAdhane vastuvikalpApattyA bAdhitaviShayatvAt.h | parasparapratikSheparUpatvena satpratipakShatvAchcha | na dvitIyaH | pakShIkR^itAdanyasya prAmANyAdyabhyupagame praguktadoShAnuShaN^gAt.h | anabhyupagame tatraiva vyabhichArAt.h | vedaprAmANyAdyabhyupagame pratij~nAtArthAnupapattiH | anabhyupagame cha dR^iShTAntadoShaH | bhavedevam.h | bhrAntyAdimUlatve samAne satyunmattavAkye.avidyamAnAM anAdyanantakAlAnuvR^ittireteShAmeva tarhi kinnimitteti suhR^idbhAvena pR^ichChantaM pratyAha- daurlabhyAditi || 
samayapravartakAnAM puMsAM durAgrahagR^ihItatvAdvartante samayAH sadA | naikyamunmattavAkye vidyate | nanvAgrahe.api kiM kAraNamityata uktam.h- vidveShAditi || 
tarhi dveShotpattyanantaraM pravartatAm.h | kathaM sadA ityata uktam.h- anishamiti || nanu puruShArthakAmAH kathaM (vi)dveShanimittAdAgrahAdanyAyaM pravartayantItyata uktam.h- anAdIti || 
vAsanAvashAttebhyastadeva rochayata iti bhAvaH | nanvanAdivAsanA.api balavatprayatnena kuto na nivartata ityata uktam.h- asurANAmiti || viparItaprayatnAdiprerakANAM buddhayAdyabhimAninAmiti sheShaH | 
nanu sAdhUnAM viduShAM nivAraNAtkuto na nivartanta ityata uktam.h- daurlabhyAditi || alpavedinAM bhramAdhiShThAnasvarUpamAtravidAM samayapravartakAnAm.h | tarhi rAjAdirloko nivArayiShyati ityata uktam.h- tAmasatvAditi || tata eva kupaNDitanimittamithyAj~nAnaprasaktishcha | na chaitAni kAraNAni svarUpato.apyanAdau vede sambhavantIti |
yadyapyetatpAdAnte vaktavyam.h, tathA.apyatra prasaN^gA(dA)gataM buddhisamAdhAnAyoktamiti |
yadyevaM tarhyeteShAM sudR^iDhanirUDhAnAM samayAnAM sarvathotsAdanasyAshakyatvAdvayartheyaM nirAkR^itirityata Aha- tathA.apIti ||
yadyapi kusumayA na sarvathA samuchChedyAH tathA.api | tamaH aj~nAnam.h | suyuktitvasya vivaraNaM sadA.a.agamAnugatA iti | pramANagR^ihItavyAptyAdiyuktAH tatsaMvAdayuktAshcha | iti ityevamartham.h | etaduktaM bhavati | na sAN^khayAdisamayasamuchChedArtho.ayaM prayatnaH, yenoktadoShaH syAt.h | kinnAma keShAJNchitpuMsAM taistaiH samayairAhitA(na)j~nAnasaMshayaviparyayAn.h AgamasahitAbhiryuktibhiH tattvaj~nAnamutpAdya apanetumiti | 
nanvetadapyayuktam.h | atinirUDhanibiDavAsanAnubaddhamanAdyaj~nAnam.h idAnImevotpannena tattvaj~nAnenApanIyata iti | kintu tattvaj~nAnaM paribhUya svavAsanAvashAtpunarudbhavati | pravartayati cha svochitaM kAryamityata uktam.h- shuddhabuddhInAmiti || yathArthaj~nAnasvabhAvAnAM mokShayogyAnAm.h | ayaM bhAvaH | vakShyate hi kechana chetanA mokShayogyAH kechana neti | tatra nAyogyAnAmaj~nAnamapanetumaya--rambhaH, 
kintu yogyAnAmeva | techa vishuddhavij~nAnasvabhAvAH | tathAcha pramANairidAnImevotpannamapIdaM manovR^ittitvaM tattvaj~nAnamantaraN^gabhUtena vishuddhasvarUpaj~nAnenopodbalitaM sat.h bahiraN^gamanAdyapi savAsanamaj~nAnaM samUlaghAtaM hanti | svabhAvasya sarvato.api balavattvAt.h | nachaivaM pramANavaiyarthyam.h | svabhAvasya bAhyaprayatnasachivasyaiva kAryakAritvAt.h | yathoktam.h "vinA yatnaM na haTho nApi karma' iti |
kiJNcha sarvato.api balIyAnIshvarAnugraha iti tAvatsuprasiddham.h | asti chAsau mokShayogyeShu (jIveShu) anAdita iti vakShyate | tathAcha tatsachivamidaM vR^ittij~nAnamaj~nAnamatinirUDhanibiDavAsanAnubaddhamanAdyapi samUlakAShaM kaShatyeva | ato na vyartheyaM samayAnAM nirAkriyeti bhAvenoktam.h- IshAnugrahayoginAmiti || nachaivaM tata evAvidyAnivR^ittirbhaviShyati kiM tattvaj~nAneneti vAchyam.h | IshvarAnugrahasya puruShaprayatnAnusAreNaiva phalajananasvAbhAvyAt.h | tathAchoktam.h "phalaprado vAsudevaH akhilasya' iti | akhilasya yogyatAkamarprayatnasAkalyasya na punarekaikasyetyarthaH | 
yadyevaM sAdhUnAM kusumayAhitamaj~nAnamapanetuM bhagavAnsamayAnAM nirAkR^itiM chakAra, tadeyaM brahmAdibhiranAdartavyA syAt.h | teShu kusumayairaj~nAnasyAnAhitatvena prayojanAbhAvAt.h | tathAcha "evaMvidhAni sUtrANi kR^itvA' ityAgamavirodha ityata Aha- nijeti ||
kusumayairanAhitAj~nAnAnAM brahmAdInAM buddhiM yuktInAM shANatvasiddhaye yuktishANena j~nAnAseH atinaishityasiddhayarthamiti yAvat.h | pUrveNaiva sambandhaH | kusumayA(hitA)j~nAnanirasanaprayojanAbhAve.api j~nAnavaishadyaprayojanasya vidyamAnatvAttairidamAdaraNIyamiti bhAvaH | 
|| OM rachanAnupapatteshcha nAnumAnam.h OM || tadevaM samarthitaH pAdArambhaH | tatrAdyAdhikaraNe nirIshvarasAN^khayAnAM nirAkriyate | nacha tatsvarUpAj~nAne dUShaNaM subodhaM bhavati ityataH tanmatasthitiM tAvaddarshayati- chetaneti ||
chetanamachetanaM cheti dvandvaikavadbhAvaH | AhuH saN^khayA iti sheShaH | nanu cha vidhAntarAsambhavAtprAmANikaistattvadvayameva vaktavyam.h, tatkiM teShAM vaiShamyamuchyata ityata uktam.h- nirIshvara iti || Ishvaramanabhyupagamya jIvajaDAtmakaM tattvadvayamevAhurityarthaH | 
nanu sAN^khayA manyante | saN^kShepatastattvasya chatasro vidhAH | kashchidarthaH prakR^itireva | kashchidartho vikR^itireva | kashchitprakR^itivikR^itiH | kashchitanubhayaH | tatra sattvarajastamasAM sAmyAvasthA pradhAnaM prakR^itireva | sA hi vishvasya kAryasya mUlam.h | na tvasyA mUlAntaramasti | mahadahaN^kAratanmAtrAH sapta prakR^itivikR^itayaH | prakR^itayo vikR^itayashcheti | tathAhi | mahattattvamahaN^kArasya prakR^itiH vikR^itishcha mUlaprakR^iteH | evamahaN^kAratattvaM tanmAtrANAmindriyANAM cha prakR^itiH vikR^itishcha mahataH | evaM paJNcha tanmAtrANi (tattvAni) bhUtAnAmAkAshAdInAM prakR^itayo, vikR^itayashcha ahaN^kArasyeti | paJNcha bhUtAnyekAdashendriyANIti ShoDashako gaNo vikR^itireva | yadyapi pR^ithivyAdInAmapi goghaTavR^ikShAdayo vikArAH, evaM tadvikArabhedAH payobIjAdayaH, teShAM dadhyaN^kurAdayaH | tathA.api gavAdayo bIjAdayo vA na pR^ithivyAdibhyastattvAntaram.h | sthUlatendriyagrAhyatAsAmyAt.h | tattvopAdAnatvaM cha prakR^ititvamiha vivakShitamiti | puruShastvanubhayo na prakR^itirnApi vikR^itiH | tadevaM vistarataH paJNchaviMshati tattvAni | yathoktam.h | "mUlaprakR^itivikR^itirmahadAdyAH prakR^itivikR^itayaH sapta | ShoDashakastu vikAro na pR^ikR^itirna vikR^itiH puruShaH' iti | tatkathamuchyate tattvadvayamevAhuriti, Aha- taditi ||
paJNcha cha te paJNchatashcha (paJNchapaJNchataH) teShAM bhAvaH paJNchapaJNchatvam.h | sa chAsau vibhAgashcha | tenopalakShitaM tiShThatIti paJNchapaJNchatvavibhAgastham.h | tat.h chetanamachetanaM cha tattvadvayameva, saN^kShepataH chaturvidham.h, vistarataH paJNchaviMshatiprabhedamAhurityato na virodhaH | 
nanu chetanamachetanaM chAsaN^khayAtaM pratyakShAdipramANairupalabhamAnAH kathamevamAhurityata Aha- taditi ||
tadityubhayaparAmarshaH | upAdhikroDIkAreNa paJNchaviMshatiprabhedaM vadanto.apyavAntarabhedena tattvadvayamasaN^khayAtamAhurityarthaH | 
chetanAnAmachetanAnAM cha pratyekamasaN^khayAtatvasAmye.api nobhayorbhinnatvena sAmyam.h | kiM tarhItyata Aha- bhinnamiti ||
chetanamiti sheShaH | chetanaM parasparato bhinnamAhuH | yathoktam.h | "jananamaraNakAraNAnAM pratiniyamAdayugapatpravR^itteshcha | puruShabahutvaM siddhaM traiguNyaviparyayAchcha' iti | anyat.h chetanAt.h, achetanaM bhidojkhitamAhuH | 
nanvIshvarAnabhyupagame kasyApi pravR^ittyanupapatteH, sargAdyasambhavAdIshvarAkhyaM tR^itIyaM tattvamaN^gIkaraNIyam.h | tatkathaM nAN^gIkurvantItyata Aha- achetanasyeti ||
nigadyate sAN^khayairiti sheShaH | tathAhi | chetanaH saN^ghAtaparArthatvAdihesiddhaH | achetanaM cha vyaktaM pratyakShAdisiddham.h avyaktaM cha kAraNakAryavibhAgAdihetusiddham.h | nachaivamananyathAsiddhamIshvare pramANamasti | achetanasyaiva pradhAnasya kartR^itvena sargAdyupapatteradR^iShTeshvarakalpanAnupapatteriti manyanta iti |
nanvachetanaM chetanAnadhiShThitaM kvapi na pravR^ittimadupalabdham.h | tataH pradhAnasyAdhiShThAtreshvareNa bhAvyamityata uktam.h- svAtanteNeti || chetanAdhiShThAnena vinetyarthaH | ta(ya)thoktam.h | "vatsavivR^iddhinimittaM kShIrasya yathA pravR^ittiraj~nasya | puruShasya vimokShanimittaM yathA pravR^ittiH pradhAnasya' iti |
anyadbhidojkhitamityuktam.h | tadasat.h | achetanAnAmapi chetanavatparasparato bhedasya pratyakShAdisiddhatvAdityata Aha- paraspareti || 
AlayaM pralayaparyantam.h | kAryANAM parasparavibhedashcha bhavediti nigadyate taiH | 
etaduktaM bhavati | kAryaM tAvatkAraNavyApArAtprAgapi sat.h | asadakaraNAt.h | asachchet.h kAraNavyApArAtpUrvaM nAsya sattvaM kartuM shakyam.h | nahi nIlaM shilpisahasreNApi pItaM shakyaM kartum.h | kiJNcha kAryeNa sambaddhaM kAraNaM kAryasya janakam.h, asambaddhaM vA | Adye tvasatA sambandhAnupapatteH sattvamaN^gIkAryam.h | na dvitIyaH | asambaddhatvAvisheSheNa sarvasmAtsarvasambhavApatteH | asambaddhatve.api kAraNaM tadevaM karoti yatra shaktamato nAtiprasaN^ga iti chet.h | sA shaktiH shakyaviShayA vA syAtsavartra vA | sarvatra chetsaivAvyavasthA | Adye tvasati shakye kathaM tadviShayA syAditi sadeva kAryam.h | nacha kAraNAdanyatkAryaM sadupalabhyata iti kAryakAraNayorabhedo.aN^gIkaraNIyaH | kiJNcha na paTastantubhyo bhidyate tantudharmatvAt.h, yadyato bhidyate tattasya dharmo na bhavati, yathA gaurashvasya | upAdAnopAdeyabhAvAchcha | yayorarthAntaratvaM na tayorupAdAnopAdeyabhAvo, yathA ghaTapaTayoH | saMyogAprAptyabhAvAchcha | arthAntaratve hi saMyogo dR^iShTo yathA kuNDabadarayoH | aprAptirvA yathA himavadvindhyayoH | nacheha saMyogAprAptI | tasmAnnArthAntatvam.h | gurutvAntarakAryasyAvanatibhedasyAgrahaNAchcha |
evaJNcha kAryANAM parasparaM bhede.api svasvakAraNairabhedAtkrameNa mahApralaye mUlakAraNabhAvaM gatAnAmabheda eva, ityenenAbhiprAyeNAnyadbhidojkhitamityuktamiti | tachchoktam.h "asadakaraNAdupAdAnagrahaNAtsarvasambhavAbhAvAt.h | shaktasya shakyakaraNAtkAraNAbhAvAchcha satkAryam.h' iti |
teShvapi matabhedamAha- bhoktR^itAmiti || 
sarve.api sAN^khayAH puruShasya kartR^itvaM nAnumanyante | kriyAvesho hi kartR^itvam.h | na chAtmanaH parispandalakShaNA kriyopapadyate | sarvagatatvAt.h | nApi prayatnalakShaNA | tasyAH antaHkaraNavR^ittitvAt.h | nacha vikriyAlakShaNA | nirvikAratvAt.h | yathoktam.h | "tasmAchcha viparyAsAtsiddhaM sAkShitvamasya puruShasya | kaivalyaM mAdhyasthyaM draShyR^itvamakartR^ibhAvashcha' iti | tatra kechichchetanasya bhoktR^itAmAhuH | yathA bhoktR^ibhAvAditi | apare tAmapi nAhuH | yathA "tasmAnna badhyate na muchyate nApi saMsarati kashchit.h | badhyate saMsarati muchyate cha nAnAshrayA prakR^itiH' iti | 
nanu kartR^itAbhAve bhoktR^itvamapi katham.h | tasyApi kriyAveshAtmakatvAdityata Aha- svarUpeti ||
sukhaduHkhAdyanubhavitR^itvaM hi bhoktR^itvamAhurityata uktam.h- svaprakAshAditi || sukhAdyanubhavitR^itvasya svapratItisiddhatvAdityarthaH | yathA.a.aha | bhoktR^itvayogyatA cha puruShasya chaitanyamiti | nachaivaM katarR^itvamapyaN^gIkartumuchitam.h | upapattibAdhitatvena kartR^itvapratIteradhyAsarUpatvAt.h | 
nanvevaM tarhi pratItisiddhaM bhoktR^itvamapare kathaM nAbhyupayantItyata Aha- prakR^iteshcheti ||
bhogaM bhogavyavahArakAraNam.h | ayaM teShAmAshayaH | bhoktR^itvaM hi na puruShasya svabhAvaH | apavargAbhAvaprasaN^gAt.h | AgantukaM tu nopapadyate | apariNAmitvAt.h | ataH kartR^itvamiva bhoktR^itvamapyAtmano na shakyamaN^gIkartum.h | nacha pratItivirodhaH | pratIterabhAvAt.h | vyavahAra eva hi kevalaM bhoktA.a.atmeti | sa cha kartR^itvavyavahAravatprakR^itipuruShavivekAgrahamAtranibandhana iti |
syAdetat.h | yeShAM puruSho bhoktA teShAM mokShAbhAvaH syAt.h | prakR^itisaMyoganimitto hi puruShasya bhogastairaN^gIkriyate | "puruShasya darshanArthaM kaivalyArthaM tathA pradhAnasya | paN^.hgvandhavadubhayorapi saMyogastatkR^itaH sargaH' iti vachanAt.h | nacha prakR^itipuruShasaMyogaH kadApyapaiti yena puruShasya mokShaH syAdityata Aha- bhedagrahAditi ||
tayoH prakR^itipuruShayoH bhoginAM puruShasya bhogamabhyupagachChatAM mate | ayamabhisandhisteShAm.h | prakR^itisaMyogo hi puruShasya na kevalaM bhogArthaH | kinnAmApavargArthashcha | tatra vivekAgrahasachivo bhogAya bhavati | vivekagrahe chApavargAya | karotu nAma paunaHpunyena shabdAdyupabhogaM prakR^itiH | anayA vivekakhyAtirakR^iteti | kR^itavivekakhyAtistu na shabdAdyupabhojayati | avivekakhyAtinibandhano hi tadupabhogo, nibandhanAbhAve na bhavitumarhati | tachchoktam.h "dR^iShTA mayetyupekShaka eko, dR^iShTAhamityuparamatyantA | sati saMyogo.api tayoH prayojanaM nAsti sargasya iti | tathA "raN^gasya darshayitvA nivartate nartakI 
yathA nR^ittAt.h | puruShasya tathA.a.atmAnaM prakAshya vinivartate prakR^itiH' iti | nacha nivR^ittA.api punaH pravatsyartIti shaN^kanIyam.h | prayojanAbhAvAt.h | uktaM cha "prakR^iteH sukumArataraM na kiJNchidastIti me matirbhavati | tasyApi svenaiva nivR^itteH | 
nanu cha yeShAM mate puruShasya bhoga eva nAsti teShAM kathaM mokShaH | bandhAbhAvAt.h | tathAcha yogAnushAsanavaiyarthyamityata Aha- sa eveti ||
sa bhedagraha eva muktiruddhiShyA | bhedAgrahanibandhano bhrama eva hi bandhaH | sa cha bhedagrahe sati nivartate saiva muktiH | na tvaparA.astItyataH sa evetyuktam.h | na punarbhedagraha eva muktiH | tasyApi nivartanIyatvAt.h | nApi vivekakhyAtimityuktatvAditi |
evamupanyastaM matamadhunA nirasanIyam.h | tatra sUtrakR^itA kramavivakShitvA "rachanAnupapatteshcha nAnumAnam.h' iti prathamaM parapakShopAlambhaM vidhAyAnantaraM "pravR^itteshcha' iti svapakShasAdhanaM vihitam.h | bhAShyakArastu sAdhakapramANasya tattvapratipattyantaraN^gatvena tadupanyAsasya prAthamyaM parapakShanirAsAya tasthaiyarhetorbahiraN^gatvena tadupanyAsyAnantaryamiti kramamapi grAhayiShyan.h vyatyayena vyAchakShANaH pravR^itteshcheti sUtrasya pAtanikArthamAha- Ishasyeti || 
asaN^grahAt.h anabhyupagamAt.h | evetyasya doShasyolbaNatvaM sUchayati | tAvubhApi puruShasya bhoktR^itvAbhoktR^itvapakShau | 
nanvaprAmANikasyeshvarasyAnabhyupagame kathamayuktatvamityataH pravR^itteshcheti sUtrArthatayeshvare pramANamAha- chetaneti || 
yadA yasmAt.h | tasmAditi labhyate | etAdR^ishatvaM paTavachchetanechChAnusAreNodbhUtatvam.h | anyasya mahadAdeH, vastutvAt.h kAryatvAdanumIyamAnamiti sheShaH | kena ityAkShepe |
ayamatra prayogaH | mahadAdikaM chetanechChAdhInotpattikaM kAryatvAtpaTavaditi | yadvA mahadAdyudbhavaH chetanechChAdhIna udbhavatvAtpaTodbhavavaditi prayoktavyam.h | prayogadvayasUchanAya paTodbhava dR^iShTAntamuktvA vastutvAditi hetumAha | evamuktAvupalakShaNatvaM hi ubhayatra j~nAyeta | upalakShaNaM chaitat.h | mahadAdyupAdAnaM chetanamadhiShThitaM upAdAnatvAttantuvadityAdyapi draShyavyam.h | nachAnyashchetanastathA bhavitumarhatIti sarvAtishayI puruSha Ishvara eva siddhayatIti |   Vyasa-(21) 

syAdetat.h | mahadAdikaM na tAvatpratyakShasiddham.h | avyaktatvAt.h | ataH sAN^khayAchAryavachanAt.h tatprayuktAnumAnAdvA tadavagamo.abhyupagantavyaH | taishchAnevaMvidhameva taduktamanumitaM cheti bAdhaH | anyathA.a.ashrayAsiddhiriti | maivam.h | vedatastadavagamAt.h | uktaM hIdam.h "ajAmekAm.h' ityAdishrutiH pradhAnamapi pratipAdayatIti |
nanu puruShashchetano nAntaHkaraNam.h | ichChA chAntaHkaraNadharmo na chetanasyAvikArasya | ataH aprasiddhavisheShaNatA bAdho vA | paTAderapyevambhAvAbhAvAd.hdR^iShTAntasya sAdhyavaikalyaM cheti chenna | Atmana evechChAvattvasya vakShyamANatvAt.h | 
tathA.apyudbhavo nAmotpattirabhivyaktirvA | nAdyaH | prathamaprayoge.aprasiddhavisheShaNatvAt.h | dR^iShTAntasya sAdhyavikalatvAchcha | dvitIye chAshrayAsiddheH | mayA satkAryavAdasya abhyupagatatvAt.h | dvitIye.apyeta eva doShAH | tvayA vyaktyanabhyupagamAditi chenna | asatkAryavAdasya sAdhitatvAt.h | satkAryavAde pramANAbhAvAchcha | asadakaraNAdityAdibhishcha kiM kAryasya prAkkaraNavyApArAtsattvamAtraM sAdhyam.h utAtyantasattvam.h | Adye siddhasAdhanam.h | sadasattvAbhyupagamAt.h | dvitIye tvasadakaraNAditivatsadakaraNAdityapi samAnam.h | nahi sannAtmA kenachitkriyate | 
nanvasataH kathaM karmatvam.h | sataH kathaM kAryatvamityapi samAnam.h | anena ghaTo jAyata ityapi pratyuktam.h | tarhi ghaTaM karotItyAdeH ko.arthaH | mR^ittikAM ghaTIkarotIti | mR^ittikA ghaTIbhavatIti | asadutpattau kharaviShANamapi kuto notpadyata iti chet.h | tadAtmakasyopAdAnasyAbhAvAditi brUmaH | anyathA sata utpattAvAtmA.api kuto notpadyata iti samAnam.h | 
ya(da)dyapi kAryeNa kAraNaM sambaddhaM tadupajanayati utAsambaddhameveti pR^iShyam.h | tatra kAraNashabdenopAdAnaM vA vivakShitaM nimittaM vA | Adye janayatItyeva neShyate | kintu nimittakAraNAni tat.h kAryatAM nayanti | dvitIye tu kAryAkAreNAsambaddhaM kAraNAkAreNa sambaddhamityuttaram.h | ata eva nAtiprasaN^gaH | shaktishcha kAraNAnAM sadasadviShayA | anyathA nirviShayatvApAtAt.h | nahi sat.h kartuM shakyaM bhavati |
yachcha tantupaTayorabhedAnumAnaM tatrAbhedamAtrasAdhane siddhasAdha(nam.h)natvam.h | bhedAbhedAN^gIkArAt.h | atyantAbhedasAdhane tantudharmatvaM tAvadasiddham.h | nahi svayameva svasya dharmo bhavati | nahi upachAro.anumAnapravR^itteraN^gam.h | atiprasaN^gAt.h | kathaM cha tantudharmatvaM paTasya | tantuvisheShaNatvamiti chenna | puruShAdivisheShaNe daNDAdau vyabhichArAt.h | tadAshritatvamiti chenna | 
abhedenAsiddhiprasaN^gAt.h | kuNDabadarAdau vyabhichArAchcha | tadAtmakatvamiti chenna | sAdhyavishiShyatvApatteH | abhedena bhedAbhAvaH sAdhyata iti chenna | bhedAbhAvAtiriktasyAbhedasya anabhyupagamAt.h | abhyupagamo.api bAdhAt.h | evamupAdAnopAdeyabhAvo.apyasiddha eva | nahi svayamevopAdanamupAdeyaM cheti yuktam.h | karaNatvakarmatvayobharedaniyatatvAt.h | saMyogAprAptyabhAvashchAtyantabhedAbhAvAdupapatsyate | gurutvAntarakAryAdarshanaM chAbhedAN^gIkAreNa bhaviShyati | 
etena kAryatvamabhUtvAbhAvitvaM chedasiddhamasmAkam.h | abhivyaktidharmakatvaM chedyuShmAkamiti cha nirastam.h | tadidamuktam.h- kena vAryata iti ||
tadevaM paTAdyutpattau chetanasya kuvindAdeH pravR^itterupalambhAttad.hdR^iShTAntena mahadAdyutpatterapi chetanechChAdhInatvamityevaM svapakShaM prasAdhya parapakShanirAsArthaM rachanAnupapatteshcha nAnumAnamiti sUtraM vyAkhyAtuM pIThamArachayati- nacheti ||
na kevalamasmanmate pramANasadbhAvaH | kintu sAN^khayoktArthe pradhAnasya svAtanteNa jagatkAraNatve kimapi pramANaM nAsti | tathAhi | kimatra pratyakShaM pramANaM syAduta Agamo.athavA.anumAnaM vA | nAdyaH | taddhayasmadAdInAM vA yoginAM vA | na prathamaH | asyArthasyAtIndriyatvAt.h | na dvitIyaH | asiddheH | nahi evaM yoginaH pashyantItyasmAkaM pramANamasti | 
nApyAgamaH | sa hyapauruSheyaH pauruSheyo vA syAt.h | nAdya ityAha- shrutireveti ||
shrutirno.asmAkameva mate pramA hi | savarA.api hi shrutirIshvarameva svAtanteNa sakalajagatkAraNaM sarvaj~naM sarvashaktiM pratipAdayati | pradhAnaM cha tadAyattasattApratItipravR^ittimattadadhiShThitaM jagadupAdAnamAtramiti | tathAhi | "yaH sarvaj~naH sarvavit.h' | "yo yonimadhitiShThatyekaH' ityAdi | tathAcha shrutiH parasya pratipakShabhUtaiva | 
pauruSheyo.api kiM smR^itItihAsapurANalakShaNaH | uta sAN^khayAchAryapraNItaH | nAdyaH | tasyApyasmanmatAnusAritvAt.h | "prakR^itiM puruShaM chaiva pravishya puruShottamaH | kShobhayAmAsa bhagavAnsR^iShTayarthaM jagato vibhuH' ityAdivachanAt.h | na dvitIyaH | tatprANyasyAsammateH | Aptoktatvena tatprAmANyasiddhiriti chettatrAha- Aptatvamiti ||
uktamArgeNa shrutireva pramA hi na ityuktarItyA shrutiviruddhabhAShitvAdityarthaH | vaktuH sAN^khayapraNetuH | yadvA itareShAM chAnupalabdherityuktamArgeNa | sAN^khayashAstre.api hyAkhyAyikAsu yogyAnupalabdhibAdhitA bahavo.arthAH pratipAdyante | athavA "avipralambhastajj~nAnam.h' ityAdyuktamArgeNAptatvanishchAyakapramANAbhAvAdityarthaH | "kapilo vAsudevAkhyastantraM sAN^khayaM jagAda ha | brahmAdibhyashcha devebhyo bhR^igvAdibhyastathaiva cha | tathaivAsuraye sarvavedArthaparibR^iMhitam.h | sarvavedaviruddhaM cha kapilo.anyo jagAda ha | sAN^khayamAsuraye.anyasmai kutarkaparibR^iMhitam.h' iti purANoktamArgeNeti vA | "R^iShiM prasUtaM kapilam.h' ityAdishrutyudAharaNamapyanenaiva nirastam.h | etenaiva "AgamAdyogipratyakShAvagame' ityapAkR^itam.h | 
na kevalamuktamArgeNAptatvAnupapattiH | kinnAmAnupapannabhAShitvAdapItyAha- aprAmANyeti ||
apishabdena prAmANyasvatastvamapi samuchchinoti | j~nAnAnAM prAmANyamaprAmANyaM j~nAnakAraNamAtrAdhInotpattikamiti svIkaroti sAN^khayaH | tachchAnupapannamityato.apyasau nAptaH | 
kathaM prAmANyAprAmANyayoH svatastvamanupapannamityata Aha- mAyivaditi ||
prAmANyAprAmANyayorj~nAnakAraNamAtrajanyatve sAN^khayasya vachanenotpannaM j~nAnaM pramANamapramANaM chetyubhayAtmakaM vA syAt.h | parasparavirAdhenobhayavikalaM vA j~nAnamAtramutpa(dyeta)dyate | niHsvabhAvasya j~nAnasyAnupapattyA notpa(dyate)dyeta vA | Adye sadasadvilakShaNaM vishvaM manyamAno mAyAvAdI yathA svoktaniShedhI sadvilakShaNamityuktyA prAptasyAsattvasya, svayameva asadvilakShaNamiti niShedhAt.h | asadvilakShaNamityuktyA cha prAptasya sattvasya svayameva sadvilakShaNamiti niShedhAt.h | tathA sAN^khayo.api svoktAkhilaniShedhI syAt.h | tadvAkyajanitaj~nAnasya yAthArthye hi prakR^itirjagatkAraNamityAdiko.artho yo labdhaH, sa evArthastasyAyAthArthye niShiddhaH syAt.h | ayAthAthyarsya viShayaviparyAsAnatirekAt.h | ubhayasvatastve vastuno viruddhAkAradvayAliN^gitatvaM prasajyeteti bhAvaH | mAyAshabdasya vrIhyAditvAnmAyIti sAdhu | 
nanvevamapi yAthArthyena prakR^itirjagatkAraNamityAdiko.arthastAvatsiddhayatItyata Aha- nacheti ||
nahi parasparavirodhe kimapi siddhayatIti bhAvaH | tarhi prAmANyasya kA gatiriti chet.h | aprAmANye.api dIyatAM dR^iShTiH | dvitIye doShamAha- nacheti || j~nAnaM hi yathAvasthitamayathAvasthitaM vA.arthaM viShayIkuryAt.h | tR^itIyaprakArAnirUpaNAt.h | tathAcha prAmANyAprAmANyavikalaM j~nAnam.h ayaHshalAkAvadaviShayameva syAt.h | evaMcha na sAN^khayavachanAtkiJNchitprasiddhayatIti | tR^itIye tu jagadAndhyameva syAdityAha- nacheti ||
syAdetat.h yadA j~nAnakAraNaM guNopetaM tadA tadIyAyAmaprAmANyajananashaktau guNena pratibaddhAyAM pramANaj~nAnamevotpadyate | yadA tu doShopetaM tadA doSheNa prAmANyajananashaktau pratibaddhAyAM apramANaj~nAnamevotpadyate | nahi kimapi karaNaM yugapadubhayopetamubhayavikalaM vA sambhavati | yenoktadoShaH syAditi | uchyate | kimarthamitthaM kalpyate | j~nAnasyobhayAkAratvaprasakteriti chet.h | tatprasaktirapi kuto nAbhyupagantavyA | virodhabhayAditi chet.h | karaNe.apyubhayashaktivirodhAtkuto na bibheShi | 
yadapi viruddhakAryadvayajanakaM karaNaM tatsahakArisAhityAhitashaktikameva | prakR^ite cha tathA.abhyupagame dvayorapi paratastvApattiH | 
kiJNcha vachane kau guNadoShau | AptAnAptatvapraNItatve iti chet.h | tarhyubhayAbhAvAdvedavAkyenobhayAtmakamanubhayAtmakaM vA j~nAnamutpadyeta | notpadyeta vA | anAptapraNItatvaM guNa iti chet.h | tarhyAptApraNItatvaM doSho.api kinna syAditi sa eva prasaN^gaH | 
etena sAN^khayAchAryavachanaM svata eva pramANaM kimAptinishchayenetyapi nirastam.h | aprAmANyasyApi svatastvenoktasakaladoShApatteH | atha mahAjanaparigrahAttatprAmANyanishchaya iti chenna | pUjyArthatve.asiddheH | bahvarthatve savyabhichAratvAtsandigdhAsiddheshcheti | 
mA bhUtprakR^itikAraNatve prapaJNchasya pratyakShaM pramANam.h | mA cha bhUdAgamaH | anumAnaM tu bhaviShyati | yathoktam.h | "bhedAnAM parimANAtsamanvayAchChaktitaH pravR^itteshcha | kAraNakAryAvibhAgAdavibhAgAdvaishvarUpasya' iti |
ayamarthaH | kAraNakAryavibhAgAdavibhAgAdvaishvarUpyasya mUlakAraNamastyavyaktam.h | yathA kUrmasharIre santyevAN^gAni tato vibhajyante | tasminnevAvyaktIbhavanti | evaM kAraNAnmR^itpiNDAddhemapiNDAdvA kAryANi ghaTamukuTAdIni vibhajyante | santyeva cha pR^ithivyAdIni kAraNAttanmAtrAt.h | santyeva cha tanmAtrANyahaN^kArAt.h | sanneva chAhaN^kAro mahataH | sadeva cha mahatparamAvyaktAditi | so.ayaM kAraNAtparamAvyaktAtpAramparyeNa vishvasya kAryasya vibhAgaH pratisarge | mR^itpiNDaM hemapiNDaM vA ghaTamukuTAdayo vishanto.avyaktIbhavantIti tatkAraNarUpamevAnabhivyaktaghaTamukuTAdikAryamapekShyAvyaktaM bhavati | evaM pR^ithivyAdayastanmAtrANi vishantaH svApekShayA tanmAtramavyaktayanti | evaM tanmAtrANyahaN^kAraM vishantyahaN^kAramavyaktayanti | evamahaN^kAro mahAntamAvishanmahAntamavyaktayati | mahAnprakR^itiM svakAraNaM vishati | prakR^itestu na kvachinnivesha iti sA sarvakAryANAmavyaktameva | so.ayamavibhAgaH prakR^itau vaishvarUpyasya nAnArUpasya kAryasya | tasmAtkAraNe kAryasya sata eva vibhAgAvibhAgAbhyAmavyaktaM kAraNamastIti | 
itashcha, shaktitaH pravR^itteH | kAraNashaktito hi kAryaM pravartate | ashaktAtkAraNAtkAryasyAnutpatteH | shaktishcha kAraNagatA na kAryasyAvyaktatvAdanyA | astu tarhi mahata eva paramAvyaktatvamityata uktaM bhedAnAM parimANAditi | mahadAdInAmavyApakatvAdavyaktakAraNakatvaM ghaTAdivadityarthaH | itashcha, samanvayAt.h | sukhaduHkhabhogasamanvitAni hi kAryANi | yAni cha yadUpamanugatAni tAni tatsvabhAvAvyaktakAni | yathA mR^iddhemarUpamanugatA ghaTamukuTAdayo mR^iddhemapiNDAvyaktakAH | tasmAdasti sukhaduHkhamahohAtmakAnAM sattvarajastamasAM sAmyAvasthA.avyaktaM bhedAnAmiti |
yadyapyetAnyanumAnAnyavyaktasvarUpaM sAdhayanti | tathA.api mahadAdikAraNatayaiva tadetaiH siddhayatIti | atra vaktavyam.h | kimetairanumAnairjagadupAdAnatAmAtreNAvyaktaM siddhayati, uta svAtanteNA(pIti)pi | Adye siddhasAdhanam.h | asmAbhirapi vishvopAdAnasya pradhAnasyAbhyupagatatvAt.h | "sharIrarUpakaH' iti hyuktam.h | dvitIyaM nirAkartuM sUtram.h | rachanAnupapatteshcha nAnumAnamiti | tadvayAchaShye- idamiti ||
mahAdAdikAryamityarthaH | achetanavashaM svatantrAchetanAdhInotpattikam.h | pratipannavat.h | pradhAnavat.h | AstAM tAvaddUShaNAntaram.h iti pratyanumAnenaiva pratiShiddhasya pradhAnasvAtantyasya mUlAnumA sAdhikAnumA kena sAmarthyena bhavet.h pramANamiti sheShaH | mUlAnumeti vA.a.avartanIyam.h | kim.h AkShepe | akAryatvamatropAdhiriti chenna | paTAdau sAdhyAvyApteH | paTAdeH kuvindAdyadhiShThitatantvAdikAyartvasyAnvayavyatirekAbhyAmupalambhAt.h | 
evaM pradhAnasya rachanAyAH svatantrapravR^itteranumAnavirodhenAnupapatternAnumAnaM tatra pramANamiti sUtrAkSharayojanAM manasi nidhAya sUtratAtparyamuktam.h | idAnIM tAmeva vivR^iNvanpratipakShAntaramAha- svatantreti || 
chashabdo.anumAnAntarasamuchchaye | kuta evetyanvayaH | ayamatra prayogaH | pradhAnaM svatantrapravR^ittirahitam.h achetanatvAt.h | tantvAdivaditi |
nanvachetanatve.api pradhAnasya svAtanteNa pravR^ittirastu ko virodhaH | tathAcha vipakShe bAdhakAbhAvAdaprayojako.ayaM heturityata Aha- achetanatvamiti ||
tAvadeva hyanenAshaN^kanIyaM yasminnAshaN^kayamAne svavachanasvakriyAsvanyAyapramANAntaravirodho na prAduShyAt.h | nahi kashchidevaM 
shaN^kate | mUko.api vaktA kinna syAt.h | shabdo.apratipAdakaH kinna bhavet.h | anumAnatvAt.h anumAnamAtramapramANaM kuto na syAt.h | agniranuShNaH kuto na bhavediti | na hyeShA shaN^kApishAchI kadAchichChAntimupAgachChati | tasmAdevAmAshaN^kamAno na laukiko nApi parIkShaka ityunmattavadupekShaNIyaH | prakR^ite chAchetanatvaM svAtantyaM chAtmapramAhatam.h | svavyAhataM pramANaviruddhaM cha | tasmAdachetanatve.api svatantrapravR^ittirastu pradhAnasyeti shaN^kaiva notpattumarhatIti kimatra bAdhakopanyAseneti |
nanvachetanasya svAtantyashaN^kAyAM kathaM svavyAhatiH | nahi svAtantyaM nAma chaitanyam.h | nApyachetanatvaM nAmAsvAtantyam.h | kathaMcha pramANavirodhaH, ityata svavyAghAtaM tAvadupapAdayituM svAtantyaM vyAkhyAti- svechCheti ||
pravR^ittAviti sheShaH | vido vidurityanena sakalavidvatsammatametadityAha | ata eva hi svAtantAbhAvAd.hvR^ikShastiShThatItyAdikartR^itvavyavahAro gauNa iti sarve pratipannAH | 
tathA.api kathaM svavyAhatiH | nahyachetanatvaM nAmechChAvirahaH | kinnAma chaitanyaviraha ityata Aha- kuta iti ||
achetanasyechChA kutaH kAraNAjjAyate | na kutashchit.h | j~nAnameva hIchChAyA janakamityarthaH | tathA.api kimityata Aha- sechChaM chediti ||
sechChaM chedaN^gIkR^itaM tadA tadachetanaM kiM chetanamevetyarthaH | 
etaduktaM bhavati | achetanamapi pradhAnaM svAtanteNa pravR^ittimadastviti vadatA.achetanamichChAvadastvityuktaM syAt.h | svechChAnusAritvasya svAtantyashabdArthatayA sarvasammatatvAt.h | achetanasyechChAvattvamaN^gIkurvANena chetanatvamapyaN^gIkartavyaM syAt.h | anvayavyatirekAbhyAmichChAyAH svasamAnAshrayachaitanyakAryatvAvadhAraNAt.h | kAryAN^gIkAre kAraNAnaN^gIkArasyAnuchitatvAt.h | achetanaM chetanamiti cha sphuTA vyAhatiriti | 
etenaitadapi nirastam.h | achetanatvaM svAtantyaM cha yadi parasparavyAhataM tarhyachetanatvena svatantrapravR^ittirAhityasAdhane sAdhyAvishiShyatAdoShaH syAditi | nahyasmAbhirachetanatvasvAtantyayoH vandhyA apatyavatItivatsAkShAdvirodho.abhihitaH | kintu svAtantyabalena chaitanyaM pareNAN^gI(kArya)kArayitvA anenaiva svAtantAN^gIkAre.achetanatvAnupapattiriti bAdhakaM choktaM bhavati |
evamachetanasya svAtantAN^gIkAre svavyAhatimupapAdya pramANavirodhamapyupapAdayati- ichChAmIti ||
hishabdenAsyAnumAnasya vishvajanaprasiddhatvaM sUchayati | evashabdasyApagataivaityanvayaH | nijAnubhavaH sAkShyanubhavaH | ahamichChAmIti tAvadichChA AtmasambandhinI sAkShiNAnubhUyate | nacha sA dvikartR^ikA sambhavati | kvApyekasya vyApArasya dvikartR^ikatvAnupalambhAt.h | tatashchAchetanasyechChAN^gIkR^itA(vaitada)che(tta)danubhavavirodhAdachetanasyechChApagatA nAstIti yAvat.h | ichChAbhAve cha svechChAnusAritvalakShaNaM svAtantyaM dUrotsAritamiti bhAvaH | 
nanu navamastyanubhavaH kintvahamichChA(mIchChA)mIti vyavahAramAtram.h | tasyApi nimittaM bhedAgrahaH | AtmA hi nityo nirvikArashchaitanyamAtravapurna tasyechChAdikartR^itvamAgantukaM sambhavati | kintvantaHkaraNasyaiva prasavadharmatvAt.h | tayoshchAtmAntaHkaraNayorbhedAgrahAditaretaradharmavyavahAraH pravartate | bhedAgrahe cha nimittaM sannidhAnam.h | yathoktam.h | "tasmAttatsaMyogAdachetanaM chetanAvadiva liN^gam.h | guNakartR^itve cha tathA karteva bhavatyudAsInaH' iti | ato.anubhavabalAchchetanasyaivechChAvattvaM nAchetanasyetyayuktamityata Aha- yadIti ||
yadi evamanubhava eva nAsti kintu vyavahAramAtram.h, atra cha vyavahAre bhedAgraha eva nimittamuchyate, tadA sa bhedAgraho ghaTasya kiM (kathaM) na syAt.h | vyavahAraheturiti sheShaH | idamuktaM bhavati | svaprakAshAnubhavApalApadoShastAvat.h | vyavahAre cha nimittaM nAsti | nacha bhedAgrahaH | vishiShyavyavahArasya tAdR^ishaj~nAnakAryatAniyamAt.h | anyathA ghaTapaTAvapItaretarabhedaM na gR^ihNIta itItaretaradharmasaMsargavyavahAraH syAditi |
nanu gR^ihyamANayorbhedagraho vyavahAraheturna tu bhedAgrahamAtram.h | nacha ghaTapaTau svarUpaM gR^ihNItastatkathamatiprasaN^ga iti chet.h | kimayaM vishiShyo bhedAgraho.antaHkaraNasya, utAtmanaH | nAdyaH | tasyAchetanatvena svarUpagrahAnupapatteH | upapattau vA sa kathaM vishiShyo bhedAgraho ghaTasya na syAt.h | tathAcha vyavahAro.api syAt.h | nanvantaHkaraNe.asti chaitanyAropo na ghaTe, ato nAtiprasaN^ga iti chet.h | kiM tasya nimittam.h | sannidhAnamiti chet.h | tarhi sarvagatAtmasannidhAnaM ghaTe.apyastIti kathaM sa na ghaTasya syAt.h | nanu na saMyogamAtraM nimittam.h | kintUpakAryopakArakabhAve sati | sa chAstyAtmAntaHkaraNayoH | puruShasya darshanArthamityuktatvAt.h iti chet.h | tarhi ghaTo.api puruShasyopakAraka iti kathaM sa na ghaTasya syAt.h |
dvitIye vyavahAro.api kimAtmana utAntaHkaraNasya | nAdyaH | tasya nirvikArasya vyavahArakriyAnupapatteH | upapattau vA 
kimichChayA.aparAddham.h | dvitIye.anyagatena bhedAgraheNAnya(tra)sya vyavahArashchetkathaM sa na ghaTasya syAt.h | 
kiJNcha yadi bhedAgrahAdantaHkaraNadharma evechChA.a.atmani vyavahriyata ityaN^gIkriyate tadA ghaTasyApyAtmanA bhedAgrahAtpR^ithubudhnodarAkAro.ahamiti vyavahAraH kathaM na syAditi gUDhAbhisandheruttaram.h |
yadvA.atra chAtmAntaHkaraNayoshcha sphuTaM pratibhAsamAnabhedayorapIti hR^idayam.h | yadi bhedAgrahaH syAttadA kathaM sa bhedAgraho ghaTasyAtmanashcha na syAditi yojanA | 
athavaivaM vadanpraShyavyaH | bhedAgrahaH kiM bhedagrahasya virodhI na veti | neti pakShe kathaM sa ghaTasyAtmanA paTAdinA vA na syAdityuttaram.h |
nanu bhedagraho bhedAgrahavirodhI | sa chAsti ghaTa iti kutastatra bhedAgrahastatprayukto vyavahAro veti gUDhAbhisandhimajAnato dvitIyapakShamAshaN^kayAha- mana iti ||
bhedata iti tR^itIyArtho tasiH | yadi bhedagraho bhedAgrahavirodhIti bhedena gR^ihyamANe ghaTe na bhedAgraha ityuchyate, tadA me mana iti manaso.api bhedena gR^ihItatvAnnAtmanA bhedAgrahaH syAt.h | tathAcha bhedAgrahanimitto.ahamichChAmIti vyavahAra ityasat.h | kintvanubhavanimitta eva | ata eva nAntaHkaraNadharmasyAtmanyAropa ityapi yuktam.h | bhedagrahasadbhAvena AropahetorbhedAgrahasyAyogAt.h | nahyaviditabhedaM sambandhitayA gR^ihyate | Atmanyapi prasaN^gAt.h | kena punaH pramANena mano gR^ihyate | sAkShiNeti vadAmaH | tathAhi | natAvachchakShurAdinA tadavagamaH | arUpidravyatvAt.h | chakShurAdyavyApAre.apyupalabdheH | nachAnumAnena | liN^gAbhAvAt.h | nanvasti yugapajj~nAnAnutpattirmanaso liN^gam.h | tathAhi | bAhyendriyeShu svaiH svairviShayaiyarugapatsannikR^iShyeShvAtmanA.adhiShThiteShvapi na yugapajj~nAnAni jAyante | tena j~nAyate.astyetebhyo.anyatsahakAri | yatsaMyogakramavashAjj~nAnakramaH prakramata iti ||
atra kashchidAha | Atmana evaivaMvidhasAmarthyakalpanopapattAvanyathAsiddhamanumAnam.h | manasaH pratIndriyasaMyogavyavahAre kramavati kAraNAntarashUnye.anaikAntikaM cha | phalasya cha vR^ikShashatpatataH kramavartinyAkAshasaMyoge kuThArAdivyApAre cha | indriyANAM prativiShayasaMyogavyApAre cheti | tadayuktam.h | dR^iShTAnusAriNI hi kalpanA | kartA hyanekakaraNAdhiShThAnena yugapannAnAkAryANi kurvANo dR^iShTaH | tathAhi | yugapanmANavako gachChati paThati panthAnamIkShate vahati cha kamaNDalum.h | tasmAnnaiva kartR^idharmo yuktaH kalpayitum.h | kintu dR^iShTatvAd.h dravyAntaramevAvyApakam.h | anaikAntyaM tu nAstyeva | tatrApi kriyAkramAdernimittasya vidyamAnatvAditi | 
atrochyate | asti tAvadavivekinAmapi manaHpratItiH | mama mano.anyatra gatamityAdivyavahArAt.h | nacha te yugapajj~nAnAnutpattiM jAnanti | pratyuta yugapadeva j~nAnotpattiM manyante | anyathA vyAsaN^ge kramadarshanenAnyatrApi kramAnumAnaM parasya vyarthaM syAt.h | tasmAlliN^gadarshanAtprAgeva bhavadidaM manoj~nAnaM na tannimittakamiti | astu tarhi buddhayAdInAmasamavAyikAraNasya saMyogasyAshrayatayA manaHsiddhiH | maivam.h | pratyakShaj~nAne tAvadindriyAtmasaMyogasyaivAsamavAyikAraNatvasyopapatteH | anumityAdau liN^gaj~nAnAdeH | smR^itau bhAvanAyAH, sukhAdAviShyArthopalabdhAderiti | nityavisheShaguNAnAM saMyogAsamavAyikAraNatvaniyamAnnaivamiti chenna | vibhAga(ja)shabdajashabde vyabhichArAt.h | ashrAvaNattvena hetuvisheShaNAnneti chet.h | yathA tarhi vibhAgAdishabde kAraNAntaradarshanAttannirAsArthaM vyAptigrahaNavelAyAM prayatyate tathA sukhAdinirAsAya prayatanIyam.h | asamavAyikAraNAntaradarshanasya tulyatvAt.h | nimittaM taditi chenna | asamavAyikAraNalakShaNasyAtivyAptiprApteriti | nacha sukhAdyupalabdhikaraNatvena manassiddhiH | sAkShisiddhatayA.anyathAsiddheH | 
evamanumAnAntaramapi nirasanIyam.h | nachAgamo manasi pramANam.h | jAtibadhirANAmapi tatpratyayAt.h | tasmAtsiddhaM sAkShigrAhyatvaM manasaH | tasya cha tenaivAtmano bhinnatayA grahaNAdbhedAgrahAsambhavenechChAmyahamIti na bhedAgrahanibandhano vyavahAra iti |
nanu cha "kAmaHsaN^kalpo vichikitsA shraddhA.ashraddhA dhR^itiradhR^itirbhIrhIrityetatsarvaM mana eva' iti shrutau kAmasyAntaHkaraNarUpatvaM tAvatpratIyate | nacha shrautenArthenAnyathA bhavituM yuktam.h | ato balavadbAdhakopanipAtAdichChAmyahamiti bhedAgrahanimittaM vyavahAramAtrametaN^gIkaraNIyam.h | na tvAtmana ichChAsambandhAnubhavaH | nacha me mana iti bhedagrahAttadagrahAsambhavaH | me chaitanyamitivadvayavahAramAtratvAt.h | nachoktAnupapattiH | sattvarajastamasAmAdikAryaM hi buddhirityuchyate | sA chAMshatrayavatI | puruShoparAgo viShayoparAgo vyApArAveshashchetyaMshAH | bhavati hyahamidaM karomIti | tatrAhamiti chetanoparAgo darpaNasyaiva mukhoparAgo bhedAgrahAdatAttvikaH | idamiti viShayoparAga indriyapranADikayA pariNatibhedo darparasyeva malasambandhaH pAramArthikaH, 
tathobhayAyatto vyApArAveshaH | eShaiva digahamichChAmItyatrApItyata Aha- ubhayeti ||
tushabdo.avadhAraNe | tata ityupaskartavyam.h | yataH kAraNAtkAmasyobhayAtmakatA.asti | AtmadharmatA manodharmatA cha | tata eva manaH kAma iti shrutirupapadyate | idamuktaM bhavati | bhavedidaM bhedAgrahakalpanam.h | yadyAtmanaH kAmavattvaM pAramArthikaM na syAt.h | nachaitadasti | bAdhakAbhAvAt.h | dvividho hi kAmo.asti | eka Atmadharmo.aparo.antaHkaraNadharmaH | tatrAntaHkaraNadharmaM kAmamabhipretya shrutiH pravR^ittA, nAtmanaH kAmavattvaM bAdhate | nahi devadatto gomAniti vAkyaM yaj~nadattasya gosambandhaM bAdhituM shaknotIti | 
syAdetadevam.h | yadi kAmadvaividhyaM pramitaM syAt.h, etadeva kuta iti chet.h | shrutyanubhavabalAttAvat.h | prakArasahasrAnusaraNe.apyaghaTanAyAM khalvanubhavApalApasAhasamabhyupeyam.h | pramANAntaraM chAha- priyeti || 
priyamityAtyantikeShyamuchyate.apriyamiti cha tAtkAlikeShyam.h | viShayeNa viShayiNa upalakShaNam.h | asya kAmasya | ayamarthaH | asti tAvadAstikakAmukasya puruShasya srakchandavanitAdau idaM me syAdityekataH kAmaH | anyatastyajeyamiti | nachaika evAyam.h | viruddharUpatvAt.h | nacha dvAvapi manodharmau, yaugapadyAt.h | yugapatsajAtIyadharmajananAyogAt.h | nacha yaugapadyaM nAsti | anubhavasiddhatvAt.h | bAdhakAbhAvAchcha | tatra yo.apriyaviShayaH saH antaHkaraNadharmaH yastu priyaviShayaH sa Atmadharma iti |
yadvA priyApirayashabdAbhyAM muktisaMsArAvuchyete | tatsambandhivibhedena kAmadvaividhyaM dR^ishyata iti | asti tAvatsaMsAre prachuro.ayamantaHkaraNavR^ittirUpaH kAmaH | asti chAsau muktau | "sa yadi pitR^ilokakAmo bhavati' ityAdishruteH | nachaika evAyam.h | muktAvantaHkaraNavilayAt.h | tathAchAsAvAtmadharmo.abhyupeyaH | nachAgantukadharmasambandho muktAviti prAgapi kAmadvaividhyaM siddhayatIti |
shrutibAdhaparihArasya prayojanamAha- tasmAditi ||
shrutivirodhasya parihR^itatvAdbhedAgrahaH kutaH pramANAtkalpanIyaH | kutashchAnubhavApalApena vyavahArasya tannimittatvam.h | na kuto.apItyarthaH | anenAchetanasya pradhAnasya svAtanteNa jagatkAraNatvaM sAdhayatAmanumAnamapi svavachanavirodhaH pramANavirodhashchoktau bhavataH | dR^iShTAntashcha sAdhyavikalaH | achetanasvAtantyasya kvApyasammateriti |
sUtrArthamupasaMharannAnumAnamityetatprakArAntareNa vyAchaShye- rachaneti || 
tattasmAt.h | sarvaj~nAnumAgatamanumAnaM prakR^ityAdikaM, kasyachitpratyakShaM, prameyatvAditi sarvamasAdhakAnumayA.avagatam.h | etadanumAnasiddhasarvaj~navAkyAvagatamiti yAvat.h | 
yadvA.anumAnasiddhaprAmANyakatvenAnumAnapradhAnatvena cha sarvaj~nAbhimatasya vAkyameva sarvaj~nAnumochyate | vyAkhyAnAntarasya chedaM prayojanam.h | yatprAguktaM na yogipratyakSheNa sAN^khayAchAryavachanena vA.ayamarthaH siddhayatIti tadapi sUtrasUchitameveti j~nApanam.h | yadA tu sarvaj~nAbhimatotprekShitayA bhedAnAM parimANAdityAdikayA.anumayA.avagatamAnumAnamiti yojanA | tadA vaichi(tya)trIpradarshanaM vyAkhyAnAntaraprayojanam.h | jagatkartR^i svAtanteNa jagatkAraNam.h | 
syAdetat.h | parimANAdihetubhistAvanmahadAdikAryANAM kimapi mUlakAraNamastItyavagamyate | tasyApi kAraNAntarakalpane pramANAbhAvAdanavasthAnAchcha | tasya cha svAtantyaM kArakAntarAprayojyatvameva natu svechChAnusAritvam.h | yenoktadoShaH syAt.h | tachcha tatprayoktuH kArakAntarasyAprAmANikatvAdeva siddham.h | nachAchetanasya tadasambhAvitam.h | achetaneShvapi payo.ambuprabhR^itiShu darshanAt.h | achetanameva hi payo.anyAnadhiShThitamapi vatsavivR^iddhayarthaM pravartate | dadhibhAvaM chApadyate | ghanavinirmuktaM chAmbu jambIranArikelAdiShvanekavidhaM vikAraM prApnoti | nAdeyaM chApasarpati | tR^iNaM cha gavA jagdhaM kShIrIbhavati | ayashchAyaskAntamabhisarpati | nacha "idaM nAchetanavasham.h' ityAdipramANavirodhaH | tasyoktasthAneShvevAnaikAntyam.h | nachedaM brahmavAdinAM sammatam.h | yena siddhasAdhanaM syAdityAshaN^kAparihArArthaM sUtram.h- || OM payo.ambuvachchettatrApi OM || iti | tadvayAchaShye- payo.ambvAdi cheti || 
upamA svArthasambhAvanAyAmasmadIyahetuvyabhichAre cheti sheShaH | yathA.atra sAdhyaM vyabhicharati tathA pakShe.api vyabhicharatu heturityevamarthaM hi vyabhichArodbhAvanam.h | tadatra na yujyate | chetanAchetanasyaitatprashAstivachanAt.h | pArameshvarapreraNApratipAdakashruteH | Adyashchashabdo laukikAnAM svatantratayA pratIyamAnamapItyarthe | dvitIyastu na kevalamachetanasya | kintUbhayasyApIti | 
etaduktaM bhavati | kArakAntarAprayojyatvalakShaNamapi svAtantyaM na pradhAnasyopapadyate | asambhAvitatvAt.h | 
uktAnumAnaviruddhatvAchcha |
yaduktamatra payombvAdivaditi | tadasat.h | tatrApIshvarapreraNayA "etasya vA akSharasya' ityadishrutisiddhatvAt.h | ata eva pradhAnasya paraprayojyatve pramANAbhAvo.api parAsta iti | sUtre payo.ambuvadityukte.api nodAharaNamAdaraNIyam.h | sthalAntare sambhAvanA vyabhichArashcha bhaviShyata ityAshaN^kAparihArArthasya "vyatirekAnavasthiteshchAnapekShatvAt.h' iti uttarasUtrasyApi vyAkhyAnAyAdipadaprayogaH | yadvA payo.ambugrahaNamupalakShaNamityabhipretyAdipadaM pratyuktam.h | uttarasUtraM tu kaimutyArtham.h | chetanapravR^itterapIshvaravyatirekeNAnavasthiterachetanapravR^ittestadadhInatvaM kimu vAchyamiti | tadvayAkhyAnAya chetanAchetanasya chetyuktam.h |   Vyasa-(22)

kiJNcha parimANAditi hetustAvadanaikAntikaH | sattvarajastamasAM sAmyAvasthA hi prakR^itiruchyate | sattvAdayashcha parimitA eva | yathoktam.h | abagnIranabho.ahaN^kR^inmahattattvaguNatrayaiH | kramAddashottaraiH' (Adi pu.veM.mAhA.2-46) iti | nacha prakR^itiravyaktAntaravatIti kathaM nAnaikAntyam.h | nacha parimitasyApi mUlaprakR^ititve bAdhakamasti | sArvatrikakAryAnutpattiparimitAnAmeva kAraNatvam.h | tantvAdiShu darshanAt.h | aparimitasya kR^itsnaikadeshavikalpAnupapatteshcha | asmAkaM tvIshvarashaktyaivopapadyate | 
samanvayAdityapyasat.h | yatkAryaM yadanugatimattattAdR^ikkAraNopetamityasyA vyApteravyaktAdvayaktajanmAN^gIkAreNaiva bhagnatvAt.h | shaktitaH pravR^itteshchetyetadapi na vivakShitArthasAdhakam.h | antarbhAvitakAryatvameva kAraNasya shaktirityasya siddhau hi tathA syAt.h | tachcha satkAryavAdanirvAhyamiti | ata eva vibhAgAvibhAgAvapi nirastau | vibhAgAvibhAgayoreva satkAryavAdasiddhayadhInayorasattvAt.h | svaprakriyAmAtreNArthasiddhau "sthUlakAyarsya loShThAdeH' ityAdinA tArkikaparikalpitAbhyAM vibhAgAvibhAgAbhyAM paramANukAraNatvamapi syAdityAstAM prapaJNchaH | 
nanvidaM ghaTTakuTTIprabhAtanyAyamanusarati | ichChAvattvamAtmana eva na tu jaDasyetyatra hi prathamamanubhavaH pramANIkR^itaH | tatra cha shrutivirodhe chodite.antaHkaraNadharma Atmadharmashcheti kAmasya dvaividhyAnna virodha ityuktam.h | evaJNchAtmana evechChAvattvaM na tvachetanasyeti tyaktamevetyAshaN^kAM siMhAvalokananyAyena pariharati- dvaividhye.apIti || 
kAmAderdvaividhye.api sAkShAdanubhavArUDhamAtmanaH kAmAdeH svAmitvaM tu kutaH pramANAdapodituM shakyate na kuto.apIti yojanA | shrutyapekShayA.a.adipadagrahaNam.h | apoditumiti samprasAraNaM ChAndasam.h | ayamatrottarakramaH | satyaM kAmo dvividha Atmadharmo manovR^ittishcheti | tatra manovR^ittimapi kAmaM pratyAtmana eva svAmitvaM na manasaH | ahaM kAmaya iti sAkShyanubhavasiddhatvAt.h | manasastu kAmaM pratyupAdAnatvameva | yathA hi | kShetropAdAnakAnAmapi sasyAnAM kR^iShIvala eva svAmI na kShetraM tathaiva | nacha vAchyaM manasa eva kAmasvAmitvamahaM kAmaya ityanubhavastu bhrAntirvyavahAramAtraM veti | bAdhakapramANAbhAvAt.h | nacha kauTasthyaM bAdhakam.h | antaHkaraNasyaiva kAmopAdAnatvenAN^gIkR^itatvAt.h | svAmitvamAtreNa cha kauTasthyAvighAtAt.h | anyathA kR^ipaNadhanasyevAtmano vaiyarthyApatteriti | tadidamuktaM kvachiditi | nanvastu kAmasvAmitvamAtmana eva mA bhUchcha manasaH | tathA.api pUrvottaravirodhastadavastha eva | ichChAsvAmitvAbhAve.api yAdR^ishatAdR^ishasyechChAvattvasya manasyaN^gIkR^itattvAdityata Aha- ichCheti ||
achetanechChApagatetyAdAvichChAsvAmitvamevechChAvattvamuktam.h | nachAparamichChopAdAnatvalakShaNam.h | etaduktaM bhavati | syAdatra pUrvAparavirodhaH | yadi yadevechChAvattvaM prAN^manaso niShiddhaM tadevAtra punaraN^gIkriyeta | na chaitadasti | pUrvaM hIchChAsvAmitvalakShaNamichChAvattvamAtmana eva na tvachetanasyetyuktam.h | tasyaiva kartR^itvopayogAt.h | shrutyarthatayA tvichChopAdAnatvalakShaNamichChAvatvamidAnIM manaso.abhyupagamyata iti kuto virodha iti |
yadvA kAmasya dvaividhyena manaso.api kAmavattvAtkatarR^itvamupapatsyata ityata Aha- dvaividhye.apIti || dvayoH kAmavattve.api kAmasvAmitvamAtmana eva na tu manasaH | nirapavAdasAkShyanubhavasiddhatvAt.h | manasastu kAmopAdAnatvameveti | tataH kimityata Aha- ichCheti || ichChAsvAmitvalakShaNamevechChAvattvaM prAk.h kartR^itvopayuktamuktam.h | na punarichChopAdAnatvalakShaNam.h | yo hIchChati sa prayatate na tu yadichChA bhavati taditi | tasmAdichChAsvAmitvAchchetanasyaiva kartR^itvaM nAchetanasya | tasyechChopAdAnatve.apIchChAsvAmitvAbhAvAditi |
syAdetat.h | svaM nAma tadbhavati, yadyatheShyaviniyogayogyam.h | yathA gavAdi | svAmI cha sa uchyate yo yatheShyaviniyoktA | nachechChAtmanoretadasti | yasmAdAstikakAmukasya niShiddhechChAM niyachChato.api (ichChA)sA.a.avirbhavati | prayatamAnasyApi 
vihitechChA nodeti | tatkathamichChAsvAmitvamAtmanaH syAditi chet.h | kimichChA.a.atmanaH sarvathApi vashA na bhavati ityuchyate | uta kiJNchidvashatvamaN^gIkriyate | nAdyaH | anubhavavirodhAt.h | ichChati devadatta ityAdivyavahAravirahaprasaN^gAchcha | dvitIye tu siddhaM svAmitvamityAha- kiJNchiditi ||
prabalavirodhivashAdatyantavashatvAbhAve.apIchChAyAH kiJNchidAtmavashatvamAtreNApi tAM pratyAtmanaH svAmitvaM bhavede(vatye)va | katham.h | yathA.atyantamavashAyAmapi gavi kiJNchidvashatvamAtreNa devadattasvAmitvaM loke dR^iShTaM tathaiva | anyathA tadapi na syAditi | 
nanvevaM satyekaM sandhi(di)tsato (paraM prachya)nyachchyavata ityApannam.h | achetanasya kartR^itvaM nirAkartumAtmana evechChAsvAmitvaM natu manasa iti samarthitam.h | tarhIshvarasyApi kulAlAdimanovR^ittIchChAM prati svAmitvaM nAstIti ghaTAdikartR^itvaM na syAt.h | tathAchetaravyapadeshAdityadhikaraNavirodhaityata Aha- sarvAtmeti ||
yadA jIvasyApi kAmAdisvAmyaM tadA sarvAtmanA tantramadhInaM kAmAdi yasyAsau tathoktaH | sarveShAmAtmanAM tantraM sAdhanaM yaH kAmastasyAdiH kAraNaM tasya pareshituH kAmasvAmitvaM kimutaiva vaktavyam.h | etaduktaM bhavati | jIveshvarau dvAvapi sharIramadhitiShThataH | tatreshvaro.antaHkaraNaM spaShyaM dR^iShTvA tatra j~nAnechChAprayatnarUpA vR^ittIH svechChAj~nAnaprayatnairutpAdya bAhyakaraNAni chAdhiShThAya ghaTAdyutpAdayati | jIvastu taddattasvAmyo.avatiShThate | yathoktaM "baddhirj~nAnam.h' ityAdi | tasmAdIshvarasyaiva mukhyaM svAmyaM kartR^itvaM cha | jIvasya tvamukhyameveti | tathA choktam.h "svasvAmibhAvo dhruva eSha yatra tarhyachyute.asAviti kR^ityayoge' iti | 
yaduktaM nirapavAdAnubhavabalAdAtmana evechChAsvAmitvamiti | tadayuktam.h | kAmaH saN^kalpa iti manasaH kAmasvAmitvAbhidhAtyA.apauruSheyatvena balavatyA vedavAchaivApoditatvAdityata Aha- nacheti ||
kAmasvAmitvamAtmana iti sheShaH | kAmAdyanuvAdena khalviyaM vedavAk.h AtmopAdAnatvaM vaisheShikAdimataprAptaM vArayituM teShAM manorUpatvamAchaShye | kAmAdisvarUpaM cha sAkShyanubhavenaiva siddhamiti tasyopajIvyatvam.h | sa cha tAnAtmasvAmikAneva viShayIkaroti | nachopajIvyakamupajIvyamapavadituM shaknoti | vedasyotsargato balavattve.apyupajIvyApekShayA daurbalyameva | yathA AhuH | "prAbalyamAgamasyaiva jAtyA teShu triShu smR^itam.h | upajIvyavirodhe tu na prAmANyamamuShya cha' iti | ato na shruteranubhavApavAdakatvaM yuktamiti |
tarhi shruteH kA gatirityata Aha- tasmAditi |
upajIvyatvena balavatA.anubhavena bAdhitatvAdityarthaH | tadanyAbhidhAyinI svAmitvAdanyasyopAdAnatvasyAbhidhAyinI | 
na kevalamupajIvyabAdhAt.h | kintUpapattivirodhAchchetyAha- mokShakAma iti ||
yadi kAmo.antaHkaraNakartR^ikaH syAttadA mokShakAmo.apyantaHkaraNasyaiva syAt.h | mokShastu Atmana iti cha prasiddham.h | tathAcha yo mukto bhaviShyati tasmAdanya eva mokShakAma itayuktaM syAt.h | kAmasyAnyagatatve sAdhanAnuShThAtA.apyanya evetyaN^gIkartavyam.h | phalakAmanAsAdhanAnuShThAnayorekaniShThatvadR^iShTeH | tathAchAkR^itAbhyAgamakR^itavipraNashaprasaN^gaH | 
nanu nAyaM doShaH | puruShavimokShArthaM prakR^itipravR^ittyabhyupagamAt.h | dR^ishyate hi paraprayojanArthaM janAnAM pravR^ittiriti | atredamupatiShThate- mokShakAmasyeti ||
upalakShaNametat.h | sAdhanAnuShThAtetyapi draShyavyam.h | paraprayojanArtaM pravatarmAnAH khalu loke dR^iShTamadR^iShTaM vA kimapi prayojanamanusandadhAnAH prAyeNopalabdhAH | tathA.atrApi prakR^iteH prayojanena bhAvyam.h | nacha tadastItyarthaH | 
syAdetat.h | svaprayojanamananusandhAyaiva jIvamokShArthaM prakR^iteH pravR^ittiH, yatA kR^ipAlutvena bhavatAmIshvarasyetyata Aha- svanAshArthaM cheti ||
na kevalaM paraprayojanArthA prakR^iteH pravR^ittiryujyate | prakR^itilayo hi mokSho nAma | na hi ko.api kR^ipAlurAtmanAshArthaM yatamAno dR^iShTa iti | yadyapyatrAnAdheyAtishayasya niShkriyasyopakAryatvamapi kvachinna dR^iShTamityeva vaktavyam.h | tathA.api tachChiShyairevohyatAmiti tadabhyupagamena dUShaNAntaramidamuktam.h |
nanvidamayuktam.h | chetano hi svaprayojanamanusandadhyAt.h | svanAshAchcha bibhyat.h parAvarteta | prakR^itistvachetanA kathamevaM paryanuyogamarhatIti | evaM tarhi kathamAtmamokShamapyanusandhAya pravarteta | svabhAvo.ayaM pradhAnasyeti chet.h | tarhi kadA.api saMsAro.asya na syAt.h | bhogArthA pravR^ittiH prakR^iteH svabhAva iti chet.h | tarhi mokShAbhAvaH | ubhayasvabhAvatve tUbhayaM na syAt.h | virodhAt.h | avirodhe vA yugapadubhayaM syAt.h | vyavasthApakAbhAvAt.h | bhogeShUpabhukteShu mokShArtheti chenna | 
bhogAnAmAnantyenAparisamApteriti |
ayaM prasaN^gAtharH | yadyAtmA na kAmakartA syAttadA mumukShurapi na syAt.h | tatashcha na tadarthaM prayateta | tathAcha na muchyeta | parapravR^itteH svaprayojanabhAvAbhAvayorayuktatvAditi | bahulametannidarshanamiti smaraNAdyatediti parasmaipadam.h | tathAchAha "chandrAdayastu manyante sarvasmAdubhayaM padam.h' iti |
evamanIshvarasAN^khayamataM sAdhAraNadUShaNairapAkR^itya ye kartR^itvaM prakR^itereva bhoktR^itvaM tvAtmana iti manyante tanmataM dUShayati- kartR^itvamiti ||
yadvaivamAtmanaH kartR^itvamupapAdya bhoktR^itvamapyanenaivopapAdayati | yena mayedaM kR^itaM sa evAhaM tatphalaM bhuJNja iti kartR^itvabhoktR^itvayoH sAmAnAdhikaraNyAnubhavAttayadvaiyadhikaraNyAN^gIkAre.anubhavavirodha ityarthaH | 
bhrAnto.ayamanubhava iti chenna | bAdhakAbhAvAdityAha- vibhAge cheti ||
yaduktamAtmano mokSho na syAditi | tadiShyApAdanam.h | prakR^itereva mokShAbhyupagamAt.h | nacha bandhamokShayorvaiyadhikaraNyAnupapattiH | bandhasyApi prakR^itigatatvAditi chenna | sakalashrutismR^itIhAsapurANAnubhavairbandhamokShayerAtmagatatvAvagamena tadvirodhAdityAshayavAnupasaMharati- sarveti ||
sarvamAnavirodha eva yA pradhAnadurdIkShA duShyo.anuShThAnasaN^kalpaH | tayA dIkShito.ayaM tu sAN^khayo mAyAvAdinAmupamAtvaM prApnuyAt.h | te.api hi kartR^itvabhoktR^itvAdisakaladharmavikalamasatkalpaM chaitanyamAtramaN^gIkR^ityAvidyAyA evAchetanAyAH sarvakAraNatvaM bandhamokShAdhikaraNatvaM chAbhyupagachChanti | tadeteShAM sarvapramANaviruddhArthAN^gIkAritve sAN^khayo.ayaM dR^iShTAntabhAvamApadyata iti | 
yatpuruShabahutvaM sAN^khayenAN^gIkR^itaM tadapi mAyAvAdibhirabhyupagatameva | jananAdiprakR^itidharmaireva hi tadbahutvam.h | natu svarUpe kashchidasti parasparato visheShaH | mAyAvAdino.api upAdhinibandhanaM bhedamaN^gIkurvantyeva | nacha prapaJNchasatyatvaM visheShaH | kAraNamAtratvAbhyupagamena kAyarprapaJNchasya sAN^khayena nirastatvAditi |
yA.api sAN^khayaparikalpitA sR^iShTipralayabandhamokShatatsAdhanaprakriyA sA.api sarvapramANaviruddhetyuktaM bhavati |
na kevalaM sAN^khayasya mAyAvAdisadR^ishatvamasmAbhirevochyate, kintu sUtrakR^itA.api sUchitamityAha- taditi ||
tasmAnmAyAvAdisadR^ishatvAdeva hi sAN^khayo bhoktrApatteravibhAgashchetsyAllokavaditi prAk.h parAkR^itena mAyAvAdinA rachanAnupapatteshcha nAnumAnamiti chashabdena samuchchitya nirAkR^itaH | yadvA pramANavirodho.api notsUtrita ityanenAha | tasmAtsarvamAnavirodhitvAdeva | chashabdAtsarvamAnavirodhasamuchchayAtharM chashabdaM prakShipyetyarthaH | 
|| iti shrImannyAyasudhAyAM rachanAnupapattyadhikaraNam.h || 
|| atha shrImannyAyasudhAyAM anyatrAbhAvAdhikaraNam.h || 
|| OM anyatrAbhAvAchcha na tR^iNAdivat.h OM || idaM sUtraM kechiditthaM vyAchakShate | yathA tR^iNapallavAdikaM gavAdinopabhuktaM svayameva kShIrIbhavati | evaM pradhAnaM svayameva mahadAdirUpeNa pariNamata ityAshaN^kA kilAtra nirasyate | na tR^iNAdivatsvayameva pradhAnasya pariNAmo vaktavyaH | yatastR^iNAdInAmapi svayameva pariNAmo nAsti | kutaH | anyatrAnaDuhopabhukte tadabhAvAditi | atrAshaN^kaiva tAvadanupapannA | payo.ambuvachchettatrApItyanenaiva parihR^itatvAt.h | pratyudAharaNaM cha sUtrapraNayanAyogAt.h | parihAro.apyayamanupapannaH | gavAdyupabhuktasyaiva kShIratvaM nAnyatreti hi vadatA prakR^iteH sahakArisadbhAvamAtramupapAditaM syAt.h | na punarIshvarApekShatvam.h | ato nAyaM sUtrArthaH | kintu pAtaJNjalamatamatrAdhikaraNe nirAkriyata ityAshayavAMstadupanyasyati- sAN^khayAnAmiti ||
sAN^khayamatasya nirastatvAtkiM punarupanyAsenetyato.asya matasya tato visheShaM tushabdena sUchayati | tameva visheShaM vyanakti- seshvara iti || seshvarashchenna nirAkAryo virodhAbhAvAdityata uktam.h- kShetreti || tushabdo.avadhAraNArtho.atrApyanvIyate | yadyapi seshvara ityanenaiveshvaro.astIti brUta iti siddham.h | tathA.api tadanuvAdena visheShaNavidhAnamevaitat.h | ya Ishvaro.asti sa kShetrAnugrahashaktimAneveti brUta iti | kShiyantyasminkAyarANyavyaktatayeti kShetramupAdAnaM prakR^itiH | tadanugrahashaktireveshvarasya tenAbhyupagamyate | ato nirAkaraNIya evAsAviti | sarvashaktitvAbhAve kiM tasyeshvaratvamityata uktam.h- svayambhAta iti || svayamindriyAdyanapekShameva bhAtaH | kartari ktaH | tatashcha sarvaj~na iti labhyate | IshvaratvopapAdakaM visheShaNAntaramAha- klesheti || kleshakarmavipAkAshayavarjita ityarthaH | tathAchAha pataJNjaliH | "kleshakarmavipAkashayairaparAmR^iShyaH puruShavisheSha IshvaraH' iti | tathA "nirmANakAyamadhiShThAya sampradAyapravartako.anugrAhakashcha' iti | tatrAvidyA.asmitArAgadveShAbhiniveshAH paJNcha kleshAH | 
anAtmanyAtmabuddhiravidyA | idaM madIyamityabhimAno.asmitA | viShayeShvAsaktI rAgaH | kopo dveShaH | bhayamabhiniveshaH | eta eva paJNcha kleshAstantrAntare tamo moho mahAmohAH tAmisro.andhatAmisra iti vyavahriyante | vArShagaNyastvenAnavidyetyevAha | karmeti vidhiniShedhAvuchyete | Ashayashabdena dharmAdharmau | vipAka iti tatphalaM sukhaduHkhe tadupAyashcheti | itishabdasya AgAminaH prativAkyaM sambandhaH | 
vedavAdavirodhaM sphuTIkartumavadhAraNavyAvartyamAha- kShetreti ||
yA jagadupAdAnaM sA prakR^itirevopAdAnatvashaktimatI brUte | na punarvedavAdina iva tAmapi shaktimIshvarAyattAm.h | vyAvartyAntaramAha- bIjeti || 
atrApyeveti sambaddhayate | sharIrendriyAdisambandhenotpattau yA shaktiH sA bIjashaktiH | jIva eva tadvAniti brUte | natu tadIyAM bIjashaktiM tattva(vAdina)vida iva bhagavadadhInAm.h | yadyupAdAnatvotpattishaktimattvaM prakR^itipuruShayoreva tadA kimIshvareNAnugrAhakeNetyata Aha- parjanyavaditi || yathA hi pR^ithivyAH kalamAdibIjAnAM chopAdAnatvabIjatvashaktI yadyapi svAyatte | tathA.apyaN^kurotpattau parjanyasyAsti pR^ithivyanu(grahakAraka)grAhakatvam.h | tathA prakR^itipuruShayoH svAyattashaktitve.apIshvaraH prakR^ityanugrahashaktimAnaN^gIkaraNIyaH | 
tatkiM parjanyavadanvayavyatirekAbhyAmIshvarasya prakR^ityanugrAhakatvamavaseyaM netyAha- daiveti || 
daivashabdo.adR^iShTasvarUpatvamAha | tenAnvayavyatirekAviShayatvaM lakShayati | tatkiM niShpramANaka eveshvaraH prakR^ityanugrAhako.aN^gIkaraNIya ityata uktam.h- smR^ita iti || "mAyA.adhyakSheNa prakR^itiH sUyate sacharAcharam.h' ityAdAviti sheShaH | smR^ita ityupalakShaNam.h | shruta ityapi grAhyam.h | 
prakR^itipuruShayoH svAyattashaktitvaM kuta ityata Aha- pR^ithivIvaditi ||
yathA pR^ithivyAH svAyattopAdanatvashaktiH tathA tat.h tasmAdupAdAnatvAtpradhAnamapi svAyattopAdAnatvashaktimadanumeyamityarthaH | upalakShaNaM chaitat.h | kalamAdibIjavadbIjatvAjjIvo.api svAyattabIjashaktimAnanumAtavya ityapi draShyavyam.h | 
nanu yathA loke kalamAdibIjAnAM kashchidAvapanakartAsti | tathA.atrApi tatsthAnIyena kenApi bhAvyam.h | nachAsAvanyo.asti parameshvarAt.h | tatkathaM kShetrAnugrahashaktimAneveshvara ityata Aha- jIva iti ||
dR^ishyate khalvapatyajIvo bIjabhUtaH | pitR^ijIvashchAvapanakartR^isthAnIyaH | tasmAtkimIshvarasya tachChaktikalpanayA | viShayotpattau tu tadapekShaiva nAstIti bhAvaH | nanvevaM pitR^ijIvasyApatyotpAdakatvAN^gIkAre.apasiddhAntaH syAt.h | sAN^khayairjIvasya kartR^itvAnabhyupagamAdityata uktam.h- sannidhimAtrata iti || sharIrAdirUpA prakR^itirevApatyo(tpatti)tpAdakatrI | tatsannidhinimittAdvivekAgrahAjjIve tatkartR^itvavyavahAra eveti brUta iti | 
evamupyastamatanirAsArthaM sUtramavatArayati- atreti ||
atraitanmataviShaye dUShaNaM prAhetyatharH | svayaM sAkShAnnopachAreNa | prabhuriti sUtrakR^ito dUShaNasAmarthyamAchaShye | sUtraM vyAchaShye- anyatreti ||
anyatra prakR^itau puruShe | tathA pR^ithivyAM kalamAdibIje cha | kA.apIti kShetrashaktirbIjashaktirbIjAvapanashaktishchetyarthaH | kathaM tarhyupAdAnatvAdikamityata uktam.h- svAtanteNeti || kuto nAstItyata Aha- Isheti ||
yasmAdIsha eva tAH pradhAnAdishaktIH prerayatIti shrutyAdiprasiddham.h | tasmAdanyatra kA.api shaktiH svAtantyeNa nAstIti | nacha pradhAnAdivadIshvarasyApi preraNAshaktiH parAyattetyuktam.h- aJNja iti || kriyAvisheShaNametat.h | tadanena parakIyAnumAnasya bAdhitaviShayatvaM dR^iShTAntasya cha sAdhyavikalatvamuktaM bhavati | 
na kevalaM prakR^itipuruShayoH svAtanteNa shaktyabhAvaH parameshvarAyattashaktitvaM cha | kiM tarhItyatashchashabdasamuchchitamarthamAha- tadadhInAshcheti || 
AdyashchashabdaH shaktiprerakatvasya sattAdipradatvena saha samuchchayArthaH | uttarAvanyonyasamuchchaye | pradhAnapuruShayostadIyAnAM shaktInAM cha, sattA svarUpaM, pratItayashcha pramAviShayatvaM cheti yAvat.h, tAstAH sarvAH pravR^ittayashcha sarvadA tadadhInA iti yojanA | kechinmanyante svarUpameva vastunaH sattvamiti, apare tu pramANayogyatvam.h, anye punararthakriyAvattvam.h | tadidaM trayamapi prakR^ityAdInAM bhagavadadhInameveti |
nanvetadayuktam.h | pradhAnAdisattAdenirtyatvAt.h | nityasya parAdhInatA.asambhavAdityata Aha- nityamiti ||
yathA.anityaM ghaTAdikamanityatayA niyamyate, tathA nityamapi nityAtmanA nityaM cha sarvadaiveshvaro niyAmayati | yata evaM tasmAduktamupapannamiti yojanA | 
etaduktaM bhavati | yathA hi ghaTAdayo.anitya(ttva)svabhAvA api nAkasmAdanityA bhavanti | ko doShaH | na chAnityatA parAdhIneti kadAchidghaTAdenirtyatA prAptA | vinAshakAraNopanipAtaghrauvyAt.h | tathA nityasya nityatAyAH parAdhInatve.atrapa na jAtvanityatAprasaktiH | tanniyamananiyamAditi | tadidamuktam.h- nityaM cheti || na chaitadalaukikam.h | nityakarmabhirduritaprAgabhAvAnuvR^itteH sAdhyatvena vAdibhirabhyupagatatvAt.h | anuvR^itternityatApAdanAnatirekAt.h | bhavedetade(vama)svarasanityasya | na svarasanityasyeti chenna | IshvarAtiriktasya tadbhAvAsammateH | iyAMstu visheShaH | kiJNchidasmadAyattanityatvam.h | kiJNchichcheshvarAyattanityatvamiti | tadapyasmAsu kasmAnnAyatate tathAbhUtaM cha kathamIshvarAdhInamityata uktam.h- nityashaktyeti || pradhAnAdishakteH prakR^itatvAt.h tadgrahaNamidamiti mandAshaN^kAM vArayituM svayetyuktam.h | 
yaduktaM pradhAnAderupAdAnatvAdishaktirna svAdhInA kintvIshvarapreritaiveti | tatkuta ityata Aha- neti ||
"na R^ite tvatkriyate kiJNchanAre' iti shruteH | prAguktaM pratipattavyamiti sheShaH | shaktireva hi kriyochyate | 
yatpradhAnAdisattAderbhagavadadhInatvamuktaM tasya sambhAvanaivoktA | pramANaM tu tatra kimityata Aha- svabhAveti || 
karmashabdena dharmAdhamarvyaktayo gR^ihyante | kriyAH parispandAH | shrutiH vedaH | santIti trividhamapi sattvaM vivakShitam.h | sattAdyAH pradhAnAdeH | nArAyaNaM vinA tatpreraNAM vinA | 
tasmAdanyatropAdAnatvAdishakterabhAvAt.h, tatsattAderapIshvarAyattatvAchcha, na, tR^iNAdInAmutpattau parjanyasyeva pR^ithivyanugrAhakatvaM, Ishvarasya mahadAdyutpattau kShetrAnugrAhakatvamAtram.h, kintu sarvasvAtantyameva, iti, yadanyadabhyupagataM pAtaJNjalairvaidikamataviruddhaM, tatsarvaM prathamAdhikaraNa eva nirastam.h | kiM punaH prayatnenetyAshayavAnpUvarmatena sahaitasya hetAmupasaMharati- taditi ||
vindhyo.anIshvaraH sAN^khayaH | Adipadena tadekadeshinAM paJNchashikheshvarakR^iShNAdInAM grahaNam.h | tadavAntaramatayorapi nirastatvAt.h | yadvA pataJNjalivindhyAvAdI yasya tattathoktam.h | pataJNjalinA.aN^gIkR^ito.apIshvaro anI(nirI)shvarakalpa eva | ataH pUrvasyAsya cha sAmyAbhiprAyeNa vA sahopasaMhAra iti |
|| iti shrImannyAyasudhAyAM anyatrAbhAvAdhikaraNam.h ||
|| atha shrImannyAyasudhAyAM abhyupagamAdhikaraNam.h ||
|| OM abhyupagame.apyarthAbhAvAt.h OM || kechididaM satramevaM vyAchakShate | prAk.h pradhAnasya pravR^ittirnopapadyata ityuktam.h | athedAnIM pravR^itterabhyupagame.api tasyAH prayejanAbhAvAditi | tadayuktam.h | abhyupagame.apItyetAvato vaiyarthyAt.h | arthAbhAvAchchetyetAvataiva pUrNatvAt.h | kiJNcha arthAbhAvena kiM sAdhyam.h | sAN^khayamatasyAsAmaJNjasyaM vA prakR^iteH pravR^ittyanupapattirvA | nAdyaH | vyadhikaraNatvAt.h | kathaJNchidekAdhikaraNatApAdane.api svamatenAnaikAntyAt.h | na dvitIyaH | abhyupagama(vAda)virodhAt.h | na hyabhyupagamavAde.api yadevAbhyupagamyate tadeva nirAkriyate | anAsthAM khalu tAtkAlikImabhyupagamena dyotayanti | yathA.astu shabdo nityo.anityo vA, anushAsanaM tAvatkartavyamiti | tasmAnnAyaM sUtrArthaH | 
kinnAma mA bhUdachetanasya kartR^itvaM, sharIrasyaiva chetanAvattvena katarR^itvopapatteH | kimIshvarAdinetyadhikAshaN^kayA pratyavatiShThamAnasya chArvAkasya matamatrAdhikaraNe nirasyata iti bhAvena tanmatamupanyasyati- chArvAkairiti ||
chArvI buddhistatsambandhAdAchAryo.api chArvI | tasyeme ChAtrAshchArvAkAH | tairakShajaM mAnamuchyate | nanvetadasmAkamapi sammatamityataH sAvadhAraNamidamuktamityAshayenoktaM vivR^iNoti- nAparamiti || anumAnamAgamashcha mAnaM nochyata ityarthaH | etadapyasmAkamanumatameva | prameyavisheShe pratyakShasyaiva mAnatA.abhyupagamAdityata Aha- kvachiditi ||
etaduktaM bhavati | pramANAdhInA hi prameyasiddhiH | pramANaM cha pratyakShameva | nAto.anyadasti | nacha pratyakSheNeshvaraM pratImaH | tasmAtpramANAbhAvAnnAstIshvara iti |
nanu yadi pratyakShAtiriktaM na pramANaM tadA dharmamokShayostatsAdhanAnAM cha pratyakShAviShayANAmasiddhiH syAdityata Aha- deha iti ||
j~nAnavAnkhalvAtmanA | j~nAnaM cha dehadharmaH | yathoktam.h- "pR^ithivyApastejovAyuriti tattvAni | tatsamudAye sharIrendriyaviShayasaMj~nA | tebhyashchaitanyaM madashaktivadvij~nAnam.h' iti | tasmAddeha evAtmA | sa cha vinAshItyataH kAlAntarabhAvinaH puMsa evAbhAvAddharmamokShAkhyapuruShArthAbhAvo nAniShyaH | puruShArthau tu kAmArthAveva | puruShAnvayasambhavAditi | tatrApi kAma eva 
mukhyo.arthastu tatsAdhanatayaiva pumartha iti j~nApayituM kAmasyAdau saN^kIrtanam.h | iti chochyata iti sambandhaH | 
etanmatanirAsArthaM sUtraM vyAkhyAtumupodghAtaM tAvadAha- yadevamiti ||
yadyevamatIndriyaM vastu na syAt.h tadA tadIyaM shAstraM viShayaprayojanashUnyamApadyeteti sheShaH | tatkathamiti chet.h | kimanena shAstreNa tatpraNetA viShayaM pratipadyate prayojanaM cha labhate | uta vineyA narAH | 
AdyaM dUShayati- darshaneneti ||
kimAkShepe | artho viShayaH prayojanaM cha | labdha upalabdhaH prAptashcha | pratyakShagocharo hIti | tatra hetuH | tatashchAyamarthaH | na tAvadanena shAstreNa shAstrapraNetrA.astIndriyo.arthaH upalabhyate | tadabhAvAt.h | nApyaindriyakaH | tasya pratyakShagocharatvena viShayatvAnupapatteH | "aprApte hi shAstramarthavat.h' | kiJNcha pratyakSheNa tamarthamupalabhya khalvasau shAstre pravINavAn.h | anyathA (tatpra)praNayanAnupapatteH | tathAcha taM prati tamevArthamupadarshayatkathaM saviShayaM syAt.h | evaM prayojanamapi na tAvadatIndriyam.h | tadabhAvAt.h | nApyaindriyakam.h | tasya yogyAnupala(bdhi)mbhabAdhitatvAt.h | nanu hitopadeShyari jano.anurajyate | "janAnurAgaprabhavAshcha sampadaH' iti chet.h | kR^itaghnatAnimittapratyavAyAnusandhAne satyevametat.h | tattu pareNa tyAjitamiti | 
dvitIyaM dUShayati- narairiti ||
labdhamityanuvartate | atrApi pUrvavaduttaram.h | syAdetat.h | dharmAdyatIndriyAbhimatArthAbhAvaH shAstrasya viShayaH | tasya pratyakShatve.api vaidikavAsanAnimittashaN^kAkalaN^kitatvena viShayatvamupapadyate | prayojanaM cha dharmAdharmashaN^koparuddhArthakAmopabhogaH | tatkathaM naraiH shAstrAtkiM labdhamityuchyate | maivam.h | viShayapratipattau hi prayojanAvAptiH | viShayaM cha kiM shAstramAptavAkyatayA pratipAdayet.h utopapattivyutpAdanena | nAdyaH | AgamaprAmANyAbhyupagamaprasaN^gAt.h | nAsti atIndriyaM kimapItyetAvataiva pUrNatve(naiva)na vAkyavistaravaiyarthyAchcha | na dvitIyaH | upapattiprAmANyAbhyupagamaprasaN^gAt.h | shAstraM shaN^kAmeva nivArayati | viShayapratipattistu pratyakSheNaiveti chenna | svayaM vopapattivyutpAdanena vA kamapyarthamanupadarshayataH shaN^kAnivAraNAsAmarthyAt.h | shaN^kA hi saMshayo vA syAdviparyayo vA | dvAvapi viparItArthagocharabalavatpratyayanirasanIyau | nAj~nAmAtreNa | tarkavyutpAdanaM shAstreNa kriyata iti chet.h(na) | tasyApi pramANatvAt.h | tadidaM "darshanena' iti prakR^itAnuvR^ittau satyAM "shAstrAtkim.h' itrata vadatA sUchitam.h | anyathA naraishchetyavakShyat.h | mohanaM vinetyubhayavAkyasheShaH parihAsaH | shAstrapraNetrA suraguruNA.ayogyajanavyAmohanaM prayojanaM labdham.h | anyaishcha mithyAj~nAnam.h | nAto.adhikamiti |
kimato yadyevamityata Aha- sveti ||
niShphalaM shAstramiti vakShyamANaM siMhAvalo(kananyAye)kitenAnuvartate | tachchopalakShaNam.h | nirviShayaM chetyapi draShyavyam.h | viShayaprayojanavattvaM hi svaparaviShayaprayojanavattayA vyAptam.h | tR^itIyaprakArAbhAvAt.h | sarvaprakAraparityAgena sAmAnyAnavasthAnAt.h | tatashcha vyApikAyAH svaparaviShayaprayojanavattAyA abhAvAttadvayAptaM viShayaprayojanavattvamapi nAstItyarthaH | 
astvevaM viShayaprayojanashUnyamasmadIyaM shAstram.h | tataH kimityataH sUtraM vyAkhyAti- svamatenaiveti || 
yata evaM svamatenaiva niShphalaM nirviShayaM cha na kevalaM paropapAdanameva | tasmAd.h vR^ithA viShayaprayojanashUnyam.h | yasmAdvAdinA chArvAkeNa prativAdibhishcha taditaraiH sarvairviShayaprayojanashUnyatayA.abhyupagatam.h | tasmAdviShayaprayojanashUnya(meve)tyarthaH | yasmAdvR^ithA tasmAttachChAstraM kimiti svayaM prekShAvAnpralapati | prekShAvatA nArambhaNIyamiti yAvat.h | viShayaprayojanashUnyaM chArabhamANo na laukiko nApi parIkShaka ityunmattavadupekShaNIyaH syAditi | yadvA niShphalamiti prayojanAbhAvAbhidhAnam.h | vR^itheti viShayAbhAvavachanam.h | tathAchaivaM sUtrayojanA | na kevalaM paropapAdanena kintu svAbhyupagame.apyarthAbhAvAdanArambhaNIyaM shAstramiti sheSha iti | arthAbhAvahetorasiddhiparihArAyAbhyupagame.apItyuktam.h |  Vyasa-(23)





nanu cha pramANAnurodhi prayojanam.h | na punaH prayojanamanurudhyAprAmANiko.ayartho.aN^gIkartumuchitaH | atiprasaN^gAt.h | pramANaM cha pratyakShameva nAnyat.h | nachaivaM lokavyavahArochChedaH | sambhAvanayaiva tadupapatteH | saMvAdena cha prAmANyAbhimAnAt.h | pratyakSheNa cha deha evAtmopalabhyate | gauro.ahaM jAnAmIti | tathAcha kAlAntarabhAviprayojanAnvayinaH puruShasya abhAvAtkathaM dharmamokShAkhyaM prayojanamatIndriyashcha viShayo.aN^gIkataruM shakyata ityata Aha- dehAditi || 
anubhavataH parAbhyupagataprAmANyena pratyakSheNaiva | mama deha iti hyahaN^kArAspadAtmasambandhI dehaH pratIyate | nachAnyatA.apratItau sambandhapratItirupapadyate | yathA mamArtha iti pratItau bhedapratItipUrvaka eva sambandhAbhAsa iti | nanvevaM pratibhAsa eva nAsti | api tarhi ghaTasya svarUpamitivadvayavahAramAtramiti chenna kalpakAbhAvAt.h | viparItapratI(mi)tau khalvevaM kalpyate | nachaivaM prakR^ite | kasyachitkadAchidapi deho.ahamiti pramAbhAvAt.h | tadidamukttam.h- sharIriNAM sadeti || ata eva pratibhAso.api bhramo.astviti nirastam.h | asti gauro.ahamiti prameti chenna | pratipakShatayA bAdhakatvAnupapatteH | 
kiJNcha nAyaM dehAtmatAvabhAsaH | kintu dehadharmasyAtmadharmatAvabhAsaH | nacha vyadhikaraNayorvirodho.asti | tadabhAve kathamasAviti chet.h | kimetadanumAnamarthApattirvA prashnamAtraM vA | na prathamadvitIyau | apasiddhAntAt.h | sphaTikajapAkusumayorabhedApratibhAse.api taddharmasya tatra pratItidarshanAchcha | tR^itIye tu vakShyate | astu pratItiH | pratyakShamiti tu kutaH | abAdhapratibhAsasya pratyakShAdanyasya pareNAnabhyupagamAt.h | abhyupagame vA prAmANyAparihArAt.h | aparokShatayA.anubhavAchcha | tadidamukttam.h - vyakttamiti || nacha tadevAsiddham.h | liN^gAdyanusandhAnAbhAve.api bhAvAt.h | anyathA dehapratibhAsasyApi tanna syAt.h | etadapyukttam.h - sadeti || 
kechidAhuH | dehAtmabhedaj~nAnaM samAdhiparipAkavatAmeveti | tadasat.h | A.avipAlagopAlaM mama deha itrata pratibhAsasyAnapalapanIyatvAt.h | ata evAha- sharIriNAM a(sharIrA)bhimAninAmiti ||
nanvastvAtmA dehAtirikttastathA.apyarthakAmAtiriktte puruShArthe tatsAdhanAdau cha kiM mAnam.h | vedAdirAgamo.anumAnaM cheti vadAmaH | tasya prAmANyameva kuta iti chet.h | tatrAha- pratyakShasyaiveti || 
yatpareNAbhyupagatamarthAdi tatkutaH siddhamiti vakttavyam.h | pratyakSheNeti chet.h | pratyakShasya mAnatvamityeva kenAvasIyate | tathAcha puruShArthatatsAdhanamAtrAsiddhau jagadanIhamApadyeteti | pratyakShaj~nAnaM tAvatpratIyate | prAmANyaM cha j~nAnagrAhakamAtragrAhyam.h | ataH kathamuktto doShaH | prAmANyaparatastvAvAde.api bAdhakAbhAvAdinA pratyakShaprAmANyasiddhirityata Aha- yadIti ||
yadi pratyakShaj~nAnaprAmANyasya j~nAnagrAhakaM vA bAdhakAbhAvAdikaM vA sAdhakamuchyate | tarhi tadeva vedaprAmANyaviShaye kathaM sAdhakaM na bhavet.h | nahi vedavAkyAjj~nAnaM notpadyate | nacha na pratIyate | atra vedagrahaNamupalakShaNam.h | ata evAnyeti sAmAnyena vakShyati | 
nanu j~nAnagrAhakasya prAmANyagrAhakatvamityutsargaH | apavAde(na tva)satyaprAmANyamapi gR^ihyate | tatkathaM vedAdiprAmANyasiddhiH | paratastve.api bAdhakAbhAvaH kuta iti chet.h | samametatpratyakShe.api | anupalambhAdapavAdAdyabhAvaH pratyakShasiddha iti chet.h | tulyametadvedAdAvityAha- nacheti ||
yadvA pratyakShaprAmANyamabhyupagachChanpraShyavyaH | kiM tvayA.anubhUyamAnasyaikasyaiva pratyakShasya mAnatvam.h uta sarvasyApi pratyakShasya | Adye doShamAha- pratyakShasyaiveti || itareShAmapi pratyakShANAM tattulyasAmagrIjanyatve satyekasyaiva pratyakShasya mAnatvamiti kenAvasIyate | dvitIye doShamAha- pratyakShasyaiveti || pratyakShasya mAnatvameva sarvamapi pratyakShaM pramANamiti kenAvasIyate | anubhUyamAnapratyakShAdanyasya pratyakShasya, tatprAmANyasya vA chAvasAyakaM na kimapItyarthaH | 
parakIyavachanena cheShyayA vA pratyakShamavagamya pratyakShatvena tasya prAmANyamavagamyata ityata Aha- yadIti || pratyakShasya tatprAmANyasya cha sAdhakaM vachanamanumAnaM cha yadi pramANamiShyate tarhi vedAdiprAmANye kathaM na bhavet.h | abhyupagama iti sheShaH | 
evamanumAnAgamaprAmANyaM pratyapi vikalpaH | Adyastu pUrvavannirastaH | apasiddhAntashcha adhikaH | dvitIyaM dUShayati- nacheti || anyayoH parapuruShAdivartinoranumAnAgamayoramAnatA | pUrvavadAshrayAdyasiddheH | tatsAdhakAN^gIkAre cha vyAghAtAditi bhAvaH | 
nanvarthasannikR^iShyakaraNajanyatvAtpratyakShaM pramANam.h | anumAnAgamayoratItAdikamapi viShayIkurvatostadabhAvAtkathaM prAmANyamiti | kiM yAthArthyameva prAmANyaM tanniyAmakashcha sannikarShaH anyathA.atiprasaN^gAdityabhiprAyaH uta viShayasannikR^iShyakaraNajanyatvaM prAmANyamiti | 
Adye.api kiM yathAkathaJNchitsannikaSharo niyAmakaH uta saMyoga eva | AdyaM dUShayati- nacheti || evaM tarhyanyayoranumAnAgamayoramAnatA nAsti | avinAbhAvAdisannikarShasya tatrApi sattvAditi bhAvaH | dvitIye doShamAha- kvApIti || 
kvApi pramANe chAkShuShe shrAvaNe cha | nAvasIyate nAbhyupagamyate.arthasaMyukttakaraNajanyatA | pareNa golakA(dya)tirikttasya chakShurAderanabhyupagamAt.h | tadAtmakasya chArthasaMyogAbhAvAt.h | tataH pratyakShasyApi kasyachitprAmANyaM na syAditi | 
dvitIyaM dUShayati- nacheti || yAthArthyAdanyA arthasannikR^iShyakaraNajanyatAlakShaNA mAnatA na vakttavyA | kuta ityata Aha- kvApIti || pUrvavachchAkShuShAdAvavyApteriti bhAvaH | upalakShaNaM chaitat.h | viparyayAdAvativyAptishchetyapi draShyavyam.h | 
yAthArthye satIdaM lakShaNamiti chet.h | tarhi tadevAstu kiM visheShyeNa | anumAnAdivyAvR^ittyarthamiti chenna | tadaprAmANyasyAdyApyasiddherityAha- nacheti ||
nanu vedAdyarthasyAnupambhabAdhitatvAtkathaM tatprAmANyamiti chenna | vedAdinaivopalabdheH | tadanyena nopalabhyata iti chet.h | tatkiM pramANAntarasaMvAditvaM prAmANyam.h | addheti chettatrAha- nacheti || pramANAntarasaMvAdalakShaNA mAnatA netyarthaH | kuto netyata Aha- kvApIti || anavasthAprasaN^gAt.h kvApi pramANe nAvasIyate | yataH yadvA kvApi svasukhAdij~nAne pramA(Na)Ne saMvAda eva nAvasIyate iti yojyamityalam.h |
|| iti  shrImannyAyasudhAyAM abhyupagamAdhikaraNam.h || 
|| atha shrImannyAyasudhAyAM puruShAshmAdhikaraNam.h || 
|| OM puruShAshmavaditi chettathApi OM || a(trAnIshva)tra nirIshvarasAN^khayaikadeshinAM puruShopasarjanaprakR^itikartR^ikatvavAdinAM matamapAkriyate | nanvevaM tarhi tadanantaramevedamArambhaNIyam.h | satyam.h | tathA.apyabhyadhikAshaN^kAnusAreNeyamukttiH | tathAhi | paramachetanasya bhagavata eva sarvakartR^itvaM prAgukttam.h | tasya kevalaprakR^itikartR^ikatvavAdaH sAkShAdvirodhIti prathamamapAkR^itaH | tatra mA bhUtkevalasyAchetanasya pradhAnasya jagatkartR^itvam.h | IshvarAnugR^ihItasya tu bhaviShyatItyAshaN^kA dvitIyAdhikaraNe (nirastA)nirAkR^itA | mA bhUdachetanasya kartR^itvaM kintu sharIrasyaiva chaitanyAshrayasya kartR^itvamastvityAshaN^kaya sharIrasya chaitanyAshrayatA.ayogAt.h punastadavasthaH kartR^itvAyoga iti tR^itIye.abhihitam.h | idAnIM tu kevalasyAchetanasya kartR^itvAyoge.api chetanasannidhAnena tadupapatteH kimIshvare(NetyA)NetyeShA shaN^kA nirAkriyate | 
tanmatarItiH sUtra evoktteti tadeva vyAchaShye- sannidhAnAditi ||
yathA khalvachetanameva sharIraM chetanasyAtmanaH sannidhAnamAtreNa ashmAnayanAdikaM karoti | evamachetanA.api prakR^itiH puruShasannidhAnAnmahadAdikAryaM  kariShyati | tathAcha prayogaH | mahadAdikaM puruShopasarjanaprakR^itikartR^ikam.h kAryatvAdashmAnayanAdivaditi | evaMcha kimIshvareNeti shaN^kArthaH | yadyapyevamabhyadhikamAshaN^kitaM tathA.api rachanAnupapatterityukttadoShaH samo bhavet.h | na parihR^ito bhavet.h | kutaH | abuddhipUrvatvAt.h | prakR^iteriti sheShaH | buddhiH pUrvA yasya tat.h buddhipUrvam.h | j~nAnechChAprayatnA ityarthaH | na vidyate buuddhipUrvaM yasya tattathokttaM tasya bhAvastattvam.h | tasmAt.h | etadukttaM bhavati | j~nAnechChAprayatnavattvaM hi kartR^itvam.h | nacha puruShasannidhAne(.api) na prakR^iterbuddhimattvaM sambhavati | achetanatvAN^gIkAravirodhAt.h | nacha buddhayabhAve tatkAryayorichChAprayatnayorapi sambhavaH | tathA chAchetanasya kartR^itvapratij~nA vyAhataiveti | nanvAtmopasajarnasya sharIrasyAshmAnayanAdikartR^itvaM nidarshitam.h | tatkatha(metadi)miti chenna | sharIrasyApyukttarItyA kartR^itvAsammateH | 
dUShaNAntaraM cha dR^iShTAnte darshayituM sUtram.h- || OM aN^gitvAnupapatteH OM || iti | tadvayAchaShye- aN^gitvAditi || 
chashabdo dUShaNAntarasamuchchayArthaH | evashabdo vakShyamANakaimutyasphuTIkaraNArthaH | aN^gitvaM pradhAnatvaM sharIraM pratIti sheShaH | tadaN^gatvokttitaH tasyopasarjanatvAN^gIkArAt.h | syAt.h sAN^khaya iti sheShaH | 
nanvetatprakR^itaviruddham.h | parameshvarasya hi sarvakatarR^itvamupapAdayitumayamArambhaH | tathAcha ashmAnayanAdikArye jIvasya prAdhAnyopapAdanaM kathaM na prakaraNaviruddhamiti chenna | jIvagatasya amukhyasya kartR^itvasya nirAsa eva yadA pramANavirodhaH tadA kimu vakttavyaM sarvakarturIshvarasyApalApa ityetatpradarshanAyaiva sUtrakR^itA jIvasyAN^gitvopapAdanAdityAshayavAnAha- kimviti ||
asya sarvakartR^itvena pratipipAdayiShitasya | uttarasUtre chAsyAN^gIkAravAdatvaM sphuTIbhaviShyatIti hishabdena sUchayati | 
kathaM jIvasya prAdhAnyanirAsAdapyatishayeneshvaranirAsaH pramANaviruddha ityata Aha- yata iti ||
yataH kAraNAdakhilaM pramANaM yogipratyakShAnumAnAgamAtmakaM sarvakartAramIshvaraM pratipAdayati tasmAditi pUrveNa sambandhaH | 
|| iti  shrImannyAyasudhAyAM puruShAshmAdhikaraNam.h ||
|| atha  shrImannyAyasudhAyAM anyathAnumityadhikaraNam.h || 
|| OM anyathA.anumitau cha j~nashakttiviyogAt.h OM || prakR^ityupasarjanapuruShakartR^itvavAdinAM nirIshvarasAN^khayaikadeshinAM matamatra nirAkriyate | tathAhi ashmAnaya(napra)nAdipravR^ittau tAvatpuruShasya prAdhAnyaM sharIrasya chopasarjanatvamanubhavasiddhamityukttam.h | tathAcha tad.hdR^iShTAntena mahadAdikAryamapi prakR^ityupasarjanapuruShakartR^ikamanumIyate | puruShasya cha chetanatvena na kartR^itvAnupapattiH | suShuptyAdau cha kartR^itvAnupalambhAtprakR^itirupasarjanabhUtA.aN^gIkaraNIyA | evaMcha kimIshvareNeti | 
atra vakttavyaM kiM puruShasyaikAkinaH kutrApi svAtantyaM nAsti uta astIti |
AdyaM dUShayituM sUtraM vyAchaShye- aN^gitvamiti ||
ryadi puuruSha(syaivAN^gi)syAN^gitvaM prAdhAnyaM kartR^itvamiti yAvat.h | prakR^itestUpasarjanatvameveti pUrvamatAdanyathA.anumIyate | tatrApi cha puruShasyAkhilaM svAtantyaM nAstIti pakSho yadyaN^gIkriyate tadA svatantro.anyaH parameshvaro.aN^gIkaraNIya eva syAt.h | kutaH | prakR^itipreraNe  puruShasyAshakttatvAt.h | mA bhUttAvatkAryAntarArthamIshvarApekShA | tathA.api prakR^itipreraNArthamapekShaNIya evAsAvityaperarthaH | 
etadukttaM bhavati | na tAvatsattAmAtreNa saMyogamAtreNa vA pradhAnasya kartAraM puruShaM pratyupasarjanatvam.h | suptipralayAdAvapi prasaN^gAt.h | kintu karaNatvAdinA | nacha kartrA.aprayujyamAnasya karaNatvAdikaM dR^iShTam.h | nacha tadeva tatpreraNe karaNAdi | svavR^ittivirodhAt.h | tathAcha prakR^itinirapekShasya puruShasya kvApi vyApArAsAmarthye.avashyamanyena sahakAriNA bhAvyam.h | nachAsAvapyevaMvidha eva | tasyApi sahakAryantarApekShAyAmanavasthAprasaN^gAt.h | ataH svatantra evAsAvaN^gIkaraNIyaH | sa eva cheshvara iti kathamasau nAbhyupagamyata iti |
dvitIyaM niShedhati- nacheti ||
tathA sati prakR^ityanapekShatvaprasaN^gena (asya) svasiddhAntavirodhApatteriti bhAvaH | anena vipratiShedhAchcheti sUtraM vyAkhyAtaM bhavati | sUtrasyArthAntaramAha- pratyakShAdIti || 
pratyakShAdipramANairhi puruShasyAsvAtantyaM sarvadA u(sarvatro)palabhyate | prakArAntareNa vyAchaShye- hiteti ||
AdipadenAhitakriyopAdIyate | evaM paJNchamatAni nirAkR^ityopasaMharati- bhadramiti ||
pAtaJNjalAbhimatasyeshvarasyeshvaralakShaNAbhAvAttadapyanIshvarameva matamiti |
nanvanyAnyapi bhinnakasaMsAramochakAdInyanIshvarANi matAni santi  tAni kuto na nirAkriyante | ukttadoShaireva nirastatvAt.h abhyadhikAshaN^kA.abhAvAchchetyAha- saMsAriNa iti ||
saMsAripadamIshvarAtirikttopalakShaNam.h | sarveshamiti visheShyapadam.h | tena na paunaruktayam.h | upamaivopamam.h | svArthiko.aN.h | nAstyaupamaM yasyAsAvanaupamaH | yadvopamAyA ayamaupamaH | sopama iti yAvat.h | tato naJNsamAsaH | asya prapaJNchasya | ime kathitA doShA iti sheShaH | na kevalaM sarveshaM svarUpeNAnaN^gIrkurvatAmime doShAH | kintu tamaN^gIkR^ityApi jIvA(dya)nyatvAdivisheShaNAni tasyAnaN^gIkurvatAmapi | tathAtve phalatastasyAnIshvaratvAditi |
kimato yadyevamanIshvaramatamasamaJNjasamityata Aha- tasmAditi || 
na parapakShanirAsamAtreNa svapakShasiddhirityataH shrutipramANenetyAdyukttam.h | para utkR^iShya ukttavisheShaNopapannaH | nitya iti sAmarthyAdaN^gIkArasya visheShaNam.h | sarvadeti yAvat.h | nishchayasya svaparapakShasAdhanopAlambhAtirikttAnapekShatvAtprAmANikanishchayasya chAsamIchInatvAyogAtsunishchitamityukttam.h | prathamAdhyAyavyutpAditena parapakShopAlambhena cha yathAlakShitaM brahma siddhamityAshayaH | nanvevaM tarhi uttarAdhikaraNAnAmAnarambha eva | nirAkariShyamANai(ru)rapyukttavisheShaNasyeshvarasyAnabhyupagatatvAditi chet.h | satyam.h | tathA.api tanmatAnAmatyantaheyatApradarshanAya dUShaNAntarANi vyutpAdanayitumuttaro granthaH | 
|| iti  shrImannyAyasudhAyAM anyathAnumityadhikaraNam.h || 
|| atha  shrImannyAyasudhAyAM vaisheShikAdhikaraNam.h || 
|| OM mahaddIgharvadvA hrasvaparimaNDalAbhyAm.h OM || atra paramANvArambhavAdinAM vaisheShikAdInAM matamapAkriyate | nanu vaisheShikAdayaH parameshvaramaN^gIkurvantyeva | tatkathaM tannirAsAyAdhikaraNArambha ityAshaN^kaya yadyapIshvaraM svarUpeNAN^gIkuvarnti tathA.api taddharmeShu sukhAdiShu vipratipadyanta eva | tathA sR^iShTipralayAdividhiM chAnyathA manyanta ityato yukttastannirAsAyAdhikaraNArambha ityAshayavAMstanmatamupanyasyati- nityeti || 
IshaM vadanto.anye ityAhuriti vakShyamANenAnvayaH | nityA j~nAnaprayatnechChA yasyAsau tathokttaH | saN^khayAdyaiH saN^khayAparimANapR^ithaktavasaMyogavibhAgaiH | sAvadhAraNaM chaitat.h | evamaShyaguNakameva vadanta iti | nityadravyAshritAnyekatvaikapR^ithaktavaparimANAniA nityAnyeva dvitvadvipR^ithaktavAdIni saMyogavibhAgau cha savartrAnityA eveti siddhatvAtsaN^khayAdau vidyamAno.api nityAnityavibhAgo nAbhihitaH | j~nAnAdInAM tu jIvAshritAnAmanityatvAdatra nityatvasaN^kIrtanam.h | 
yadyapi kechidIshvaraM ShaD.hguNamAchakShate | tathA.api na tatparamaM matamityaShyaguNatvamevopanyastam.h | evamAtreyasya j~nAnAnityatvamapi nopanyastam.h | 
yadvA nityatvasaN^kIrtanaM guNAntarAbhAve yukttitvena kR^itam.h | tathAhi | jIvAtmAno buddhisukhaduHkhechChAdveShaprayatnadharmAdharmabhAvanAbhirnavabhirvisheShaguNairyukttAH | tatra nityayathArthaj~nAnasya mohAbhAvAttatprabhavasya dveShasyAbhAvaH | tadabhAve tanmUlayordharmAdyayorabhAvaH | ichChAyA api mohAbhAvenArAgarUpatvAnna dharmAdikAraNatvam.h | dharmAdyabhAve cha tatkAryayoH sukhaduHkhayorabhAva eva | nityaj~nAnatvAdeva smR^ityasambhavena kalpakAbhAvAdbhAvanAyA apyabhAva iti |
athavA nityatvena j~nAnAdInAmakhaNDatvaM sUchayati |
evamapIshvaraviShayAM vipratipattimupanyasya sR^iShTiviShayAmupanyasyati- tadichCheti || 
mahApralaye hi vakShyamANo nityavargo.anityAshcha dharmAdharmasaMskArAdayo.avatiShThante | tato brahmavarShashatAnte prANinAM bhogabhUtaye maheshvarasya sisR^ikShA saJNjAyate | tayA cha sarvAtmagatA dharmAdharmalakShaNAdR^iShTAdayo labdhavR^ittayo bhavanti | tatastadichChayA sisR^ikShAlakShaNeshvarechChayA.adR^iShTairadR^iShTavadAtmasaMyogaishcheti yAvat.h | choditAH preritAH | kriyAvanta iti yAvat.h | 
prAk.h pravibhakttatayA.avasthitAH paramANavashchaturguNAH pAthirvAH pAthasIyAstaijasA vAyavIyAshcha dvishaH saMyujyante | atra paramANava ityevoktte manasAmapi grahaNaM syAt.h | teShAM saMyogasadbhAve.api vakShyamANaM dravyArambhakatvaM gaganavadasparshavattvAdayukttam.h | atastadvayAvR^ittaye chaturvargA ityukttam.h | yadvA sajAtIyasaMyoga eva dravyArambhako na tvanya iti anena sUchayati | 
akhilA iti | dvishaH saMyoge niyamavachanAt.h | ye paramANavo dravyArambhAya saMyujyante te.akhilA dvisho dvau dvAveveti | 
tataH kimityata Aha- paramANviti ||
paramANupuJNjavAdaM pariNAmavAdamaniyamavAdaM chaivashabdena vyAvartayati | paramANudvayenaiva, natu nirantaratayotpannaparamANudvayaM, nApi paramANudvayameva saMyukttamAsAditapariNAmavisheShaM, nacha trayAdineti | jAyate ityasatkAryavAdaM sUchayati | jAtyapekShayaikavachanam.h | tatashcha saMyukttasajAtIyaparamANudvayaistato.atyantabhinnAni tatsamavetAni prAgasantyeva dvayaNukanAmakAni dravyANyutpadyanta ityarthaH | dvayaNukatrayeNa tyaNukaM jAyate ityanurvate | eveti cha | atrApi pUrvavadvayAkhyAnam.h | aNutvaparimANasya paramANau dvayaNuke cha sAmyAd.hdvayaNukasaMj~nAvattyaNukasaMj~nA.apyupapadyata eva | taiH sajAtIyaiH saMyukttaishchaturbhistyaNukaiH tadAtmakaM dravyaM jAyate | tyaNukeShvaNusaMj~nopachArAt.h | kechit.h dvayaNukaireva chaturaNukArambhamabhyupayanti | tanmatAnusAreNa taidvaryaNukairiti vyAkhyeyam.h | dvayaNukAni trINi (dravyaM) yatkAyarmArabhante tattyaNukam.h | chaturbhirArabdhaM chaturaNukamiti | atra cha saMj~nA mukhyaiva | tataH tyaNukebhyashchaturaNekebhyo vA | tushabdo visheShArthaH | tamevAha | aniyamenaivaitAvadbhireveti saN^khayAniyamaM vinetyarthaH | dravyasamavAyikAraNAni kAyardravyANi khaNDAvayavinaH | tyaNukAderantyAvayavinashcha madhye naikameva khaNDAvayavi kintu aniyamenAnekAnyapi bhavantIti sUchayituM bahuvachanam.h | tataH taiH khaNDAvayavibhishchAniyamenaiva saN^khayAniyamaM vinaiva sarvAvayavinAmantyAvayavinAM sharIrendriyaviShayANAM sambhavaH | tadanena dravyotpattirabhihitA | guNAnAM karmaNAM cha svAshrayadravyeShUtpAdo draShyavyaH | 
sarvamapi kAryaM bhAvarUpaM kAraNatritayajanyam.h | kAraNAni cha samavAyyasamavAyinimittAnAmAni | tatra ya(tsama)tra samavetaM kAyarmutpadyate tatsamavAyikAraNam.h | tatsvarUpeNa darshayati- kAraNamiti || 
atra dvayaNukAdikAryotpattau paramANvAdidravyapadArthaH samavAyikAraNam.h | kutaH | atra paramANvAdau dravye hi yasmAtsarvakAyarM samavetamutpadyate tasmAditi sheShaH | 
samavAyyasamavAyivyatirikttaM kAraNaM nimittam.h | tadudAharati- Isheti ||
nimittaM tvityanvayaH | idaM cha sarvakAryasAdhAraNaM nimittaM darshitam.h | evamanyadapi draShyavyam.h | yathA turIvemAdikaM paTasyetyAdi |
samavAyikAraNapratyAsannamavadhR^itasAmarthyamasamavAyikAraNam.h | samavAyikAraNatatsamavAyikAraNayoranyatarasamavetatvaM 
samavAyikAraNapratyAsannatvam.h | sAmarthyAvadhAraNaM chAnanyathAsiddhaniyatapUrvabhAvitvena bhavati | tachchAsamavAyikAraNaM dravyaM samavAyikAraNamitivannaikoktayA vakttuM shakyam.h | pratikAryaM pR^ithaktavAt.h | atastadvivekena darshayituM tajj~nAnasya kAyarj~nAnasApekShatvAtkAryAkAryavibhAgaM tAvadAha- sAmAnyeti || 
kAryatvAnityatvayoH samaniyamAnnityAnityavibhAgokttayA kAryAkAryavibhAga eva siddhayati | 
ShaDime dravyaguNakarmasAmAnyavisheShasamavAyAH bhAvarUpAH padArthAH | abhAvaH saptamaH | vidhirUpo bhAvaH | niShedharUpo abhAvaH | guNAshrayo dravyam.h | samavAyikAraNaM vA | sAmAnyavAnasamavAyikAraNamaspandAtmA guNaH | chalanAtmakaM karma | nityamekamane(kAnugataM)kasamavetaM sAmAnyam.h | nityeShveva dravyeShveva vartanta eva ye te (antya)visheShAH | atyantavyAvR^ittihetavo vA | ayutasiddhayoH sambandhaH samavAyaH | avashyamAshrayAshrayibhAvenAvasthitAvayutasiddhau | nityaH sambandho vA | 
tatra sAmAnyamantyavisheShashcha samavAyashchetyetattrayaM nityamakAryaM cha | visheSha ityevoktte dravyaguNakarmasAmAnyAnAmapi grahaNaM syAt.h | vishiShyate.aneneti hi visheShaH | dravyaM cha daNDAdikamadaNDyAdibhyo devadattAdikaM vyAvartayati | guNashcha nirguNAd.hdravyam.h | kamarApi niShkriyAnmUrtam.h | sAmAnyaM dvividhaM paramaparaM cha | paraM sattA prachurAshrayatvAt.h | aparaM dravyatvAdi alpAshrayatvAt.h | tatra parasAmAnyasyAnuvR^ittimAtrahetutvena sAmAnyamAtratve.apyaparasAmAnyaM vyAvR^itterapi hetutvAdvisheSho.api ye vyAvartakA bhavanti te.antyAH | atyantavyAvR^ittihetava iti yAvat.h | nahi daNDAdikaM tathA | daNDyantarAdibhyo.avyAvartakatvAt.h |
kriyA utkShepaNApakShepaNAkuJNchanaprasaraNagamanarUpA anityAshcha | chashabdo.avadhAraNe | na dravyAdivadubhayarUpA ityarthaH | 
guNA dravyANi cha nityAnityabhedena dvividhAnIti | tathAhi | dravyANi pR^ithivyaptejovAyvAkAshakAlAdigAtmamanAMsi | tatra paramANurUpANi pR^ithivyAdIni chatvAri, gaganAdIni paJNcha nityAni | dvayaNukAdirUpANi pR^ithivyAdIni chatvAryanityAnIti | guNAshchAnityadravyagatA anityA eva | pArthivaparamANAvaikatvaikapR^ithaktavaparimANagurutvAni nityAni  | rUparasagandhasparshAnekatvAnekapR^ithaktavasaMyogavibhAgaparatvAparatvasaMskArA anityAH | (Apye cha) pAthasIye cha rUparasasparshaikatvaikapR^ithaktavaparimANagurutvadravyatvasnehA nityAH | anekatvAnekapR^ithaktavasaMyogavibhAgaparatvAparatvasaMskArA anityAH | taijase cha rUpasparshaikatvaikapR^ithaktavaparimANAni nityAni | anekatvAnekapR^ithaktvasaMyogavibhAgaparatvadravyatvasaMskArA anityAH | vAyavIye cha sparshaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgaparatvAparatvasaMskArA anityAH | AkAshe chaikatvaikapR^ithaktavaparimANAni nityAni | aketvAnekapR^ithaktavasaMyogavibhAgashabdA anityAH | kAle dishi chaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgA anityAH | Atmani chaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgA buddhayAdayashcha nava anityAH | IshvarasyApi visheSho.abhihitaH | manasi chaikatvaikapR^ithaktavaparimANAni nityAni | anekatvAnekapR^ithaktavasaMyogavibhAgaparatvAparatvasaMskArA anityAH | iti vivekaH | 
evaM kAyarAkAryavibhAgamuktavA yasya yadasamavAyikAraNaM tadAha- kArya iti || 
kAryakAraNagrahaNamupalakShaNam.h | tatashcha kArye.akArye cha dravye jAyamAnAnAM guNAnAM samavAyikAraNasamavAyikAraNasthAH samavAyikAraNasthAshcha guNAH samavAyikAraNasthaM karma cha samavAyyanyakAraNaM asamavAyikAraNam.h | karmaNashcha asamavAyikAraNasthA guNA evAsamavAyikAraNamiti yojyam.h |
Adyastushabdo dravyAdvisheShaM dyotayati | dvitIyasya dravyakAraNaM tvityanvayaH | yadvA dvAvapyanukttasamuchchayArthau | tachchokttam.h | tathAhi | kAryagatAnAM rUparasagandhasparshaparimANaikatvaikapR^ithaktavottarasaMyogavibhAgagurutvadravatvasnehavegAnAM kAraNagatA rUpAdayo.asamavAyikAraNam.h | pArthivaparamANugatAnAM rUparasagandhasparshAnAM pArthivataijasaparamANugatadravyasya tadgata eva tejaH saMyogaH | sarvatrAnekatvAnekapR^ithaktavayorAshrayagataikatvaikapR^ithaktavAni | saMyogavibhAgavegAnAmAshrayagataM karma | paratvAparatvayorAshrayagatau dikkAlasaMyogau | AtmavisheShaguNAnAmAtmagato manaH saMyogaH | shabdasyAkAshagatAH saMyogavibhAgashabdAH | karmaNashchAshrayagatA gurutvadravatvavegasaMyogA iti | dravyasya tu samavAyikAraNAnAmavayavAnAM saMyogo.asamavAyikAraNamiti | 
uukttasya kvachidapavAdamAha- evamiti ||
kAraNagataM parimANaM kAryagatasya parimANasyAsamavAyikAraNamityevaM sAmAnyataH siddhAnte sthite.api, tatra parimANavisheShe visheSho.anyathAbhAvaH kalpito vaisheShikaiH | kathamityata Aha- dvayaNuka iti ||
chaturvidhaM parimANam.h | aNutvaM mahattvaM hrasvatvaM dIrghatvaM cha | tatrANutvaM dvividhaM, nityamanityaM cha | nityaM chaturvidhaparamANau manasi cha | pArimANDalyamiti chochyate | anityaM dvayaNuka eva | mahattvamapi dvividhaM nityAnityabhedAt.h | nityamAkAshakAladigAtmasu paramamahattvam.h | anityaM tyaNukAdau kAyardravye | hrasvatvaM dvayaNuka eva | dIrghatvaM tyaNukAdikAryadravya eva | kechitparamANAvapi hrasvatvaM gaganAdAvapi dIrghatvamabhyupayanti | tatra dvayaNuke vartamAnaM hrasvatvam.h | upalakShaNametat.h | aNutvaM cha kAryaguNe dvayaNukakAryatyaNukaparimANe | viShayasaptamIyam.h | tyaNukamahaddIrghatvayorasamavAyikAraNaM na bhavati | tathA paramANau vartamAnaM parimaNDalaM pArimANDalyaM paramANukAryadvayaNukaguNasya hrasvatvasyANutvasya chAsamavAyikAraNaM na bhavati | tyaNukAdigataM tu mahattvaM dIrghatvaM cha chaturaNukAdiparimANaM pratyasamavAyikAraNaM bhavatyeveti | 
kasmAdevaM kalpitamityata Aha- vairUpyamiti ||
tatra dvayaNukaparamANuparimANAnAM tyaNukadvayaNukaparimANAni prati kAraNatvAbhAve vairUpyaM vijAtIyatvaM kAraNam.h | sajAtIyayoreva hi tantupaTaparimANayoH kAryakAraNabhAvo dR^iShTaH | tathAcha prayogaH | dvayaNukatyaNukaparimANe na kAryakAraNabhAvavatI vijAtIyaparimANatvAt.h | vyatirekeNa tantupaTaparimANavat.h | evaM paramANudvayaNukaparimANayorapi draShyavyam.h | paramANoraNutvaM dvayaNukANutvasya kAraNamastviti chenna | tatrApi nityaparimANatvasya paramANutvasya cha vairUpyasya sattvAt.h | evaJNchedvayaNukatyaNukaparimANAnAM kimasamavAyikAraNamityata Aha- vairUpyamiti || anekatvamityarthaH | IshvarabuddhimapekShyotpannA paramANvordvitvasaN^khayA dvayaNuke.aNutvaM hrasvatvaM cha karoti | dvayaNukeShu chotpannA tritvasaN^khayA tyaNuke mahattvaM dIrghatvaM cha karotIti | 
evamupanyastaM matamapAkartumadhikaraNa(sUtra)mavatArayati- tAniti ||
uvAcha mahaddIrghavadvetyAdIti sheShaH | prabalatarkopabR^iMhitamatanirAse sAmarthyaM sUtrakR^itaH kathamityata ukttam.h- svayaM sAkShAtsarvavidyAnAmadhIshastasmAtprabhuriti | 
na vaisheShikAdimatavirodhenokttArthasyAnyathAtvaM shaN^kanIyam.h | tasyopapattiviruddhatvAt.h | tathAhi | yattAvadukttaM dvayaNukAdiparimANaM na tyaNukAdiparimANasyAsamavAyikAraNamiti, tadupapattiviruddhamiti darshayan.h "mahaddIrghavadvA hrasvaparimaNDalAbhyAm.h' iti sUtraM vyAchaShye- mahattvaM cheti ||
evashabdasya tyaNukAdyeShveveti kalpitameveti vA sambandhaH | tyaNukAdyeShu dravyeShu | tasmAt.h tyaNukAdau kArye.antyAvayavivyatiriktte vartamAnAnmahattvAddIrghatvAt.h | 
chashabdo vAkyArthasamuchchaye | kAryaM parimANam.h | tatkAryeShu tyaNukAdikAryeShu chaturaNukAdiShu | tathaivetyevashabdena dR^iShTAntadArShyAntikavaiShamyashaN^kAmapAkaroti | kArye tyaNuke dvayaNuke cha samatvataH kAryaparimANatvAdisAmyAditi hetuvachanam.h | hishabdo vyAptidyotakaH | 
yadyapi mahadAdishabdA dravyavachanAstathA.api bhAvapradhAnatvAtparimANavAchino(pi) bhavantItyAyena mahattvamityAdyukttam.h | sUtrakR^itasya bhAvaprAdhAnyenokttiH kaNAdasUtrAnusAreNa | "kAraNabahutvAtkAraNamahattvAtprachayavisheShAchcha mahat.h' ityAdi hi tat.h | mahaddIrghavaditi ShaShThayarthe vatiH | vibhakttivipariNAmena vA sakAshAdityadhyAhAreNa vA tasmAdityukttam.h | atraitAvadAdau vakttavyam.h | yathA tasmAtkAryeShu kAyarmupajAyate tathaiva hrasvatvAtpArimANDalyato.api kArye parimANaM jAyeta samatvato hIti |
etadukttaM bhavati | tyaNukAdvayaNukaparimANaM svAshrayAshrayasamavAyikAraNaparimANajam.h kAryaparimANattvAchchaturaNukAdiparimANavat.h, dvayaNukaparamANuparimANaM parimANArambhakaM dravyasamavAyikAraNaparimANatvAt.h, tyaNukaparimANavat.h tyaNukadvayaNuke vA parimANArabhyaparimANavatI kAryadravyatvAchchaturaNukAdivat.h, dvayaNukaparamANU parimANAsamavAyikAraNaparimANavantau dravyasamavAyikAraNatvAt.h tyaNukavaditi | nacha vivakShitArthAsiddhiH, anyathA.anupapattyA tatsiddheH | nacha yatra kevalena prachayena parimANamArabhyate tatra vyabhichAra iti vAchyam.h, tasyApi pakShatulyatvAt.h | nachaivaM sati bAdhaH, prachayakAraNatAyA anivAraNAt.h | nachobhayakAraNatvakalpane gauravadoShaH, dvayorapi klR^iptashakttitvAt.h | dvayaNukaparimANaM tyaNukaparimANAjanakam.h, paramANuparimANaM cha dvayaNukaparimANAjanakam.h, parimANatvAt.h paTaparimANavat.h, ityAdinA 
satpratipakShateti chenna, tatsamavAyikANaparimANatvAbhAvasyopAdhitvAt.h, tyaNukaparimANaM chaturaNukaparimANAjanakam.h parimANatvAtpaTaparimANavat.h, ityAdyAbhAsasamAnayogakShematvAchcha | paramANuparimANaM parimANAnArambhakaM nityaparimANatvAt.h gaganaparimANavadityapi na, dravyasamavAyikAraNaparimANatvAbhAvasyopAdhitvAt.h | apyaparamANurUpaM rUpAnArambhakaM nityatvAt.h gaganaparimANavat.h, paramANavo dravyAnArambhakA nityatvAdgaganavat.h, ityAdyAbhAsatulyatvAchcha | 
etena paramANudvayaNukaparimANe parimANAnArambhake aNutvAnmanaHparimANavadityapi parAstam.h | na chAnaNutvamupAdhiH | vakShyamANanyAyena parimANAvAntarajAterapAkaraNAt.h | pakShIkR^itAd.hghrasvatvAdavyAvR^itteshcha |
nanu cha tyaNukAdiparimANaM chaturaNukAdiparimANaM cha sajAtIyamiti yukttastatra kAryakaraNabhAvaH | dvayaNukatyaNukaparimANayostu vijAtIyatvAtkathaM tathAtvamityato dR^iShTAntadArShyAntikayoH sadR^ishamityukttam.h | yathA tyaNukAdiparimANAchchaturaNukAdau sajAtIyaM parimANamutpadyate | tathA dvayaNukaparamANuparimANAdapi tyaNukAdau sajAtIyaparimANotpAdasyaiva sisAdhayiShitatvAnna doSha ityarthaH | 
nanu cha tyaNukAdau mahattvadIrghatve dvayaNukAdau tvaNutvahrasvatve pramANasiddhe | tatkathaM sAjAtyasAdhane bAdho na bhavedityata ukttam.h- mahattvaM cheti || kalpanaivaiShA vaisheShikANAM natu parimANAvAntarajAtibhede pramANamasti | kinnAma parimANamekajAtIyamevotkarShApakaSharvaditi bhAvaH | anena vairUpyasyAsiddhirukttA veditavyA | 
nanu cha dvayaNukAdiparimANasya paramANvAdiparimANAjanyatve bAdhakAbhAvAdaprayojakatvamanumAnAnAm.h | dvayaNukAdiparimANasya saN^khayaiva janmasambhavAdityAshaN^kAM pariharan.h vAshabdaM vyAkhyAti- nachediti ||
chApishabdAvitaretarayoge | evashabdo no bhavedeveti sambaddhayate | 
idamiha vakttavyam.h | dvayaNukAdiparimANe.asamavAyikAraNalakShaNamasti na veti | Adye.asamavAyikAraNalakShaNasadbhAve.api tyaNukAdiparimANaM dvayaNukAdiparimANajaM cha chedbhavettadA tyaNukAdigatAnmahattvato dIrghatvAchcha no bhavedeva, chaturaNukAdiparimANamiti sheShaH | idamukttaM bhavati | yadi samavAyikAraNapratyAsannatvAdisadbhAve.api nAsamavAyikAraNatvaM tadedamativyApakatvAdalakShaNaM syAt.h | tathAcha na tathAbhUtasyApi mahattvAderasamavAyikAraNatvaM syAditi | dvitIye kiM samavAyikAraNapratyAsattirnAsti uta sAmarthyAvadhAraNam.h | nAdyaH | dvayaNukAdiparimANasya tyaNukAdiparimANasamavAyikAraNasamavAyikAraNe dvayaNukAdau samavetatvasya pramitatvAt.h | samavAyikAraNasamavetatvAbhAvAnna chet.h dvayaNukAdiparimANAttyaNukAdiparimANasyotpAdastadA tyaNukAdigatAbhyAM mahattvadIrghatvAbhyAM chaturaNukAdiparimANamapi no bhavet.h tasyApi samavAyikAraNasamavetatvAbhAvAt.h | na dvitIyaH | ananyathAsiddhiniyatapUrvabhAvitvena hi sAmarthyamavadhAraNIyam.h | tachchAsti dvayaNukAdiparimANe | evamapi na chettatastyaNukAdiparimANAdijanma, tadokttaprasaN^ga eva | 
sadR^ishaparimANasyaiva kAraNatvAvadhAraNAdvisadR^ishametadakAraNamavarjanIyasannidhIti chet.h | kimidaM visadR^ishatvam.h | kiM jAtibhedaH | uta vailakShaNyamAtram.h | nAdyaH | paramANudvayaNukAdiparimANAnAmanumAnenaikajAtIyatvasyApi sAdhitatvAt.h | dvitIye vailakShaNyamAtreNa na chetkAraNatvaM tadA mahattvAderapi na syAt.h | nahi tyaNukachaturaNukamahattve na vilakShaNe | sotkarShatvasyAnubhavasiddhatvAt.h | 
atha saN^khayAta eva janmasambhave parimANasyApi kAraNatvaM na kalpanIyamiti chet.h | tathA.apyuktta evAtiprasaN^gaH | chaturaNukAdiparimANasyApi saN^khayAta eva jananopapatteH | yatra tu niyAmakavisheShastatra parimANamapyAdriyatAmiti | yadyapi pariNAmavAdinAM nAyaM panthAH | kintUpAdAnAni svaguNayukttAni tathAvidhakAryatAmApadyanta iti | tathA.api paramatamAshritya pa(reShAmevedaM)rasyedaM dUShaNAbhidhAnamiti na kAchitkShatiH |
evaM paramANuparimANAd.hdvayaNukaparimANasyotpAdaH tatastyaNukaparimANasya janma teShAM chaikajAtIyatvamityanumAnena sAdhitam.h | tadasat.h | pratitarkaparAhatatvAt.h | tathAhi | kiM paramANuparimANAdvayaNuke dvayaNukaparimANAchcha tyaNuke sajAtIyaparimANasyANutvasyotpattiH sAdhyate uta mahattvasya atha hrasvatvasya yadvA dIrghatvasya | sarveShAmapi pakShANAM duShyatvaM pratijAnIte- sadR^ishasya hIti ||
yogo ghaTanA | kathaJNchana ukttaprakAreShu kenApi prakAreNa | 
kuta ityataH prathamapakShe.aniShyamAha- apratyakShatvamiti ||
yadi paramANuparimANAdaNutvena sajAtIyaM dvayaNuke, dvayaNukaparimANAchcha tyaNuke parimANamutpadyate | tadA 
sarvakAryeShvaNutvaprasaN^genAsmadAdyapratyakShatvameva syAdyatastasmAnneti | dvayaNukasyApratyakShatvamiShyamevetyato.avadhAraNam.h | sarveShAmapi kAyarANAmapratyakShatvameva syAt.h | natu (yasya) kasyachitpratyakShatvamiti | dravyasya hyasmadAdipratyakShatvaM mahattve satyudbhUtarUpasparshavattvena vyAptam.h | tathAcha tyaNukAdInAmaNutve mahattvAbhAvAdapratyakShatvaM syAt.h | etena tR^itIyo.api parAstaH | tyaNukAderapi hrasvatve mahatvAbhAvenApratyakShatvaprasaN^gasya durnivAratvAt.h |
dvitIye tu paramANudvayaNukayorapi mahattve pratyakShatvApattiH | na chodbhUtarUpasparshayoranyatarAbhAvena tadabhAvaH | tyaNukAdAvapi tadA(dabhAvA)patteH | ata eva chaturtho.api parAstaH | dIrghatve mahatvasyAvarjanIyatvAditi pakShadvayadUShaNaM spaShyatvAnnokttam.h | yadyapIdaM parimANAvAntarajAtInAmaNutvAdInAmaprAmANikatvoktayA parihR^itameva | tathA.api tasyaivArthasya sphuTIkaraNArthaM punarAshaN^kitamityadoShaH | 
atra tAvadvikalpiteShu mahattvapakShaM gR^ihNAti- na mahattvaM cheti ||
chashabdo dIrghatvasamuchchayArthaH | aNau dvayaNuke | kathaM na kathyata iti vakShyamANamatrApa sambadhyate | 
yadukttaM kimaNutvasyotpattiH sAdhyata ityAdi, tatra paramANumahattvAd.hdvayaNuke mahattvam.h | dvayaNukamahattvAttyaNukamahattvamutpadyate ityeSha pakShastAvatparigR^ihyata ityarthaH | yadyapyatra parimANAvAntarajAtyabhAvAnnaivaM vikalpa eva yujyata iti vakttavyam.h, tathA.api tadabhAvamevopapAdayituM gUDhAbhisandhinA pakShaparigrahaH kR^ita iti j~nAtavyam.h | 
ata eva pakShAntaramapi gR^ihNAti- kathameveti ||
paramANoraNutvAd.hdvayaNuke.aNutvaM dvayaNukANutvAttyaNuke.aNutvaM tatashcha chaturaNuke.aNutvamiti vA pakShaH parigR^ihyata iti bhAvaH | nanvevaM sati pakShadvayokttadoShApattirvyAghAtashchAdhikaH | tathA hi | paramANumArabhyAntyAvayaviparyantasyodbhUta(rUpa)sparshavato mahattve sarvasyApi pratyakShatvaM syAt.h | aNutve chApratyakShatvaM syAt.h | nacha paramANvAdeH pratyakShatvaM tyaNukAderapratyakShatvaM yukttam.h | pratyakShatvApratyakShatve cha parasparavyAhate | yatpratyakShaM ghaTAdi na tadapratyakSham.h | yachchApratyakShaM gaganAdi na tatpratyakShamiti tayoH parasparaparihAreNaiva vR^itteH | 
kiJNcha mahattvANutve parasparaviruddhe kathamekaikatrAN^gIkartumuchite | (tadAha) yathA Aha sUtrakAraH "dR^iShTAntAchcha' iti | nacha kAlabhedena virodhaparihAraH, parimANasya yAvad.hdravyabhAvitvAdityAshaN^kaya pratyakShatvApratyakShatvaprasaN^gayostAvadiShyApAdanatvaM vadanvyAhatiM pariharati- pratyakShatveti ||
paramANvAdAvakhile.api dravye pratyakShatvApratyakShatve sta eveti naitau prasaN^gau yukttau | nacha vyAhatiH | puruShabhedApekShayA vyavasthopapatteriti | etachchottaratra sphuTIbhaviShyati | 
idAnImaNutvamahattvavyAghAtaM pariharati- aNutvaM cheti ||
akhiletyanuvartate | aNutvaM cha mahattvaM chAkhile vastuni vidyete | natu viruddhe | katham.h | yato vastuvyapekShayA.aNutvaM cha mahattvaM cha tadevochyata iti yojanA | 
etadukttaM bhavati | syAdayaM paramANvAdiShvakhiladravyeShvaNutvamahattvAN^gIkAre virodho yadi rUpe nIlatvapItatvavatparimANe.aNutvamahattvAdijAtiyogaH syAt.h | nachaivam.h | pramANAbhAvAt.h | kintu yathA tyaNukAdiShu mahattvamekajAtIyameva, utkarShApakarShavatpareNAN^gIkR^itam.h | yathAchANutvaM paramANudvayaNukayoH | evaM parimANamavAntarajAtirahitameva sarvadravyeShUtkarShApakarShavadvartate | tathA chaikatra dravye vartamAnaM parimANaM dravyAntaravartyutkR^iShyaparimANApekShayA.aNutvamityuchyate | tadeva dravyAntavartino.apakR^iShyaparimANasyApekShayA mahattvamityuchyate | evaJNcha kuto virodhaH | yathA khalvekameva dravyaM dravyabhedApekShayA sannikR^iShyaM viprakR^iShyaM chochyamAnaM na virodhAspadam.h | ata eva pratyakShatvApratyakShatvavirodho.apyapAstaH | tayormahattvAdimAtranimittatve hi sa syAt.h | na chaivam.h | kintu puruShANAmindriyapATavanimittatvameva | anyathA mandavilochanenApi tyaNukamupalabhyeta | tarhi gaganAderapi kadAchitpratyakShatvaM syAditi chenna | udbhUtarUpAbhAvAt.h | dvayaNukAnupalambho guNavisheShaviparyayAdhInaH AlokendriyasannikR^iShyachAkShuShadravyAnupalambhatvAt.h | pavanAnupalambhavadityAdikaM tvapakR^iShyamahattvAdinaivAnyathAsiddham.h | tarhi parvatAderapratyakShatA syAt.h iti chenna | apakarShavisheShasya vivakShitatvAt.h | nAsau vyavasthito.astIti chet.h | satyam.h | ata eva puruShApekShayetyukttamiti | 
astvevaM parimANe.avAntarajAtyabhAvastathA.api na sarvatra mahattvANutvabhyupagamo yujyate | utkR^iShyApakR^iShyaparimANApekShayA hi madhyavarti parimANamaNutvaM mahattvaM chochyata ityukttam.h | tachcha dvayaNukAdiparimANe sambhavati | nacha paramANuparimANe | nahi 
paramANuparimANAdapakR^iShyaM parimANamasti | yadapekShayA tanmahattvaM syAt.h | ataH paramANoraNutvameva | tathAcha na mahattvaM chetyasadityata Aha- tAratamyeti ||
yasmAtsarve.api padArthAH parimANatAratamyenaiva sthitAH | svaparimANApekShayotkR^iShyApakR^iShyaparimANavantaH | sarvANyapi dravyANi kutashchitparimANAdutkR^iShyena parimANena upetAnIti vA | tasmAtparamANorapi mahattvaM yujyate iti sambandhaH | ayamatra prayogaH | paramANuH kutashchidutkR^iShyena parimANena yukttaH, svaparimANApekShayA.apakR^iShyaparimANavAniti vA, dravyatvAttantuvaditi | nacha paramANorapakR^iShyadravyAbhAvAdbAdhitaviShayatvam.h | tadbhAgAnAM vakShyamANatvAt.h | nacha teShveva vyabhichAraH | teShAmapi bhAgavattvAt.h | 
tadevaM paramANudvayaNukAdiparimANAnAM vaijAtyasyAbhAvAdyukttaM sautramanumAnamiti siddham.h | yadyapi vaijAtyamaN^gIkR^ityApi kAryakAraNabhAvaH shakyopapAdanaH | anyathA saN^khayAyA apyakAraNatvApatteH | parimANasyaivamiti niyamasya nirmUlatvAt.h | tathA.api vastusthitireva vakttavyeti | parimANatvAvAntarajAtyapAkaraNena sajAtIyatAmupapAdyAnumAnaM samAhitamiti j~nAtavyam.h |
paramANorapyutkR^iShyaparimANAshrayatvamukttaM tadAkShipati- yatheti ||
yathA mahattvasya vishrAntistathA parimANatva(to)hetoraNutvasya cha vishrAntiriShyate chediti yojanA | atra mahattvANutvashabdAbhyAM parimANotkarShApakarShAvuchyete | tAbhyAM cha tattAratamyamupalakShyate | 
parimANatvata iti || parimAratAratamyatvAdityarthaH | tatAchANau siddhe.aNutvasiddhistatsiddhau cha tat.h(aNutva)siddhiriti parasparAshrayadoShaH parAstaH | tadayamarthaH | parimANApakarShatAratamyaM kvachidvishrAntaM parimANatAratamyatvAt.h parimANotkarShatAratamyavadityanumAnena parimANApakarShatAratamyasya kvachidvishrAntisiddhau yatredaM vishrAntaM yataH paramANurnAsti sa paramANuriti parimANApakarShakAShThAshrayatayA siddhasya paramANoH kathamutkR^iShyaparimANAkhyamapi mahattvaM sAdhayituM shakyam.h | dharmigrAhakapramANena svavachanena (cha) vyAghAtAditi |
atra vakttavyam.h | keyaM kvachidvishrAntirnAma | kimiyattAparichChedaH, tyaNukaparimANAt.h ShaShThabhAga eva parimANaM, na tato.apakR^iShyamastIti, kiMvA kvachiddravye vR^ittiH, apakarShatAratamyamiyattAvachChedarahitameva kintvanantAMshopetamapi tatsarvaM kvachidAshritameveti | 
tatrAdye sAdhye dR^iShTAntaH sAdhyavikala ityAha- neti || 
dR^iShTAntIkR^itasya mahattvasya parimANotkarShatAratamyasyApi vishramaH ukttarUpo nAsti | na kevalaM pakShasyetyaperarthaH | kuto nAstItyata Aha- dR^ishyata iti ||
parimANotkarShataratamabhAvo.ananto.anavadhika ityeva dR^ishyate | na tviyattAparichChedavAniti | bAdhakapramANasadbhAvAtsAdhakAbhAvAchchetyarthaH | kAlAtyayApadiShyaM chAsminpakShe.anumAnamityAha- tatheti ||
tathAshabdo dUShaNasamuchchaye | na kevalaM parimANotkarShataratamabhAvo.ananta iti dR^ishyate | kintvasAvaNau parimANApakarShatAratamye.apyAnantyamanavadhikatvaM dR^ishyata ityarthaH | 
dR^ishyate.ananta ityeva' itIyattAparichChedo na dR^iShTAnte dR^ishyata iti evashabdena ukttam.h | tadvishadayati- neti ||
mahattvamiti dravyavisheShasyevaM (syaiva) saMj~nA | tena Anmahata ityeSha vidhirna bhavati | "dR^iShTAnugatirhi saMj~nAChandasoH' iShyate | yathA.a.aha "bahulaM taNi' iti | guNashabdo.atra tantreNa dviH upAttaH | tatrAdyasya parimANAkhyo guNavisheSho.arthaH | dvitIyasya guNanam.h Ishvara iti paramamahattvAshrayadravyopalakShaNam.h | parimANotkarShatAratamyasyeyattAparichChedo hi tathA sati dR^iShTaH syAt.h | yadi mahattattvAdiparimANagaNanayeshvarAdiH etAvAnpaJNchaguNaparimANavAn.h ShaD.hguNaparimANavAnveti parichChinnaH syAt.h | nachaivam.h | tathA sati paramamahattvAnupapatteriti hishabdArthaH | 
atra mahattattvagrahaNenedaM sUchayati | yadukttaM vaisheShikAdibhiH pR^ithivyAdIni navaiva dravyANi iti tadasat.h | mahadahaN^kArAdInAmapi sattvAt.h | nacha tatra pramANAbhAvaH | shrutyAdeH pramANasya vidyamAnatvAt.h | nacha tyaNukAdikameva tathochyate | avyakttatvAdishravaNAt.h | nacha bAdhakaM kiJNchit.h vidyate | yenopachArakalpaneti | IshvaragrahaNena jIvAtmanAmapi yatparaiShaH paramamahattvamukttaM tadasaditi sUchayati | upapAdayiShyate khalvaNutvaM jIvasyeti | 
dR^iShTAnte vishramAbhAvopapAdanasya prayojanamAha- tatheti ||
yato dR^iShTAnta etAvadguNameva parimANamutkR^iShyate nAto.adhikamiti vAkyaM nAsti | atastathA tad.hdR^iShTAntena aNoH aNutvasya parimANApakarShasya chaitAvadbhAgatA tyaNukaparimANAt.h ShaShThabhAga eva parimANamapakR^iShyate nAto.adhikamitIyattA kvachiddravye na 
siddhayati | nahi mahAhradaM sapakShIkR^itya parvate.agnimatvaM shakyasAdhanam.h | tadasiddhau cha na vivakShitArthalAbhaH | asmAdetAvadbhAgameva parimANamapAkR^iShyate nAto.adhikamityasyArthasya hi siddhAvapakarShakAShThAshrayabhUtaM kutashchidapyanutkR^iShyamANaM dravyaM siddhayatIti |
yadvA.anena vAkyena pratipakShamAha | tathAhi | samarthitaM tAvatparimANotkarShatAratamyaM na kvachidvishrAntamasmAdetAvadguNameva parimANamutkR^iShyata itIyattAbhAvAditi | tathA taddR^iShTAntenANoshchaitAvadbhAgatA kvachinnAstIti sAdhyata iti | atrAyaM prayogaH | parimANApakarShatAratamyaM kvachinna vishrAntam.h parimANatAratamyatvAt.h parimANotkarShatAratamyavaditi |
dvitIyaM shaN^kate- vishrAnta iti ||
vishrAnta ityasya tyaNukAdyapekShayA parimANato.anantAMsho dravyavisheShaH kashchidastItyartha iti dvitIyapakSho gamyate.abhyupagamyate yadItyarthaH | idamu(etadu)kttaM bhavati | parimANApakarShatAratamyamiyattAnavachChinnameva | kintvanantAMsharUpamapi tatkvachidAshritamiti | nirAkaroti- neti || 
tarhIti sheShaH | kashchiditi vartate | evaM sAdhane kashchidapi dravyavisheSho nAvasAyayituM shakyaH | ayameva sarvato.apakR^iShyaparimANavAnnAto.apakR^iShyaparimANo.astIti sarvAntimatayA na pratipattuM kashchichChakyate | kutaH kevalaM sAkShAdvirodhAt.h | parimANApakarSho.anantashcha paryavasitashcheti hi vipratiShiddhametat.h | bhavitavyaM chAvasAnena | anyathA sarvasyApyutkR^iShyApakR^iShyaparimANasambhavena paramANormahattvanirAkaraNAsambhavAt.h | evashabdena virodhasyAparihAryatvaM sUchayati | tadanenApasiddhAnto.abhihito bhavati | 
yadi chAnantyamavadhIrya parimANApakarShatAratamyaM kvachidAshritamityeva pratij~nArthaH syAt.h | tathA.api na sisA(ShA)dhayiShitamavasAnaM labhyata ityarthAntaratA syAt.h | yathA.a.akAshAderutkR^iShyaparimANaM dravyaM nAsti tathA paramANorapakR^iShyaparimANaM dravyaM nAstIti tAtparyArthaM iti chet.h | satyam.h | nAyamito labhyata iti uchyate | parimANApakaShartAratamyaM kvachinniratishayam.h parimANatAratamyatvAtparimANotkaShartAratamyavaditi vivakShitamiti chet.h | ko.ayamatishayo nAma | kimAdhikyamuta nyUnatA | atha sAdhAraNaM kiJNchit.h | Adye bAdhaH | dvitIye dR^iShTAntasya sAdhyavikalatA | na tR^itIyaH | tadabhAvAt.h | shabdasAmyamAtreNAnumAnApravR^itteH | yathA.a.akAshAdiparimANamubhayAvadhimanna bhavati | tathA tyaNukAvayavAvayavaparimANamapi sAdhyamiti chenna | hetvabhAvAt.h | parimANatvasya ghaTAdiparimANe vyabhichArAt.h | nityaparimANatvasyAshrayAnityatAyA vakShyamANatvenAsiddheH | parimANakAShThatvasya cha sAdhyatvAt.h | evaM tAtparyAntarANyapi nirAkAryANIti | 
parimANotkarShatAratamyasyAnantatvaM dR^ishyata ityukttam.h | tatkena pramANenetyAshaN^kaya kAlAkAsheshvarAdIni hi dravyANi paramamahattvayantIShyante | tatra kAlAkAshayostAvatparimANotkarShasyAnantyaM sAkShisiddhamityAha- kevalamiti ||
kevalashabdena pramANAntarAbhAvaM pratijAnIte | desha ityAkAsha uchyate | nAntavAnityanavadhikaparimANotkarShavAn.h | dR^ishyata iti vakShyamANamatrApi sambaddhayate | kAlAkAshau hi kevalaM sAkShi(vedya)siddhAvityupapAditaM prathamAdhyAye | atastatparimANotkaSharsyAnavadhikatvamapi tenaiva gamyata iti |
parimANApakarShatAratamyasyApyAnantyaM dR^ishyata ityukttam.h | tatkena pramANenetyAshaN^kaya kAlAkAshayostAvatsAkShiNaivetyAha- aparyavasitashcheti || 
dvayoH kAle gagane cha | aNoshcha parimANApakarShatAratamyasya chetyarthaH | aparyavasitiH Anantyam.h | 
nanvetadanupayukttam.h | paramANuparimANato.apakR^iShyaparimANasadbhAve pramANopanyAsasya kAryatve kAlAvakAshayoH parimANotkarShAnantye pramANopanyAsasya prayojanAbhAvAditi | maivam.h | nahi pareNa sAkShAdevamukttam.h | kintu parimANotkarShaparamparAvattadapakaSharparamparA.api paryavasAnavatIti | tathAcha kAlAkAshayoH parimANotkarShApakarShaparamparAyAH paryavasAnAbhAve sAkShipramANopanyAsaH kathamasaN^gataH | 
nanvastu kAlAkAshayoH parimANaprakarSho.anavadhikaH | tadapakarShAnantyaM tu katham.h | vyAhatatvAt.h | maivam.h | sAkShisiddhatvAt | pramite.arthe virodhAnavakAshAt.h | 
kAlAdAvanavadhikaH parimANApakarShaH sAkShisiddha ityeva neShyata iti chet.h | kiM sAkShiNA nAvagamyate, utAvagato.api na satyaH, athavA sAkShI nAma pramANaM nAsti | 
AdyaM shaN^kate- yadIti ||
taditi kAlAdeH parimANApakarShasyAnantyaM sAmAnyena parAmR^ishati | dUShayati- mahattvamiti ||
kAlAkAshayoriti vartate | mahattvam.h anavadhikaH parimANotkaSharH | tarhIti sheShaH | ayamabhisandhiH | kAlAdau parimANotkaSharsyAnantyamupetya hi pareNa tadapakarShAnantyaM neShyate | tatra vakttavyam.h | prakarShAnantyaM kena pramANenAvagamyata iti | sAkShiNeti chet.h | apakarShAnantyamapi tadbalena kuto nAN^gIkR^itam.h | tattena nAvagamyata iti | sAkShiNeti chet.h | apakarShAnantyamapi tadbalena kuto nAN^gIkAryam.h | tattena nAvagamyata ityukttamiti chet.h | idamapi (tadapi)tena nAvagamyata iti vadantaM prati kimuttaram.h | anubhavApalApo na yuktta iti chet.h | samaM prakR^ite.api | yathA hi kAlAderutkarShAnavadhikatvamanubhave chakAsti | tathA.apakarShAnantyamapIti kimekatra pakShapAtena | anyathaikApalApe dvitIyasyApyapalApo duruttaraH syAditi |
syAdetat.h | na kAlAdeH parimANotkarShAnantyaM sAkShisiddhamiti brUmaH | kintu anumAnagamyam.h | tathAcha na pratibandIgraha ityata Aha- vishrAntiriti || 
parimANotkarShaparamparayA iti sheShaH | anumAnata  iti tR^itIyArthe tasiH | nAnumAnena kAlAdAvanavadhikaparimArotkaSharsiddhiH | hi yasmAttAratamyenAnumAnena tadvishrAntirdR^ishyate | parimANotkarShatAratamyaM iyattAvatparimANatAratamyatvAttadapakaShartAratamyavaditi pratyanumAnapratiruddhatvAditi yAvat.h | nacha dR^iShTAnto.asmAkaM sAdhyavikala iti vAchyam.h | apakarShatAratamyasya rantavattvamupetyotkarShatAratamyasyAnantyamanumimAnasya parasyaivaM pratipakShotprekShA syAdityuchyamAnatvAt.h | tathAcha sAkShiviruddhaM pratyanumAnamiti vakttavyam.h | kathaM tarhi sa eva kAlAdAvanavadhikaprakR^iShyaparimANaM na sAdhayediti | 
astu tarhyAgamAtkAlAdAvanavadhikotkR^iShyaparimANasiddhiritayAshaN^kayAha- yadIti || 
AgamAt.h sa eSho.ananta ityAdeH | tanmahatvaM kAlAdiparimANotkarShaH | aNutvaM parimANApakarShaH | etadu(idamu)kttaM bhavati | nAgamaH kAlAdyanantAnAM svayaM pratipAdayati | tatpravR^itteH prAgeva sAkShiNA tatpratibhAsAt.h | kintvanuvAda evAyam.h | pratipAdakatve vA nAsmatprayojanaparikShayaH | yasmAdAgamAtkAlAdyutkarSho.anavadhikaH pratIyate tasmAdevAparShAnantyapratIteH | anantashabdo hyanavachChedamAtramAchaShye | sa cha yathA parimANotkarShaviShayo vyAkhyAyate | tathA tadapakarShaviShayo.api shakyate vyAkhyAtumiti | 
parimANotkarShavattadapakarShasyApi kAlAdAvAnantyaM sAkShiNA.a.agamena vA pratIyata eva | tathA.api na tatsatyam.h | nahi pratItatva(ti)mAtreNa satyatAnishchayo.atiprasaN^gAditi dvitIyaM nirAkaroti- mahattveti ||
kAlAdau parimANotkarShApakarShayorvishrAntiriyattAvachChedo balavatpramANena naivopalabhyate | atra mahattvagrahaNaM dR^iShTAntAtharm.h | idamukttaM bhavati | yathA kAlAdau parimANotkarShasyAnantyaM sAkShyAdyavagataM viparItagrAhakapramANAbhAvAtsatyameva | tathA tadapakarShasyApi | vinA bAdhakena sAkShyAdisiddhaM parimANApakarShAnantya kAlAdAvasatyaM chettadutkarShAnantyamapya(kAlAdAva)satyaM syAt.h | avisheShAt.h | tatashchAparichChinnaparimANatA.aN^gIkAro (bhajyeta) naN^kShayeta | atiprasaN^gastu bAdhakAbhAvenApAsta iti |
nanvastyeva parimANApakarShasyAnantyAbhyupagame bAdhakam.h | tathAhi | apakarSho nAmAlpatA | AnantyaM chAnalpatA | nacha viruddhayorvisheShyabhAvaH sambhavati | na hi bhavati pIto.apIta iti | ato bAdhakasadbhAvAtpratItamapyapakarShAnantyaM tyajyata ityata Aha- anyadeveti ||
nAnantatvaM nAmAnalpatvam.h | kintvanyadeva parichChedAbhAvarUpam.h | tasmAtparimANotkarShApakarShayoH samAno dharma iti yujyate | atrApi mahattvagrahaNaM dR^iShTAntameva | yathA mahattvasya visheShaNaM tathA.aNutvasyApIti | yadyanantatvaM nAmAnalpatvaM syAttadotkarShasyApi visheShaNaM na syAt.h | nahi tadeva tasya visheShaNaM bhavati | pItaH pIta ityadarshanAt.h | atastatrAnantyaM nAma parichChedAbhAva iti svIkR^itya visheShaNavisheShyabhAvaH samarthanIyaH | tathA prakR^ite.apIti | yathA hi parimANotkaSharo gaganAdAvanadhikastathA tadapakarSho.apyanavadhika eveti visheShaNavisheShyabhAvAbhyupagame na ko.api doSha iti |
AnantyaM nAmAnalpatvAdanyadityetatpratyayayituM dR^iShTAntAntaramAha- bahutveti ||
yadvat.h yathA saN^khayAyAM bahutvAlpatvayorvisheShaNatayA.a.anantyamupalabhyate | bahutvamanantamalpatvaM chAnantamiti | tathA prakR^ite.apIti | yadyanantvaM nAmAnalpatvaM syAt.h tadA na bahutvasya visheShaNaM syAt.h | tasyaiva tadvisheShaNatvAyogAt.h | nApyalpatvasya, virodhAt.h | ataH avachChedAbhAva evAnantatvamityaN^gIkR^itya bahutvamalpatva(chAnanta)chAparyavasitamiti visheShaNavisheShyabhAvo boddhavyaH | tathA parimANotkarShApakarShayorapIti |
nanu cha nAstyeva saN^khayAyAM bahutvAlpatvayorAnantyam.h | bahutvasya parArdha eva paryavasitatvAt.h | alpatvasya chaika(A)tvAvadhitvam.h | yathokttam.h | "sA chaikatvAdiparArdhaparyantA' iti | ataH kathamayaM dR^iShTAnta ityata Aha- eketi ||
saN^khayAmadhikR^itya hi gaNitashAstraM pravR^ittam.h | tatra cha kalAsavaNarnaprabhAgabhAgAnubandhabhAgApavAhabhAgabhAgAdiprakaraNeShvekabhAgAnAM tAvattvamanavadhikatvaM gamyate hi yasmAttasmAdavagamyate astyekatvAdapyapakR^iShyAnavadhikA saN^khayeti | parArdhAtparato.api saN^khayAsadbhAvaH sphuTa eveti nopapAditaH | sambhavati hi pareShAmapIshvarApekShAbuddhayA paramANvAdau parArdhAtparato.api saN^khayotpattiH | tataH paraM saMj~nAkaraNaM tu gaNakAnAM prayojanAbhAvAt.h | etAmeva vipratipattimapanetaM saN^khayAdR^iShTAntopAdAnaM kR^itamiti |
evaM kAlAkAshayoH parimANotkarShApakarShAnantyaM sAkShiNA prasAdhyeshvare tadAgamena sAdhayati- aNIyAMshcheti ||
"aNoraNIyAnmahato mahIyAnAtmA' ityAgamena bhagavAnIshvaro.aNorapyaNIyAnmahato.api mahIyAnuditaH | nacha tatrANumahachChabdAbhyAM kiJNchidvayavasthitamuchyate | visheShaNAbhAvAt.h | tato yadyapakR^iShyaparimANaM tatastato.apyapakR^iShyaparimANo yadyachchotkR^iShyaparimANaM tatastato.apyutkR^iShyaparimANa ityukttaM syAt.h | tathA cheshvaragatayo parimANotkarShApakarShayoranavadhikatvameva labhyate | 
nanvaNIyAnmahIyAnityuktta eva bhagavati parimANotkaSharAparShayoH paryavasAnAtkathaM tayoH anavadhikatvamityata Aha- aNIyAniti || aNIyAnmahIyAnityukttayorapyaNormahatashcheti shabdaviShayatvAditi |
nanvevaM sati svasmAdapi svayamapakR^iShya utkR^iShyashchetyAgatam.h | ko netyAha | yathA chaitattathA vakShyate | 
shrutyantaraM cheshvare parimANotkarShApakarShayorAnantyaM pratipAdayadastItyAha- Anantyeti ||
"satyaM j~nAnamanantaM brahma' iti brahmaNa Anantyasya vAchako.anantashabdastAvaddeshataH kAlato vastutashchAnantyamAha | tatra deshAnantyaM nAmAnavadhikaparimANavattvam.h | kAlAnantyaM nAmAnavachChinnasattAkatvam.h | vastvAnantyaM nAmAparichChinnasaN^khayAguNakarmavigrahavattvam.h | tatra yadA parimANAnantyasya vAchakastadA dvidhAnantye.api utkarShApakarShAbhyAmanantye.api mAnatAM yAti | na tUtkarShAnantyamAtre visheShAbhAvAditi | nanvanekArthatvamanyAyaH | ko.atra nyAyavirodhaH | nirarthakashabdaprayogAyogAttAvadeko.artho.aN^gIkAryaH | dvitIyAN^gIkAre tu na kiJNchidbIjamiti kalpanAgauravam.h | uchyate | yatra hyekasminnarthe vyavasthite sati vR^ithaivArthAntarAN^gIkArastatraivametat.h | nachaivaM prakR^ite | anantashabdo hi parichChedAbhAvamAha | parichChe(dashcha)do hi deshataH kAlato vastutashcha bhavanyupagapadeva prApnoti | nacha tatra kasyachinprAthamyamasti | nApyanyatamaparityAge kAraNam.h | evaM parimANAntye.apyutkarShaparigraho draShyavya iti | 
nanvevaM kAlato guNatashchAnantyavAchakasyAnantashabdasyAlpakAlatvamalpaguNatvaM chArthaH syAt.h | anyathA.alpaparimANavattvamapi na syAt.h | avisheShAditi chet.h | kimidaM kAlato guNatashchAlpatvamApAdyaM kimalpA eva guNAH santi brahmaNo na bahutarAH | tathA alpakAlInaiva sattA na prachurakAlIneti | kiMvA sarvakAlagatasyAlpakAle.apyavasthitiH syAt.h | mahAguNasya chAlpo.api guNaH syAditi |
AdyaM dUShayati- naiveti || 
guNAlpatvaM kAlAlpatvaM cha mAnagam.h | anantaM brahmeti shrutipratipAdyaM naiva bhavediti gUDhAbhisandheH pratij~nA | hetumuttaratra vakShyati |
dvitIyamAshaN^kayAN^gIkaroti- sarveti ||
itichedApAdyate | tadbhavedetyarthaH | atra guNagrahaNaM kriyAderapyupalakShaNam.h | guNakAlayoryatheShyamupAdAnaM prAthamyanirAsAtharm.h | tenokttakalpanAgauravaparihAraM sUchayati |
nanu yadi kAlAlpatvaM guNAlpatvaM chAN^gIkriyate | kathaM tarhi naiva guNAlpatvamiti nirAkaraNamityato.abhisandhimudghATayati- tAvattvameveti ||
alpatvamevetyarthaH | ityukttaM prAgiti sheShaH | kuto na syAditi chet.h | ApAdakAbhAvAdityAha- deshe.apIti ||
parimANe.apItyarthaH | etat.h tAvattvameva | naH asmAkam.h | etadukttaM bhavati | parimANaviShaye.asmadIyaM shrutivyAkhyAnamupalabhya hi guNakAlayorapyetadApAdyate | ApAdakAntarAbhAvAt.h | nacha parimANe.asmAbhirevaM vyAkhyAyate | apakR^iShyameva parimANamanavadhikamasti notkR^iShyamiti | dvidhAnantye.apItyukttatvAt.h | ato nirmUlametadApAdanamiti | 
nanvetadIshvarAderanavadhikotkR^iShyApakR^iShyaparimANasamarthanamayukttam.h | sUtrakAreNa kvApyanukttatvAt.h | mahaddIrghavadveti sUtrasya 
vijAtIyayorapi kAryakAraNabhAvopapAdanena vyadhikaraNayorapyaparichChinnaparimANotkarShApakarShayorupapAdanena vA samarthayituM shakyatvAdityata Aha- mahata iti ||
niravadhikaparimANotkarShavato(.api) brahmaNo.alpaparimAravattvaM cha vyomaM dR^iShTAntIkR^itya vyomavachcheti sUtrakhaNDena prAha- sUtrakAraH | ato brahmaNo gaganasya vA.anavadhikaparimANarotkaSharApakarShasadbhAvastatsiddhAnto bhavatyeveti | 
kiJNcha yo.artho niravakAshapramANasiddho yadviparyaye chAniShyaM sa sarvo.api siddhAnta eva | tatra kAlAkAshayorI(rapI)shvare chAnavadhikaparimANotkarShApakarShasadbhAvaH sAkShiNA.a.agamena cha siddha ityukttam.h | tadviparyaye bAdhakamAha- yadIti ||
kAlAderiti vartate | sarvatrApi saMsthAnamiti cha | kAlAdInAM sarvagatatvaM pareNApyaN^gIkR^itam.h | sarvagatatvaM cha sarva(tra)deshe saMsthAnam.h | tathAcha yadi kAlAderalpAlpataradesheShu saMsthAnaM na syAt.h | tadA sarvatrAvasthAnamapi no bhavet.h | kuta ityata Aha- sthitasya hIti ||
dhruvamityavadhAraNe | alpadesheShu sthitasyaiveti | yathA khalvekaikaM varNamuchchArayata eva savardevochchAraNam.h | natvekamapi varNamanuchchArayataH, tathA.alpAlpataradesheShu sthitasyaiva hi sarvadeshagatatvaM bhavet.h | ekaikatrApi deshe.anavasthitasyAkhiladeshasthatA kuta eva bhavet.h | anena yo yatsamudAyaM vyApnoti sa tadekadeshAnapi vyApnoti(tyeva), yashchaikadeshAnna vyApnoti nAsau tatsamudAyamityanvayavyatirekau darshitau | 
na kevalamalpAlpataradeshasthatvAbhAve sarvagatvAbhAvaprasaN^gaH | kintu shashaviShANAdivatsattA.api na syAdityAha- shUnyatvameveti ||
evaMcha kAlAdInAmalpAlpataradeshAvasthAne.alpAlpataraparimANavattvamapyavarjanIyamityanavadhikaparimANApakarShasiddhiH | anavadhikotkarShastu pareNApyaN^gIkR^ita eveti na tadviparyaye bAdhakamukttam.h | sarvatrApi no bhavedityeva vA draShyavyam.h | nahi paramamahattvAbhAve sarvagatatvaM sambhavati | tathAchAha- "vibhutvAnmahAnAkAshaH' ityAdi | alpAlpataradeshaparyavasitasyAlpAlpataraparimANatvam.h | na chaivamAkAshAdIti chet.h | tatkimAkAshAdi samuditarUpaM yena paryavasAnAparyavasAnaviShayatvamashnuvIta | kintvekameva | tachcha yadyalpAlpataradesheShu tiShThettadA tattatparimANaM bhavatyeva (bhavedeva) | yadi tava tatra sthitasya tattatparimANatvaM tadA ghaTAdAvapi tatprasaN^ga iti chenna | tasya sAMshatvenAnyathAsiddhatvAt.h | 
nanu cha sarvamUrta(dravya)saMyogitvameva sarvagatatvaM, na sarvatra saMsthAnam.h | AkAshAderanAshritatvAt.h | saMyogashcha tattatparimANAbhAve(.api bhavedeva | nahi ghaTo gaganena saMyujyamAno bhavati paramamahAnnApi paramANunA saMyujyamAnaH paramANuH | tatkasya hetoH | saMyogasya pradeshavR^ittitvAditi | maivam.h | sarvaparimANAnAmapyAkAshe sattvAtparamANunA cha ghaTAMshasyaiva saMyogAt.h | tathAhi | visheShashakttayA, nirbhedamapyAkAshamanantAMshopetam.h | tatra anavadhikau parimANotkarShApakarShau vyavasthayA vartete | tatashcha ghaTo vitastiparimANenaivAkAshena saMyujyate | svayaM cha tatparimANa iti ko doShaH | ghaTAMsha eva paramANusaMyogo vartate, na ghaTa iti kathaM ghaTasya paramANutA | tarhyAkAshapradeshA evAlpAlpatarapradeshasaMyogina iti, ta eva tattatparimANAH syurnAkAshamiti chenna | teShAmapyAkAshAtmakatvAt.h | anyathA saMyogasya pradeshavR^ittitvaM na syAdvayAghAtAditi |
kAlAdau parimANotkarShApakarShayorAnantyamupapAdyopasaMharati- ata iti ||
kvachit.h kAlAdau traye | yadvA.anumAnadUShaNopasaMhAro.ayam.h | tatashcha kAlAtItatvadR^iShTAntadoShAvaparihAryAviti | 
kAlAkAsheshvareShu parimANotkarShApakarShayorAnantyamastItyukttam.h | na kevalaM teShveva | kintu prakR^ityAdau sarvagate paramamahati dravyAntare.apItyAha- ubhayeti ||
yadi kAlAderapyAnantyaM syAt.h | kathaM tarhi satyaM j~nAnamanantaM brahmetyAnantyaM brahmaNo lakShaNatvenochyate | na hyativyAptaM lakShaNaM bhavatItyata raAha- tachcheti ||
paramiti kevalArthe | yadyapi kAlAdikamapyanantaM, tathA.api brahmaiva tadanantamityuchyate | kutaH | sAkShAt.h parAnapekShayA.anantatvAt.h | aparAdhInatvApekShayeti yAvat.h | pakShAntaramAha- sarveti || 
nAsyAM shrutAvAnantyamAtraM lakShaNatvenochyate | kintu deshataH kAlato guNAditashcha | tAdR^ishaM cha brahmaiveti na doShaH | yathokttam.h "deshataH kAlatashchaiva guNatashcha tridhA tatiH | sA samastA harereva na hyanye pUrNasadguNAH' iti | pakShAntaramanvAchinoti- sadeti || pUrveNaiva sambandhaH | tathAcha kAlakShaNeShu  deshato.ananteShvapi nAtivyAptiriti | 
paramANAvapi parimANApakarShatAratamyavishrAntirnAstItyukttam.h | tadasat.h | parimANasya dravyAshrayatvAt.h | paramANuto.apyapakR^iShyaparimANAshrayasya dravyasyAbhAvAt.h | maivam.h | paramANubhAgAnAM sattvAt.h | nacha teShu vishrAntiH | teShAmapi 
(bhAgasattvAt.h) sabhAgatvAt.h | avishrAntabhAgaparamparA kutaH siddhetyataH sAkShiNeti vakttuM sAkShI nAma pramANameva nAstIti vadato bAdhakaM tAvadAha- yadIti ||
sAkShI nAma mAnaM yadi neShyate tadA.akShajAderj~nAnasya mAnatvam.h | chashabdAdbahiH kAlAkAshAdikamantaHsukhAdikaM cha kena pramANena gamyate | na kenApi | tadgrAhakasya pramANAntarasya abhAvAt.h | nacha tanmA bhUditi vAchyam.h | tadvayavahAravilayaprasaN^gAditi | 
nanvastu sAkShiNamanaN^gIkurvANasyedaM bAdhakam.h | sAdhakaM (tu) kimityata Aha- svayambhAta iti || yastu svayaM prakAshamAne.api sAkShiNi vipratipadyate so.akShajAdermAnatvaM sapramANakaM vastutvAdghaTavaditi prasaN^gasUchitenAnumAnena bodhanIyaH | prasakttapratiShedhashcha vakShyamANanyAyena bhaviShyati | dhamirgrAhakapramANenaiva siddherna tatprAmANye pR^ithak.h pramANaM vakttavyam.h | ata eva mAnamityukttam.h | 
na sAkShiNo.anabhyupagame.apyakShajAdij~nAnaprAmANyamaprAmANikaM prasajyate | pravR^ittisAmarthyena tajjAtIyatvena vA.anumAnena tatsiddherityata Aha- anavastheti || 
anyathA sAkShItarapramANavedyatvAN^gIkAre | tarhi sAkShiprAmANyamapyanyena grAhyamityanavasthaiveti chenna | tasya svaprakAshatvAditi | tadidamukttaM svayambhAta iti | 
kimato yadyevaM sAkShI nAma pramANamastItyata Aha- ata iti || 
sAkShita ityarthaH | sarvapadArthAnAM paramANostadbhAgAnAM chetyarthaH | santyeva iti siddhamiti sheShaH | yadvA sarvapadArthAnAmityanenAnumAnamapi sUchayati | paramANuH sabhAgaH padArthatvAdghaTavat.h iti | nachAshrayAsiddhirdharmigrAhakavirodho vA | sAkShiNA paramANusiddherukttatvAt.h | tena cha sabhAgatayaiva siddheH | na chaivamanumAnavaiyarthyam.h | pramANasamplavAN^gIkArAt.h | sabhAgatvamAtre vipratipannaM prati sArthakyAchcha | anumAnAntaramAha- sarvadeti ||
yugapadityarthaH | sarvadikShu sthitairdravyaiH sambandhAtsaMyogAdapi bhAgAH santItyavagamyate | yadyapi sabhAgatvamAtrasAdhane saMyogitvamAtraM prayojakam.h | gaganAdInAmapi bhAgAN^gIkAreNa vyabhichArAbhavAt.h | tathA.api bahubhAgasAdhanAya visheShaNopAdAnam.h | tathAhi | paramANurdashabhAgavAnyugapaddashamUrtasaMyogitvAt.h (pa)ghaTavaditi | 
nanu dravyatvenaivAlaM kiM saMyogitvena | (hetUchChittirUpa) vipakShe bAdhakasUchanArthamiti brUmaH | tathAhi | asti tAvatparamANoH paramANvantarasaMyogaH | anyathA dvayaNukAdyArambhAnupapatteH | na chaikenaiveti niyamaH | kAraNAkAraNasaMyogajasaMyogaprakriyAyAmekaikasya paramANoH sajAtIyavijAtIyaparamANudvayena yugapatsaMyogasyorarIkR^itatvAt.h | pAShANAdimadhyavartinaH paramANoH parito.asthitaiH paramANubhiH saMyogAbhAvAdyanupapatteshcha | nacha mUrtAnAM yugapadekadeshAvasthAnaM sambhavati | pradeshavartinashcha saMyogAH | sAkShisiddhatvAt.h | ghaTAdau taddarshanena cha paramANau(NAvapya0tadanumAnAchcha | tathAcha yadi paramANuranekAMsho na syAt.h, tadA yugapadanekairna saMyujyateti |
nanu saMyogasya pradeshavR^ittitvaM nAma svAtyantAbhAvasamAnadeshatvameva | natu ghaTasaMyogo ghaTAvayave vartata iti | tatkathaM bhAgAbhAve saMyogAnupapattiriti | maivam.h | pratyakShAdisiddhasya avayavR^ittitvasya parityAgenAprAmANikavyAhatAN^gIkArasyAnuchitatvAt.h | vakShyate chaitat.h |
nanu paramANuH sAvayava iti svavyAghAtasya mukhyamudAharaNam.h | yo hi sarvataH apakR^iShyo yataH paramANunarAsti taM paramANumAchate | tasya sAvayavatve.avayavino.avayavAnAmapakR^iShyaparimANatvAvashyambhAvAtkathaM na vyAhatirityata Aha- avibhAga iti || 
syAdayaM virodho yadIdaM paramANupadapravR^ittinimittaM syAt.h | nachaivam.h | sAvayavatayA sAkShisiddhe tadasambhavAt.h | kintu avibhAgaH parANutA paramANushabdapravR^ittinimittam.h | tathAcha kuto vyAghAta iti | 
nanvavibhAga iti kathamidaM vij~nAyate | sarvathA vibhAgalakShaNaguNAbhAva iti chenna | guNAderapi paramANutvaprasaN^gAt.h | dravyatve satIti visheShaNAdadoSha iti chenna | asambhavAt.h | yatkiJNchidvibhAgAbhAvAbhiprAye merumandarayorapyaNutvaprasaN^gAt.h | avayavavibhAgAbhAvo.abhimata iti chenna | maivam.h | yasya vibhinnAvayaveShu satsvapi teShAM vibhAgo na kadA.api bhavitumarhati sa paramANuriti vyAkhyAnAt.h | etenAvayavaparamparAvi(shrAntyabhA)shramAbhAve.anavasthetyapi parAstam.h | mUlakShayAbhAvasya sUchitatvAt.h | 
yadvA vibhidyate vibhajyate iti vibhAgaH | tadabhAvaH paramANuteti | yataH svAvayavaM vinA svatantramanavayavarUpamapakR^iShyaparimANaM 
(vastu)nAsti sa paramANuriti yAvat.h | 
nanvevamavayavaparamparAvishrAntyabhAve.anantAvayavArabdhatvAvisheShAtsarShapamahIdharayoH parimANAvisheShaH syAt.h | nacha kAraNasaN^khayA.avisheShe.api tatparimANaprachayavisheShAtsarShapamahIdharayoH parimANavisheSha iti vAchyam.h | avayavAnantyasAmye tayorapyanupapatteriti |
uchyate | kimayaM prasaN^gaH, utAnumAnam.h | 
Adye hyayamarthaH | yadi sarShapamahIdharAvavishrAntAvayavaparasparau syAtAM tadA anantAvayavArabdhau prasajyeyAtAt.h | tathAcha samaparimANau bhavetAmiti | tatrobhayatrApi vyAptyabhAvaH | yadavishrAntAvayavaparasparaM tadanantAvayavArabdham.h | yachchaivaM tattulyaparimANamiti | kinnAma bhavatopalabdham.h | kiJNchAvayavaparamparAvishrAntyabhAva te sarve.api sambhUyAnantAH syuH | saSharpamahIdharArambhakANAmAnantyaM tu kutaH | ata eva dvitIyaprasaN^gasyApAdakAsiddhiH | etenAvayavaparamparAvishrAntyabhAve samasaN^khayAvayavArabdhatvaM tatashchAvayavaparimANAdivisheShAbhAve parimANAvisheShaH syAditItyapi parAstam.h | vyAptyasiddheH | samasaN^khayAvayavArabdhatvAsiddheshcha |
dvitIye tvidamukttaM syAt.h | sarShapamahIdharau nAnantAvayavArabdhau visadR^ishaparimANatvAt.h | vimatau nAvishrAntAvayavaparamparau anantAvayavAnArabdhatvAditi | Adye siddhasAdhanam.h | nahi sarShapAderavayavaparamparAvishrAntyabhAvAdinA.anantAvayavArabdhatvamaN^gIkR^itam.h | kintu sambhUtAnAmanantatvam.h | tadabhAvasAdhane mAM prati dR^iShTAntAbhAvaH | guNAdau sAdhanAbhAvAt.h | dvitIyasya tvaprayojakateti |
syAdetat.h | sarShapAvayavaparamparAyA niravadhikatve mUrtAnAM samAnadeshatvAnupapattau sarShapAvayavairjagati vyApte vishvavyApI sarShapaH syAditi mahIdharasyAnavakAsha evetyApAdanArthaM iti chenna | pArthivaparamANUnAmanantatve.apisa mUrtAntarAvakAshadarshanAt.h | sarShapo yAvantaM deshamavaShyabhya vartamAno dR^ishyate tAvatyevAnavadhikAyA api tadavayavaparamparAyA avasthAnAchcha | ata eva hi AkAshAdInAmapyanavadhikamaMshaparamparAmupetya tatra parimANApakarShAnantyamupapAditam.h |
nanu mA bhUtsAkShAtsarShapamahIdharArambhakANAM samasaN^khayatvam.h , tathA.apyavayavaparamparAyA vishrAntyabhAve sambhUtAvayavAnAM samasaN^khayatvAtparimANabhedo na syAdi(tyuchyata iti)ti chenna | Anantye.api tAratamyasambhavAt.h | anantA hi pArthivaparamANavo.anantAshchAntyavisheShAH | nacha te samasaN^khayAH | tathA satyApyaparamANuShu tadabhAvApAtAt.h | tathA sarvakalpeShu saMsAriNo.anantAH | tathA.apyapavargavashAttAratamyamupeyameva | evamanekamudAharaNamiti |
yadetatsUtrakR^itA parimANAsamavAyikAraNaviShaye dUShaNamukttam.h | tadupalakShaNamAtram.h | anyatrApyasamavAyikAraNe svayaM dUShaNAnyUhanIyAnItyAshayavAndravyAsamavAyikAraNasaMyogaviShaye anyathApratipattiM nirAkaroti- tatsaMyogAditi ||
avayavasaMyogo dravyAsamavAyikAraNamiti vadanto.api vaisheShikAdayaH paramANukAyarotpattau dvayoreva sajAtIyayoreva paramANvoreva saMyoga(syAsamavAyikA)sya kAraNatvamityAdyachakShate | tadashraddheyam.h kinnAma teShAM kAraNAnAmaniyatAdukttaniyamarahitAtsaMyogAtpadAtharAnAM dravyANAM janirbhavet.h | kiJNchitkAryaM dvayoH paramANvoH saMyogAdupajAyate | tad.hdvayaNukamuchyate | kadAchit.h trayANAM tattyaNukaM chaturbhiH paramANubhirArabdhaM cha(tachcha)turuNukam.h | evamanyadapi | tathA kiJNchitsajAtIyayoH paramANvoH saMyogAtkiJNchidvijAtIyayoH | evaM kiJNchitparamANvoreva saMyogAtkiJNchitparamANudvayaNukayorityAdi | evaM dvayaNukakAryotpattashavapyaniyamo draShyavyaH | 
kuta iti chet.h ukttaniyame pramANAbhAvAdityAha- dvayoreveti ||
tushabdo visheShArthaH | tena sajAtIyayoH paramANvoriti niyamo labhyate | saMyogaH AdikAryasyAsamavAyikAraNamiti sheShaH | kena pramANenetyAkShepe | upalakShaNametat.h | trayANAmeva dvayaNukAnAmityapi draShyavyam.h | nanu sAvayavasyAnekasaMyogaH sambhavati | paramANustu niravayava iti dvayoreveti niyamasiddhirityukttottaram.h | niravayavatve dvayorapi saMyogo na sambhavati | saMyogasyAMshavR^ittitvAt.h | 
nanu sajAtIyasaMyoga evArambhaka iti niyamo na niShpramANakaH | paramANukArye gandhAdyutpattereva tatra pramANatvAt.h | tathA hi | pArthivApyaparamANubhyAM yadyekaM kAryamutpadyate tadA tadagandhamasnehamApadyeta | pArthivataijasAbhyAmutpannamagandharUpamutpadyeta | ekasya gandhAderanArambhakatvAt.h | ato gandhAdyutpattyaiva sajAtIyasaMyogasyArambhakatvasiddhirityata Aha- kAraNasyeti ||
teneti || dvayoreveti niyamAbhAvenetyarthaH | syAdetadvijAtIyArambhakatve bAdhakam.h | yadi dvayoreva paramANvoH saMyogaH 
kAryArambhaka iti niyamaH pramANavAnsyAt.h | na chaivam.h | tathAcha bahUnAM paramANUnAM vijAtIyAnAM saMyogAtakAryArambhe kAraNagatA gandhAdayo guNAH (sadvitIyAH) sajAtIyAH santaH (kAryagAH) kAryagatagandhAdyArambhakA api bhaveyuH, ko doShaH | 
nanvaniyamavAdinA dvayasaMyogasyArambhakatvaM tAvadiShyate | tatra vijAtIyayorArambhakatve kArye gandhAdyanutpattiH prasajyata iti chenna | ekaikasyApi gandhAderArambhakatve bAdhakAbhAvAt.h | apekShaNIyAntarAbhAvAtsantotpattiprasaN^go bAdhaka iti chenna | kAryadravyotpatterapekShaNIyatvAt.h | samavAyikAraNAbhAve kAyarAnutpAdAt.h | anyathA.anekagandhAdyabhyupagame.api samAno doShaH | 
etachcha paramatarItyokttam.h | vastutastu yataH kAraNAnyeva kAryAkAreNotpadyante tena kAraNaguNA eva kAryagA bhaveyuH | tatashcha vijAtIyArambhakatve ko doShaH | evaM tarhi pR^ithivItvAdijAtisaN^karaH syAditi chet.h | tataH kim.h | vyavahAravilopaH syAditi chenna | "vaisheShyAttu tadvAde' iti parihariShyamANatvAt.h | tathA.api sampratipannasajAtIyArabdha(kArya)dR^iShTAntena vipratipannAnAmapi sajAtIyArabdhatvamanumAsyata iti chenna | vijAtIyArambhakatvasya sAkShyAdipramANasiddhatvena bAdhAt.h | 
syAdetat.h | yadi bahUnAM paramANUnAM saMyogasyArambhakatvaM syAt.h | nachaivam.h | ArambhakasaN^khayApakarShatAratamyaM kvachidvishrAntam.h | tAratamyatvAt.h parimANatAratamyAdityanumAnenArambhakasaN^khayApakarShasya kvachidvishrAntisiddhAvekasyArambhakatve santatotpattyAdiprasaN^gAttAdikalpane gauravAd.h dvayoreva paramANvoH saMyogo dravyArambhaka iti niyamasiddherityata Aha- tAratamyeti || 
yataH kAraNAttAratamyena sarve.apyarthA mahAntashchANavashcha samathirtAH tataH parimANatAratamyavaditi dR^iShTAntasya sAdhyavikalatvAt.h dvayoreva tu saMyoga itrata kenAvasIyata iti sambandhaH | kiJNchAnenaiva nyAyena dvayaNukadvayasaMyogasyApyArambhakatvaM kiM neShyate | bahutvAbhAve kAryamahattvAnupapattiprasaN^gAditi chenna | yatastAratamyena sarve.api mahAntashchANavashcha samarthitAH tena dvayaNukamahattvAttadutpattyupapatteH | paramANudvayArabdhakAryadR^iShTAntena sarvatrAnumAne tvatiprasaN^ga iti |
astvevamukttaniyameShu pramANAbhAvastathA.apyaniyamasR^iShTau kiM mAnamiti chet.h | sAkShI tAvat.h | loShThAdikAryANAmaniyatasaN^khayairvijAtIyaivirsadR^ishaishchArambhadarshanenAnumAnaM cha | AgamAshchAtra bahulaM bhavanti | taddarshanaM bhrAntiriti chet.h | kiM niyamagrAhakapramANavirodhAdevamuchyate | uta kevalayA vaisheShikAdikalpanayA virodhAt.h | 
AdyaM dUShayati- nacheti ||
sajAtIyAbhyAmeva dvAbhyAmeva paramANubhyAmevetyAdiniyamavatyAM tatprokttasR^iShTau tu mAnaM nAsti tat.h sAkShyAdisiddhasyAsmadabhimatasR^iShTiprakArasya bAdhakaM syAt.h | tathAchokttam.h (prAk.h) | 
dvitIyaM dUShayati- kevaleti ||
nirmUletyarthaH | sAkShItyupalakShaNam.h | asya aniyamArambhasya | kalpanAmAtrasya prAmANikanivArakatve.atiprasa(N^ga iti)N^gAditi bhAvaH | 
atra tatprokttasR^iShTAviti sAmAnyato vadatA.anyadapi tatkalpitamaprAmANikamiti sUchitam.h | tathAhi "prakR^itemarhAnmahato.ahaN^kAro.ahaN^kArAtkrameNAkAshAdIni mahAbhUtAni' ityetAM shrutyAdiprasiddhAM prakriyAmapahAya vAyvAdInAM chaturNAmanyonyAnapekShaiva sR^iShTirvyutkrameNa chAbhihitA | vinaiva bAdhakena "AkAshAdvAyurvAyoragniH' ityAdipaJNchamI bhAkttI svIkR^itA | atyantAsata eva cha janiraN^gIkR^itA | sarvA.api sR^iShTiH samavAyyAdikAraNatrayAdhInA.abhyupagatA | tatra samavAyikAraNaM samavAyAprAmANikatvasya vakShyamANatvAdayukttam.h | ata evAsamavAyikAraNamapi | tadadhInanirUpaNatvAchcha tallakShaNasya | samavAyinimittayorativyApteshcha | tathAhi | tantupaTayoH utpannasya dvitvasya paTaH samavAyikAraNam.h | sa cha dvitvasamavAyikAraNe tantau samavetatvAt.h samavAyikAraNapratyAsannaH | samavAyikAraNatayA.avadhR^itasAmarthyashcha | sharIrAtmanorutpannasya dvitvasyApekShAbuddhirnimittam.h | sA cha dvitvasamavAyikAraNAtsamavetatvAnnimittatvAchchokttalakShaNasampannA | samavAyikAraNapratyAsannatayA sAmarthyAvadhAraNamabhi(hi)matam.h | nacha tathA prakR^ita iti chet.h | tathA.api vyApyabuddhervyApakabuddhiM prati viShayabuddherdharmAdharmayoshcha sukhaduHkhe pratyasamavAyikAraNatvApatteH | nahyanyagataM vyApyabuddhayAdyanyagatasya vyApakabuddhayAdernimittaM bhavati | Atmani pradeshabhedAnneti chenna | AdyAdishabdAnAM dvitIyAdishabdasamavAyikAraNatvAbhAvApatteH | ekAkAshagatatvena tatsambhave prakR^ite.api samAnam.h | 
evamanyatrApyativyAptirUhanIyA | saN^keto.ayamAchAryasya | ato nAtIvAtra nirbandhaH karaNIya iti chet.h | evaM tarhi nimUlaiveyaM 
prakriyeti siddhameva | 
pAkajaprakriyAM chAprAmANikamaN^gIkurvanti | ta(tra)chcha vakShyata ityalam.h | 
nanu paramANudvayaNuke eva tAvanna sAkShisiddhe kutastadIyArambhaprakAraH | tatkathamukttaM sAkShimitasyeti | tatrAha- yadIti ||
etaditi || paramANvAdikam.h | tarhi tadaprAmANikamevApadyata iti sheShaH | syAdetat.h | yadyapi mahattvAbhAvAnna paramANvAdikaM chakShurAdegarocharaH | bahissvAtantAnmanaso.api | AgamAdi tu nAnumAnAdbhidyate | bhede.apyatIndriye saN^ketAnupapatternAgamasya viShayaH | tathA.apyanumAnaM tatra (pramANaM) bhaviShyati | tatkathaM paramANvAdeH sAkShivedyatvAbhAve.aprAmANikatvApattirityata Aha- neti ||
kathamiti chet.h | kiM paramANvAdikameva pakShIkR^itya tatsAdhyate | utAnyat.h | 
Adye tatpramANAntarataH siddhaM na vA | pakShadvaye doShamAha- pakShIkartumiti ||
siddhatve pakShalakShaNAbhAvAdasiddhatve nyAyAviShayatvAtparamANvAdeH pakShIkartumashakyatvAt.h tatpakShIkAreNAnumA dUranirasteti | 
nanu pakShIkaraNAsambhave kathamanumAnAnupapattirityata Aha- yatreti ||
yathA tathetyadhyAhartavyam.h | yatra yadviShaye | viShayaM desham.h | yathA hi viShayaprApteH padanyAsaH kAraNam.h | sthANvasthANusaMyogasyAsthANukriyAhetu(ka)tvAt.h | ataH padanyAsAbhAve viShayaprAptirapi nAsti | tathA.anumotpattau pakShIkaraNaM kAraNam.h | nahi parvatAdirvA vahnayAdirvA anumAnasya viShayaH | kintu tatsambandhaH | nacha sambandhij~nAnena vinA sambandhaj~nAnaM sambhavati | ataH pakShIkaraNAbhAve nAnumAnotpattiH sambhavatIti |
dvitIyamapi nirAkaroti- pakShIkartumiti || dvayaNukaM hi pakShIkR^itya paramANuranumAtavyaH | kAryamevAtra pramANamityukttatvAt.h | tachchedAnImapyasiddhamiti pakShIkartumashakyatvAtkuta eva tatkAraNaparamANvanumA bhavet.h | 
anumitaM dvayaNukaM pakShIkR^itya paramANuranumAsyata iti chenna | 
tadapi hi paramANuM pakShIkR^itya yadi sAdhyate tadoktta eva doSha ityAha- pakShIkartumiti || adyApyasiddhasya paramANoH pakShIkartumashakyatvAtkuta eva tatkAyardvayaNukAnumA bhavet.h | nanvaNuparimANatAratamyaM kvachidvishrAntaM parimANatAratamyatvAnmahatparimANatAratamyavadityanumAnena paramANusiddhirbhaviShyatIti chenna | vikalpAnupapatteH | aNuparimANashabdena kiM parimANApakarSho.abhidhIyate, kiMvA paramANuparimANam.h, yadvA dvayaNukaparimANam.h, yadi vobhayaparimANam.h | nAdyaH | dUShitatvAt.h | uttarapakShatrayaM dUShayati- pakShIkatarumiti || paramANudvayaNukayorasiddhau tatparimANasyApyasiddheH | ekaikatra tAratamyasyAbhAvAchcheti bhAvaH | 
yadidaM jAlasUryamarIchisthaM sarvataH sUkShmatamaM raja upalabhyate tattyaNukamityuchyate | tadidaM mahat.h, chAkShuShadravyatvAt.h, ghaTavat.h | kAryaM cha mahattve sati chAkShuShatvAt.h mahatve sati kriyAvatvAdvA | sAvayavaM cha kAryadravyatvAt.h | tadavayavAshcha dvayaNukanAmAnaH | te.api kAryAH sAvayavAshcha, mahad.hdravyArambhakatvAt.h tantuvat.h | yashcha tadavayavaH sa eva paramANuH tadavayavakalpanAyAM pramANAbhAvAdbAdhakasadbhAvAchcha | ato.anumAnenaiva paramANudvayaNukasiddhirityata Aha- pakShIkartumiti || pratyakShasya tyaNukasyaiva paramANutvasambhavena tatkAryatvasAvayavatvasAdhAnAya pakShIkartumashakyatvAtkuta eva dvayaNukaparamANvoranumA bhavet.h | 
mahattvAtkathamasau paramANuriti chenna | mahattvAsiddheH | chAkShuShadravyatvAttatsiddhiriti chenna | kasyachidamahato.api chAkShuShatve bAdhakAbhAvAt.h | mahattvaM cha dravyachAkShuShatAyAM kAraNamiti chet.h | satyam.h | kvachidanyadapi kAraNaM kalpayiShyate | gauravaM tathA sati syAditi chenna | dharmikalpanAto dharmamAtrakalpanAyAH laghutvAt.h | astu vA mahattvam.h | tathA.apyaNutvena tasya samAveshe ko virodhaH | kAryatvasAdhanaM chAprayojakam.h | mahato.apyAtmanaH pratyakShavachchAkShuShatvopapatteH | paramamahattvAbhAvena kriyAsambhavAchcha | mahattvasya kAraNabahutvaM kAraNamiti chenna | nityatvopapatteH | chAkShuShamahattvAnneti chenna | bAdhakAbhAvAt.h | ata eva kAryadravyatvamasiddham.h | santu vA tadavayavAsta eva paramANava iti teShAM punaravayavasAdhanAya pakShIkartumashakyatvAtkuta evAnumA bhavet.h | nanu mahad.hdravyArambhakatvAtte.api sAvayavA eveti chenna | niravayavasya ma(hA)had.hdravyArambhakatve bAdhakAbhAvAt.h | bahutvenaiva mahattvArambhopapatteH | dravyArambhe sAvayavatsyAnupayogAt.h | santu vA dvayaNukAvayavAste.api kutaH paramANavaH | mahad.hdravyArambhakatvena teShAmapi sAvayavatvAnumAnAt.h | anavasthA bAdhiketi chenna | tadavayavAnAM tadavayavAvayavAnAM vA niravayavatvena tadvishrAnteH | kathaM cheyamanavasthA dUShaNam.h | merusarShapAdInAM samaparimANatvApattistu dUShitA | ghaTAdikAryAnutpattiriti chenna | sAvayavasyaiva nityatvopapatteH | yathokttam.h | avibhAgaH pa(raNu)ramANuteti |
evaM paramANudvayaNukayoranumAnataH siddhimapAkR^itya prasaN^gAdAkAshAdiparimANotkarShAnantyasyAnumAnikatvaM na yujyata iti yadukttaM tatprapaJNchayati- deshAntareti ||
yo.ayaM yojanAdiparichChinno deshaH sampratipannaH, sa svataH sthUlena deshAntareNa yuktto deshatvAddhastAdideshavadityAdyanumAnaiH khalvAkAshAdiparimANotkarShAnantyaM sAdhanIyam.h | ta ete deshAntarAdishabdAH | deshAntarAdisAdhakAnumAnaprayogAH | shashashR^iN^gAdishabdavat.h shashashR^iN^gAdisAdhakAnumAnaprayogaistulyaM vartante | anenaiva prakAreNa shashashR^iN^gAdikamapyanumAtuM shakyata iti yAvat.h | shabdamAtramevaitat.h | na tvanumAnamiti sUchayituM shabdA ityukttam.h | na kevalamAkAshAdInAM parimANotkarShAnantyAnumAnaM pratipakShaparAhatam.h | api tu sampratipannAni sarvR^iN^gANi R^iN^gAntaravanti R^iN^gatvAdgoR^iN^gavat.h | vimatAH sarve putrAH putrAntaropetAH putratvAddevadattaputravaditi shashR^iN^gAdisAdhakAnumAnAbhAsasamAnayogakShemaM chetyarthaH | 
na vayamevamAkAshAdiparimANotkarShAnantyamanumimImahe | yenAtiprasaN^gaH syAt.h | kintu vipratipanno deshaH svataH sthUlena sadR^ishena sajAtIyena vA dravyAntareNa yuktto deshatvAddhastAdideshavat.h | so.apyevaM so.apyevam.h | evaM kAle.apyanumAtavyam.h | nachaivaM shashR^iN^gAnumAnaM shakyam.h | tasyAtyantAsato.anupalabhyamAnasya gavAdiR^iN^geH sAdR^ishyasAjAtyayorabhAvAt.h | nacha AkAshAderapyekaikatvAtsAdR^ishyAdyabhAvaH | aupAdhikabhedena tadupapatterityata Aha- sadR^ishaM cheti ||
sampratipannadeshAdinA sadR^ishaM sajAtIyaM (chA)vA.asmatpakShe gaganAdiparimANotkarShAnantyamanabhyupagachChatAM pakShe kimeva na bhavati | kintu bhavatyeveti | tathAcha sampratipannadeshasya tataH sthUlenAtmanA sadR^ishena sajAtIyena vopetatvasya siddhatvAtsiddhasAdhanatA syAt.h | AkAshAdiparimANotkarShAnantyAsiddherarthAntaratA cheti | sampratipannadeshasyeshvarAdimattvaM bAdhitaM sambandhAbhAvAditi chenna | deshAntareNApi sambandhAbhAvAt.h | etena shashaviShANAdisAdhakAnumAne.api bAdhAbhidhAnaM parAstam.h | deshAntarAnumAne.api sAmyAt.h | tadevaM paramANudvayaNukayorAkAshAdiparimANotkarShAntyasya cha sAkShisiddhatAmanaN^gIkR^itya kevalAnumAnavedyatvasvIkaraNamanupapannamityukttam.h | 
evamAgamamanAdR^ityeshvaradharmAdyanumAnamapyayukttamiti prasaN^gAdAha- yenaiveti ||
atyasiddhamityanenAgamAnAdaraM darshayati | shashR^iN^gAderityaprAmANikasyopalakShaNam.h | etachcha tatra tatra leshato darshitam.h |
na(cha) shashR^iN^gAdyanumAnapratibandIgrastatvamAtreNaiteShAmanumAnAnAmaprAmANyaM yukttam.h | tathA sati dhUmAnumAnasyApyaprAmANyaprasaN^gAt.h | tatrApi hi shakyate vakttuM yadi dhUmavattvAtpavarto.agnimAMstadA pashutvAchChasho.api viShANavAnyasyAditi | athochyeta | tulyayogakShematve hi pratibandIgrahaH | anyathA.atiprasaN^gAt.h | nachAtra tulyayogakShematA dhUmAnumAnasya vyAptyAdisAmarthyasahitatvAt.h | shashR^iN^gAdyanumAnasya tadabhAvAditi | samametatprakR^ite.api | prastutAnumAnAnAmapi vyAptyAdimattvAdityata Aha- pratyakShamiti || 
vAshabdaH samuchchaye | apiranumAnasya samuchchayArthaH | niyAmako grAhakaH | mAnam.h anumAnamAnatvopayoginI | anyA pratyakShAdyagR^ihItA | sandigdhamUlataH sandigdha(gdhA)vyabhichAratvataH | avyabhichAro hi sAhityasya vyAptitve mUlam.h | tatra pratyakShagR^ihItA vyAptiryathA dhUmasyAgninA | AgamagR^ihItA yathA | brAhmaNo na hantavya iti | anumAnagR^ihItA yathA | vyatirekiprayoge | etadukttaM bhavati | pratyakShAdyavadhR^itaM hi vyAptyAdi anumAnamAnA(natA)N^gam.h | na svayamAtrasiddham.h | sandigdha(gdhA)vyabhichA(ra)ritvAt.h | samayAnAM sandigdhamUlatvAchcha | vidyate cha dhUmAdyanumAnAnAM pramANAvadhR^itaM vyAptyAdIti na pratibandIgrahamAtreNa tadbhaN^gaH | na paramANvAdyanumAnAnAmiti pratibandIgrastatvAdaprAmANyameva | nanu vyAptyAdyabhAve kiM pratibandIgraheNa | tata evAprAmANyasiddheriti | satyam.h | pratyakShAdyanavadhR^itavyAptyAderapi prAmANye.atiprasaN^go vA tadaprAmANye dR^iShTAnto vA pratibandIgraheNa dyotyata ityadoSha iti |
satyametatpratyakShAdyavadhR^itaiva vyAptiranumAnaprAmANyopayoginIti | sA cha dhUmAnumAvatparamANvAdyanumAneShvapyastyeva | dhUmasyAgnineva mahadArambhakatvAdInAmapi sAvayavatvAdinA sAhityadarshanAdityata Aha- saheti || 
na dhUmAdImApyagnyAdibhiH sahadarshanamAtreNa vyAptiravasIyate | yena mahadArambhakatvAdInAmapi sAvayavatvAdibhistato.avasIyeta | tathA satyagnyAdInAM dhUmAdibhirapi vyAptyadhyavasAyaprasaN^gAt.h | sahadarshanamAtrasya tatrApi sattvAt.h | vyabhichArAnupalambhe sati sAhityadarshanaM vyAptyadhyavasAyaheturiti chet.h | kiM sakaladeshakAlaniShTho.anupalambhaH, kiM vA tadvisheShaniShThaH | 
nAdyaH | asmadAdyashakyatvAt.h |  na dvitIyaH | atiprasaN^gAditi |
kathaM tarhi vyAptyadhyavasAyaH syAdityata Aha- yadaiveti || avyatireke sAdhyAbhimatavyatirekeNAsattve | asya sAdhanAbhimatasya dharmasya yukttervyAptinishchayahetutve.anavasthA (syA)nAt.h | tadvayApterapi yuktyantareNa nishchetavyatvAdityata ukttam.h- 
tannirdhAriteti || vyAptishabdo.adhyAhAryaH | tena pratyakSheNAgamena vA nirdhAritavyAptiketyarthaH | aparA sAhityadarshanamAtranibandhanA na hi | 
ayamarthaH | niyataH sambandho hi vyAptirna sambandhamAtram.h | niyamashcha vyabhichArAbhAvaH | ataH sAhitya iva vyabhichArAbhAve.api pramANapravR^ittau vyAptisiddhiH | nachaitadashakyam.h | anumityanudaye sarvavyavahAravilopaprasaN^gena kAryadarshanAdeva tatsiddheH | prakArastu chintyate | tatra dhUmasyAgninA sambandhastAvatpratyakSheNAvagamyate | parichitadeshakAlayorvyabhichArashcha nAvagamyate | deshAntarAdigate tu vyabhichAre sandeho.avashiShyate | sa cha na tAvadvayabhichArachihnadarshanajanyaH | kintu bhUyaHsahacharitatayA dR^iShTA adR^iShTavyabhichArA api dharmA vyabhichAriNo dR^iShTAH | dharmashchAyamityevamutpadyate | tatra yadyayametatsahavR^ittisvabhAvastadA.anyatrApi sahaiva varteta | svabhAvasyAnapAyAt.h | yadi chAsahavR^ittisvabhAvastadA.atrApi na saha varteta | asahavR^ittisvabhAvasyApi sahavR^ittirnimittAntarAyattA chedatropalabhyeta | sahavR^ittisvabhAvasyApi nimittAntarAdvayabhichAro bhaviShyatIti tu nirbIjA shaN^kAM nodetyeva | usarvavyavahArAbhAvaprasaN^gAt.h | 
tadevaM mImAMsAsahakR^itaM pratyakShaM dhUmasyAgnisambandhaM gR^ihNadvayabhichArAbhAvamapyAkalayatIti vyAptimavadhArayatyeva | anumAnAgamAbhyAM tu vyAptigrahaprakAraH su(gama)graha eveti | 
nanvanenaiva nyAyena mahadArambhakatvAdInAmapi vyAptinishchayasambhavAtkathaM paramANvAdAvanumAnApravR^ittiriti chenna | pakShetaratvasyopAdhitvasambhavena vyabhichArAbhAvAnishchayAt.h | atha tasyopAdhitvaM nAstItyuchyeta dAta bAdhakamAha- anyatheti || 
pakShetaratvasyopAdhitAmanAdR^itya pramANAntarAsahakR^itenaivAnumAnena paramANvAdisiddhayabhyupagama ityarthaH | madhuro raso lavaNAdirasapaJNchakavyatirikttarasAnyonyAbhAvavAn.h rasatvAllavaNAdityAdyanumayA | aniShyAni cha sarvANi dahanashaityAdInyApateyuH | kutaH | yasmAdevaMvidhAnumA kAmachAriNI | nanu cha saptamarasAderanupalambhAdibAdhitatvAtpakShetaratvopAdhiduShyatvamanumAnAnAmiti chetsamaM prakR^ite.api | paramANvAderapyanupalambhabAdhitatvAt.h | ayogyaM taditi chet.h | tulyaM saptamarasAdAvapi | anumAnaprAmANye saptamarasAdisiddhAvayogyatvaM kalpyam.h | kalpite cha tasminnanumAnaprAmANyasiddhirityanyonyAshrayatvamiti chet.h | etadapi tAdR^igeva | anupabhogyasya saptamarasAdeH kalpane gauravamiti chet.h | samAdhisAmyam.h | pramite na gauravaM doSha ityetadapi samAnam.h | tasmAtparamANvAdeH sAkShivedyatvamaN^gIkR^itya pratibandI mochanIyeti kathaM na tasya sAkShivedyatvamiti |
|| OM samavAyAbhyupagamAchcha sAmyAdanavasthiteH OM || OM ubhayathA.api na karmAtastadabhAvaH OM || iti sUtram.h | tat.h "nityameva cha bhAvAt.h' ityAgAmisUtravyAkhyAnenaiva vyAkhyAtaM bhaviShyatIti manvAnastadapahAya hetvantareNa vaisheShikAdisamayamapAkurvan.h(t.h) "samavAyAbhyupagamAchcha sAmyAdanavasthiteH' ityetatsUtraM vyAchaShye- kAryeti || 
samavAya Iryata iti vakShyamANamatrApi sambaddhayate | anena samavAyapratipAdakaM pareShAM "iheti yataH kAryakAraNayoH sa samavAyaH' iti sUtramarthato.anuvadati | atra kAryakAraNashabdAvayavAvayavivAchakau | tau chopalakShaNaparAviti sUchanArthashchashabdaH | evashabdaH samavAyasyehapratyasiddhatvaM sUchayati |
tadetatsvayameva vivR^iNoti- guNAderiti ||
guNAdeH paJNchakasyeti guNAvayavikriyAsAmAnyavisheShaNAmityarthaH | chashabdena guNyAdipaJNchakasya cheti samuchchinoti | nanu guNaguNyAdikamabhinnaM bhinnAbhinnaM vA tatkiM samavAyenetyata ukttam.h- bhinnasyaiveti || tushabdo visheShArthaH | na yayoH kayoshchidguNaguNinoH samavAyaH kintvayutasiddhayoreveti | sa guNaguNyAdisvabhAva eva chenna padArthAntarasiddhirityata ukttam.h- anya iti || Iryate vaisheShikAdibhiH, ato.api taddarshanamayukttamiti sheShaH |
ayamarthaH | vaisheShikAdayo.avayavAvayavinorguNaguNinoH kriyAkriyAvatorjAtivyaktayoH visheShanityadravyayoratyantabhedamabhyupagamyAtyantabhinnameva samavAyAkhyaM sambandhamabhyupagachChanti | tato.apyanupapannabhAShiNa iti | 
nanu cha guNaguNyAdInAmatyantabhedastAvadvayapadeshabhedAdipramANasiddhaH | anyathA stambhakumbhAdInAmapyatyantabhedo na syAt.h | asti cheha tantuShu paTaH, iha paTe rUpamiha mUrte karmeha gavi gotvamiha nityadravye visheSha ityabAdhitaH pratyayaH | na chehedamiti pratyayo vinA.atirikttena sambandhenopapadyate | iha kuNDe badarANIti pratyayasya saMyogapUrvakatvadarshanAt.h | sa chAyamayutasiddhayoH sambandha iti saMyogAdbhidyate | yutasiddhayorhi sambandhaH saMyogaH | dravyamAtravR^ittishcha | tadevaM pramitasya samavAyasyAbhyupagame kathamayukttavAditvaM vaisheShikAdInAmityata Aha- bhinnatveti ||
bhinnatvasAmyata ityupalakShaNam.h | ihapratyayasAmyatashchetyapi draShyavyam.h | tasya samavAyasya | tAbhyAm.h 
avayavAvayavyAdisambandhibhyAM saha | yogaH sambandhaH | 
etadukttaM bhavati | iha tantuShu paTa ityAdipratyayaH sambandhapUrvako.abAdhitehapratyayatvAdiha kuNDe badarANIti pratyayavaditi samavAyamanumimAnena yo.abAdhitehapratyayaH sa sambandhapUrvaka  iti vyAptiravashyamaN^gIkaraNIyA | vidyate cheha tantupaTayoH samavAya ityabAdhitehapratyayaH | tena samavAyasyApi tantupaTAbhyAM samavAyo.abhyupagantavya eva syAt.h | na chAbhyupagamyate | atastatra anaikAntikamanumAnamiti | 
nanu tantupaTayoH samavAyaH siddho na vA | siddhashchetkimuttarakAlabhAvinA.anaikAntyena | nachetkvanaikAntyam.h | maivam.h | ApAtataH pratIte sambandhe vyabhichAraM dR^iShTvA parAvR^itterAvashyakatvasya vivakShitatvAt.h | 
nanvatra bhinnatvasAmyaM kimarthamupanyastam.h | nahi bhinnatvaM hetUkR^itamiti | satyam.h | abAdhitatvadyotanArthaM bhinnatvagrahaNam.h | vibhinnavastvabhAve khalviha pratyayo bAdhitaH syAt.h | iha tantupaTayoH samavAya iti pratyayo.api sambandhapUrvaka eva tantupaTasamavAyasyaitatkAraNatvAditi chenna | AdhArAdheyatayA pratIyamAnayoH sambandhasya pareNa sisAdhayiShitatvAt.h | anyathA sthANushyenayoH saMyoga ityatra samavAyAsiddhiprasaN^gAt.h | indriyArthasannikarShAdinA siddhasAdhanatApatteshcha | 
nanvanavasthiteriti sUtraM katham.h | ittham.h | yadi vyabhichAraparihArAya samavAyasyApi samavAyAntaramupeyate | tadA.anavasthitiriti | 
iha kechitsamavAyaM pratyakShamAchakShANAH, yata iti cha viShayasaptamIM vyAchakShANAH tatsthemne anumAnamAchakShate | teShAmihapratyayasya sambandhapUrvakatvaM nAma tatpratItipUrvakatvameva | tanmate sphuTaivAnavasthA |
ye tu pratyakShatAM nAbhyupagachChanti | sambandhasya sattAmAtreNehapratyayakAraNavatvamAhusteShAm.h, avasthitiH siddhAntaH tadvirodho.anavasthitiH ityanavasthitishabdo.apasiddhAntavAchI vyAkhyAyate | 
yadveha kuNDe badarANItivatsambandhasya pratItyaivehapratyayakAraNatvAdatrApi pratItimApAdyAnavasthaiva vakttavyA | kuNDabadarasaMyogasya yogyatayA avarjanIyatayA pratItirnehapratyayakAraNamiti kuta eShA kalpanA | sattAmAtreNehapratyayakAraNatvopapattau pratIterapi kAraNatvakalpakAbhAvAditi chenna | satyapi saMyoge kutashchidvayavadhAnAdapratIyamAne nehabuddhirbhavati | bhavati chAsatyapi saMyoge tadviparyayAdityanvayavyatirekayoH kalpakAbhAvAt.h | svasvAmibhAvAdayo.api hi j~nAtA eva sambandhanimittavyavahArahetavo dR^iShTA nAnyathA | na te sambandhA adviShThatvAditi chenna | saMyogasyApyadviShThatAyA vakShyamANatvAt.h | kiJNchaivaM samavAyo.api na sambandhaH syAt.h | tasyAnAshritatvAbhyupagamAt.h |
nanvevaM tarhi nAnaikAntyAt.h anavasthaiva bAdhitatvenAbAdhitehapratyayatvasya tatrAvR^itteriti chenna | anavasthAyAH sAdhyabAdhakatvena sAdhanAbAdhakatvAt.h | sAdhyabAdhenaiva sAdhanabAdhanAbhyupagamasya vyAptinishchayottarakAlInatvAt.h | tantupaTayoH samavAya iti pratItirapi sambandhapUrvikaiva | kintvaropita evAsau sambandha iti chenna | anavasthA.anistArAt.h | AropitasambandhapUrvakatvaM hi sambandhAropapUrvakatvameva, pratItau cheyamanavasthoktteti kathaM (tannirastA)nistAraH | kiJNchaivaM vadatA sattayaiva sambandhasya kAraNatvamiti mataM tyakttaM syAt.h | 
api chAbAdhito.apIhapratyayo yadi sambandhAropamAtreNa bhavettadA tantupaTAdAvapi kinna bhavediti samavAyAsiddhiH | kvachitsiddhasya kvachidAropaH kutrApyabhAve tadasiddhiriti chenna | 
sthANushyenayoH sambandhasya sattvAt.h | anyathA samavAye.api samavAyAntarArope na syAtsamavAyAntarasya kvApya(sattvAt.h)sambhavAt.h | 
samavAye bheda evAropyate na samavAyAntaramiti chenna | tAvanmAtreNehapratyayAyogAt.h | sambandhisambandhabhAvo.apyAropyata iti chenna | tarhi tantupaTAdAvapi tadAropamAtreNehapratyayopapattau kiM samavAyeneti |
nanu samavAye.apIhedamiti pratyayaH samavAyAdhIna eva | nachApasiddhAnto.anavasthA vA | tasyaiva samavAyasya svanirvAhakatvAt.h | ya eva hi samavAyo.avayavAdiShvavayavyAdInAM sambandhaH, sa evAvayavAvavyAdiShvAtmanA sambandha ityAshaN^kate- sa iti ||
saH avayavAvayavyAdisamavAyaH | evaM tarhi kiM samavAyena, dravyasyaiva svanirvAhakatvopapatteriti pariharati- dravyameveti ||
tarhIti sheShaH | tathA svanirvAhakatvAt.h |
kiM kasmAt.h | ayamAshayaH | yadIhedamiti buddhirnAvashyaM svAtirikttasambandhasApekShA | kvachitsvanirvAhakatvAt.h | tarhi dravyaguNAdInAmihedamiti pratyayo.api nAtirikttasambandhAdhIno.aN^gIkAryaH | dravyasyaiva svanirvAhakatayA.api tadupapatteriti | 
samavAyaH sambandhAtmakatvAt.h svanirvAhakaH, na dravyamiti chenna | tadasiddhau sambandhatvasyApyasiddheH | saMyogasyApi svanirvAhakatApatteshcha | tasyAnityatvAnneti chenna | samavAyanityatvasyAsiddheriti |
evaM dravyAdguNAdInAmatyantabhede.api na tatsambandhaH samavAyalakShaNo.aparaH siddhayati | samavAyavad.hdravyasyaiva svanirvAhakatvopapatteH kalpanAlAghava(tva)Achchetyukttam.h | idAnIM guNAdInAM dravyAdatyantabhedAbhAvAchcha na samavAyasiddhirityAshayavAMstadatyantabhede paropanyastAnhetUnapAkataruM tAvadupodghAtamAha- visheSha iti ||
abhinne samavAya iti sheShaH | avasIyate aN^gIkriyata iti yAvat.h | guNakriyAdirUpasya visheShasyeti sheShaH | kena hetunA na kenApi | 
idamukttaM bhavati | samavAye tAvadavayavAvayavyAdigatatvamaN^gIkR^itam.h | "AshritatvaM chAnyatra nityadravyebhyaH' iti vachanAt.h | nachAnityadravyagurakarmasAmAnyavisheShaNAmiva samavAyasya tadgatatvaM nAma samavAyalakShaNavR^ittiH sambhavati | tasyAbhinnatvAt.h | atastadgatatvaM (nAma) samavAyasvarUpamevetyaN^gIkartavyam.h | paratantratayopalabdhistadgatatvamiti chenna | tasyAH samavAyadharmatvAnupapatteH | tadviShayatvAttaddharmatvamiti chenna | viShayatvasyApi samavAyasvarUpa(tva)AnatirekAt.h |
evamastitvAbhidheyatvaj~neyatvasambandhatvAdayo.api samavAye.abhyupagatAH, na samavAyasvarUpAdbhidyante | bhedaM hi teShAM samavAyena sambandho vakttavyaH | anyathA kathamete tatra syuH | nacha sambandho yukttaH, saMyogasya guNatvena dravyamAtravR^itteH, samavAyasya chAbhinnatvAt.h | tatra pR^ichChAmaH | samavAyasya tadgatatvAdidharmANAM chAbhede kathamaparyAyashabdavAchyatvaM, dharmadharmibhAvaH, ShaShThIprayogo, j~nAtatvAj~nAtatvam.h, ekatvAnekatvamityAdi yujyata iti | nahya(chA)tropachArAdikalpanA yukttA | mukhyaprayogAderadarshanAt.h | na tadgatatvAdi samavAyatanmAtraM, yenAnupapAttaH syAt.h | kintu samavAyAbhinnamapi tadvisheShAtmakatmakam.h | ato vyapadeshabhedAdi yujyate | visheShasya bhedapratinidhitvAdityevAgatikataya tatra samAdhirabhidhAnIyaH | tathAcha yadyabhinne.api samavAye tadgatatvAdivisheSho.aN^gIkriyate tadA guNakriyAdikamapi dravyasvarUpameva sadvisheShAtmakaM bhavatu na tu tanmAtram.h | samavAyadharmAstavisheShAH, guNAdayastu na dravyavisheShA ityatra visheShahetvabhAvAt.h iti |
kimato yadyevamityata Aha- dravyameveti ||
samavAyadharmavadguNAdInAM dravyavisheShatvAdityarthaH | anantashabdo yatra yAvanto vyavahArAH tAvatAmupalakShakaH | nAnAvyavahR^iteH vyapadeshabhedAdirityarthaH | etadukttaM bhavati | guNaguNyAdeH atyantabhede siddhe hi tatsambandhaH samavAyaH siddhayati | guNaguNyAdyatyantabhedastu na prAmANikaH | tathAhi na tAvattatra pratyakShaM pramANaM, gavAshvAdivadanupalambhAt.h | ato guNaguNinAvatyantabhinnAvaparyAyashabdavAchyatvAt.h | ghaTapaTavadityAdyanumAnameva vakttavyam.h | tachchAnaikAntikam.h | samavAyasya taddharmANAM (cha) bhedAbhAve.apyaparyAyashabdavAchyatvAdanyathAsiddhaM cha | yathA samavAye tadgatatvAdidharmANAM bhedabhAve.api visheShaparanAmakAtsvabhAvavisheShAdevAparyAyashabdavAchyatvAdikamupapAdanIyam.h | gatyantarAbhAvAt.h | tathA guNaguNyAdInAma(tyantA)bhede.api guNAdInAM dravyavisheShatve(na dra)taddravyameva | visheShashaktayaivAparyAyashabdavAchyatvAdivyavahAraheturbhaviShyati | tathAcha vipakShe bAdhakAbhAvAdaprayojakatvaM hetUnAmiti | 
yadvA visheShastadgatatvAdirityanenaiva guNaguNyAdyatyantabhedasAdhakAnAM hetUnAmanaikAntyAprayojakatve varNite | yadi tadgatatvAdidhamarAbhinne samavAye tadgatatvAdivisheSho.abhyupeyate | visheShaNaiva cha vyavahArA nirvahiShyante | tadA vyapadeshabhedAdihetUnAM vyabhichArAnyathAsiddhibhyAM AbhAsatvAtkena hetunA dravyasya guNakriyAdirUpasya guNakriyAdisvarUpatvasya niShedhaH (kariShyate) kriyate | guNaguNyAdyatyantabhedaH kena hetunA sAdhayiShyata iti yAvat.h | anyathAsiddhimeva prakaTayannupasaMharati- dravyameveti || samavAyavaditi vakShyamANamatrApi sambaddhayate | yathA samavAyasya tadgatatvAdivisheShAtmatayA vyapadeshabhedAdivyavahArahetutvam.h | tathA dravyameva ghaTAdikaM guNakriyAdyanantavisheShAtmatayA nAnAvyavahR^iterheturbhavatIti |
nanvaupachArikatvaM vA bhrAntimUlatvaM vA vyavahArANAmaN^gIkR^itya hetUnAM dUShaNaM shakyam.h | tatkiM visheShAN^gIkAreNa | naivaM shakyam.h | aupachArikatvAdau hi kadAchinmukttau vyavahAraH syAt.h | na hi tIrAdau sadA gaN^gAdivyavahAro.asti | nachaivaM prakR^ite  sadaivAparyAyashabdavAchyatvAdeH sattvAt.h | yadApyabhedabodhAya rUpameva ghaTa iti vA vij~nAnaM brahmeti vA vyavahriyate tadApi na paryAyatAmupetya, tathA.ananubhavAt.h | ato vaktavyamevAtra nimittam.h | tadidamukttam.h- sadeti ||
nanvanantavisheShAtmakamekameva dravyamiti vyAhatamiti chet.h | kiM mAtA vandhyetivatsAkShAdvirodhaH, kiMvA kR^itakaM nityamitivadvayAptyA | nAdyaH | yato.anantatvaM saN^khayAvisheShaH, ekatvaM chAbhedaH | na dvitIyaH | yatrAnekatvaM tatrAvashyaM bheda iti 
vyAptau hi sa syAt.h | na chaivam.h | bhedapratinidhinA visheSheNaiva anekatvasaN^khayAnirvAhAdityAha- anantatvamiti ||
IshvarAkhyadravyavisheShaNAmanantatvamanyatrAnekatvamiti draShyavyam.h | atrApi samavAyavaditi sambaddhayate | eka eva hi samavAyo.anekadharmAtmako.aN^gIkriyate | 
nanvayaM nAnAvyavahAranirvAhaheturvisheSho yadi dravyAtmaiva kathaM tarhi (taddravya)dravyasya visheShaH syAt.h | tadIyatAyA bhedavyAptatvAt.h | maivam.h | vinA.api bhedena tatpratinidhinA visheShaNaiva visheShasya tadIyatopapatteH | evaM tarhi tasyApi visheShasya visheShatvasiddhaye visheShAntaramaN^gIkartavyamityanavasthetyata Aha- visheShashcheti ||
yathA samavAyaH svenaiva samavAyI, na sambandhAntareNetyabhyupagamyAnavasthA pareNa parAkriyate | tathA sa dravye.anekavyavahAranirvAheturvisheShashcha svenaiva visheShI na punarvisheShAntareNa | ato na kashchiddoSha iti | samavAyavadityupalakShaNam.h | sattA.antyavisheShavachchetyapi draShyavyam.h | yathA dravyaguNakarmasu sadvayavahArahetuH sattA svenaiva satI svIkR^itA | yathA cha nityadravyeShvatyantavyAvR^ittipratyaye heturantyo visheShaH svenaivAtyantavyAvR^ittastathaiveti |
athA.api syAt.h | guNaguNyAdibhedamabhyupagachChatA mayA ihedamiti vyavahAranirvAhAya samavAyo.aN^gIkriyate, tasya chAnavasthAparihArAya svanirvAhakatvam.h | abhedaM(abhyu)chAbhyupagachChatA tvayA.aparyAyashabdavAchyatAdisiddhaye visheSho.aN^gIkriyate, tasya chAnavasthAnirAsAya svanirvAhakatvamiti pakShadvaye samAne ko visheSho.abhedapakShe, yena sa parigR^ihyate | samavAyasyAprAmANikatvamiti chet.h | samaM visheShe.api | aparyAyavyavahArAdinA sa siddha iti chet.h | tarhi samavAyo.apIhedamityAdinA siddha iti tulyam.h | tadanaikAntikamityukttamiti chet.h | aparyAyavyavahArAdikamapi ghaTapaTAvanaikAntikamiti samAnam.h | astu tarhi guNaguNyAdibhede vyavahArAdisakamapi ghaTapaTAdavanaikAntikamiti samAnam.h | astu tarhi guNaguNyAdibhede pramANAbhAvo visheSha iti chenna | abhede.api pramANAbhAvAt.h | gavAshchAdivadvivekenAnupalambho abhede pramANamiti chet.h | tarhi vyapadeshabhedAdi bhede pramANamastIti samAdhisAmyam.h | tadvayabhichArAnyathAsiddhibhyAM nirastamiti chet.h | abhedapramANamapi tAdR^igeva | tasyApi kShIranIrAdau vyabhichArAt.h | ayutasiddhatvenAnyathAsiddheshcha | tasmAnnimitto.ayamabhedapakShapAta ityata Aha- kalpaneti ||
padArthAntarA guNaguNyAdInAmiti sheShaH | yadyapi bhedAbhedapakShayoH svanirvAhakasamavAyavisheShAN^gIkAreNa sAmyaM, tathA.api bhedapakShe kalpanAgurutAdoShAt.h guNaguNyAdInAM padArthAntaratA nAN^gIkriyate | kalpanAlAghavAdabheda evopeyata iti |
kathaM bhedavAde kalpanAgauravamityata Aha- kalpayitveti ||
kevalamityetat.h ShaDityanenaikasminnityanena cha sambaddhayate | ekasmin.h samavAye, saH vichitravyavahArahetushchedaN^gIkriyata iti sheShaH | kiM kasmAt.h | pUrvaM dravya ityarthaH | tasya visheShasya | 
ayamabhisandhiH | vyapadeshabhedAdipramANabalamavambya vaisheShikAdibhirdravyAdayo bhAvapadArthAH ShaDeva | abhAvo.api saptama iti kalpitam.h | samavAye pratItaM tadgatatvAdikaM tu na samavAyAtirikttam.h | kintu svabhAvabhedAparanAmnA visheSheNaiva tatra vyapadeshabhedAdyutpattiriti cha | tatrAntato.apyaN^gIkatarvyena vyapadeshabhedAdinirvAhakeNa visheSheNaiva dravye.api tannirvAho vakttavyaH | saptapadArthInirUpaNaM na kartavyam.h | yadvA dravyavatsamavAye.api tadgatatvAdInAM bheda eva svIkAryaH | teShAM cha dravyAdiShvantarbhAvAsambhave saptapadArthaniyamastyAjyaH | visheShakAraNena vinA kvachidbhedasya kvachidvisheShasyAbhyupagame kathaM kalpanAgauravaM na syAt.h | tadabhAve vA.abhedavAde kathaM kalpanAlAghavaM na bhavediti | bhedapratItyapratItibhyAM visheSha ityAdi tu nirAkariShyate | atra dvidhAkalpanapradarshanArthenaiva pUrvArdhena samavAye visheShasyAN^gIkartavyatA.api samathirtA veditavyA | ata eva kevalashabdasambandhaH | saptaiva hi padAtharAH | nacha teShu samavAyadharmANAmantarbhAvaH sambhavatIti visheShA eva taira(te.a)N^gIkartavyA iti |
na kevalaM sarvathA.aN^gIkAyareNa visheSheNaiva guNaguNyAdivyapadeshabhedAdyupapattau dravyabhedamaN^gIkR^itya samavAya(eva) ekasminvisheShAbhyupagame kalpanAgauravamiti bhedamatamapahAyAbhedapakShapAtaH kriyate | kintu samavAye pramANAbhAvAdapi | 
tathA hi | na tAvattatra pratyakShaM pramANam.h | kuNDadadhnoH saMyoga itivattantupaTayoH samavAya ityapratIteH | sambandhapratItireva tatpratItiriti chenna | tasyA asammateH | 
etenAyaM tantupaTasambandhapratyayashchakShurjanyo.ananyathAsiddhatadanvayavyatirekAnuvidhAyitvAtpaTapratyayavat.h | ayaM tantupaTayoH sambandho yogajadharmAjanyajanyasAkShAtkAraviShayastantupaTasambandhatvAdetattantupaTAntarasaMyogavaditi 
samavAyapratyakShatAsAdhanamapyapAstam.h | tantupaTasambandhatatpratyayayoH asiddhayA.a.ashrayAsiddheH | sambandhApratItau shuklaH paTa iti sAmAnAdhikaraNyapratItirna syAt.h | daNDIkuNDalItyAdau tasya tatpUrvakatvadarshanAditi chenna, samavAyo.astItyAdau vyabhichArAt.h | 
nApyanumAnam.h | ihedamiti pratyayasya dUShitatvAt.h | iha bhUtale ghaTAbhAva iti pratyaye vyabhichArAchcha | bhAvamAtraviShayatvena visheShaNAdadoSha iti chenna | abhAvavadbhAve.apyupapattau anyathAsiddheH | iha ghaTe j~nAnamiti pratyaye vyabhichArAparihArAchcha | bAdhito.ayamiti chenna | anyathApratyayAnupalabdheH | etena jAtyAdigocharo vishiShyavyavahAraH sambandhiniyato bhAvamAtraviShayAbAdhitavishiShyavyavahAratvAtsaghaTaM bhUtalamiti vyavahAravadityapAstam.h | j~nAto ghaTaH, asti samavAyaH ityAdau vyabhichArAt.h | 
ete tantava etatpaTasambaddhA etadAshrayatvAdbhUtalavat.h, ayaM paTa etattantusambaddha etadAshritatvAdetadAshritatR^iNAdivadityapyasat.h | tantupaTayorAshrayAshrayibhAvAsiddheH | iha tantuShvayaM paTa iti vyavahArasiddhatatpratyAttatsiddhiriti chenna | iha samavAye.astitvamityAdau vyabhichArAt.h | 
bhUtalarUpAdayo bhUtalasambaddhA bhUtalavisheShaNatvAt.h ghaTavadityapi, bhUtalavisheShaNe j~nAne vyabhichArAdayukttam.h | 
iha tantuSha paTa ityAdipratyaya etaJNjanakasaMyogatvarahitasambandhajanya ihetipratyayatvAdiha kuNDe badarANIti pratyayavat.h | nacheha bhUtale ghaTAbhAva iti pratyaye vyabhichAraH tatrApi chakShurbhUtalasaMyogAdijanyatvasya sattvAt.h, ityapi na yukttam.h, ayaM paTa etajjanakatanturahitopAdAnajanyaH paTatvAtpaTAntaravadityAbhAsasamAnayogakShematvAt.h | 
rUpAdayaH sambandhavantaH prameyatvAdghaTavadityapyanupapannam.h, samavAyAbhAvayorvyabhichArAt.h | tatrApi visheShaNavisheShyabhAvAbhyupagamAnneti chenna, tasya pareNa sambandhatvAnaN^gIkArAt.h | aN^gIkAre vA tenaivArthAntaratvAt.h | matubarthasyAbhAvAdbAdhitaviShayatvAchcha |
samavAyaH svenaiva sambandhI (ityAdi) syAditi nirastam.h | 
idaM chakShuretajjanyasaMyogaj~nAnatvarahitasambandhaj~nAnajanakaM chakShuShTvAdanyachakShurvat.h, ahaM manniShThasaMyogaj~nAnatvarahitasambandhaj~nAnavAnAtmatvAdAtmAntaravat.h, ayaM kAla idAnIntanasaMyogaj~nAnatvarahitasambandhaj~nAnavAnkAlatvAdanyakAlavat.h ityAdIni, AbhAsasamAnayogakShematvAt.h, visheShaNavisheShyabhAvAdinA.atharAntaratvAchchApAstAni | 
saMyogatvaM sambandhavyAvR^ittam.h jAtitvAdgotvavaditi siddhasAdhanam.h | jAteH prativyakttiniyatatvasya vakShyamANatvenaikasya saMyogatvasya saMyogAntarAdvayAvR^itteH, visheShaNavisheShyabhAvAdito vyAvR^itteshcha | vivAdAdhyAsitA mR^it.h ghaTasambaddhA dravyatvAdAkAshavaditi cha ghaTAntarasaMyogenArthAntaram.h | etadghaTasambaddheti nirdeshe.apyetadghaTasambandhamalabdhvA vinaShyadravye.anaikAntikam.h | tatrApi paramparAsambandho.astIti chet.h | tarhi siddhasAdhanam.h | mR^itsaMyukttabhUtalasya ghaTasaMyukttatvAt.h |
tantupaTau nityasambaddhau dravyatvAdAkAshavaditi, dR^iShTAntasya sAdhyavikalatvAdapAstam.h | saMyogaH svavyatirikttasambandhAdbhinnaH prameyatvAdghaTavadityatra svavyatirikttapadena svAnyonyAbhAvavivakShAyAM siddhasAdhanatA | ekasya saMyogasya saMyogAntarAdbhinnatvAt.h | saMyogatvarahitatvavivakShAyAmaprasiddhavisheShaNatvam.h | visheShaNavisheShyabhAvAdinA tatsamAdhAne tenaiva siddhasAdhanam.h | 
ayaM saMyoga etadanyasaMyogatvarahitasambandhAnyo meyatvAdghaTavat.h ityAdyAshcha, AbhAsasamAnayogakShematvAdupekShaNIyAH | tadevaM samavAye pramANAbhAvAnna bhedapakSho.aN^gIkriyate | 
nanUkttamatrAbhedapakSho.api tarhi nAN^gIkAryo visheShe pramANAbhAvAditi tatrAha- yeneti ||
pratyakShasiddhenetyanena pratyakShasiddha iti labhyate | yenAkhilo vyavahAro bhavet.h | yaM vinA na bhavedityanvayavyatirekAbhyAM visheShakAryatvaM vyavahArasya darshayatA vyavahArAnyathA.anupapattishcha visheShe pramANaM tadanaN^gIkAre vyavahArochChedaprasaN^gashchetyukttaM bhavati | akhila ityasyaiva vivaraNaM bhAvAbhAvavibhAgena vidhiniShedhabhedena(iti) | dvividhastAvaditi sheShaH | 
nanu bhedapakShe.api samavAyabhyupagamenAkhilo.api vyavahAro ghaTiShyate | atyantAbhede.api vyAvR^ittisvIkAreNa bhedAbhedAbhyAM tu sutarAm.h | tatkiM visheSheNetyata ukttam.h- kathaJNchaneti ||
etAdR^ishe sarvavyavahAranirvAhahetau ko dveShaH kinnimittA.anupAditA | pramANAbhAvo hyanupAdAnanimittam.h | sati pramANe nAnupAdAnanimittamastItyarthaH | mA bhUdvayavahAra ityata ukttam.h- vAdinAmiti || upalakShaNaM chaitat.h | j~nAtR^iNAM chetyapi draShyavyam.h 
| vishiShyaviShayAbhij~nAbhivadanalakShaNo hyatra vyavahAraH prakR^itaH | 
kiJNchAvayavAvayavyAdibhede pramANAbhAvAchcha taM parityajyAbhedapakSho.aN^gIkriyate | nanUkttamatrAbhede.api pramANaM nAstIti | tatrAha- abhedeneti ||
ihApi kAryakAraNagrahaNenAvayavyavayavAvuchyete | pUrvashabdena guNaguNyAdikam.h | abhAvashabdenAnyonyAbhAvo gR^ihyate | tasyaiva dharmyabhinnatvAt.h | yadvA.abhAvataddharmAvanenopalakShyete | avasIyate sAkShiNA | tathAhi | tantupaTAdiviShayA buddhiratyantabhinnaghaTapaTAdiviShayabuddhito vilakShaNA.anuvyavasIyate utAvilakShaNA | na tAvad.hdvitIyaH | pratItyapalApAnupapatteH | Adye kathamabhedapratItirnAstIti shakyaM vakttum.h | sambandhena vi(she)shiShyata iti chenna | kuNDabadarapratItito.api vailakShaNyAnubhavAt.h | sambandhinorayutasiddhatvAttatheti chenna | AdhArAdheyabhAvenAvasthAnasamaye tasyAkiJNchitkaratvAt.h | atastantupaTayoH kuNDabadarayoshcha bhede sambandhe cha samAne kAlAntarabhAvinaH sambandhavinAshAdeH sambandhivibhAgAdervA pratyakShapratItiM pratyupayogA(yogA)bhAvAdvailakShaNyaM nAnubhUyeta | anubhUyate cha tantupaTAdibuddhiH kuNDabadarAdibuddhevirlakShaNetyabhedaviShayaiva sA.avasIyate | 
kiJNcha paTotpatteH prAgyAvantaM deshamavaShyabhya tantavastiShThanti paTo.api tAvantameva | nacha mUrtayoH samAnadeshatvaM yujyate | tena j~nAyate tantvabhinnaH paTa iti | nachAvayavAvayavino rUparasAdi(vat.h)dvaitamanubhUyata ityAdyabhedapramANaM svayamUhanIyam.h |
nanvabhedashchetpratyakSheNaivekShyate | tadA kathaM shuklaH paTashchalati(paTa) ityAdisAmAnAdhikaraNyAdivyavahAraH | tasya daNDI kuNDalItivadbhedaviShayatvAt.h | nahi pratItivirodhI vyavahAro bhavatItyata ukttam.h- savisheSheti || visheSheNa viShayeNa upetA | 
ayamarthaH | yatra kevalamabhedaH pratIyate na tatra sAmAnAdhikaraNyavyavahAro bhavati | yathA ghaTaH kalasha iti | atra tvabhedaH pratIyamAno visheSheNa sahita eva pratIyate | visheShashcha bhedapratinidhiH sAmAnAdhikaraNyavyavahAraM prasUta iti |
nanvabhedapratItimabhibhUya visheShapratItiH svakAryaM kathaM kuryAt.h, karoti chedabhedapratItirapi visheShapratItimabhibhUya svakAryaM kathaM na syAt.h | maivam.h | nahi pratItirastItyeva vyavahAraH kintu prayojane.api sati | prayojanaM cha sAmAnAdhikaraNyavyavahAreNaiva bahulaM lokavedayoH | yadA tvabhedavyavahAraH prayojanavAMstadA so.api dR^ishyata eva yathA vij~nAnamAnandaM brahmetyAdi | 
yadvA visheShaH pratyakShArthApattisiddha ityukttam.h | tatkathamityataH pratyakShasiddhatAM tAvadupapAdayati- abhedeneti || anukttasamuchchayArthashchashabdaH | padArtha ityekavachanaM jAtiviShayam.h asti yatastasmAtsA savisheShA.avasIyata iti yojanA | tatashchAyamarthaH | asti tAvadavayavAvayavyAdipadArthasArthe.abhedena pratItiH | kuNDabadarAdipratItito.asyA vyAvR^ittatayA.adhyavasAyAt.h | nacha abhedamantareNa vyAvR^ittiheturasti | ato.asati nimittAntare sammatabhedavastvantarapratItito vyAvR^itteyamabheda eva vishrAmyatIti | asti cha tathA.api sAmAnAdhikaraNyAdivyavahAraH | tatra yadIyamabhedamAtraviShayA syAttadA na sAmAnAdhikaraNyAdivyavahAraM kuryAt.h | ghaTaH kalasha iti vyavahArAdarshanAt.h | tato j~nAyate.adhiko.api viShayo.asyA vidyata iti | nacha bhedo.asAviti vAchyam.h | bhedAbhedavAde.apyanto visheShasyAN^gIkAryatvAt.h | tathA cheyamabhedapratItirindriyajA savisheShAvasIyata iti |
prAgukttaM samavAye visheSho.aN^gI(kartavya)kriyata iti tanna tAvadeva | kintu sarveShvapi padArtheShviti darshayanvisheShasya vyavahArAnyathA.anupapattisiddhatAM chopapAdayati- sAmAnyAdIti ||
tanniShThatvAdayo vyakttiniShThatvAdayaH | kathamityAkShepe | vastvaikye.api dharmaikye.api | kuto na nivAryata ityata ukttam.h- vAdibhiriti || avisaMvAdivyavahArasiddhatvAditi yAvat.h | 
etadeva prapaJNchayati- kAryasyeti ||
asti tAvadavayavino.avayavaniShThatvaM nAma dharmaH | guNAnAM keShAJNchidrUpAdInAmAshrayavyApitvam.h keShAJNchitsaMyogAdInAM pradeshavR^ittitvam, rUpAdInAmudbhUtatvam.h, sarveShAM chaturviMshatitvam.h karmaNashcha AshrayavyApitvamanityatvaM paJNchatvaM mUrtaniShThatvam.h, sAmAnyasyApi dravyaguNakarmaniShThatvam.h, nityatvamanugatatvam.h, dvividhatvamityatibahulo.ayaM padArthadharmasamUhaH | na chAyamAshrayato bhinna eveti yukttam.h | asti cha dharmadhamyarAdivyavahAraH | tantuShu paTaH, pa(gha)To na bhavati gha(pa)Ta ityAdiH | sa chAyamatyantAbhede.anupapadyamAnaH svopapAdakaM visheShamavagamayatIti sarvapadArtheShu kathaM visheSho naivAsti | 
satyam.h | santyeva dravyAdiShu saptasvapi padArtheShu te te dharmAH | kinnAmAshrayato bhinnA eva | tathAcha tatsambandhanibandhanatayaivopapadyamAno vyavahAraH sarvapadArtheShu na visheShamAkSheptumalamityAshayena shaN^kate- sa cheti ||
na kevalaM guNAdi dravyAdito bhinnam.h | kintu saH tattanniShThatvAdidharmashcha aparaH svAshrayAdbhinno yadyaN^gIkriyata ityarthaH | nirAkaroti- ShaDiti ||
tarhi dharmANAM ShaD.hbhyaH padArthebhyo.atirekaH syAt.h | tathAcha ShaDeva padArthA sati niyamo bhajyeteti |
nanu svAshrayato vibhinnA api dharmA na Sha(D.hbhyaH)T.hpadArthebhyo.atirichyante | kintu ta evAnyonyavisheShaNIbhUtA dharmA ityuchyante | yathA.a.aha "yadyapi dharmAH ShaT.hpadArthebhyo na vyatirichyante | kintu ta evAnyonyApekShayA dharmadharmiNashcha bhavanti' itrata | anyatrApi "teShAM dharmAsta eva parasparaM visheShaNIbhUtAH' iti | tatkathaM niyamabhaN^ga iti | maivam.h | tanniShThatvAdInAM ShaT.hsu padArtheShvantarbhAvayitumashakyatvAt.h | tathAhi | "AshritatvaM chAnyatra nityadravyebhyaH' ityabhyupagataM kAryadravyaguNakarmasAmAnyavisheShasamavAyAnAmavayavAdiniShThatvaM na tAvad.hdravyAdikam.h | guNAdivR^ittyanupapatteH | nApi samavAyaH tasya svavR^ittyanupapatteH | kiJNchAdhAryAdhArabhUtayoH sambandhaH samavAya iShyate | tathAcha kathaM sa evAdhAritvamAdhAratvaM cha syAt.h | tathA rUpAdInAmAshrayavyApitvaM na dravyAdiShvantarbhavati | teShAM guNavR^itttivAsambhavAt.h | samavAyastUkttarItyA nirastaH | api cha vR^ittitvamAtraM samavAyaH | vyApyavR^ittitvaM tvatirikttaM nirvakttavya(rvAchya)m.h | kR^itsne svAshraye samavAyastaditi chenna | dravyasyAsamuditatvena kR^itsnatvAdyanavakAshAt.h | svabhAvena sahAnavasthAnaM vyApyavR^ittitvamiti chenna | tasyApyantarbhAvyatvAt.h | abhAvo.asAviti chenna | nirAkariShyamANatvAt.h | 
evaM saMyogAdInAM pradeshavR^ittitvaM nirastam.h | udbhUtatvaM cha na jAtivisheShaH | rUpatvAdinA parAparabhAvAnupapatteH | yadi hi rUpatvaM paraM syAttadA sparshasyodbhUtatvaM na syAt.h | yadi chodbhUtatvaM paraM bhavettadA sarvamapi rUpamudbhUtamiti chakShurAderapi pratItiH syAt.h | 
chaturviMshatitvaM cha na saN^khayA, guNAnAM nirguNatvAN^gIkArAt.h | upachAro.ayamiti chenna | nimittAbhAvAt.h | na tAvadekAtharsamavAyo nimittam.h | dravye chaturviMshatitvaniyamAbhAvAt.h | pratyekaM rUpAdiShu tatprasaN^gAchcha | aparyAyachaturviMshatishabdavAchyatvamiti chenna | shabde.api chaturviMshatitvAbhAvAt.h | chaturviMshatipuruShochchAritAparyAyashabdavAchyatvamiti chenna | badhirAdInAM rUpAdiShu saN^khayAvyavahArAbhAvaprasaN^gAt.h | evamanyeShAmapi dharmANAmantarbhAvo nirasanIyaH | 
kashchidAha | dharmapadArtho.abhAve.antarbhavatIti | tadasat.h | niShedhabuuddhibodhyatvAbhAvAt.h | abhAve.abhAvAnaN^gIkAreNa taddharmANAmabhAvatvAyogAchcha | dravyAdiShaD.hlakShaNashanyatamarAhityamabhAvatvam.h | natu niShedhabuddhibodhyatvamiti chenna | lokapratItimavadhUya svakalpanAdaraNe dravyameva bhAvAstallakShaNarahito.abhAva ityapi kalpanAprasaN^gAt.h | atastattanniShThatvAdayo dravyAdidharmAstadAtmAna evAN^gIkAyarAH | tathAchAha "bhAvasya svarUpamevAvasthAbhedenAstitvaM j~neyatvamabhidheyatvaM chochyate' iti | nacha visheShamapahAyAvasthAbhedaH shakyanirUpaNaH | 
nanu dharmA dharmito bhinnA eva | nachokttadoShaH | naiyAyikAdibhiH paramANvArambhavAdibhiH ShaDeva padArthA iti niyamasyAnaN^gIkR^itatvAt.h | dharmapadArthasya pR^ithagaN^gIkR^itatvAchcha | tathAcha bhinnadharmasaMsargavashAtsarvavyavahAropapattau na tadanyathA.anupapattyA visheShasiddhirityata Aha- padArtheti ||
padArthAnAM ShaDeveti niyamAbhAvapakShe.api hi yasmAddharmasya dharmasantAnAdanavasthAyA Akaro bhavedayaM pakShaH, tasmAddharmadharmANAmAshrayAbhede.avashyamaN^gIkArye tatra dharmadharmyAdivyavahArAnyathA.anupapattyA visheSho.aN^gIkaraNIya iti yojyam.h | khaniH AkaraH  |
etadukttaM bhavati | dharmapadArthaM dravyAdibhyo bhinnamabhyupagachChanpraShyavyaH | astitvAdidharmeShvapyastitvAdikamasti na vA | neti pakShe.anubhavavirodhaH | astitvaM na j~neyaM nAbhidheyamiti svakriyAvirodhashcha | anyathA dravyAdiShvapi tadabhAvApattiH | Adye tadAshrayato bhinnamabhinnaM vA | Adye tatrApyastitvAdyantaramityanavasthA syAt.h | dvitIye tvasti tAvattatrApi dharmadharmyAdivyavahAraH | sa chAnupapadyamAno visheShaM gamayatIti | kiJNcha dharmagatA dharmA yadi AshrayAbhinnAstadA kiM dravyAdigatAstitvAdidharmairaparAddham.h | yena te dravyAdito bhidyeran.h | yogakShemasAmyAt.h | tatasteShAmeva dravyAdyabhede sati punarvyavahArAnyathA.anupapattyA dravyAdiShveva visheShasiddhiH (iti) | 
nanvastyeva dravyAdidharmeShvastitvAdiShvapyastitvAdikam.h | tachchAshrayato bhinnameva | nachaivaM dharmasyAnavadhikadharmasantAnAdanavasthAdoShaH | utpattij~naptipratibandhakatvAbhAvenAdoShatvAt.h | yathA.a.ahuH "mUlakShayakarIM prAhuranavasthAM hi dUShaNam.h' iti | yadarthamuttarottarAnusaraNaM tanmUlamutpattirj~naptirvA | tato bhinnanimittatayopapadyamAno vyavahAro na visheShamAkSheptumalamityata Aha- sAmAnyasyApIti ||
sAmAnyasya gotvAdeH, sAmAnyaM sattAlakShaNam.h | guNasya cha rUpAdeH, saN^khayApR^ithaktavAdiguNaH ata anavasthAbhayAdeva hi nAN^gIkR^itaH | 
ayamAshayaH | sAmAnyasyApi sAmAnyaM tAvatpareNa nAN^gIkR^itam.h | tathA guNasyApi guNo nAN^gIkR^itaH | tatkasmAditi vakttavyam.h | na tAvatpratItyabhAvAt.h | sadgotvaM chaturviMshatiguNA rUpAdrasaH pR^ithagiti pratibhAsasya durapahnavatvAt.h | nacha na sadgotvamityAdi bAdhakamasti yena pratItasyApi parityAgaH | gotvaM na sattAvadaparasAmAnyashUnyatvAdvisheShavat.h, guNA na guNavanto.adravyatvAtkriyAvadityAdibAdhakamastIti chenna | vipakShe bAdhakAbhAvenAprayojakatvAt.h | dR^iShTAntayoH(shcha)sAdhyavikalatvAchcha | yadi gotvAdau sattA syAttadA sattAyAmapi syAt.h | tathA chAtmAshrayatvamiti chenna | sattAntaratvopapatteH | kiJNcha pratIteH kimAtmAshrayatA kariShyati | anyathA prameyatvAdInAM kevalAnvayitvaM na syAt.h | AtmAshrayabhayAdyataH prameyatvAdivyAvR^ittiH tasyaiva vipakShatvAt.h | ukttaM cha "kathaM svavR^ittiriShyA chedyathA.anyatreti gR^ihyatAm.h | pramANaM sharaNaM vR^ittau na bhinnAbhinnateyatA' iti | guNAnAmapi guNavattve dravyalakShaNayogAd.hdravyatApattiriti chenna | pratItimanuruddhaya lakShaNAntarasya kartavyatvAt.h | tasmAtsAmAnye sAmAnyaM guNe cha guNaH anavasthAbhayAdeva nAN^gIkriyata ityeva vakttavyam.h | yathA.a.aha "vyaktterabhedastulyatvaM saN^karo.athAnavasthitiH | rUpahAnirasambandho jAtibAdhakasaN^grahaH' iti | nachAnavachChinnA sAmAnyaparamparA guNaparamparA chotpattij~naptipratibandhe hetuH | tathAcha yathA sA dUShaNaM tathA prakR^itA.api dUShaNameva | na chetsA.api na syAditi sAmAnyAderapi sAmAnyAdyaN^gIkAryaM syAt.h | yadi kathaJNchijj~naptipratibandhakatvaM tatra vyutpadyeta | tarhi vayamapyatra tad.hvyutpAdayiShyAma iti |
yadi kashchidvaiyAtyAdbrUyAt.h | astyeva sAmAnyasyApi sAmAnyaM guNasyApi guNo nirbAdhapratItisiddhatvAt.h | astyeva sAmAnyasyApi sAmAnyaM guNasyApi guNo nirbAdhapratItisiddhatvAt.h | utpattij~naptyapratibandhahetoranavasthAyA doShatvAyogAt.h | ato naitannyAyena dharmaparamparA.anavasthAbhayAnnivAraNIyeti | tatrAha- sa cheti ||
sa cha guNasyApi guNaH | chashabdAtsAmAnyasyApi sAmAnyaM yadyaN^gIkriyate tadA brUmo nAnavasthA kvachidbhavediti | 
ayamAshayaH | evaM vadankvachidanavasthAdUShaNamaN^gIkaroti na veti vAchyam.h | nachet.h dUShaNAntaramapi nAN^gIkuryAt.h | avisheShAt.h | tathAcha kathAyAM nAdhikArI syAt.h | nAdyaH | dharmasAmAnyaguNAnavasthAyA adUShaNatve vimatAyA api dUShaNatvAyogAt.h | visheShahetorabhAvAt.h | 
nanvaparyavasitaparamparAmAtrasAmye.api yatrotpattyAdipratibandhakatvaM tatra dUShaNatvam.h | yatra yadabhAvastatrAdUShaNatvamiti chet.h | kimarthamutpattyAdipratibandhakatvamanusaraNIyam.h | anavasthA hi tarkavisheShaH | tarkashchAniShyaprasaJNjanam.h | utpattyAdipratibandhashchAniShyaH | prAmANikaparityAgarUpatvAt.h | utpattyAdeH prAmANikatvAt.h | atastadapratibandhe tarkatvAyogAtkathaM dUShaNAntaram.h | evameva dUShaNatve.atiprasaN^ga ita chet.h | kiM prAmANikaparityAga evAniShya utAprAmANikasvIkAro.api | nAdyaH | niyAmakAbhAvAt.h | dvitIye kathaM na prakR^itAnavasthA dUShaNam.h | atyantabhinnadharmaparamparAyA apyaprAmANikatvAt.h | athAprAmANikasvIkAro na dUShaNam.h | tarhi prAmANikaparityAgo.api na (dUShaNaM) syAditi nAnavasthA kvachid.hdUShaNaM bhavet.h | athAniShyApattiheturanavasthAdUShaNam.h | na punaraniShyarUpeti chenna | aniShyarUpaivAnavasthA dUShaNam.h | natvaniShyApattiheturityapi vakttuM shakyatvena kvachidaN^gIkR^itA.apyanavasthA na dUShaNaM bhavet.h | tasmAtprAmANikaparityAgAprAmANikaparigraharUpA vA taddheturvA.anavachChinnaparamparA.anavastheti vAchyam.h | ata eva nAtiprasaN^gaH | tathAcha dharmaparamparAyA apyanavasthAtvenAbheda evAN^gIkAryaH | evaM chokttanyAyena vyavahArAnyathA.anupapattyA visheShasiddhiriti | 
api cha yo dharmadharmiNobharedaM samavAyaM chAN^gIkR^ityAbhedaM visheShaM chAvajAnAti tenAnavasthAto bibhyatA guNasAmAnyayorguNasAmAnyapratItirevApalapanIyA | vinaiva bAdhakena bhrAntirvA vAchyA | pratItyapalApAdito vA bibhyato.anavasthA syAdityekaM sandhitsato.anya(tpra)chchyavate | abhedaM visheShaM chAN^gIkurvatAM tu nedaM dUShaNadvayamato.api tatpakShapAta ityAshayavAnAha- asmatpakSha iti ||
dharmadharmiNoH savisheShAbhedavAdinAM pakSha ityarthaH | guNAdyA guNAH sAmAnyAni cha | tadvanto guNavantaH | sAmAnyavanti cha | tena chaturviMshatiguNAH sadgotvamityAdipratItivirodho nAstIti sheShaH | ananyatvAt.h dharmadharmiNoriti sheShaH | aprAmANikAparyavasitaparamparArUpA hyeShA | ananyatve kathaM tadvR^ittamiti tadavasthaH pratItivirodha ityata ukttam.h- visheShato hi tadvanta iti || bhedasambandhakAryakArI hi visheSha iti | 
evamavayavAvayavyAdInAmabhedo.atra nirUpitaH | idAnIM kvachidbhedAbhedAvapi bhavata iti tadapavAdamAha- bheda iti ||
eyadvA yadyavayavyAdayo.avayavAdyabhinnAH | kathaM tarhi satsvevAvayavAdiShu vinashyantItyata Aha- bheda iti || 
tathAshabdaH samuchchaye | avayavAdiShu satsvevAvayavyAdInAM nAshe bhedo.abhedashcha bhavedityarthaH | atra nAsha ityupalakShaNam.h | yatra satsvevAvayaveShvavayavino.abhAvaH sati guNini guNasyAbhAvastatra bhedAbhedAvityAdi draShyavyam.h | anyathA yatrAvayavAvayavyAdInAM yugapadvinAshastatra bhedAbhedAvukttau na syAtAm.h | 
idamukttaM bhavati | satyapi tasminnasattvAdityanena hetunA.avayavyAdInAmavayavAdibhyo bhedamAtraM vA sAdhyate.atyantabhedo vA | Adye siddhasAdhanatA bhAgAsiddhishcha | tathAhi | satyapyu(tyu)pAdAne kadAchidupAdeyamasat.h | yathA paTaH | evaM satyapi dravye kechidguNA asanto yathA pAkajAdayaH | tathA satyapyA(tyevA)shraye kAshchitkriyA asatyo yathA paTachalanAdayaH | jAtishcha kAchitsati jAtimatyasatI | yathA brAhmaNam.h | tatra bhedAbhedayoraN^gIkArAdbhedasAdhanaM siddhaviShayam.h | gaganatadbhAgayorIshvarAdyAshritaj~nAnAdiguNakriyAjAtiShvabhAvAdbhAgAsiddhatvaM  hetoH iti | na dvitIyaH | kAlAtyayApadiShyatvAt.h | abhedasya prAgupapAditatvAdupapAdayiShyamANatvAchcheti | 
syAdetat.h | yathA bhedasAdhakAnAM vyapadeshabhedAdInAM visheShAshrayeNaivAnyathAsiddhirukttA | tathA satyapi tasminnasattvasyApi visheShaNaiva nirvAhaH kriyatAm.h | kiM bhedAbhedAbhyupagamena | maivam.h | visheShasya bhedakAryavyavahAramAtranirvAhakatvena vinAshaM pratyanirvAhakatvAt.h | sakalabhedakAyarkAritve visheSho bheda eva, na tatpratinidhiH syAt.h | kiJNchAnekAshritasyAvayavino dvitvAdeshchAshrayeNAtyAntAbhede satyAshrayaNAmapi parasparamabhedaH prasajyate | tatparihArArthaM tAvadavashyaM tatra bhedo.aN^gIkaraNIyaH | nachAvachChedakena vinA bhedAbhedabhUmeH saN^grahaH syAdityayAvadAshrayabhAvitvameva grAhyam.h | tatrApi visheSha eva saN^karaM vArayiShyatIti tu nirastam.h | kiJNcha pramANAnusAriNakSha vyavasthA natu svechChAnusAriNI | pramANaM tu bhedAbhedAvavagAhata iti vakShyate | nanu anityadravyAshritA ekatvAdayo.api guNAH kiM bhedavantasteShAmapi dravyakAryatayA taduttarakShaNabhAvitvAditi | maivam.h | ukttottaratvAt.h | ukttaM hyetat.h | upAdAnadravyaM guNavadupAdeyatayA pariNamata iti |
nanu bhedAbhedAvekatra viruddhau | tatkathamayAvadAshrayabhAvinAmavayaviguNakamarsAmAnyAnAmavayavAdibhirbhedArbhedAbhyupagama ityata Aha- visheShameveti ||
bhedAbhedAvekatra bhavata iti sambandhaH | avadhAraNaM kAlAdibhedavyAvR^ittyartham.h | 
kathaM visheShAshrayaNe virodhashAntirityata Aha- virodha iti ||
balavAnbhedakAryakAraNa iti sheShaH | tato visheShaM samAshrityaikatra bhedAbhedau bhavata ityanvayaH | ayamarthaH | bhedo hi virodhashAntihetuH | tathAhi | kvachidAshrayabhedo yathA madhurAyAM devadattasadbhAvaH srughne tadabhAvaH | kvachitkAlAbhedo yathA madhurAyAmeva devadattasya bhAvAbhAvau | kvachitpratiyogibhedo yathA gavayo goghaTAbhyAM sadR^isho visadR^ishashcheti | bhedapratinidhishcha visheSha ityukttam.h | ataH kathamasau bhedAbhedAvekadaivaikatraiva nAvasthApayediti | 
evaM tarhyatiprasaN^gaH | sarvatra visheShamAshritya virodhasyotsAdayituM shakyatvAdityata Aha- dR^iShTIti || 
dR^iShTishcha tatpramANaM cha | pramANabhUtA dR^iShTirityarthaH | tato bhedAbhedau na viruddhAviti sambandhaH | chashabdo visheSheNa saha dR^iShTeH samuchchaye | na svechChAmAtreNa bhedAbhedAvityupetya visheSheNa virodhAbhAvo.abhidhIyate | yenAtiprasaN^gaH syAdityevashabdaH | ukttaM tAvadavayavAvayavyAdyabhedagrAhiNI dR^iShTirasti | sambaddhavastubuddhito vilakShaNatayA.anuvyavasAyAt.h | asti cha bhedagrAhiNI satyapi tasminnasattvAditi hetujanitA dR^iShTiriti | nachaite bAdhyabAdhake | anyatarAnanuvR^ittiprasaN^gAt.h | nApi pratipakShabhUte | pratipattR^iNAmubhayodAsInatApatteH | chaivam.h na | ato dvayorapi prAmANyatashcha bhedAbhedayoravagatayonar virodhaH | tadidamukttam.h- pramANata iti ||
nanu bha(va)vetAM bhedAbhedavekatraivaikadeva pramitau | tathA.api kathaM virodhashAntirityata Aha- virodha iti || 
sahadarshane sati kathaM virodho vakttuM shakyate | sahadR^iShTau viruddhau cheti vipratiShiddhamiti bhAvaH | 
etadeva vivR^iNoti- virodho hIti ||
sarvatra parasparaparihAreNaiva sattvadarshanaM mahAnavasthAnalakShaNavirodhe pramANam.h | kvachitsahadarshanaM chAvirodhe | anyasyAnirUpaNAt.h | ataH sahadR^iShTe bhedAbhedalakShaNe vastudvaye virodhaH kathamuchyeta | sahadarshane hyavirodhaH syAt.h | punarvirodhakathane vyAghAtAnivAraNAditi | hishabdena shItoShNAdau rUparasAdau cha virodhAvirodhayordarshanaikapramANatvaM nidarshayati | tushabdasya dR^iShTe 
tviti sambandhaH | sadbhirvidvadbhirityupahAsaH | vaisheShikAdayo hi saMyogavibhAgashabdAtmavisheShaguNAnAM tatraiva tadaiva bhAvAbhAvAvupetya sahadarshanAdvirodho nAstIti vadantaH punaratra sahadarshane.api virodhamudbhAvayantaH svavyAhatabhAShiNaH svokttavismaraNashIlAH svadR^iShTipakShapAtinaH kathaM santaH syuH | sarvatrAsahadR^iShTayoryadi kashchidAgrahamAtreNa sahAvasthAnaM manyate taM pratyeva virodhodbhAvanaM kriyate- nAnyatheti ||
dharmadharmiNorbhedAbhedau kvachiditi saN^kShepeNokttam.h | tatkiM sarveShvapi dravyeShUta keShuchidevetyapekShAyAmAha- abhinna iti ||
bhagavAniti chetanamAtropalakShaNam.h | svena svAvayavaguNakriyAdibhiH | tadanyena prakR^itijIvajaDAtmanA prapaJNchenetyevaM vyavasthitAveva bhedAbhedau na tvekaviShayAvityarthaH | ayAvaddravyabhAvidharmairbhedAbhedau kuto na syAtAmityata Aha- nityA iti || 
tushabdo.avadhAraNe | asmAt.h kAraNam.h | asmAt.h bhagavataH | dvitvAdisaN^khayAvyatirikttA iti sheShaH | 
kva tarhi bhedAbhedAvityata Aha- sAmastyeti ||
anyatra parameshvarAt.h | jaDe vastunIti yAvat.h | satyeva dhamirNi sAmastyenochChedavanto ye dharmAste ubhayarUpiNo bhinnAbhinnA ityarthaH | abhibhavavyAvR^ittyarthaM sAmastyetyukttam.h | yadvA sAmastye dravyasyAvikalatve nAshAbhAve.api ye uchChedina iti vyAkhyeyam.h | kiM svasadbhAvavelAyAmabhedino.asadbhAvavelAyAM bhedina ityevaM kAlabhedena bhedAbhedAvityata ukttam.h- bhAva iti || svasadbhAvadashAyAmevobhayarUpakA ityarthaH | vinaShyasyAsattvena bhedachintAnavakAshAt.h | prAgatyantAbhede vinAshAsambhavAchcha | kuto bhinnAbhinnA ityata Aha- ta eveti ||
pratyakShabalena ta eva dharmisvarUpabhUtA eva uchChedAt.h satyeva dharmiNyasattvAddhetostadanye | chashabdau mithaH samuchchayArthau | samastasha ityayAvaddravyabhAvivivakShayokttam.h | 
yadukttaM yAvadavayavabhAvino.avayavino.avayavairatyantAbhedo.ayAvadavayavabhAvinastu bhedAbhedAviti | tenAnyadapi chodyaM parihR^itamityAha- aMshAMshinoriti || 
tathA hi | sarvadikShvapi sambandhAditi yadaMshataH saMyoga ityukttaM tadayukttam.h | anavasthApatteH | ghaTasaMyogo hi ghaTAMshasaMyogapUrvakaH | so.api tadaMshasaMyogapUrvakaH | nacheyaM niraMshe paramparA vishrAmyatIti vAchyam.h | aMshaparamparAyA avishramasyApyaN^gIkR^itatvAt.h | ataH pUrvapUrvasaMyogAnutpattAvuttarottarAnutpattiprasaN^gAdaMshataH saMyoga iti niyamo nopapadyata iti | tadidamasaN^gatam.h | yadyapyaMshata eva saMyogo yadyapi chAMsheShvaMshaparamparAyA avishramastathA.apyaMshAMshinorabhede naivAMshasaMyoga eva hi yasmAdaMshinaH saMyogo.ato nAnavastheti | 
ayamabhisandhiH | syAdiyamanavasthA yadi sarvatrAMshata eva saMyoga iti vadatAmasmAkamaMshinaH saMyogoM.ashasaMyogenaiva jAyata ityabhiprAyaH syAt.h | nachaivam.h | kintu yo yasya aMshinaH saMyogaH sa tadaMshe vartate | niraMshasya tu saMyogaH kva nAma vartatAm.h | ataH paramANvoH saMyoge sati tad.hvR^ittyarthamaMsho.aN^gIkaraNIya iti | na hyevaM sati kAchidanavasthA.asti | anavasthitakAryakAraNabhUtAsiddhasaMyogaparamparAshrayaNAbhAvAt.h | etAvattu bhavet.h | ghaTasaMyogaH syAt.h | pramANavirodhAchcha | ghaTasaMyogo ghaTavR^ittirapi ghaTasaMyogaH syAt.h | pramANavirodhAchcha | ghaTasaMyogo ghaTavR^ittistadguNatvAttadrUpavaditi | ghaTAMshavR^ittiH saMyogo na ghaTasaMyogaH tadanyavR^ittitvAt.h | paTasaMyogavaditi | etadapyanavakAsham.h | aMshAMshinorabhedasya sAdhitatvAt.h | atiprasaN^go hi tadA syAdyadi paTavadghaTAMsho.api ghaTAdatyantabhinnaH syAt.h | abhede tu kvAtiprasaN^gaH | anumAnasyApyAdyasya siddhasAdhanatA | aMshavR^ittereva ghaTavR^ittitvAt.h | aMshAvR^ittitve sati ghaTavR^ittitvasAdhane dR^iShTAntaH sAdhyavikalaH syAt.h | dvitIyastu hetuH svarUpAsiddho.anyathAsiddho veti | yadi ghaTasaMyogo ghaTAMshe vartate tarhi ghaTAMshasaMyogaH kva vartata iti chet.h | anena (eva) nyAyena tadaMshe so.api tadaMsha iti brUmaH | nachaivamanavasthA | sarve.apyaMshisaMyogAstattadaMshavR^ittaya ityatretarApekShAyA abhAvAt.h | 
evaM tarhi paramANuvR^ittirapi saMyogo ghaTasaMyogaH syAditi chet.h | ko netyAheti | aMshasaMyoga eva hyaMshinaH saMyogo.ato nAnavasthetyukttamanavasthAparihAraM vivR^iNoti- ekasminniti ||
avayavaparamparAyA avishramamabhyupagamyaikaikasminnavayavasaMyoge jAta evAnyo.avayavasaMyogo jAyata iti yadyaN^gIkurmastadaivAnavasthA syAt.h | saMyogaikye avayavisaMyogaH kriyAto jAtastadavayave vartate, avayavavR^itteH saMyogAdaparo.avayavinaH saMyogo nAstIti vAde tu, kva sA.anavastheti | 
etenaitadapi nirastam.h | yadAhuH | saMyogastrividho.anyatarakarmajobhayakarmajasaMyogajabhedAt.h | tatrAnyatarakarmajo yaH kriyAvatA niShkriyasya, yathA sthANoH shyenena | ubhayakarmajastu viruddhadik.hkriyayoH sannipAto, yathA mallayoH | saMyogajastu saMyogaH 
kAraNAkAraNasaMyogAtkAryAkAryasaMyogo, yathA hastatarusaMyogAtkAyatarusaMyoga iti |
nahi hastatarusaMyogAtirikttaH kAyatarusaMyogo.asti | yenA.asau tajjanyaH syAt.h | pramANAbhAvAt.h | kintu hastakarmaNA janito hastavR^ittiH saMyoga eva hastakAyayorabhedAtkAyasaMyogo bhavati |
ata eva hastasyAshuchisaMyoge kAyakShAlanAdividhayo.apyupapadyate | 
ata eva vibhAgajo.api vibhAgo nirastaH |
dvividhaM hi tamAchakShate | kAraNAkAraNavibhAgAtkAraNavibhAgAchcheti | tatrAdyo yathA | hastataruvibhAgAtkAyataruvibhAgaH | dvitIyo yathA | dvitantukAvayave tantau karmotpannaM tasya tantvantarAdvibhAgaM karoti | vibhAgAttantvoH saMyogo nashyati | tato dvitantukavinAshaH | tata idAnIM tantvorvartamAno vibhAgaH sakriyasyAvayavasya dvitantukasaMyukttAkAshAdideshAdvibhAgaM karotIti | 
tatrAdyastAvadanupapannaH | hastataruvibhAgAtirikttasya kAyataruvibhAgasyAnupalambhAt.h | hastakarmaNA janito hi vibhAgo hastakAyayorabhedAddhastakAyaguNo bhavati | ata eva vivAdAdhyAsito vibhAgo na karmAsamavAyikAraNakaH karmaikArthAsamavetatvAt.h | shabdavaditayasiddhatayA nirastam.h | 
dvitIyastvanupapannataraH  | tantukarmaNaiva tantostantvantarAdAkAshAdideshAchcha vibhAgotpattyupapattau kramakalpanAnupapatteH | anyathAN^gulikarmaNAN^guleraN^gulyantarAdeva vibhAgo bhavati AkAshAdideshAttu vibhAgAdeveti syAt.h | 
nanvaN^gulikarma aN^gulivibhAgamAkAshAdivibhAgaM cha karoti | tayorvibhAgayoraviruddhatvAt.h | tantukarma tu tantvantaravibhAgamAkAshAdivibhAgaM (cha) na kartumarhati | tayorvibhAgayoH dravyArambhakasaMyogavirodhitvAvirodhitvarUpavirodhAt.h | nahyaviruddhAtkAraNAdviruddhakAryotpattiH sambhavatIti | maivam.h | ekasmAdeva karmaNaH saMyogavibhAgajananAbhyupagamAt.h | tantukarmarA dravyArambhakAnArambhakatantvantarAkAshasaMyogajanmAN^gIkArAchcha | anyathA kAraNAkAraNasaMyogajasaMyogavatkAraNamAtrasaMyogajo.api saMyogaH svIkAryaH syAt.h | 
nanu saMyogasya na svarUpato virodho.asti | yato dravyAnArambhakadravyasamaveta eva saMyogo dravyAnArambhakaH | dravyAnArambhakaM cha dravyaM saptavidham.h | ArabdhadravyamantyAvayavisparsharahitaM vinashyadavasthaM vinashyadavasthasaMyogaM niShphalArambhaM vijAtIyaM cheti | tataH karmaNaiva saMyogadvayajanmopapattiriti | eyaM tarhi vibhAgayorapi ko virodhaH | dravyArambhAnArambhaprayukttatvAdvirodhapratIteH | tantudvayavibhAgajanakaM tantukarma na tantvAkAshavibhAgajanakaM dravyArambhakasaMyogavirodhivibhAgajanakakarmatvAt.h | dravyAnrArambhakasaMyogavirodhivibhAgajanakakarmavat.h ityAbhAsasamAnayogakShematvAt.h | tantukamar na tantvantaravibhAgajanakaM karmatvAt.h sampratipannakarmavadityapi prayogasambhavAt.h tatra pramANabAdha iti chet.h | samamanyatrApi | vibhAgadvayayaugapadyAnubhavAt.h | tantukarma AkAshavibhAgajanakaM karmatvAditi pratipakShashcha | AkAshavibhAge vibhAgena kartavye karmaNo nimittatvAbhyupagamAtsiddhasAdhanamiti chenna | janakashabdasyAsamavAyyarthatvAt.h | 
etena vimataM karma dravyArambhakasaMyogavirodhitadavirodhivibhAgajanakaM na bhavati karmatvAditi nirastam.h | vimataM karma dravyArambhakAnArambhakasaMyogArambhakaM na bhavati karmatvAt.h | shyenakarmavadityAbhAsatulyatvAtsatpratipakShatvAchcha | yadAkAshavibhAgajanakaM kamar na tad.hdravyArambhakasaMyogavirodhivibhAgajanakaM yathAN^gulikamareti vyAptestantukarmaNo gaganavibhAgajanakatve tantvantaravibhAgajanakatvaM na syAditi chennana | yadyatpradeshavibhAgajanakaM na bhavati na tattatpradeshasthadravyavibhAgajanakamiti vyApterAkAshadeshavibhAgAjanakatve tantvantarAdapi vibhAgajanakaM na syAditi pratiprasaN^gasambhavAt.h | 
kiJNcha tantorAkAshavibhAgo yadi vibhAgajo na tu karmajastadA sakarmakasyevAkarmakasyApi kuto na syAt.h | vibhAgasyobhayatrApi sAmyAt.h | uttaravibhAge karma nimittakAraNamityato neti chenna | AdyavibhAgajananenaivopakShINasya kAraNatvAnavadhAraNAt.h | avadhAraNe vA.asamavAyitvasya anivAraNAt.h | anyathA tallakShaNasyAtivyApterityalaM vistareNa | 
evaM ChalatvenAnavasthAprasaN^gaM nirAkR^itya prakArAntareNa nirAkaroti- aMsha iti ||
aMshisaMyogasyAMshavR^ittitvadR^iShTeshcha nAnavasthAdoSha ityarthaH | dR^iShTatve kathamadoShatvamityata Aha- dR^iShTa iti ||
ApAdake.arthe dR^iShTe sati sA anavasthitiH kA na dUShaNamiti yAvat.h | etadukttaM bhavati | yadyaMshataH saMyogaH syAttadA.anavasthA syAttatashcha saMyogAbhAva evApadyeta | nachAsau yukttaH | tasmAnnAMshataH saMyoga iti hi viparyaye paryavasAnaM kartavyam.h | anavasthAyAstarkatvAt.h | viparyayAparyavasAyinashcha tarkAbhAsatvaniyamAt.h | 
atrAMshataH saMyoge na bhavatIti ko.artho yadyaMshisaMyogasyAMshasaMyogapUrvakatAniyamo nAstIti | tarhyevamiti vadAmaH | yadyaMshisaMyogoM.ashavR^ittirna bhavatIti | tanna | ghaTAdyaMshisaMyogasya tadaMshavR^ittitAyAH pratyakShadR^iShTatvena viparyayaparyavasAnasya bAdhitatvAt.h | ghaTasaMyogo ghaTa eva vartate | kintvavyApyavR^ittitvAttadaMshavR^ittirivAvabhAsata iti chet.h | keyamavyApyavR^ittitA nAma anyA aMshavR^ittitvAt.h | svAbhAvasamAnAdhikaraNatvamiti chenna | viruddhatvAt.h | dR^iShTatvAdavirodha iti chenna | kimaMshabhedena bhAvAbhAvau dR^ishyete uta ghaTa eveti sandehAt.h | na hyaviruddhaviShayatve sati viruddhaviShayatA.aN^gIkartumuchitA | upAdhibhedAdavirodha iti chet.h | ke ta upAdhayaH | aMshA eveti chet.h | ta eva santu tarhi saMyogAvAbhAvAshrayAH kimaM(shi)shavR^ittitvena viruddhena aN^gIkR^itena | aMshAMshinorabhedenAtiprasaN^gasyApAstatvAditi | 
pratitarkaparAhatatvAchchAtiprasaN^go.ayamityAha- yadIti ||
yadi kAraNAnAM saMyogastadaMshavR^ittirna syAttadA tadArabdheShu kAryeShu kAraNApekShayA parimANotkarSho na syAdityarthaH | 
ayamabhisandhiH | kAraNaparimANApekShayA kArye parimANotkarShastAvatsarvatra prachayajanyaH | dvitUlake tathA darshanAt.h | prachayahInatUladvayajanyarajjudravye tadabhAvopalambhAchcha | prachayashcha kAraNayoH prashithilaH saMyogaH | prashithilatA cha saMyogasya keShuchidaMsheShu vR^ittiH keShuchidavR^ittireva | nAnyA | anirUpaNAt.h | tataH saMyogasyAMshavR^ittitvAbhAve prachayo.asau na bhavatIti kAraNAbhAvAdutkR^iShyaparimANotpAdo na syAditi | 
astvanyasya saMyogo yathAtathA | prastute paramANau saMyogasyAMshavR^ittitvAbhAve nAtiprasaN^ga iti chenna | anvayavyatirekAbhyAM kAraNaparimANotkR^iShyasya kAryaparimANasya prachayAkhyAMshavR^ittisaMyogajatvAvadhAraNAtkAraNAbhAve cha kAryAbhAvaniyamAtparamANusaMyogasyAMshavR^ittitvAbhAve tatkArye dvayaNuke paramANuparimANAdutkR^iShyaparimANaM notpadyetetyasyaiva bAdhakasya sattvAt.h | nanvidamiShyApAdanam.h | paramANuto dvayaNuke parimANotkarShAbhAvAdityata Aha- paramANoriti || 
paramANuparimANAdaNodvaryaNukasya mahattA parimANotkarSho nAstIti vacho.adbhutaM svavyAhataM pramANaviruddhaM chetyarthaH | ayamADhyo.ayaM paramADhya itivadaNuparamANushabdAbhyAmeva parimANatAratamyAvagatestadabhAvavachanaM svavyAhataM bhavati | dvitantukaparimANavada(saMmR^idi)samuditAvayavajanyadravyaparimANatvena dvayaNukaparimANasya paramANuparimANAdutkarShasyAnumAnAvagatvAchcheti |
nanu yat.h kAraNaparimANajanyamutkR^iShyaparimANaM tadeva prachayajanmay.h | tyaNukaparimANavad.hdvayaNukaparimANamapi kAraNaparimANajanyaM na bhavati | kintu kAraNasaMkhyAjanyameva | tatkathaM paramANoH prachayAbhAve dvayaNuke parimANotkarShAnutpAdApAdanamityata Aha- aNUnAmiti || 
dvayaNukAnAM parimANotkarShApekShAM vinaiva saMkhyAmAtreNa tyaNuke sa parimANotkarSho jAyate | tathA paramANormahattvaM parimANotkarShaM vinA kevalasaMkhyayA dvayaNuke parimANotkaSharo jAyata ityetadvachaH kathaM ghaTate | mahaddIrghavadveti nirastatvAditi bhAvaH | chApishabdAvitaretarasamuchchaye | atra parimANamAtragrahaNe kartavye prathimeti mahattvamiti chokttirvisadR^ishaparimAratvasyAnapekShAhetoH nirAkaraNaM smArayitumiti | 
aMshAMshinoratyantAbhedo bhedAbhedau cheti yadukttaM tadvishadayati- aMshina iti || 
yathA gaganAderyAvadaMshabhAvinoM.ashinaH svAMshairatyantAbhedastathA paTAderaMshino.api sarvairaMshaiH atyantAbhedaH ekaikAMshena tu bhidAbhidA | ayamityuttaravAkyena sambaddhayate | 
nanvetadayukttam.h | sarvatantubhAve.api kadAchitpaTasyAbhAvAt.h | khaNDite bhedAbhedasvIkArAt.h | ata ekenaiva savarairapi paTasya bhedAbhedAvevopachitau | tathAchokttaM brahmatarke | "tantubhyo.anyaH paTaH sAkShAtkasya dR^iShTipathaM gataH | ananyashchettantubhAve paTAbhAvaH kuto bhavet.h' iti | uchyate | vyatiShaN^gavishiShyA hi tantavo.avagamyate | nacha tadbhAve kadA.api paTAbhAvaH | tasmAdvayatiShaN^gavisheShavishiShyaiH sarvatantubhiH paTasyAtyantAbheda eva | avivakShitavyatiShaN^gaiH sarvatantubhistu bhedAbhedAveveti na kashchidvirodhaH | 
nanvevaM tarhi vyatiShakttatantuvyatirekeNa paTAbhAve paramANupuJNjavAdApattiriti | maivam.h | yathA hi guNAnAM dravyAbhede(.api) na dravyaM nirguNam.h | yathA cha pareShAM sAmAnyAdAvatirikttasattAbhAve(.api) nAsattvam.h | tathA vyatiShakttatantava eva paTastathA.api na paTAbhAvaH | kintu sati vyatiShakttAstantavaH paTashcha | sa cha tebhyo na bhidyate iti | kathametaditi chet.h | visheShashaktayaiveti brUmaH | 
nanu vyatiShakttasarvatantubhyo.api paTasya bhedo.aN^gIkAryaH | tantuvyatiShaN^gAnantaraM paTasya jAyamAnatvAt.h | kathaM chaikaikatantunA.abhedaH ekaikatra paTabuddhayabhAvAdityata Aha- sarveti || 
uuktto.ayamarthaH sarvapratyakShaviShayo yasmAttasmAtkathamevApodyate | etadukttaM bhavati | asti tAvadvayatiShakttasarvatantUnAM paTasya chAbhede pratyakSham.h | tatpratIteH sambaddhavastudvayapratItivailakShaNyasya sAkShisiddhatvAt.h | nacha  bhede pramANamasti | yena so.api svIkariShyate | jAyatAM nAma tantuvyatiShaN^gaM paTamAchakShmahe | kintu vyatiShaN^ge sati yattantUnAM vishiShyaM rUpam.h | nachaikaikatantuparityAge sarvatantavo nAma santi | atastatrApyastyevAbhedapratItiH | ekaikatra paTabuddhayabhAvastu bhedamAkShipati | natu pratyakShasiddhamabhedamapavadatIti |
athApi syAt.h  | avayavyAdInAmavayavAdibhirabhedo nopapadyate | eko hyavayavyaneke chAvayavAH | tadabhede.avayavAnAmapyabhedo.avayavino vA bhedaH prasajyeta | tathA guNAshcha kechidanekAshritAH | ekaiva hi saMyogvayakttirdvayordvayorvartate  | tathA vibhAgavyakttirapi | saN^khayA cha dvividhA | ekatvAnekatvabhedAt.h | tatraikatvasyaikadravyagatatve.api dvitvAdikamenekAshritam.h | evaM pR^ithaktavamapi dvividham.h | ekapR^ithaktavamanekapR^ithaktavaM cha | tatraikapR^ithaktavasyaikadravyavR^ittitve.api dvipR^ithaktavAdikamane(kadravyAshri)kAshritameva | evaMcha guNAnAM guNinaikye saMyogAdyAshrayAnekadravyAbhedo vA saMyogAdibhedo vA.a.apadyeta | sAmAnyaM chaikamanekAshritam.h | tasya vyaktayabhede vyakttInAmapyabhedaH sAmAnyasya vA bhedaH prasajyetetyataH saMyogavibhAgapR^ithaktavAnAM tAvadanekAshritatvaM nAstItyAha- saMyogashcheti ||
bheda iti pR^ithaktavamuchyate | chashabdA itaretarayoge | pR^ithakpR^ithageva ekaikadravyAshritA evetyarthaH | tatashchaikena guNenAbhinnatve dravyayorapyabhedaH syAdityatiprasaN^gasyApAdakAsiddhiH | anekadravyAbhinnatve guNasyApi bhedaH syAdityasyeShyApattirdUShaNamityukttaM bhavati |
nanu ghaTapaTasaMyogavibhAgabhedA ghaTapaTasambandhitayA.anubhUyate | tatkathamekaikAshritAH | tathAtve chaikaikasminneva saMyukttAdipratyayaprasaN^ga ityata Aha- anyonyeti ||
pratiyogaH pratiyogitvam.h | anyonyasya pratiyogo.anyonyapratiyogaH | yatsaMyogAdirubhayorapi dR^ishyate tadanyonyapratiyogena hi nimittena | atrobhayorapItyanekopalakShaNam.h | bhedasya bahusambandhitayA.api pratIteH | etadukttaM bhavati | ghaTapratiyogikaH saMyogAdiH paTe.asti | tathA paTapratiyogiko ghaTe.asti | tasmAdubhayasambandhitayA pratibhAso.atiprasaN^gAbhAvashcha yujyata iti |
syAdetadyadi saMyogAdInAmekaikavR^ittitve pramANaM syAt.h | tadeva nAstItyata Aha- anyonyeti || pR^ithak.h pR^ithagevetyanuvartate | anyonyapratiyogena hetunA saMyogAdikamubhayorapi pR^ithak.h pR^ithageva hi dR^ishyate | 
ayamarthaH | paTo ghaTena saMyuktto ghaTAdvibhaktto ghaTAdbhinna iti paTadharmaH saMyogAdigharTapratiyogikatayA pratIyate | yashcha yatpratiyogiko nAsau taddharmaH | yathA sthavirapratiyogikamaparatvaM na sthaviradharmaH | tasmAnnAyaM saMyogAdirghaTadharmaH | evaM ghaTadharmaH saMyogAdiH paTapratiyogitayopalabhyamAno na paTadharmo bhavitumarhati | tathAcha pR^ithak.h pR^ithageva saMyogAdiranekadharmo.avagamyata iti |
nanvastu saMyogavibhAgayoriyaM gatiH | natu pR^ithaktave | yaddhi ghaTAtpaTaH pR^ithak.h paTAchcha ghaTaH pR^ithagityanyonyapratiyogikatayA pratIyate tadekapR^ithaktavaM pR^ithak.h pR^ithagevAbhyupagamyate | yattu bhinnAvimau bhinnA ime iti pratIyate tadanekapR^ithaktavamanekAshritameva pratiyogyanirUpyasyaikAshrita(shraya)tve mAnAbhAvAdityata Aha- bhinnA iti ||
ime bhinnA ityAdipratItau bhedAnAM samudAyo.anekatvaM hi dR^ishyate | katham.h | yathaiva cha padArthAnAm.h | 
etadukttaM bhavati | yathA hi shuklA ime paTA ityAdipratItAvaneke paTA anekAni cha tadvisheShaNAni shauklayAnyavabhAsante | tathA bhinnA ima ityAdipratItAvapyaneke padArthA aneke cha bhedAH prakAshante ityabhyupagantavyam.h | nacha visheShapramANamasti | yenAtrAnyo vidhirbhaviShyatIti | 
etena saMyukttAvimAvityAdipratItirapi vyAkhyAtA veditavyA | 
nanvanayorbhedo.amIShAM bheda iti pratItAvanekAshritaM pR^ithaktavamupalabhyate | tatkathametaditi chet.h | kimatrAnekasya dharmitayA.avabhAsaM pramANayasi, uta dharmasyaikatvAvabhAsam.h, utobhayAvabhAsam.h | pakShatraye.apyuttaramAha- anayoriti || 
asyAmapi pratItAvito ghaTAdamuShya paTasyAmutaH paTAdamuShya ghaTasya bheda ityevaM dvidharmiko bhedo dR^iShTaH | tathAchAnekasya dharmitve.api dharmasyaikatvAvabhAsAsammatenarAnenAbhimatArthasiddhirityukttaM bhavati | anenaivAnayoH saMyoga ityAdipratItirapi vyAkhyAtA draShyavyA | 
nanu vachanaliN^gA hi vaktturabhiprAyAH | bheda  iti chaikavachanaM prayujyate | tena anumIyate.asyAM pratItAveka eva bhedo dvidharmiko dR^iShTa iti | tasmAdanyonyapratiyogikAnekadharmikAnekabhedaviShayatvaM pratIterna vakttuM shakyamityata Aha- tatreti ||
tatra anayobhareda ityAdivAkye, bhedadvaye vA | bhojanamityekavachanaM yathA tathetyarthaH | etena ekavachanena pratIterekArthaviShayatvAnumAne.anaikAntikatvaM samudAyaviShayatvenAnyathAsiddhishchetyukttaM bhavati | avayavinastvekatve.api na kashchiddoShaH | AkAshasya svAvayavairabhedavadavayavAnAmapyabhedasya aN^gIkR^itatvAt.h | paTasya cha yAdR^ishena tantusamudAyenAtyantAbhedo.abhihitaH sa eka eva | vyatiShakttAnAM tantUnAM vishiShyAkAro hyasau | sa chAgantukatvAttantubhyo bhinnAbhinna eva | ekaikena tantunA sarvaishchabhede.api bhedasyApi vidyamAnatvAnnAnyonyAbhedaprasakttiriti svayamevohyatAmiti nokttam.h | 
nanvevaM tarhi saMyogAderapyekaikAshritatvaM na vakttavyam.h | ayAvaddravyabhAvitvena bhedAbhedAbhyAmevokttAkShepasamAdhAnAditi | satyam.h | tathA.api vastusthitiriyamukttetyadoShaH | api chAjasaMyoge nAyaM samAdhiH sambhavati | sa eva nAsti pramANAbhAvAditi chenna | paramANoH AkAshAdisaMyogAN^gIkArAt.h | so.api paramANukarmaja iti chenna | prAgasayogaprasaN^gAt.h | aMshabhedAnneti chenna | svAbhAvikasyAnabhyupagamAt.h | aupAdhikasya cha nirAkariShyamANatvAt.h | 
kiJNchAkAshamIshvareNa saMyujyate dravyatvAdghaTavat.h | nacha mUrtatvamupAdhirvisheShaNavaiyarthyAt.h | parichChinnaparimANavattvenaivAlam.h | parichChinnatvavisheShaNaM tu vyarthameva | AkAshamIshvareNa na saMyujyate amUrtatvAdrUpavaditi chenna | adravyatvasyopAdhitvAditi | 
idAnIM sAmAnyasyaikaikAshritatvamAha- nastvAdikamiti || 
evaM saMyogAdivadekaikavR^ittItyarthaH | sAmAnyamapIti vakttavye brAhmaNatvAderayAvaddravyabhAvitvenApi tatra parihAraH sambhavatIti j~nApayituM naratvAdikamityukttam.h | upapAdanaM cha naikaprakAramiti yogavibhAgaH | kuto naratvAdikaM prativyakttibhinnamityata Aha- tattaditi ||
yathAhi nareShUpalabhyamAneShu tadIyaM rUpAdikaM pratiniyatamupalabhyate | tathA naratvAdikamapi tattanniyatadharmatayaiveyate dR^ishyate iti pratyakShamukttam.h | yadvA yo.anekAshrito dharmo nAsAvekaikapratItau pratIyate, yathA dvitvAdi | pratIyate cha naratvAdikamekaikapratItAvato nAnugatamityanumAnamanena sUchayati |
kiJNcha naratvAdikaM nAnekAnuvR^ittaM dharmatvAdrUpAdivat.h | asyAbhAsoddhAraM karoti- neti || 
sarvadharmaH anekavR^ittidharmaH | tena dharmatvaM na bhagnavyAptikamiti sheShaH | pakShadharmatA tu sphuTaiveti |
nanvanekatvasaN^khayA tAvadanekAshritA | ekaikasmindvitvAdeH | shaN^kitumapyashakyatvAt.h | nahi dvitvAdikamekaikapratItau pratIyate | nacha pratiyoginirUpyam.h | dharmitayaivAnekeShAmanubhavAt.h | ato dharmatvahetostatrAnaikAntyamityata Aha- samudAyastviti ||
samudAyo.anekatvaM bhinnago.anekAshritaH | satyamanekatvasaN^khayA.anekAshritA | tathA.api tadanyatvena hetuvisheShaNAdadoSha iti bhAvaH | sA chApekShAbuddhijanyatvAdayAvad.hdravyabhAvinI bhinnAbhinneti nAshrayayorabhedApattiH | 
prAbhAkarAstvAhuH | sAdR^ishyaM tAvadekamanekAnugataM, tatra dharmatvahetovyarbhichAraH  nacha vAchyaM sAmAnyameva sAdR^ishyamataH pakShe vyabhichArachodaneyamanupapanneti | jAtisaN^karaprasaN^gAt.h | asti hi kayoshchidashvarAsabhavaktayoH sAdR^ishyaM, tatra yadi sAdR^ishyamashvatvAtparam.h tadA sarveShAmapyashvAnAM rAsabhasAdR^ishyaM syAt.h | yadi chAparaM tadA rAsabhavyakttAvapyashvatvaM syAt.h | evaM rAsabhatve.api vAchyam.h | na sAdR^ishyamashvarAsabhavR^itti brUmaH | kintu tadavayavR^itti | dravyaguNAvayavakarmavR^ittIni sAmAnyAdeva hi sAdR^ishyanAmanyabhyupagachChAmo.ato na jAiAtasaN^karadoSha iti chenna | gaurgavayena sadR^ishItyAdivyavahArANAmamukhyatvaprasaN^gAt.h | nacha sAmAnyaM pratiyoginirUpyam.h | tannirUpyaM cha sAdR^ishyamiti sphuTo.anayorbheda ityata Aha- etAdR^ishaM cheti ||
bhavatu sAdR^ishyaM sAmAnyato bhinnaM tathA.api tatpadArtheShu pR^ithak.h pR^ithageveti na tena dharmatvahetorvyabhichAraH | etAdR^ishamiti tatrokttahetvatideshaH | nahi sAdR^ishyasyAnekavR^ittitve pramANasyAnena sAdR^ishyamasyAnena shuklAvimAvityAdivadupapatteH | anayoH sAdR^ishyamityAdeshchAsyAnena sAdR^ishyamasyAnena sAdR^ishyamityupapatteH | ekavachanasyA (cha) viprANAM bhojanamityAdivadupapannatvatpratiyogino dharmitvAsambhavAchcha | ekAshritatve.api pratiyoginirUpyatvenaikaikapratItAvapi apratItisambhavAchcheti |
naratvAdisAmAnyasya prativyakttibhinnatve.anumAnAntaramAha- ekasminniti ||
ekasminnare naShye tadAshritaM naratvaM tAvannaShyam.h | tathA.api sa naratvalakShaNo dharmo.anyatra narAntare dR^ishyata eva yato.ato.api 
naratvAdikamityukttena sambandhaH | yadvA vinaShyaM vinAshaH saha vinaShyena vartata iti savinaShyaM tasminvinAshavatIti yAvat.h | athavA.a.ashrayeNa saha vinaShyaM savinaShyaM tasminniti yojanA | ayamatra prayogaH | naShyAnaShyavarti naratvaM bhedavat.h viruddhadharmAshrayatvAchChAyA.a.atapavat.h | nachAsiddho hetuH | naShyAshrayasya naratvasya naShyatvAt.h | anyasya tu dR^ishyamAnatvena avinaShyatvAt.h | yadvedaM naratvaM vinaShyAnnaratvAdbhidyate.avinaShyatvAdghaTavat.h | yadi vA tannaratvamavinaShyAnnaratvAdbhidyate vinaShyatvAdghaTavaditi | 
bhavedetadyadi vinaShyanarAshritamapi naratvaM vinashyet.h | nachaitadasti tasya nityatvAdityata Aha- kuta iti ||
naShyanarAshritasyApi naratvasya punaH sattvaM na niShpramANakaM pratyakShasiddhatvAt.h | naShyAnaShyanarAshritaM naratvaM tAvadekam.h | tachchAvinaShye nare punarupalabhyate | ata evAnumAnamapi bAdhitaviShayamityata Aha- ekatva iti ||
syAtedadyadyetayorekatve mAnaM syAt.h | nacha tadastItyarthaH | nacha pratyabhij~nAnaM pramANam.h | tasya svarUpataH pramANatvena sandigdhatvAt.h | chashabdenAnyonyAshrayatvaM samuuchchinoti | ekatve hi punaH (tasya) sattvasiddhistatsiddhau chaikatvasiddhiriti |
evaM sAmAnyAdInAM pratyAshrayaM bhede pratyakShAnumAnAnyuktavA shrutimapyAha- shrutirapIti ||
Aha sAmAnyAdInAM pratyAshrayaM bhedamiti sheShaH | bhinnAH parasparato bhedavantaH | anyonyaM bhinnA dharmA yeShAM te bhinnadharmAH | bhinnadharmA ityanenAshrayato.api bhedo.abhihita iti shaN^kAnirAsArthamukttam.h- svairiti || svarUpairapi yathA bhagavAnmatsyAdibhiH | svaiH svairdharmairabhinnAshchetyasyApavAdo.anivR^itteti | anivR^itte.apyAshraye vinAsho yeShAM te tathokttAH | yathA.a.amaghaTashyAmatAdayaH | ubhayarUpakA bhinnAbhinnAH | na kenachiditi shrutiH svaprakR^itamupasaMharati | atra sarvasha ityAdivachanAdukttavivaraNAchchAdaraH pratIyate | 
nanu ghaTAderAmadravyasyAgninA sambaddhasya, agnyabhighAtAnnodanAdvA tadArambhakeShu paramANuShu, karmANyutpadyante | tebhyo vibhAgAH, vibhAgebhyassaMyogavinAshAH | saMyogavinAshebhyaH kAryadravyaM vinashyati | tasminvichaShye paramANuShvagnisaMyogAdauShNyApekShAchChyAmAdInAM vinAshaH | punaranyasmAdagnisaMyogAdauShNyApekShAtpAkajA jAyante | tadanantaraM bhoginAmadR^iShTApekShAdAtmANusaMyogAdutpannapAkajeShvaNuShu karmotpattau teShAM parasparasaMyogAddvayaNukAdikrameNa kAryadravyamutpadyate | tatra cha kAraNaguNaprakrameNa rUpAdyutpattirbhavati | tatkathamAmaghaTashyAmatvAdInAmayAvad.hdravyabhAvitvamuchyate | 
maivam.h | atra pramANAbhAvAt.h | 
nodanAdyutpattau karmotpattiH pramANam.h, karmasu vibhAgAH, teShu pUrvasaMyoganivR^ittiH, tatra kAryadravyavinAshaH, tatra cha pUrvarUpAdiparAvR^ittiH, tathA rUpAdyantarotpattiH sthUladravyotpattau pramANam.h, sA tadavayavaparamparAyAm.h, sA dvayaNuke, tadutpattiH paramANusaMyoge, sa cha tatkriyAyam.h, sA tadavayavaparamparAyAm.h, sA tadavayavaparamparAyAm.h, sA dvayaNuke, tadutpattiH paramANusaMyoge, sa cha tatkriyAyAm.h, sA.adR^iShTavadAtmasaMyoga iti chenna | paramANuShviva kAryadravyeShu pUrvarUpAdinivR^itterapUvarrUpAdyutpatterupapatteH | pArthivAvayavirUpAdayaH svAshrayavinAshAdeva vinashyanti avayavirUpAditvAt.h dagdhapaTarUpAdivat.h | kAraNaguNebhya evotpadyante tata eva tadvadeveti chenna | kvachitsatyAshraye.api rUpA(dInAM vi)divinAshe.agnisaMyogajatve cha virodhAbhAvAt.h | anyathA kAryadravyaM saMyogavinAshAdeva vinashyati kAryadravyatvAt.h dvayaNukavadityAdikamapi syAt.h | 
nanvagnisaMyogaH sarvAvayaveShvasti na vA | nachettatra rUpAdivinAshotpAdAsambhavaH | tathA chAvayavAvayavinorvilakShaNarUpAdimattvaM syAt.h | Adye.agnyavayavAnAM sarvatra praveshena avayavinAshasyAvarjanIyatvamiti chet.h | avayavidravyANAM sachChidratvena praveshopapatteH | saMsthAnApagamAbhAvenAvayavivinAshAyogAt.h | tathAvidhasyaivodAhR^itatvAdityalam.h | 
evaM sAmAnyasyAnekavR^ittitvaM pramANairapAkR^itam.h | tadayukttam.h | tasyAnekavR^ittitvAbhAve bAdhakasadbhAvAt.h | 
tathAhi | sarveShu gopiNDeShu yadyanugatamekaM gotvasAmAnyaM na syAt.h tadA tatra goshabdasaN^gatigrahaNalakShaNA vyutpattirna syAt.h | vR^iddhavyavahAropadeshAdinA hi vyutpattirbhavati | nacha pratipiNDaM vyavahArAdikamasti | teShAmAnantyena vyutpattAveva puruShAyuShaparyavasAnaprasaN^gAt.h | ato yatropadeshAdikaM tatraiva vyutpattirvyavahArashcheti syAt.h | atha vinaivaikena nimittenopadeshAdyabhAve.api gopiNDAntare goshabda(saN^gatiM)saN^ketaM gR^ihNIyAt.h | tadA.ashvapiNDe.api kinna gR^ihNIyAt.h | avisheShAt.h | anugatagotve tu goshabdavR^ittinimittatayopadeshAdinA.avagate nAyaM doShaH prAduShyAt.h | tasmAdanekeShvekashabdasaN^gatigrahaNAnyathA.anupapattyA.anugatamekamabhyupagantavyameva | 
nanu kathaM tarhi sAmAnyarahiteShu pR^ithivyAdiShu bhUtamUrtAdishabdasaN^gatigrahaNam.h | uchyate | tatrApi 
bAhyaikendriyagrAhyaguNAshrayatveyattAvachChinnaparimANatvAdyupAdhinibandhanaiva vyutpattiH | upAdhInAM vyAvR^ittatve.apyanugatasAmAnyAshrayatvena doShAbhAvAt.h | 
kiJNchAnugatatantutvapaTatvAdisAmAnyAbhAve kAryakAraNabhAvAvadhAraNaM na syAt.h | tatashcha kAryArthinaH kAraNe pravR^ittirna syAt.h | 
kAyarkAraNabhAve hyanvayavyatirekau vopadesho vA pramANam.h | nacha vyAvR^itteShu vastuShvanvayavyatirekagrahaNamupapadyate | niyamavyabhichArayodurj~nAnatvAt.h | 
upadeshashchAnanteShu na sambhavatyevetyukttam.h |
api cha vyAptij~nAnamapyanugatasAmAnyAbhAve.anupapannaM syAt.h | vyAvR^ittavastUnAmanvayavyatirekAvagamAnupapatteH | 
sAmAnyApavAdanyAyashchAnugatasAmAnyAbhAve na bhavet.h | dvayoH pramANayorekasvarUpaviShayatve (hya)tvanyatarasyAprAmANyameva syAt.h | bhinnaviShayatve nApavAdaviShayo.asti | asti cha tAvadgaurayamityanugatAkArapratyayaH | nachAsau vyAvR^itteShu sambhavati | bhrAntatvaprasaN^gAt.h | nachaitatsavarmanyApohanibandhanam.h | tasyApi pratipiNDaM vyAvR^ittatvAt.h | anugatatve vA kimaparAddhaM sAmAnyena | tathAcha vidhirUpaH pratyayo.api samAhitaH syAt.h | 
evaMchAN^gIkArye gotvAderanugame nityatvamapyanivAryamityata Aha- vyutpattirapIti ||
apipadaM kAryakAraNabhAvAvadhAraNAdisamuchchayArtham.h | hishabdo yasmAdityarthe | gamyate abhyupagamyate.avagamyata iti | asti tAvatsAdR^ishyaM nAma padArthAntaram.h | gosadR^isho gavaya ityAdyadhyakShasiddhatvAt.h | tenaiva chopapadyate vyutpattyAdikam.h | tasmAnna tadarthaM gotvAderanugatatvaM kalpanIyam.h | sAdR^ishyena tAvat.h shabdavyutpattiprakAraM darshayitumupakramate- sarveShviti ||
bahavo hi shabdasaN^gatigrahaNopAyAH | tatra yadopadeshato vyutpadyate tadA.ayaM gaurityupadeshavAkyaM vyAptigrAhakatayopayujyate | katham.h | sAdR^ishyopadhAnena sarveShu gopiNDeShu yugapadekakAlamayamityAdishabdaH pravartate | ayaM gaurityasyAyametatsadR^ishAH sarve.api goshabdavAchya ityartho vaktrA abhipreyate | shrotrA chAvadhAryata iti yAvat.h | dvayorapi sArvatrikavyutpattikAmatvena vAkyasyaikapiNDaviShaya(ka)tvakalpanAnupapatteriti bhAvaH | 
MyadyayaM gaurityAdivAkyaM naikapiNDamAtraviShayam.h | kintvayaM chaitatsadR^ishAshcha sarve goshabdavAchyA iti vyAptiparaM tadA saN^gatigrahaNottarakAlaM gAmAnayetyuktte goshabdAtsarvagopratipattiH syAt.h | abhIShyagopratipattistu jAyate sA kathamiti taTasthasya chodyaM pariharati- tathA.apIti ||
yadyapyupadesho naikapiNDavisheShagocharastathA.api gAmAnayetyuktte.abhIShyagopiNDAvagatiH syAdeva | katham.h | prAptito yogyatvAt.h | atItAnAgatAnAmatyantaviprakR^iShyadeshasthAnAM gavAmAnayanayogyatA.abhAvamAlochya tatparityAga ityarthaH | tarhi sannihitasarvagopratipattiH kuto na bhavati iti chenna | gAmityekavachanAt.h | tathA.api yasya kasyachidekasya gopiNDasya pratipattiH syAt.h | nAbhIShyasyaiveti chenna | shabalaM bahulAM kAlAkShImityAdivisheShaNAt.h | etadukttaM bhavati | goshabdAdbhavatyeva sarvagopratipattiH | kintu liN^gaprakaraNAdibalAtpiNDavisheShe kAryapratipattiriti | 
astvayaM gaurityAdivAkyaM vyAptiparam.h | tataH kimityata Aha- shakttiriti ||
yato vAchakatvashakttiH  shabdasya sAdR^ishyagA sAdR^ishyasambandhinI sAdR^ishya(sya) vyApiketi yAvat.h | asmAdvAkyAdavadhAriteti sheShaH | atastAM shakttiM tattadviShayatayA sAdR^ishyaM sphuTaM j~nApayati | kathamityataH prayogaprakAraM darshayati- tAdR^isha iti ||
cho yasmAdityarthe | ayaM paridR^ishyamAno yasmAttAdR^isha upadeshakAle sannihitena piNDena sadR^ishastasmAt.h | tachChabdaH sa shabdo yasya vAchako.asau tathokttaH | itishabdaH prakAravAchI | 
ayamatra samudAyArthaH | vyutpattyatharM tAvannAnugataM kimapyaN^gIkaraNIyam.h | sAdR^ishyenaiva tadupapatteH | nacha vAchyaM sAdR^ishyamapyanugataM chetkiM sAmAnyenAparAddham.h | vyAvR^ittatve kathaM sArvatrikavyutpattyaN^gamiti | nahi sAdR^ishyaM shabdashakttiviShayatayA pravR^ittinimittatayA vA abhyupagamyate | kinnAma liN^gatayA | yathA hi gandhavattvaM na pR^ithivIshabdavAchyam.h, nApi tatpravR^ittinimittam.h, kintu pR^ithivItvavatyA vyaktteH pR^ithivIshabdavAchyatve liN^gameva | tathA tete vyAvR^ittAmapi tadavabodhe liN^gatayopayujyate | tathA hi | yadA.ayaM gaurityupadeshapUrvikA vyutpattistadA tadvAkyaM vyAptigrAhakam.h | ayaM chaitanyasadR^ishAshcha sarve goshabdavAchyA ityevamparatvAt.h | vyavahArAdipUrvikAyAM tu vyutpattau bhUyovyavahArAdidasharne sAdR^ishyavyApyatA.avagamo bhavati | tatashchaitadvAkyAdinA.avagatavyAptirityanumIyate "ayaM goshabdavAchyo bhavitumarhati tatsadR^ishatvAt.h yastatsadR^ishassa goshabdavAchyastathA chAyaM tatsadR^ishastasmAdgoshabdavAchyaH' iti |
nanvatra ko dR^iShTAntaH | upadeshakAle sannihito gopiNDa iti chenna | tasya tatsadR^ishatvAbhAvAt.h | maivam.h | dR^iShTAntaniyamasya nirastatvAt.h | nacha sAsnAdimattvameva liN^gamastu kiM sAdR^ishyeneti vAchyam.h | tasya gotvavatprativyakttivyAvR^ittatvAt.h | sAdR^ishyasya tu vyAvR^ittatve.api pratiyoginirUpyatvenAnugataphalasAdhakatvAnubhavAt.h | sAsnAdimattvasyApi sAdR^ishyopahitasya liN^gatvamabhyupagachChAmaH | nacha vAchyaM gosAdR^ishyamashve.apyastIti tatrApi goshabdavAchyatAnumAnaprasaN^ga iti | jAtinimittatve.apyevaM prasaN^gasya samAnatvAt.h | jAtivisheSho nimittatayA.aN^gIkriyate yo.avyabhichArIti chet.h | tarhi sAdR^ishyavisheSha eva liN^gaM yo lakShaNabhUta iti vadAmaH | 
etena kAryakAraNabhAvAvadhAraNAdikamapi samAhitaM veditavyam.h | sAdR^ishyenaiva tadupapatteH | antyavisheShe hi na kiJNchidanugatamasti, nApyanugatAshraya upAdhiH | tadbhAve dravyaguNakarmavadatyantavyAvartakatvasvarUpahAniprasaN^gAt.h | tathA.apyasti tatra visheShashabdavyutpattiH atyantavyAvR^i(tti)ttabuddhiM prati kAraNatvAvadhAraNamityAdi | tatra pareNApi lakShaNarUpaM sAdR^ishyamevAdaraNIyamiti | 
evamanugatasAmAnyAnabhyupagamenaiva vyutpattyAdikaM samarthitam.h | yastu manyate anugatasAmanyenaiva vyutpattyAdikaM nAnyatheti tasya bAdhakamAha- jAtitashchediti ||
yadyanugatajAtinimittaiva sarvatra vyutpattiH kAryakAraNabhAvAvadhAraNAdikaM cha syAt.h | tadA tAsu jAtiShu kathaM jAtyAdishabdavyutpattiranugatabuddhikAraNatvAvadhAraNaM, gotvaM nityaM jAtitvAdityAdivyAptij~nAnamityAdikaM syAt.h | jAtiShu jAtyabhAvena tatra vyutpattyAdikaM na syAdityarthaH | 
yadi vaiyAtyAtkashchidbrUyAt.h  "asti jAtiShvapi jAtitvaM nAma jAtistadvashAttatra savarmupapadyate' iti, taM pratyAha- tatra chediti ||
yadi tatra jAtiShvapi jAtitvaM nAma jAtiraN^gIkriyate tadA.anavasthitiH syAt.h | tathAhi gotvAdijAtiShu jAtishabdapravR^ittinimittaM yA jAtitvaM nAma jAtiH sA na tAvatsvarUpe vartate | svavR^iR^itteraprAmANikatvAt.h | ataH svavyatirikttAsveva jAtiShu vartata iti vAchyam.h | tathAcha svavyatirikttajAtiShu jAtishabdapravR^ittAviyaM nimittaM syAnna tu svarUpe.api | atastasyAM tadvayatirikttAsu jAtiShvekasya jAtishabdasya pravR^ittau nimittaM jAtyantaramaN^gIkaraNIyam.h | tatrApyevamevetyanavastheti |
nanu gotvAdijAtiShu jAtitvaprayuktto jAtishabdaH | jAtitve tUpadeshAdhIno bhavatu | tasyA ekatvAditi | maivam.h | na hyasmAbhiH sAdR^ishyamiva bhavatA jAtiH (jAti)shabdapravR^ittau j~nApakatayopeyate | yena kvachidupadesho niveshyate | kintu nimittatayA | tatropadeshopanyAsasya kvopayogaH | sthAnAntare.api bAdhakamAha- tathaiveti ||
yathA jAtivij~nAnaM jAtitvAbhAvena dUShitaM tathaiva vyakttivij~nAnaM vyakttInAM vyakttishabdavAchyatvavij~nAnaM tannimittavyakttitvajAtyabhAvena dUShitam.h | dravyaguNakarmANi khalu vyakttaya uchyante | nacha tatra vyakttitvaM nAma sAmAnyamasti | sattayA parAparabhAvAbhAvAt.h | tasmAttatra vyakttishabdavAchyatvaj~nAnaM na syAt.h | mA bhUdvayatirikttaM vyakttitvaM sattaiva vyakttishabdapravR^ittau nimittaM bhaviShyatIti chenna | sAmAnyasya paryAyapravR^ittau nimittatvAt.h | sadvayakttishabdayoraparyAyatvAt.h | anyathA saMyogyAdishabdAnAmapi dravyAdishabdapayarAyatvaM syAt.h |
nanu shabdamAtrasya jAtinimittatvAtsattayA parAparabhAvashUnyamapi dravyaguNakarmasu vyakttitvamastyevetyato nokttadoSha ityata Aha- yadIti ||
tarhi tasya vyakttitvasyApi visheSheShu vyakttiShu praveshaH syAt.h | tathA chAnavasthitiriti yojanA | tathA hi | yaH shabdo.anekavAchakaH sa sarvo jAtinimittaka iti svIkR^itya dravyaguNakarmasu vyakttitvaM nAma jAtiryadyaN^gIkriyate | tarhi tasyAmanyAsu cha jAtiShu jAtishabdapravR^ittaye jAtitvaM jAtiraN^gIkartavyA syAt.h | omiti chet.h | tarhi sA vyakttitvajAtirapi jAtitvajAtiM prati vyakttiH syAt.h | nacha sA svarUpe vartate tato dravyAditraye tasyAM cha vyakttishabdapravR^ittyarthamaparaM vyakttitvamaN^gIkaraNIyam.h | tatra punarjAtishabdapravR^ittaye jAtitvamabhyupagantavyamiti sA.api tadAshrayatayA vyakttiH syAt.h | tasyAM punarvyakttitvAntaramityevamanavastheti |
sthalAntare bAdhakamAha- kathamiti ||
atra svarUpamityadhyAhartavyam.h | tatashchAyamarthaH | yadyanugatasAmAnyanibandhanaiva sarvatra vyutpattistadA sakalapadArthasvarUpaM svarUpashabdavAchyatayA kathaM j~nAyate | anugatasya svarUpatvasAmAnyasyAbhAvAt.h | svarUpeShu svarUpashabdavyutpattirna syAditi | 
nanu cha sarvasvarUpeShvanugataM svarUpatvamaN^gIkriyate mayA.ato nokttadoSha ityata ukttam.h "svarUpatvamapi yadyanugatamaN^gIkriyate tadA anavasthAdidUShitaM bhavati' iti | tathAhi | sarveShu svarUpeShu yatsvarUpashabdapravR^ittinimittaM svarUpatvaM nAma sAmAnyamabhyupagamyate, tadapi tAvatsvarUpeNa | nacha tatra svayameva vartate | AtmAshrayatvasyAlaukikatvAt.h | atastasminnanyeShu cha svarUpeShu svarUpashabdapravR^ittaye.anyatsvarUpatvaM nAma sAmAnyamaN^gIkAyarm.h | tadapi svarUpamevetyanavasthA | AdipadenAntyavisheShasvarUpeShu svarUpatvasAmAnyamaN^gIkAryam.h | tadapi svarUpamevetyanavasthA | AdipadenAntyavisheShasvarUpeShu svarUpatvasAmAnyAN^gIkAre.atyantavyAvR^ittidhIhetutvaM na syAt.h | samavAyAbhAvasvarUpe cha sambandhAbhAva iti j~nAtavyam.h | 
anavasthAdyaniShyaprasaN^gasya viparyaye paryavasAnaM sUchayati- ekavyutpattiparyantamiti ||
ekaM kevalanugatasAmAnyahInamiti yAvat.h | tasminvyutpattirekavyutpattistatparyantaM tAvadidaM dUShaNamupaplavata eva | yAvadanugatasAmAnyanibandhanaiva sarvatra vyutpattiriti pakShaM parityajya sAmAnyahIne.api vyutpattimaN^gIkuryAdityarthaH | anavasthAdiparihArAyAnugatasAmAnyena vinA.api vyutpattiraN^gIkaraNIyeti bhAvaH | 
nanvidaM sakalamapyasaN^gatam.h | tathAhi | yadukttaM "jAtitashchetyukttaM tAsu' iti, tattAvadasat.h | jAtiShu jAtyantarAbhAve.api nityatve satyanekAnugatatvenopAdhinA jAtishabdavyutpattyupapatteH | astu vA jAtiShu jAtitvaM nAma jAtiH | na chAnavasthA | jAtitve jAtishabdasya svarUpanibandhanatvopapatteH | "tathaiva vyakttivij~nAnam.h' ityetadapyasat.h | vyakttitvAbhAve.api jAtivyaJNjakatvopAdhinA dravyAdiShu vyakttishabdapravR^ittyupapatteH | vyakttitvajAtyaN^gIkAre.api nAnavasthA | vyakttitve vyakttishabdasya svarUpanimittatvasambhavAt.h | yadapi "katham.h' ityAdi tadayukttam.h | pramANagamyatvopAdhinaiva svarUpashabdavyutpattyupapatteH | svarUpatvAbhyupagame.api nAnavasthA | tatra svarUpashabdasya svarUpamAtranibandhanatvAt.h | antyavisheSheShUpAdhinibandhana eveti na rUpahAniH | samavAyAdau svarUpameva sambandha ityato na kashchiddoSha ityAshaN^kAM pariharannanugatasamAnyadUShaNamupasaMharati- kalpaneti ||
sarvatra vyAvR^ittameva vAchyaM shabdapravR^ittau nimittaM cha | vyutpattistu sAdR^ishyanibandhanetyekarUpakalpanena sarvasAmaJNjasye kvachidanugataM sAmAnyaM nimittaM kvachidupAdhiH kvachitsvarUpamevetyanekakalpane kalpanAgauravaM syAdityarthaH | tena bAdhakasadbhAvena sAdhakAbhAvena cha |
nanvanugatatvAbhAve kathaM gotvAdikaM sAmAnyam.h | ananugatatve.api guNakarmavadavAntarabhedasya kalpanIyatvAditi |
evaM samavAyaM svarUpato nirAkR^ityedAnIM yatsamavAyasya sarvatraikatvaM nityatvaM cha "tattvaM bhAvena' iti sUtreNokttam.h, tattvaM, samavAyasya sarvatraikatvaM nityatvaM cha, bhAvena, sattayA vyAkhyAtamiti | tadapi nirAgikIShurAdau tAvadekatvaM nirAkartuM pIThamArachayati- aupAdhiketi || aupAdhikaH pAchakayAjakAdiH vishiShyo nIlAgnimadAdiH | AdyagrahaNAdupalakShitagrahaNam.h | apishabdo dUShaNAntarasamuchchayArthaH | tadvastUpAdhyAditrayam.h | kiMshabdasyobhayataH sambandhaH | tata upAdhyAditrayAt.h | vastvityetadaupAdhikavishiShyAdyamityanenApi sambaddhayate | 
ayamarthaH | samavAyasya sarvatraikatvaM vadatedaM tAvadvivichyatAm.h | eka eva puruShaH pachanayajanAdibhirupAdhibhiravachChedakairdharmaiH pAchako yAjakashchetyAdyabhidhIyate, sa pAchakayAjakAdiraupAdhiko.arthaH kiM pachanAdyupAdhipuruShatatsambandhebhyo.ananya utAnya iti | tathA samAnAdhikaraNaM vyAvartakaM visheShaNam.h | yathotpalasya nIlaM rUpaM parvatasya chAgniH | vyadhikaraNaM tu vyAvartakamupalakShaNam.h | yathA nIlarUpagataM nIlatvamutpalasya |
anye tu kAyarpraveshApraveshAbhyAM visheShaNopalakShaNayorbhedamAchakShate | yathA lambakarNa AnIyatAM chitragurAnIyatAmiti | apare tu shAbdasAmAnAdhikaraNyAbhyAm.h | yathA daNDI devadatto jaTAbhistApasa iti | kechitpunarvyavachChittisamaye sattvAsattvAbhyAm.h | tatra vishiShyaM nIlamagnimAnvA visheShaNavisheShyatatsambandhebhyo.ananyat.h anyadvA | upalakShitaM chopalakShaNopalakShyatatsambandhebhyo.ananyat.h anyadveti |
tatrAnyatvapakShastAvadanubhavAbhyupagamopapattiviruddhatvAdasambhAvita eva | nahi pAchakAdiH pachanAditrayAtiriktto.anubhUyate | nacha yogyasyAnanubhave sattvaM siddhayati | nApyagnimadAdiH parvatAdyatiriktto.anubhUyate | atirikttatve chaupAdhikavishiShyAderdravyAdyantarbhAvAsambhavAt.h | ShaT.hpadArthAtirekaprasaN^genAbhyupagamavirodhaH syAt.h | yadi chaupAdhikavishiShyAdyamatirikttaM syAt.h tadA pAchakamAnayetyuktte puruShAdyAnayanaM na kriyetetyAdyupapattivirodhaH |
nanvavachChittiraupAdhikatvaM, vyavachChittishcha vaishiShyayaM tritayAdbhinnameveti chenna | avachChitteranirUpaNAt.h | sA 
kimupAdhisambandho vA puruShasyaikatvaM vA svagato bhedo vA | Adye na trayAtirekaH | dvitIye tvanaupAdhikAdavisheShaH | tR^itIye tvasattvaprasaN^gaH | vyavachChittivaraishiShyayamiti chAyukttam.h | tasyA nIlAdipadArthatvAbhAvAt.h | sA hi vaishiShyayapratItiphalaviShayatayA anubhUyate |
visheShaNavisheShyasambandhAvagAhyekaM vA vij~nAnamaviralamanekaM vA vishiShyamiti kashchit.h | yathA.a.aha "visheShaNaM visheShyaM cha tatsambandhaphalArpakam.h | j~nAnarUpaM svasAmarthyAdvishiShyamiti kIrtitam.h' iti | tanna | vishiShyasya bAhyArthatayA.anubhavAt.h | anyathA sAdhyadharmavishiShyaH pakShaH | so.anumAnena praj~nApanIya ityAdyayukttaM syAt.h | tasmAdatirekapakSho.anupapanna eva |
astu tarhyaupAdhikavishiShyAdyaM tritayAnanyadityata Aha- tadeveti ||
pratidattisaukaryAyodAharaNaniShThatayA matupA prashnaH kR^ito.agnimattvamiti | dhUmAdyanumAnasAdhyaM vishiShyamityarthaH | aupAdhikAderapyupalakShaNametat.h | ayamarthaH | agnimadAdivishiShyaM cha yadi visheShaNavisheShyatatsambandhebhyo.ananyadaN^gIkriyate | tadA.api vakttavyam.h | kiM tattritayamapi pratyekaM vishiShyamuta(tatra)Anyatamam.h | dvitIye.api kiM visheShaNabhUto.agnirevAgnimachChabdArthaH, uta visheShyarUpaH parvataH, atha sambandhaH saMyogalakShaNaH | saMyogapakShe.api kiM nirvisheShaNasaMyogaH kiMvA.agninA saMyogaH | uttaratrApi kimagnisaMyogamAtram.h | uta parvatasyAgnisaMyoga iti | evaM pAchakAderapi pachanAditrayAnanyatve vikalpo draShyavyaH |
antyapakShAtirikttAnsarvapakShAnapAkaroti- agnIti ||
agnisaMyogamAtramiti sarvapakShopalakShaNam.h | chet.h agnimachChabdAthar iti sheShaH | tat.h dhUmavattvAdyanumAnamagniparvatasaMyogAnAM samastAnAM vyastAnAmagninA saMyogasya chAgnimachChabdavAchyavishiShyatve dhUmAnumAnaM siddhasAdhanaM syAt.h | vishiShyasyAnumAnasAdhyatvAt.h | agnyAdervishiShyasya mAnAntarata eva siddhatvAditi | 
astu tarhi parvatasyAgninA saMyogo vishiShyarUpo.agnimachChabdArtho.anumAnasAdhya ityantimaH pakShaH | tatrokttadoShAbhAvAt.h | parvatamagnisaMyogAnAM samastAnAM vyastAnAmagnisaMyogasya cha siddhatve.api parvatasyAgninA yaH saMyogastasyAnumAnataH prAgasiddheriti shaN^kate- bhUdharasyeti || 
agnimachChabdAtharo vishiShyo.anumAnasAdhya iti sheShaH | dUShayituM pR^ichChati- ShaShThayartha iti || parvatasyAgnisaMyogasya cha siddhatve.api pavartasya yo.agnisaMyogaH sa na siddha ityataH sa eva vishiShyo.agnimachChabdArtho.anumAnavedya iti vadatA parvatasyeti ShaShThayA nirdiShyaH sambandha eva vishiShyo.agnimachChabdArtho.anumAnavedya ityukttaM bhavati | anyasya sarvasya siddhatvAt.h | ShaShThayarthAshcha sambandhA vaiyAkaraNairaneke gaNitAH | ataH ko.atra sambandho vivakShita iti prashnArthaH | evashabdaH tasyaiva prAdhAnyadyotanArthaH | 
saMyogo hi guNaH parvatashcha guNI guNaguNinoshcha samavAyaH sambandha iti prasiddhamiti hishabdArthaH | ShaShThayartha iti vartate | 
nirAkaroti- asya cheti ||
parvatAderivAsya samavAyasya cha siddhatvAditi sheShaH | siddhasAdhanaM dhUmAdyanumAnamiti sheShaH | kathaM samavAyasya siddhatvamityata ukttam.h- ekatvAditi || yastantupaTayoH samavAyaH sa eva hi parvatAgnisaMyogayoH samavAyaH pareNAN^gIkR^itaH | tantupaTayoH samavAyashcha pratyakSheNa vA.anumAnena vA siddha eveti |
ayamatra samudAyArthaH | yadyeka eva sarvatra samavAyaH syAttadA sarvAnumAnAnAM siddhasAdhanatA syAt.h | yadyapi yAthArthyameva prAmANyaM tathA.api shabdavatparArthAnumAnasya parApekShayA pravR^ittatvAtsiddhasAdhanatA doSha eva | 
tathA hi | sarvamapyanumAnaM na vastusvarUpamAtraparam.h | tasyAsiddhAvAshrayAsiddheH | siddhau cha siddhasAdhanatvAt.h | kintu kenachidupahitaM vA vishiShyaM vopalakShitaM veti vakttavyam.h | tachcha vishiShyAdikaM na visheShaNAditrayAdanyadeveti yukttam.h | anupalambhAdibAdhAt.h | trayAnanyatve.api na visheShaNamAtram.h | tasya anumAnAtprAk.h siddhatvAt.h | asiddhau chAprasiddhavisheShaNatvApatteH | agnerevAgnimachChabdArthatve matupo vaiyarthyApatteshcha | nApi dharmisvarUpamAtram.h | ukttadoShAt.h | parvato.agnimAnityetayerekArthatvApatteshcha | nacha sambandhamAtram.h | saMyogo hi kvachitsambandhaH syAt.h yathA.agniparvatayoH | kvachitsamavAyaH yathA rAsadrUpAnumAne | dvAvapi svarUpataH siddhAviti siddhasAdhanameva | saMyogamAtrasya siddhatve.apyagnyAdisaMyogaH sAdhya ityapi na vAchyam.h | tasyApi mahAnasAdau siddhatvAt.h | atha parvatAderagnyAdisaMyogaH sAdhyaH | atrApi vivekttavyam.h | kasyAtrAsiddhayA sAdhyatvamiti | anyasyAsambhavAt.h | ShaShThayarthasya samavAyasyeti vakttavyam.h | sa cha sarvatraika eva chetpunaH 
siddhasAdhanataiva syAt.h | ataH sarvAnumAnochChedaprasaN^gAtsarvatra samavAyaikyamayukttamiti |
nanu tantuShu paTAdisamavAyaH parvatAgnisaMyogAdisamavAyashcha yadyapi svarUpeNaika eva, tathApi tantupaTAdiparvatAgnisaMyogAdyupAdhinimittaH samavAyasya bhedo.apyasti | tataH siddhatve.api sAdhyatvamupapadyata ityata Aha- yadIti ||
yadi asya samavAyasya sAdhyatvasiddhayarthamaupAdhiko bheda iShyate tadaikatvaM kuta iShyate | samavAyasyaikatvaM hi na saN^khayAvisheShaH | nigaruNatvAt.h | kintvabhedaH | nacha bhedAbhedau kvApi pareNAN^gIkR^itau | tasmAtsamavAye bhedasyAN^gIkR^itau tadviruddho.abhedo nAN^gIkatarumuchita iti |
nanu svAbhAvikamekatvaM svAbhAvikenaiva bhedena viruddhayate na punaraupAdhikena | svabhAvataH abhinne.api gaganAdAvaupAdhikabhedadarshanAt.h | samavAye chaupAdhika eva bhedo.abhyupagataH | tatkathaM svAbhAvikaikatvAN^gIkAro.anuchita ityata Aha- neti ||
viruddhAbhimatayoravirodho hi kAlabhedena bhavati | yathA tatraiva bhUtale tasyaiva ghaTasya bhAvAbhAvayoH | deshabhedena vA | yathA tadaiva tasyaiva ghaTasyAstitvanAstitvayoH | vyakttibhedena vA | yathA tatraiva bhUtale yadaikasya ghaTasya bhAvastadaiva ghaTAntarasyAbhAvaH | pAramArthikatvApAramArthikatvAbhyAM vA | yathA gagane rUpatadabhAvayoH | tatra tAvatsamavAye.abhedabhedayornAdyaM vidhAtrayaM sambhavatIti parasyApi sampratipannam.h | nApi chaturthI vidhA sambhavati | samavAyabhedasyApAramArthikatvamasattvamanirvAchyatvaM vA | Adye siddhasAdhanatvaM tadavasthameva | dvitIye tvidamupatiShThate | hi yasmAttena vaisheShikAdinA.anirvAchyaM vastu neShyamato.asattvAnirvAchyatvAbhAvAdaupAdhikasya svAbhAvikasya cha satyatvAtko visheShaH syAt.h | aupAdhikasyApi svAbhAvikavatsatyatvAtpAramArthikatvApAramArthikatvalakShaNasya virodhashAntihetoH abhAvavAdaupAdhikatvAdyuktayA na kiJNchitkR^itaM syAditi bhAvaH | 
iShyate samavAyabhedasyAnirvAchyatvaM mayA chettadA ko doSha iti chedapasiddhAnta ityAha- mAyeti ||
anirvAchyavastvaN^gIkAre vaisheShikAdirapi mAyAvAdI bhavedityarthaH | 
nanu prakArabhedenApi virodhashashantirbhava(viShya)ti | yathA tatraiva tadaiva nIlapaTasadbhAve.api pItapaTAbhAvaH | tathA samavAye.apyaupAdhiko bhedo na svAbhAvikamabhedaM viruNaddhItyata Aha- upAdhIti ||
upAdhishabdAttR^itIyAsamarthAjjanyagamyayoH sheShike Thaki kR^ite sati aupAdhikamiti bhavati | tataH kimityata Aha-ubhayatreti ||
evaM sati samavAyabhedasyaupAdhikatvaM nAmopAdhijanyatvaM vopAdhigamyatvaM vA vakttavyam.h | tathAcha pakShadvaye.apyanantAH samavAyAH syuH | tatkathamityata Aha- itastata iti || sarvadeshakAlagatAnAmavayavAvayavyAdyupAdhInAmanantatvAditi sheShaH | upAdhInAmanantatve.api samavAyAnantyaM kuta ityata Aha- bhinnatvamiti ||
cho yasmAdityarthe | nahyaupAdhiko bhedo nAmopAdhInAmeva bhedaH | tathA sati samavAyasyeti na syAt.h | ukttadoShaparihArashcha na bhavet.h | kintu teShu samavAyeShvevopAdhijanyaM tadavagamyaM vA bhinnatvamasti | bhedahetavashchopAdhayo.anantA iti kathaM na samavAyAnantyam.h | tathA.apyaupAdhikameva tadAnantyamityukttasya kimAyAtamityata Aha- ka iti || 
upAdhigastatsambandhI aupAdhika iti yAvat.h | aupAdhikabhede ko visheSho yenAsAvabhedaM na viruNaddhItyarthaH | 
etadukttaM bhavati | nIlapaTasadbhAve.api pItapaTAbhAva ityatra hi yadi vishiShyaviShayau vidhiniShedhau, tadA bhinnaviShayatvena virodhAbhAvaH | nIlapItapaTayorbhinnatvAt.h | nachaivaM prakR^ite | bhedavisheShAbhAve.api bhedAntarAbhyupagamApatteH | tathA chaikatvokttirayukttaiva | nahi pArthivaparamANau rUpAdayo.agnisaMyogajA na tvApyaparAmANurUpAdaya iva svAbhAvikA ityetAvatA rUpAdirahito.asau bhavati | yadi cha visheShaNaviShayau tadA samavAye bhedo.astyeva | sa tu sambandhibhirupAdhibhiH kR^ito na tvakR^itrima ityukttaM syAt.h | tathAcha ghaTAdibhedena tulya iti rikttaivAbhedokttiH | upAdhInAM cha sarvadA.anapAyAnna bhedasyAgantukatvaM yukttamiti | 
upAdhigamyamaupAdhikamiti pakShamaN^gIkR^ityokttadoShAbhAvaM shaN^kate- avidyamAna eveti || 
satyamupAdhigamyatvAdaupAdhikaH samavAyabhedo.adhigamashcha na pramA | yenAsau bhedaH pAramAthirkaH syAt.h | kintu vibhrama eva | nachaivaM bhedasyAs.httvaprAptyA siddhasAdhanatAtAdavasthyamiti vAchyam.h  yato.avidyamAna evAnyaH samavAyo.adhigamyate tattadupAdhineti brUmaH | yathA aN^gulyavaShyabdhanayanAdyupAdhivashAdavidyamAna eva dvitIyashchandro.adhigamyate | tathA taistaiH 
sambandhilakShaNopAdhibhiravidyamAnA evAneke samavAyAH pratIyante | ta ete samavAyA aupAdhikabhedAbhinnA ityuchyante | ta eva chAgnimadAdishabdavAchyA anumAnasAdhyA vishiShyAkArAH | tathA cha na samavAyaikatvahAniH | chandravadAropitAnAmanekatve.apyanAropitasyaikatvAvirodhAt.h | nApyanumAnAnAM siddhasAdhanatA | tathAvidhasamavAyAnAM prAgasiddhatvAditi |
yadyapyasminpakShe na siddhasAdhanaM dhUmAdyanumAnam.h | tathA.api tadgamakamavidyamAnasamavAyasattAM pratipAdayadanumAnajAtaM dahanashaityAnumAnamiva bAdhitaviShayatayA  na pramANaM bhavet.h | upalakShaNaM chaitat.h | upAdhInvinA samavAyAvabhAsasya kvApyabhAvAtsarvatrApi tasyAvidyamAnataiva syAdityapi draShyavyam.h | tadevaM sarvAnu(dhUmAdyanu)mAnAnAM siddhasAdhanatvAdiprasaN^gAnna samavAyaikyamupapannamiti | etachchopalakShaNam.h | AgamApanhavashcha samavAyaikye syAt.h | padArthAnAM tatsaMsargANAM cha sikatAvadvishakalitAnAM siddhatvAt.h |
idAnIM samavAyasya nityatvaM nirAkaroti- evameveti ||
yathA samavAyasya sarvatraikatvAN^gIkAre sarvAnumAnAnAM siddhasAdhanatvAdiduShyatvamukttam.h | evameva tannityatvAbhyupagame prAgasataH sattAsamavAyo janirduShyA matA | samavAyanityatve na kasyApi janiH syAdityarthaH | tatkathamityata Aha- tatrApIti ||
ukttadoShANAM siddhasAdhanatvAdInAm.h | tathAhi | prAgasataH sattAsamavAyo janiriti pareNa janilakShaNamabhihitam.h | tatra yadi samavAyo nityaH syAttadA tallakShaNA ghaTajaniH prAkkulAlAdivyApArAdastIti tadarthasya tasya siddhasAdhanatA syAt.h | j~naptau hi siddhasyApi sAdhanaM ghaTate | kintu kvachidanapekShatvamityeva | kR^itau tu prAk.hsiddhasya sAdhanamevAshakyamiti kulAlAdivyApArasya niShphalatvaM syAt.h | atha samavAyasya nityatve.api prAgasataH sattAsamavAyaH sAdhyaH asto ko doSha iti chenna | samavAyaikyavyAghAtAt.h | aupAdhikaH samavAyasya bheda iti chet.h | yathAsambhavaM sarvamukttamanusandheyam.h | nahi prAgasadviShayo vyApAraH sambhavati | tasya satkAraNAtirikttakartavyAbhAvAt.h | satkAraNasya sattAsamavAyAnatirekAt.h | svarUpalAbhaH kulAlAdivyApArasAdhya iti chet.h | evaM tarhi kimapareNa sattAsamavAyena | tadevaM samavAyasyaikatvanityatve sarvathA.apyayuktte iti | yadvA samavAyanirAkaraNaprasaN^gAtparokttaM vishiShyAderjaneshcha svarUpaM tanmatAsAmAJNjasyapradarshanAyaupAdhiketyAdinA nirAkR^itaM(cha) veditavyam.h |
nanvetatsarvaM vyAhatam.h | yuShmAbhirapi lokavedavyavahAraM paripAlayadbhirvishiShyAdeH aN^gIkaraNIyatvAt.h | tatrApyukttadoShAnuShaN^gAdityato vishiShyAdinirUpaNe tAvaddoShAbhAvaM svamate darshayati- asmaditi ||
vishiShyAkAro na visheShaNaM nApi sambandhaH | kinnAma visheShyam.h | nacha tanmAtram.h | dvividho hi vishiShyAkAraH | yAvadvisheShyabhAvyayAvadvisheShyabhAvI cha |
tatrAdyo visheShyeNAtyantAbhinnaH | yatheshvaraH svarUpeNa sarvaj~naH | evaM yatra yatra visheShaNasambandho yAvadvisheShyabhAvI tatra tatra vishiShyaprakAro.api tathAbhUto visheShyeNAtyantAbhinno draShyavyaH | tathA.api visheShasya bhedapratinidheH sarvapadArtheShvaN^gIkR^itatveneshvaraH sarvaj~na ityaparyAyashabdapravR^ittyAdyanupapattidoSho nAsti | Ishvara eva sarvaj~na ityabhedastAvatpramitaH | bhede tu na niravakAshaM pramANamastIti |
dvitIyastu visheShyeNa bhinnAbhinnaH | yathA pavartenAgnimAn.h | yathA hi saMyogavisheShasachivAstantavaH paTAkAreNa pariNamante | tathA.a.agantukavisheShaNasambandhAdvisheShyasvarUpaM vishiShyAkAreNa pariNamate | tatra yadyapi bhedAbhedau vastunaH svarUpabhUtau tathA.apyasmatpakShe visheShasya sarvatrAN^gIkR^itatvato na saN^karadoShaH | tadidamukttam.h- kvachiditi || atyantAbhedasthale bhedAbhedasthale chetyarthaH | 
yadvA kvachidityaupAdhikAditraya ityarthaH | tasyApyukttaprakAratvAt.h | etena bhedahIne.apyAkAshAdAvaupAdhiko bhedo dR^iShTa itya(pya)pAstam.h | visheShanibandhanAnAmevAkAshAdyaMshAnAM ghaTAdyupAdhibhiH sphuTIkaraNAditi | janinirUpaNe doShAbhAvaM svamate darshayati- asmaditi ||
visheShasya pariNAmasya janitvenAN^gIkR^itatvato na kashchiddoSho.astIti yojanA | mR^idAdInAM ghaTAdyAkArApattireva ghaTAdijaninar tu samavAya ityarthaH |  
syAdetat.h | kvachidbhAvo visheShyo vishiShyAkArashchAbhAvo dR^ishyate | yathA ghaTo na jAnAti prakR^itirna kartrIti | kvachichchAbhAvo visheShyo vishiShyAkArAshcha bhAvaH pratIyate | abhAvo.asti | abhAvaH prameya iti | nacha vidhiniShedhAtmanorbhAvAbhAvayorabhedo yujyate | tatkathaM visheShyAbhinnaM vishiShyamuchyata ityata Aha- bhAvo hIti ||
kvachidityanuvartate | yo bhAvaH sa eva kvachidabhAvo bhavati | yashchAbhAvaH sa eva kvachidbhAvo bhavatItyetadubhayaM prasiddhamevetyarthaH | vAkyArthadvayaprasiddhidyotanArthaM hishabdadvayam.h | tatkathamityata Aha- abhAvasya cheti ||
asti tAvadidaM yadabhAvasyApi bhAvA dharmAH syustathA teShAM cha bhAvAnAM cha te.abhAvA dharmAH syuriti | akhilA iti bahutvopalakShaNam.h | etadapi nAN^gIkaromItyata Aha- pratyakSheti ||
pratyakShagrahaNamupalakShaNArtham.h | yasmAdabhAvasyApi bhAvA dharmAH santi bhAvasya chAbhAvA ityetatsarvaM pratyakShAdipramANataH siddham.h | ato na vArayituM shakyam.h |
astvabhAvabhAvayorbhAvAbhAvadharmavattvam.h | tathA.api bhAvasyAbhAvatvamabhAvasya cha bhAvatvaM kvachidastItyatra kimAyAtamityata Aha- sarva iti ||
yato.abhAvAbhAvayorbhAvAbhAvadharmavattvaM siddham.h | siddhashcha dharmadharmiNorabhedatvena kAraNatvena sarve bhAvAH padArthA abhAvAshcha bhavanti | abhAvashcha sarve padArthA bhAvA bhavantItyuktamupapannamityarthaH | 
yadyevaM bhAvasyApyabhAvatvamabhAvasya cha bhAvatvaM tarhi dravyAdayo bhAvA eva prAgabhAvAdayastvabhAvA eveti sarvatra prasiddho bhAvAbhAvavibhAgaH kathamityata Aha- tathA.apIti ||
niShedhasya buddheriti sAmAnAdhikaraNyam.h | paro bhAvaH | yadyapyeSho.arthaH prAgevoktastathA.api prasaN^gAtpunaH smArita ityadoShaH |
abhAvabhAvayorbhAvAbhAvadharmavattvaM pratyakShAdisiddhamityuktam.h | tatkathamityata Aha- tasmAditi ||
pradhvastaM pradhvaMso bhedaH pR^ithaktvam.h | Adipadena prameyatvAdigrahaNam.h | yasmAdabhAvasya bhAvadharmatvamasti | tasmAdeva hi pradhvaMsAbhAvAdeH pR^ithaktvaprameyatvAdibhAvadharmajAtamastyevetyavagamyate | pratyakShAdineti yojanA | pradhvaMsaH prAgabhAvAdvA ghaTAdvA pR^ithak.h prameyo.abhidheyashchetyavagamyate | abhAvasya (cha)dharmAnabhyupagame tadvirodhaH syAditi brUmaH | ghaTaH paTo na bhavatIti bhAvasyAnyonyAbhAvadharmatvaM sphuTatvAnna pradarshitam.h | 
evamabhAvayorbhAvAbhAvAtmakatvaM sAmAnyataH prasAdhya prakR^ite yojayati- astIti ||
tasmAdityanuvartate | yata evamabhAvasya bhAvatvaM bhAvasya chAbhAvatvamupapAditam.h | tasmAdabhAvo.asti pradhvaMso.asti | dehAbhAvo bhasmatetyabhAvasya visheShyatvaM bhAvasya cha vishiShyatvaM tayoshchAbhedastathA ghaTo na jAnAtIti bhAvo visheShyo.abhAvashcha vishiShyAkArastayoshchAbheda ityuktaM yujyata ityarthaH | 
siddhamiti sheShaH | bhAvAbhAvayorvisheShyavishiShyayoraikyaM pratyakShAdipramANasiddhaM natu ghaTatadabhAvayoH | ato nAtiprasaN^ga ityarthaH | yadvA bhAvAbhAvayordharmadharmibhAvo dharmadharmiNoshcha abhedaH prAmANika ityetatkiM bhAvAbhAvayorvisheShyavishiShyayoraikyasyopapAdakaM kiMvA sambhAvanAhetuH | Adye tUkto.atiprasaN^gaH | dvitIye sAdhakaM vAchyamityatredamuktam.h | anena kvachidityuktaM vivR^itaM bhavati | 
athavA bhAvo hItyAdinA pariNAmavAdaH prapaJNchyate | tathAhi | kechitpariNAmavAdinaH sata evAbhivyaktiM janimAhuH | tad.hvyudAsArthamAha- bhAvo hIti || atra bhAvAbhAvashabdau sadasatparau | yaH kAraNatvAbhimato mR^itpiNDaH sa kAryaghaTAtmanA.abhAvaH sa eva tadAtmanA bhAvashcha | yadvA sa ghaTaH prAgutpatterbhAvaH san.h, sa eva tadabhAvo.asaMshcha | athavA yaH kulAlAdivyApArAtprAgabhAvo ghaTAtmanA.asanmR^itpiNDaH sa eva tadanantaraM bhAvo ghaTAtmanA san.h bhavatIti | etaduktaM bhavati | kAryaM kAraNena bhinnAbhinnam.h | tata eva prAgutpatteH sadasat.h | ataH kAraNaM prAkkArakavyApArAdakAryAtmakaM satkAryarUpatAmApadyate yatsA janiriti |
nanvekasyaiva bhinnatvamabhinnatvaM cha sattvamasattvaM cha viruddhamityato yathaikasyaiva bhAvatvamabhAvatvaM cha na viruddham.h | tathaitadapItyAdau sambhAvanAM tAvadupadarshayannekaikasya bhAvatvamabhAvatvaM cha upapAdayati- abhAvasyeti sArdhashlokadvayena | pUrvavadeva vyAkhyAnam.h |
astviyaM sambhAvanA | nishchAyakaM kimityato bhedAsattvayoH pareNApyaN^gIkR^itatvAdabhedasattve pramANena sAdhayati- tasmAditi || pradhvastasya ghaTAderbhedaH pradhvastabhedaH | AdipadenAnutpannasya kArakatvaM gR^ihyate | "naShyAnAmapi vastUnAM bhedo naiva vinashyati' iti yatpradhvastabhedasya sattvamavagamyate yachcha ghaTo jAyate ghaTaM janayatItyanutpannasyApi katarR^itvaM karmatvaM(cha) vA | tattasmAtkAryasya kAraNAbhedAtprAgutpattervinAshottaraM cha sattvAdeva hi yujyate | nahyatyantAsattvamApannasya svarUpabhedaH sanniti yujyate | 
nApyatyantAsataH kArakatvam.h | nacha kAryasya pR^ithageva sattvamasti | anupalambhAt.h | ataH sattvaM kAraNAbhedashchAN^gIkaraNIyaH | nacha vinaiva bAdhakenopachAratvakalpanA yuktA | atiprasaN^gAt.h | tadidamuktamavagamyata eveti | na kevalaM vyavahriyata ityarthaH | 
abhAvasya cha bhAvAH syurdharmAste cha pratyakShAdipramANasiddhatvAdyujyanta eva na tu nirAkaraNArhA ityuktam.h | tadvishadayati- astIti || Adipadena ghaTAderbhAvasya paTAnyonyAbhAvadharmatvaM gR^ihyate | 
syAdetat.h | anyonyAbhAvasya bhAvadharmatve.api tasya bhAvAtpR^ithaktvena kathaM bhAvasyApyabhAvatvamuchyate | anyonyAbhAvasya bhedatvAdbhedasya cha svarUpatvAN^gIkArAditi chenna | svarUpabhedasyAnyonyAbhAvAtiriktatvAt.h | yachchoktamabhAve.api pR^ithaktvamastIti tadasat.h | pramANAbhAvAt.h | svarUpabhedenaivAsaN^karopapatteH | pR^ithaktvasya cha svarUpabhedAtiriktatvAdityata Aha- anyonyeti ||
pR^ithak.h pR^ithagvibhinnAnItyarthaH | chashabdo dUShaNAntarasuchchayArthaH | gataM prAgeva nirAkR^itam.h | anena punaruktidoShaH parihR^ito bhavati |
kathaM kalpanAgauravAdikamityata Aha- paryAyatveneti ||
kramaprayojyatvenetyarthaH | sarva eva laukikA vaidikAshcha |
atra mAyAvAdinashchodayanti | svarUpabhedAnatiriktayoranyonyAbhAvapR^ithaktvayorbhAvAbhAvadharmatvopalambhAtsarvapadArthAnAmapi bhAvAbhAvAtmatAsiddhiriti yaduktaM tadayuktam.h | bhedasya vastusvarUpatvAnupapatteH | tathAhi | bhedastAvadvidAraNAtmA | bhidirvidAraNa iti vidAraNArthabhididhAturUpatvAdbhedashabdasya | tasya cha vidAraNAtmano bhAvasvabhAvatve tasyApi vidAraNaM syAt.h | tathA tadekadeshAnAmapi bhedaH svabhAva iti tatrApa vidAraNaM bhavedityanena krameNa sarvashUnyatA syAt.h |
kiJNcha bhedasya vastusvarUpatve na tatraikatA samaveyAt.h | abhedaikArthasamavAyinyA ekatAyA bhedena virodhAt.h | ekatvAbhAve.anekatvamapi na syAt.h | tatsamAhararUpatvAt.h tatkAryatvAdvA tasya | ekatvAnekatvavikalaM cha shUnyamevApadyate | 
api cha yadi bhedo vastusvarUpaM syAttadA pratiyogyanapekShaH prasajyeta | svarUpasyAnapekShatvAt.h | nahi ghaTAtpaTasya bheda itivat.h ghaTAtpaTa iti pratItirasti | ghaTo bhinno ghaTasya bheda iti visheShaNavisheShyabhAvasambandhapratibhAso.api bhedasya vastusvarUpatve dugharTaH syAt.h | nahi svayameva svasya visheShaNaM sambandhi vA bhavati | saMshayaviparyayau chaivamuchChidyeyAtam.h | bhedAgrahanimittarau hi tau bhavataH | tatra yadi dharmiNamavagAhya tau bhavatastadA tatsvabhAvabhUto bhedo.api gR^ihIta iti kva tayoravakAshaH | na chennirviShayatvAtsutarAm.h | yadi chAsmadayaM bhinna iti pratiyogighaTitatayA pratIyamAno bhedo vastunaH svarUpaM syAt.h | tadA tasya saparikarasya bhedasya svarUpe.antarbhAvAtpratiyogino.api svarUpatayA nimajjanAdadvaitamatameva paryavasyediti |
tAnapAkaroti- bhedasyeti ||
tushabdaH prakR^itAdvaisheShikAdervyavachChindanye tviti sambaddhayate | svarUpatve bhedyavastusvarUpatve | shUnyatAM sarvasyApIti sheShaH | chashabdaH pUvaroktadUShaNasamuchchayArthaH | adbhutA AshcharyAH | na laukikeShvevaMvidhA dR^ishyante nApi parIkShakeShviti yAvat.h | tatkathamityataH shUnyatApattiM tAvannirAkaroti- yata iti || yo bhedo yasya svarUpamiShyate taM bhedaM prati tato.anyasyaiva vastunaH pratiyogitvamiShyate yatastasmAdadbhutAsta iti sambandhaH | 
anyasya pratiyogitve.api kathamuktadoShaparihAra ityata Aha- pratiyogino hIti ||
hishabdaH pUrvavaddhetau | ayamityevambhAvasya pratyakShAdisiddhatAM sUchayati | svasmAt.h dharmisvarUpAt.h | idamuktaM bhavati | vidAraNAtmA hi bhedo yasya yatastaM tato vidArayet.h | natu yaM kamapi yataH kutashchit.h | na(hi)cha ghaTasvarUpasya bhedasya ghaTa eva pratiyogI yena svasminvidAraNaM syAt.h | kintu ghaTAdaya eva | tato vidAraNaM tu nAniShyam.h | tasya shUnyatAnApAdakatvAditi |
kiJNcha bhidyate.aneneti yadi bhedashabdaH karaNasAdhano bhavet.h tadA bhedaH kamapi vidArayet.h | bhAvasAdhanatvAN^gIkArAt.h | ato.abhyupagamyaiva karaNasAdhanatAmayaM parihAraH abhihita ityAshayavAnAha- kathaJNchaneti || idamuditamiti sheShaH | 
kiJNcha vidAraNamapi lavitrAdi yatsambandhi tadvidArayati | natu svAtmAnam.h | ato dharmabhedavAde kathaJNchididaM vaktavyam.h | svarUpabhedavAde tu kvAsyAvakAshaH | bhedasya vastusvarUpatve na tatraikatA samaveyAdityapyanenaiva nirastam.h | 
nahyekatA.anekate svarUpeNa viruddhe | ekasyaiva ghaTasyAnyApekShayA.anekatvadarshanAt.h | kintu yadapekShayA.anekastadapekShayaivaika iti viruddham.h | tatra ghaTasya parasmAtpratiyogina eva bheda iti | tadapekShayaivAnekatvaM svApekShayA tvekatvamiti ko virodhaH | api chaikatvAnekatvayoH sAmAnAdhikaraNyaM vA viruddhaM dharmadharmibhAvo vA | Adye naikatAyA bhedena virodhaH | bhedasya svarUpatvenaikatAsAmAnAdhikaraNyAbhAvAt.h | na dvitIyaH | ekaM dvitvamiti darshanAt.h | ekatvAnekatvAbhAve.api shUnyatvaM kutaH | 
vaisheShikAdInAM guNAdivanmAyAvAdinAM brahmavadaguNasyApi sattvopapatteriti | 
nanu bhedo vastusvarUpaM chetpratiyoginirUpya eva na syAt.h | svarUpasya tadabhAvAt.h | ato nAyaM parihAro yujyate | tathAcha svasminneva vidAraNe punaH shUnyataiveti chenna | svataH parato.api vyAptyasiddheH | yathA(hi) paranirUpyamapi brahmaNo jIvaikyaM brahmasvarUpatvaM mAyAvAdinA.aN^gIkR^itam.h asmAbhishcha paratvAdikaM dravyasvarUpam.h | tathA pratiyoginirUpyasyApi bhedasya vastusvarUpatve ko virodhaH | 
kiJNcha bhedo vastusvarUpamiti bruvANo vastusvarUpasyAparanirUpyatvaM kathamabhyupeyAt.h | etAvattu syAt.h | ekasyaiva vastunaH pratiyogipratItimapekShyAnapekShya cha pratItiH katham.h | tatrApi na saiva pratItirubhayIM gatimashnute | kintu pratItidvayametat.h | tachchaikasminnapi vastuni visheShabalamavalambya samaJNjasaM bhaviShyatIti bhedasya parapratiyogitopapatteH kutaH svasminvidAraNApattiH | 
astu vA svarUpavidAraNam.h | tathA.api shUnyatApAdanamayuktamevetyAshayavAnAha- vibhAgeneti ||
loShThAdeH khalvavayavibhAgena loShThAdivinAshe satyalparimANAvayavAvasheSho.avagato, natu sarvashUnyatA | tathA sarvatrApi vibhAgenAlpatA.alpAvayavAvasheShataiva syAchChUnyatA tu kuta eva syAt.h | 
nanu cha paJNchaSheShu sthaleShu vidAraNenAlpAlpatarAlpatamavastvavasheShe.apyantataH kasyachidavayavajAtasya shUnyatAyAM sarvashUnyatA syAdityata Aha- neti ||
yatsaMyogena hi yadvastUtpannaM tasminvidAraNe sati saMyoganAshAdvastunAshAnantaraM tadavasheSho bhavati | yathA tantusaMyogenotpanne ghaTe tantuvidAraNasaMyoganAshakrameNa vinaShye tantvavasheShaH | evaMcha yadi keShAJNchitparamAlpAnAM vastUnAM shUnyasaMyogAdutpattiH syAttadA vidAraNe sati saMyoganAshena kAryanAshe shUnyAvasheShaH syAt.h | nachaivaM prAmANikairiShyate | ato.asaN^gataM sarvashUnyatApAdanamiti | bhAvo janma | 
nanu shUnyatvaM nAma nAtyantAsattvamApAdyatvena vivakShitam.h | kintu sUkShmatamatvameva | tachchAniShyamityata Aha- vidAraNeti ||
syAdetadyadi bhedo vidAraNAtmA bhavet.h | nachaivam.h | pramANAbhAvAt.h | aN^gIkR^ityaiva tu pUrvaH parihAro.abhihitaH | 
nanUktamatra bhedashabdAdeva bhedasya vidAraNAtmakatvamavagamyate | sa hi bhiderdhAto rUpam.h | sa cha vidAraNArthatayA vyAkhyAta iti | atrotraram.h | yadA bhididhAturvidAraNArtho vivakShitastadA bhedashabdo vibhAgAkhyaguNavAchako na tvanyonyAbhAvalakShaNabhedavAchaka iti | etaduktaM bhavati | "kriyAvAchitvamAkhyAtumekaiko.arthaH pradarshitaH | prayogato.anugantavyA anekAtharA hi dhAtavaH' iti vachanAdbhidirvibhAgavachano.anyatvavachanashcha | bhinno ghaTa ityukte sphuTita iti gamyate | bhinnaM gaganaM ghaTAdityanyaditi vij~nAyate | tatra vibhAgo vidAraNAtmA nAnyatvam.h | tadeva chAtra prakR^itaM na vibhAga ityanyatAlakShaNasya bhedasya vastusvarUpatve vidAraNaprasaN^genAtyalpatApAdanamapyasaN^gatameva, ChalatvAditi | 
nanu vibhAgasyAnyatvasya cha ko visheSho yenaivamuchyata iti chenna | guNagrahaNenaiva parihR^itatvAt.h | vibhAgo hi guNatayA vaisheShikAdibhirupAttaH | anyatA chAnyonyAbhAva iti sphuTo bhedaH | 
yastu guNAdiprakriyAM na mAyAvAdI manyate | taM bodhayitumAha- avidAraNe.apIti ||
AsyasyetyAsyasambandhinoroShThayorgrahaNam.h | tasya cha mAyAvAdina eva | yadA hi mAyAvAdI niruttaratayA tUShNImAste tadA tadIyayoroShThayorvidAraNalakShaNavibhAgAbhAve.apyoShThau bhinnAvanyonyAbhAvalakShaNabhedavantau bhavata eva | yadabhAve cha yadasti tattato.anyaditi cha prasiddhameva | ato vibhAgAdbhedo.arthAntarameveti j~nAyate | tasya chetyanena nAtaH paraM svarUpabhede kAchidanupapattiH sambhAvitA.astIti sUchitam.h | nanu kathaM nAsti | visheShaNavisheShyabhAvAnupapattyAderaparihR^itatvAditi chenna | svarUpatve.api visheShabalena visheShaNavisheShyabhAvasambandhAvabhAsopapatteH | anyathA.a.anandaM brahma AnandaM brahmaNa ityAderanupapattiprasaN^gAt.h | saMshayaviparyayAnupapattirapi nAsti | savisheShatvena j~nAtAj~nAtatvopapatteH | anyathA.a.atmasvarUpe svayaMprakAshamAne tatsvarUpamAtrANAmadvitIyatvAnandatvAdInAmapi prakAshanIyamAnna jAtu kasyachitsaMshayaviparyayau syAtAm.h | avidyAvashAttatra tatheti chet.h | atrApi sAdR^i(shyAdiva)shyavashAttatheti santoShyavyam.h | 
yachchAdvaitaparyavasAnamuktam.h | tatkuta iti vaktavyam.h | yadi manyeta yathA hi lambakarNa Agato, nIlamAnIyatAmityAdau parikaravato yadbhavati tatparikarasyApi, tathA pratiyogighaTitasya bhedasya dharmisvarUpatve pratiyogino.api ta(tra nima)nnimajjanaM syAditi tatra kiM sambhAvanayedamuchyate uta vyAptyA | nAdyaH | prashithilamUlatvAt.h | na dvitIyaH | chitragurAnIyatAM kAshInivAsI samAgata ityAdau tadabhAvAt.h | pAramArthikIM dR^iShTimavalambamAnasya tadapi asiddhamiti chet.h | aho pakShapAto.asya 
yatparasyAniShyaM prasaJNjayanvyAptigrahaNAya laukikaM dR^iShTAntaM bahumanyate vyabhichAre tu tatrodAste | parasiddhena parasyaivAniShyApAdanamiti chet.h | tarhi mUlashaithilyamapi paraH svasiddhena pratipatsyate | vaichityaM kinnimittamiti chet.h | vyAvartakatvamAtreNa pratiyoginAmupayogAditi brUmaH | 
tadevaM svaparamatAvalokAnapekShayaiva doShodbhAvanAdupekShaNamevonmattavAkyavanmAyAvAdasyochitam.h | kinnirAkaraNenetyAshayavAnupasaMharati- ata iti ||
nanvevaMvidhaM mataM siddhAntaviruddhatvAtsUtrakR^itA kuto.atra na nirAkR^itamityetadanena parihriyate | upekShitaH sUtrakAreNeti sheShaH |
evaM samavAyaM nirAkR^ityedAnIM sambandhaprasaN^gena sambandhinAmapi guNAdInAM prasaktatvAdIshvaraguNasaN^khayAvipratipattiM nirAkaroti- nacheti ||
Ishvaro.aShyaguNatvena aShyAveva guNA asya santItyevaMrUpeNa, na prameyo na pratipattavyaH | kutaH apramitatvataH aShyaguNatve pramANAbhAvAt.h | kintvamandasadAnandasyandyanantaguNArNavaH prameyaH | arNava ivArNavaH, kShIrArNavaH sudhAsyandI bhavati | ayaJNchAnalpavidoShAnandasudhAsyandI | so.anantA guNAH shubhapadArthAshchintAmaNiprabhR^itayo.asminnityanantaguNaH | ayamapyAnandAdayo.anantA guNA asminnityanantaguNaH | amandasadAnandasyandI chAsAvanantaguNashchAsAvarNavashcheti vigrahaH | 
aShyaguNatvavadanantaguNatve.apIshvarasya pramANaM nAstItyata Aha- mayIti || 
anantA asaN^khayAtA guNA yasyAsAvanantaguNaH | guNato.ananta iti guNAnAM pratyekamanavadhikatvamanantAvAntaravisheShavattvaM chAbhipreyate | anantavigraha ityantaM bhagavadvAkyam.h | uttaraM vedavAkyam.h | guNamAhAtmyeti sAmAnyavisheShAbhyAmuktam.h | mAhAtmyaM parimANAtishayaH | paraM padamityuddishyAnyaduchyata iti na liN^gavyatyayadoShaH | 
nanvetAni vachanAnyupacharitArthAni kinna syurityata Aha- kathameveti ||
bAdhakavashAddhi mukhyArtho.apodyate | nachAtra tadastItyato.anantaguNatA viShNoH kathamevApodyate |
yachcha vaisheShikAdibhirIshvaraj~nAnechChAprayatnAnAmakhaNDatvamuktaM tadapyasat.h | "anantaM guNataH' iti pratyekaM guNAnAmanantavisheShavattvasyAgamasiddhatvAt.h | tadanaN^gIkAre bAdhakaM chAha- yadIti || 
tattadviShayatA ghaTAdiviShayatA, vidhIyate astitvenAN^gIkriyate | mA bhUttattadviShayatvamityata uktam.h- sArvaj~nArthamiti || upalakShaNaM chaitat.h | sarvakartR^itvAdyarthaM chetyapi draShyavyam.h | atrAnantavisheShA iti yathAgamasiddhoktiH | vastutastu yadi Ishvaraj~nAnAdi nirvisheShaM syAttadA tattadviShayatvaM na syAt.h | tadA cha tasya sArvaj~nAdikaM na syAt.h | sarvaviShayaj~nAnavAnhi sarvaj~no nAma | tathA sarvakAryotpattiviShayechChAprayatnavAnsarvakartA | sarvakAryavinAshaviShayechChAdimAMshcha sarvasaMhartA | aN^gIkR^itaM cha sArvaj~nAdi pareNa parameshvarasya | atastadarthaM j~nAnAdestattadviShayatayA bhAvyam.h | kathaM cha tathA sati nirvisheShatvamiti |
etanaidapi nirastam.h | yadAhuH | "anityaM hi j~nAnAdi karmakArakatayA viShayasahitatvamapekSheta | nityasya tu kiM viShayeNa' iti | viShayANAM chAnantyAdanantavisheShatAsiddhiH | 
syAdetat.h | nirvisheShameveshvaraj~nAnaM j~naptirUpam.h | tattu taistairghaTAdyupAdhibhistattadviShayamiti vyapadishyate | evamakhaNDaiva tasyechChA.astvityevamAkArA | tathA.api taistaiH sR^iShTayAdyupAdhibhiH sisR^ikShA sajjihIrShetyAdyuchyate | tathA prayatno.api | ataH svato visheShAbhAve.apyaupAdhikavisheShavashAttattadviShayatA sArvaj~nAdikaM cha yuktamityata Aha- aupAdhiketi ||
aupAdhiko.api visheSho.asti na vA | asti chetkathaM nirvisheShatvam.h | na chetpunaH sArvaj~nAdyabhAva ityAdipUrvoktanyAyenaiva nirastamityarthaH | kiJNchopAdhirj~nAnAdisambaddho visheShamApAdayedasambaddho vA | Adye sambandho viShayaviShayibhAvAtirikto nAstIti pUrvameva tadviShayataiShyavyA | dvitIye.atiprasaN^gaH | api chAstvityevamAkAreNaivechChAdinA sR^iShTayAdikaM bhavati uta sR^iShTayAdikaM bhavatvityevamAkAreNa | nAdyaH | atiprasaN^gAt.h | dvitIye svataH savisheShatvamityeShA dik.h | 
vaisheShikAdayaH kechidIshvaraj~nAnaM svaprakAshaM na bhavatItyAhuH | tAnapAkaroti- svaprakAshatvamapIti ||
yaistviti sambandhaH | kechidvaisheShikAdayaH svaprakAshatAmaN^gIkurvantItyetatsUchayituM tushabdaH | j~nAnasya Ishvaraj~nAnasya | teShAM pakSha iti sheShaH | tasya Ishvarasya | kathaM svaprakAshatvAbhAve sarvaj~natA.abhAva ityata Aha- sveti ||
svaj~nAnAdhigamAbhAvAdityarthaH | ekameva hIshvaraj~nAnaM tachcha svavyatiriktameva viShayIkaroti na tu svarUpamiti kathamIshvaraH sarvaj~naH syAditi | 
svaprakAshaj~nAnAbhAve.apIshvarasya sArvaj~nasambhavaM shaN^kate- j~nAnamiti ||
vishvAdhigaM svavyatiriktasamastaviShayam.h | tajj~nAnaM viShayo yasya tattathoktam.h | syAdayaM doSho yadIshvarasyaikameva j~nAnaM syAnna chaivam.h | dve khalvIshvaraj~nAne | tatraikaM svavyatiriktadvitIyaj~nAnasahitasarvaviShayam.h | dvitIyaM tu tajj~nAnaviShayIkAri | evaMcha j~nAnasya svaviShayatvAbhAve.apIshvarasyaivaMvidhaj~nAnadvayenaiva sarvavittvamupapadyata iti |
tathA.apIshvarasyAsArvaj~naM tajj~nAnasya vA svaprakAshatvaM duShpariharamityAshayavAnuttaramAha- eSha eveti ||
AstAM tAvatsajAtIyAtmavisheShaguNayaugapadyAnupapattiH | j~nAnadvayavAnahaM, j~nAnadvayena sarvaj~no.asmi, idaM me j~nAnametajj~nAnaviShayaM etachchaitadviShayamityAdireSha evArtha IshvareNa j~nAyate na vA | neti pakShe tasya sArvaj~naM na syAt.h | Adye kimetayoranyatareNota j~nAnAntareNa | 
prathamasyedamuttaram.h | eSha evArthastayoranyatareNa j~nAnenAvasito viShayIkR^ito yadi tadA tasya j~nAnasya svaprakAshatvaM syAdeveti | tatkathamityata Aha- j~nAnaM hIti ||
yadyapyetajj~nAnaM na niShkR^iShyaM svasya svaviShayatAmApadyate | tathA.api j~nAnaviShayasyaitasya j~nAnadvayAnahamityAderarthasya visheShaNaM bhavatyeva | tathAcha vishiShyArthaviShayatve visheShaNabhUtasvaviShayatvamavarjanIyameva | nahi daNDisAkShAtkAre daNDo na sphuratIti yuktamiti |
dvitIye doShamAha- j~nAnAntareNeti ||
j~nAnAntareNa tR^itIyena j~nAnena | yadyeSho.artho viShayIkriyate | atra asminpakShe anavasthitiH j~nAnadvayavAnIshvara iti niyamAbhAvo bhavet.h | 
yastu j~nAnatrayavAniti niyamaM manyate sa praShyavyaH | kiM j~nAnatrayavAnahamasmItyAdikamarthamIshvaro vetti na veti | dvitIye tu punarasArvaj~nam.h | Adye kimetattrayAnyatamena, uta chaturthena | nAdyaH | svaprakAshatApatteH | dvitIye punaranavasthaiva | evaM j~nAnAntaraparamparAbhyupagamavyasanaM durvAraM syAt.h | 
nanvanantAnIshvaraj~nAnAnyabhyupagachChAmi ko doSha iti chenna | kalpanAgauravAdvaramekasyaiva j~nAnasya svaprakAshatvAbhyupagama ityAshayavAnupasaMharati- svaprakAshatvamiti ||
nanu j~nAnaM na svaprakAshaM vastutvAdityAdeH viruddhaM(di) svaprakAshatvaM kathamaN^gIkartumuchitamiti chet.h (na) | yat.h vastu, na tatsvaprakAshamiti vyAptij~nAnaM svAtmAnaM na viShayIkaroti chenna sarvopasaMhAravadvayAptisiddhiH | viShayIkaraNe tu svaprakAshatvaM durnivAramityAshayavato vopasaMhAraH | 
yaduktamIshvaro.anantaguNa iti tadanupapannam.h | chaturviMshateradhikAnAM guNAnAmabhAvAt.h | tatrApi keShAJNchidIshvare.anupapatteH | tasmAdupapannairaShyabhireva guNairupapanno bhagavAniti | maivam.h | shauryaudAyarprAgalbhyaprabhR^itInAM guNAnAM bhAvAt.h | pareNa svIkR^iteShvapi keShAJNchidanupapattyabhAvAchcha | tathAhi | sukhaM tAvadIshvarasya kuto nAN^gIkartavyam.h | IshvaraH sukharahito duHkharahitatvAdghaTavat.h | sukhavAMshchedaduHkhavAnprasajyate devadattavaditi vipakShe bAdhakopapannAdanumAnAditi chet.h | tatrAnugrAhakasya tarkasya tAvad.hdUShaNamAha- sukhavAniti ||
kathaM vyAptyabhAva ityata Aha- nirduHkhatvamiti ||
yadyapi sukhitvaM duHkhitvena sahacharitaM devadattAdAvupalabdham.h | tathA.apIshvare nirduHkhe.api vAchyaM prAk.h prasaJNjAnAdvayAptigrahaNavelAyAmevedaM vyAptibhaN^godbhAvanamiti | sarvatrApyevaM vaktuM shakyatvenoktadoShAnistArAditi | maivam.h | svAbhyupagamamAtreNApAdanasthale vyAptibhaN^gAbhidhAne satyevametat.h | nachaivaM prakR^ite | shrutibalenaiveshvare sukhitvasya duHkhitva(sya)vyabhichAropapAdanAt.h | tadidamuktam.h- shrutyaiva bhaNyata iti || pratyekaM sambandhAdekavachanam.h | 
kA.asau shrutirityato.arthatastAmudAharati- ya iti ||
anena "yo.ashanAyApipAse shokaM mohaM jarAM mR^ityumatyeti' iti shrutimupAdatte | vipApmetyanena "ya AtmA.apahatapApmA' ityAdishrutim.h | sA nirduHkhatvAdyabhidhAtrI | 
nanvAnandashruterduHkhAbhAvaviShayatvopapatterna shrutyavaShyambhena prasaN^gamUlabhUtavyAptibhaN^go vaktuM shakyata ityato.aN^gIkR^itya tAvatsopAdhikatvamAha- Ishvarasyeti || 
tatheShyatvaM duHkhI bhavatvitIShyatvam.h | duHkhitvopAdhiH duHkhitvaprayojakam.h | apipadenAdharmAdimattvaM samuchchinoti | anAdaro vinA bAdhakena pratItArthaparityAgaH | mA bhUttAvat.h shrutyavaShyambhena vyAptibhaN^gaH, sopAdhikatayA tu bhaviShyati | 
sopAdhikasambandhasya vyabhichAraniyamAditi |
yaH sukhI sa duHkhI bhavatvitIshvarechChAviShaya eveti niyamAnnAyamupAdhirityata Aha- na cheti ||
Ishvarasya hi "AnandaM brahmaNo vidvAn.h' ityAdishruteH sukhitve.api nopAdhimattvam.h | kasyApyAtmaduHkhitechChA.abhAvAdata etadupAdhervyApyAbhimatavyApakatvaM nivAyarte | yadyapyayaM niyamo na darshanamAtreNa siddhayati | atiprasaN^gAt.h | niyAmakaM tu nAstIti vaktuM shakyate | tathA.api shrutyarthaparityAgaM vArayituM prasaN^gApAdanAyedamuditamiti draShyavyam.h | bhavedetadyadyAnandashrutiH sukhavAdinI syAnna chaitadasti | tasyA duHkhAbhAvaparatvAditi chet.h | kiM bAdhakAdiyaM shrutiH svArthAtprachyAvyate utaivameva | na tAvad.hdvitIyaH | duHkhAbhAvashruterapyanyathayituM shakyatvena tarkasyeShyApattitApatteH | Adye na tAvatpratyakShamAgamo vA bAdhako.asti | tataH sukhitve duHkhitvaprasaN^go vA nirduHkhatvAnumAnaM vA bAdhakamiti vAchyam.h | tadubhayamapi vyaptibalapravR^ittaM vA syAtsahadarshanamAtrabalapravR^ittaM vA | nAdyaH | itaretarAshrayatvaprasaN^gAt.h | siddhe hi shruteH svArthaprachyAvane tarkAnumAnayorvyAptisiddhistatsiddhau cha shruteH svArthAtprachyAvanasiddhiriti |
nanvetadbhavatAmapi samAnam.h | shruteH svArthaparatve tarkAnumAnayorvyAptibhaN^gaH, sati cha tasmin.h shruteH svArthaparatvamiti | maivam.h | yataH pratItArthaparityAga eva bAdhakamapekShate | na svArthaparatvaM, bAdhakAbhAvam.h | tasya pratItyaiva siddhatvAt.h | dvitIye tvatiprasaN^gaH syAdityAha- saheti || 
ApAdyena sAdhyena vA sahadarshanaM yasyApAdakasya sAdhanasya vA tatsahadarshanam.h | shrutInAm.h IshvarasyAnandavAdinInAm.h apalApakaH svArthaprachyAvakaH | yaj~nAderityAdipadena gobhyo yavasadAnaM gR^ihyate | yuteH yogAt.h | yadi sahadarshanamAtreNAnandashrutyarthAlApaH kriyeta | tadA yA hiMsA sA pApaheturiti sahadarshanena jyotiShyomAdishrutyarthApalApo.api kriyatAmavisheShAditi bhAvaH | 
nanvavisheSho.asiddhaH | hiMsAtvapApasAdhanatvayoH | sAhacharye niShiddhatvasyopAdheH vidyamAnatvAt.h | nacha sukhitvaduHkhitvasambandhe kashchidupAdhirasti | Ishvarasya tatheShyatvamupAdhistvidAnImapi gaha(naM pravi)naniviShya ityAshaN^kate- tatreti || 
astItyuchyata iti sheShaH | 
keyaM niShiddhatA nAma | akartavyatayA shrutyuktatvamiti chet.h | keyamakartavyatA.api karaNAnarhatA vA karturaniShyahetutA vA | nAdyaH | brahmahiMsAyA api kriyamANatvAt.h | dvitIye.api kiM sAkShAdaniShyasAdhanatvaM paramparayA vA | nAdyaH | hiMsAnantarameva duHkhotpAdAdarshanAt.h | dvitIye tu pApasAdhanatayoktatvamupAdhirityuktaM syAt.h | evaMchAtrApyupAdhisadbhAvAdavisheSha eveti pariharati- aduHkhitveneti || 
"aduHkhitvenAnuktiriti' duHkhitvenoktirityarthaH | kA.asau devadattAdInAM shrautI duHkhitvoktirityata Aha- aduHkhamiti ||
pravartate duHkhaprahANasAdhanaM paramAtmAnaM pratipAdayatItyarthaH | 
evamanumAnAnugrAhakaM tarkaM nirAkR^ityedAnImIshvaro na sukhI nirduHkhatvAdghaTavadityanumAnamapi dUShayati- shrutyuktiriti ||
kAraNaM pramAyAH | "AnandaM brahmaNo vidvAn.h' ityAdishrutiH pramANaM na vA | neti pakShe apasiddhAntaH | Adye tadbAdhitatvenAjAgalastana iva vivakShitArthAsAdhakamanumAnamupekShaNIyamiti bhAvaH | 
nanu shrutiH pramANameva kintvanumAnaviruddhatvAtpratItArthaM parityajya duHkhAbhAvaparatayA vyAkhyAtavyetyAshaN^kaya, naivam.h, anumAnasya shrutibAdhakatvAdarshanAt.h | kvachidupajIvyatvAdinaiva bAdhakatvAt.h | evameva bAdhakatvAbhyupagame tvatiprasaN^gaH syAdityAha- anumAneneti || 
pUrvoktena shAstrayonisUtroktena | neshvaraH syAt.h shrutidR^iShTo.apIshvaro.anumAnavirodhAttyAjyaH syAditi bhAvaH | dharmashcha naiva syAttatphalaM cha naiva syAdityatrApyevameva tAtparyam.h | yaj~nakriyA nAdR^iShTaphalahetuH kriyAtvAnniShThIvanAdikriyAvat.h | dharmo vA na sukhasAdhanamadR^iShTatvAdadharmavadityAdyanumAnasambhavAt.h | atiprasaN^gasya viparyaye paryavasAnamAha- teneti ||
yasmAdupajIvyatvAdirahitenAnumAnenAnandashruterbAdhAbhyupagame.aniShyaprasaN^gastena kAraNenaiShA shrutiratreshvarasyAnandavattva eva pramA pramANaM bhavenna punaranyathA yojyeti | 
JOSHI-1
A bhUt.h shrutirapramANaM, mA cha bhUdanumAnabAdhayA.arthAntaraparA, tathA.apyanumAnasya bAdhikA kutaH, pratirodhikA tu bhavedityata Aha- Ishasyeti ||
anumayeti shrutivyatiriktapramANopalakShaNam.h | dharmipramA dharmigrAhakaM pramANam.h | anumAnaM hi pramANAntareNa siddhe dharmiNi pravartate nAnyathA | atra cheshvaro dharmI na chAsAvanumAnena siddhayatIti samarthitaM prAk.h | pratyakShAdyaviShayatvaM tu parasyApi sammatam.h | tataH parisheShAt.h shrutireva dharmiNaH parameshvarasya grAhiketyeShyavyam.h | tathAchAnenAnumAnena shrutiprAmANyamanumatam.h | anyathA svasyAnutthAnaprasaN^gAt.h | sA chopajIvyA shrutirIshvaramAnandavantamAchaShye | tatastadvirodhAdanumAnamapramANameva | agnisvarUpagrAhakapratyakShaviruddhatachChaityAnumAnavaditi | nacha vAchyaM yaH sarvaj~na ityAdivAkyamanumAnasyopajIvyaM nAnandavAdIti | sarvasyApi vedasyaikavAkyatvenArdha(ja)charatIyAyogAt.h | anyathA.agnigrAhakamevopajIvyam.h | natu tadauShNyagrAhakamityapi syAt.h |
anenaiva nyAyeneshvarasya vigraharAhityAdyanumAnamapi sarvaM shrutiviruddhatvAdapramANamevetyAshayavAnupasaMharati- tasmAditi ||
atra IshvaravAkye | ata eva sarvaguNaiH pUrNa ityuktam.h  anyathA.a.anandavAnityavakShyat.h | 
anupapattyantaraM vaisheShikAdidarshane darshayan.h "nityameva cha bhAvAt.h' iti sUtraM vyAkhyAti- nityechChatvAditi ||
vaisheShikAdayo hi kAlavisheShe dvayaNukAdiprakrameNa mahAbhUtasR^iShTimabhyupagachChanti | tattadIyaprakriyAparyAlochanAyAM nopapadyate | kintu tatpakShe kAryaM sadA bhavet.h | yadA.abhilaShyate tataH prAgapi bhavet.h | kutaH | kAraNasAmagrIsampattinibandhano hi kAryotpatteH kAlaniyamaH | tatrAdisR^iShTau paramANavaH samavAyikAraNabhUtAstAvatsadA vidyante | nimittakAraNaM cheshvarechChA nityaiva | tathA kAlo di(kcha)k.h | yadyapyadR^iShTaM dharmAdharmasamAkhyAtaM na nityaM tathA.api pralaye.astItyaN^gIkriyata eva | vR^ittilAbhastadA nAstIti chenna | tasyApIshvarechChAdikAraNakasya tadbhAve.abhAvAnupapatteH | ata eva paramANusaMyogasyAsamavAyikAraNasyAbhAvAnna sadA sR^i(sadAdisR^i)(mahadAdisR^i)Shyiriti nirastam.h | saMyogAnutpAdasyApyanupapatteH | tadasamavAyikAraNakarmAbhAvAditi chenna | tadanutpAdasyApyayogAt.h | nachAto.anyadvayaNukAdeH kAraNamasti | yadvaikalyAdabhilaShitasamayAtprAk.h kAryAbhAvo bhavet.h | satyAM chAbhimatasAmagyrAM kAryAnudaye pashchAdapi notpadyeta | niyAmakAbhAvAditi | sadAtvaM sadAtatvanam.h | bhAvAt.h pralaye.apIti sheShaH | evashabdasya sadaiveti sambandhaH | kAryaM bhavediti chAbhyupagamyoktam.h | vastutastu tatpakShe kadA.api dvayaNukAdyutpattirna sambhavati | vinAshakAraNasyeshvarechChAdeH sadAtanatvena satpratipakShatvAt.h | kAryotpattisahakR^itameveshvarechChAdikaM vinAshakAraNamityaN^gIkAre.apyutpattyanantarameva vinAshaH prasajyeteti | ata eva sR^iShTayAdIti vakShyati | 
syAdevaM yadi kAlamAtraM sR^iShTervA saMhArasya vA kAraNaM syAt.h | nachaivam.h | kintu kAlavisheSha evAtastadbhAvAbhAvAbhyAM sR^iShTisaMhAraniyamo ghaTate | tathA neshvarechChAmAtraM sR^iShTayAdihetuH kintu tadvisheSha eva tatastadbhAvAbhAvaprayuktA sR^iShTayAdivyavasthA syAditi chenna | kiM kAladeshAderaupAdhiko bhedaH, kiMvA svAbhAvikaH | nAdyaH | nirastatvAt.h | dvitIye tvapasiddhAnta ityAha- nahIti ||
hishabdena "AkAshakAladishAmekaikatvAt.h' ityAditadvAkyaM smArayati | kAletIshvarechChAyA apyupalakShaNam.h | 
nanvidaM dUShaNaM bhavatAmapi samAnam.h | tathAhi | mahadAdyupAdAnakAraNaM prakR^itirnityaiva | tathA nimittakAraNamIshvarechChAkAlAdikamapi | tadeva cha pralayakAraNam.h | ataH sR^iShTipralayasamayaniyamo bhavatAmapi durghaTa ityata Aha- asmanmata iti ||
yadyapyasmanmate harerichChA sadAtanA | prakR^ityAdyupalakShaNametat.h | tathA.api visheShakAla evaitasya mahadAdeH sR^iShTayAdi bhavatIti yojanA | asmAbhiH kAle svabhAvata eva bhedo.abhyupagamyate | tathA cha kAlavisheShasyaiva sR^iShTiM saMhAraM cha kAraNatvAttadbhAvAbhAvAbhyAM satsvapItarakAraNeShu sR^iShTayAdisamayaniyamo yujyata iti bhAvaH | 
nanu kAlavisheSha iti vAchyam.h | maivam.h | vishiShyata iti visheShaH, sa chAsau kAlashcheti vigrahagrahaNAt.h | nanu sadAtanIti bhavitavyam.h | maivam.h | nAyaM TyuT.hyuloranyarataH pratyayaH | kintu bha(bhA)vArthe tanapratyayo.ayam.h | athavA taneti tanote rUpametat.h | 
nanu te kAlabhedA yadi nityAstadA sa prasaN^gastadavasthaH | vyarthashcha kAlabhedAbhyupagamaH | anityatve tatkAraNaM vAchyamiti chet.h | satyam.h | upAdAnaM tu prakR^itireva | nimittamAha- visheShAshcheti ||
na kevalaM mahadAdi kintu kAlasya visheShAshcha kShaNalavAdayaH | evashabdasya harereveti sambandhaH | sadetyanena na yugapatsarvakShaNasR^iShTiryena teShAmapi kShaNikatvaM syAt.h | kintu nirantarapravAhatayetyuktaM bhavati |
nanu kAlavisheShANAM parameshvarAjjanma kutaH pramANAtsiddhamityata Aha- sarva iti || 
"sarve nimeShA jaj~nire vidyutaH puruShAdadhi' iti shrutireva kAlavisheShANAmIshvarAjjanimAha hi ityarthaH | visheShaNadyotata iti 
vidyuttasmAtparamapuruShAtsarve nimeShAH kAlabhedA adhijaj~nire yatAsvaM jAyanta iti | nanveShA shrutiH kAlopAdhInAmIshvarAjjananamAha, natu kAlasya | tathA sati kAShThAkalAmuhartAshchetyuttaravAkyasya paunaruktyaprasaN^gAt.h | nahi sarvanimeShAtiriktaM kAShThAkalAdikamasti | upAdhayastu nimeShAdirUpAH pR^ithageveti na tatra punaruktidoSha ityata uktam.h- sAdaramiti || yatsarvanimeShajanmAbhidhAya punaH kAShThAdijanmAbhidhatte tadAdarArthamityato na punaruktidoShaH | upAdhibhedastu nopapadyata ityuktameveti | 
nanu nimeShAdishabdA akShipakShmasaMyogAdivAchino na sAkShAtkAlAbhidhAyinaH | ato neyaM shrutirvyaktaM kAlasyaiveshvarAjjanma pratipAdayitumalamityato.atra spaShyAM shrutiM chAha- udIrayatIti ||
"so.antaHsharIre.arpitabhUtasUkShmaH kAlAtmikAM shaktimudIrayANaH' iti asya Ishvarasya vAgapi kAlasyeshvarAdutpattimAhetyarthaH | kAlAtmikAM kAlAkhyAM sahakArishaktimudIrayANo janayannityarthaH | atra kAlashabdAdIshvarasya jagatsR^iShTau shaktitvAbhidhAnAchcha nArthAntarakalpanAvakAshaH | 
syAdetat.h | kAlastAvatsarvotpattimatAM nimittam.h | nacha kAlasyotpattau kAlAntaramasti | tatkathaM tasyopapattiH | pUrvakAlaH parakAlasya nimittamiti chenna | idAnIM jAtastadAnIM jAta ityadhikaraNatayA kAlasya kAraNatAvadhAraNAt.h | adhikaraNasya kAryotpattisamAnakAlInatAyA gehe jAto goShThe jAta ityAdau nishchitatvAdityata Aha- kAlasyeti ||
kAlasyotpattyaN^gIkAre na kevalaM sAdhakasadbhAvaH | kintu kashchana virodho.api nAstIti yojanA | etachcha prapaJNchayiShyate | 
evaM svamate kAlavisheShabhAvAbhAvaprayuktaH sR^iShTayAdeH samayaniyama iti samarthitam.h | prakArAntareNa taM samarthayate- asaN^khayAteti ||
sarvadA vidyamAnAyA iti sheShaH | sarvadA vidyamAnAyA apIshvarechChayAH shaktivyaktirUpAvasthitasisR^ikShAtvAdyasaN^khayAtavisheSha(vattvA)tvAt.h tadvayaktyavyaktiprayuktaH sR^iShTayAdeH samaniyamo yujyata ityarthaH | yadyapi kAlabhedamAtreNa kR^itasamAdhAnametat.h | kAlavisheShe srakShyAmItyevaMrUpatvAdbhagavadichChAyA na moghatvamApadyate | tathA.api vastusthitiriyaM darshitA veditavyA | 
kAlasya kAlagatvenetyuktaM, tatra kiM kAlaH svagataH kiM vA kAlAntaragataH | nAdyaH | svaskandhArohaNavadviruddhatvAt.h | na dvitIyaH | tadabhAvAt.h | bhAve vA kAlAntarasR^iShTivaiyarthyAt.h | tasyApyutpattau kAlAntarAN^gIkAraprasaN^gAdityataH sapramANakamuktaM vivR^iNoti- Isha iti ||
desha ityavyAkR^itAkAshAbhidhAnam.h |
svagatA ityuktyA prAptAM deshakAlayoH svAtantyashaN^kAM vArayati- IshAdhInAviti ||
visheShaNamAtreNa sattApratItipravR^ittInAM parameshvarAyattatvamuchyate | shrutirapIti sAkShiNaM samuchchinoti | yataH kAlasya svagatatvaM shrutiH prAha sAkShiNA cha siddham.h | ataH kAlasya svagatatvataH | sa kAlastadaiva syAditIshaH sadaiva svoddiShya eva kAle | tattatkAlasR^iShTimeva vAJNChatItyanvayaH | 
etaduktaM bhavati | kAlAtiriktakAryANAmeva kAlo.adhikaraNatayA kAraNaM na kAlasya | kevalaM shvo ghaTaM sraShyA.asmItivatkAlasR^iShTiM vAJNChataH parameshvarasyAdhikaraNatayoddeshyaH kAlaH ka iti prashno.avashiShyate | tatra yaH sR^ijyaH sa evetyuttaram.h | nahi sR^ijyasya prAk.h sattvamasti | yenoddeshyatvaM sattvamapekSheta | adhikaraNAdhikartavyatA chaikasyaiva shrutyAdisiddhA visheShabalAchchopapadyate | ato na kAlasyotpattau kAchidanupapattiriti | 
yaduktaM yadeshvarechChA sisR^ikShAkArA vyajyate tadA mahadAdisR^iShTibharvati | yadA tu saJNjihIrShArUpA sampadyate tadA saMhAro bhavatIti | tatredaM vaichityaM kinnimittamiti vAchyam.h | nacha kAlavisheSho nimittamiti yuktam.h | tasyeshvarechChAyattatvAt.h | nApi puruShArthAyattam.h | pAratantApatterityata Aha- svabhAvAdeveti ||
eShA vichitrA | tasmAtkAlavisheShANAmIshvarAdhInatve netaretarAshrayadoShApattiriti hishabdArthaH | kuta etadityata Aha- devasyeti ||
etadavagamyata iti sheShaH |
apara Aha | kimanayA kAlAdivaichityakalpanayA | yAvatA kAraNAnAM kAryANAM cha svabhAvAdeva samayaniyamopapatteH | antato.api hi svabhAvavAdo.abhyupagantavyaH | tato varamAdAveva svabhAvavAdAbhyupagama iti | ata Aha- svabhAvo.apIti ||
purA "chetanAnAM visheSho yaH' ityAdau | svabhAvavAdamabhyupagachChatA.api tanniyAmakatayeshvaro aN^gIkAryaH | tatastatraikatraiva svabhAvAnusaraNe pramANAyatte.aN^gIkArye kimanekatra tadabhyupagameneti bhAvaH | 
na kevalaM pUrvoktameva pramANaM smartavyam.h | kintu pramANAntaramapyastItyAha- nityA iti ||
tata ityasya shrutAveva parAmarshaviShayo draShyavyaH | shrutiH sarvasyeshvarAdhInatAmAheti sheShaH | 
anupapattyantaraM vaisheShikAdimate darshayan.h, || OM rUpAdimattvAchcha viparyayo darshanAt.h OM || OM ubhayathA cha doShAt.h OM || iti sUtradvayaM vyAchaShye- rUpeti || 
paramANoriti jAtyapekShamekavachanam.h | pArthivAdInAM chaturvidhAnAM paramANUnAM nityatAmupayAnti vaisheShikAdayaH | tadanupapannam.h | pAthirvAH pAthasIyAstaijasAshcha paramANavo.anityA rUpavattvAtpaTavat.h | yadvA chaturvidhA apyanityAH sparshavattvAtpaTavat.h | evaM pArthitavA ApyAshchAnityA rasavattvAtpaTavat.h | pArthivA anityA gandhavattvAttadvadevetyAdyanumAnaviruddhatvAt.h | nacha sAvayavatvamupAdhiH | guNAdau sAdhyAvyApteH | nacha dravyatvAvachChinne sAdhye.asyopAdhitvam.h | yadrUpAdimattatsAvayavamiti sAdhanavyApakatvAt.h | nacha dharmigrAhakavirodhaH | sAkShiNaiva paramANusiddheruktatvAt.h | anityatve cha paramANUnAM na mUlakAraNatvasiddhiH | yadi cha rUpAdimanto.api paramANavo nAnityAstadA ghaTAdayo.apyanityA na syuravisheShAt.h | tathA.a(cha)pi na paramANUnAM mUlakAraNatvam.h | nacheshvare hetUnAM vyabhichAraH | bhautikatvena visheShaNAt.h | tathAcha vakShyati | "bhautikaM tveva rUpAdi vyAptaM nAshena no mate' | iti | 
nanvasmAbhirbhUtasUkShmANAM nityatA.aN^gIkriyate | tatkathamevamanumIyate | maivam.h | nahi paramANavo bhUtasUkShmANi, kinnAmAhaM(kAro)mAtropachitAni | vikR^itAkArAshcha anityA eveti |
|| OM aparigrahAchchAtyantamanapekShA OM || iti sUtraM vyAchaShye- shrItInAM cheti || 
sambandhamAtre ShaShThI | anyathA tR^itIyA syAt.h | shrutayashcha "Atmana AkAshaH' ityAdyAstatra tatrodAhR^itA j~nAtavyAH | vaisheShikAdimatasyAnupAdeyatve siddhe kiM labdhamityata Aha- atashcheti || ayaM sakalaguNapUrNaparabrahmaviShayaH | aviruddha iti na vaisheShikAsidamatavirodenAsamaJNjaso mantavya iti bhAvaH | 
|| iti shrImannyAyasudhAyAM vaisheShikAdhikaraNam.h || 
|| atha shrImannyAyasudhAyAM samudAyAdhikaraNam.h ||
|| OM samudAya ubhayahetuke.api tadaprAptiH OM || athedAnIM saugatamatamapAkriyate | te cha chaturvidhAH | vaibhAShikAH sautrAntikA mAdhyamikA yogAchArAshcheti | tatra jagatsatyameva paramANumayamAchakShANAnAM vaisheShikAdInAM nirasanaprasaN^gAdanatibhedaM vaibhAShikasautrAntikamatamAdau tAvannirAkriyate | vipratipattiM darshayaMstanmatamupanyasyati- vaibhAShikAshcheti ||
Ahuriti vakShyamANena sambandhaH | kShaNikaM kShaNamAtrAvasthAyi | mudgarAbhighAtAdInAM vinAshahetUnAM pratikShaNamanupalambhAtkathaM kShaNabhaN^gitvamityata uktam.h- svaraseti || svabhAvenaiva kShaNikaM svabhAva evAyaM vastuno yadvinAshitvam.h | tatra kA kAraNApekShA | mudgarAdayo.api na vastuvinAshahetavaH | kinnAma ghaTAditaH kapAlAdervisadR^ishakAryasyotpattau nimittabhUtA eveti | 
nanu cha kAraNAnAM kriyayA saMyoge sati tatsamavetatayA tatpariNAmatayA vA kAryeNotpattavyam.h | tatkAryeNApyevamiti kathaM kShaNikatvaM jagata ityata Aha- aNUnAmiti || 
jagadAhuH | aNusamudAyA eva goghaTAdibodhabodhyAH | natu tadatirikto.avayavI nAmAsti | yena kShaNikatA virudhyeta | aNumAtramiti vaktavye samudAyagrahaNameko mahAniti pratyakShapratyayavirodhaparihArArtham.h | pratyekamaNUnAmapratyakShatve.anekatve.amahattve.api tatsamudAyasya pratyakShatvAdi yujyata iti bhAvaH | 
samudAyo hi melakena (kenachit.h) puMsA bhavati | nachAsmadAdistathetIshvaro.abhyupagantavyaH syAt.h | tathA.avayavyanabhyupagame goghaTAdivilakShaNAkAratA na syAdityata Aha- kAleti ||
kAlakarmaNI cha te nimitte cha tataH | utpattikAle AdisR^iShTau | anyadA tu nimittAntaramastIti bhAvaH | yuktAnAM sannikR^iShyatayotpannAnAmaNUnAM samudAyamiti sambandhaH | karmAdivashAdeva tathA tathA sannikR^iShyAH paramANavo jAyante | yatA yathA goghaTAdivichitrAkArAvabhAsaH syAt.h | tatra kimIshvareNa | kiM vA.avayavinA | siddhAntinA.api hi karmAdikaM nimittamaN^gIkartavyam.h | saMyogashchAvayavyutpAdAnuguNaH | tAvataiva sarvamupapadyata itrata |
kimanAtmaprapaJNcha eva kShaNiko netyAha- AtmAnamiti ||
kShaNikatvahetoH sattvasya sarvatra sAmyAditi bhAvaH | kShaNikatve pratyabhij~nAvirodha ityata Aha- nityamiti ||
eteShAM aNUnAm.h | santAviShayA pratyabhij~neti bhAvaH | nachaivaM sattvasyAnaikAntyAt.h | santAnasya sattvAbhAvAt.h | 
evaM sAmAnyato nirUpya vibhAgamAha- paJNcheti ||
jagadvR^ikShaM paJNchaskandhAtmanA sthitamAhuH | paJNchaskandhAnAha- saMskAreti || 
sthitiH skandhAnAmiti sheShaH | samanantarapratyayaH saMskAraskandhaH | rUparasagandhasparshashabdAtmakAH paramANavo rUpaskandhaH | nirvikalpakaM j~nAnaM vij~nAnaskandhaH | savikalpakaM j~nAnaM saMj~nAskandhaH | vedanA.aparaparyAyaM duHkhaM chaikaskandhaH | atra rUpaskandho bAhyaH | anye chatvAra AbhyantarA ityAhuriti sambandhaH | 
sukhAdInAM padArthAntareNa vidyamAnatvAtkathaM paJNchaiva skandhA ityata Aha- duHkhAbhAvAditi ||
chashabdena kechitsukhaM vedanAskandhe.antarbhAvayantIti sUchitaM bhavati | yadvA.anuktasamuchchayArthashchashabdaH | yathA mUrtAbhAva evAkAshaM, rUpAdaya eva pR^ithivyAdyAH, saN^khayAdayastu guNAH pR^ithaganupalambhAnna santyeva | deshAntarotpAda eva karmapratyayAlambanam.h | kShaNikasya vAstavakarmAyogAt.h | sannikR^iShyaviprakR^iShyatayotpAda eva saMyogAdivyavahAragocharaH | atadvayAvR^ittireva gotvAdisAmAnyabuddhibodhyetyAdi |
arUpeti | santanyamAnaM j~nAnamevAtmA tasya viShayopaplavaH saMsAraH | arUpA nirviShayA yA j~nAnasantatistAmeve mokShamAhurnAnyamityato na paJNchaskandhaprakriyAbhaN^ga iti |
evaM vaibhAShikasautrAntikayoH sAdhAraNaM matamupanyasyAvAntarabhedaM tu nirAkaraNaprastAva eva vivakShuryattAvaduktaM paramANusamudAya eva goghaTAdiprapaJNcho na tvavayavI kashchidastIti tannirAkartuM samudAya ubhayahetuke.api tadaprAptiriti sUtraM vyAchaShye- sa iti ||
yo.ayaM goghaTAdibuddhiviShayatvenAbhyupagataH samudAyaH sa kimekaparamANuhetukaH, kiMvA anekaparamANuhetukaH | 
nAdyaH | ekasmAtparamANoH samudAyotpAdAnupapatteH | na hyekaikasmiMstarau tarusamudAyabuddhiH kasyApi vidyate | samudAyakalpanaM vAnarthakamApadyeta | mahattvaindriyakatvayorasamarthitatvAt.h | anena apishabdalabdho.artho darshitaH | 
dvitIyaM nirAkaroti- neti ||
ubhayagrahaNamanekamAtropalakShaNam.h | sakAshAditi sheShaH | chashabdena samudAyo yujyata ityanukR^iShyate | 
kuto na yujyata iti chet.h | anekahetukatve.api kimasamuditAnekahetuko.atha samuditAnekahetuka iti vaktavyam.h | Adye sarvatra(trApi)goghaTAdibuddhiprasaktiH | asamuditaparamANUnAM sarvatra bhAvAt.h | samudAyasya cha tanmAtrahetukatvAt.h | samudAyAN^gIkAravaiyathyarprasaN^gashcha | dvitIyAnupapattau hetumAha- ubhayatvamiti ||
yadyasmAdubhayatvaM samuditAnekatvaM samudAyasApekSham.h | jAte hi samudAye.anekeShAM samuditatvaM (saM)bhavati | tasmAnneti sambandhaH | 
samuditAnekatvasya samudAyasApekShatve.api kutastataH samudAyotpAdo na yujyata ityAshaN^kAM pariharatsUtrArthamupasaMharati- ata iti ||
samudAyasya samuditAnekeShAM chetaretarApekShotpattikatvenetyarthaH | samudAyAnu(tpattau) chANUnAM mahAneka iti pratyakShabuddhigocharatA.ayogAdavashyamaN^gIkaraNIyo.avayavIti | kiJNchAyaM samudAyaH kiM paramANUnAM saMyogaH kiMvA.anekatvasaN^khayA | uta dravyAntaram.h | nAdyadvitIyau | anaN^gIkArAt.h | aN^gIkAre.apyatIndriyAshritayostayoraindriyakatvAnupapattiH | tR^itIye sa evAvayavI | sAMvR^ito.asAviti chet.h | tarhi punarmahAnityAdipramAnupapattistadavasthaiva | bhrAntiriyamiti chet.h(na) | bhrAnterabhrAntipUrvakatvena kvachinmahattvAdevarAstavattvaprasaN^gAt.h | anAdivAsanAvashAdAnAdireveyaM bhrAntiriti chenna | nIlAdij~nAnasyApi tathAtvaprasaN^gAt.h | 
nanu viShamamidamuchyate | avayavini bAdhakasadbhAvAt.h | tathAhi | avayavI kimavayaveShu pratyekaM kArtsyena vartate | kiM vaikadeshena | Adye.anekatvaprasaN^gaH | na dvitIyaH | tasyAvayavAnvihAyaikadeshAbhAvAt.h | bhAve vA(ta) atrApi vR^ittivikalpaprasaN^gAt.h | 
kiJNcha keShuchittantuShu chalatsu tadgato.avayavI chalati na vA | neti pakShe yutasiddhiprasaN^gaH | Adye tu nishchalAvayavAshrito na chalatIti chalAchalatvalakShaNo viruddhadharmAdhyAsaH | evamAvR^ittAnAvR^itatvaraktAraktatvalakShaNAvapi viruddhadharmAdhyAsau draShyavyAviti |
uchyate | nAsmAbhiravayavebhyo.atyantabhinno.avayavI gR^ihyate | kintu tatpariNAmavisheSha eva | tatra kuto vR^ittivikalpAvakAshaH | chalAchalatvAdivirodhastu bhedAbheda(dAdi)virodhavadapAkriyata iti nAvayavini bAdhakasadbhAvaH | nacha vAchyaM samudAyo 
bhavadbhiraN^gI(kriya)kR^ita eva ta(tashcha)trAkShepasamAdhAnasAmyamiti | yato.anekeShAmekakAladeshakAryAdyavachChedena melanaM samudAyo.abhyupagamyate | sa chAmilitebhya eva bhava(tI)ti | sthAyitAnAM cha tatsambhavo na kShaNabhaN^gavAda iti vakShyati |
uktamarthamAkShipya samAdadhatsUtram.h OM itaretarapratyayatvAditi chennotpattimAtranimittatvAt.h OM || iti | tatrAkShepAMshaM tAvadvayAchaShye- anyonyeti || 
bhavedidamanyonyAshrayatvaM yadyayaM samudAyaH kAdAchitkaH syAt.h | nachaivam.h | sadAtanaM tvimamabhyupagachChAmaH | evaM tarhi sR^iShTipralayavyavasthA na syAditi chenna | yatastasya samudAyasya sadAtanatve.api puMsaH samudAyatvavedanaM syAt.h | kadAchiditi sheShaH | tatastadapekShayA sR^iShTayAdivvayasthopapadyata iti bhAvaH | samudAyasya sadAtanatve tadvedanamapi kutaH kAdAchitkamityata uktam.h- tachcheti || tatsamudAyatvavedanaM paramANusAmIpyahetukam.h | nacha sAmIpyaM sadA.astIti vedanasya kAdAchitkatvamiti | samudAyatvavedanasya sAmIpyahetukatA kuta ityata (uktaM) Aha- anyonyeti || anyonyaparamANuj~nAnApekShayA hi tadbhavati | nachAnyonyaj~nAnaM sAmIpyena vinA bhavatIti |
nanu vedanameva pumAniti saugatA manyante | tatkathaM puMso vedanamiti | uchyate | j~nAnaM hi dvividhaM bhavati | pravR^ittij~nAnamAlayaj~nAnaM cheti | tatrAlayaj~nAnaM pravR^ittij~nAnaduHkhasaMskArAspadaM pumAnityuchyate | pravR^ittij~nAnaM tu samudAyatvavedanamiti na virodhaH | 
etaduktaM bhavati | aneke paramANava eva samudAyaH | tadanekatvaM cha samudAyatvam.h | tanmiliteShviva viraleShvapi vidyate | kintu na sadA samudAyatvavedanaM bhavati | itaraparamANusahitetaraparamANusahitetaraparamANuj~nAne sati hi samudAyatvaj~nAnaM bhavati | apekShAbuddheranekatvavyaJNjakatvAt.h | nachetaretaraparamANuj~nAne sati hi samudAyatvaj~nAnaM bhavati | apekShAbuddheranekatvavyaJNjakatvAt.h | nachetaretaraparamANuj~nAne sati hi samudAyatvaj~nAnaM bhavati | ma(thu)dhurApATalIputrasthitayorvR^ikShayoritaretarapratyayo dR^iShTaH | kiJNchAdhipatisahakAyarAlambanasamanantarapratyayAshchatvAro hi j~nAnahetavaH | adhipatirindriyam.h | nacha viralAnAM paramANUnAmindriyAlambanaviralaparamANubhyastadAlambanatayA tathAtathA sannikR^iShyAH paramANavo jAyante | anadhipatIndriyebhyashchAdhipatIndriyANi | athedAnIM samanantarapratyayabalAdeko mahAniti j~nAnamutpadyate | tena nAnyonyAshrayatvam.h | nApi sR^iShTayAdyanupapattiriti |
etena pakShAntaramapi sUchitam.h | viralaparamANubhyaH sannikR^iShyAH paramANavo jAyante | tadeva teShAM samudAyatvam.h | ato na kashchiddoSha iti |
samAdhAnAMshaM vyAchaShye- kAryeti ||
kAryasambhUtimAtre vyApR^itiryasya tattathoktaM kAraNaM kAryasambhUtimAtravyApR^itiH yatastato neti sheShaH | yathAnutametanna parihArakShamam.h ato.abhiprAyamAha- na tviti ||
vishiShyanta iti visheShAH | kAryANyeva visheShAH kAryavisheShAH | kAraNamiti jAtAvekavachanam.h | kAraNAni khalu svasadR^ishakAryajananavyApArANi | natu visadR^ishakAryajanane vyApR^itAnItyarthaH | kimato yadyevamityata Aha- ata iti ||
sadR^ishakAryajanakatvaniyamAdityarthaH | saMyogirUpe grAhyagrAhakarUpe ye arthendriye tayoH kAryayoH kAraNatA saMyogirUpakAraNatA | arthendriyayoH saMyogirUpakAraNatA (arthendriyasaMyogirUpakAraNatA |) sA naivopapadyate | kutaH | hi yasmAtkAraNasyAtmano naiva tajj~nAnatA.astIti yojanA | 
idamuktaM bhavati | kAraNaM hi sadR^ishakAryajananasvabhAvaM (vA) syAt.h, visadR^ishakAryajananasvabhAvaM vA, ubhayasvabhAvaM vA, anubhaya(janana)svabhAvaM vA | 
tatra yatrAdyaH kalpo.aN^gIkriyate tadendriyAnAlambanebhyo viralaparamANubhyastathAbhUtA eva paramANavo jAyeran.h | na punaH kadAchidindriyAlambanabhUtA militAH | indriyebhyashchArthAnadhipatibhyastathAvidhAnyevendriyANyutpadyeran.h | na jAtvarthAdhipatIndriyANi | AtmAnashchAsamudAyaj~nAnAttAdR^isha evAtmA jAyeta | na kadAchittajj~nAnavAn.h | anyathA kAraNaparamANvAdInAmapIndriyAlambanatvAdikamabhyupagantavyaM syAt.h | itarathA sadR^ishakAryajananasvabhAvabhaN^gApatteH | ubhayathA samudAyavedanasya kAdAchitkatvaM nopapadyata iti |
dvitIyamAshaN^kate- visheSheti ||
tathAchendriyAnAlambanavilaparamANvAdibhyastadAlambanamilitaparamANvAdijanirupapadyata iti bhAvaH | nirAkaroti- kuta iti ||
tarhIti sheShaH | sarvasho.api kAryANAmiti sambandhaH | atra kAryagrahaNaM paramatAnusAreNa | kAraNasya visadR^ishakAyarjananasvabhAvatAyAmAkapAlabhAvAtsarveShvapi ghaTakShaNeShu ghaTAkAratA na syAt.h | kintu ghaTakShaNAdgajakShaNastato gardabhakShaNa utpadyate | tathA nIlakShaNAtpItakShaNastataH kapotakShaNo jAyeta | nIlAnuvR^ittistu na syAditi |
astu tarhyubhayasvabhAvaM kAraNamiti tR^itIyaH pakSha iti chenna | virodhenaikasyApyajananaprasaN^gAt.h | avirodhe tvAha- ata iti ||
prakR^itapakShadvayaM samAhR^ityAta iti parAmR^ishati | aniyatyA ghaTo ghaTasyaiva nIlonIlasyaiveti niyatiM vinA | yatkiJNchit.h ghaTAdikaM nIlAdikaM vA | yasya kasyApi ghaTAderaghaTAdernIlAderanIlAdeshcha | kAraNaM syAt.h | ghaTakShaNasyobhayavidhakAryajananasvabhAvatve.asau tadubhayaM janayet.h | tathA chopalabhyeteti yAvat.h | kechididaM vAkyaM pUrvavAkyasheShatayA vyAchakShate | sarvasho.api kAryANAM samAnarUpatvaM na syAt.h | kintu visadR^ishakAryajananasvabhAvatvAdghaTAdikaM gajAdeH kAraNaM syAditi |
na chaturthaH | arthakriyArahitasyAsattvaprApteH | arthakriyAkAritvaM sattvamiti (hi)saugatAH | 
nanu cha kAryajananamAtraM vastunaH svabhAva ityaN^gIkumaro na tUkteShu kamapi pakShamityata Aha- ata iti || buddhisthamimaM kalpamata iti parAmR^ishati | atiprasaN^gastu na tirohitaH | 
syAdetat.h | yathA bhavanmate pramAjananasvabhAvatve.apIndriyAderdoShasahakArivashAdapramAjananam.h, tathA kAraNasya sadR^ishakAryajanakatve.apyadR^iShTAdisahakArisAmarthyAtkadAchidvisadR^ishakAryajananaM bhaviShyati | yadvA yathA sAN^khayAnAmindriyAdIni pramA.apramAjananasvabhAvAni | tatrApramApratipakShANAM guNAnAmupanipAte pramAmevopajanayanti, pramApratipakShANAM doShANAmupanipAte tvapramAm.h, tathA kAraNasyobhayasvabhAvatve.apyadR^iShTAdivashAttadanyatarajanmopapatsyate | athavA yathA naiyAyikAdInAmindriyAdIni j~nAnamAtrajananasvabhAvAni | guNAdisahakAryupanipAtena pramAdyu(tpa)papattiH, tathA kAraNaM kAryajananasvabhAvameva | adR^iShTAdisahakArisamavadhAnAt.h (tu) tatsadR^ishaM visadR^ishaM vA janayiShyatItyata Aha- adR^iShTamapIti || 
atrAdR^iShTagrahaNamupalakShaNam.h (sahakArimAtrasya) |
adR^iShTamapi visheShasya, Adye visadR^ishakAryajanakatvasya dvitIy.anyatarapratibandhasya, tR^itIye tUbhayajanakatvasyApAdaM kuta ityekaM vAkyam.h | tathAhi | pUrvapUrvatarAdyadR^iShTakShaNAvisheShAnApAdakAstadApAdakA vA | Adye tvasyAdR^iShTakShaNasya visheShApAdakatvaM na siddhayati | kAraNAbhAvAt.h | visheShAnApAdakAdR^iShTakShaNAjanyo.apya(yama)dR^iShTakShaNaH sahakArivashAdvisheShamApAdayiShyatIti chenna | tatsahakAriNyapyasya sAmyAt.h | (a)tatrApi sahakAryanatrAnusaraNe gauravamiti |
tasyaiva kAraNasya visheShApAdakaM kuta ityaparaM vAkyam.h | tathAhi | visheShApavAdakamapyadR^iShTaM kiM vivakShitasyaiva kAraNasya visheShamApAdayati, kAraNamAtrasya vA | nAdyaH | niyAmakayoH kAraNaj~nApakayorabhAvAditi | yebhya indriyAnAlamabanaviralaparamANubhyastadAlambanamilitaparamANUtpattirAshAsyate | yatashchArthAnadhipaterindriyAdarthAdhipatIndriyasya | yasmAchcha samudAyaj~nAnarahitAdAtmanastadvadAtmotpAdaH | tadidaM tasyaivetyuchyate | 
ubhaya(trApi dvi)tra dvitIyau kalpau dUShayati- yasyeti ||
atrApi yatkiJNchidadR^iShTaM vishaShamupapAdayedityekaM vAkyam.h | yadi pUvarpUrvatarAdyadR^iShTasyApyasti visheShApAdakatvaM tarhi tadapi pUvarpUrvatarAdiparamANvAdau visheShamApAdayedeva | samarthasya kShepAnabhyupagamAt.h | tathAcha samudAyapratIteH samayaniyamo na syAditi | 
yasya kasyApi visheShamupapAdayediti dvitIyam.h | yadi kAraNamAtrasya visheShApAdakamadR^iShTamaN^gIkriyate tadA sarveShAmapi kAraNAnAM visheShamupapAditam.h | tathAcha ghaTaparamANumelane sarveShAmapi melanaM syAt.h | natu kutrApyabhilaShitaparamANvavasthAnaM bhavet.h | nacha yugapatsarvasamudAyo dR^ishyata iti |
JOSHI-2
tha matam.h | sarvamidaM svavyAhatam.h | tathAhi | tantavo yadi sadR^ishakAryajananasvabhAvAstadA tantvantarameva janayeyurna tu paTam.h | yadi cha visadR^ishakAryajananasvabhAvAstadA na tebhyaH pArthivapaTasyotpattiH syAt.h | kintu pAthasIyaM kimapi jAyeta | ubhayasvabhAvatvaM tu viruddham.h | anubhayasvabhAvatve paTasyApyanutpattiH | sahakArivashAdvayavasthAN^gIkAre sahakAriShvapIdaM samAnam.h | athochyeta | asti(stu)tAvattantupaTayoH kAryakAraNabhAvaH | pramitasyApanhavAnarhatvAt.h | sa cha yathA yathopapadyate tathA tathA kalpayiShyata iti | samametatsamApItyata Aha- kAyarM cheti ||
nityavinAshitva itayetadvakShyamANamatrApi sambaddhayate | yatkiJNchinnIlAdikaM yasya kasyachideva pItAdeH kAryaM syAt.h | 
yatkiJNchitpItAdikaM yasya kasyachideva nIlAdeH kAraNaM syAt.h | kutaH | nIlA nIlasyaiva kAryaM syAt.h na pItasya | nIlameva nIlasya kAraNaM na pItami(tyatra)tiniyAmakAbhAvAditi yojanA | chashabdau mithaH samuchchaye | 
etaduktaM bhavati | sambhavati sthiravAde parihAro.ayam.h | yadyatra samavetaM yadyenAkAreNa pariNataM vA tattasya kAraNaM kAryaM cheti niyAmakasadbhAvena kAyarkAraNabhAvAvadhAraNe sati tadupapAdakakalpanopapatteH | kShaNabhaN^gunaye tu pUrvottarakShaNayorniranvayavinAshotpAdayoH kAyarkAraNabhAvAvadhAraNopAya eva nAsti | samavAyapariNAmayorabhAvAt.h | tathAcha kasya balAdupapAdakaM kalpayiShyata iti |
samavAyapariNAmayArabhAve.api yadyadapekShayA pUrvabhAvi tadeva tasya kAraNam.h | yachcha yadapekShayA pashchAdbhAvi tadeva tasya kAryamityavadhAraNopapatterniyAmakAbhAvo.asiddha ityataH kAryaniyamaM tAvannirAkaroti- idamasyaiveti ||
idaM nIlama(sya nIla) syaiva kAraNam.h, na tu pItasya, ityevaM nIlasya nIlakAryatvaM, nityavinAshitve niranvayavinAshotpAdapakShe, kena mAnena na kenApi | pashchAdbhAvamAtrasya nI(lasyeva pItasyApi)lApekShayeva pItApekShayA.api sattvAditi bhAvaH | sAdeshyaM sArUpyaM vA niyAmakamiti chenna | viralaparamANubhyo militAnAM militebhyashcha viralAnAmutpattyaN^gIkArAt.h | kAraNaniyamamapyapAkaroti- idaM neti ||
idaM nIlamamuShmAtpItAnna jAyate kintu nIlAdevetyatra nIlasya kAraNatvAvadhAraNe.api, kAraNaM pramANaM, nAsti | nIlasyeva pItasyapi nIlApekShayA pUrvabhAvitAyAH sattvAditi bhAvaH | 
nanu yathA bhavatAM samavAyapariNAmayorabhAve.api kuvindapaTayoH kAryakAraNabhAvAvadhAraNaM tathA mamApi bhaviShyatItyata Aha- idamasyeti || nityavinAshitve Atmana iti sheShaH | yujyate.asmAkaM nimittakAraNakAryayostadbhAvAvadhAraNamanyatrAnupakShINAnvayavyatirekAbhyAm.h | natu parasya | asmAbhiranvayavyatirekAnusandhAturAtmanaH sthAyitvAbhyupagamAt.h | pareNa(cha) kShaNikatAsvIkArAt.h | nahi tathAvidho.anvayavyatirekayoranyatrAnupakShayasya chAvadhR^iterIShya iti bhAvaH | yojanA tu pUrvavadeva | 
evaM samudAyaM nirAkR^itya sarvasya kShaNikatAmadhunA pramANAbhAvena tadvirodhena chApAkartumuttaro granthaH | tathAhi | na kevalaM samudAyo nopapadyate | kinnAma sarvasya kShaNikatA cha | tatra pramANAbhAvAt.h | nanu pratyakShaM kShaNikatAmarthAnAmavagamayati | taddhi vartamAnamAtragocharamarthasya vatarmAnakShaNamAtrasambandhinIM sattAmavagAhate | na pUrvottarakShaNasambandhanImapi | tatkathaM kShaNikatvamarthAnAmaprAmANikamiti | uchyate | kimidaM kShaNikatvaM nAma | kiM kShaNasambandhisattvam.h | kiMvA kShaNamAtra evotpattinAshavattvam.h | yadvA kShaNAntarAsambandhitve satyekakShaNasambandhitvam.h | AdyastviShya eva | sthAyino.apyarthasyaikakShaNasattAsvIkArAt.h | dvitIyatR^itIyau dUShayati- vinAsheti || 
anekapadArthasambandhitvena bahuvachanam.h | chashabdastR^itIyapakShasamuchchayArthaH | evashabdasya naiveti sambandhaH | sadAtanAH pratikShaNabhAvinyaH | pratyakShaM khalvarthAnAM vatarmAnakAlasattAmavagAhate na punaH kShaNamAtrabhAvinAvutpattivinAshAvapi | nApi kShaNAntarasambandhitvam.h | tathAcha kathaM tena kShaNikatA siddhayediti | 
nanu cha pratyakShaM pUrvottarakShaNavatirtvamapyarthasya gR^ihNAti na vA | nAdyaH | vartamAnamAtragrAhitvAt.h | dvitIye tu pratyakShAnupalambhena parvottarakShaNayorasattvasiddheH kShaNikataiva si(dhyediti)ddheti chet.h | dvitIyaM tAvadurarIkumarH | nachaivaM kShaNikatAsiddhiH | yogyAnupalambhasyaivAsattvagamakatvAt.h | nacha pUrvottarakAlavartinA pratyakShayogyA | vatarmAnamAtragrAhitAyAH pareNaivoktatvAt.h | astu vA.a.adyaH pakShaH | kasyAchitpratyakShasya vartamAnamAtragrAhitve.api tadevedamiti pratyabhij~nAnalakShaNasya tadabhAvAdityAshayenAha- dR^ishyata iti ||
viShayIkriyata ityarthaH | tR^itIyArthe tasiH | ekasyaivAnekakShaNasambandhitvaM sthiratvam.h | etena na kevalaM pratyakShaM kShaNikatAM na gocharayati | kintu sthAyi(tAM)tvamapi gocharayatItyapIti vadatA parapakShe pramANavirodhaH svapakShe pramANasadbhAvashchodito bhavati |
anena "anusmR^iteshcha' iti sUtraM kR^itavyAkhyAnaM veditavyam.h | sarvavastuShvityanena saugatAnAM pratyabhij~nAnirAkaraNaM vaisheShikAdimatameva spR^ishati na tvasmanmatamiti sUchayati |
tathAhi | kimanayA pratyabhij~nayA nityatvenAbhyupagateShu paramANvAdiShu sthiratvaM sAdhyate kiMvA ghaTAdiShu | nAdyaH | teShAmatIndriyatvena pratyabhij~nApratyakShagocharatvasyAbhyupagantumashakyatvAt.h | na dvitIyaH | ghaTAdiShu pareNApi pratyabhij~nAyA 
bhrAntitvasya svIkAryatvAt.h | yadA hi ghaTAdau sUchyagrAdinaiko.api paramANurapaiti tadA naShyavyameva tadArabdhena dvayaNukena | vibhAgenAsamavAyikAraNasya saMyogasya naShyatvAt.h | dvayaNukanAshe samavAyikAraNanAshAttyaNukanAsha ityanena krameNa ghaTanAsho.apyavashyambhAvI | nacha paramANuH pratyakSho yena tadapagamAnapagamau pratyakSheNa shakyanishchayau | nacha vAchyaM nibiDAvayaveShu sphaTikAdiShu pratyabhij~nayA sthiratvaM setsyatIti | tatrApi paramANvapagamAbhAvasya pratyakSheNa nishchetumashakyatvAt.h | nibiDAvayavatvaM cha na vibhAgAyogyAvayavatvam.h | vibhAgasya pratyakShasiddhatvAt.h | kintu ghaTAdito.apyutkR^iShyakAraNApekShatvam.h | nacha tadvisheShAbhAvaH shakyo.asmAbhiravagantum.h | dR^ishyate hi kAlataH sphaTikAdAvapi gurutvApakarShaH | nachAvayavAnapagame sa sambhavatIti | nApi guNAdau sthAyitvaM pratyabhij~nayA siddhayati | tasyApi kasyachidatIndriyatvAt.h | kasyachidghaTAditulyatvAt.h sAmAnyAdikaM tu svarUpato nAstyeva | sattve.api rUpAdisamAnameveti shaN^kitaprAmANyaM pratyabhij~nAnaM na kutrApi sthairyasiddhau pramANayituM yuktamiti |
atrochyate | syAdayaM doShaH paramANvArambhavAdinAm.h | na pariNAmavAdinAmasmAkam.h | tadeva (hi) vastvavayavopachayApachayAbhyAmanyathA vikriyate | na punaranyadeva bhavatIti hi pariNAmavAdino manyante  ataH pratyakShayogyeShu sarvavastuShu pratyabhij~nayA sthiratvagrahaNaM yuktameveti | 
nanu bhavanmate.api pratyabhij~nA (bhrama eva) bhrAntireva | pariNAmavAde pUrvottaravastunorbhedAbhedAN^gIkArAt.h | tadevedamiti cha pratyabhij~nayA.atyantAbhedasyAvagAhanAt.h | uchyate | yadA tu (yadi hi) pUrvottarakAlabhAvinorabhedaH pratyabhij~nAviShayo.aN^gIkriyate | tadA sAvadhAraNasya pratyabhij~nAnasya bhramatve.api tadidamiti tu na bhramaH | tenaiva cha sthAyitvasi(ddhi)ddheH | yadA tu kAlAdidvayasambandho viShayastadA sAvadhAraNamapi na bhrama iti |
nanvidaM pratyabhij~nAnaM parilUnapunarjAtakuntalApAdAviva bhrAntaM kinna syAditi chet.h (na) | bAdhakAbhAvAt.h | evameva bhrA(nta)ntitvAbhyupagame nIlAdipratyayAnAmapi tathAtvApatte(tvaprApte)H | nacha pratyakShaM bAdhakamityuktam.h | 
pratyakShasyAbAdhakatve.apyanumAnaM bAdhakaM bhaviShyatIti shaN^kate- phalAdInAmiti || 
Adipadena dehadIpAdigrahaNam.h | visheSheNa parimANabhedena, kShaNikatvaM (tAvat.h)anumIyata iti sambandhaH | tatastaddR^iShTAntena sarvatra phalAdivyatirikte.api vastuni sattvena hetunA paJNchaskandhA ityanumAnaM sthiratvaviShayapratyabhij~nAyA bAdhakaM bhaviShyati | nacha phalAdidR^iShTAntaH sAdhyavikalaH | yadviruddhaparimANaM tannAnA dR^iShTaM yathA ghaTapaTau, viruddhaparimANaM cha phalAdikaM pUrvottarakShaNayoH, ityanumAnena phalAdInAM kShaNikatAsiddheriti | pariharati- AkAshasyeti || avisheShataH pUrvottara(kShaNa)yobharedarahitatvataH, avisheShaH pUrvottarakShaNayorbhedarAhityam.h | akhilasyApi vipratipannasya | idamuktaM bhavati | yatsattadakShaNikam.h yathA.a.akAsham.h | sachcha nIlAdIti pratyanumAnapratiruddhatvenAnumAnasyAbhAsatvAnna pratyabhij~nAbAdhakatvaM sambhavatIti | nachAkAshadR^iShTAntaH sAdhyavikalaH | "AkAsho dvau nirodhau cha nityaM trayamasaMskR^itam.h' itrata pareNaivAN^gIkR^itatvAt.h kShaNikatAsAdhakasya parimANabhedAderAkAshe.abhAvAchcha | tadidamu(mapyu)ktaM avisheShataH parimANabhedAdirahitatvata iti |
yadvA.a.akAshasyAvisheShataH parimANabhedarahitatvataH | taddR^iShTAntenAkhilasyApi phalAderavisheShaH pUrvottarakAlayoH parimANabhedAbhAvaH sattvAt.h kiM nAnumIyata iti yojanA | etaduktaM bhavati | nAnumAnaM pratyabhij~nAyA bAdhakaM bhavitumarhati | anumAnasya pratyakShato dubarlatvena tadbAdhyatvAt.h | anyathA phalAdikaM parimANabhedarahitaM sattvAdAkAshavadityapyanumAnaprasaN^gAt.h | nahyatra pratyakShAdibAdhaM vinA kashchiddoSho.asti | tathAcha taddR^iShTAnte kShaNikatvasAdhakasyAsiddhatvAtsAdhyavikalatA syAt.h | tataH pratyakShavirodhenaivAsyAnumAnasyAprAmANyam.h | anyathA.anyonyAshraya(tA)prasaN^ga ityeva vaktavyam.h | tachcha samaM prakR^ite.apIti | etena "AkAshe chAvisheShAt.h' iti sUtraM vyAkhyAtaM bhavati | tadanena kShaNikatva(tA)sAdhakAnumAnasya satpratipakShatvaM bAdhitaviShayatvaM cha vadatA.a.akAshe.a(nA)naikAntyamapi sUchitam.h | bhavadanumAnasyApi phalAdinA.anaikAntyamiti chenna | tatrApi kShaNikatAbhAvasya vakShyamANatvAt.h (iti) | 
bhavedidaM yadyAkAshasya sattvaM syAt.h | nachaitadasti | mUrtAbhAvatvAdAkAshasya | bhAvatvaM hi sattvamatra vivakShitam.h | sasvarUpatve.api vA sattve, abhAvo niHsvarUpa ityaN^gIkR^itamityAshaN^kayAha- yadIti || 
yadyAkAshasya sattvaM nAstItyaN^.hgIkR^itya pratyanumAne.atiprasaN^gAnumAne cha dR^iShTAntasya sAdhanavaikalyaM svAnumAnasyAnaikAntikatvAbhAvashchochyate | tadA dehAdiShu sattvaM kuta eva siddhamiti brUmaH | tathAcha parakIyasyApi dR^iShTAntasya sAdhanavaikalyaM syAt.h | yadi cha vidhimukhapratyayavedyatvAddehAdInAM bhAvatvaM pramAviShayatvAtsattvaM chochyate | tadA.a.akAshe.api 
samAnamiti |
pramANAntareNAkAshasyAbhAvatvaM vArayitumupodghAtamAha- sa dharmIti ||
yatrAbhAvaH sa dharmI | yasyAbhAvaH sa pratiyogI | tadubhayavattvamabhAvasya niyAmakaM vyApakam.h | yo.abhAvaH sa sarvo.api dharmipratiyogisahita eva | yathA ghaTAdyabhAvaH | sa hi bhUtalAdidharmiNA ghaTAdipratiyoginA chopeta eveti | 
nanvidamanupapannam.h | abhAvasya hi dharmipratiyogisAhityaniyamaH kiM deshataH syAt.h, kiMvA kAlataH | Adye dharmiNA sAdeshyaM tAvannAsti | bhUtalasya svAshraye, abhAvasya tu bhUtale vR^itteH | pratiyoginA tu viruddhameva | dvitIyastu yadyapi dharmiNA kathaJNchitsyAt.h | tathA.api pratiyoginA nAstyeva | prAgabhAvapradhvaMsAbhAvayoH pratiyogibhinnakAlatvaniyamAdityAshaN^kAM pariharannabhAvasya dharmipratiyogisAhityavyAptatvamupapAdayati- tau vineti ||
atra dR^iShTa iti prakaraNAttau vineti tajj~nAnaM vinetyatharH | chashabdo.abhAvo dR^ishyamAno dharmipratiyogipratItAveva dR^ishyata ityanvayasamuchchayArthaH | hishabdenAnvayavyatirekayoH prasiddhatvaM sUchayati | tadanenAnvayavyatirekAbhyAmabhAvapratIterdharmipratiyogipratItipUrvakatayA vyAptirupapAditA bhavati | yadvA tAvi(ti)tyanena na j~nAnamupalakShaNIyam.h | abhAvaH pratIyamAno dharmipratiyogighaTita evAtredaM nAstItyAdirUpeNa pratIyate | natu tau vinA kevala ityanvayavyatirekAbhyAmekaj~nAnasambandhena vyApyavyApakabhAvopapAdanametadityavagantavyam.h | prAtargajAdyabhAvaj~nAnaM tvanyathopapAdayiShyAmaH | 
kimato yadyevamabhAvasya vyApakaM sa dharmipratiyogitvamAkAshAttAvadvayAvarta(rtya)te | yasmAdAkAsha ityevAvagamyate na tvatredaM nAstIti | iyamapi (cha) vastuto mUrtAbhAvagocharaiva pratItiH pralayAdivannaJN.hvarjitAbhilApasambandhAdatAdR^ishIva prakAshata iti chenna | nIlAdipratiterapi tathAtvaprasaN^gAt.h | anAnubhAvikatvasyobhayatrApi sAmyAt.h | tathAcha parasyApyasiddhayAdyApAtaH | vyApakanivR^ittyA(cha) vyApyanivR^ittiravashyaMbhAvinItyAkAshasya nAbhAvatvamiti | tadayaM prayogaH | AkAsho nAbhAvaH dharmipratiyoginau vinaiva pratIyamAnatvAdrUpavaditi | kiJNcha mUrtAbhAvamAkAshaM vadatA yo dharmI tasyochyate sa evAsmAkamAkAsha iti nAmnayeva vivAdo.avashiShyate | vakShyate chaitadviyadadhikaraNa iti |
sUtradvayArthamupasaMharati- svIkAreti ||
adR^iShTasya kShaNikatvAdeH svIkR^iti(kAra)to dR^iShTasya sthiratvAdestyAgataH | asau saugataH | adhikaM svata iti sheShaH | unmattamapi svasmAdadhikavivekavantaM (sthA)khyApayatItyarthaH | na hyunmattaH sarvatrApramitaM svIkaroti nApi pramitaM tyajatIti |
nanu (cha) yadi nIlAdikaM na syAttadA sanna syAt.h | arthakriyAkAritvaM hi sattvam.h | vyAptaM cha kramayaugapadyAbhyAm.h | tR^itIyaprakArAbhAvAt.h | nacha sthire tatsambhavaH prasaN^gatadviparyayAbhyAm.h | tathAhi | sthAyIbhAvaH kiM (svI)svakIyAmarthakriyAM krameNa kuryAdyugapadvA | Adye kAlAntarabhAvinImarthakriyAM pratIdAnIM samartho na vA | prathame tAmapIdAnIM(nImeva) kuryAt.h | samarthasya kShepAyogAt.h | dvitIye tadA.api na kuyarAt.h | idAnImasamartho.api tadAnIM samarthatvAtkariShyatIti chet.h | tadA sAmarthyAsAmarthyalakShaNaviruddhadharmAdhyAso bhAvaM bhindyAt.h | dvitIye tvAdyakShaNa eva kartavyasya sarvasya kR^itatvAt.h dvitIyAdikShaNe.asattvamavarjanIyameva | tadevamanukUlatarkabalalabdhapratibandhasya kShaNikatvAnumAnasya balavattvAtpratyabhij~nApratyanumAne tadbAdhite na sthairyasAdhanAyAlamiti |
maivam.h | eShAM tarkANAM pratitarkaparAhatatvAdinA.a.abhAsatvAt.h | 
tathAhi | yadyAtmAnAtmaprapaJNchaH sarvo.api kShaNikaH syAttadA pramA.apramArUpaH sarvo(kalo).apyanumAnAgamapratyabhij~nAlakShaNo vyavahAro lupyeta | tarkasyApyasya notthAnaM syAt.h | tasya tajjAtIyasya vA tena tajjAtIyena vA saha bhUyaH sambandhAvagame (na)ta tAdAtmyatadutpattyavadhAraNena (vA) chopAdhyabhAvA(dya)vadhAraNena vA vyabhichArAbhAvanishchaye sati vyAptyavadhAraNam.h | avadhR^itavyApteshcha pakShadarshanaM liN^gadarshanaM cha | tato.anubhUtavyAptismaraNam.h | atha yanmayA vyAptatvena j~nAtaM liN^gaM tadatra pakShe.astItyanusandhAnam.h | athedAnImanumitirityanumAnaprakriyA | na hyetatsarvaM kShaNikasyAtmanaH sambhavati | yena hi sakR^it.h dhUmo dR^iShTo naShya evAsau | kasya bhUyodarshanaM kasya cha vyAptyavadhAraNAdi | yasmiMshcha parvate dhUmo dR^iShTo naShya evAsau | kutra punarvyAptiliN^gAnusandhAnam.h | kutra cha sAdhyAdhyavasAyaH | 
evamAgame.apyekaikavarNashravaNAni, padAnusandhAnam.h, samayagrahaH, punaH padashravaNam.h, samayasmaraNam.h, vAkyArthaj~nAnamityanekasaMvi(kAnusandhA)ndhAnam.h, nAtmanaH kShaNikatAyAmupapadyate | pratyabhij~nAnamapi yena pUrvAvastho.artho 
j~nAtastenaiva tasya vA tatsadR^ishasya vA darshane bhavati | tatkathaM kShaNikasyAtmanaH syAt.h | anumAnena tarko.api vyAkhyAtaH | pratikShaNamAtmano.anAtmanashcha bhede.apyanumA(nA)dyaN^gIkAre.atiprasaN^gaH syAt.h | yasya kasyachidvayAptij~nAne nArikeladvIpavAsino.apyagnipramA (bhavet.h) syAt.h | parvate liN^gadarshanena hrade.apyagniranumIyetetyAdi | pUrvottarakShaNavartinAmAtmanAM parvatAdInAM cha kAryakAraNabhAvAdupapanno.anumAnAdivyavahAra iti chet.h(na) | anyatvasyAnapAyAt.h | anyathopAdhyAyashiShyabuddhayAdAvapi prasaN^gAt.h | 
atha matam.h | kAraNakShaNAH kAryakShaNeShu saMskArAnaparyanti | ataH pUrvapUrvAtmasaMskArayoginAmuttarottareShAmAtmanAmanumAnAdivyavahAro yujyate | parvatAdayo.api (pUrva)pUrvasaMskArabhAjaH pakShAditvamashnuvate iti | etannirAkaraNAya sUtram.h | OM uttarotpAde cha pUrvanirodhAt.h OM || iti | tadvayAchaShye- uttareti ||
kasyachit.h kAraNasya, kachit.h kArye | tataH kimityata Aha- ata iti ||
AtmanaH kShaNikatvAtsaMskArAparNasya chA(vA)sambhavAdityarthaH | yanmayA vyAptatvena j~nAtaM tadatra vidyata ityAdi yathA bhavati tathA na j~neyaM j~nAtumashakyam.h | tatashchAnumA kutaH | AgamAderapyupalakShaNametat.h | 
nanvasti tAvadanumAnAdivyavahAraH, sarvalokasiddhasyApahnavAyogAt.h | tadbalenAlaukikamapyasahabhAvinaH saMskArArpakatvaM kalpayiShyata ityata Aha- ekatvamiti ||
kimanumAnAdivyavahArAnyathA.anupapattimAtreNAlaukikaM kalpanIyam.h, kiMvA.a.atmAdeH kShaNikatve.api sati | nAdyaH | AtmAdeH sthAyitvenaiva tadupapatteH | dvitIyastu syAt.h | yadyAtmAdeH kShaNikatvaM siddhaM syAt.h | nacha tadasti | pramANabAdhitatvAnniShpramANakatvAchcheti bhAvaH | ekatvaM bhidetyatra pUrvottarakAlayoriti sheShaH | anubhUtisthaM pratyabhij~nAsiddham.h | kuto.aN^gIkAryetyadhyAhArAtsamAnakartR^itAsiddhiH | 
nanu cha pratyabhij~nAnaM bhrAntamityuktam.h | tatkathamAtmAderaikyaM tataH siddhayedityata Aha- valyeveti ||
tarkabalenAnumAne niravakAshatayA prabale sati hi tadvirodhAtpratyabhij~nAnaM bhrAntaM syAt.h | yadA tu tarkasyoktavidhayA.a.abhAsatvaM, tadA kutaH kShaNikatvAnumAnaprAbalyam.h | kutashcha pratyabhij~nAyAstadbAdhaH | abAdhitashcha pratyabhij~nAnubhavo yato balyeva | ata AtmAderekatvaM tena siddhamiti sambandhaH | etenAnumAnasiddhasya bhedasya kathaM nirmAnakatvamityapi parAstam.h | tadupajIvyasya tarkasyAdyApyanavasthAnAt.h | 
nanvastUttarotpAda eva pUrvasya nirodhastathA.api kutaH pUrvasyottarasminsaMskArAnAdhAyakatvamityata Aha- kAryakAraNayoshcheti ||
uttarotpAda eva pUrvasya nirodhAtkAyarkAraNayorekakAlInatvaM tAvannAstIti labhyate | ekakAlInatvaM cha vinA pUrvAhitasaMskArayogitvamuttarasya na yujyate | niyamena chetyanena kvachidapi na yujyate kutaH sarvatreti sUchayati | yadvaikakAlInasya eva saMskArArpakatvaM dR^iShTaM na bhinnakAlatva iti vyApterityarthaH | 
nanvekakAlInatvAbhAve.api kutaH saMskArArpakatvaM na syAdityata Aha- sambaddhA eveti ||
yasmAt.h akhilAH saMskArAdhAyakAshchAmpakakusumAdayaH padArthAstailAdibhiH sambaddhA eva anyatra tailAdau saMskAramAdadhate, nAsambaddhA ityasti niyamaH | nacha bhinnakAlIna(la)yoH sambandho yujyate | tasmAduttareNashasambaddhaH pUrvastasminnuttare vAsanAM na kuryAditi |
uktamarthaM buddhayArohArthaM saN^kalayyAha- ekakAlatayeti ||
atraikakAlatayA vinA kAryakAraNayoryogo na yujyate | yogaM vinA kAraNasya kArye saMskArArpakatvaM cha na ghaTate, saMskArato vinA kathamanumAnAdivyavahAra ityadhyAhAreNa yojanA | saMskArAparkatvaM cha na ghaTate, saMskArato vinA kathamanumAnAdivyavahAra ityadhyAhAreNa yojanA | yadIdaM saN^kalanaM na kriyeta tadA pUrvo(ktahetUnAM)ktAnAM pratyekaM saMskArAnAdhayakatve hetutvaM j~nAyeta | sarvatra sAdhyanirdeshAt.h tatra ko doShaH | uktAkAN^kShAkuNThitatvameveti |
atraite prayogAH | pUrvakShaNa uttarakShaNe saMskArAdhAyako na bhavati, tenAsambaddhatvAt.h | yo yenAsambaddho nAsau tatra saMskArAdhAyakaH, yathA sampratipannaH | yadvA yo yatra saMskArAdhAyakaH sa tatsambaddha eva dR^iShTo yathA sammataH | asambaddhasyApi saMskArAdhAyakatve mR^igamado vasanamiva sarvaM vAsayedavisheShAt.h | asambaddhashcha pUrva uttareNa | tato bhinnakAlInatvAt.h | sampratipannavat.h | bhinnakAlInayorapi sambandhe.atiprasaN^gaH | bhinnakAlInashcha pUrvaM uttareNa | tadutpAda eva vinaShyatvAt.h | saMmatavat.h | prAgeva naShyasya tenaikakAlInatvashaN^kA eva vyAhateti | nanu lAkShArasAhitabIjapUrakusumalauhityavatkinna syAditi 
chet.h(na) | tatrApi niranvayavinAshotpAdAnabhyupagamAt.h | atra cha parasiddhanyAyena parasya bodhanAnnAshrayAsiddhayAdi shaN^kanIyamiti |
bhavedetadyadi kAraNasya kAryotpAda eva vinAshaH syAt.h | sa eva kutaH siddha ityata Aha- kShaNamAtramiti ||
kAryakAraNayostAvaduttarapUrvatvamAvashyakam.h | yaugapadye kAyarkAraNabhAvavyAghAtAt.h | tataH pUrvakShaNavarti kAraNaM yadi kAyarkShaNe.api syAttadA sarvavastUnAmaN^gIkR^itaM kShaNamAtramavasthAnaM bhajyeta | ataH kShaNikatvAbhyupagama evottarotpAde cha pUrvanirodhaM gamayatIti |
syAdetat.h | kAraNaM kShaNasya pUrvavibhAge labdhasattAkaM madhyavibhAge kAryamutpAdyAparavibhAge tatra saMskAramAdhAya nashyatItyaN^gIkAre na ko.api doSha ityata Aha- pUrveti || 
atra vibhAgamAtraM kalochyate | pUrvAparayorabhAve tannirUpyamadhyAbhAvaH siddhaH | iShyate saugataiH | 
evaM tarkasya pratitarkaparAhatimabhidhAyedAnIM yathA sthAyinaH sattvAnupapattirevaM kShaNikasyApi tadanupapatteranukUlatA nAma tarkadoSha iti pratipAdayituM sUtram.h OM asati pratij~noparodho yaugapadyamanyathA OM || iti | tadvayAchakShANastAvadvikalpena tatpR^ichChati- pUrveti ||
arthakriyAkAritvaM hi sattvaM parasyAbhimatam.h | tachcha vakShyamANa(vi)kalpadvaya(yena)vyAptam.h | tR^itIyaprakArAnirUpaNAt.h | nacha tatkShaNike sambhavati | tathAhi kShaNikAdbhAvAdbhavatkAryaM kiM pUrvasya kAraNasya bhAve bhavati | kAraNasattAsamAnakAlInasattamiti yAvat.h | uta tasya kAraNasya nAshe sati sambhavatIti |
Adye doShamAha- yaugapadyamiti ||
sati kAraNe | kAryaM bhavati chet.h tarhIti sheShaH | kShaNikaM hi kAraNam.h | kAryaM cha tatsattAsamAnakAlInasattaM chetkAryakAraNayoH sahotpAda ityuktaM syAt.h | kShaNe vibhAgAbhAvasyoktatvAt.h tattatkAyarANAmapyayameva nyAya iti tatsantAnabhAvinA(pya)masheShakAyarANAM yaugapadyaM syAt.h | tachcha pratyakShAdiviruddhamiti | atra yadyapi yugapadbhavatoH kAryakAraNabhAvAnupapattirapi dUShaNam.h | tathA.api tachChiShyaireva j~nAtuM shakyata iti, "ubhayathA cha doShAt.h' iti sUtre kathitamiti vA(chA)tra noktam.h |
dvitIyaM nirAkaroti- vinAshe chediti ||
kAraNasya kAryaM bhavettarhIti sheShaH | tattasya kAryaM na bhavatItyApannam.h | anyathA sarvasya sarvaM kAyarM syAt.h | na hyAnantaryamAtreNa kAryakAraNabhAvaH | tathAtve vinAshakAryatvaprasaN^gAt.h | AnantaryasyAnyApekShayA.api sattvAt.h | sAdeshyAderapAkR^itatvAt.h | evamanyasyApi kAryaM na bhavatIti na kAryaM syAdakAraNaM vA | ubhayathA.api pUrvasyArthakriyAvirahAdasattvaprAptiriti | sUtrakR^itA saugatAbhyupagataM pakShaM pradhAnIkR^itya dUShaNamuktam.h | bhAShyakR^itA tvabhAvasya bhAvasApekShatvAttena krameNAto.arthavirodhAbhAvaH | 
nanvasti tAvatpratikShaNaM kAryotpattiH | nacha kAryaM kAraNena vinotpattumalam.h | tathA sati nityaM sattvamasattvaM ve(che)tyApatteH | ataH kAryotpattirevAnyatarapakShadoShamAbhAsayiShyati | pakShAntaraM vA grAhayiShyatItyata Aha- kAryotpattau cheti ||
syAdetadyadi pratikShaNaM kAryotpattiH pramANavatI syAt.h | na chaitadasti | nacha svAN^gIkAramAtreNArthAntarAkShepasAmarthyamatiprasaN^gAditi | nanvasti, yatsattatkShaNikaM yathA dehAdi, sachcha vivAdapadamiti pratikShaNaM kAryotpattau pramANamiti chenna | asyaiva nirAkriyamANatvAt.h | dehAdInAma(deha)pi kShaNikatvAbhAvena dR^iShTAntasya sAdhyavikalatvAchcha |
nanu dehAdeH pUrvottarakShaNayoH parimANabhedena bhedasiddhau kShaNikatvasiddhirityuktamityasya Aha- abhede.apIti || 
pUrvottarakShaNayoriti sheShaH | visheSheNa ArambhavAdadvailakShaNyena | AdipadenAN^kurAdi | visheShadarshanaM parimANabhedadarshanam.h | asmAkaM pariNAmavAdinAM mate | ayamatharH | ArambhavAdino hi parimANaM yAvaddravyabhAvyabhyupayanti | avayavasaN^khayAtishayAnatishayAyattatvAtparimANabhedasya | avayavApachaye dravyavinAshasyAvayavopachaye cha tadutpAdasyAvarjanIyatvAt.h | atasteShAM parimANabhedo dravyaM bhindyAdeva | asmAkaM tvavasthitameva dravyamavayavopachayApachayAbhyAM ta(tta)tparimANakatayA vikriyata iti darshanam.h | tatra parimANabhedo na bhedamAkShipatIti | 
kiJNcha phalAdInAM pUrvottarakShaNayorbhedaH sAdhyate, utAbhedAbhAvaH | Adye siddhasAdhanam.h | bhedasyAsmAbhirapyaN^gIkR^itatvAt.h | tAvatA kShaNabhaN^gAsiddheH | dvitIye doShamAha- anubhUtita iti ||
tadidaM phalamiti pratyabhij~nayA pUrvottarakShaNayorabhedasiddherbAdhitaviShayamanumAnamiti sheShaH | bhrAntA pratyabhij~nA nAbhedaM sAdhayitumalamiti chet.h | tarhi bhrAntaM parimANabhedadarshanaM na bhedasAdhanAyAlamiti brUmaH | parimANabhedadarshanaM bAdhakAbhAvAtpramANameveti chettatrAha- visheSheti ||
tarhi sthairyadR^ikkuto na mAnam.h | tasyA api bAdhakarahitatvAt.h | visheShadarshanaM bAdhakamiti chet.h | tarhi sthairyadarshanaM kuto na bAdhakam.h | ato.anupalabhyamAnavisheShayo(ranayo)rbAdhyabAdhakabhAvAyogAdanyonyapratipakShatAnanubhavAchchAnyatarapakShapAtaM parityajya bhedAbhedaviShayatayaiva vyavasthApanaM yuktam.h | anyathA dR^iShTAnte sAdhyasandehenApi parAnumAnaM duShyaM syAditi | evaM tarkAN^gAntaravaikalyaM svayamUhanIyam.h |
nanvetAni sUtrANi kuto vyutkrameNa(mato)vyAkhyAtAni | uchyate | upodghAtaprakriyayA sUtrakAreNaivAdau bAdhakAni nirAkR^ityAnte niShkaNTakA pratyabhij~nopanyastA | bhAShyakAreNa tu subodhatvAya shiShyAkAN^kShAkrameNAdau pratyabhij~nAmabhidhAyAnantaraM tadbAdhakAni parihR^itAnIti |
duHkhAbhAvaM sukhaM chAhuriti yadanUditaM tannirAkaroti- digiti ||
svadR^iShTAntAdityAkAshasya bhAvatve yo nyAyo.abhihitastasmAditi hetvatideshaH | dharmipratiyoginirapekShameva vidhirUpeNa pratIyamAnatvAdityarthaH | sadbhAvaH kvachidbhavechchettaddR^iShTAnteneti sheShaH | anenAnyathA rUpAdinAmapi bhAvatvaM na syAdavisheShAditi bAdhakaM sUchayati | yadyapi disho nAkAshAdbhidyante | tathA.apyAkAshasya bhAgasadbhAvaM j~nApayituM tAsAM grahaNam.h | ekavachanaM tu jAtyabhiprAyam.h | 
etenAkAshe chAvisheShAditi sUtraM prakArAntareNa vyAkhyAtaM bhavati | AkAshAdInAM bhAvatvasamarthanena paJNchaskandhAtmakaM vishvamiti nirastam.h | Atmano j~nAnAtmakatvaM tu nAsmAkaM aniShyam.h(viruddham.h) | kShaNabhaN^gitAyA nirastatvAt.h | j~nAnasyApi grAhakatAyAH pareNAbhyupagatatvAt.h | mokShastu chaturthe parIkShiShyate | 
syAdetat.h | vaibhAShikasautrAntikayoryaH sAdhAraNaH svamataviruddhaH siddhAntaH sa eva nirAkR^itaH | yastu sautrAntikasya siddhAntavisheShaH "pramANaM tAvadvividham.h | prameyadvaividhyAt.h | tatra j~nAnAtiriktaH sarve.api rUpAdiprapaJNcho.anumeya eva na tu pratyakShaH | j~nAnaM (tu) nIlAdyAkAraM pratyakShavedyam.h' iti | sa kasmAnna nirAkR^ita ityata Aha- vishvamiti ||
tayoH vaibhAShikasautrAntikayormadhye yaH sautrAntiko vishvaM rUpAdikaM pratyakShagaM tyaktvA rUpAdervishvasya pratyakShavedyatAM vaibhAShikAdibhirabhyupagatAmanabhyupagamyeti yAvat.h | anumitaM vadet.h rUpAdervishvasyAnumAnavedyatAmaN^gIkuryAt.h | mAyAvAdinA tulyaM vartata iti mAyAvAdivat.h | etaduktaM bhavati | yathA sarvAnduHsamayAnapAkurvatA(.api) sUtrakR^itA na mAyAvAdo.atra pAde nirAkR^itaH | tasyAtyantanirdalasyopekShaiva kAryA | na tvIShatsadalaiH sAN^khayAdisamayaiH saha nirAsa iti j~nApanArtham.h | tathA bAhyAnumeyatAvAdo.apIti | nanu mAyAvAdaH sUtrotpattyuttarakAlabhAvI | tasya kathaM nirAsaprasaktiH | maivam.h | "anAdikAlato vR^ittAH' ityaktatvAt.h | anyathA sAN^khayAdinirAsasyApyaprasakteriti | JOSHI-3
nanvapratiShiddhamanumAnaM bhavatIti nyAyena nIlAdervishvasyApratyakShatvaM sUtrakArasyAbhimatameveti kuto na kalpyate | (naivaM) nachaivaM shakyam.h | pramANAviruddhaH pramANAnusArI cha sUtrakArasyAbhiprAyaH kalpanIyaH | nachAyamarthastathetyAshavAnAha- sarveti ||
ayamatrottarakramaH | nIlAderarthasyApratyakShatvaM na vaktuM shakyate | nIlAdipratIteraparokShatAyAH sAkShisiddhatvAt.h | indriyavyApArabhAvabhAvitvenAnumAnasiddhatvAchcha | atha matam.h | yenArthena yajj~nAnaM jAyate tat.h tadAkAraM bhavati | tachcha j~nAnaM svaprakAshatayA svagataM nIlAdyAkAramapi sAkShAtkurute | ato.aparokShatayopalabhyamAnasya nIlAdyAkAranikarasya buddhigatatvAnna kashchiddoSha iti | atredamupatiShThate | yadaparokShatayA.avabhAsamAnaM nIlAdyAkArachakraM buddherbhedena sarvadA sarvapramANasiddham.h | tasya kathaM nu buddhitvamaN^gIkriyate | bahirmukhatayedantena hyayaM nIlAdyAkAro.aparokShamavabhAsate | na jAtvantarmukhatayA.ahaM nIlamiti | tathA nIlAparokShaj~nAnasamanantaraM nIlArthI niyamena bahiH pravartate | tenAnumIyate.anena bahirartha eva sAkShAtkR^ita iti | na hyanyatra j~nAnamanyatra pravR^ittiriti yujyate | atiprasaN^gAt.h | madhye.anumAnaM tu nirasiShyate | evamApto.api kimaparokShatayA pashyasIti pR^iShyo.aN^guliM prasAryedamiti bAhyameva bravItyatastribhirapi pramANairaparokShatayA.avabhAsamAnasya nIlAdyAkArasya buddhito bheda evAvasIyate | na chedaM sarvaM bhrAntam.h | kadA.apyanyathApratItyabhAvAt.h | vinaiva bAdhakena bhrAntitvAbhyupagame.atiprasaN^gAt.h | ato.aparokShatayA.avabhAsamAno nIlAdyAkAro bAhya eva, natu buddhigata iti |
kiJNcha bAhyArthasyApratyakShatve tadasiddhireva syAt.h | pramANAbhAvAt.h | tathAcha bAhyArthAbhyupagamo riktaH syAdityAha- vishvamiti 
||
anyat.h j~nAnamiti sheShaH | kA pramA yasya tat.h kiMpramam.h | anumeyo bAhyAkAra iti chet.h(na) | sarvathA.asiddhasya pakShIkaraNAyogAt.h | liN^gAbhAvAdvayAptyasiddheshcha | syAdetat.h | buddhigatastAvadAkAro.aparokShamavabhAsate | sa kAdAchitkatvAtkimapi kAraNamepakShamANo bAhyaM nIlAdyanumApayiShyatIti | maivam.h | bAhyatayaiva nIlAdyAkArasya sphuraNAt.h | kutra chedamulabdham.h, yatkAdAchitkaM tatkAraNavaditi | j~nAna eveti chet.h(na) | bAhyApratyakShatvavAde tatrApi kAraNatvAnavadhAraNAt.h | j~nAnaM pUrvaj~nAnakAraNakamupalabdhamiti chet.h | tarhyAkAro.api pUrvAkArajanyaH kalpyatAm.h | kiM bAhyArthavyasanena | nIlaj~nAnAnaM(notpAdAna)ntaraM pItaj~nAnotpAdadarshanAnneti chet.h(na) | sadR^ishajanyatvasya pareNa kvApyanupa(gantavya)labdhatvAt.h |
kiJNcha vAsanAdikamAntarameva sahakArIkR^itya visadR^isha(meva)mapi j~nAnaM janayatIti kalpanIyam.h | na bAhyam.h | dR^iShTenaiva kathaJNchidupapattAvadR^iShTakalpanAnupapatteH | ato bAhyo.a(pya)rthaH pratyakShasiddha iti shaN^kAnAspadatvAdidaM matamatra na dUShitamityuktam.h | yadvA sphuTatarAnalpadoShatvena shiShyaireva heyatayA j~nAtuM shakyatvAdityAshayenAha- sarveti ||
mAdhyamikAdayo.api bAhyArthA(dvaya)napahnuvAnA api hyanubhavAdbibhyataH sAMvR^ivasattvAdyabhyupayanti | tataH sarvairanusaraNIya evAyamanubhavaH | tamapi yaH sautrAntiko.apalapati, anubhavasiddhAyA aparokShasya nIlA(dyA)kArasya bAhyatAyA apAkaraNAt.h | tathA niShpramANakaM vadati, nIlAdyAkArasya buddhisthatAyAM pramANAbhAvAt.h | tasya(syApya) anubhavasya apalApinaH niShpramANakavAdinastasya sautrAntikasya kiM dUShaNaM na bhavet.h | sarvamapi bhavediti |
"ekatvamanubhUtistham.h' "khadR^iShTAntAt.h' "tasyApalApinaH' iti parapakShe tatra tatrAnubhavavirodho.abhihitaH | sa kathamityato.abhinayena taM darshayati- so.ahamiti ||
atra sa evAhamityAtmaikatvAgrAhI pratyabhij~nAnubhavo darshitaH | tadidamityanAtmana | ahaM sukhIti sukhasya vidhitvAnubhavaH | sat.h bhAvarUpaM gaganaM, dishaH satyA bhAvarUpA iti gaganasya (cha) dishAM cha bhAvatvAnubhavaH | AdipadAdidaM nIlaM nAhaM nIlamityAdeH (parigrahaH) grahaNam.h | tatpratipakShagAH tadabhyupagatAtharviruddhaviShayAH | 
vaibhAShikasautrAntika(mata)samayanirAkaraNamupasaMharati- ata iti ||
akhilapramANapratipakShagaM sarvapramANaviruddhArthaviShayam.h | ata eva durmatam.h | diN^.hnAgaprabhR^itibhirbahubhirgR^ihItatvAtkathaM ko nu gR^ihNIyAdityAkShepa ityata uktam.h- vineti || satpuruShaviShaya evAyamAkShepa iti bhAvaH | nachaivaM nirAkaraNavaiyarthyam.h | uktArthAnusandhAne ko nu gR^ihNIyAditi vyAkhyAnAditi | 
|| iti shrImannyAyasudhAyAM samudAyAdhikaraNam.h ||
|| atha shrImannyAyasudhAyAM shUnyavAdApAkaraNam.h ||
|| OM nAsato.adR^iShTatvAt.h OM || mAdhyamikamatamatrApAkriyate | tasyoktArthaviruddhatAM darshayituM tattAvadupanyasyati- apara iti ||
aparo mAdhyamikaH, "iti brUmaH' iti vakShyamANena sambandhaH | shUnyameva tattvaM na tato.anyadastIti sheShaH | nanu paJNchaskandhAstato.atiriktAH santItyata uktam.h- akhilamiti || paJNchaskandhAtmakamakhilaM jagachChUnyameva, na tato.anyadityatharH | tachChUnyaM kutaH siddhamityata uktam.h- svayambhAtamiti || svayaMbhAtatvaM cha na svakarmakaprakAshatvam.h | kintvaparAprakAshya(sha)tvamevetyAshayenoktam.h- mana iti || pramANamAtropalakShaNametat.h | kutaH pramANAviShayatvaM shUnyasya, nirdharmakatvAt.h | sadharmaka eva pramANapravR^ittirityuktam.h- nirvisheShamiti || nikhilajagadAtmakaM chechChUnyam.h, tarhi taddharmA lepajarAmaraNaduHkhaparichChedAdayastasyaiva syuriti kathaM nirvisheShatvAdikamityata Aha- nirlepamiti || lepo dharmAdharmasambandhaH | doShA duHkhAdayaH | vastutashchAnantaM vastvantarapratiyogikAnyonyAbhAvarahitam.h | yadvA shuddhaM sarvagataM nityaM sarvAtmakaM shUnyamabhilapyate | tatkathaM nirvisheSha(mu)mityuchyata ityata etaduktam.h | lepAdidoShAbhAvamAtreNa shuddhamuchyate | deshAdiparichChedAbhAvamAdAya sarvagatatvAdivAdo, natu kamapi dharmamAshrityeti |
upAyopeyabhAvAvasthitapadArthakhyApanaM shAstradharmaH | atastattvaviShayAM vipratipattiM darshayitvA vipratipanne upAyopeye darshayati- tadasmIti ||
tachChUnyamahamasmIti nityopAsayA.aparokShIkR^itam.h | tachChUnyaM rAgAdidoSharahitaM yoginaM tadbhAvaM shUnyatvalakShaNaM mokShaM nayediti sambandhaH | yathoktam.h | "pradIpasyeva nirvANaM vimokShastasya tAyinaH(tApinaH) (bhAvinaH)' iti |
yadi shUnyamuktarUpaM kathaM tarhyakhilaM shUnya(mityukta)mityata Aha- tasyaiveti ||
shUnyasyaiva | saMvriyate.anayeti saMvR^itiravidyA | saMvR^iteH satyatve.advaitahAnirAropitatve tu saMvR^ityantarApekShetyato.anAdItyuktam.h | nAnAbhedAtmakaM paJNchaskandhAtmakam.h | shUnyAvidyAkalpitatvAdakhilaM shUnyamityuchyate | na punastadeva taditi | tatkimasadevedam.h | tathAtve vA kathaM saditi pratibhAsaH | sattvAropAt.h | 
pakShAntaramAha- satyatvamiti ||
tasya Aropitasya api jagataH, sAMvR^itaM satyatvamiShyate.ato na satpratyayavirodhaH | asti chet.h jagataH sattvaM kathaM tarhyasat.h | yena sadivAbhAtItyuktamityata Aha- pAramArthiketi ||
sarvathA.abAdhyatvaM pAramAthirka(sa)ttvaM tadabhAvAdasadidaM jagadudgIyata iti | pAramArthikasattvAbhAve kathaM tarhyasat.h | yena sadivAbhAtItyuktamityata Aha- pAramArthiketi ||
sarvathA.abAdhyatva pArAmArthika(sa)ttvaM tadabhAvAdasadidaM jagadudgIyata iti | pAramArthikasattvAbhAve kathaM jagatyarthakriyAdivyavahAra ityata Aha- sAMvR^itenaiveti ||
akhilo hAnopAdAnopekShA.abhij~nA.abhivAdanArthakriyAlakShaNaH | vyavahArasyApyasattvAt.h | svapna iveti sheShaH | pAramArthikasattvameva vyavahAravirodhi | tasya sarvakriyArahitatvAt.h | natu tadabhAva iti bhAvenoktam.h- sAMvR^itenaiva sattveneti || 
sR^iShTipralayaviSha(yaM)ye vigAnaM darshayati- shUnyAditi || sR^iShTikAle pravartata jAyate | 
shUnyasya niShkriyatvAtkathaM vishvakartR^itvamityata uktam.h- saMvR^itiyogeneti | ante pralayakAle | stimitaM niShkriyam.h | anena kriyAvibhAgAdinyAyena yA vishvasya satyatvavAdinAM pralayaprakriyA sA nirAkriyate | svApnagajAdiriveti sheShaH | 
evamupanyastamatanirAsAthartvenAdhikaraNamavatArayati- tamuddishyeti ||
yattAvaduktaM shUnyAdevedaM jagadutpadyata iti tadyathAshrutamapAkartuM sUtram.h OM nAsato.adR^iShTatvAt.h OM iti | tadvayAchaShye- nAsata iti ||
asataH sarvavisheShanirmuktatvena gaganakusumasamAnAchChUnyAjjagato bhAvo janma nopapadyate | kuta ityata Aha- na hIti ||
sato bhavataH kAryasyeti yAvat.h | kvachit.h | asato janirna dR^iShTA yataH | atra sarvatra shUnyasyAsattvamApAdya dUShaNAbhidhAnamiti j~nAtavyam.h |
syAdetat.h | pramANAbhAvaH prameyAbhAvaM sAdhayati | na punaH pramANavisheShAbhAvaH | mA hi bhUdasmadAdipratyakShavyAvR^ittyA dharmAdyabhAvasiddhiH | tadatrApi pramANAbhAvAditi heturvaktavyaH | "adR^iShTatvAditi' pratyakShAbhAvakathanaM tu katham.h | anaikAntikatvAdityata Aha- pramANaM cheti || 
dR^iShTiH pratyakShameva akhilAt.h anumAnAdagamAchcha varaM pramANam.h | ayamabhisandhiH | nAsato jagato bhAva iti pratij~nAya kuta ityAkAN^kShAyAM tatra pramANAbhAvAditi hetuM manasi nidhAya kataM tatra pramANAbhAva iti jij~nAsAyAmanumAnAgamayoH pratyakShamUlatvena tataH pratyakShameva varaM pramANamiti, AdAvadR^iShTatvAditi tadabhAvo.ayaM darshito natu pradhAnapratij~nAyAM hetutvena, yenoktadoShaH syAditi |
tarhyanumAnAdyabhAvo (.api) vaktavya ityata Aha- pramANaM cheti || ayamAshayaH | vedAdeH shUnyavAdinA prAmANyaM nAN^gIkriyate | tadIyAgamasya tvasmAbhirityato nAstyatrAgamaH sampratipanna iti shiShyaireva shakyate j~nAtum.h | pratyakShAbhAvenAnumAnasyApyabhAvaH siddha eva | pratyakShasyAnumAnopajIvyatvAt.h | pratyakSheNa kvachidupalabdhameva hyanumAnena (kvachitsA)sAdhanIyam.h | ato.anumAnA(dya)bhAvasyAnuktAvapi lAbhAdadR^iShTatvAdityevoktaM sUtrakR^iteti | ata eva prAguktam.h- kvachiditi ||
mA bhUchChUnyAjjagadutpattau pratyakShaM pramANam.h | mA cha bhUdAgamaH | tathA.apyanumAnaM bhaviShyati | asataH sadutpattau pratyakShAbhAvena dR^iShTAnumAnAnupapattAvapi sAmAnyato dR^iShTasyopapatteH | kAraNasya hi sattve niShiddhe.asata eva janma setsyatItyAshaN^kayAnumAnAnAM tarkapratighAtaM vaktuM sUtram.h- OM udAsInAnAmapi chaivaM siddhiH OM iti || tadvayAchaShye- yadyevamiti || 
yadyasata eva yatkiJNchitkAryaM jAyeta tadA madhurAdiva saptamarasAJNjanasya pInatA syAt.h | goH R^iN^gamiva mArjArR^iN^gamapi janasya ghAtakaM bhavedavisheShAdityanena evaM satyudAsInAnAM heyo(pAdeyo)pekShaNIyabuddhayaviShayANAM saptamarasAdInAmapi sakAshAt.h pInatvAdikAryasya siddhiH prasajyeteti sUtraM vyAkhyAtaM bhavati |
prakArAntareNa vyAkhyAti- kAryAtharIti ||
yadyasata eva kAryamutpadyate tadA paTAdikAryArthI kuvindAdiH sat.h tantvAdikAraNaM sarvathA nopAdadIta | asata eva paTAdyutpatteH | atiprasaN^gAntaramAha- neti ||
na kevalamasataH kAyarotpattau satkAraNopAdAnAnupapattiH | kintviShyAya paTAdyutpAdAya na pravarteta | na prayateta cha | kutaH | shUnyAdeveShyasambhavAt.h | etena tantvAdyupAdAnAdu(dyu)dAsInAnAM chikIrShAdirahitAnAM cha puMsAM paTAdisiddhiH syAditi sUtraM vyAkhyAtaM bhavati |
prakArAntareNa vyAkhyAti- desheti ||
shUnyAtsataH shUnyAdeva bhavataH kAryasya deshakAlAvasthAniyamo na bhavet.h | tathAhi | yadi jagachChUnyAdeva bhavet.h tadA godhUmAH kR^iShNabhUmau sampadyante na pANDubhUmau | vasante kiMshukAH puShpitA bhavanti | na varShAsu | trihAyiNyeva gaurgarbhaM dhatte nAnyathA | satuShA eva vrIhayo.aN^kurAnutpAdayanti netarathetyAdideshakAlAdiniyamaH kAryotpattau na syAt.h | shUnyasya sarvatrAvishiShyatvAt.h | anenodAsInAnAM deshakAlAdiniyamAnapekShANAmapi kAryANAM siddhirutpattiH syAditi sUtraM vyAkhyAtaM bhavati | shUnyAdeva kAryotpattau kurtrupAdAnanimittApekShA na syAditi samudAyArthaH | 
nanvAdisR^iShTAveva shUnyAtkAryotpAdaM brUmo na sarvadA | anyadA tu kartrAdikANagaNAdeva | ato nAtiprasaN^ga ityata Aha- puruSheti || kiJNchidityadhunAtanaM kAryam.h | vastutvAt.h kAryatvAt.h | sarvasyApIti | AdikAlInasyApi kAryasyetyarthaH | anane nA puruShaH, sataH AdikAlInasya kAryasya kartA.anumAtavyaH | kutaH | dR^iShTatvAt.h adhunAtanAnAM kAryANAM puruShakartR^itvasya nishchitatvAditi prathamasUtraM prakArAntareNa vyAkhyAtaM bhavati | sUtrabhAShyayoH puruShagrahaNaM tu upAdAnAdyupalakShaNam.h | 
nanvidaM sarvamapi svavyAhatam.h | tathAhi | yaduktaM nAsato.adR^iShTatvAditi | tatsataH kAraNatve.api samAnam.h | nahi sataH kAraNatvamapi kvApyAvayoH sammatam.h | nanu cha madhurAdiva goH R^iN^gamivetyAdinA sataH sR^iShTisaMhArakAritvaM nidarshitam.h | maivam.h | sarvasyApi jagato.asattvena tadantaHpAtino madhurAderapi sattvAbhAvAt.h | 
yashchAyamatiprasaN^gaH "asataH kAraNatve saptamarasAderapi madhurAdi(vat.h) kAryakAritvaprasaN^gaH' iti | so.api sataH kAraNatve tantvAdInAM mR^idAdikAryakAritvaprasaN^gena tulyaH | tathA.api kAraNatvamAtraM sato.astIti chet.h (na) | tatsattvAsammateruktatvAt.h | nahi sakalavikriyAtItasya kAraNatvaM shakyasambhAvanam.h | madhurAdInAM saptamarasAdInAM chAsattvAvisheShe.api sadbuddhibhAvAbhAvAbhyAM visheShAt.h | 
yadapi kAryArthItyAdi | tadIshvarasya sarvakAraNatve tata eva paTAdisambhavAttantvAdyupAdAnaM na syAt.h | kuvindAderichChAdikaM cha vyarthaM syAditi samAnam.h | etena deshakAlAdIti prasaN^go.api samIkR^ito veditavyaH | yachcha puruShechChAnusAreNetyuktam.h | (tadapi) tanmahadAdikAryasya kulAlAdijanyatAsAdhanasamAnayogakShemamiti | 
atra yadvishvasyAsattvamuktaM tattAvannirAkartuM sUtram.h OM nAbhAva upalabdheH OM || iti | tadvayAchaShye- nacheti ||
bhavatIti bhAvaH | na bhAvo.abhAvaH | asaditi yAvat.h | saditi gamyate yata ityanena vishvasatyatve pratyakShaM pramANamuktaM veditavyam.h | pratyakSheNa sadityanubhUyamAnamapi vishvamasachchetko doSha ityata Aha- anubhaveti ||
anubhava(vi)rodhe tu kriyamANa iti sheShaH | (tatra) yadi sattvenopalabhyamAnamapyasatsyAttadottaraM vadatyapi shUnyavAditi noktaM tvayetyataste.apratibheti bruvANaM paraM prati shUnyavAdinaH svavachanasAdha(no)kopAyAbhAvAtparAjaya evApadyeta | yadi cha prAshnikAdyavagataM kathaM madvachanaM nAstIti brUyAt.h tadA.aN^gIkR^itaM pratyakShasya prAmANyamiti sattvena tadavagataM vishvaM katamasatsyAditi | 
uktadoShaparihAraM shaN^kate- svapneti ||
svapnashcha bhrAntishcha tayoriva svapnabhrAntivat.h | yadyapi parasya svapno.api bhrantireva | tathA.api gobalIvardanyAyena lokavyavahAramapekShya pR^ithaguktiH | yathA svapne bhrAntau chAsadeva gajAdikaM sapAdikaM cha sadityupalabhyate tathA.asadevedaM vishvaM sa(tyatve)ttvenopalabhyate | etadeva vishvasya shUnyakAraNatvaM nAma | nAparam.h | tatra kathaM sadityupalambhena vishvasya sa(tya)tvasiddhiH | nachaivamadhiShThAnasya draShyuH karaNAnAM taddoShANAM cha sattvamaN^gIkAryam.h | anyathA bhrAntivaichityAdyanupapattiriti vAchyam.h | asatprakAshanashaktyA saMvR^ityaiva sarvasyopapattau tadaN^gIkAravaiyathyarAt.h | evaMcha na vachanAsiddhiH | sAMvR^itasattvasya vachanasya pratyakSheNaiva siddheH | tAvataiva vyavahAropapattau pAramArthikasattvasyopayogAbhAvAditi | 
etatparihArAya OM vaidharmyAchcha na svapnAdivat.h OM || iti sUtram.h | tadvayAchaShye- kiJNcheti || 
bhavedevaM yadi prapaJNche rajjusarpAdAviva sattvapratyayo bhramaH syAt.h  | nachaivam.h | tathAtve atra prapaJNche satvabhramaH kimiti naiva nivartate | j~nAnAnAM bhramatvAvadhAraNaM hi bAdhabodhAdhInam.h | sampratipannasthale tathA darshanAt.h | pratyayatvamAtrAdhInatve prAgapi bAdhabodhodayAdrajjusarpAdij~nAne laukikaparIkShakANAM bhramatvAvadhAraNaM syAt.h | nachaivaM kvachiddR^iShTam.h | nacha prapaJNchasattAvagamasya bAdhakaM pashyAmaH | tato na bhramatvAvadhAraNaM yuktamiti | svapnasya bhrAntitvAbhAvo, bhramasya chAdhiShThAnAdyapekShAniyamaH, sAMvR^itasattvasya vyavahAranirvAhakatvasyAbhAvashchAnyatra samarthito.atrAnusandheyaH | 
syAdetat.h | kiM prapaJNchapratyayasyedAnIM bAdho nAstItyuchyate | utottarakAle.api | Adye na tAvatA bhavato.api vishvasatyatvAvadhAraNaM, shuktirajatAdau tadayogAt.h | dvitIyastu nAsti | prapaJNchapratyayo bAdhiShyate pratyayatvAtsampratipannavat.h | ityAgAmibAdhasiddherityata Aha- anAderiti || 
anAdito.anuvR^ittasyetyarthaH | vishvasya tatpratyayasya, nivR^ittiH bAdhaH | nivarteta bAdhyeta | yadi pratyayatvAtprapaJNchapratyayasya bAdho.anumIyate, tadAvashyaM bAdhapratyayasyApi bAdhena bhAvyam.h | anyathA pratyayatvahetostatra vyabhichArApatteH | bAdhakapratyayasya bAdhyatve prapaJNchapratyayasya yAthArthyasiddhiH | tiShThatu tAvatparamArthachintA, vyAvahArike tu tathA dR^iShTameva | na kevalamidamApAdanaM kintu sambhAvitaM chaitat.h | yatprapaJNchapratyayasya yAthArthyaM tannAstitApratyayasya bAdhyatvAt.h | anAdito.anuvR^ittasyAnekasajAtIyavijAtIyasaMvAda(va)to yAthArthyasambhavAt.h | kAdAchitkasya saMvAdavidhura(ruddha)tvena bhramatvasambhavAditi | 
nanu cha prapaJNchanivR^ittirnAma shUnyameva | tachcha paramArtharUpaM na kalpitamadR^iShTatvAt.h | tatkathaM tatpratyayasya bAdhyatA syAt.h | kintu prapaJNchasya dR^iShTatvena kalpitatvasambhavAttatpratyaya eva bAdhyaH | hetushcha prapaJNchapratyayatvena vivektavya ityata Aha- dR^iShTasyeti || 
bhrAntitAbhramashabdAbhyAM kalpitatvamuchyate | idamuktaM bhavati | viparatImetaduktaM yatsarvapramANadR^iShTasya prapaJNchasya kalpitatvamAdAya tatsattApratyayasya bAdhyatvasvIkaraNam.h | kenApi pramANenAdR^iShTasya shUnyasyAkalpitatvaM gR^ihItvA tatsattvapratyayasyAbAdhyatvopAdAnam.h | prAmANikamakalpitam.h aprAmANikaM chAN^gIkriyamANaM kalpitamiti sarvasammatatvAditi |
etadeva dR^iShTAntena darshayati- gavAmiti ||
aR^iN^gibhAvena sahiteti sheShaH | kashchidgavAM R^iN^gitavamastItyAha- kashchichChashasyeti | tatra paroktarItyA gavAM R^iN^gitA kalpitA, dR^iShTatvAt.h | shashR^iN^gitA tvakalpitA.adR^iShTatvAditi syAt.h | na hyevaM loke pratItiH lokAnusAreNaiva cha paramArtho boddhavyo nAnyathA | lokanyAyasyaiva tadbodhopAyatvAditi |
tadevaM pratyakShabalena vishvasatyatA sAdhitA | tadbAdhakashaN^kA cha parihR^itA | tataH kiM siddhamityato yaduktaM pUrvapakShiNA sato.api kAraNatve pramANAbhAva iti tatparihR^itamiti vadansamIkaraNAntaramapi pariharati- asmAkaM tviti ||
satkAraNatvavAdinAm.h akhilaM pareNAkShiptaM yujyate | katham.h | bAdhavidhureNa pramANena jagataH satyatvasiddhau madhurAdInAM puShyayAdikAraNAnAM sattvasiddheH | tantvAdInAM cha vichitrasvabhAvatayA pramANena siddhAnAM na mR^idAdikAryakAritvaprasaN^gaH | nahi sata ivAsato.api svabhAvabhedo.asattvavyAghAtAt.h | pramANenaiva sataH kAraNatvopalabdheranupapattirAbhAsabhUtaiva | pramANena sattayA pramitAnAM madhurAdInAM sadbuddhimAtravailakShaNyakalpanA tyayuktaiva | anyathA sadbuddhayA.avagatAtsaptamarasAdapi pInatA satI syAt.h | Ishvarasya sarvakAraNatve.api tantvAdyapekShA puruShaprayatnAdyapekShA deshakAlAdiniyamashcha yujyata eva | tantvAdyapekShayaiva kAryamutpadyatAmitIshvarasya prasAdAt.h saN^kalpAt.h | nachaivaM nirvisheShasya shUnyasya saN^kalpo yujyate | nachaitadaprAmANikam.h | ArambhaNAdhikaraNoktarItyA.atrAgamAnumAnAdInAM pramAratvAt.h | nacha vedAdyAgamaprAmANyamasiddham.h | prathamasUtroktarItyA.a.agamaprAmANyasya siddhatvAt.h | anumAne.atiprasaN^go.apyAgamaprAmANyenaivApAsta iti | brahmAdInsR^iShTayAdAvIshvarasteShu kR^ipayA.apekShate parameshvaraniyogAnuShThAne teShAM paramapuruShArthalAbhAditi j~nApayituM prasAdAdityuktam.h | 
prAgvishva(sya)satyatvasAdhanAyopanyastasya pratyakShasyAnyathAsiddhimAshaN^kaya tatparihAratvena vaidharmyAchcha na svapnAdivaditi sUtraM vyAkhyAtam.h | idAnIM vishvamithyAtve parAbhihitasya anumAnasya dUShakatvenApi (tadvayA)vyAkhyAtuM mithyAtve.anumAnaM tAvachChaN^kate- dR^ishyatvAditi ||
sarvaM mithyetyukte sampratipannamithyAtve shuktirajatAdau siddhasAdhanatA, shUnye bAdhaH (cha) syAt.h | ataH satyatvamithyAtvAbhyAM vimatamityuktam.h | vimataM gaganAdikaM mithyA dR^ishyatvAt.h svapnavadityanumAnena vishvamithyAtvasiddheH kathaM (tatsa)satyatvamaN^gIkriyata ityarthaH  
dUShayituM pR^ichChati- iyaM cheti ||
tiShThatu tAvadvishvam.h | iyaM cha mA idameva dR^ishyatvAnumAnam.h | mithyA satyaM (tyA ve) veti sheShaH | AdyaM dUShayati- mithyeti ||
nahi shabde.avidyamAnena chAkShuShatvena shabdAnityatvaM siddhayatIti bhAvaH | dvitIye dR^ishyatvaM dR^ishyamadR^ishyaM vA | prathamaM dUShayati- vyabhichAra iti ||
dR^ishyatvaM mithyA na chedatha cha dR^ishyam.h | tadA (dR^ishyatvasya) dR^ishyatva eva vyabhichAro bhavet.h | dvitIye tvaj~nAnAsiddhatA hetoriti bhAvaH | 
syAdetat.h | mithyaiva dR^ishyatvamiti brUmaH | nachaivaM sAdhyAsAdhakatvam.h | varNadairghyAdInAM mithyAbhUtAnAmapi sAdhakatvasyobhayasiddhatvAt.h | chAkShuShatvAdInAM tvAropAbhAvAt.h | Arope.apyasAMvyAvahArikatvAdasAdhakatvaM, na tu mithyAtvAdityata Aha- sAdhakatvamiti ||
yatrodAharaNe mithyAtvaM sampratipannaM tatra sAdhakatve, yatra cha sAdhakatvaM saMmataM tatra mithyAtve vipratipattito.asatyasya sAdhakatvaM sAdhyameva, na punarasmAkaM siddhamiti |
vipratipattau sAdhakatvaM mithyAtvaM vA sAdhayiShyAmIti chet.h | kiM satyena pramANenota mithyAbhUtena | Adye tUktamevottaram.h | dvitIye doShamAha- tasya cheti ||
nahi kvApyasmAkaM mithyAbhUtasya sAdhakatvaM sammatam.h | atastasyApi sAdhakatvaM sAdhyameva | tasyApi sAdhakatvaM sAdhayiShyAmItyata Aha- itIti ||
pUrvoktaprakAreNetyarthaH | nahi sarvamasatyaM sAdhakamityekaM pramANamasti | nApi sadvAdI kadA.api sattvAsattvodAsInena pramANena sAdhyasiddhimaN^gIkuryAt.h | yenAnavasthAshAntirbhavediti | 
evamasiddhivyabhichArAbhyAmanumAnaM nirAkR^itya pramANabAdhaM chAha- sattvaM cheti ||
asya prapaJNchasya | anubhUtitaH siddhamato bAdhitaviShayaM chAnumAnamiti sheShaH | na kevalaM dR^ishyatvAnumAnasyAnena doSheNAbhAsattvaM, kintu yadanyadapi prapaJNchamithyAtve.anumAnaM jaDatvaM vA parichChinnatvaM vA parairuchyate tasyApItyAha- anubhUtIti || 
upalakShaNametat.h | pUrvoktavyabhichArAsiddhibhyAM chetyapi draShyavyam.h | tathAhi | jaDatvAdikaM satyaM mithyA vA | Adye jaDatvAdimanna vA | prathame vyabhichAraH | dvitIye.apasiddhAntaH | mithyA chetsAdhyasiddhirneti |
bhavedasattvamanumAnAnAM yadyanubhavavirodho bhavet.h | na chAsAvasti, mithyAtvAparaparyAyaM bAdhyatvaM hyanumAnasAdhyam.h | nacha tadabhAvaH pratyakSheNa vedyaH | tasya vartamAnamAtraviShayatvena kathaJNchidvartamAnakAlInAbAdhAbhAvaviShayatve.api kAlAntara(gata)bhAvibAdhAbhAvaviShayatvAyogAdityata Aha- atIteti || 
atrAtItagrahaNaM prAsaN^gikam.h | na kevalaM vartamAna ityaperarthaH | naH sarveShAm.h | anyathA tadvishiShyavyavahArAnupapa(tte)ttiriti bhAvaH | 
kimato yadyevamavartamAno.api kAlaH sAkShigochara ityata Aha- taditi ||
kAlAntarasambandhitayA sattvamabAdhyatvam.h | na kevalaM vartamAnakAlInabAdhAbhAvo.anubhavavedyaH | kintu sarvakAlagato.apItyarthaH | tatkathamityata uktam.h- dR^iShTasyeti ||
pratyakShAdipratItiviShayasya | pratyakShAdipratItInAM prAmANyasya sAkShiNA grahaNAditi bhAvaH | 
nahi viShayasya traikAlikAbAdhyatvamanantarbhAvya tatpratIteH prAmANyaM shakyagrahaNam.h | yadi pratItiM gR^ihNan.h sAkShI tatprAmANyagrahaNasvabhAvatvAttad.hgR^ihNaMstadviShayasya traikAlikAbAdhyatvaM vyavasthApayettadA shuktirajatAdipratIterapi sa eva grAhaka iti tasyA api prAmANyaM gR^ihNIyAt.h | tathAcha tadviShayasyApi rajatAdestraikAlikAbAdhyatvaM siddhayedityato dR^iShTashabdaM vyAkhyAti- dR^iDheti ||
yannirdoShatvenAvadhR^itayA pratItyA viShayIkR^itaM, tadeva dR^iShTamityuktam.h | kutaH | itarasya sammugdha(sya)dR^iShTasya dR^iShTAbhAsatvAt.h | mukhyAmukhyayoshcha mukhyagrahaNasya nyAyyatvAt.h | kR^itavyutpAdanaM chaitatprAk.h | 
satpratipakShANi cha dR^ishyatvAdyanumAnAnItyAshayavAnAha- bhrAnteriti ||
bhrAntiviShayatvena sampratipannAchChuktirajatAdikAdityarthaH | saMvR^itisatyasya tathAtvenAbhyupagatasya vishvasya visheSho vailakShaNyam.h avyabhichAravAn.h kadAchitkvachidapi sampratipannamithyAbhAve avartamAnaH | tena shUnyavAdinA.api, samyagiti asandehena | sa eva 
visheSho, naH asmAkaM mate vishvasya satyatvaM sAdhayiShyatIti sheShaH | tataH satpratipakShANi dR^ishyatvAdyanumAnAnIti | atra tenApi samyagaN^gIkR^ita ityanena pakShadharmatA samarthitA | avyabhichAravAnityanena tu vyAptiH | ayamatra prayogaH | vishvaM kAlatrAbAdhyam.h, prAtItikavilakShaNatvAt.h | vyatirekeNa shuktirajata(tAdi)vaditi |
nanu cha shuktirajatAdInAM prAk.h shUnyatattvaj~nAnAchChuktyAdij~nAnenaiva nivR^ittiH bhavati | prapaJNchasya tu shUnyaj~nAnena kadAchinnivR^ittirbhaviShyatItyevaM mayA prAtItikasAMvR^itayoH vailakShaNyamaN^gIkR^itam.h | nachedaM vishvasatyatve bhavatA hetUkartuM shakyam.h, virodhAdityata Aha- vij~nAnAditi ||
vyabhichAro nivR^ittiH | nAyaM visheSho.aN^gIkartuM shakyate, aprAmANikatvAt.h | na hyaprAmANikena R^iN^geNAshvo.anyato vi(shi)sheShyamANo dR^ishyata iti | nanvidaM kadAchidbAdhiShyate dR^ishyatvAchChuktirajatAdivadityanumAnasya sattvAtkathamatra pramANAbhAva ityataH (tasyo)svoktaM doShaM smArayati- prameti ||
yA cha shaN^kayate setyarthaH | svavirodhata iti | svaviShayasya svasya cha bAdhyatvApAdakatvAdityarthaH | anyathA vyabhichArApatteH | yasya viShayo.asan.h(yat.h)svayaM cha bAdhyaM, kathaM tatpramANaM bhavet.h | ato.asya visheShasyAprAmANikatvenAN^gIkartumashakyatve yo.anyo visheShaH prAmANikaH pramANAvirodhI chAN^gIkartavyaH, so.asmAkaM satyatve heturbhaviShyatIti | sa cha pramANagamyatvamarthakriyAkAritvaM cheti hR^idayam.h | 
nanu tarhyevameva kuto nochyate | tathochyamAne pramANAnAM tattvAvedakatvamatharkriyAyAH sattvamasati tadabhAva ityAdi bahu saMvidheyaM syAt.h | lAghavArthaM tvevamuktaM, tadapi yathAvasaramupapAditameva | 
yadvA prapaJNchasyAbAdhyatve parisheShapramANamanenoktam.h | tathAhi | jagato bAdhyatvamabAdhyatvaM cha prasaktam.h | tR^itIyaprakArAbhAvAt.h | bAdhyatvaM cha prasiddhapadArthatattvaj~nAnena, anyena vA | tatrAdyaM vAdiprativAdibhyAmanabhyupagamAt.h | dvitIyaM tu pramANAbhAvanirastam.h | parisheShAdabAdhyatvameva siddhayatIti | 
athavA vyApakAnupalabdhiliN^gakamanumAnam.h(anena)etena shlokadvayenoktam.h | bAdhyatvaM hi prasiddhapadArthataditaratattvaj~nAnanivatyartvena vyAptam.h | tachcha vyApakamanabhyupagamapramANAbhAvAbhyAM jagato vyAvartamAnaM svavyApyaM bAdhyatvamiti vyAvartayati | JOSHI-4
vaM prapaJNchamithyAtvAnumAnAni nirAkR^ityedAnIM tadanugrAhakatvena, satyatvapratyakShasya pratikUlatvena cha parotprekShitaM tarkamapi nirAkartumAshaN^kate- bheda iti || 
Adipadena visheShaNapratiyAginorgrahaNam.h | yadi gR^ihyata iti sheShaH | tarhIti cha | ayamarthaH | yadi prapaJNcho sAMvR^ito na syAttadA pratyakSho.apyasau na syAt.h | tathAhi | anekamedabhinno hi prapaJNcha iShyate | bhedasya chApratyakShatAyAM so.apyapratyakSha eva | vinA bhedena tatpratItAvadvitIyashUnyapratItyApatteH | nacha bhedapratItirupapadyate | bhedo hi pratIyamAno ghaTapaTau bhinnAviti ghaTapaTayovirsheShaNatayA, ghaTapaTayorbheda iti tAbhyAM visheShyatayA vA pratyetavyaH | bheda ityeva pratIterabhAvAt.h | yadvA ghaTAtpaTo bhinna iti, ghaTAtpaTasya bheda iti vA ghaTapratiyogitayA paTadharmikatayA cha bhedagrahaNameShyavyam.h | tatrobhayatrApyanyonyAshrayatvaM, visheShyayorghaTapaTayorj~nAne sati hi tadvisheShaNatayA bhedo j~nAtavyaH | nahi devadattAdarshane daNDasya tadvisheShaNatayA darshanaM yujyate | visheShyaj~nAnaM cha bhedApekSham.h | nahi bhedApratItau ghaTapaTAviti dvitvavishiShyArthapratItiH sambhavati | evaM visheShyatayA bhedapratItAvapi draShyavyam.h | tathA dharmipratiyogij~nAne sati bhedaj~nAnam.h tannirUpyatvAt.h | bhedaj~nA(na eva)ne sati cha dharmipratiyoginorj~nAnam.h | nahi bhedAgrahe dharmipratiyogibhAvo.avagantuM shakyate | tathAtve ghaTAdghaTasya bheda(ityapi) pratItiH syAt.h | nacha parasparAshrayANi kAryANi sambhavanti | 
ato vAstavatve bhedasya pratItyanupapattau prapaJNchasyApi tadApatteravichAritaramaNIyaH saMvR^itibhaya evAyamaN^gIkaraNIya iti |
nirAkaroti- neti || 
yaduktaM bhedasya durgrAhyatvaM tannAstItyarthaH | tatkathamityata Aha- svarUpamiti || 
yat.h yasmAdbhedo vastunaH svarUpaM tasmAt.h tasya vastuno gra(he)haNe sati pashchAdbhedagraha iti nAsti | kintu vastugraha eva bhedagrahaH | tathAcha kvAnyonyAshrayatvaM yena bhedo durgrahaH syAditi | 
yasmAdvastuno grahe tasya bhedasyAgraho nAsti tasmAdbhedo vastunaH svarUpamiti sambandhaH | ayamatra prayogaH | vimato bhedo ghaTasvarUpaM bhavitumarhati ghaTagrahe.agR^ihyamANatvarahitatvAt.h ghaTasvarUpavadeveti |
yadi atra tasya grahe gR^ihyamANatvAdityevochyeta tadA ghaTapaTAviti ghaTaj~nAnena j~nAyamAnena paTenAnaikAntikatvaM syAt.h | tadarthaM "tasya grahe.agraho na' ityuktam.h | nahi ghaTagrahe gR^ihyamANo.api paTo ghaTagrahe sarvathA gR^ihyata eveti niyamo.asti | yajj~nAne yatsarvathopalabhyate tattatsvarUpamiti vyAptAvuchyamAnAyAM daNDij~nAne daNDo.apyavashyaM sphuratyeva | nachAsau daNDinaH svarUpamityato visheShaniShThaiva vyAptirabhidhAtavyA |
kiJNcha vishiShyaM nAma visheShaNasambandhanimitto visheShyasyAkArabheda iti pI na vishiShyapratyaye visheShaNasphuraNamasti | kinnAma visheShaNaj~nAnaM vishiShyaj~nAnakAraNam.h | AshubhAvAchcha na kramo lakShyate | yadvA ghaTabhedau pakShIkR^itya niyamenAnyatarapratItAvanyatarasya sphuraNenAnyonyAbhinnatvaM sAdhyam.h | nahi daNDipratItau daNDa(sya)sphuraNe.api, daNDapratItau sarvathA daNDi(naH)sphuraNamastIti |
bhavedetadyadi bhedo vastugraha eva gR^ihyeta | nachaivam.h | kinnAma vastupratItyuttarakAlameva | nirvikalpake (hi) cha pratyaye vastumAtramavabhAsate | bhedasta vastudarshanottarakAlaM pratiyogismaraNe satyavabhAsate | yathA sAdR^ishyamabhAvashchetyata Aha- anyatheti ||
yadi bhedo vastupratItau na pratIyeta tadA.asyAmunA bheda ityuttarakAlaM savikalpaka(vi)j~nAnamapi na jAyeta | tathAcha tathA vyavahAro.api na syAt.h | asyAmuneti (hi) dharmipratiyogitayA vastudvayamuddishya bhedo j~nAyate | na chAgR^ihItabhedaM tathoddeShyuM shakyate | ekasminnapi tatprasaN^gAt.h | bhedasattAmAtreNa tadupapattiriti chet.h(na) | dUrasthavanaspatyorabhedapratyayAbhAvaprasaN^gAt.h | doShAttatra tatheti chenna | bhedasya svarUpasattayaivopayoge doShasyAkiJNchitkaratvAditi |
na kevalaM vastudarshane bhedasphuraNamanabhyupagachChato.asyAmunA bheda iti pashchAtkAlInaM savikalpakaj~nAnaM tathA vyavahArashcha nopapadyate | kiM tarhItyata Aha- agR^ihIta iti ||
yadi ghaTadarshane.api tadbhedo na dR^iShTastada(dA.a)nantaraM smaryamANaro gR^ihyamANo vA pratiyogI paTo.api vinA bhedenopalabdhavyaH | bhedAdarshane chAvashyamabhedaj~nAnaM syAt.h | tathA chottarakAlaM svasmAtsvayaM bhinna iti savikalpako bhedagrahaH syAditi | asvevamityata Aha- pratItIti ||
chashabdasyottaratra sambandhaH | paTAdghaTo bhinna ityeva hi savikalpikA pratItiranubhUyate | na jAtu svasmAtsvayaM bhinna iti | ataH pratItivirodhAdevaMvidhaH savikalpakagraho nAN^gIkartumuchita iti sheShaH | kiJNcha yadi svasvAtsvayaM bhinna iti savikalpako bhedagrahaH syAt.h | tadA kadAchittathAvidho vAgvyavahAro.api syAt.h | nachaivamityAha- nahIti ||
etena kimikapratItivirodhaH uta sarvapratItivirodhaH | nAdyo vyabhichArAt.h | na dvitIyaH | asiddherityapi parAstam.h | kadA.api kasyachidapi tathA vyavahArAbhAvena viparItavyavahAreNa cha sarvapratItisiddheriti | ato vastupratItAveva bhedasya sphuraNAttatsvarUpatvameveti | 
nanvevaM bhedasya vastusvarUpatvena tatpratItibhedAbhAvAditaretarasApekShatvasya sutarAmabhAvAnnAnyonyAshrayatvamityuktam.h | tatra kiM bhedo dharmiNaH svarUpam.h, uta pratiyogino.api | na tAvad.hdvitIyaH | ekasyaiva bhedasyobhayasvarUpatve.advaitaprasaN^gAt.h | Adye tu yadyapi dharmij~nAnabhedaj~nAnayonarAnyonyAshrayatvam.h | tathA.api pratiyogij~nAnApekShayA.anyonyAshrayatvaM kathaM pariharaNIyam.h | maivam.h | bhedasya svarUpato j~nAne pratiyogivisheShaj~nAnAnapekShaNAt.h | pratiyogisvarUpaj~nAne chaitadbhedaj~nAnAnapekShaNAt.h | astu tarhi visheShaj~nAne.anyonyAshrayatvam.h | taddhi ghaTAtpaTo bhinna ityutpadyate | tatra dhamirNo bhedena pratipannasya vA pratiyogitA, anyathA vA | natAvad.hdvitIyaH | svato.api bhedapratItyApatteH | Adye pratiyogisvarUpabhedapratItau dharmiNaH pratiyogitAyAM sa eva nyAyaH | tathAcha paTAdghaTasya bhedapratItau ghaTAtpaTasya bhedapratItirityanyonyAshrayatvamiti | maivam.h | vastuto.anyonyapratiyogikayorghaTapaTasvarUpabhedayoH pratItayoH satorasati sAdR^ishyAdau pratibandhake.anyonyapratiyogikatayA vishiShyabhedapratItau bAdhakAbhAvAditi | 
evaM svamatena bhedapratItAvanyonyAshrayatvaM parihR^itya bhinnabhedavAdinAM parihAramAha- dharmitveti || 
upalakShaNaM chaitat.h | dharmipratiyoginau che(tyapi)ti draShyavyam.h | tadbhAvo visheShaNatvaM visheShyatvaM cha | atra visheShaNavisheShyayoranyataratvAdbhedasya pR^ithaggrahaNAbhAvaH | ayamarthaH | kiM nirvikalpakapratItAvanyonyAshrayatvamuchyate uta savikalpakapratItau | 
nAdyaH | tatra dharmipratiyogisvarUpayostadbhAvayostadbhedasya bhedayorvA yugapa(dubhaya)davabhAsanAt.h | tathA visheShaNa(visheShya)bhUta(bhAva)yorghaTapaTayorbhedasya cha tadbhAvayoshcha yugapatpratIteH | yugapadeva sarvasyendriyasannikR^iShyatvAt.h | 
darshanayogyatvAchcha | nanu dharmipratiyoginorvisheShaNavisheShyayo(shcha)H tadbhAvo.aparo bhinnabhedavAdibhirneShyate | tatkathametat.h | maivam.h | bhUShaNakArAdibhistasyAN^gIkR^itatvAt.h | teShAmeva chAyaM parihAra iti | nanu yatra pratiyogI pashchAtpratIyate tatra yugapadavabhAso nAstIti tad.hdR^iShTAntena sarvatrApyevamanumIyata iti chenna | asannihitavatsannihitasyApyaj~nAnasAdhane pratitivirodhAt.h | yatra(cha)pratiyogI na sannihitastatrApi dharmidharmitvabhedAnAM tAvadyugapatpratItirnAnupapannA | tadidamuktam.h- ko virodha iti ||
dvitIyaM nirAkaroti- svarUpeNeti ||
asyAmuShmAdityupalakShaNam.h | anayorbhedo bhinnAvimAvityapi grAhyam.h | nivirkalpakapratItArthAnAmanyonyavaishiShyayamAtraM savikalpakaj~nAne.avabhAsate nAdhikamiti na tatrApItaretarAshrayatvamiti | tathA(chA)hurbhinnabhedavAdinaH | ekasyAmeva nirvikalpikAyAM saMvidi bhedasya bhedinoshcha yugapadavabhAsane sati tatraikaM bhedinamava(dhiM kR^itvai)dhIkR^ityaitasmAdayaM bhinna iti savikalpakabodhodayA(tkathama)nna vyatiriktabhedapakShe.anyonyAshrayatvamiti |
nanu kimarthamayaM paramatopanyAsaH | bhedapArthakyamantareNa visheShapratItAvasmAkama(pyevame)pyayameva parihAra iti j~nApanArtham.h | tarhIdameva vAkyaM tathA vyAkhyAyatAm.h | nai(chai)vaM (shaM)shakyam.h | tadbhedashcheti pR^ithagbhedagrahaNavirodhAt.h | visheShaNavisheShyabhAvena grahaNamapi na dharmipratiyogiprakArAdbhidyata iti vaisheShikaparIkShAyAmuktam.h | ato nAtra vyutpAdanamapi kR^itamiti | 
evamApAdakAnabhyupagamenAnyonyAshrayatvaprasaN^gaM nirAkR^ityedAnIM dUShaNAntaraM pratijAnIte- kiJNcheti ||
anyachchetyarthaH | kathamiti chet.h | kimatra yadi dharmyAdipratItyapekShayA bhedaH pratIyeta tadA.anyonyAshrayatvaM syAdi(tyA)tyevApAdyate, kiMvA yadi bhedaH pratIyeta tadA.anyonyAshrayatvaM syAditi | 
Adye doShamAha- bheda iti ||
kathamityAkShepe | paripR^ichChatIti mR^idUktiH | AkShipatIti yAvat.h | dharmyAdibhedagrahaNAt.h dharmyAdigrahaNasApekShabhedagrahaNAt.h | kathamidaM labhyate | dharmyAdipadasya tadgrahaNopalakShaNatvAt.h | Adipadasya cha kAraNArthasyA.a.avR^itteH | tadetatparasparaM vyAhatamiti sheShaH | tathAhi | bhedo durgraha iti pratij~nAya tadupapattaye hIdamuchyate | anena cha yadi bhedo dharmyAdipratItimapekShya pratIyeta tadA.anyonyAshrayatvaM syAt.h | tathAcha na pratIyetetyApAdanena pratIyate chAto na dharmyAdigrahaNApekShA tatpratItiriti labdhaM bhavet.h | tathAcha "bhedo durgrahaH'"pratIyate cha' ityetayoH kathaM na pUrvottaravirodha iti |
dvitIye pR^ichChAmaH | kiM pareNa kvApi bhedo na gR^ihItaH kiMvA kvachid.hgR^ihIta iti | AdyaM dUShayati- anyatveti ||
yadyanyatvaM kvApi na gR^ihItaM tadA.anyonyAshrayatvApAdanameva na shakyam.h | nirAshrayatvAt.h | taddhi pratItayordvayoH kAryakAraNabhAvAshrayaNe satyApadyate | antato vAdiprativAdinoH dUShyadUShakayorApAdyApAdakayorbhedAgrahe.anutthAnamevApAdanasya | dvitIyaM dUShayati- anyatvamiti ||
siddhaM pratItam.h | anyonyAshrayatve hi bhedapratItireva na syAt.h | nahyanyonyAshrayANi kAryANi kvApi dR^iShTAni prakalpyante | tathAchAsti chedbhedapratItiH nUnamAbhAsabhUtamevedamanyonyAshrayatvamapratibandhakatvAditi | asti bhedapratItiH sA na prameti tu tAtparyamiti chenna kimanyonyAshrayatvamanyonyotpAdaM pratibadhanAtIti mataM, kiMvA taddharmam.h | Adye kathamapramA.api bhedapratItirutpadyate | na dvitIyaH | anyayoranyonyAshrayatvamanyattu lupyata ityasyAnyAyatvAt.h | sAMvR^itI pra(tIti)tipattiriti chet.h | tatkiM paTa; sAMvR^ita iti yebhyastantubhyo jAtasteShAmeva kAraNaM bha(va)viShyatIti |
nanvanenAsya tarkasya kiM dUShaNamuktaM syAdityata Aha- etAdR^ishasyeti ||
na kevalametajjAtyuttaraM kintu yadanyadapi tadIyaM vachanam.h | tathAhi | bhedasyApi bhedAntarabhedyatve.anavastheti | tathA bhinne bhedaniveshashchettenaiva bhedena bhinnatAyAmAtmAshrayatvaM, bhedAntarAN^gIkAre tvanavasthA | abhinne bhedaniveshashchetsvato.api paTasya bhedApattiriti |
tathA na tAvatpratyakSheNa bheda eva dR^ishyate | bheda ityeva pratIteranubhavAt.h | vastuno.api pratItau na tAvadbhedapUrvaM vastupratItiH | uktadoShAt.h | nApi vastupratItipUrvikA bhedapratItiH | abhedena pratIte bhedapratItAvatiprasakteH | nacha yugapat.h | bhedapratItiM prati vastupratIteH kAraNatvena yaugapadyAyogAt.h | nacha prakArAntaramastIti |
tathA sattAvatkAraNaM vA kAraNe sattA vA | Adye kAraNasyAsattvam.h | dvitIye.asata eva kAraNatvamityAdi | 
tatsarvaM jAtyuttaramiti j~nApayitumetAdR^ishasyetyuktam.h | sarvasyApi svavyAghAtakatvAt.h | bhedasya sattAyAshcha svarUpAtiriktayorayuktayoH (ktAyAH) (ktatAyAH) ayuktAyAH) evAN^gIkaraNAchcha | 
katameyaM jAtiriti chenna | sAmAnyalakShaNasadbhAve.asya nirbandhasya vyarthatvAt.h | ahetuprasaN^ganityasamAsvantarbhAvAchcha |
mAyAshabdasya vrIhyAditvAnmAyIti sAdhuH | shUnyavAdinirAse(naiva)na mAyAvAdo.api nirasto veditavya ityatideshaj~nApanAya mAyI chetyuktam.h | evashabdasyottaratrata sambandhaH | 
nanvetadanyonyAshrayatvAdikaM sUtrakR^itaiva kuto na nirAkR^itamityata Aha- taditi ||
tasmAjjAtyuttarAkaratvAdupekShyAveva | natu parihArAya prativAdIkartavyau | etaduktaM bhavati | sadalameva pUrvapakShivachanaM nirAkartavyaM bhavati na nirdalam.h | anyathA.atiprasaN^gAt.h | etachcha jAtyuttaratvena nirdalamityupekShitaM sUtrakR^itA | asmAbhistu shiShyavyutpAdanAya nirAkR^itamiti |
syAdetat.h | shUnyAvAdI shUnyaM jagatkAraNaM manyate | mAyAvAdI tu brahma | tatkathaM nAsato.adR^iShTatvAdityAdishUnyavAdanirAsAya mAyAvAde.atideshaH | matavaiShamye.atideshAsambhavAdityata Aha- yadIti || 
tasmAdatidesho yukta iti sheShaH | tatkathamityata Aha- nahIti ||
lakShaNabhedena hi vipratipanno bhedo bodhanIyaH | nA(chA)sau shUnyabrahmaNoH sambhavati | dvayorapi nirvisheShatvAN^gIkArAt.h | 
nanu nirvisheShatvena bAhyalakShaNabhedAbhAve.api satyaj~nAnAnantAnandAtmakatvaM brahmaNaH svalakShaNaM mAyAvAdinA.aN^gIkR^itam.h | na shUnyasya shUnyavAdinA | tena brahmashUnyayorbhedo bhaviShyatItyata Aha- anR^itAdIti ||
brahmaNaH satyaj~nAnAdyAtmakatvaM nAmAnR^itajaDAdivirodhitvamevAbhimataM mAyAvAdino.anyasyAsambhavAt.h, "anR^itajaDavirodhirUpamantatrayamalabandhanaduHkhatAviruddham.h' iti tad.h vyAkhyAnAchcha | anR^itAdivirodhitvaM cha shUnyavAdI shUnyasyApi manyate | "jADyasaMvR^itiduHkhAntapUvardoShavirodhi yat.h' iti vachanAt.h | tato naitadapi bhedakamiti yukta evAtideshaH | 
syAdetat.h | prapaJNchamithyAtvAnumAnanirAsArthaM vaidharmyAchcha na svapnAdivaditi sUtram.h | tatra yat.h "bhrAnteH saMvR^ivisatyasya' iti dUShaNamuktam.h | tadeva vaidharmyAditi sUtre pratIyate | yatpunaruktaM dR^ishyatvasya satyatve tatraiva vyabhichAraprasaN^gAttasya mithyAtvaM vAchyam.h | tathAchAsAdhakatvamiti tatsUtre na dR^ishyate | tatkathametadvayAkhyAnamityata Aha- svavAkyeti ||
atra vAkyamiti hetuvAkyArtho dR^ishyatvaM lakShyate | tatpakSha iti viShayasaptamI | tanmithyAtvasAdhanaviShaya iti yAvat.h | iti shabdo hetau | aprayatnAt.h prayatnamavidhAya, "vaidharmyAchcha na svapnAdivat.h' ityanena nirAchakra iti sambandhaH | etaduktaM bhavati | dR^ishyatvasya mithyAtvaM shUnyavAdinaivAbhyupagatam.h | mithyAbhUtasyA(chA)sAdhakatvaM suprasiddhameva | ata e(vai)tadviShaye sadvAdinaH kimapi kR^ityaM nAstyeva | sphuTadUNavyutpAdane sUtratvavyAghAtAt.h | tasmAdetaddUShaNavyutpAdane sUtrakR^itA prayatno na vihitaH | asmAbhistu tadabhiprAyaH sphuTIkR^ita iti |
tathA.api "sattvaM chAsyAnubhUShitaH' iti yatprapaJNchamithyAtvasya pratyakShaviruddhatvamuktam.h | yachcha "mithyAtve mA na kAchana' iti niShpramANatvaM, tadubhayaM sUtre na dR^ishyata ityata Aha- cheti ||
asya mithyAtvasya | nanvanuktasamuchchayArthena chashabdenedaM dUShaNadvayaM sUchitamiti yathA vyAkhyAyate | tathA tadapi chAshabdArthatayA vyAkhyAyatAm.h | kimanuktatvAN^gIkAreNa | maivam.h | "na kR^ityaM prativAdinaH' ityuktvAt.h | sUtre hetuvisheShasyAnupAdAnAnniShpramANakatvaM j~nApitamityastu | kiM chAshabdasyobhayasUchakatvagrahaNena | na | sati shabde sAvakAshaj~nApakAdaraNAnupapatteH | svapnAdivaditi sUtraM svapnavaditi vyAkhyAtam.h | ko.atrAbhiprAyaH | uchyate | bahusthaleShu gR^ihIteyaM vyAptirityato na vyabhichAramarhatIti pUrvapakShiNo.abhimAnaM sUchayituM sUtrakAreNAdipadaM prayuktam.h | tathA.api prayogavelAyAmeka eva dR^iShTAnta upAdeyo.anyathA.a.adhikyaM prasa(jyate)jyeteti | yathA.a.aha | hetUdAharaNAdikam.h adhikamiti | etajj~nApanAya bhAShyakAreNa svapnavadityevoktamiti sarvaM sustham.h | 
|| iti shrImannyAyasudhAyAM asadadhikaraNam.h ||
|| atha shrImannyAyasudhAyAM anupalabdhyadhikaraNam.h ||
|| OM na bhAvo.anupalabdheH OM || atra yogAchArANAM matamapAkriyate | tadarthaM tadupanyasyati- j~nAnameveti ||
vij~nAnameva tattvaM, na rUpAdayashchatvAraH skandhAH, iti yogAchArA manyanta ityatharH | vij~nAnAN^gIkAre.api visheShamAha- ekamiti || advitIyamityarthaH | nanu j~neyamapi rUpAdikaM pratyakShAdisiddhaM tatkathaM vij~nAnameva tattvamityata Aha- akhileti || j~nAnameva j~neyakAram.h | na j~neyaM nAma j~nAnAdbhinnamastItyarthaH | kuto j~neyasya j~nAnAtmakatvamityata Aha- prabhAsata iti || j~nAnaM hi prakAshate | tena prakAshamAnatvasya j~nAnatvena vyAptau siddhAyAM nIlAderapi prakAshamAnasya j~nAnatvaM siddhamityarthaH | yadvA 
prabhAsate nIlAdinA sahaiveti sheShaH | tena "sahopalambhaniyamAdabhedo nIlataddhiyoH' ityuktaM bhavati |
nanvayukto j~nAnaj~neyayorabhedaH | bhedasya pratibhAsanAt.h | ekamiti chAyuktam.h | vij~nAnasantatInAM bhedasya ekaikasyApi santatau vij~nAnabhedasya cha vidyamAnatvAt.h | kiJNcha AstAmanyo bhedaH | bhedAbhAvastAvadabhyupagamyate | tenaiva vij~nAnasya sadvitIyatvAprApternaikatvamupapadyata ityata Aha- tatreti ||
tatra j~nAnaj~neyayoH bheda iti sambandhaH | santatibhedaH santatInAM parasparaM bhedaH | svabhedaH ekaikasyAmapi santatau pUrvottaraj~nAnabhedaH | kalpitA eveti sambandhaH | nAnAsaMvR^itibhUmiShu anekAj~nAnasthAneShvantaHkaraNeShu | yadvA nAnAsaMvR^itikAraNakAsu vAsanAsviti nimittasaptamI | taduktam.h "bhedastu bhrantibuddhayaiva dR^i(dR^ishya indA)shyetendAvivAdvayaH' iti | 
evamanUditaM matamapAkaroti- ityetadapIti |
pUrvamatasamuchchayArtho.apishabdaH | 
anena "na bhAve' iti sUtrAMsho vyAkhyAtaH | jagat.h bhAvo j~nAnaM na bhavatItyarthaH | bhavateranubhavArthatvAt.h | upasargA hi dhAtulInAsyArthasya vyaJNjakA eva | 
kuto na yuktamiti chet.h | kiM j~neyaM svarUpeNAsadeva vij~nAne samAropitaM vij~nAnAtmaka(mityu)muchyate, kiM vA paramArthasata eva j~neyasya jagato vij~nAnAtmakatvaM bhedamAtraM tvasaditi | AdyastvatItAdhikaraNarItyA nirastaH | na dvitIyaH | jagato j~nAnAbhede pramANAbhAvAt.h | na tAvattatra pratyakShamastItyAha- na hIti ||
anenAnupalabdherityetadvayAkhyAtaM bhavati | mA bhUtpratyakSheNa j~nAnArthayorabhedasiddhiH | prakAshamAnatvAdyanumA(nAttu)nena tu bhaviShyatItyata Aha- anubhavasyaiveti ||
sambandhamAtre ShaShThI | evashabdenAnubhavasyAnumAnataH prAbalyaM sUchayati | tanmataM tadabhimatamanumAnamiti sheShaH | j~nAnaj~neyayoraikyamiti (cha) vA | j~nAnaj~neyayoH sphuTaM bhedasyaiva sAkShisiddhatvAtkAlAtyayApadiShyatvamanumAnasyetyarthaH | anenAnupalabdherityetadupalabdhivirodhAditi cha vyAkhyAtam.h |
nanu bhedagrAhakaM pratyakShaM bhrAntamiti chenna | bAdhakAbhAvAt.h | anumAnaM bAdhakamiti tu na vAchyam.h | pratyakShasyAnumAnato balavattvAt.h | anyathA kAlAtItatochChedaprasaN^gAt.h | pratyakShasya bhrA(nti)ntatve.anumAnaprAmANyaM tasmiMshcha pratyakShasya bhrAntatvamityanyonyAshrayatvAchcheti | 
anumAnavirodhaM chAnumAnasya pratipAdayituM sUtram.h OM kShaNikatvAchcha OM || iti | tadvayAchaShye- kShaNikatvAchcheti ||
AshutaravinAshitvAdityarthaH | nacha j~nAnasya kShaNikatvaM bhrAntam.h | abAdhitapra(tIti)tyayasiddhatvAt.h | sthirarUpataH AshutaravinAshitArahita(tvAt.h)tvataH | anusmR^iteshchetyAdyuktaprakAreNa | atra kShaNikatvAkShaNikatvalakShaNaviruddhadharmAdhyAsaM bhedahetuM vadatA.a.antarabAhyatvAdiraneko viruddhadharmasaMsarga upalakShito boddhavyaH | 
evaM pratyekaM nirAkR^itAni bauddhamatAni sAdhAraNadoSheNa dUShayituM sUtram.h- OM savarthA.anupapatteshcha OM || iti | tadvayAkhyAti- sarveti || 
shrutiprAmANyasya samarthitatvAdavaidikaM pratyapi shrutivirodhakathanaM yuktameva | abhyupagatashrutiprAmANyaM (shiShyaM) prati vA | teShAM pakShANAmashivatvamanena j~nApyata iti | nanvanubhUtivirodhaH prAgukta eva punaH kasmAduchyate | upasaMhArArthamityadoShaH | yadvA tadIyaprameyAntare.apIti | 
|| iti shrImannyAyasudhAyAM anupalabdhyadhikaraNam.h ||
|| atha shrImannyAyasudhAyAM naikasminnadhikaraNam.h || 
|| OM naikasminnasambhavAt.h OM || jainamatamatra nirAkriyate | nirAkAryAMshaj~nApanAya tadupanyasyati- Aheti ||
dvividhaM tAvadvishvaM, jIvAjIvAtmakaM nirIshvaram.h | tatpunaH ShaD.hdravyAtmakam.h | tAni cha dravyANi jIvadharmAdhamarpudgalakAlAkAshanAmAni | tatra jIvAstrividhAH | baddhA yogasiddhA muktAshcheti | dharmo gatiheturjagadvayApI | adharmaH sthitiheturvyApaka eva | pudgalo rUparasagandhasparshavat.h dravyam.h | tat.h dvividham.h | paramANurUpaM saN^ghAtarUpaM cha | kAlaH, abhUdbhavati bhaviShyatIti vyavahAraheturapyaNurUpaH | AkAsha eko.anantapradeshashcha | sa dvividho lokAkAsho.alokAkAshashcheti | (e)teShvaNuvyatiriktAnyastikAyashabdAni | anekadeshavartini dravye.astikAyashabda(pra)vR^itteH | te cha jIvAstikAyo dharmAstikAyo.adhamarAstikAyaH pudgalAstikAya AkAshAstikAya iti paJNcha | 
atra cha mokShopayoginaH sapta padArthA jIvAjIvAsravabandhanirjarasaMvaramokShAH | jIvo j~nAnadarshanasukhavIryaguNaH | ajIvo jIvopabhogyaM vastujAtam.h | asravaH tadbhogopakaraNamindriyAdikam.h | bandho dvividhaH | ghAtikAghAtikachatuShyayabhedAt.h | AdyaM jIvaguNAnAM j~nAnA(nandA)dInAM pratibandhakam.h | dvitIyaM sharIrasaMsthAnatadabhimAnatatsthititatprayuktasukhaduHkhahetubhUtam.h | nirjaro mokShasAdhanaM tapaH | saMvara indriya(nirodhaH) nigrahaH | mokShaH svAbhAvikAtmasvarUpAvirbhAvaH | mokShagrahaNenaiva mokShamArgo.api saN^gR^ihItaH | sa cha samyagj~nAnasamyagdarshanasamyakchArityAkh.hyaratnatrayAtmakaH | 
tadetadvishvaM saptabhaN^gi pratyekaM saptaprakArakamA(mityA)ha kShapaNakaH | katham.h | sadityekaprakAraH | asaditi dvitIyaH | dvayaM sadasadAtmakamiti tR^itIyaH | advayam.h avaktavyamiti chaturthaH | dvayAdvayamiti paJNchamaShaShThau | tatra sadavaktavyaM cheti paJNchamaH, asadavaktavyaM cheti ShaShThaH | atatsarvamiti saptamaH | sarvamiti sadasadAtmakam.h, ataditi avaktavyam.h | 
atra saptabhaN^gitvanirAsArthaM naikasminnasambhavAditi sUtraM vyAchaShye- naitaditi ||
etatsaptaprakAratvaM kutaH | asambhavAt.h | so.api kathaM, dR^iShTivirodhataH | sarvaM hi svopAdhau sat.h paropAdhAvasat.h | svarUpeNa bhAvo.anyAtmatvAdinA.abhAvaH | dravyarUpeNa nityamavasthAbhedena anityam.h | svarUpAdinA.abhinnaM svaguNAdinA bhinnAbhinnamityeva pratIyate | nAto.anyena prakAreNa | ato vyavasthayA niyamagrAhakapratyakShAdivirodhenAsambhavAdayuktamevAnekAntamatamiti |
nanvekAntadarshanasya mithyAdR^iShTitvena na tadvirodho.asambhavamAhavatItyata Aha- bhAveti ||
yena rUpeNetyasyaiva vivaraNaM bhAvAbhAvatayeti | tachcha vyavasthitasadasattvAdyupalakShaNaM boddhavyam.h | yadvA bhAvAbhAvatayA.anyena cha yena sattvAdi(nA)rUpeNeti yojanA | athavA yena bhAvAbhAvatayA rUpeNeti sAmAnAdhikaraNyena yojyam.h | yadi vA bhAvAbhAvatayetyasya visheShaNametat.h | yena vyavasthitena rUpeNeti | kena pramANenetyAkShepaH | bhavedetanniyamadarshanasya mithyAdR^iShTitvam.h | yadi dR^iShTasya niyamasya nivArakamanekAntasAdhakaM prabalapramANaM syAt.h | na chaitadasti | nacha bAdhakena vinA pratyayAnAM mithyAtvaM kalpayituM yuktamatiprasaN^gAditi |
niyamasya bAdhakamAshaN^kate- tattaditi ||
sadvAdino hi sattvaM vishvasya pramANaiH prAtiShThipastadanaN^gIkAre doShAMshcha nyarUpayan.h | evamasadvAdino.apyasattvasthApanaM tadanaN^gIkAre dUShaNaM cha vyutpAditavantaH | tathA.anye.api svapakShasAdhanaM tadanabhyupagame bAdhanaM cha kR^itavantaH | tathAcha yadi sa(tya)tvaM nAN^gIkriyate tadA tu tadupanyastaM pramANamuparudhyeta dUShaNaM chAnuShajyeta | evamasattvAdyanaN^gIkAre.api | atastaddoShaparihArArthaM tattatpramANAnusaraNArthaM cha tattadAtmatA vishvasya mayA svIkR^itA | tathAchAnekAnte prabalapramANasadbhAvAtkathaM niyame bAdhakAbhAva iti | pariharati- tairiti ||
tarhIti sheShaH | 
idamatra vaktavyam.h | sadvAdimatAnusaraNasamaye.asattvAdibhaN^gIraN^gIkaroShi (vA) na veti | evamasadvAdicharaNasharaNapraveshavelAyAM sattvAdiprakArAnUrIkaroShi vA na veti | evamanyeShvapi pakSheShu vikalpaH | yadyAdyastadA.asau achaladarshanaH sadA sakalapakShAN^gIkAravAn.h tairdoShairakhilai(tairakhilairdoShai)rlipyate | tathAhi | sadvAdino hi na kevalaM sattve pramANaM tadanaN^gIkAre cha dUShaNaM cha vyutpAdya nivR^ittAH | kintvasattvAdipakSheShu doShAnapi vyutpAditavantaH | evamasadvAdino.api nAsattve pramANaM tadanabhyupagame bAdhakaM chAbhidhAyaivoparatA, kinnAma sattvAdipakSheShu doShAnapi upapAditavantaH | evamanye.api | tathAcha sakalapakShakakShIkAre (tu) tattadvAdyuktapakShAntaradoShalepaH kathaM na syAt.h | atha manyase | na te doShAH kintvAbhAsAH | te cha nAnekAntavAdaM bAdhanta iti | tadA kathaM tAni pramANAni | anaN^gIkAre doShAshcha nAbhAsAH | (ye nAnuma)yenAnusaraNIyAH | tasamttattadvAdivyutpAditapramANAdyanusAreNa saptabhaN^gIraN^gIkurvANena taduktavipakShadoShAnusAreNa tatparityAgo.api kAryaH syAt.h | tathA chAN^gIkAraparityAgAbhyAmubhayata AkR^iShyo.ayaM kaShyAM dashAmAviShyaH syAt.h | nanvekAnto dvedhA | kramAkramabhedAt.h | tatra kramAnekAnte tAvannAN^gIkAraparityAgau viruddhau | akramAnekAnte.api yena rUpeNa nityatvaM tenaivAnityatvamityAdyanaN^gIkArAnna virodhaH | tathAcha saptabhaN^gayaN^gIkAriNA mayA tAni pramANAni dUShaNAni cha vyavasthApitAni bhavantIti noktadoShaH | maivam.h | tattatpramANAdInAM vyavasthAnarhatvAt.h | na khalu tatta(tpramANavA)dvAdibhistAni tAni pramANAdIni sAvakAshAnyupanyastAni | tasmAtsarveShvapi (vAdiShu) vAdeShu paramAstikasya kathitaiva gatiH | api chaivamapi saptabhaN^gayaN^gIkAro nirmUla eva | na hyevaMvAdino vAdinaH prasiddhAH | sambhAvanayA tadaN^gIkAre cha na saptatvapariniShThA | sambhAvanAvakA(ko)shasya niHsImatvAt.h | kiJNcha sarvAN^gIkArapakShe syAdasti cha nAsti cheti pakShAtsyAdasti syAnnAstIti pakShadvayaM na bhidyate | 
dvitIyapakShe tu chaladarshana ityeva dUShaNam.h | apasiddhAntI syAditi |
tadevaM saptabhaN^gayaN^gIkAraH pramANaviruddho.aprAmANikashchetyuktam.h | akhilairdoShairlipyata ityanena parasparavyAhatishchetyapi sUchitam.h | JOSHI-5
evambhUtasyApi saptabhaN^ginayasya svIkAre.atiprasaN^gaM chAha- atihAyeti ||
asheShamAviruddhaM vadata ityasyopapAdanaM vyavasthitayA sadasattayA pramANAptaniyamamatihAyeti | sarve prakArA yasya vishvasya tattathoktam.h | tatashchAsau prakArashcheti vA | nanu kramAnekAnte tAvatkAlabhedena na vyAghAtaH | akramAnekAnte.api rUpabhedenetyata uktam.h- sadA sarvaprakAraM vadata iti || sadeti rUpAbhedasyApyupalakShaNam.h |
ayamAshayaH | yadi krameNa vA rUpabhedena vA.aneprakAratvam.h tadA nAyamanekAntavAdaH samarthanIyaH | sarvairapi vAdibhiraN^gIkR^itatvAt.h | nahi ko.api vAdI padArthAnAM kAlato rUpatashchAvasthAvaichityamanaN^gIkurvANo.asti | yaM pratyanekAntavAdAvatAraH saN^gachCheta | kevalaM kShaNabhaN^go vA.atyantasatkAryavAdo vA.avasthAvatoratyantabhedo vA.apAkaraNIyaH | ataH anekAntavAdamavatArayatA kShapaNakena sadA rUpAbhedenaiva cha sarvaprakAra(ka)tvamityeva vaktavyam.h | tathAcha na vyAghAtanistAra iti |
asheShamAviruddhaM sadA sarvaprakAratvaM vadato dR^iShTahAniH syAt.h | nirmAna cha sadA sarvaprakAraM vadato amagraho aprAmANikasvIkAraH syAt.h | vyAhataM sadA sarvaprakAraM vadataH svavyAhatatvaM syAditi yojanA | dR^iShTahAnAdyanuShaN^gidoShAntarasaN^grahArthamityAdyA ityuktam.h | hishabdaH sarvatra prasaN^gahetusUchanArthaH | ayamarthaH | yadi pramANaviruddhamapi sarvaprakAratvaM vishvasya svIkriyate tadA dahanashaityaM vA gavAlambhanAderdharmasAdhanatvAdikaM vA(chA).aN^gIkAryaM syAt.h | pramANavirodhena pratipakShanirAkaraNaM cha na syAt.h | kintu pratyabhij~nAdiviruddhamapi kShaNikatvAdikamaN^gIkartavyaM syAt.h | avisheShAt.h | yadi chAprAmANikamapi sarvaprakAratvamurarIkriyate tadA kharaviShANAdikaM vA gomAMsAdibhakShaNasya dharmasAdhanatvaM chorarIkaraNIyaM syAt.h | pramANAbhAvena paramatanirAso.api na kAryaH syAt.h | tada(pya)bhyupagamanIyameva bhavedavisheShAt.h | tathAcha dUShyopAdeyahInasya shAstranirmANamapi na syAt.h | yadi cha vyAhatamapi sarvaprakAratvamaN^gIkuryAt.h tadA mAturapi vandhyatvaM, jinopadeshasya pramANatayA.abhyupagatasyApyaprAmANyaM, baddhasyApi muktatvaM, muktasyApi baddhatvaM, siddhasyApi rAgitvaM, shvapachasyApi siddhatvamityAdisarvamapyaN^gI(kuryAt.h)kAryaM syAt.h | anyathA.anekAntabhaN^gaprasaN^gAt.h | evaMcha na shAstrapraNayanaprayAsaH kAryaH | mattonmattAdibhirevAsya kR^itatvAditi |
evaM vishvasya kShapaNakoktaM sarvaprakAratvaM nirAkR^itya taduktamarthAntaramapi nirAkartumanuvadati- vaktIti ||
kShapaNaka iti vartate | svaprabhaM svaprakAshaM, dehasya mAnaM parimANamiva mAnaM yasyAsau tathoktaH | atra dehamAnatvameva vipratipanno.arthaH | svaprabhatvaM tu sammatamevAsmAkam.h | yadvA svaprabhamiti kriyAvisheShaNam.h | vinA pramANena svIyayA prabhayotprekShyaiva vaktIti | athavA.anena dehaparimANatve jainoktaM pramANAbhAvasamanuvadati | tatra svashabdena svIyo deha uchyate | tatra prabhA yasyAsau tathoktaH | tathAcha prayogaH | devadattAtmA, taddeha eva, tatra sarvatraiva cha vidyate | tatraiva tatra sarvatraiva cha svAsAdhAraNaguNAdhAratayopalambhAt.h | yo yatraiva, yatra savartraiva svAsAdhAraNaguNAdhAratayopalabhyate, sa tatraiva, tatra sarvatra cha vidyate | yathA devadattagR^iha eva tatra sarvatraiva chopalabhyamAnasvAsAdhAraNabhAsvaratvAdiguNaH pradIpaH | tathAchAyaM tasmAttatheti | anyathA kamanIyatanayAliN^ganena sarvatrAhlA(dAka)dakarasya (sva)sukhasyAnanubhavaprasaN^gaH | tathAcha sarvAN^gINaromAJNchAdikAyarAnudayaH syAditi | yadvA pradIpasyeva svAnapAyinI prabhA yasyAsau svaprabha iti |
atrAtmanaH kAyaparimANatvanirAsArthaM sUtram.h || OM evaJNchAtmAkAtsnaryam.h OM || iti | tasya tAtparyamAha- tadapIti ||
kutaH | akAtsnaryAdiprasaN^gAditi sheShaH | pipIlikAdidehasthasya tatparimANasyAtmanaH karmavipAkavashAdgajagavayAdidehaprAptau tatrAkAtsnaryaM syAt.h | gajAdidehagatasya cha tatparimANasya pipIlikAdidehe.atirekaH syAdityubhayathA kAyaparimANatvAnupapattireveti | etadarthatvena (vA) cha nAnAsharIreShviti vAkyaM yojyam.h | tatrAnyathAbhAvAditi kAyaparimANatvAbhAvApatterityarthaH | 
syAdetat.h | yaM yaM dehaM  prApnotyAtmA tattatparimANo bhavatyato noktadoSha ityAshaN^kAnirAsArthaM sUtram.h OM nacha paryAyAdapyavirodho vikArAdibhyaH OM || iti | tasya tAtparyamAha- tadapyalamiti ||
chittasthaM parimANaparyAyaM tachChabdena parAmR^ishati | "nAnAsharIreShu praveshAdanyathAbhAvAt.h' iti sthUlasUkShmasharIreShu praveshAtsthUlasUkShmaparimANopaja(na)ne sati parimANatadvatoratyantabhedAnabhyupagamAdAtmana evAnyathAbhAvaprasaN^gAdityarthaH | 
astvAtmana evAnyathAbhAvAstataH ko doSha ityata Aha- anyatheti ||
sthitiH vyAptiH | tanmata jainadarshane | aN^gIkR^iteti sheShaH | tato.api kimityata Aha- taditi ||
yata evaM vyAptiryatashchAnyathAbhAvitvamaN^gIkR^itaM tat.h tasmAdAtmano.anityatvamApatatIti sheShaH | atra dR^iShTAntaH- pudgaleti ||
ivashabdo.adhyAhAryaH | pudgalasya dehasyeveti | yadvA pudgalashabdo jarajjainairAtmavAchitvena svIkR^ita ityatrAtmavAchI | (yadvA) yadi vA svamatenAyamAtmani prayuktaH | yathA.a.ahuH | "pudgalo nirayayaM giran.h' iti | nanvavasthAparyAyarUpeNA(pyA)tmano.apyanityatvamaN^gIkriyata eva | tatkathamanityatvApAdanamityato vA pudgalasya dehasyevetyuktam.h | yathA dehasya dehAkAranAmaparityAgena bhasmIbhAvalakShaNAnityatvaM tathAvidhamAtamno.apyApAdyata iti | nanu anyathAbhAvasyaivaM vidhAnityatvena vyAptirnAsti paramANvAdau vyabhichArAt.h | tatkathamApAdanam.h | maivam.h | parimANavyatyayalakShaNasyAnyathAbhAvasyaivaMvidhAnityatvavyAptatvena dehAdau dR^iShTatayA tadvato.apyAtmanastathAvidhAnityatvasya nivArayitumashakyatvAt.h | tadidamuktam.h- anivAritamiti ||
nanvasmanmatavadbhavanmate.apyAtmano.anyathAbhAvo.astyeva sukhaduHkhAbhyAmuchchanIchatvAbhyupagamAt.h | anyathAbhAvinashcha dehAderanityatopalabdhA | tasmAdbhavanmate.apyAtmano.anityatA durvAretyata Aha- neti ||
anyathAbhAvavato.apyAtmanaH prasajyata iti sheShaH | tatkathamityata Aha- chaitanyAderiti || asmanmata iti vartate | anityateti cha | tushabdo.avadhAraNe | asmanmate chaitanyAderlakShaNasya nivR^ittAveva visheShiNo lakShaNavato.arthasyAnityatA syAt.h | natu jainAnAmivAnyathAbhAvamAtreNa | etaduktaM bhavati | yasya vastuno yallakShaNaM tannivR^ittirUpo.anyathAbhAva eva tadanityatAnibandhanaM nAnyathAbhAvamAtramiti | evaM tarhi shabdAdilakShaNAbhAvAdgaganAdInAM mahApralaye vinAshaH syAt.h | cheShyAshrayatvAbhAvAchCharIrasya suptyAdau vilayo bhavedityata uktam.h- visheShiNo lakShaNasyeti || visheShavato lakShaNasya na tu lakShaNamAtrasyetyarthaH | 
kimato yadyevamityata Aha- neti || taditi sAmAnyena vAkyArthaM parAmR^ishati | anityatvakAraNatvenoktaM visheShiNo lakShaNasya nivartanaM chetane kvachidapi na syAt.h | atastasyAnityatApi na syAt.h | yadvA taditi lakShaNaparAmasharH | chetane vartamAnaM kvachinna nivartata iti sheShaH | 
visheShiNo lakShaNasya nivR^ittau lakShasyAnityatA syAdityuktam.h | tadvishadayati- oteti ||
otaprotAtmakatvaM nAma tantUnAM saMyogavisheShaH paTe lakShaNamiti sheShaH | aN^gasaMsthitiH karacharaNAdyaN^gAnAM sanniveshavisheShaH | AdishabdaH prakAravachanaH | anityatA lakShyasyeti sheShaH | yAvallakShyabhAvinAM lakShaNAnAM nivR^ittireva lakShyAnityatvanimittam.h | tAdR^ishaM chAtmanashchaitanyam.h | tachcha kadA.api na nivartate iti kathaM tasya vinAshaprasaN^ga iti | yaduktamAtmA svaprabha iti tadapyasat.h | svaprabhAvataH pradIpAderiva rUpasparshApatteH | rUpAdimatvAchcha vinAshitvApatteH | yadrUpAdimattadanityatvamiti pareNaiva vyApteraN^gIkR^itatvAt.h iti |
nanu siddhAnte.apyAtmano rUpAdimattvamaN^gIkriyata eva | rUpAdimato.anityatvamiti vyAptishcha | "rUpAdimattvAchcha viparyayo darshanAt.h' ityuktatvAt.h | tatkathamanityatvaparihAra ityata Aha- bhautikaM tviti ||
tushabdo visheShArthaH | sa eva bhautikamiti vivR^itaH | na rUpAdimAtramityevArthaH | nacha bhautikaM rUpAdikamAtmanyasti | tasmAnnAnityatAprasaN^ga iti bhAvaH | 
yathA bhavadbhiranyathAbhAvo visheShyate | yAvallakShyabhAvi(visheSha)lakShaNavyAvR^ittirUpo.anyathAbhAvo.anityatvavyApta iti | rUpAdimattvaM cha bhautikatvena | tathA.asmanmate.api visheShaNaprakShepe noktadoSha ityata Aha- naivamiti ||
tasya kShapaNakasya mate naivamanyathAbhAvo rUpAdimattvaM cha visheShyate | kintu sAmAnyamevAnityatvavyAptatayA.aN^gIkriyate tato noktadoShaparihAra ityarthaH | tatkathamityata Aha- anyatheti ||
bhUbhUdharAdejargato nAshitvasiddhaye yasyAnyathAbhAvastasyAnityatvamIritaM kShapaNakena | tathAshabdaH samuchchaye | rUpAdiyuktasyApyanityatvamIritamiti | yadvA yat.h rUpAdiyu(ktaM tatta)k.h tattathA.anityamIritamita yojanA | tasyetyata yasyetyanenAnvayaH | anyathA tu yachChabdashravaNAttachChabdAdhyAhAraH | pUrvavAkyAttasyetyanuvartate vA | etachchopapAdayiShyate |
uktamupasaMharati- vyAptyeti || 
yadanyathAbhAvi tadanityaM yachcha rUpAdimattadanityamiti vyAptyA | anyathAbhAvAdityupalakShaNam.h | rUpAdimattvAchchetyapi draShyavyam.h | syAdetat.h | sampratipannavyAptikavyApyAropo(Na) aniShyavyApakAro(paH)paNaM tarkaH | atra cha na chedvayAptiH sammatA kathaM tarhi 
tarkatvam.h | maivam.h | vyApyavadvayApterapi parAbhyupagatatve.api tarkatvAvirodhAt.h | evameva kvachidAshrayasyobhayAsammatAvapi na doShaH | vakShyati chaitat.h "paranyAyaistu dUShaNam.h' iti |
kShapaNoktaM prameyAntaraM nirAkartuM sUtram.h OM antyAvasthiteshchobhayanityatvAdavisheShAt.h OM || iti | tatrAntyAvasthiteshchetyetAvattAvadvayAkhyAti- nityeti ||
apishabdaH prameyAntaranirAkaraNasamuchchayArthaH | chashabdaH parimANaparyAyeNa saha samuchchaye | yA eShA nityordhvagatirmuktiriti jainaiH kathyate sA cha kathamAtmano vikR^itirno bhavet.h | bhevedeva | tatkatham.h | alokAkAshamAptasya | prAk.h lokAkAshastho hyayamAtmA nirantarordhvagatyA.alokAkAshamApnoti | tathAchAnyathAbhAvAdAtmano.anityatvApattiriti bhAvaH | anenAntyA (yA)avasthitiH santatordhvagatilakShaNA | tatashchAtmano.anityatvApattiriti sUtrakhaNDasyArtha ukto bhavati |
nanvanyathAbhAvamAtramanityatvasya prayojakamiti na tAvadbhavadIyaH pakSha ityuktam.h | nApi madIyaH pakShaH | tatkathaM pradeshavisheShasaMyogamAtrarUpAnyathAtvena muktAtmano.anityatvaprasaJNjanamityato jainapakSho.ayamiti samarthayituM tAvatpR^ichChati- kIdR^ishashcheti ||
kShapaNakena hi kShityAdeH sarvasya nityatvAdyanekAntaM samarthayamAnena dravyaparyAyAbhyAM nityatvamanityatvaM chetyuktam.h | dravyAkArasya kadA.apyanapAyAnnityatvam.h | paryAyo.anyathAbhAvaH tasmAdanityatvamiti | tatra vaktavyam.h | kIdR^isho.atrAnyathAbhAvo nAshaM prati hetutayeShyate | kiM saMsthAnAdilakShaNApagamarUpo vA, sadhAraNo veti bhAvaH | 
AdyaM shaN^kate- saMsthAneti ||
saMsthAnagrahaNaM lakShaNopalakShaNam.h | nAshahetutayeShyata iti sambandhaH | pratiShedhati- sa neti || 
vaktuM shakyata iti sheShaH | kuto netyata Aha- sa na hIti || yAvallakShyabhAvilakShaNApagamalakShaNo.anyathAbhAvo bhUsAgarAdiShu pakShaikadeshabhUteShu na hIdAnIM pramitastato hetoH sandigdhAsiddhatvaM syAdityarthaH | pramitatve tu tasyAnityatve.api saMshayo nAstItyanumAnaM vyarthamApadyate |
tarhi dvitIyo.astviti shaN^kate- yaH kashchiditi ||
pUrvavadeva sambandhaH | avivakShitavisheSha ityarthaH | evaM tarhi muktAtmano.apyanityatvApAdanaM susthitamiti bhAvenAha- muktishcheti ||
tAdR^ishI anyathAbhAvasvarUpA | evamapyAtmano nityatve bhUbhUdharAdInAmapi nityatvaM syAt.h | anyathA hetoranaikAntyAt.h | tadidamuktaM sUtrakR^itA | "ubhayanityatvAt.h' iti |
avayavopachayApachayalakShaNo.anyathAbhAvo.anityatve heturiti chet.h (na) | sphaTikAdau pakShaikadeshe sandigdhatvAt.h | rUpAdimattvaM savisheShaNamupAdIyate chetko doSha iti chenna | parasya vaiyarthyaprasaN^gAt.h | nahi paro rUpAdimatkiJNchinnityamabhyupaiti | Atmanastu prabhayA rUpAdimattvamApAditameva | yadvA Atmano rUpAdimattvaM svasiddhAnta eva | rUpAdimato.anityatvamiti vyAptyaN^gIkAre pUrvoktAnityatvaprasaN^go vyAkhyAtavyaH | 
kShapaNakoktamarthAntaraM dUShayitumanuvadati- deheti ||
dehamAne dehamAnatve | pramite (satI)ti sheShaH | vikAraH syAt.h sthAvarANAM sAtmakatvAN^gIkR^itAvAtmana iti sheShaH | iti sa mA bhUdityevamartham.h | sthAsnUn.h vR^ikShAdIn.h | anAtmanaH AtmAnadhiShThitAn.h | Aha kShapaNakaH | atra kShapaNakaH sthAvarAnanAtmana AhetyetAvatyeva vaktavye yadAtmano dehaparimANatvasya pramitatvAt.h vR^ikShAdInAmapi sAtmakatve tatparimANatvApattAvaN^kurAvasthAyAmaNumAtrasya mahAvR^ikShAvasthAyAM cha mahato vikAritvaM vikAritvAdanityatvaM cha prasajyeta | tanmA prAsAN^kShIdityetada(prasaJNjItyevama)rthati hetukathanaM, tatpUrvoktaprameyadR^iDhIkaraNArtham.h | yadi vikAritvamAtramanityatve prayojakaM jaino nAbhyupeyAt.h | tadA vikAritvenAnityatvaprasaN^gAdbibhyatA sthAvarANAmanAtmatvaM yattenAbhyupagataM tadanupapannaM syAt.h | nahi sthAvarANAM sAtmakatAyAmAtmano lakShaNApagamo bhavati | kintvanyathAbhAvamAtramiti | yadvA dUShaNasaukaryArthaM hetvanuvAdaH | 
tadidaM vikAritvApattibhayAtsthAvarANAmanAtmatvAN^gIkaraNamayuktam.h | tathA sati hastyAdisharIrANAmapyanAtmatvasyAN^gIkAyartvaprasaN^gAt.h | tatkathamityata Aha- hastyAdIti || 
pipIlikAdidehasthasya tatparimANasya hastyAdideheShu prApteShvanyathAbhAvaH syAt.h hi tasmAt.h iti | athavA sharIramAtrasyAnAtma(ka)tvamApAdya tadupapAdanamidaM kriyate | hastyAdisarvadeheShvapi Atmano.anyathAbhAvaH syAt.h | utpattisamaye 
dehAnAM hastavita(styAdimA)stimAtraparimANatvAt.h yauvane tUtkR^iShyaparimANatvAditi | anenAvisheShAditi sUtrakhaNDasyArtha ukto bhavati |
nanu cha viShamo.ayamupanyAsaH | alpaiva hi hastyAdideheShvAtmano vikR^itiH | vR^ikShAdau tu mahatI | tato vR^ikShAdInAmanAtmatve hastyAdInAmapi ta(dupa)dApAdanamanuchitamityata Aha- aNudehasyeti ||
aNudehasya pipIlikAdidehasya jIvasya gajatve prApte | yadvotpattisamaye aNudehasya hastavitastyAdiparimitadehasya, mahAgajatve prApte dehavyAptau (yA) yAvatI vikR^itiH, sthAsnutanau cha nuH puruShasya, yA vikR^itistasyAstasyAshcha parasparaM ko visheShaH | na ko.api | ayamarthaH | AtmanaH kiM mahatI vikR^itiranityatvahetutvAdanabhyupagantavyA | kiMvA vikR^itimAtram.h | nAdyaH | mahattvasyApariniShThitatvAtpariniShThAkalpane keShuchid.hvR^ikShAdiShu tadabhAvAt.h | tadanurodhenApi pariniShThAN^gIkAre hastyAdAvapi tadbhAvAt.h | dvitIye tUbhayorvikAritvenAvisheShAd.hvR^ikShAdivat.h hastyAdAvapi anAtmatvamaN^gIkAryam.h | hastyAdivad.hvR^ikShAdInAmapi sAtmakatvaM na parityAjyamiti | etena avisheShAdityasyArthAntaramuktaM veditavyam.h | 
syAdetat.h | na vayaM vikAritvApattibhayAd.hvR^ikShAdInAmanAtmakatvamAchakShmahe | kintu sAtmakatve pramANAbhAvAt.h bAdhakapramANasadbhAvAchcha | vR^ikShAdInAM dehatve tadvayApakamindriyavattvamapi syAt.h | nacha tadasti | tatkAryasya shravaNAderabhAvAt.h | so.api tajj~nApakasyAbhAvAt.h | adehatve cha na sAtmakatvaM shilAdivadityata Aha- gItAditi ||
gItAttAvad.hvR^ikShasyApi puShpaphalAvAptirdR^ishyate | tayA shravaNamanumIyate | vimataH shravaNavAn.h gItasAnnidhye sati labdhavikAsatvAdrAjAdivaditi | na chAyaM svabhAva eva | rAjAderapi tatprasaN^gAt.h | shravaNena cha shrotrasadbhAvo.anumIyate | evaM shItoShNasparshavisheShAtkArshyaM dR^ishyate | tena sukumArasharIravatsparshaj~nAnamanumIyate | tena cha tvagindriyasattvam.h | tathodakAdirasAtsthitirashuShyato.avasthAnaM dR^ishyate | tena sammatadehavadrasaj~nAnaM tato rasanendriyasadbhAvo.anumIyate | evaM kamanIyakAntAvalokanenotkorakatvaM tilavR^ikShasyopalabhyate | tena darshanakAmau | tato nayanamanasI siddhayataH | dhUpopayAgena chAtishayadarshanAd.hghrANasiddhiriti prasiddhasharIrAvisheShAtsthAvarANAmanAtmatA na siddhayet.h | 
kechinmUle niShiktAnAmapAmupari sarpaNAdAdhyAtmikavAyusambandhamanumAya sAtmakatvamanumiyate | tadasat.h | bhasmagulikAdau vyabhichArAt.h | 
etenAvisheShAdityetatprakArAntareNa vyAkhyAtaM bhavati |
"vakti svaprabham.h' ityAdikamutsUtritaM kasmAdvarNitamiti mandAshaN^kAM nivArayituM sUtrArUDhaM karoti- evaJNcheti ||
iti trisUtImiti sheShaH | tata eva tadarthameva | uktasyArthasya pratipAdanArthameva | evamanyatrApi sUtrAnupanyAsena vyAkhyAne.api naivamAshaN^kanIyamiti j~nApayitumidamabhihitamiti |
|| iti shrImannyAyasudhAyAM naikasminnadhikaraNam.h ||
|| iti shrImannyAyasudhAyAM patyaradhikaraNam.h ||
|| OM patyurasAmaJNjasyAt.h OM || iha mahAdevaM puraskR^itya pravartamAnAnAM matamapAkriyate | te chaturvidhAH shaivAH pAshupatAH kAlAmukhA mahAvratAshcheti | teShAM satyapyavAntarabhede sAdhAraNameva prameyaM vedavAdasyAtiviruddhatvAdapAkartumanuvadati- sarvaj~natvAdikairiti ||
pashupaterime pAshupatA iti chaturvidhA api gR^ihyante | te sadAshivaM jagadvichitrarachanAkatarAramAhuH | tato janmAdyasya yata ityuktamasaditi | aj~nAnAdidoShayuktaM kathaM jagatkartAramAhurityata uktam.h- doShavarjitamiti || sArvaj~nAdyabhAve.aj~nAnAdivarjanaM chetanasya nopapadyata ityataH sarvaj~natvAdikaiH sarvairguNairyuktamityuktam.h | yadvA sarvaj~natvAdikaiH sarvairguNairyuktaM doShavarjitamiti pradhAnalakShaNaviruddhArthopanyAsaH | jagadvichitrarachanAkartAramiti shrautabrahmalakShaNaviruddhArthoktiH ityavagantavyam.h | 
tadetaddUShayituM patyurasAmaJNjasyAditi sUtratAtparyamAha- tachcheti ||
chashabdaH pUrvatanaiH(mataiH) saha samuchchayArthaH | hishabdo hetau | tat.h pashupateH sarvajagatkANatvAdikaM mataM nopAdeyam.h | kutaH | patyuH pashupateH | asAmaJNjasyAt.h doShitvAt.h | tadanaN^gIkAre cha bahushrutivirodha iti yojanA | 
kAstAH shrutaya ityatastA udAharati- asyeti || 
anena "asya devasya mIL.hDuSho vayA viShNoreShasya prabhuthe havirbhiH | vide hi rudro rudriyaM mahitvaM yAsiShyaM vartirashchivAvirAvat.h' iti | (R^i.7-40-5) shrutimupAdatte |
"stuhi gartagam.h' ityanena "stuhi shrutaM gartamadaM yuvAnaM mR^igaM na bhImamupahatnumugram.h | mR^iLA jaritre rudra stavAno.anyaM te asmAnnivapantu senA' iti (R^i.2-33-11) | "utpipeSha' ityanena "rudrasya tveva dhanurArtniH ri utpipeSha' iti | "gR^iNIShaH' ityanena "kumArashchitpitaraM vandamAnaM prati nAnAma rudropayantam.h | bhUrerdAtAraM satpatiM gR^iNIShe stutastvaM bheShajA rAsyasma' iti (R^i.2-33-12) | "padam.h' ityanena "tava shriye maruto marjayanta rudra yatte janima chAru chitram.h | padaM yadviShNorupamaM nidhAyi tena pAsi guhyaM nAma gonAm.h' iti (R^i.5-3-3) | "yaM kAmaye' ityanena "yaM kAmaye taM tamugraM kR^iNomi taM brahmANaM tamR^iShiM taM sumedhAm.h' iti (R^i.10-125-5) | "mA' ityanena "mA shishnadevA api gurR^itaM na' iti | "ghnan.h' ityanena "ghnaMchChishnadevA abhivarpasA bhUd.h' iti | "ekosau' ityanena "eko nArAyaNa AsInna brahmA nacha shaN^karaH' iti | "tasmAt.h' ityanena "sa ruShyaH sa prasanno yadruShyo yatprasannastasmAdrudrasamprasAdAvabhUtAm.h' iti | "vaiShNavam.h' ityanena "teShAM makhaM vaiShNavaM yasha ArChat.h' iti | yaj~neneti, abadhnanniti, yo bhUtAnAmiti prasiddham.h | 
kathametAbhiH shrutibhiH pashupatenirrdoShatvaM viruddhamityatastAsAM tAtparyamAha- ityAdIti ||
abhavaH abhAvaH | pratIyante pashupateriti sheShaH | 
"asya devasya' ityanena parAdhInapadaprAptiH pratIyate | mIL.hhuShaH sechakasya, eShasya ichChArUpasya, asya viShNordevasya, pramR^ithe prabharaNe pUjAyAmiti yAvat.h | havirbhiH kR^ite sati vayA bandhako rudro, rudriyaM mahitvaM raudraM padaM, vide vivide lebhe, hi yathA tathA he ashvinau yuvAmapi irAvat.h annavat.h, varti vartanaM, yAsiShyaM ayAsiShya prAptavantau stha iti |
"stuhi' ityanena stAvakatayA pAratantyam.h | he rudra tvaM shrutaM prasiddhaM, gartasadaM hR^idayaguhAnivAsaM, yuvAnaM, mR^igaM na bhImaM siMhamiva bhIShaNam.h, ugram.h ugrANAM daityAnAm.h, upahantunam.h upahantAraM, nR^ihariM, stuhi stauShi | sa evaM stavAna stuvaMstvaM, jaritre stotre, tvAM stuvantaM mAm.h | mR^iLa mR^iDaya sukhasya | te senAshchAsmadanyameva nivapantu ghnantviti |
"rudrasya' ityanenAj~natvaM pAratantyaM mR^itishcha | AropitaM dhanurhanAvavaShyabhyAvasthitasya rudrasya shiro jyAyAM (vabhrirU)kAmarUpeNendreNa ChinnAyAmutkShiptA dhanurArtnirutpipeSha chichChedeti |
"kumAraH' ityanenApi pAratantyaM janishcha | he rudra kumAraH putro bhavAn.h jagadvayAmohanAya kailAsamupayantaM, tvAM vandamAnaM pitaraM kR^iShNaM prati nanAma | tena stutastvaM bhUreH puruShArthasya dAtAraM satpatiM gR^iNIShe stauShi stutavAnasi | evambhUtastvamasmAbhiH stutaH asme.asmabhyaM bheShajA bheShajAni saMsAravyAdhinirasanAni j~nAnAni rAsi dadAsi dehIti |
"tava shriyaH' ityanena parAdhInapadaprAptirjaniH pAratantyaM cha | he rudra yat.h yebhyaste janima janmAbhUtte maruto brahmaNo.atItavartamAnAstava shriye sampade chAru sundaraM chitramAshcharyaM upamaM upa samIpe mA lakShmIryasya saMvahanakartrI tattathoktam.h | yadviShNoH padaM marjayantaH shodhitavantaH kShAlitavantaH | tattvayA hR^idi nidhAyi nyadhAyi | tena kAraNena tvaM gonAM gavAM (vAchAM) madhye guhyaM nAma nArAyaNAdikaM pAsi japopadeshAdinA pAlayasIti | "aham.h' ityanena mR^itiH | ahaM brahmadviShe brahmadviShAM daityAnAM sharave hiMsakaM rudrAya rudraM hantavai hantumeva pralaye dhanurAtanomi vistArayAmIti |
"yam.h' ityanena parAdhInapadaprAptiH | ahaM yaM yaM rudraM kartuM kAmaye taM tamugraM rudraM kR^iNomi karomi evaM taM brahmANaM tamR^iShiM taM sumedhAM sumedhasaM  karomIti |
"mA' ityanenAj~natvam.h | atItAnAgatavartamAnA guhyAbhimAnino devA rudrA api no.asmAkamupAsyamR^itaM j~nAnarUpaM brahma mAgurna j~nAtavanta iti |
ghnannityanena mR^itiH | guhyAbhimAnidevAnghnannIshvaro varpasA balena sarvamabhyabhUdabhibhUtavAniti | 
"ekaH' ityanena pralaye.abhAvo janishcha |
"tasmAt.h' ityanena janiH | parameshvararoShajo rudra ityarthaH | samprasAdo brahmA | 
"teShAm.h' ityAdivAkyaiH pAratantyam.h | teShAM devAnAM yasho, vaiShNavaM makhaM viShNumakhe pashutvena niyuktaM rudramArChatprAptavaditi | devA yaj~nena rudreNa pashunA yaj~naM viShNumayajanteti | devAH puruShaM rudraM pashumabadhnanniti | yo bhUtAnAmadhipatI rudraH sa viShNorAj~nArUpAyAM tantyAM charati vR^iShA prasiddhatantyAmiveti |
etAsAM shrutInAmetadarthatvopapAdanaM tvachAryeNaivAnyatrodAhR^itebhyo vAkyebhyaShyIkAtashchAvagantavyam.h | ata eva sAmarthyAdityuktam.h |
sUtrArthamupasaMharati- sadoShatvAditi ||
tataH shrutibalena sadoShatvAtpashupatiH Isho jagatkartA na bhavati | doShi(No)yaj~nadattasyeva jagatkartR^itvAnupapatteriti |
yuktyantareNa shivasya jagatkartR^itvamapAkartuM sUtram.h OM sambandhAnupapatteshcha OM || iti | tasyArthamAha- asharIratvata iti ||
tasya shivasya | asharIrasyApi gaganAderjagatA sambandhadarshanAtkathametadityata sambandhameve vyAkhyAti | kvachit.h kArye | kartR^itveneti | kAyarkartR^itvalakShaNaH sambandho na yujyata ityarthaH | kvachidityanena kutaH sarvakartR^itvamiti sUchayati | ayamatra prayogaH | shivo na kartA.asharIratvAt.h suptapralInavaditi |
nanu shivaH siddho na vA | na dvitIyaH | AshrayAsiddheH | Adye tu kartR^itvenaiva siddha iti dharmigrAhakamAnavirodhaH | kiJNcha bhavanmate(.api) shivasya kartR^itvaM sharIritvaM chAN^gIkriyata eva | tathA chApasiddhAntAnyatarAsiddhI syAtAmiti | uchyate | idamatrAkUtam.h | pashupaterjagatkAraNatvaM vadanpraShyavyaH | kiM pAshupatAdishAstrANyanumAnAni (chA)vA.a.ashrityedamuchyate, uta shrutyAdikam.h | Adye tvatiprasaN^go.ayamuchyate | yadi pAshupatAdyAshrityedamuchyate tarhi tasyAsharIratvamapi tataH siddhamiti tadapyaN^gIkAryaM syAt.h | tathAcha kartR^itvAnupapattiriti | ata eva na yujyateti liN^.hprayogaH | dvitIye tu vakShyata iti | evaJNcha na kashchiddoShaH | shivasvarUpasya asmAkaM shrutyAditaH siddherAshrayAsiddhayabhAvAt.h | parasiddhenAsharIratvena kartR^itvAbhAvApAdanAddharmigrAhakavirodhAdyabhAvAt.h | 
etena pAshupatAdivirodhAt.h shrutayo.anyathA yojyA iti nirastam.h |
nanvasharIrasyApi kartR^itve bAdhakAbhAvAdvayAptividhuro.ayaM prasaN^gaH | 
kArakaprayoktR^itvaM hi kartR^itvaM na sharIritvamityata Aha- dehina iti ||
satyaM kArakaprayoktR^itvameva katarR^itvaM na sharIritvamiti | tachcha na prayatnena vinA sambhavati | na chechChAmantareNa prayatnaH | nacha j~nAnAdvinechChA | nacha sharIrAdR^ite j~nAnam.h | dehinAmeva jAgratAM j~nAnadarshanAt.h | adehinAM suptapralInAnAM chAdarshanAt.h | tataH kartR^itvasya vyApakaM sharIraM shivAdvayAvartamAnaM tadapi vyAvartayatIti |
nanu j~nAnajanmanyeva sharIrasyopayogaH | j~nAnasyendriyajanyatvAt.h | indriyANAM cha sharIrasaMyoganiyamAt.h | nityaj~nAnashcha bhagavAJNChiva iti kiM tasya sharIreNeti | evaM tarhi prayatnajanmanyevechChopayoginIti nityaprayatnasyechChA.api na syAt.h | tathechChotpattAveva j~nAnamupayujyata iti nityechChasya j~nAnamapi na syAt.h | 
atha shra prayatnamAtraM kartR^itvam.h, api tarhi j~nAnechChe api | paridR^iShTasAmarthyakArakaprayoktR^itvaM kartR^itvamiti hi vR^iddhA iti chet.h | tathA.apIchChAtyAge bAdhakAbhAvAt.h | kutashchaivaM kalpanIyam.h | kulAlAdau tathA darshanAditi chet.h | kiM tatra sharIraM na dR^iShTam.h | dR^iShTamapyanupayuktamiti chet.h | kinniyamAbhAvAdevamAshrIyate, anyatropakShayAdvA | nAdyaH | vyabhichArAbhAvAt.h | sharIrapreraNe.aparaM sharIraM nAstIti chenna | tenaiva sasharIratvAt.h | na dvitIyaH | nirastatvAt.h | anyathA j~nAnAdInAmapyanupayogaprasaN^gaH | kutashchAsya nityaj~nAnatvasiddhiH | AgamAditi chenna | parasparAshrayaprasaN^gAt.h | siddhe hyAgamaprAmANye nityaj~nAneshvarasiddhistatsiddhau chAgamasya tatpraNItatvena prAmANyasiddhiriti |
uktadoShaparihAramAshaN^kaya tannirAsAya sUtram.h OM karaNavachchenna bhogAdibhyaH OM || iti | tannetyantaM tAvadvayAchaShye- nacheti ||
yaduktamasharIratvAchChivasya kartR^itvAnupapattiriti | tadasat.h | kulAlAdayo hi kartAro daNDAdikaM sAkShAtprayatnenAdhiShThAtumanIshAnAstadadhiShThAnAya sAkShAtprayatnAdhiShTheyaM syAt.h | tataH kimapareNa sharIreNa | ata eva bhagavAnvishvamUrtiriti gIyate | na chAdisR^iShTeH prAk.h kArakAbhAvaH | mAyAderanAdervidyamAnatvAt.h | anyathA sR^iShTayanupapatteriti | AdipadenendriyANAM vakShyamANasyAdhiShThAnasya cha saN^grahaH | tadidaM nopapadyata ityarthaH | 
kuto netyataH sautrahetuM vyAkhyAti- bhogeti ||
yadi shivasya kArakagrAmaH sAkShAtprayatnAdhiShTheyaH syAttadA sa tasya sukhaduHkhAnubhavalakShaNabhogahetuH syAt.h | sAkShAtprayatnAdhiShTheye.asmadAdisharIre tathA darshanAt.h | karmArjitasyaiva tathAtvamiti chenna | sAkShAtprayatnAdhiShTheyatvena tathAbhAvasyApyApattebharogAdimatashcha neshvaratvam.h | ataH shivasya bhogAdiprasaN^gAnneyaM kalpanA yukteti |
JOSHI-6
etvantareNa shivasya vishvakartR^itvaM nirAkurvat.h OM adhiShThAnAnupapatteshcha OM || iti sUtraM vyAchaShye- adhiShThAna iti ||
yaH katarA kulAlAdiH sa pR^ithivyAdAvadhiShThAne sthita eva ghaTAdikAryaM kurvanpratIyate | natu niradhiShThAnaH kashchitkiJNchitkurvANaH | anena vyatirekAvinAbhAvena niradhiShThAnatvasyAkartR^itvena vyAptirupapAditA bhavati | tataH kimityata Aha- nAsyeti ||
asya shivasya | tadA AdisR^iShTisamaye | kuto nAsti | prAgutpannAnAM pR^ithivyAdInAM mahAbhUtAnAM pralaye sati | tasmAtkartR^itvamapi tasya nopapadyata iti sheShaH | nanu kArakANAmeva adhiShThAnatvaM bhaviShyati | maivam.h | sAdhiShThAnasya chetanasya bhogAdiprasakteruktatvAt.h | nanvayaM niradhiShThAnatvahetuH karturvipakShAtkulAlAdirvAkartuH sapakShAdghaTAderapi vyAvR^ittatvAdasAdhAraNaH | maivam.h | gaganAdau sapakShe vR^itteH | 
nanvidaM sUtradvayaM vyutkrameNa kuto vyAkhyAtam.h | sambandhAnupapattyadhiShThAnAnAnupapattyorubhayorapi parihAraH karaNavachchedityanena nirasyata iti j~nApanArtham.h | yadi khalu yathAkramameva vyAkhyAyeta | tadA sannihitAdhiShThAnAnupapattiparihAranirAsakamevedaM j~nAyeta | vyutkrameNa tu ubhayamadhye vyAkhyAne satyubhayasambandhi vij~nAyata iti | ata eva bhAShye.adhiShThAnAdirUpamityuktamatra tu dehAdivaditi |
nanu yuktaM kulAlasyAdhiShThAnasApekShatvaM sharIritvam.h | sharIraM hi gurutvAtprasaktapatanaM tatpratibandhAya sparshavadadhiShThAnamapekShate | anavasthitasharIrasya kartR^itvAyogAt.h | Ishvarasya tu sharIravidhurasya kimadhiShThAnameva | ihedaM jAtamityadivyavahArastu gaganAdikamAshrityopapatsyata ityata Aha- adehashchediti ||
sadetyanena vyAptimupapAdayati | ata eva shilAkAShThAdivadityanekadR^iShTAntopAdAnam.h | tathAcha kutaH sAvarj~nam.h | kutashcha sarvakartR^itvamiti bhAvaH | syAdetat.h | na sarvathA sadAshivaH asharIraH | kintu lIlayA sharIrANyapi gR^ihNAti | tato nAyaM doShaH | nacha bhogAdiprAptiH | lIlayA gR^ihItasya vigrahasya tadahetutvAdityata Aha- dehI chediti ||
antavAnmaraNavAnsyAt.h | upalakShaNaM chaitat.h | duHkhAdimAMshcha syAdityapi draShyavyam.h | nanvasau vigraho na taddheturityuktam.h | maivam.h | sharIraM na bhogAyatanaM chetyasya vyAhatatvAt.h | sharIratvenaiva tadanumAnAchcha | tadidamAha- eveti || etena "antavattmasarvaj~natA vA' iti sUtraM vyAkhyAtaM bhavati | pAThakramAdarthakramo garIyAnityato vyutkrameNa vyAkhyAnam.h | 
nanvevaM shivasya jagatkAraNatvamapAkurvatAM ko.abhiprAyaH | kimakartR^ikamevedaM vishvamiti | kiMvA viShNukartR^ikamiti | nAdyaH | kAryasyAkartR^ikatve virodhAt.h | apasiddhAntaprasakteshcha | na dvitIyaH | viShNAvapi kartaryabhyupagamyamAne doShANAmeShAM samAnatvena (sva)vyAhatatvAt.h | tathAhi yaduktamasAmaJNjasyaM shivasya tattAvadviShNAvapi samam.h | "janitota viShNoH' ityAdau janmAdidoShashravaNAt.h | sambandhAnupapattyAdikaM tu sphuTamevetyata Aha- nacheti ||
etadakhilaM doShajAtaM, viShNAvapi vishvasya kartaryabhyupagate samAnamiti na vAchyam.h | kutaH | shrutyaiva sakaladoShaparihAreNa viShNorvishvakAraNatvasya pratipAditatvAt.h |
nanu pashupaterapyevamAgamairanumAnaishcha jagatkAraNatA pratipAditaiva | tataH ko visheSha ityata Aha- shrutIti ||
pAshupatAdito.api shrutInAM prAmANyasya gurutvAt.h | etaduktaM bhavati | pAshupatAdikaM hi shive jagatkartari sarvaj~ne siddhe tatpraNItatvena pramANatvena nishchIyeta | nishchite cha tatprAmANye shivasyaivaMvidhasya siddhirityanyonyAshrayatA duravadhAraNaprAmANyam.h | anyataH shivasyaivaMvidhatAsiddhAvalamanena | na chAnyattAdR^ishaM pramANamasti | anumAnAnAM dUShitatvAt.h | nachaivaM shrutiprAmANyam.h | apauruSheyatvena karaNadoShANAM bAdhakapratyayasya chAbhAve sati tasya niShkampameva svato nishchitatvAt.h | ato nishchitapramANabhAvayA shrutyA vidhUtAvadyagandhaM viShNorjagatkAraNatvaM siddhayatyeveti | 
kAstAH shrutaya ityatastA udAharati- mana iti ||
anena "buddhimano.aN^gapratyaN^gavattAM bhagavato lakShayAmAha | buddhimAnmanovAnaN^gavAnpratyaN^gavAn.h' iti shrutimupAdatte | "ya eva' ityanena "yadAtmako bhagavAMstadAtmikA vyaktiH kimAtmako bhagavAnj~nAnAtmaka aishvaryAtmakaH shaktyAtmakaH' iti | UrjitA balavatI | sarvatrApratibaddhA | etadAtamako bhagavAMstatastasya deho.apyetadAtmaka iti shrutilabdho.arthaH | "na te viShNau' ityanena "na te viShNo jAyamAno na jAto devamahimnaH paramantamApa' iti | "vAsudevaH' ityanena "vAsudevo vA idamagra AsIt.h' iti | "mAtrayA' ityanena "paro mAtrayA tanvA vR^idhAna na te mahitvamanvashnuvanti' iti |
kathametAbhiH shrutibhirabhipretArthasiddhirityatastAsAM tAtparyamAha- ityAdIti || 
nityashchAsau guNAtmA cheti tathoktaH | tasmAt.h | tatra "buddhiH' iti shrutyA viShNordehavattvamavagamyate | aN^gaM dehaH, pratyaN^gAni hastAdIni, lakShayAmahe j~nApayAmaH | kathaM buddhimAnityAdi | "yadAtmako bhagavAn.h' ityanayA bhagavato dehasya j~nAnAdiguNAtmakatvAt.h | vyaktiH dehaH | "na te viShNau' ityanA bhagavo dehasya j~nAnAdiguNAtmakatvamanAdinityatvam.h | jAtAdibhiraprApyamahitvasyAnyathA.anupapatteH | "vAsudevaH' iti shrutidvayenAnAdinityadehatvam.h | "ajasya' ityanayA dehavattvaM 
tasyApyajatvam.h | "paro mAtrayA' ityanayA deshakAlaguNairaparichChinnatanutvam.h | "saddehaH' ityAdishrutidvayena janmAdidoSharahitaguNAtmadehavattvam.h | saddeho janmAdidoSharahitadehaH | sukhagandhaH sugandhaH | j~nAnabhA na tu taijasabhAH | j~nAnaj~nAna ityAderatishayitaj~nAna ityAdirityarthaH | priyAdishabdAH sukhavisheShavAchinaH | anyat.h prAkR^itAdikam.h | "manasaH' ityAdishrutidvayena dehavattvaM tato jagato janma cha | "brAhmaNo.asya' ityAdivAkyasheShAt.h | pakShayoH pArshvayoH |
atra kAsuchit.h shrutiShu vivakShitArtho na sphuTaM pratIyate | kintUpapattisAdhya ityAshayavatoktam.h- balAditi || AvirAsIdityanena satkAryavAdaM sUchayati | Iyate j~nAyate | atra sakalajagatkAraNatvasyaiva shrutisiddhatve sarvadoShaparihAraH sidhyatyeva | nahi doSheShu satsu tatsambhavati | tathA.api dehAbhAvaprayuktAni dUShaNAni prayuktAni | tasya cha dehasya j~nAnAnandAdiguNAtmakatvena jananAdidoShaparihAro.api siddhaH | janitotetyAdivAkyaM tu bahvIbhirniravakAshAdibhiH shrutibhiH viruddhamanyathAvyAkhyeyam.h | tadidamuktam.h- sandarbhabalAditi ||
syAdetat.h | deho j~nAnAnandAdiguNAtmA.anAdinityashchetyetachChasho viShANavAnitivadviruddham.h | yo dehaH sa bhautiko janmAdimAniti niyamadarshanAt.h | tato viShNordehamaN^gIkR^itya tasyAbhautikatvAdyaN^gIkAre shashasyApi viShANitvamaN^gIkAryamityato dehasyAbhautikatvAdinA virodhaM tAvadapAkaroti- mAnasattvAditi ||
ka ityAkShepe | nAsti virodha ityarthaH | idAnIM shashaviShANapratibandIM mochayati- neti ||
aN^gIkurmaH shashaviShANamapi | yadi parameshvaravigrahasyAnandAdyAtmakatvamasti prAmANikaM syAt.h | nachaivam.h | nahyaprAmANikaM kenApi kadA.api kvachidapyeShyuM shakyata iti | nanu prAmANikatve.api virodhAbhAvaH kathamityata Aha- avirodha iti ||
yayoH kvachitsahadarshanaM tayoravirodhaH | yayostu niyamena vyadhikaraNatayaiva dasharnaM tayoH virodha ityevaM sahadarshanAsahadarshanalakShaNena mAnena (hi) vastUnAmavirodhavirodhAvavagantavyau | tanniyamAkasyAnyasyAbhAvAt.h | ataH pramANena sahadR^iShTe.arthe virodhaH kathaM syAdvayAghAtAditi |
upasaMharati- ata iti ||
pramANaiH sahadR^iShTe.athare virodhasyAnAshaN^kanIyatvAt.h | uktam.h udAhR^itAbhiH shrutibhiH | samastaM chidAnandAdyAtmakaniravadyavigraheNa jagatkAraNatvam.h | etachchArUpavadevetyAdinA vakShyamANaM shiShyahitaiShiNA.a.achAryeNAtroktamiti j~nAtavyam.h |
nanvetadasmAkamapi samAnam.h | tathAhi | yadyapi pAshupatAdikamashakyAvadhAraNapramANabhAvam.h | tathA.api "j~nAtvA shivaM shAntimatyantameti |' "eko rudro na dvitIyAya tasthe |' "sa imAn.h lokAnIshata IshanIbhiH' ityAdyAH shrutayastAvachChivasya jagajjanmAdihetutAmAchakShate | shivAdinAmopetatvAt.h | nacha tathAvidhasyAsamaJNjasatvaM sambhavatItyudAhR^itAH shrutayo.anyathA yojyAH | ataH sambandhAnupapattyAdikaM shrutirevAbhAsayiShyati | tadghaTakaM vA kimapi kalpayiShyatItyata Aha- shivAdIti ||
bhavedevaM yadyetAH shrutayaH shivaparAH syuH | nachaivam.h | kintu shivAdinAmayuktA api viShNuviShayA eva |
nanvetatkutaH | evaM satyasmAbhirapi vaktuM shakyata eva | eko nArAyaNa ityAdyA api shrutayaH shivaparA iti | maivam.h | shivAdinAmnAM viShNau shaktimattvAt.h | nArAyaNAdinAmnAM shive shaktyabhavAt.h | atrApi kiM mAnamityata Aha- nAmAnIti ||
anena "nAmAni vishvAbhi na santi loke' ityAdikAM shrutimupAdatte | "ekaH' ityanena | "yo devAnAM nAmadhA eka eveti | nAmAni dhatta iti nAmadhAH | nAnyasya vAchakAni | na tadanyeShu vartante | apare shivAdishabdAH | uktaH samanvayashcha tatra mAnamiti sambandhaH | samanvayagrahaNenaitadapi parihR^itam.h | etA api shrutIrahaM shivAdivi(vavi)ShayatayA vyAkhyAsyAmIti | upakramAdibhirliN^gAdibhishcha bhagavatparatayA nishchitatvAditi |
mA bhUchChatibhiH shivasya jagatkAraNatvAvadhAraNaM shaivapurANaistu bhaviShyati | nacha tAnyapi viShNuparANi | upakramAdibalena shivaviShayatayA nishchitatvAdityata Aha- purANAnIti |
purANAdyaiH vaiShNavaiH | viruddhatvAt.h prAk.h prAbalyachintAyAH satpratipakShatvAt.h | taduttaraM bAdhitatvAchcha | tat.h tatra, shivasya jagatkAraNatve | 
na kevalaM vaiShNavAdipurANAdiviruddhatvAdapramANaM shaivapurANam.h | kintu shaivapramANa(purANa)viruddhatvAdapItyAha- taditi |
tadviruddheShu shaivapurANAdiviruddheShu shivajagatkAraNAdiShu no mAnam.h | shaivapurANamiti sheShaH | kathaM shaivapurANasya shaivapurANavirodha ityata Aha- pUrveti || etachchAnyatra darshitam.h | kiJNcha shaivavaiShNavapakShapAtashUnyabrAhmapurANaviruddhatvAchcha shaivapurANaM vimate.arthe na mAnamityAha- sameti ||
idamapyanyatra darshitam.h | evaM tarhi vaiShNavAnAmapi purANAdInAmaprAmANyaM syAt.h | teShAmapi shaivabrAhmapurANaviruddhatvAtpUvarAparavirodhAchchetyata Aha- niyamAditi ||
ekaprakAratvAt.h | pUrvAparavirodhAbhAvAt.h | shaivAdipurANAnAmetatpratibandhakatvAdyasAmarthyAdityaperarthaH | teShAM nAprAmANyamiti sheShaH | nanu vaiShNaveShvapi purANAdiShu shivAdInAM jagatkAraNatvAdikaM viShNunA tadIyastutyAdikAraNaM cha pratIyata eva | tatkathaM niyama uchyata ityata Aha- mohArthamiti ||
shivAdInAM jagatkAraNatvAderayogyajanavyAmohanArthamevoktiH, chashabdAdviShNunA shivastutyAdermohArthaM kR^itasyAnuvAdatashcha niyamo na viruddha iti | kathaM shaivapurANAdInAM pratirodhakatvAdyasAmathyarmityata Aha- mohArthamiti || shaivapurANAdInAM mohArthameva uktitaH kR^itatvAt.h | chashabdena vaiShNavAnAM tattvaj~nAnAtharmeva kR^itatvAt.h | atra chArthe.anyatra pramANAnyuktAni | 
adhikaraNArthamupasaMharati- viShNuriti ||
tasmAditi siddhamiti sheShaH | nanu skandAdimatAnyapyuktArthavirodhIni santi tAni kuto.atra na nirAkriyanta ityata Aha- skandeti ||
amuto nyAyataH pAshupatamatanirAkaraNanyAyataH | ato na nirAkriyanta iti sheShaH | kathamanena nyAyena tannirAkaraNamityata Aha- asheSheNeti ||
kAtsnaryena tadIyasiddhAntAnAM pAshupatasiddhAntasya chAvisheShataH | kevaladevatAntaraparigraheNaiva siddhAntabhedaH | prakriyA tu sarvatra samAnaiva | ataH pUrvanirAkaraNanyAyenaiva tannirAkaraNaM yuktameveti bhAvaH | 
|| iti shrImannyAyasudhAyAM patyuradhikaraNam.h || 
|| atha shrImannyAyasudhAyAM utpattya(shaktya)dhikaraNam.h ||
|| OM utpattyasambhavAt.h OM || shAktaM matamatrApAkriyate | na nirAkartavyamevaitat.h | skAndAdimatavadasyApi pUrvanyAyenaiva nirastatvAt.h | yathA hi | patyurityasya sthAne skandasyetyAdi paThitvA.asAmaJNjasye tadanusAriNyaH shrutaya udAhriyante | sambandhAnupapattyAdikaM cha tadviShayaM yojyate | tathA shaktAvapi vaktuM shakyameva(te) | anyathA skandAdisharnamapi pR^ithagapAkaraNIyaM syAt.h | athochyeta | shAktamate pAshupatAdAchArabhedAdervidyamAnatvAttatsiddhAntAvisheSho nAstIti | tanna | saurAdimateShvapi tasya vidyamAnatvAt.h | atha kiM tena | devatAvisheShaparigrahamantareNoktArthaviruddho dUShyo.atharH sarvatra samAna eveti brUShe | tachChAkte.api samAnamityato naitadapi pR^ithagapAkaraNIyamityata Aha- nirAkR^itAviti ||
satyam.h | skandAdivachChAktasyApi matasya na pAshupatAdvisheShaH | ata evoktadoShagrAmaviShayatvamapi | tathA.api tatrAsAdhAraNasya dUShaNa(syApi vi)sya vidyamAnatvAttadvivakShayA shaktimataM pR^ithagbhaN^gayA dUShyate sUtrakAreNa | utpattyasambhavo hi shAktasyaivAsAdhAraNadoSho na tu puruShadaivatAnAm.h | etachcha vakShyAma iti |
evamadhikaraNArambhamupapAdyedAnIM shAktamata(sthiti)mupanyasyati- mahatIti || 
shaktimatamiti vartate | sarvasyAgAminA itishabdena sambandhaH | devI mahatI sarvotkR^iShyeti shaktimatamiti | kathaM mahatItyata uktam.h- sarvakAraNamiti || sakalajagatsR^iShTayAdikAraNatvAt.h sArvaj~nAdisarvaguNavatI samastadoShadUrA bha(ga)vatItyataH sarvotkR^iShyeti | nanvidaM shAstramanyonyavyAhataM kathaM pramANaM syAt.h | bhuvaneshvarItantre hi saiva mahatI sarvakAraNamiti chochyate | tripurAtantre tu tripuraiva | tathA bhaivarItantre bhairavI | evaM kubjikAditantreShvanyA chAnyA cha | nacha bahvInAM sarvottamatvamupapadyata ityata uktam.h | hrIN^kArI tripurA bhairavItyAdinAmabhiH sA bhagavatyekaivAbhidhIyate | ato na (nAnyonya) vyAghAta iti |
shAktAshcha trividhAH | mahAvAmA madhyavAmA aNuvAmAshcheti | eta eva kvachichChAktashAmbhavA.a.aNashabdairuchyante | tatrAdyAnAM matavisheShaM darshayati- tasyA iti ||
tasyAH kevalAyA eva shakteH | sadAshivagrahaNena matAntarAdbhedo darshitaH | tatra sadAshivasya shaktito janmAnabhyupagamAt.h | evamupanyastaM mahAvAmamataM tAvadayuktamityAha- taditi ||
nirantaropanyastaM mahAvAmamataM taditi parAmR^ishati |
kuta ityAkAN^kShAyAM sUtram.h utpattyasambhavAditi | tadvayAkhyAtuM tAvadvayAptimupapAdayati- dR^iShTeti ||
atra sR^iShTishabdenApattyotpattirvivakShitA na sR^iShTimAtram.h | tasya kevalAbhyo.api strIbhyo darshanAt.h | sadeti vyabhichArAbhAvaM sUchayati | vAshabdastushabdArthaH | visheShataH prAchuryeNa | keShAJNchideva hi droNAdInAM sR^iShTiH kevalebhyaH puruShebhyo dR^iShTA | 
nanvachaturAdisUtreNa strIpuMsebhya iti bhavitavyam.h | strIpuMbhya iti katham.h | "samAsAnto vidhiranityaH' iti bhaviShyati | yadvA dvandvAtparaH samAsAnto.asau nipAtitaH | atra tu strIbhiH sahitAH pumAMsaH (strImumAMsaste)tebhya iti na dvandva iti na bhaviShyati | kevalAbhyaH puru(ShAnugrahahInAbhyaH)ShAnanugR^ihItAbhyaH | 
tataH kimityataH sUtraM vyAkhyAti- tata iti || yata evaM vyAptiryatashcha prakR^itA(tiH) kevalA | shivAdInAM tato janmAN^gIkArAt.h | tataH kAraNAttataH shakterapatyotpattyasambhavAt.h ityarthaH |
ayamatra prayogaH | AdikAlInApattyotpattirna kevalastrIkR^itA(kartR^ikA) apatyotpattitvAt.h | yA.apattyotpattiH sA na kevalastrIkartR^ikA | yathA sampratipannA | sA hi kadAchit.h puruShamAtrAtkvachitpuruShAnugR^ihItAbhyaH strIbhyo dR^iShTA | na punaH kvApi kevalAbhyaH strIbhyo dR^iShTA | yenoktavyAptervyabhichAraH syAditi | yadvA shaktirnApattyaprasavitrI kevalastrItvAtsampratipannakevalastrIvat.h | atra kevalAbhyo na hi strIbhya ityanvayakathanaM dR^iShTetyAdi tadvayabhichAraparihArArthamiti j~nAtavyam.h | yadi vA kevalastrItvAnnApatyaprasavitrI chechChaktiH syAttadA kevalapu(lAtpu)ruShatvAt.h puruShottamo.api tathA na syAdityAkShepamapAkartuM prAgeva dR^iShTetyAdyuktam.h | asiddhaM cha kevalatvaM tasya lakShmIpaterityAshayena strIpuMbhya ityuktam.h | kevalAbhya iti tu vyAptyupapAdakam.h | athavA yat.h "nirAkR^itau visheShasya bhAvAt.h' ityanenAsya doShasyAsAdhAraNatvamuktam.h tadupapAdanAya dR^iShTetyAdyupanyAsaH | 
idAnImadhikAshaN^kayA matAntaramutthApayati- vAmairiti ||
madhyavAmairityarthaH | anyat.h mahAvAmasiddhAntAt.h | kiM tadityata Aha- shiveti ||
shiva upasarjanaM yasyAH sA shivopasarjanA | idamityasyaiva vyAkhyAnaM samantato deshe kAle cha vartamAnaM kAryamiti | etaduktaM bhavati | notpattyasambhavo.asmanmate.asti | asmAbhiH shivasahitAyAH shaktervishvaprasa(bha)vasyAN^gIkR^itatvAt.h | nachaivaM (ta)dvayoH sarvotkR^iShyatvaM viruddhamApadyate | shivasya shaktiM patyupasarjanatvAN^gIkArAditi | etatpratiShedhati- tachcheti ||
atrApyutpattyasambhavasyAparihArAditi bhAvaH | 
akaraNatvata ityasyaiva svapadasya varNanamadehatvAditi | yadvA.akaraNatvato j~nAnAdikAraNAbhAvAdityarthaH | tadeva kathamityato.akaraNatvato nirindriyatvAdityuktam.h | tadapi kuta ityata uktamadehatvAditi | etaduktaM bhavati | dehavatA hi shivenApatyotpattau shakteH sAchivyamAcharaNIyam.h | na videhena | tasya pra(vi)lInavadindriyAdivij~nAnAdivikalasya tadanupapatteH | nacha shivadehotpattau kevalAyAH shakteH shaktirasti | prAguktadoShAt.h | anyathA.atrApi tathopapattau shivAN^gIkAravaiyarthyApatteshcha | nacha shivasahitAyAH | videhasya sAhAyyakaraNAnupapatteH | ataH aN^gIkR^itasyApi shivasyAjAgalastanAyitatvenAtrApyutpattyasambhava eveti |
matAntaramutthApayati- api hIti ||
anye.apItyanvayaH | tAneva visheShanAmnA.a.aha- aNuvAmA iti || asya matasya loke prachuratAM sUchayituM hishabdaH | sarvaj~namityupalakShaNam.h | jagatsR^iShTayAdyupayuktasakalakAraNopetam.h | idamuktaM bhavati | shivasahitA shaktirjagajjananItyabhyupachChato mama noktadoShaH | shivasya svAbhAvikasArvaj~nAdimattvena dehendriyAnapekShaNAt.h | lIlAvigrahagrahaNena shaktisAhAyyakaraNasyA(sambhogasyA)pyupapatteriti | tadidaM dUShayati- na taditi ||
kuta ityatra sUtram.h OM vij~nAnAdibhAve vA tadapratiShedhaH OM || iti | tasyArthaH | shivasya vij~nAnAdibhAve aN^gIkR^ite tasya matasya pratiShedho na kriyata iti | nanvidaM matamanumAnaM na vA | nAdyaH | uktArthaviruddhatvAt.h | na tadyuktamityasya chAyogAt.h | dvitIye kathaM tadapratiShedha ityuktam.h | kathaM cha na tadyuktamityatrAsya hetutvamityatastadapratiShedha iti niveshayitumutsUtraM tAvaddhetumAha- Isheti ||
shaivamatapraveshApatterityarthaH |
nanu shaivAH sArvaj~nAdiguNopetaM shivamekamevAbhyupayanti | shAktAstu shivaM shaktiM chetyasti mahAnsiddhAntabhedaH | tatkathaM shAktAnAM shaivamatAnupravesha ityata ApAditadoSho.ayamityAshayavAnAha- sArvaj~nAdIti ||
satyaM shAktaiH sArvaj~nAdiguNairyuktaM shivashaktyAkhyaM dvayamabhyupagatamiti | tattu na yujyate | kalpanAgauravAt.h | tathAhi | na tAvatsArvaj~nAdyupetaM pratyakSheNa siddham.h | parachittavR^ittInAM paraM pratyatIndriyatvAt.h | nApyAgamena | shaktAgamasya prAmANyasandehAt.h | apauruSheyAgamasya pareNa prAmANyAnAdaraNAt.h | AdaraNe vA tata eva svamatahAneH | tataH prapaJNcharachanAnupapattyaiva tathAvidhaM vastu kalpanIyam.h | ekenaiva sArvaj~nAdimatA sarvaM nirvahatyeva | tathAcha vR^ithA tathAbhUta(vastu)dvayakalpane kalpanAgauravameva | ata 
ekameva tAdR^ishaM vastvaN^gIkAryamiti |
tataH kimityata Aha- tata iti |
uktahetorekasyaiva sArvaj~nAdimato.aN^gIkAryatve kevalashakteraN^gIkR^itAvutpattyasambhavaprasaN^gAdIsha eva sArvaj~nAdyupetaH prapaJNcharachanAyAH prayojakaH shAktairaN^gIkartavyaH syAt.h | evaJNcha kathaM na shaivamatapraveshaH shAktamatasyeti |
kimato yadyevam.h | shAktasyApasiddhAntena parAjayaH syAditi chetsatyam.h | tAvatA.api bhagavatsiddhAntAnavaklR^iptireva | shaivamatasyApi bhavatsiddhAntavirodhitvena nirAkatarvyatvAdityatastadapratiShedha iti sUtrAMshaM sopapattikaM niveshayati- ukteti ||
yataH shaivapakSho nirantarAtItAdhikaraNa evoktadoSho.ato.atra na punardUShyate punaruktidoShabhayAditi |
evaM pratyekamapAkR^itAni trINyapi matAni sAdhAraNadUShaNena nirAkartuM sUtram.h | OM vipratiShedhAchcha OM iti || tadvayAchaShye- shrutIti ||
satAM madhye jugupsitatvAt.h goptumiShyatvAt.h | yadvA kartR^ikarmaNoH kR^itIti kartari ShaShThI | sadbhirninditatvAdityarthaH | hishabdena shrutyAdInAM prasiddhatAM dyotayati | 
kechidimAM chatuHsUtrIM bhAgavatamatanirAkaraNaparatayA vyAchakShate | tathAhi | pAJNcharAtrikA vAsudevAtsaN^karShaNo nAma jIvo jAyate saN^karShaNAtpradyumnasaMj~nakaM mano jAyate | pradyumnAdaniruddhasaMj~nako.ahaN^kAro jAyata iti prakriyAmAhuH | tatra sUtram.h- utpattyasambhavAditi || vAsudevAtsaN^karShaNo nAma jIvo jAyata iti tAvadayuktam.h | jIvabhyotpattyasambhavAt.h | utpattimato hi jIvasyAnityatvAdayo doShAH prasajyeran.h | tatashcha naivAsya bhagavatprAptirmokShaH syAt.h | na jAyate(na)mriyata ityAdishrutismR^itivirodhAchcha | nacha kartuH karaNam.h | saN^karShaNasaMj~nakAjjIvAtpradyumnasaMj~nakasya manaso janmApi paJNcharotroktaM nopapadyate | nahi loke karturdevadattAdeH (karaNaM) parashvadhAdyutpadyamAnaM karaNaM dR^ishyate | yadA chotpadyate tadA karmaiva na karaNam.h | jIvasya kartA manashcha karaNam.h | tatastanna tato janimadbhavitumarhati | etasmAjjAyate prANo manaHsarvendriyANi chetAMshvarAdeva manojananashravaNAchcha | etena pradyumnAdaniruddhasaMj~nako.ahaN^kAro jAyata ityapi pratyuktam.h | athApi syAt.h | naivaite saN^kaSharNAdayo jIvAdibhAvenAbhipreyante | kiM tarhIshvarA evaite sarve j~nAnaishvaryashaktibalavIryatejobhiraishvarairdharmairanvitA abhyupagamyante | tasmAnnAyaM doSha iti | atra parihAraM paThati vij~nAnAdibhAve vA tadapratiShedhaH | paramAtmano vAsudevasyeva saN^karShaNAdInAmapi vij~nAnAdiShAD.hguNyasadbhAve tata eva cheshvaratve.abhyupagamyamAne.api tasyotpattyasambhavadoShasyApratiShedhaH | prakArAntareNa prApnotyevAyamutpattyasambhavadoShaH | tathAhi | na tAvadete chatvAraH parasparaM bhinnAH | anekeshvarakalpanAyAM gauravAdidoShApatteH | abhede tu kathaM svata eva svasyotpattiH sambhavet.h | niratishayatvAt.h | nachaite bhagavad.hvyUhAshchatuHsaN^khayAyAmevAvatiShTheran.h | tad.hvyUhAnAmanantatvAbhyupagamAt.h | vipratiShedhAchcha | parasparavirodhashcha paJNcharAtre bhavati | j~nAnaishvaryabalavIryashaktitejsAM bhagavato guNA iti kvachiduchyate | AtmAna evaite bhaga(vato)vanto vAsude(vA i)vasyeti kvachidbhagavatsvarUpatvamityadi | vedapratiShedhashchAtra bhavati | bhagavAJNChANDilyaH ShaDaN^gaM vedamadhItya tasminmahatyAmnAye niShThAmanadhigachChanyaH sarvaparo dharmo yasmAnna bhUyo.asti kathaM taM vidyAmityevaM balavadvivekamAtiShThamAno babhUva | tatra bhagavate shANDilyAya bhagavatA saN^karShaNena vyaktena shabdavachChAstraM proktamiti vedanindAdarshanAt.h | tathA chAnyatra | "adhItA bhagavanvedAH sAN^gopAN^gAH savistarAH | shrutAni cha mayA.aN^gAni vAko vAkyayutAni cha | "na chaiteShu samasteShu saMshayena vinA kvachit.h | shreyomArgaM prapashyAmi yena siddhirbhaviShyati' iti | tasmAdayuktaM paJNcharAtrashAstramiti |
tAmimAmapavyAkhyAM pratyAkhyAti- paJNcharAtreti ||
AchakShate vyAchakShate | yadityasyArthe yadishabdaH | tadvayAkhyAnamati(ati)shayena viruddhaM svavyAhataM pramANAntarapratihataM chetyarthaH | tatkathamityataH svavyAhatiM tAvadupapAdayati- yata iti ||
yasmAtsUtrakAra eva bhArate paJNcharAtrasya prAmANyamAha | tasmAdatra tannirAkaraNe sUtrakArasya svavachanavyAhatiH syAdityarthaH |
tadbhAratavachanamudAharati- paJNcharAtrasyeti ||
"sAN^khayaM yogaH pAshupataM vedAraNyakameva cha | j~nAnAnyetAni bhinnAnyutAho neti chochyatAm.h' iti | j~nAnakAraNatvajj~nAnashabdavAchyAni sAN^khayAdIni shAstrANyanyonyaviruddhAnyutAviruddhAnIti prashnasya "sAN^khayaM yogaH pAshupataM vedAraNyakameva cha | j~nAnAnyetAni bhinnAni nAtra kAryA vichAraNA' iti parihAro.abhihitaH | tataH punarvastuvikalpAnupapatteH parasparaviruddhAnAM sarveShAM prAmANyayogAdeteShu kiM pramANamiti jij~nAsAyAM, "sAN^khayasya vaktA kapilaH' ityAdinA 
sAN^khayAdInAmanAptakatarR^itvamabhidhAya prAgvedAraNyakapadopalakShitasya paJNcharAtrasya paramAptatvena nArAyaNena praNItattvAtprAmANyamityanena vAkyenochyate | vedAnAM tvapauruSheyatayA svata eva prAmANyaM siddhameveti noktam.h | phalavatpravR^ittijanakatvAdapi paJNcharAtrasya prAmANyamiti | paJNcharAtravida ityanena vAkyenochyate | yathAkramaparA devatAtAratamyaparAH | ekAntabhAvopagatAH avyabhichAriNIM bhaktiM prAptAH | 
prakArAntareNa svavyAhatimAha- gItA cheti ||
tachChAstrasaN^kShepaH paJNcharAtrasaN^kShepa iti hIritam.h | "brahmarudrendrasUryANAM yaddattaM viShNunA purA | paJNcharAtrAtmakaM j~nAnaM vyAso.adAtpANDaveShu tat.h | teShAmevAvatAreShu senAmadhye.arjunAya cha | prAdAdgIteti vinirdiShyaM(vij~nAtaM)(vikhyAtaM) saN^kShepeNAyuyutsave' (te) ityAdinA purANavAkyeneti sheShaH | tataH pramANatayA paJNcharAtrasaN^kSheparUpAM gItAM praNItavato bAdarAyaNasya paJNcharAtraprAmANyamanumatameveti punaratra tannirAkaraNe kathaM svavyAhatirna bhavediti |
svavyAhatiM prakArAntareNa darshayati- vedeneti ||
evaM varAhapurANe bhagavaddarshanasAdhanatvena vedavatpaJNcharAtrasya prAmANyamabhyupagamyeha punastannirAkaraNe vyAghAta eveti |
evaM svavyAhatimupapAdya pramANAntaravirodhaM darshayati- shlokA iti ||
vachaH astIti sheShaH | "R^igvedo yajurvedaH sAmavedo.atharvAN^girasa itihAsapu(saHpu)rANaM vidyA upaniShadaH shlokAH sUtrANyanuvyAkhyAnAni vyAkhyAnAni' ityasyAM shrutau R^igvedAdipramANoddeshaprasaN^ge shlokA iti paJNcharAtramupAttam.h | "paJNcharAtravido mukhyAH' iti prakR^itapaJNcharAtraviShayatvena "R^iShInuvAcha tAnsarvAnadR^ishyaH puruShottamaH | kR^itaM shatasahasraM hi shlokAnAM hitamuttamam.h' iti shlokashabdasya bhArate prayogAt.h | Chandogashrutau R^igvedo yajurveda ityArabhyaikAyanamiti paJNcharAtramuchyate | tatsamAkhyayA shlokashabdaH paJNcharAtraviShayo.asheSho(.avagamyate)j~nAyate | ataH shrutyA paJNcharAtraprAmANyaM siddhamiti tadaprAmANyavAdaH shrutiviruddhaH | spaShyashrutivirodhaM cha darshayati- vedaishcheti ||
vedapaJNcharAtroktaprakAreNaNetyarthaH | saMhitAbhedAtpaJNcharAtrairiti bahuvachanam.h | parasparaviruddhashAstradvayAnusAreNa kathaM dhyAnamityata uktam.h- paJNcharAtraM cheti || ityAdivedavachanaishcha paJNcharAtrAprAmANyakathanaM viruddhamiti sheShaH | tataH kimityata Aha- paJNcharAtramiti ||
yata evaM paJNcharAtranirAkaraNaM svavyAhataM pramANAntaravyAhataM cha | ato.atra sUtrakAreNa paJNcharAtraM apodyate dUShyata iti kathame(vaM)va vaktuM shakyate | nahi vyAhatabhAShI bhagavAniti | 
syAnmatam.h | nAstyayaM vyAghAtaH | "yo.asau nArAyaNaH paro.avaktAt.h prasiddhaH paramAtmA sa AtmanA.a.atmAnamanekadhA vyUhya vyavasthitaH | tamitthambhUtaM ShAD.hguNyavigrahaM bhagavantamabhigamanopAdAnejyAsvAdhyAyayogaiH paJNchakAlAbhi(dhaira)dhAnairanekakAlamiShTvA kShINaklesho bhagavantameva pratipAdyate' ityAdeH paJNcharAtrAditasyArthasya svIkR^itatvAt.h | tatparataiva bhAratAdivAkyAnAmupapatteriti | maivam.h | evaM sati sAN^khayAdishAstreShvapyupAdeyAMshasya vidyamAnatvena visheShataH paJNcharAtraprAmANyAbhidhAnAnupapatteH | kR^itsnasyeti visheShaNAnupapatteshcha | "R^igAdyA bhArataM chaiva paJNcharAtramathAkhilam.h | vedArthapUrakaM j~neyaM paJNcharAtraM yato.akhilam.h' ityakhilashabdavirodhAchcheti | 
itashcha na paJNcharAtradUShaNaM yuktamityAha- atreti ||
atra paJNcharAtre ko doSho yena tannirAkriyeta na ko.apItyarthaH | nanu kathaM doSho nAsti jIvotpatterasambhAvitAyAstatroktatvAdityato.aN^gIkAravAdenAha- utpattiriti ||
kiM jIvotpatyabhidhAnamAtraM paJNcharAtrAprAmANyahetutayopAdIyate | utAbhUtabhavanarUpajIvotpattyabhidhAnam.h | Adye tUtpattimAtraM ihaiva, pramANatayA.abhyupagate mImAMsAshAstre, "j~no.ata eva' iti sUtreNoktam.h | apipadena "sarva eva (vai) ta AtmAno vyuchcharanti' iti shrutAvukteti samuchchinoti | tato vedatanmImAMsayorapyaprAmANyaM syAt.h | anyathA hetoranaikAntyApatteriti bhAvaH | "j~no.ata eva' iti sUtrArthe vipratipannaM prati shrutirevodAhatarvyA | syAdetat.h | dvitIya eva heturupAdIyate | nachAsau shrutisUtrayorvartate | tatra hi prAgvidyamAnasyaiva jIvasya dehAdyupAdhyapekShayaivotpattiruchyate | natvabhUtabhAvalakShaNetyata Aha- nacheti ||
tatrApi paJNcharAtre.api | yathA hi shrutisUtrayoH pratItamapi jIvajananamabhUtabhavanaM vihAya upAdhiviShayaM vyAkhyAyate | tathA paJNcharAtroktamapi tattathA vyAkhyAyatAm.h | tatashcha svarUpAsiddho heturiti bhAvaH | JOSHI-7
nu viShamo.ayamupanyAsaH | shrutisUtrayoH khalu "anAdimAyayA suptaH' | "nAnAditvAt.h' 
ityAdinA.anAdikarma(karmAdi)sambandho.abhidhIyate | na hyabhUtvA (bhavato)bhAvavato jIvasyAsAvupapadyate | atastadanurodhAttatra pratItamapi jIvajananamanyathA netavyameva | nacha tathAvidhaM bAdhakamihAsti | yena mukhyArthaM parityAjyAmukhyArthaM pratipadyemahi | tato mukhyAthare grAhye na hetorasiddhirityata Aha- anAdIti || 
tadvachaH paJNcharAtravAkyam.h | shrutisUtravatpaJNcharAtre.api jIvasyAnAdikarmasambandhAbhidhAnAttadanurodhena tatroktaM jIvajananamapyanyathAvyAkhyAtavyameva | pakShapAte kAraNAbhAvAt.h | tathAcha hetorasiddhistadavasthetyarthaH | 
athApi syAt.h | na kutrApi vedAdau saMsArasAditvAdikaM jIvAnAmabhUtvAbhavanaj~nApakaM spaShyamuktam.h | ataH sAvakAshamidamanyathA yojyameveti chet.h | etadapi samAnamatreti bhAvenAha- nahIti ||
anenaiva nyAyena "nacha kartuH karaNam.h' ityetadapyapAkaraNIyam.h iti | tathAhi | kiM karaNaM karturna jAyata iti vyAptiH kiM vA yasyAM kriyAyAM yatkaraNaM tattatkriyAkarturna jAyata iti | nAdyaH | vyabhichArAt.h | anyathA karaNAnAmanutpattiprasaN^gAt.h | na dvitIyaH | prakR^ite.api tathAbhAvAsiddheH | etasmAjjAyata iti shrutivirodho.api kiM jIvAnmanaso jananamAtrAbhyupagame syAt.h | uta jananavisheShAbhyupagame | nAdyaH | "annamashitaM tredhA vidhIyate' ityAdishruteH pratyahaM manaso jIvAdutpatteH | na dvitIyaH | tathAtvasya prakR^ite.apyasammateH | evaM manaso.apyahaN^kArajanmani doShaH pariharaNIyaH | 
evaM jIvAdipadAnAM yathAshrutArthAbhyupagamena sUtradvayAropitadoShaparihAro.a(vi)bhihitaH | idAnIM vAsudevAtsaN^kaSharNo nAma jIvo jAyata ityAdivAkyasya parakalpitAdarthAdatharAntaramAha- jIveti ||
jIvashabdasya pravR^ittinimittamupapAdayituM jIvAbhimAnItyuktam.h | saN^karShaNasya bhagavato janerabhAvAttad.hvyudAsAya nAmnA saN^karShaNasya sheShasyetyuktam.h | proktA vAsudevAdityAdinA vAkyena | tataH saN^karShaNAt.h | tathAshabdaH samuchchaye | janiH proktetyarthaH | manobhimAninaH kAmasyetyasya pUrvavadeva prayojanam.h | evaMshabdena pradyumnAdaniruddhasaMj~nako.ahaN^kAro jAyata ityatrApyuktavyAkhyAnanyAyamatidishati | pradyumnAdahaN^kArAbhimAninaH kAmaputrasyAniruddhasya janiH prokteti |
nanvevamapyutpattyasambhavadoShastadavasthaH sheShAdInAmapi jIvatvAditi | maivam.h | na hyatra saN^karShaNAdInAmutpattiruchyate | kintu jAyata itrata janiruchyate | janishcha prAdurbhAvaH | janI prAdurbhAva iti paThanti | prAdurbhAvashcha sharIrotpattau jIvasya suprasiddhaH | tadidamuktaM janiH prokteti | ata eva pUrvo.abhyupagamavAdaH | arthAntaramapyAha- sAkShAditi ||
sheShAdayo.api (hi) bhagavadaMshatvAddharitvenochyate | tad.hvyudAsAya sAkShAdityuktam.h | sAkShAddharereva saN^karShaNAdinAmnA vyUha ukta ityanvayaH | nanvatroktaM tadapratiShedho harerutpattyabhAvAdityata uktaM vyUho vibhAga evokto na tUtpattiriti | yadapyuktaM kimete.anyonyaM bhinnA uta neti | tasyottaraM hareH ekasyaiveti | nanvevaM tarhi niratishayatvAtkathaM svasmAdeva svasya vibhAga ityata uktam.h- nityeti || kinnAma durvibhAvyaM bhagavati yatpramitamityarthaH | 
yadapyuktaM naivete bhagavad.hvyUhAshchatuHsaN^khayAmeva pariniShThitAH anantatvAditi | tatrottaraM kvachiditi | kAlavisheShe prayojanavisheShe chetyarthaH | anabhij~no bha(ga)vAnbhAgavatasampradAyasya | AdikAle hi bhagavAnnArAyaNo nijamuktipadapradAnAdyarthaM vAsudevAdichaturvyUho babhUva | tataH kAlAntare prayojanAntarArthaM dashadvAdashAdivyUho jAtaH | seyaM shuddhasR^iShTiriti pAJNcharAtrikairabhidhIyate | tadapekShayA chatuvyarUhavarNanaM kathaM nAmAnupapannamiti | evamadhikArivisheShArAdhanArthamiyamuktiryuktaiva | yathoktam.h "ekamUrtishchaturmUtirrathavA paJNchamUrtikaH | dvAdashAdiprabhedo vA pUjyate sajjanairhariH' iti |
arthAntarakathanasya prayojanamAha- anyatheti ||
evamatharAntaravivakShayA prayuktasya vAkyasyAnyathAnuvAdaM vidhAya dUShaNAbhidhAnaM kathaM kriyate | ChalaprasaN^gAditi | nacha jIvAdishabdAnAmanupapattiH | bhagavata eva mukhyataH prANadhAraNAdimatastadathartvAt.h yachcha vipratiShedhAchcheti sUtrArthatayA kalpitaM parasparavyAghAto.asti paJNcharAtra iti | tadapi nityAchintyorushaktita ityanenaiva parihR^itam.h | bhagavachChaktyaiva guNaguNyAdivyavahAropapattiriti | samarthitash.hcha bhedapade.abhiShiktaH pramitasarvanivarAhaheturvisheShaH |
yadapyuktaM shANDilyavR^ittAntakathane paJNcharAtrasya vedavidveShaH pratIyata iti | tat.h nirAkaroti- yadIti ||
"yadi vidyAchchaturvedAnsAN^gopaniShadAndvijaH | nachetpurANaM saMvidyAnnaiva sa syAdvichakShaNaH' ityatra vAkye yathetihAsapurANAdito vedapUraNamabhipreyate | tathA.atrApi paJNcharAtrAdvedapUraNamevAbhipretaM iti vyAkhyAne sati, shANDilyavartane.abhidhIyamAne paJNcharAtrasya vedavidveShaH pratIyata iti kutaH | na pratIyata ityarthaH | yadvaivaM vAkyadvaye samAne sati shANDilyavartanAbhidhAyinyeva vAkye bhavato dveShaH kuto yena yadi vidyAdityetaditihAsapurANayorvedapUrakatvAbhiprAyamAdAya "bhagavAn.h shANDilyaH' ityAdikaM paJNcharAtrasya 
vedavirodhitvAbhiprAyamiti vyAkhyAyata iti |
ayamatrottarakramaH | yadyetadvAkyabalAtpaJNcharAtrasya chedavirodhitvaM kalpyate | tadA yadi vidyAditi vAkyabalAditihAsapurANayorapi tatkalpyatAM visheShAbhAvAt.h(mavisheShAt.h) | atha tatra itihAsAdervedapUrakatvamabhiprAyaH | atrApi sa eva kalpyatAm.h | visheShAbhAvAt.h | "itihAsapurANAbhyAM vedaM samupabR^iMhayet.h' ityuttaravA(kyaviro)kyAnurodhAttathA kalpanaM yuktamiti chet.h | atrApi "vedArthapUrakaM j~neya paJNcharAtram.h' ityAdivAkyAnurodhAttathA kalpanamiti na kashchidvisheShaH | anyatra vidveShAditi paramasaMhitAvAkyamapyevameva vyAkhyAtavyam.h |
apavyAkhyAnanirAkaraNamupasaMharati- ataH parameti ||
vIkShAyAmapi na kShamaM vyadhikaraNamityarthaH | tarhi kasmAduditamityata uktam.h- parameti || paramashAstraM paJNcharAtram.h | dveSha eva kiM nibandhana ityata uktam.h- Asurairiti || bhAgavatashAstre hi svAbhAvika eva hi vidveSho.asurANAm.h | natu doShadarshananimittaH | ete chAsurasambandhinastatsvabhAvAshcha vR^ittikArAH | AsurairevoktaM natu sUtrakAreNetyanena tasmAnnAyaM sUtrArthaH, kintu shAktamatanirAsa evetyuktaM bhavati |
etenaitadapi pratyuktam.h | yatkechididamadhikaraNaM sAN^khayAdivatpaJNcharAtrasyApyaprAmANyamAshaN^kaya tannirAsArthamiti varNayanti | tathAhi | uktarItyA "utpattyasambhavAt.h' "nacha kartuH karaNam.h' iti sUtradvayena paJNcharAtrAprAmANyaM pUrvapakShayitvA vij~nAnAdibhAve vA tadapratiShedha iti siddhAntitam.h | vAshabdAtpakSho viparivartate | vij~nAnaM chAdi cheti paraMbrahma vij~nAnAdi, saN^karShaNapradyumnAniruddhAnAmapi parabrahmabhAve sati tatpratipAda(kasya)nasya shAstrasya prAmANyaM na pratiShiddhayate | vipratiShedhAchcha pratiShiddhA hi jIvotpattirasminnapi tantre | yathoktaM paramasaMhitAyAM | "achetanA parArthA cha nityA satatavikriyA | triguNA karmaNAM kShetraM prakR^ite rUpamuchyate | prAptirUpeNa sambandhastasyAshcha puruShasya cha | sa hyanAdiranantashcha paramArthena nishchitaH' iti | 
paJNcharAtrAprAmANyashaN^kAyAM prAptAyAmeva hi tannirAsAya prayAsaH sAtharkaH syAt.h | nacha vyadhikaraNAni dUShaNAni tachChaN^kAM prApayitumIshate | nahi ChalottarANyetAvadadhikaraNaM prayojayanti | atiprasaN^gAt.h | prakaraNAnanuguraM chaitat.h | paramatanirAso hyatra prakR^ito na tu svamatasamarthanam.h | kR^itaM cha tat.h "na vilakShaNatvAt.h' ityAdinA | sUtrAkSharAnanurUpaM chaitadvayAkhyAnam.h | nahyatra vij~nAnAdipadaM brahmaNi kvachitprayuktam.h | tadapratiShedha iti cha vyartham.h | na prAj~natvAdityeva vaktavyam.h | laghu chaivaM sUtraM vyaktaM cha syAt.h | tasmAdukta eva sUtrArtha iti sthitam.h | 
pAdArthamupasaMharati- ato.asheSheti ||
sAN^khayAdivirodhisamayAnAM nirastatvAtprathamAdhyAye yatsakalashrutisamanvayena bhagavato lakShaNadvayaM sAdhitaM tannirNItamevetyarthaH | 
syAdetat.h | "na nigR^ihya kathAM kuryAt.h' ityAdismR^itiniShiddhaM paranirAkaraNamidaM na kAryameva | tatkutaH sAN^khayAdinirAkaraNaM kR^itamiti chenna | asya niShedhasya sadviShayatvAt.h | kutaH saN^kocha iti chet.h | shrutismR^ityoH shruterbalavattvAt.h | shrutau cha paranirAkaraNasya kartavyatayA avagatatvAdityAshayavAn.h "andhantamaH pravishanti ye.avidyAmupAsate | tato bhUya iva te tamo ya u vidyAyAM ratAH | vidyAM chAvidyAM cha yastadvedobhayaM saha | avidyayA mR^ityuM tIrtvA vidyayA.amR^itamashnute' iti mantradvayamarthato.anuvadati- andhamiti ||
avidyAm.h avidyakalpitamavidyamAnArtham.h | AyAnti tamaH | ivashabdaH kiJNchidarthaH | ushabdo.avadhAraNArthaH | ye kevalaM vidyAyAmeva ratA ityuktyA labdhasyArthasya kathanam.h ,tasyA naiva nindakA iti | anyathA vidyayA.amR^itamashnuta ityanena virodhaH syAt.h | tataH avidyAnirAkaraNAbhAve doShasadbhAvAt.h | saheti samuchchayaniyamaM dyotayati | doShaj~nAnAdatItyaitAm.h ityanena avidyayA duShyatvena j~nAtayA mR^ityuM tAmevAvidyAM tatkAryaM duHkhAdikaM chAtItya tIrtvA ityartho j~nAyate |
yadyapi tattvaj~nAnaM na svapakShapramANamAtreNa bhavati, yAvatparapakShapramANaM na nirAkriyate | satpratipakShasya pramANasya nirNayAnaN^gatvAt.h | atastattvaj~nAnaM kAmayamAnenAvashyaM svapakShasAdhanamiva parapakShaniraso.api vidheya evetyupapattisiddho.ayamarthaH | tathA.apyAgamAvaShyambhena pratyavatiShThamAnastathaiva bodhanIya ityAshayavatA mantrAvudAhR^itAviti sarvamanavadyam.h |
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyAtharvivR^itau dvitIye.adhyAye.ayaM samayacharaNaH paryavasitaH || 
|| atha dvitIyAdhyAyasya tR^itIyaH pAdaH ||
|| atha shrImannyAyasudhAyAM viyadadhikaraNam.h ||
"na viyadashruteH' ityAdi pAdapratipAdyaM sasaN^gatikaM darshayati- atheti ||
prabhuH sUtrakAraH, anena vyAchikhyAsitatayA buddhisannihitena tR^itIyena pAdena vaidikAnAM vachanAnAM parasparaM avirodhaM virodhAbhAvaM, darshayatIti pratipAdyakathanam.h | asyAntarbhAvalakShaNAM saN^gatiM darshayitumuktam.h- asheSheti || asheShAshcha te samAmnAyavirodhAshcheti vigrahaH | kariShyan.h ityadhyAyopakramasamayApekShayA | sUtrakR^itA khalu sarvAnapi vedavirodhAnparihartuM dvitIyo.ayamadhyAya ArabdhaH | vaidikAnAM vachanAnAM parasparavirodho.api tadantarbhUta evetyatastadapAkaraNamiha saN^gatameveti | AnantaryalakShaNAM saN^gatiM darshayitumathetyuktam.h | avasaraprAptau prAdhAnyAdyuktivirodhaparihArasya prAthamye tatprapaJNchAtmakatvena samayavirodhaparihArasya tadAnantarye sati shrutInAM parasparavirodhaparihArasya bhavatyayamavasara iti |
nanvevaM tarhyasya pAdasya chaturthapAdAdbhedo na syAt.h | tatrApi vedavachasAM parasparavirodhasya apAkriyamANatvAdityata uktam.h- adhidaiveti || adhidaivAni avyaktAdyabhimAnidevatAH | adhibhUtAni kAryakAraNopetAni viyadAdibhUtAni | 
idamuktaM bhavati | yadyapi pAdadvaye vedavAkyAnAM parasparavirodha eva nirasyate | tathA.api viShayabhedAdbhedo bhaviShyati | ihAdhidaivAdiviShayavAkyAnAM chaturthe tvadhyAtmaviShayANAmiti | nachaivamasya pAdasyAnekaviShayatvenAnekatvApattiH | adhyAtmetaraviShayatvenaikatvopapatteH iti | atrApi kramaniyame hetumAchArya eva vakShyati |
nanu cha vedavAkyAnAM parasparavirodhaparihAraH kimarthaH | mitho viruddhAnAM prAmANyAnishchayAttatprAmANyanishchayArtha iti chenna | evaM satyasya tarkashAstratvaprasaN^gena mImAMsAtvavyAghAtAditi | uchyate | brahmaNo.asheShajagatkAraNatvanishchayo hyasheShajagatsvarUpanirNaye tasya kAryatvAdinirNaye cha sati syAnnAnyathA | nacha tadviShayANAM vAkyAnAM mitho vyAghAte tatsvarUpanirNayo bhavati | ato.adhidaivAdivastutattvAvadhAraNArtha evAyaM mitho virodhaparihAraH | tadidamapyuktam.h- svarUpanirNayAyaiveti ||
nanu kiM katipayavachanAnAmanyonyavirodhaH parihriyate uta sarveShAm.h | nAdyaH | vaiyarthyAt.h | tatraiva vachanAntaravirodhasadbhAvenAnirNayatAdavasthyAt.h | na dvitIyaH | vedavAkyAnAmanantatvena j~nAtumashakyatvAdityata uktam.h- amitadyutiriti || sarvaj~na ityarthaH | 
etatpAdAdhikaraNapUrvapakShasiddhAntayuktIH saN^gR^ihyAha- anubhUtIti || 
|| OM na viyadashruteH OM || atrAdhikaraNe.anAdirvA.ayamAkAsha ityAdishrutInAM gauNatvamAtmana AkAshaH sambhUta ityAdishrutInAM mukhyatvamupAdAya viyata utpattiH samarthitA | tatra viyatpadaM nAkAshamAtraparaM kinnAma | atha ha vAva nityAni puruShaH prakR^itirAtmA kAla ityAdishrutivigAnaviShayANAM paramAtmAtiriktAnAM prakR^ityAdInAmupalakShaNArthaM j~nAtavyamityAshayavAnAha- prakR^itiriti ||
prakR^itiH achetanA puruSho jIvaH tadabhimAninaH prakR^ityAdyabhimAninaH | mahadAdyA iti mahadahaN^kAramanobuddhIndriyabhUtasUkShmatanmAtrANyuchyante | prakR^itasyotpattyasambhavasya neti pratiShedhe labdhamarthamAha- jAyanta iti || ayamabhisandhiH | na tAvatprakR^ityAdayo janmarahitA evAbhyupaga(myata)tA iti yuktam.h | "pratij~nAhAniravyatirekAchChabdebhyaH' "yAvadvikArastu vibhAgo lokavat.h' ityuktAnAM pratij~nAhAnyAdInAmatrApi sAmyAt.h | anyathA teShAmanaikAntikatvApAtAt.h | nApyavigItajanmAnaH | shrutivigAnasya darshitatvAt.h | nachAdhikaraNAntaraM tatparamasti | tasmAdatraiva viyatpadena teShAmupalakShaNaM yuktam.h | mAtarishvaprabhR^itiShu punaradhikAshaN^kAnirAsAyAyadhikaraNAntarArambha iti |
ihAkAshasyoktaM janma ghaTAderivAbhUtvAbhavanalakShaNamiti kechidAsthitAH | tat.h nirAkariShyansvamataM tAvadAha- parAdhIneti ||
"Atmana AkAshaH sambhUtaH' "sa idaM sarvamasR^ijata' ityAdishrutiM, vibhaktatvAdiyuktiM chAshritya yadihAdhikaraNe viyato janimattvamuditaM tatparAdhInAtishayalAbhalakShaNaM pratipattavyam.h | apUrvavisheShopajanane hi vishiShyAkAropajano.avashyambhAvI vishiShyAkArashcha vastusvarUpAbhinna iti tasyaivAsAvupajano bhavati | devadattaH sharIrI jAto vidvAn.h jAta iti, ghaTaH saMyukto jAto vibhakto jAta iti chAvasthitasvarUpa eva vastuni visheShAvAptimAtreNa jananavyavahAro dR^ishyata eva |
nanu pariNAmavAde ghaTAderapyeShaivotpattiryadavasthitasvarUpasyaiva mR^idAderapyAkArAnta(rAvAptiH)ratApattiH | parairapi pariNAmavAda evAN^gIkR^ito nArambhavAdaH | ato vivAdAbhAvAdvayartho.ayamArambhaH | yathA na vyarthastathA.a.achArya eva vivAdaviShayaM spaShyayiShyati |
atra "idaM sarvaM sasarja' iti shru(tyAdyudA)tyudAharaNaM shrutyAdAvapyevameva janma vyAkhyeyamiti j~nApanArtham.h | yachcha viyatpadaM prakR^ityAdyupalakShaNaparamityAbhipretaM tatroktarItyopapattisUchanArthaM cheti | 
paroktarItyA ghaTAdivadabhUtvAbhavanalakShaNaivotpattirviyataH shrutisUtravivakShitA kinna syAditi chedatra pR^ichChAmaH | AkAshashabdena kiM vivakShitaM pareShAM (kiM) vaisheShikAdivadavakAshamAtramuta bAhyAnAmiva mUrtAbhAvaH |
AdyaM dUShayati- avakAshamAtramiti ||
anyathA parAdhInavisheShAptirjanmetyanaN^gIkR^ityAbhUtvAbhavanaM janmetyaN^gIkAre.avakAshamAtramAkAsha iti chAN^gIkAre kathamasAvutpadyate | tasyotpattirnopapadyata iti yAvat.h | sopAdAnA hi sa(rvA)rvasR^iShTirdR^iShTA na chAkAshotpattAvupAdAnamasti | nacha brahmaNa upAdAnatvamupapadyata iti prakR^ityadhikaraNe (niShThaN^kitam.h) nirdiShyam.h | yasya chotpattistasya prAgabhAvena bhAvyam.h | na chAkAshasya prAgabhAvaH sambhavati | anupapannapratItikatvAt.h | abhAvo hi pratIyamAno.asyAtreti pratIyate na tu nirAshrayaH | nachAkAshAbhAvasyAshrayapratItirupapadyate | yadeveheti nirdishyate tasyaivAkAshatvAt.h | upAdAnAshritAbhAvavAde.api tadabhAvAnnAbhAvapratItyupapattiH | tathAcha shrutiH | "abhAvo hi pradeshasya na hyatrAbhAva ityapi' iti | anavakAsharUpaM brahmaivAkAshasya pUrvAvasthA prAgabhAvashchochyata ityapi brahmaNo.anupAdAnatvena pratyuktam.h | pratiyogyAshraya evAbhAvAshrayaH | nachAkAshasyAshrayo.astIti tadabhAvo.api nirAshrayo.astviti chenna | nirAshrayatve kAryatvAnupapatteH | kiJNcha pratItAvAkAshaH svAshraya ityatastadabhAvo.apyAkAshAshrayaH pratIyeteti viruddhamApadyate | prakR^itirAkAshasya kAraNamiti kashchit.h | tanmate prakR^iterajanmaprasaN^gaH | atha tatra parAdhInavisheShAvAptirjanmAN^gIkriyate | tadA.asambhAvitotpattike viyadAdAvapyevamevAN^gIkaraNIyamiti |
dvitIye.api kiM pradesharUpamAkAshamaN^gIkR^ityedamuchyate utAnaN^gIkR^itya | prathame yasya kasyachinmUrtadravyAbhAvasyotpattirvA sarvasya vA vivakShitA | nAdyaH | tasyAH pratyakShAdisiddhatvenAdhikaraNAnArambhakatvAt.h | dvitIyaM dUShayati- yadIti ||
sarvasyApi mUrtAbhAvasya sR^iShTAvutpattyaN^gIkAre pralaye.avashyaM tadabhAvo.abhyupagamaH syAt.h | atyantAsato janmAsambhavAt.h | yadi cha sR^iShTeH pUrvaM pralaye.anAkAshatA sarvasya mUrtadravyAbhAvasyAbhAvaH aN^gIkriyate | tarhi kiM tadA mUrtanibiDaM jagadaN^gIkriyate | etadeva spaShyayati- mUrteti ||
yadyuktalakShaNAkAshAbhAvaH pralaye bhavettadA mUrtasampUrNatA bhavedeva | abhAvAbhAvasya bhAvAnatirekAt.h | tadvayAptatvAdvA | chashabdo.anuktasamuchchayArthaH | sR^iShTayuttarakAlaM mUrtamAtraM cha na syAt.h | evaM cha sargapralayaviparivartaH syAt.h | adhikA cha pralaye mUrtasampUtarerApattiH | mUrtadravyAbhAva evAkAsho na tato.atirikto.astIti dvitIyaM nirAkaroti- mUrtadravyANIti || 
tadabhAvashcheti chArthaH | yo mUrtadravyANi tadabhAvAMshchAN^gIkaroti tenAvashyaM tadatiriktAkAsho.aN^gIkartavya eva | yasmAttAni sarvadA.a.akAshe sthitAni teneti yojanA | 
idamuktaM bhavati | ekasmin.h patatriNi patati dvitIyena patatriNA kutra patitavyamiti vAchyam.h | yatrAsau nAsti tatreti chettarhi yenAdhikaraNenaikya patatriNo.abhAvaH parasya cha bhAvo vishiShyate tadarthAntaramaN^gIkaraNIyam.h | sa eva pradesharUpa AkAsha iti kathaM tadanabhyupagamaH | kiJNcheha pakShI neha pakShIti mUrtatadabhAvAshrayatayA pradeshaH sAkShisiddhaH kathamapahnotuM shakyate | api cha kiM mUrtadravyasya prAgabhAva AkAshaH kiMvA pradhvaMso yadvA.atyantAbhAvaH athavA.anyonyAbhAvaH | na prathamadvitIyau | sR^iShTayuttarakAle nirAkAshatvaprasaN^gAt.h | prAgabhAvapradhvaMsAbhAvayorupAdAnaniShThatvena tatrAkAshabuddheranyatra tadabhAvasya chApatteH | na tR^itIyaH | kvachitkadAchinmUrtasadbhAve tadatyantAbhAvAnupapatteH | nachaturthaH | ghaTAnyonyAbhAvo hi paTastanniShTho veti tatrAkAshabuddhiprasaN^gAt.h | mUrtadravyasaMsargAbhAvamAtramAkAsha iti chettarhi utpatataH patatriNaH kena saMsargo yena tadabhAvasyAkAshatvaM syAdityavashyAshrayaNIyaH pradesha iti | tadevamAkAshasyAbhUtvAbhavanarUpotpattiruyakteti siddham.h | 
astvevaM parakR^itamapavyAkhyAnam.h | kastarhyAkAshashabdArthaH kA cha tasya parAdhInavisheShAptirityata Aha- ata iti ||
parakIyavyAkhyAnasyAyuktatvAdityarthaH | taddevo bhUtAkAshAbhimAnIti vinAyakasyAkAshashabdavAchyatvopapAdanam.h | atrAtmana AkAsha ityAdishrutau | dehotpattyeti parAdhInavisheShA(vA)ptervivaraNam.h | vAkyadvayametadityato.atreti shrutyeti cha yujyate | shruterviShayAntaraM chAha- bhUtamapIti ||
bhUtamapyAkAshashabdoktaM tachcha ghaTAdivadutpadyata iti shrutyA.abhidhIyata iti sambandhaH | kuto bhUtAkAshasyotpattimattvamityata uktam.h- asitamiti || rUpitvAdityarthaH | tathAcha shrutiH | "AkAsho nIlimodeti' iti | tathA sati chAkShuShatvaprasaN^ga ityata 
uktam.h- divyeti || tushabdenAnudbhUtatvavisheShaM sUchayati | idamuktaM bhavati | kiM chAkShuShatvamAtramApAdyamutAsmadAdInprati | Adye tviShTApAdanam.h | divyadR^iShTigocharatvAbhyupagamAt.h | dvitIye tu bhUtAdisharIreShu vyAptibhaN^gaH | tatrAnudbhUtAdikalpane.atrApi tatsamAnaM shrutiprAmANyAditi |
nanvAkAshasyAbhUtvAbhavanalakShaNAmutpattimadhunaiva nirAkR^ityAtra punastadaN^gIkAre kathaM pUrvottaravyAghAto na bhavedityata Aha- avyAkR^itamiti ||
yato.avyAkR^itameva gaganaM notpadyata ityuktaM na tu bhUtamato na virodhaH | tasyAnutpattau hetvantaramapyAha- nityaM hi taditi || nachaitadasiddham.h | vinAshakAraNAbhAvAt.h | nahi kAraNAntaramanapekShyeshcharechChA vinAshaheturdR^iShTA | utpattishrutestadapi kalpanIyamiti chenna | tasyA bhUtatadabhimAniviShayatvena sAvakAshatvAt.h | avashyaM chaitadevam.h | Atmana AkAshaH sambhUta ityAderbhUtaprakaraNatvAt.h | nanvavyAkR^itAkAshe pramANameva nAsti | kasyAnutpattiruchyata ityata uktam.h- sAkShIti || tatkathamityata Aha- pradesha iti ||
nanvetadeva bhUtAkAshamiti chenna | rUpitvArUpitvavyAkR^itatvAvyAkR^itatvaparichChinnatvAparichChinnatvashrutInAM sattvAt.h | kiJNchotpattyanutpattishrutyorvirodho.apyAkAshadvaitamavagamayati | vyavasthayA.avirodhopapattAvanutpattishruteraupachArikatvakalpanAyogAt.h | nacha pradeshasyotpattirupapadyata ityuktaM prAk.h |
nanu sUtrakR^itaiva gauNyasambhavAdityuktam.h | vyAkhyAtaM tadbhAShyakR^itA | vivR^itaM chAsmAbhiH | 
nanvavyAkR^itAkAshasyotpattyabhAve mA bhUdAkAshaH sambhUta iti virodhaH | idaM sarvamasR^ijatetyAdishrutivirodhastu bhaviShyatIti chenna | tasyAbhUtvAbhavanalakShaNotpattyasambhave.api parAdhInavisheShAptirUpotpattisadbhAvAdityAha- tathA.apIti ||
mUrtasambandhashchAsau paratantravisheShashcheti vigrahaH | yadanAditvenoktaM tadeva svamityarthaH | idaM sarvamasR^ijateti shrutivAkyaM shrutishabdaH |
evaM shrautA(sautrA)kAshotpattiM vyAkhyAyopalakShitaprakR^ityAdyutpattiM vyAkhyAti- prakR^itiriti ||
ityete cha etadAdayashcha | IshvarAdhInavisheSheNaiva nAbhUtvAbhAvitvenetyarthaH | kAlasya tvabhUtvAbhavanamapyastItyAshayenAha- kAleti ||
visheShavAn.h kShaNalavAdirUpaH | upapAditaM chaitatprAgeva | 
prAk.h parigaNitAnAM prakR^ityAdInAmIshvarAdhInavisheShAvAptireva janmetyuktam.h | tatra kasya kIdR^ishI visheShAvAptirityataH prakR^ityAditrayAbhimAnidevatAyAH parAdhInavisheShAvAptiM vishadayati- puruSheti ||
yasmAtpuruShAdInAM ramA.abhimAninI | sA chaikaiva dehadehyAdibhedarahitA | tattasmAtsAkShAdbhagavadichChayA sisR^ikShutvavisheShaM prAptaiva sR^iShTetyuditA | natu vinAyakAdyabhimAnivaddehotpattimatItyarthaH | yadyapi bhagavatyA ichChA.ani nityA tathA.api (tadIya)vyaktirUpasyeshvarA(parA)dhInatvAbhiprAyeNedamuktamiti j~nAtavyam.h | 
prakR^iteH parAdhInavisheShAvAptiM vivR^iNoti- pradhAnamiti ||
pradhAnamapi vikR^iterIshvarAdhInAyAH kAraNAdidaM sarvamasR^ijatetyAdau sR^iShTamityuditamityarthaH | yathoktam.h | "vikAro.avyaktajanma hi' iti |
puruShANAM parAdhInavisheShAvAptiM spaShyayati- pumAMsa iti ||
kAlapravAhasya pravAhijanma mahadAdInAM chopachayAvAptirvisheShalAbha iti spaShyatvA(nnAtro)nnoktam.h | etena "j~no.ata eva' "tathA prANAH' ityadikamapi vyAkhyAtaM veditavyam.h | 
|| iti shrImannyAyasudhAyAM viyadadhikaraNam.h ||
|| atha shrImannyAyasudhAyAM mAtarishvAdhikaraNam.h ||
|| OM etena mAtarishvA vyAkhyAtaH OM || atItAdhikaraNe viyadAdiviShayANAM utpattyanutpattishrutInAM vyavasthayA virodhaH parihR^itaH | idAnIM "tejobannAnyAkAsha iti tAnyanityAni vAyurvAva nityaH' iti shrutau vyavasthitanityatvAnityatvavantamapyAkAshamanityapakShe nikShipya vAyonirtyatvAbhidhAnAdAkAshadevatAyA vinAyakasyeva vAyudevatAyAH svarUpeNa nityatvaM dehotpattyAdinA janmAdimattvamiti vyavasthAnupapattermukhyaivAnutpattirityadhikAshaN^kayA pUrvapakShite vyavasthAtideshenaiva siddhAntitam.h | tatra kIdR^ishI vAyau shrutInAM vyavasthA | yayA.adhikAshaN^kAparihAraH syAdityatastAM dasharyati- 
evamiti ||
yathA viyadanAdi janmavachchoktamevamityatharH | pratibhAtaparAvaraH sharIrAbhAve.api pratibhenaiva j~nAnena viShayIkR^itAtItAnAgato yatastasmAnnityasama iti shabditaH | sharIrotpattikAraNAtparAdhInavisheSheNetyetayorhetuhetumadbhAvaH | evashabdasya parAdhInavisheSheNaivetyanvayaH | mukhyavAyurityanena bhUtaprakaraNe.api na bhUtavAyuviShayamidaM sUtram.h | tatrAdhikAshaN^kAbhAvAt.h | ata eva nAvAntarAbhimAniviShayam.h | kinnAma tatparamAbhimAniviShayameveti sUchayati | svarUpAtiriktasya pratibhaj~nAnasyApyanupaplavAdAkAshadevatAto visheSho yujyata iti bhAvaH | 
yaduktamatra prakaraNe parAdhInavisheShAvAptireva janirnAbhUtvAbhavanamiti tadupapattyantareNopapAdayannadhikaraNArthamupasaMharati- naiveti ||
iti siddhamiti sheShaH | etachcha janmanaH parAdhInavisheShalAbha(svarUpa)tva evAN^gIkR^ite siddhayati na tvabhUtvAbhavanarUpatva ityarthaH | nanvavyAkR^itAkAshasyAbhUtvAbhavanAnupapatterastu tatra parAdhInavisheShAvAptijarnmashabdArthaH | anyatra tvabhUtvAbhavanamevAN^gIkriyate chetko doShaH | bAdhakabhAvAbhAvAbhyAmanekArthatvakalpanAvirodhAdityata Aha- sthUlateti ||
upAdAnadharmiNo dharmyantarAtmanA parivartaH sthUlatAbhAvaH | ata eva pUrvashabdavilopashcha pUrvashabdanivR^ittau shabdAntarapravR^ittishchetyarthaH | udAhR^itaM chaitatprakR^ityadhikaraNe | abhUtvAbhavanaM yadi janmeti kIrtyata ityukte.asadanuvAdaH syAt.h | pariNAmavAdibhiH kvApyabhUtvAbhavanAnabhyupagamAt.h | ato vimatipadaM darshayituM sthUlatetyAdyuktam.h | tarhi ramAyA jIvachaitanyasyApi pradhAnasya vedasya chaivaMvidhaM janma naivAstItyataH parameshvarAdR^ite sarvaM janimaditi na siddhayet.h | tathAcha "idaM sarvamasR^ijata' ityAdipratij~nAhAniH "AtmA vA' ityAdishabdavirodho vibhaktatvahetoranaikAntyaM cha syAt.h iti vAkyasheShaH | "eSha chetanayA yukto jIva ityabhidhIyate' ityAdivachanAjjIvashabdo bhUtAdisaN^ghAte vartate | tasya choktavidhotpattirastyevetyataH kevalaM chaitanyasyetyuktam.h | nahi kShIraM dadhijAtamitivadidaM dravyaM ramAditvena pari(Natami)vR^ittamityatra pramANamasti | kintu "dvAvetau nityamuktau nityau sarvagatau',"ajo nityaH',"ajAmekAm.h',"yAvadbrahma viShThitaM tAvatI vAk.h' ityAdishrutibhyo.anAditvamevAvagatam.h |
nanu vedasya kIdR^ishI parAdhInavisheShAptiryena bhavatpakShe pratij~nAhAnyAdikaM na syAdityata Aha- vedasyApIti || 
niyatavishiShyAnupUrvIkatvenArthabodhakatvashaktyA.avirbhAvo vyaktiH | kAlapravAhasya nAstitve doSho vakShyate | mahadAdisUkShmarUpanityatA cha shrutyA(dipra)pi prasiddhA | ato.api pratij~nAhAnyAdyanistAra ityAshayavAnupasaMharati- tasmAditi ||
tadvashatA parameshvaravashatvavisheShalAbhaH | atra shrutisUtrayoH | 
|| iti shrImannyAyasudhAyAM mAtarishvAdhikaraNam.h || JOSHI-8
| atha shrImannyAyasudhAyAM asambhavAdhikaraNam.h ||
|| OM asambhavastu sato.anupapatteH OM || asambhAvyamAnajanmanorgaganapavanayorutpattAvuktAyAmidamAshaN^kayate | sadajAyatetyAdishruterbrahmaNo.api janmAsti | nacha shrutyAdivirodhaH | svarUpotpattyabhAve.api parAyattavisheShAvAptirUpotpattisambhavAdgaganapavanavaditi | tannivR^ittyarthamidamadhikaraNamArabdham.h | etachchAyuktamivAbhAti | asambhava ityanutpattimAtrapratij~nAnAt.h | tasya cha pareNApyaN^gIkR^itatvAt.h | nanvavadhAraNArthasya tushabdasya prayogAnnAyaM doShaH | satyam.h | tathA.api tatra hetoranabhidhAnAdayuktameva | nanvanupapatterityuktam.h | satyam.h | kiM tasyArtho na hyasataH sadutpatteradR^iShTatvAdanupapatteriti | nachaitatsarvathA.apyutpattyabhAvamupapAdayitumalam.h | kAraNavisheShapratiShedhAt.h | maivam.h | prasaktakAraNanirAsAdanyasyAprasaN^gAtkAraNAbhAvasyaiva siddheriti sthite vibhavAdanupapatterita hetuM prakArAntareNa vyAchakShANAH sUtrArthamAha- svatantratvAditi ||
kathamapIti || svarUpato visheShatashchetyarthaH | kutaH paramAtmanaH svAtantyamiti chenmaivam.h | kiM svatantrameva vastu nAN^gIkriyate kiMvA.ato.anyatsvatantramaN^gIkR^itya tasya svAtantyaM nirAkriyate | nAdyaH | anavasthiterasambhavAchcha | dvitIyaM pratyAha- neti || pramANAbhAvAt.h | bhAve vA tadevAsmAbhiH paramAtmatayA.aN^gIkariShyata iti bhAvaH | 
kechididaM sUtramanyathA vyAchakShate | prAgguNinAM viyadAdInAmutpattiruktA | idAnIM rUpAdInAM guNAnAM dikkAlAdeshchotpattiruchyate | sato guNAderasambhavo nopapadyate | pratij~nAhAnyAdinA.anupapatteriti | tadasat.h | viyatpadenaiva sarvasyopalakShaNAt.h | abhyadhikAshaN^kAbhAvAchcha | viyatpadasya sajAtIyabhUtamAtropalakShakatvaM nyAyyam.h | vijAtIyaguNAdyupalakShakatvamayuktamiti chenna | saN^gatireShA nAbhyadhikA shaN^kA | rUpAdInAmutpattyashravaNAditi chenna | pratij~nAdibhyastadavagateH | saN^kochastatra kalpyata iti chenna | bAdhakAnupanyAsAditi | 
anye tvevaM vyAkurvate | brahmaNa evAsambhavo na tu tadvayatiriktasya | pratij~nAhAnyAdiprasaN^genAnupapatteriti | etadapyasat.h | pUrveNaivAsyArthasya labdhatvAt.h | viyanmAtarishvanorutpattipratipAdanamupalakShaNArthamiti j~nApayitumetaditi chenna | pratij~nAhAnyAdyupanyAsenaiva tajj~nApanasiddheH | samAnanyAyopalakShaNasya mImAMsAyAM sarvatra prasiddhatvAt.h | anyathA.atideshe.abhyadhikAshaN^kAbhyUhanavaiyarthyAdityukta eva sUtrArthaH | etadeva j~nApayituM bhagavatA.a.achAryeNa prAgeva "naiva kiJNchid.h' ityupasaMhR^itam.h |
|| iti shrImannyAyasudhAyAM asambhavAdhikaraNam.h || 
|| atha shrImannyAyasudhAyAM vyatirekAdhikaraNam.h ||
|| OM vyatireko gandhavattathA cha darshayati OM || atra yoginAM svarUpeNaivAnekatvamupapadyate | tasya cha avirodhashchandanavadityuktArthopapAdakatayA saN^gatau sthitAyAM asambhavastu sato.anupapatteriti yadIshvarasya sarvasvAtantyamuktaM tadupapAdakatvenApi saN^gatiM j~nApayaMstathA sUtraM vyAchaShye- achChedyasyApIti ||
bhogAMshcheti sambandhaH | aikyamevetyevashabdAnvayaH | aikyaM ekarUpatvam.h | svarUpaikyasya vibhAge.api sattvAt.h | sarvamIshavasham.h | tathAcha sa eva svatantra iti vAkyasheShaH | 
nanvanyaishChaittumashakyaM ChitvA teShAmapi bhAgAnAM bhogashaktiM pradAya yadi punarekatAmApAdayati haristarhi tatra tasya sAmarthyaM j~nAyatAm.h | kAryasya kAraNashaktiM vinA.anupapatteH | sarvaM jagadIshavashamiti tu kathamityata Aha- avibhAgamiti || 
yathA loke kiJNchidadbhataM kAryaM kR^itavatastathAbhUte.anyatrApi kAryashaktiH sambhAvyate | tathA.atyantAghaTitamidaM ghaTayato jagannAthasya sarvatrApi shaktisambhAvanA yuktaiveti bhAvaH | nanvatra sUtre jIvasyAnekatvApattimAtramuchyate natu tasyAH parameshvarAyattatvam.h | tatkathamanena tasya sarvaishvaryAvagatirityata Aha- iti hIti || "taM yathA yatheshvaraH prakurute tathA tathA bhavati | so.achintyaH pamaro garIyAn.h' "achintyayeshashaktyaiva hyeko.avayavavivarjitaH | AtmAnaM bahudhA kR^itvA krIDate yogasampadaH' iti sUtropAttAbhyAM shrutibhyAM yasmAdevamabhidhIyate tasmAtsUtreNApyevamevamabhidhIyate | pratij~nApramANayorekArthatAyA AvashyakatvAditi |
|| iti shrImannyAyasudhAyAM vyatirekAdhikaraNam.h ||
|| atha shrImannyAyasudhAyAM pR^ithagupadeshAdhikaraNam.h ||
|| OM pR^ithagupadeshAt.h OM || atra jIvAtmanaH paramAtmanA.a.atyantiko bhedaH samarthyate | syAdetat.h | yathA hi pratyakShAdipramANaira??NAvadhR^ita(devadatta)siMha(devadatta)bhedasya puMsaH siMho devadatta iti vAkyashravaNe.api na siMhadevadattasvarUpaikyapratipattirbhavati | kinnAma gauNa evAyaM prayoga ityadhyavasyati | tathA athAto brahmajij~nAsA ityAdibhiH vyatireko gandhavat.h ityantaiH sUtraiH jIvAtmaparamAtmabhedasya pratyakShAdipramANabalenopapAditatvAttattvamasyAdishrutishatenApi na tadabhedapratipattirutpattumalam.h | kintu gauNArtha eva shrutaya eva iti nishchayo bhavet.h | ataH prApakabhAvAnnedamadhikaraNamArambhaNIyamityato.adhikAshaN^kAM dasharyanpUrvapakShayati- evaM sthite.apIti ||
evamatItagranthoktanyAyena jIvAtmaparamAtmanorbhede nishchite.apItyarthaH | smR^itibhinneti chArtho.anumAnabalAchcheti vA sambandhaH | etaduktaM bhavati | yadyapi bhedaH prAk.h samarthitastathApi jIvaH paramAtmanA.abhinna eva | "tadyo.ahaM so.asau yo.asau so.aham.h' | tattvamasi | "ahaM brahmAsmi' ityAdishruteH | "ahaM hariH sarvamidaM janArdano nAnyattataH kAraNakAryajAtam.h | IdR^iN^mano yasya na tasya bhUyo bhavodbhavA dvandvagadA bhavanti' ityAdismR^iteshcha | nachaitAH shrutayaH smR^itayashcha gauNArthA yojyAH | upakramAdibalena tAtparyAvadhAraNAt.h | balavadbAdhakAbhAvAchcha | upanyastAni tu pramANAnyAvidyakamithyAbhedaviShayatayA.api sambhavanti | tathA chAnumAnam.h | vimato bhedo mithyA bhedatvAchchandrabhedavaditi | nacha "asminnasya cha tadyogaM shAsti' iti muktAvapi bhedoktirbAdhikA | tasyA avAntaraviShayatvopapatteH | nacha paramamuktau bhede pramANamasti | "yatra tvasya sarvamAtmaivAbhUt.h | vibhedajanake j~nAne nAshamAtyantikaM gate | Atmano brahmaNo bhedamasantaM kaH kariShyati | avimuktestu bhedassyAjjIvasya paramasya cha | tataH paraM na bhedo.asti bhedahetorabhAvataH' ityAdishrutiramR^itayo.apavadanti cha paramamuktau jIvaparabhedamityevaM kechidvAdino vadanti | ato yuktastannirAkaraNAyAdhikaraNArambha iti |
evaM pUrvapakShayitvA siddhAntayatsUtraM vyAchaShye- na taditi ||
tat.h jIvasya paramAtmaikyam.h | na yuktam.h | kintu pR^ithageva jIvAtmaparamAtmAnau | kutaH | yato viShNurjIvAjjIvashcha viShNoH 
"bhinno.achintyaH paramo jIvasaN^ghAt.h' ityAdishruti(smR^iti)bhiH pR^ithageva abhidhIyate tasmAdityarthaH | nanvetAH shrutismR^itayo.avidyAkalpitabhedaviShayatayA.anyathAsiddhAH na tAtvikabhedasiddhayai prabhavantItyuktamiti chet.h | mA tvariShThAH | nirAkariShyAmaH shrutyAdeH atattvAvedakatvamityAshayavAnakalpitabhedaviShayAM shrutimudAharati- praj~neti ||
"eSha brahmaiSha prajApatirindraH' ityAdinA vishvaprapaJNchamanUdya sarvaM tatpraj~nAnetramiti tasya praj~nAkhyabrahmanetR^ikatvamabhidhAya netR^inetavyabhAvasya kalpitatvAdityAshaN^kAnivR^ittyarthaM praj~nAnetro.aloka iti shrutyA muktAvapi jIvaparayorbhedo.abhidhIyate.aloko mukto.api praj~nAnetro brahmanetR^ika iti | nIyate.aneneti netram.h | dAmnItyadisUtrAt.h | praj~nA cha brahma | "praj~nA pratiShThA praj~nAnaM brahma' iti vAkyasheShAt.h | nachAtra loka iti padaM Chedyam.h | janabhuvanadeharUpasya lokasya prAgeva brahmanetR^ikatvasyoktatvena punaruktiprasaN^gAt.h | nacha netR^inetavyayorabhedaH kvachidasti | nachAvAntaramuktiviShayeyaM shrutiH | tatra lokAtItatA.ayogAt.h | dehendriyAdivaikalyaM khalvalokatvam.h | paramamuktau chAnuvartamAno bhedo nAvidyAkalpito bhavitumarhatyatiprasaN^gAditi |
nanu mu(ktau bhedAbhAvene)ktAvabhede.anekAH shrutayaH smR^itayashcha santi | tatkathamekAkinIyaM shratirmuktau bhedasAdhanAyAlamityato bahvIH shrutismR^itIratrodAharati- etamiti ||
"etamAnandamayAtmAnamupasaN^kramya' ityanyA shrutirmuktasya parasmAdbhedamAha | sAmIpyaprApterabhidhAnAt.h | nacheyamavAntaramuktiH | "asmAllokAtpretya' iti videhatvavachanAt.h | "tadA vidvAnpuNyapApe vidhUya niraJNjanaH paramaM sAmyamupaiti' ityapi shrutirmuktau jIvasya brahmaNo bhedamAchaShye | sAmyasya bhedasamAnAshrayatvAt.h | puNyapApAJNjanAkhyavidyAvidhUnanAbhidhAnAdasyApi paramamuktiviShayatvaM j~nAyate | 
idaM j~nAnamiti bhagavadvAkye.api mama sAdharmyamAgamA iti bhedo j~nAyate | sargapralayayorapyupajananavyathA.abhAvoktyA paramamuktitvaM cha | 
upasampadyata ityanena "paraJNjyotirupasampadya svena rUpeNAbhiniShpadyate | sa tatra paryeti jakShankrIDan.hramamANaH' ityetAM shrutimarthato.anuvadati | atrApi sAmIpyaprAptyAdinA bhedo.avagamyate | "asmAchCharIrAtsamutthAya svena rUpeNAbhiniShpadyate' ityuktyA paramamokShatvaM cha |
shAkhAM shAkhAmiti mahAbhAratavAkye bhedAvabhAsaH sphuTa eva | tasya cha paramamokShaviShayatApradarshanArthamAchakShvetyAdipUrvavAkyArthasaN^grahakathanam.h | ityukte prajApatineti pR^iShye | tasya madhye puNyagandhaH sahasrashAkho vimalo vibhAti | tasya vetasasya shAkhAM shAkhAmAshritya dhAnApUpavatyaH mAMsakAmavatyaH | arshaAdibhyo.ach.h | pAyasaM kardamasthAnIyaM yAsAM tAstathoktAH | yasmin.h loke | Ijire yajante cha | tadakSharaM paramaM brahma | tatraiva parameshvarAntara eva |
bhedadR^iShTayeti bhAgavatavAkyasyAyamarthaH | "AdyaH sthiracharANAM yo vedagarbhaH saharShibhiH | yogeshvaraiH kumArAdyaiH siddhairyogapravartakaiH | sa jIveshvarAdibhedaj~nAnenAbhimAneneshvarabahumAnena nivR^ittakarmaNA cha jagatkatarR^itvAtsArvaj~nAdiguNopetaM paramapuruShAkhyaM paraM brahma saN^gatyamuktaH sanpravishya punaH kAlAkhyaparameshvaramUrtyA sR^iShTikAle jAte satyaguNavyatireke sattvAdiguNavikriyAhIne viShNuloke pUrvavatsarvamuktAdhipatirjAyata iti | atra tu bhedaH sphuTa eva | hiraNyagarbhamuktitvAdeva paramamuktitvaM cha siddham.h |
"R^ichAM tvaH poShamAste pupuShvAngAyatraM tvo gAyati shakvarIShu | brahmA tvo vadati jAtavidyAM yaj~nasya mAtrAM vimimIta u tva' iti mantrasyAyamarthaH | muktisthAne tvaH kashchid.h brahmA R^ichAM poShaM pupuShpvAnAste R^ichaH puShyAH kurvannAste | tvo brahmA shakvarIShu R^ikShvArUDhaM gAyatraM sAma gAyati | tvo brahmA jAtavidyAM pauruSheyavidyAM vadati | tvo brahmA yaj~nasya viShNormAtrAmaMshameva vimimIte dhyAyatIti | atrApi bhedaH sphuTa evAvabhAsate | brahmabAhulyashravaNAtparamamokShatvaM cha | nachAsya R^itvigviShayatvam.h | brahmaNo jAtavidyAvAditvasyAprasiddhatvAt.h | chaturNAmapi pAdAnAM hotrAdibhinnaviShayatve tR^itIyapAde tva iti cha vyarthaM syAt.h | chashabdo vAkyasheShasamuchchaye | 
pareNa preritAH sadetyanena "sa vA eSha brahmaniShTha idaM sharIraM martyamatimR^ijya brahmAbhisampadya brahmaNA(.abhi)pashyati' ityAdishrutIH | "yatheShyaM parivartante tasyaivAnugraheritA' ityAdismR^itIshchopAdatte | 
yatkAma ityanena "na hAsya karma kShIyate.asmAddhayevAtmano yadyatkAmayate tattatsR^ijata' iti shrutirupAdIyate | mukto yadyatkAmayate tattadvastu tatkarma sR^ijate | katham.h | yatsR^ijate tadasmAdAtmana eva parameshvarAnugrahadvAraivetyarthaH | addhaiveti hyevashabdArthaH | 
atreshvarAjjIvasya bhedaH spaShya eva | karmAkShayavachanAtparamamuktitvaM cha |
sahaivetyanena "so.ashnute sarvAnkAmAnsaha brahmaNA vipashchitaH' iti shrutimupAdatte | brahmaNA brahmAtmakAmatayA sarvAnkAmAnsaha yaugapadyena bhuN^.hkta iti vyAkhyAnaM tu shrautAkSharAnanuguNaM tatsiddhAntAnanuguNaM cha | nistIrNetyanena "tIrNo hi tadA sarvAnshokAnhR^idayasya bhavati' iti shrutirgR^ihyate | tadA sarvAn.h shokAMstIrNo mukto hR^idayasya brahmaNaH sheShabhUto bhavatItyarthaH | hR^idayanatvAd.h hR^idayaM brahma | tadguNA hR^idguNA duHkhAdyAH | atra sarvashokataraNAtparamamuktitvamavagamyate | 
duHkhAdIMshcha parityajyetyanena "jyotirmayeShu deheShu svechChayA vishvamokShiNaH | bhuJNjate susukhAnyeva na duHkhAdInkadAchana' ityAdi(kaM) brahmavaivartavAkyaM gR^ihyate | atra bahuvachanena bhedo duHkhAdyabhAvena paramamuktitvaM chAva(sIyate)bhAsate |
jagadvayApAretyanena svAdhikAnandasamprAptau sR^iShTayAdivyApR^itiShvapi | muktAnAM naiva kAmaH syAdanyAnkAmAMstu bhuJNjate' iti vArAhavachanaM gR^ihyate | atra chaishvaryamaryAdayA bhedo gamyate | svapakShasAdhanamupasaMharati- ityAdIti ||
muktasya parabrahmaNa iti sheShaH |
idAnIM parapakShaM nirAkariShyanyaduktaM shrutibhishchAnumAbalAdita shrutisAchivyena anumAnam.h, tattAvannirAkartumupakramate- nAnumA cheti ||
chashabdaH svapakShasAdhanaparapakShani(rasana)rAsasamuchchayArtaH | pramApayet.h pramitaM kuryAt.h | yadvA jIveshvarAbhede paropanyastasamastapramANanirasanapratij~neyam.h | tathAcha shrutismR^itI cheti chArthaH |
tatkathamityato.anumAnaM tAvadanuvadati- mithyaiveti ||
bhedo mithyetyetAvatyukte chandrabhedAdinA siddhasAdhanaM syAdityota vimata ityuktam.h | jIvabrahmaNorbheda iti yAvat.h | stambhakumbhAdibhedasya pakShatulyatvAnna tatra bhedatvahetorvyabhichAraH shaN^kanIya iti j~nApanArthaM vA | yAvAnkashchidvimato bhedaH sa sarvo.apIti | bhedagrahaNaM (vi)spaShyArtham.h | sAdhyAvadhAraNenAsiddhayAdyAbhAsoddhAraM sUchayati | bhedamithyAtvasiddhAvabheda eva vAstavaH siddhayatIti bhAvaH | 
dUShayituM pR^ichChati- sAdhyeti ||
ayaM jIvabrahmabhedasya mithyAtvalakShaNaH | sanniti svamatAnusAreNa | nanu mithyAtvaM sachchettadyasya tadapi satsyAt.h | nahi sambhavati nAsti dharmI dharmashchAstIti | tathAcha vaiparI(tyameva)tyam.h | maivam.h | mithyAtvaM khalvatyantAbhAvapratiyogitvaM tachcha buddhidvAreNaiva | atyantAsato.api pratItiraN^gIkriyate | tathAcha mithyAtvamastItyasya tatpratiyogiko.atyantAbhAvaH sannityarthaH | nachAtra ko.api virodhaH | 
asanveti mAdhyamikamatAnurodhena | nahi prativAdinyAshvAso.asti | yenAsau svamatamatipa(tI)tya na vadediti nishchinumaH | 
ubhayaM naveti prativAdimatAnusAreNa | sadAdipakShadUShaNasAmyAditi brUmaH | yadvobhayaM (veti) cheti tR^itIyaH pakShaH | neti chaturthaH | ubhayaM na vetyarthaH | AdyaM dUShayati- yadIti ||
yadyayaM sAdhyadharmaH sannityuchyate tadA mAyAvAdino.apasiddhAntaH syAt.h | nahi jIvabrahmaNobharedasya mithyAtvaM brahma, yena tasya sattve.api sadadvaitavAdino nApasiddhAntaH syAt.h | brahmaNo nirvikalpakatvAt.h | 
dvitIye doShamAha- sa eveti ||
apasiddhAnta eva | mithyAtvasyAsattve (api) sattvameva jIvabrahmabhedasya syAt.h | nachAsat.h pramANaviShaya iti teShAM pakShaH | anena sadasattvapakSho.api nirasto veditavyaH | antimamapAkaroti- nobhayaM chediti |
tadubhayavilakShaNatvaM cha jIvabrahmabhedamithyAtve.anyatra vA kvApi na siddham.h | 
nanvanena kimuktaM syAt.h | aprasiddhavisheShaNatvamiti chenna | sadasadvailakShaNyasya pakShavisheShaNatvAbhAvAt.h | mithyAtvameva pakShavisheShaNamupanyastaM taddharma eva sadasadvailakShaNyam.h | nacha vimataM buddhimatkartR^ipUrvakamitivadvisheShaNenApi prasiddhena bhAvyamiti vAchyam.h | vaiShamyAt.h | yaddhi vyApakakoTiniviShyaM vivAdapadaM cha tasya prasiddhatA.avashyambhAvinI | anyathA vyAptigrahaNapakSha(tva)yorasambhavAt.h | asti cha buddhimattvasyApi vyApakoTi(Tau) niveshAdi na tu sadasadvailakShaNyasyeti | uchyate | yo hyarthaH pramANasAdhyaH sa sambhAvitaprakAreShvanyatamaprakAravAnupalabdhaH | idaM cha jIvabrahmabhedasya mithyAtvaM na sadAdiprakAravadaN^gIkartuM shakyaM prakAratrayasyApasiddhAntaparAhatatvAt.h | chatutharsyAprAmANikatvAt.h | na hyaprAmANikena prakAreNa prakAravatkiJNchidbhavati | ato vyApakAnupalabdhibAdhitaM jIvabrahmaNobharedasya mithyAtvaM na sAdhayituM shakyamiti samudAyArtho 
vivakShita iti na kAchidanupapattiH | anenaivAbhiprAyeNa TIkA.api netavyeti |
dUShaNAntaramAha- iti mAnasyeti ||
mIyata iti mAnam.h | kR^ityalluTo bahulamiti vachanAt.h | mithyAshabdArthaM vikalpyApyevaM dUShaNamabhidhAnIyamityarthaH | tathAhi | kiM mithyetyasattvamuchyate | kiMvA.anirvAchyatvam.h | Adye.apasiddhAntaH | dvitIye.aprasiddhavisheShaNatA pakShasyeti | sattvAbhAvo mithyApadArtha iti chenna | tasyaivAsattva(shabdArtha)padArthatvenApasiddhAntAnistArAditi |
doShAntaramAha- itIti || mAnasya liN^gasya | bhedatvaheturapi sannasanvA sadasanvA anirvAchyo veti vikalpyAdye.advaitavAdino.asiddhiH | dR^iShTAntasya sAdhanavikalaH | dvitIyatR^itIyayordvayorapi | chaturthe dvaitavAdina iti dUShaNamabhidhAtavyamityarthaH | nacha sadasadAdau bhedatvasAmAnyamasti | yena dhUmavattvavadayaM hetuH syAt.h |
jIvo brahmaNo na bhidyate AtmatvAdbrahmavadityAdAvanumAnAntare.apyevameva vikalpya dUShaNAntaramabhidhAtavyamityAha- iti mAnasyeti || yadvA.advaitavAdiprayukteShu viruddhaviShayeShu sarveShvapi anumAneShvevaM sAdhyaM hetuM cha vikalpya doSho vaktavya ityatidishati- itIti ||
na siddhaM tadityayuktam.h | pakShIkR^ite bhede vA prapaJNche vA.avidyAyAM vA shaktirajatAdau vA.anirvachanIyatvasya pramANena sAdhayituM shakyatvAdityata Aha- nacheti ||
yadA bhedamithyAtvasya sattvAdivikalpena dUShaNAbhidhAnaM tadAntarashabdo visheShavachanaH | yadA tu mithyAshabdA(rthaM)rthavika(lpya)lpena dUShaNAbhidhAnaM tadAnyanmAnaM mAnAntaram.h | etat.h anirvAchyatvam.h | kvachit.h ityuktasthaleShu |
tatkathamiti chedittham.h | kasyachitpadArthasyAnirvAchyatve pratyakShaM vA pramANamuchyate anumAnaM vA.a.agamo vA.arthApattirvopamAnaM vA.abhAvo veti manasi vikalpAnnidhAya parAN^gIkAraprAchuryAnurodhenAnumAnaM tAvadapAkaroti- anumAnena chediti ||
vimatamanirvAchyaM bAdhyatvAdityAdyanumAnena shuktirajatAderanirvAchyatvaM sAdhyate chedanavasthA bhaviShyati | katham.h | saiva hi aprasiddhavisheShaNatAparihArArthAnumAnaparamparAdvArikA prasiddhaivetyarthaH | yadatra vaktavyaM tatprathamasUtra evAsmAbhirabhihitam.h |
AgamamapAkaroti- nacheti ||
tadartho.anirvachanIyArthaH | anupalambhAditi bhAvaH | nanu kathaM nAsti | nAsadAsInnosadAsIttadAnImityAgamasya vidyamAnatvAdityata Aha- nAsaditi ||
ityAgama iti sheShaH | tat.h anirvAchyaM vastu | ayaM bhAvaH | padasamanvayabalena pratItaH padArthasaMsargo hi vAkyArtho nAparaH | anyathA.arthApattyAderapyAgamAntarbhAvaprasaN^gAt.h | atra cha pralaye sadAdyabhAvamAtraM vAkyAtpratIyate na punaranirvAchyaM vastu | tato nAyamAgamo.anirvAchyArtha iti | mA bhUdayamAgamo.anirvachanIyArthaH | tathA.apyetadvachanabalenAnirvachanIyArthaH setsyati | tathAhi | atra tAvatpralaye sadasadabhAva; pratipAdyate | tatsAmarthyAttadA vidyamAnasyArthasya sattvAsattvapratiShedhAvagatau parisheShAdanirvAchyatvAvagateH | nacha tadA vastumAtrAbhAvaH | punaH sR^iShTayanupapatteH | abhAvasyAN^gIkAryatvAchcha |
parisheShashchArthApattiranumAnaM vetyAshaN^kate- parisheShAditi ||
parisheShAdanirvAchyaM vastu siddhayedita yadyuchyata iti sambandhaH | atra brUmaH | bhavedidaM yadyatra sadasachChabdau pratItArthau syAtAm.h | nachaivam.h | pratyakShApratyakShapaJNchamahAbhUtaparatvAt.h | "na sattannAsaduchyate' ityAdau tatra prayogAt.h | kuta etaditi chetpratItArthatve.aniShyaprasaN^gAditayAshayavAnAha- parAtmana iti ||
tarhi sattvenAN^gIkR^itasya paramAtmana evAnirvAchyatvaM syAdityarthaH | kuta ityata Aha- parishiShyo hIti ||
sadasatpratiShedhasAmarthyAtsarvakArya(pra)laye.avashiShyasya khalvanirvAchyatvameveShyavyam.h | asau paramAtmA yasmAttadA pralayavelAyAmalInatayA.avashiShyastasmAttasyAnirvAchyatvaM bhavediti |
nacha vAchyaM yadyapi pralaye paramAtmA vidyata eva | tathA.api tama AsIdityadisannihitavAkyAttamo.avidyAkhyaM buddhisannihitamiti tadupaktAyAM buddhau parisheShapramANamapi tamasa eva anivarAchyatAmAdhAsyatIti | AnIdavAtamiti vAkyena brahmaNo.api buddhisannidhAnAt.h | satyaM j~nAnamiti tasya satyatvAvagamAdapavAda iti chenna | AsIditi tamaso.api sattvAvagamAdapavAdaH syAt.h | sAMvyAvahArikaM sattvaM taditi chet.h | brahmaNo.api tathA kinna syAt.h | kiJNchAsminvyAkhyAne tadAnImiti vyarthaM sadA tamaso.anirvAchyatvAt.h | anyaparaM vAkyamiti chet.h | tathA.apyasannAsIditi vyarthameva | prAptyabhAvAt.h | 
"na taM vidAtha ya imA jajAnAnyadyuShmAkamantaraM babhUva | nIhAreNa prAvR^itA jalpyA chAsutR^ipa ukthashAsashcharanti | ta ime satyAH 
kAmA anR^itA pidhAnA' ityAdyAgamastarhyaj~nAnasyAnirvAchyatve pramANamityata Aha- nacheti ||
tatrAnirvAchye.arthe mAnamiti sheShaH | anyAnR^itashabdAbhyAmanirvachanIyAj~nAnAbhidhAnAtkathaM netyato.anirvAchyatvaM nirvakti- sadasaditi ||
sadasatI pratiyoginI yasya tattathoktam.h | yanna sannApyasattaddhayanirvAchyam.h | nachAtra tatpratipAdakaH shabdo.asti | anR^itAdishabdasya tvanyathA vyAkhyAnAditi |
pratyakShaM pratikShipati- nacheti ||
nahIdamanirvAchyamiti kashchillaukikaH parIkShako vA chakShurAdinekShate | bAdhottarakAlaM mithyaiva rajataM pratyabhAdityanuvAdAtkathaM nekShata iti chenna | mithyAshabdasyAsadarthatvAt.h | 
arthApattimapAkaroti- nacheti ||
anumAnAtpR^ithak.h prAmANikairiti sheShaH | anumAnaM chAprasiddhavisheShaNatayA nirastamiti bhAvaH | 
kiJNcha nAstyasAvanupapadyamAno.artho yena kasyachidarthasyAnirvAchyatApattiH syAt.h |
atha matam.h | yadi viyadAdivishvaM vA shuktirajatAdikaM vA satsyAttadA na bAdhyeta | sato bAdhAyogAt.h | nahi (saMshchidAtmA) sannAtmA bAdhyate | yadi vA.asatsyAttarhi na pratIyeta | asataH pratItyayogAt.h | nahi nari R^iN^gaM bhAti gavIva | ato bAdhapratItyoranupapattyA.anirvAchyatvaM gamyata ityata Aha- bAdheti ||
arthApattirneShyata iti vartate | ekadeshotkIrtanenoktaM sarvamupAttaM veditavyam.h | sato bAdhAyogAdityAdyuktArthApattirnAnirvAchyatvaM gamayitumalamityatharH | viyadAdeH sattve shuktirajatAdeshchAsattve.anupapattyabhAvAditi bhAvaH | 
nanu yadi viyadAdikaM satsyAttadA bAdho na syAdityuktamityata Aha- bAdhAbhAvata iti ||
viyadAdervishvasya bAdhAbhAvata eva, sattve bAdho na syAditIShyApAdanametat.h | neha nAnA.astIti shrautaniShedhAtmA bAdho.astIti chenna | tasya prA(N^.hniShi)geva niShiddhatvAt.h | tadidamAha hishabdena | anenAkShepakAsiddhishchoktA bhavati |
vimataM bAdhyaM dR^ishyatvAd.h bhrAntivaditi viyadAdau bAdhaH pramita ityata Aha- nahati ||
tasmAd.hdR^iShTAntaH sAdhyavikala ityarthaH | 
kathamiti chet.h | vaktavyaM (hi ka) tarhi kasya bAdha sati | kiM j~nAnasyota viShayasya | nAdyaH | adhiShThAnaj~nAnanAshyatvalakShaNasya parAbhimatasya bAdhasya tatra svabhAvabhaN^gure.abhAvAt.h | anyathA pramiterapi tatprasaN^gAt.h | paramate j~nAnasya sAkShitvena vinAshAyogAchcha | dvitIyaM pratiShedhati- viShayasyeti ||
na kuto.apItyarthaH | kuto neti chet.h | viShayaH ko.abhimataH kiM shuktyAdiH kiM vA rajatAdiH | Adye hetumAha- vidyamAnaM hIti ||
"na hi bhrAntau' ityato maNDUkaplutyA netyanuvartate | vidyamAnaM yathArthaj~nAnodayAnantaramapyanuvartamAnaM nahi bAdhyate | tathA satyAtmano.api bAdhaprasaN^gAditi bhAvaH | dvitIye (yuktimA)hetumAha- vidyamAnaM hIti || yatpUrvaM vidyamAnaM tadeva kenachinnAshyate (natvavi)nAvidyamAn.h | shuktirajatAdikaM chAvidyamAnamiti tasya nAshyatvAyogAttadviShayo bAdhaH sutarAmayukta iti | asato nAshyatvaM nAsti kintu vidyamAnasyaivetyatra dR^iShTAntAvAha- nahIti || ayamatra prayogaH | shuktirajataM na nAshyamasattvAt.h | yadasattanna nAshyaM yathA vandhyAsutaH | yadvA yannAshyaM na tadasadyathA yaj~nadatta iti |
syAdetat.h | bAdhAnabhyupagame laukikavaidikavyavahAravirodho.apasiddhAntashcha syAdityataH sarvathA.aN^gIkartavye bAdhe tad.hdR^iShTAntena viyadAderapi bAdhAyogAtsattvAnupapattirityata Aha- bAdheti ||
kvetyAkShepe | idamuktaM bhavati | satyamaN^gIkriyata eva bAdho.asmAbhiH | kintvanyathAvij~nAtasya samyagvij~nAnagocharatvalakShaNaH | sa tu bhrAntAviva viyadAdAvapyastyeva | kShaNikatvabrahmapariNAmatvAdirUpeNa vij~nAtasya sthAyitvAdirUpeNAvagamAt.h | adhiShThAnayAthAtmyaj~nAnanAshyatvasyaiva prAN^.hnirastatvAt.h | tatsAdhane siddhasAdhanatA syAt.h | nacha tena viyadAdau sattvapratikShepaH sambhavati | yatsattanna bAdhyata iti vyApteranavagatatvAt.h | sa (to.apyA)tyasyApyAtmano.anyAkAreNa viditasya samyagvij~nAnagocharatvasyobhayasiddhatvAt.h | nachArthApatteH pR^ithak.h pramANatve kiM vyAptyeti vAchyam.h | nahi vayamanupapadyamAnarsthasyopapAdakenArthena vyApterabhAvaM chodayAmaH | kintu sattvasya bAdhAbhAvena bAdhasya vA sattvAbhAvena | nahi bAdha evAnupapadyaramAno.arthaH | kintu pratItatve sati bAdhaH | tasya chAnyathA.anupapattiM vyutpAdayatA sarvathA.asattve bAdho na 
syAditi prasaN^go vA bAdhAtsanna bhavatItyanumAnaM vA vAchyam.h | tadubhayaM cha vyAptyapekShameva | yadA tu pramANadvayavirodho.arthApattistadA spaShya eva vyAptyabhAvo doSha iti | nanu bAdhAyogAditi paJNchamI kimarthA | uchyate | sato bAdhAyogAdbAdhyamAnamidaM na sadityanumAne vyAptireShA kva dR^ishyata iti vyAkhyAyate | yadvA.asmadabhimatabAdhAbhyupagame bAdhAyogAtsata ityAdikaM nopapadyata iti naJNo.anuvR^ittyA vyAkhyA | kuta ityAshaN^kAyAM vyAptirityAdikaM vyAkhyeyam.h |
evaM vinAshalakShaNaM bAdhaM siddhavatkR^itya shaktirajatAdau viyadAdau cha bAdhasyAsiddhirabhihitA | idAnIM tAmeva vivarituM bAdhasvarUpaM paraM pR^ichChati- kashcheti || 
yo.ayaM viyadAdeH shuktirajatAdeshcha sattvAbhAvasiddhayarthaM bAdha uddiShyo.ayaM kaH | kiM (vi)j~nAnena vinAshaH kiMvA nivR^ittiryadvA nAsInnAsti na bhaviShyatIti kAlatrayasattAniShedha iti bhAvaH | 
nanu vinAshanivR^ittyoH ko bhedaH | uchyate | 
kechitkhalu mAyAvAdino vadanti | adhiShThAnayAthAtmyaj~nAnena savilAsA.avidyA vinashyati | yAvanti j~nAnAni tAvatyo hyavidyA iti | tanmatarItyA vinAsha ityuktam.h | apare tvekaikAvidyA tadavasthAvisheShA eva rajatAdyupAdAnAni bhavantIti manvAnA adhiShThAnatattvaj~nAnena, saha kAryairavidyA tirodhatta iti | tatsamayAnusAreNa nivR^ittiriti |
yadvA.avidyAyA vidyayA vinAsho bhavati | kAryaM tu rajatAdikamupAdAnavinAshe svayameva vilIyata iti pareShAM matam.h | tadubhayAnusAreNedaM kalpadvayam.h | athavA.alaukikarajatotpAdavAdinAM matamanusR^itya vinAsha iti | mAyAvAdinAM tu matamanuruddhaya nivR^ittiriti | yadi vA, vinAsha iti mAyAvAdinAM matam.h | vivekAgrahAtpravR^ittasya vivekagrahe sati nivR^ittiriti prAbhAkaramatamiti |
AdyaM dUShayati- nahIti ||
asata ityupalakShaNam.h | asadeva rajataM pratyabhAdityuttarAnubhavabalAdasadeva tAvachChuktirajatam.h | nachAsataH shashaviShANavadvinAshaH sambhavati | svarUpanivR^ittirhi vinAshaH | nachAsataH svarUpamasti | vyAghAtAt.h | nApi viyadAdervinAshaH sambhavati | nityatvAt.h | ghaTAderapi mudgarAbhighAtAdinaiva vinAsho nAdhiShThAnatattvaj~nAneneti pUrvoktaM smArayitumetaduktamiti hishabdaH | JOSHI-9
vitIyaM nirAkaroti- nivR^ittishcheti ||
tirobhAvAdirUpA nivR^ittiH khalvAvirbhAvAdirUpapravR^ittimato bhavet.h | saddharmashchAvirbhAvaH | shuktirajatAdikaM chAsadityuktam.h | ataH apravR^ittasya tasya nivR^ittishcha kathamevopapadyate | yadvA avidyAyA pravR^ittasya tadupAdAnakasya hi vidyayA nivR^ittiruktarUpopapadyate | nacha shaktirajatAdikamavidyopAdAnakam.h | asattvAt.h | ataH apravR^ittasya nivR^ittishcha kathamevopapadyate | etena viyadAdAvapi bAdhAsiddhiruktA veditavyA | prAbhAkaraM prati rajatArthitA.abhAvAdinA.apravR^ittasya puruShasya nivR^ittirnopapadyata iti tatrAvyAptenaredaM bAdhalakShaNamiti vyAkhyeyam.h |
tR^itIyaM dUShayitumanuvadati- nAsIditi ||
yadetAvantaM kAlaM pratyabhAttannAsInnAsti na bhaviShyatIti traikAlikasattvaniShedharUpaj~nAnaviShayatA (yadi) bAdha ityarthaH | yadyapyevaMvidhaM j~nAnaM bAdha iti vaktavyaM tathA.api tasya rajatAdisambandhitAj~nApanArthaM j~nAnameyatetyuktam.h | dUShayati- tadeti ||
yadyevaM traikAlikasattvaniShedhalakShaNo bAdho viyadAdeH shuktirajatAdeshchAN^gIkriyate | tadA asadvailakShaNyamurarIkurvatA tenaiva punarasattvamaN^gIkR^itaM syAt.h | sattAvirahavyatirekeNa shashaviShANAdInAmapyasattvasyAnirUpaNAt.h | apasiddhAntaprasaN^gAnnAyaM bAdhaH pareNAN^gIkartuM shakyata ityAshayaH | asiddhashchAyaM bAdho viyadAdAviti prAgevoktam.h |
(nanu)yaduktaM shuktirajatAderasattvAnna vinAshAdilakShaNo bAdhaH sambhavatIti | tada(sat.h)siddham.h | vimataM nAsat.h pratIyamAnatvAt.h, yatpratIyate tannAsadyathA paTaH, yachchAsanna tatpratIyate yathA shashaviShANamiti pramANenAsattvavirahasya nishchitatvAt.h | ata evAsattve.anupapattyabhAvAdarthApatteranyathaivopapattirityapi pratyuktam.h | pratIterevAnupapatteH | yachchoktaM traikAlikasattvaniShedhe.asattvAN^gIkAraprasaN^ga iti tadapyasat.h | pratItatvenAsattvAnupapattau niShedhasya sattvotsAraNamAtra eva paryavasAnopapatteH | yadapyatroktaM sattAvirahavyatirekeNAsattvaM nAma durnirUpamiti, tachchAyuktam.h | nirupAkhyatvamasattvamiti nirUpaNAt.h iti chenna | asataH pratItyabhAve khalvidaM sarvaM syAt.h | nachaivam.h | asataH pratItiM nirAkurvatA tvayaiva tasyA aN^gIkAryatvAdityAshayavAnAha- pratItiriti ||
vadannityupalakShaNam.h | jAnannityapi draShyavyam.h | asataH pratItirnAstIti niShedhaM kurvatA kuto.asataH pratItiraN^gIkAryetyata Aha- niShedho hIti ||
pratItirnAsata iti kimasataH pratItirniShidhyate kiMvA pratIterasadviShayatvam.h | Adye pratiShedhaviShayatayA, dvitIye pratiShedhyaniviShyatayA.avashyamasataH pratItiraN^gIkaraNIyA | tasmAtkathaJNchiduktaprakAradvayenApratItasya sambandhI niShedho nopapadyate | na hyapratIte bhUtale ghaTe vA bhUtale ghaTo nAstIti pratiShedho dR^iShTaH | tadanena vimato.asatpratItimAMstatsambandhiniShedhakartR^itvAttadvayavahartR^itvAdvA sammatavaditi pramANaM sUchitaM bhavati | avashyaM cha prAmANikaM parIkShakeNAbhyupagantavyam.h | manasyabhyupagamo vAchi niShedha iti svakriyAvirodho vA.anena sUchita iti |
evamarthApattiM nirasyopamAnaM cha nirasyati- nacheti ||
atra anirvachanIyArthasadbhAve | pramANamiti sheShaH | tasyAH sAdR^ishyAdiniyataviShayatvAditi bhAvaH | 
viyadAdau shuktirajatAdau vA pratyakSheNAnupalambhena vA sattvAsattvayorabhAvasiddhAvanirvachanIyArthasiddhiriti vaktavyam.h | nacha tadyuktam.h | yato viyadAdau pratyakShAtsattvameva nishchIyate | chashabdAchChuktirajatAdAvasattvaM cha nishchIyata iti gR^ihyate | pratyakShaM viparItamanupalambhashchAsiddha ityarthaH | 
evamanumAnAdInAM pratyekaM dUShaNamabhidhAya sAdhAraNaM dUShaNamAha- pratyakShAditi || pratyakSheNa gaganAdau sattvameva shuktirajatAdau tvasattvameva nishchIyate | sadgaganam.h, asti me.aj~nAnam.h, asadeva rajataM pratyabhAditi sarvalokasAkShiNaH sAkShAtkAripratyakShasya durapahnavatvAt.h | atastadanirvAchyatAyAmAshaN^kayamAnAnyanumAnAdIni pratyakShApahR^itaviShayANIti "nobhayaM chenna siddhaM tat.h' iti yuktam.h |
yadvA jIveshvarayorbhedo mithyA bhedatvAdityAdyanumAnasya dUShaNAntaramAha- pratyakShAditi || jIveshvarabhedasyAvadhAryata iti sheShaH | tataH pratyakShaviruddhatvena kAlAtyayApadiShyatvaM jIveshvarabhedamithyAtvAdisAdhakAnumAnasyeti bhAvaH | 
syAdetat.h | IshvarastAvanna pratyakShasiddhaH | shAstrayonitvasyAbhyupagatatvAt.h | nApi sarve jIvAH | parAtmanAM parAtmAnaM prati pratyakShatvasyAnabhyupagamAt.h | nachApratyakShavastubhedaH pratyakShasiddho dUre tatsatyatvamityata Aha- shAstreti ||
Iyate pratyakSheNeti sheShaH | uktaM tAvannaika eva bhedo.anekatra vyAsajya vartate kintvekapratiyogiko.aparadharmika iti | tatpratyakShatAyAM cha dharmiNa eva pratyakShatopayujyate | pratiyoginastvavagamamAtraM, tathA loke darshanAt.h | tatreshvarasyAtmAntarANAM chApratyakShatvena taddharmikasya bhedasya pratyakSheNa j~nAtumashakyatve.api parameshvarapratiyogikaH svAtmadharmiko bhedaH pratyakSheNa j~nAtuM shakyata eva | svAtmanaH pratyakShatvAt.h | pareshAnasya cha shAstreNAvagatatvAt.h | yastu shAstreNeshvaraM na jAnAti tena mA vimAyi tatpratiyogikaH svAtmano bhedaH | shAstrAdviditeshvarasyaiva pratyakShaM tataH svAtmano bhede pramANamuktamiti | 
tathA.api kathamanumAnasya kAlAtyayApadiShyatvaM bhedagrAhakasya pratyakShasya prAbalyAnirUpaNAdityata Aha- anubhUtIti || 
atrAnubhUtishabdena sAkShI gR^ihyate | uchyate anumIyate | parArthAnumAnaprayogasya vachanAtmakatvAduchyata ityuktam.h | anumAnenetyadhyAhAro vA | etaduktaM bhavati | sAkShipratyakShaM khalu svAtmanaH paramAtmabhedagrAhakamiShyam.h | tachchAnumAnataH prabalameva | tatsvarUpaprAmANyayordharmikoTiniviShyasya jIvasya cha grAhakatvenopajIvyatvAt.h | atastadvirodhena kAraNena jIvabrahmaNorekatvaM nAnumAtuM shakyata iti |
astu sAkShipratyakShamanumAnAtprabalaM tasyeshvarAtsvAtmano bhedagrAhakatvaM tu kuto nishchitaM yenAnumAnaM bAdhitaviShayaM syAdityata Aha- kiJNchiditi |
upalakShaNametat.h | alpaj~no.alpashaktishchetyapi pUrvArdhe grAhyam.h | tathA sarvakartA nirduHkha ityaparArdhe | anubhUyate svAtmeti sheShaH | shrutaH "yaH sarvaj~naH',"parA.asya shaktiH',"sa hi sarvasya kartA',"niraniShyaH' ityAdAviti sheShaH | ayamabhisandhiH | yo hi yamarthamava(dhi)gamya tadviruddhadharmANaM yamadhyakShIkaroti sa tasmAttasya bhedaM pratyakShataH pashyatyeveti sarvasAkShikam.h | yadyapi bhedaH pratyakShasiddhastathA.api pratiyogino vaidharmyadasharnaM pratyakShasAchivyamAcharatIti na doShaH | dR^iShTaM hi ratnatattvasAkShAtkAre shAstrIyalakShaNaj~nAnasya sAchivyam.h | tadihApi shAstrAvagatasArvaj~nAdimadIshvaraH puruShaH svAtmanaM tadviruddhAlpaj~natvAdidharmavantaM sAkShiNA.anubhavaMstataH svAtmano bhedaM kathaM nAdhyakShIkuyarAditi | astvekasya jIvasyeshvarAdbhedaH sAkShisiddhaH | tathA.api taM vihAyAnyatreshvarAbhedAnumAne na pratyakShabAdha ityata uktam.h- sarvaireveti || ekapratyakShabAdhAbhAve.api tattatpratyakShabAdho duShparihara iti bhAvaH |
nanu jIvaM pakShIkR^ityeshvarAbhedasAdhane bhavedeyaM pratyakShavirodhaH | nachaivamanumIyate | kintvIshvaraM pakShIkR^itya jIvAbheda ityata Aha- anubhUtAddhIti ||naIshvaraM pakShIkurvatA hi tatsiddhiravashyaM vaktavyA | nacha pratyakShAdinA sa siddhayatIti shrutireva tadgrAhikA grAhyA | eShA(hi) cha dharmipramANabhUtA "yaH sarvaj~naH' satyAdikA shrutiH anumIshvaramalpaj~natvAdinA.anubhUtAjjIvAdbhedenavadati | tasmAtpratyakShabAdhAbhAve.apyupajIvyashrutivirodhena kAlAtyayApadiShyatA duShpariharaiva | sadAvagatAlpaj~natvAdimaJNjIrasvarUpaM prati sArvaj~nAdimadIshvarasvarUpaM pratipAdayantI shrutistatastaM bhinnameva pratipAdayati | anubhavasyApalapitumashakyatvAt.h | anenaivobhayapakShIkAro.api parAstaH | upajIvyapratyakShashrutibAdhitatvAditi |
evamanumAnaM nirAkR^ityedAnIM tadyo.ahamityAdishrutiM nirAkaroti- upajIvyeti || 
tushabdo visheShArthaH | duShyaM hyanumAnamaprA(Nameva bha)NaM bhavati | shrutestu pratItArthaprachyAvanamAtramiti | aikyaM jIveshvarayoH | shrutyA hi yadi jIvamanUdya tasyeshvaraikyaM bodhyate tadA jIvagrAhakaM sAkShipratyakShamupajIvyaM syAt.h | tachcha bhedagrAhakamityuktamityupajIvyavirodhaH | yadi cheshvarAnuvAdena tasya jIvAbhedo vidhIyate tadA yaH sarvaj~na ityAdikaM shrutyantaramevopajIvyaM bhavet.h | tachcha bhedagrAhakamityuktatvAdupajIvyavirodha eva | yadi chobhayAnuvAdenAbhedamAtrabodhyaM tadobhayamupajIvyamityupajIvyapramANavirodhaH sphuTa eva | yadyapyetatsarvaM prathamasUtra evoktam.h | tathA.api prapaJNchanAtharM punarArabhyata ityadoShaH |
nanUpajIvyavirodhenopajIvakaM bAdhyata ityatra kiM niyAmakam.h | yena pratyakShAgamavirodhAdanumAnAgamayoraprAmANyamuktam.h | uchyate | iha hi bhedAbhedaviShayorupajIvyopajIvakayorubhayorapi prAmANyameva vA.aprAmANyameva vA | ekasya prAmANyamaparasyAprAmANyaM vA | tatrApyupajIvakasya prAmANyamupajIvyasyAprAmANyaM vA | upajIvyasya prAmANyamupajIvakasyAprAmANyamiti pakShAH sambhavati | tatra na tAvatprathamaH | viruddhayoH prAmANyAnupapatteH | upapattau vA vastuno dvarUpyApatteH | bhrAntibAdhavyavasthA.abhAvaprasaN^gAchcha | nacha bhedAbhedAbhyAmupapattiH | nirAkariShyamANatvAt.h | asArvatrikatvAchcha | nachAnaikAntavAdena nistAraH | dvayorapi sAvadhAraNatvAsambhavAt.h | nApi dvitIyaH vastuno nissvabhAvatvApatteH | nachAnirvAchyatAsvIkAreNa nirvAhaH | brahmaNyapi sambhavAditi pakShadvayamatisphuTadoShatvAdanirAkR^itya tR^itIyaM dUShayati- aprAmANyamiti ||
bhedavAchakasyAgamasyetyupalakShaNam.h | bhedagrAhiNaH pratyakShasyetyapi draShyavyam.h | evaM tadA sa evetyatrApi vyAkhyAtatvAt.h | dharmiNo jIvasyeshvarasya cha | itishabdo.adhyAhAryaH | kathaM bodhya iti sheShaH | idamuktaM bhavati | yadyaj~nAnAdivishiShyasya jIvasya sArvaj~nAdivishiShyasya paramAtmano grAhakaM pratyakShamAgamavAkyaM vA.aprAmANyaM syAt.h | tadA jIveshvarayorasiddhau tattvamasyAdyAgamairanumAnaishcha tadabhedabodhanaM na syAt.h | nirviShayatvAt.h | tathAcha kasya virodhAtpratyakShAderaprAmANyaM syAt.h | j~nApakashchAyamartho na kArakaH | akhaNDArthabodhanamapi laukikavAkyanyAyamanusR^itya pashchAllakShaNayA pareNAbhyupagatam.h | na punarevameva | alaukikaprakArasya bodhAnaN^gatvAt.h | tasmAdupajIvakavirodhenopajIvyasyAprAmANyAyogAtparisheShatashchaturthaprakAra eva cha siddhayatIti |
bhavedevopajIvakAdupajIvyaM balavattadvirodhe chopajIvakasyAprAmANyam.h | kinnAmAsti tatra visheShaH | anekaprakAro hyupajIvyopajIvakabhAvaH | kvachiddharmigrAhaka(tayeti)tvena | kvachitsAdhyagrAhakatayA | kvachittadgrahaNopayuktatayA | kvApi svarUpagrahaNena | kutrachitprAmANyopapAdanena | kvachidvayAptyAdyaN^gapratipAdakatveneti | tatra sarvatropajIvyaviruddhamupajIvakaM bAdhyata eva | AshrayAdihInasyotthAnavirahApatteH | yatra punaH pratiShedhakasyopajIvakasya pratiShedhyasamarpakamupajIvyaM bhavati | tadA nAyaM nyAyaH | chopajIvakenaivopajIvyasya bAdhaH | niShedhArthameva tena tadupajIvanAt.h | dR^iShTaM hIdaM rajatamiti j~nAnasya nedaM rajatamiti j~nAnena bAdhyatvAt.h | tadihApi yaduktamabhedapramANayoranumAnAgamayorupajIvyAbhyAM pratyakShAgamAbhyAM virodhAdaprAmANyamiti tadayuktam.h | pratyakShAgamayoranumAnAgamau prati niShedhyasamarpakatayopajIvyatvAt.h | bhedaniShedho hi na tatprAptiM sambhavati | tenAtropajIvakavirodhinorupajIvyayoH pratyakShAgamayorevAprAmANyamuchitamityato yaH sarvaj~na ityAderAgamasya tAvadaprAmANyamapAkaroti- aprAmANyamiti ||
bhedavAchakasya bhedakasArvaj~nAdivishiShyaparamAtmapratipAdakasyAgamasya | etaduktaM bhavati | samutthAnavatA khalvanumAnenAgamena vA virodhinA yaH sarvaj~na ityAdyAgamasyAprAmANyasyeShyavyam.h | asyAprAmANye tvanumAnAderutthAnameva durlabham.h | dUre tadbAdhanam.h | paramAtmalakShaNasya dharmiNastadekagamyatvAt.h | nirAshrayasyAnumAnAdeH pravR^ittyanupapattiriti |
nanvevaM tarhi nedaM rajatamiti j~nAnavirodhena idaM rajatamita j~nAnasyAprAmANyaM na syAt.h | na na syAt.h | nahi nedaM rajatamiti j~nAnaM 
rajatAvishiShyaM vastu dharmIkR^ityotpadyate kintu svarUpamAtram.h | sarvamapi hi, j~nAnaM dharmiNi pramANaM prakAre tu viparyayaH  (dharmiNyabhrAntamakhilaM j~nAnamichChanti vAdinaH | viparyayaM prakAre tu vadanti rajatAdike' iti sAyaNashikShAbhAShye vArtikasAravachanam.h | atrApi tR^itIyAdhyAye chatutharpAde "tathA.anyepyAhuH sarvaM j~nAnaM dharmiNi pramANaM prakAre tu viparyaya iti) | tadatrApIdaM rajatamiti j~nAnamidamaMshe pramANamiti tatsiddhamidamAkAramAshritya pravR^ittena bAdhakapratyayena virodhAdrajatAMshe pUrvaj~nAnasyAprAmANyaM yujyata eva |
nanvanenaiva nyAyenAbhedAnumAnAgamavirodhena yaH sarvaj~na ityAdishruteraprAmANyaM shakyopapAdanam.h | iyamapi shrutirbrahmasvarUpamAtre pramANamiti tanmAtramupajIvyAnumAnAgamAbhyAM sArvaj~nAdibhedakadharmavaishiShyayAMshe.apramANIkariShyate | tathAcha yaddharmigrAhakaM na tadvirodho.anumAnAdeH | yachcha virodhi na taddharmipramAramityata Aha- yaditi ||
yachChativAkyaM brahmasvarUpagrahaNArthaM mAnamaN^gIkriyate | taddharme sArvaj~nAdidharmavaishiShyayAkAre kathaM na mAnaM bhavet.h | 
ayamabhisandhiH | shuktirajatAdij~nAnaM hIdamaMshe pramANaM rajatavaishiShyayAMshe tvapramANamiti yuktam.h | vaishiShyayAMshasya bAdhakapramANaviruddhatvAt.h | idamAkArasyottaratrApyanuvR^itteH | idaM na rajatamiti bAdhakaj~nAnamutpadyate na punarnedaM rajataM cheti | nachAyamatra nyAyaH | svarUpavadvishiShyAMshe.api bAdhakAbhAvAt.h | nachAbhedAnumAnAgamau bAdhakau | anyonyAshrayatvAt.h | bAdhitatvena shruteraprAmANye satyupajIvyavirodharahitasyAnumAnAderbAdhakatvaM sati cha tasmiMstadvirodhinyAH shruteraprAmANyamiti |
kathaM chAnumAnAdeH shrutibAdhakatvam.h | natAvadvirodhitvamAtreNa | vaiparItyasyApi suvachatvAt.h | nApi virodhyuttaraj~nAnatvena shuktirUpyamiti j~nAnAnantaraM rajatamidamiti j~nAnasya darshanAt.h | anuttaravirodhij~nAnaM bAdhakamidaM tu sottaramityapi na | kadAchidanuttarasyApi rajataj~nAnasya sambhavAt.h | kintu yAvachChakti parIkShitamuttaraM virodhyaparIkShitasya pUrvasya bAdhakaM bhavati | nachaivamatrAstIti | 
na kevalaM bAdhakAbhAvasAmyAdayaM vibhAgo na yuktaH kiM tarhItyata Aha- eketi ||
ekavidhamevedaM yaH sarvaj~na ityAdishrutijanitaM vij~nAnaM, na punaH shuktirajatAdij~nAnamiva svarUpamAtre pramANaM vishiShyAkAre tvapramANamityanekavidhamityevaM parIkShAsahakR^itasAkShirUpavij~naptyA.apIdaM j~nAnadvayaM dharmadharmidvayagarbhaM vishiShyAkAraM pratyapi mAnaM bhavatyeva | vakShyate chAyamarthaH prapaJNchena | yadvA dvayaM pratItidvayaM svarUpavaddharme.apIti yojyam.h | 
athavA yaH sarvaj~na ityAdishruterbrahmasvarUpamAtre prAmANyamaprAmANyaM tu sArvaj~nAdivishiShyAkAra iti vadataH ko.abhiprAyaH | kiM shuktirajatAdij~nAnamivaikamevedaM j~nAnaM viShayabhedena pramANamapramANaM cheti | kiMvA j~nAnadvayametat.h tatraikaM pramANamaparaM chApramANamiti | AdyaM dUShayati- yaditi || pUrva evAbhiprAyaH | dvitIyaM nirAkaroti- eketi | ekamevedaM vij~nAnamiti sAkShivij~naptyA nAnekatvaM kalpyamiti sheShaH | anyathA stambho.ayamityAdAvapi j~nAnadvayakalpanApattiH | tathAcha sAmAnAdhikaraNyaM na kenApi j~nAyeta | 
astu vedaM j~nAnadvayaM tathApi naikasyAprAmANyaM vaktuM shakyate | svarUpaj~nAnasyeva dharmaj~nAnasyApyabAdhitatvAdityAha- dvayamiti || j~nAnadvayamapItyarthaH | dharmaj~nAnamapIti(cha) vaktavye dvayamiti vachanaM nyAyasAmyasUchanArtham.h |
evaM bAdhAbhAvaparIkShitatvasAmye.api shrautamekaM j~nAnadvayaM vA.aN^gIkR^ityAMshataH prAmANyaprAmANye vadato.atiprasaN^gamAha- nachediti || tachChrautaM j~nAnaM dvayaM vishiShyAkAraM prati pramANaM na chettadA.atra viShaye ekaM svarUpAMshaM pratyapi pramANaM na bhavet.h | avisheShAt.h | tathAcha punaranAshrayayoranumAnAgAmayoranutthAnameva | yadvA tadvij~nAnamatra viShaye ekaM vishiShyAkAraM prati pramANaM chettadA dvayaM pratyapi no bhavet.h | vishiShyAkAravatsvarUpe.api pramANaM na bhavet.h | avisheShAditi yAvat.h | j~nAnadvayAN^gIkAravAde tvatra j~nAnadvaye tadvishiShyaviShayaM j~nAnaM pramANaM na chettarhi j~nAnadvayamapi pramANaM na bhavet.h | vishiShyaj~nAnamiva svarUpaj~nAnamapyapramANaM syAdavisheShAditi | 
evamabhedAnumAnAgamau prati yaH sarvaj~na iti shruterniShedhyasamarpakatvenopajIvyatvaM pratyuktam.h | tathA.api nAnumAnAgamayorupajIvyapramANavirodho.asti | yaH sarvaj~na ityAdishrutisiddhabrahmasvarUpamAtrAshrayaNena pravR^ittatvAt.h | nahi sArvaj~nAdivishiShyAkAramavalambyAnumAnAdinA pravartitavyamityatra niyAmakamasti | tato viruddhAkArasyAnupayogitayA.anupajIvanAdupajIvyasya cha svarUpamAtrasyAvirodhitvAnnopajIvyapramANavirodho.anumAnAdeH pramANavirodhastu kathaJNchitsyAdityAshaN^kAM pariharannupasaMharati- dharmIti ||
tushabdo visheShArthaH, pramANamAtravirodhAdvayavachChinatti | dharmigrAhiNyA shrutyA virodhaH | mAnasya abhedapramANasyAnumAnAgamarUpasya | ayamAshayaH | paramANavaH sAvayavA ityAderanumAnasya vAkyasya cha kathamupajIvyavirodhaH iti vaktavyam.h | 
paramANutvasyAnupayogino.anupajIvyatvaM kintu svarUpamAtrasyeti vaktuM shakyatvAt.h | naivaM yuktam.h | niravayatvAdinA vinA paramANordharmIkaraNAsambhavAt.h | svarUpamAtradharmIkaraNe siddhArthatApattiriti chet.h | samaM prakR^ite.api | nahi brahmApi sArvaj~nAdinA vinA shakyaM dharmIkartum.h | svarUpamAtradharmIkaraNe siddhasAdhanAt.h | Aropitena sArvaj~nAdinA vyAvR^ittasya dharmIkaraNe ko doShaH | yo.ayaM sthANuH sa puruSha itivaditi chenna | Aropitena niravayavatvAdinA vyAvR^ittasya tatrApi dharmIkaraNasambhavAt.h | niravayavatvAdigrAhakaM pramANatayA.avadhR^itam.h | nAropitaM iti chet.h | tulyamatrApi | shruterapi prAmANyanishchayAt.h | tadevaM pramANasiddhena niravayavatvAdinA vishiShyasyaiva yathA dharmIkaraNaM tathA.atrApi sAvarj~nAdinA pAramArthikenaiva vishiShyasyaiva dharmIkaraNamityato dharmigrAhakavirodho duShparihara iti | 
syAdetat.h | yathA khalvabhedapramANayoranumAnAgamayorupajIvyavirodhAnnAbhedasAdhakatvaM tathodAhR^itAyA bhinno.achintya ityAdibhedashruterapyupajIvyavirodhAnna bhedasAdhakatvaM sambhavati | tAdAtmyapratiyogikaH pratiShedho hi bhedo nAma | nachAprApte tAdAtmye tatpratiShedhabodhanaM yuktamityabhedaprApakaM pramANamupajIvya pravR^ittA bhedashrutiH kathaM nopajIvyaviruddhA | kiJNcha nirbhedaM svarUpamAshritya tasya bhedo bodhanIyaH | tathAcha kathaM nopajIvyavirodhaH | yathoktam.h "abhedaM nollikhantI dhIrna bhedollekhanakShamA | tathAchAdye pramA sA syAnnAntye svApekShyavaishasAt.h' ityata Aha- neti || 
hishabdo yuktisUchakaH | abheda iti tad.hgrAhakam.h | atra kvachiditi | dharmitvAdAvityarthaH | tadayamarthaH | bhedashruterhi na dharmisamarpakatvenAbhedaj~nAnopajIvakatvaM tAvat.h | jIveshvarasvarUpasyaiva dharmitvAt.h | nApi svarUpaprAmANyagrAhakatvena | pratyakSheNaiva tatsiddheH | ato niShedhyaprApakatayaiveti vaktavyam.h | nacha tadvirodho.aprAmANyamAvahati | niShedhashAstrApalApaprasaN^gAt.h | nacha pramANaprAptasyAyaM pratiShedhaH | kintu tattvamasyAdishrutitAtparyAparij~nAnaprAptasyaiva | yadapi nibharedaM svarUpamAdAya bhedo boddhavya iti tatrApi na yayorbhedo bodhanIyastayorabheda AshrayaNIyaH | kintu svagatabhedaM vastu dharmitayopAdAya tasyAntato bhedo bodhyate | ato jIveshabhedashrutestadabhedopajIvanAbhAvAdanapekShatvalakShaNAdbalAdyuktaM bhedasAdhakatvamiti sheShaH | 
kiJNcha tiShThatu tAvadyaH sarvaj~na ityAdishruterupajIvyatvam.h | tathA.apyabhedAnumAnAgamabAdhakatvaM bhavedeva | iyaM khalu shrutiH sArvaj~nAdivishiShyamIshvaraM pratipAdayantI na kiJNchidapekShate | anumAnAgamau tu sApekShau | sApekShanirapekShayoshcha nirapekShasya prAbalyAdityAshayavAnAha- nopajIvyo hIti ||
atra bhedAbhedapramANayormadhye | bhedashruteH bhedakadharmavishiShyadharmishruteH | abheda ityabhedapramANam.h | anapekShatvopalakShaNametat.h | ato balAdabhedapramANabAdhakatvamiti sheShaH | 
syAdetat.h | yaH sarvaj~na ityAdishrutirna jIvabhedakadharmavishiShyaM brahma pratipAdayati | kintvanuvadatyeva | ato nAnumAnAdestadbAdha ityata Aha- nacheti ||
upeyaM j~neyam.h | taditi sArvaj~nAdyupetam.h | kvachiditi bhrAntipratipannamapi na bhavatIti sUchayati | na tAvatsArvaj~nAdivishiShyaM brahma shrItivyatiriktapramANagamyam.h | shAstraikayonitvasya samarthitatvAt.h | nApi bhrAntipratipannam.h | kvachitpramitasyaivAnyatrAropAt.h | nacha pramANena bhrAntyA vA.aprAptasyAnuvAdaH sambhavati | ato neyaM shrutiranuvAdinI | kinnAma pratipAdayatyevoktarUpaM brahmeti |
nanu tathA.api nopajIvyapramANavirodho.anumAnAdeH | shrutyupajIvane hi saH syAt.h | na chaivam.h | tadvayatiriktapramANopajIvanAdityata Aha- nacheti || vastuvyavahito vahniradhUmasthale pratyakShAdyavedyo.api kvachiddeshe pratyakSheNAnumAnena vA.avagamyate | prAk.h patanotpatteragamyamapi gurutvaM kvachitkAle.anumAnena gamyate | nachaivaM brahma kvachinmAnAntaropeyam.h | yena tadupajIvyAnumAnAdipravR^ittiH syAt.h |
astu vA brahma pramANAntaravedyam.h | tathA.apyabhedAnumAnAderupajIvyapramANavirodho duShpariharaH | shrutivattasyApi pramANasya bhedapratyAyakatvAdityabhiprAyavAnAha- yeneti ||
upeyaM brahmeti sheShaH | tatkathamityata Aha- sa(sA)rvaj~neti ||
dharmAdikaM kasyachitpratyakShaM prameyatvAdghaTavadityAdikayA sA(sa)rvaj~nasAdhakatayA.anumayA | sarvakartR^itvAdyanumAnopalakShaNaM chaitat.h | eveti pratyakShaM vyAvartayati | kathaJNchanetyabhyupagamavAdo.ayamiti sUchayati | sarvaj~natvetyupalakShaNam.h | tayaivetyanvayaH | Ishvare tAvatpratyakShaM shaN^kArhameva na bhavati | ato.anumAnameva vaktavyam.h | pratipakShAdinA parAhatasyApi tasya kathaJNchichChaN^kArhatvAt.h | anumAnaM cha kiJNchitkenachidvishiShyameva pratipAdayati | natu niShkR^iShyaM vastu | nacha jIvAdisAdhAraNadharmavishiShyAtharsiddhAvIshvaraH sidhyati | tasmAdbhedakadharmavaishiShyayenaiva tatsiddhivarktavyA | tathAchAnumAnAderupajIvyavirodho vajralepAyitaH | yadyapyanumAnaM 
svataH shrutito durbalaM tathA.api upajIvyatayA bAdhakaM bhavatyeveti | 
tadaneneshvaragrAhikAyAH shruterbhedakadharmavishTi tasminprAmANyamupapAditam.h | idAnIM jIvagrAhakasya pratyakShasyeshvarabhedaka(vi)dharmiNi jIve prAmANyaM samarthyate | tathAhi | bhavatu shrutiraduHkhitvasArvaj~nAdimadIshvare pramANam.h | tathA.api nAbhedAnumAnAgamayorupajIvyapramANavirodhenAprAmANyam.h | duHkhitvAdirUpe hi jIvasya tAttvike sati tathA syAnna chaivam.h | ahaM duHkhItyAderanubhavasya mithyAnubhavatvAt.h | antaHkaraNagato hi duHkhAdiranarthaH svarUpato mithyAbhUto japAkusumAruNimeva sphaTike chaitanye chakAsti | nacha bhrAntipratipannena(nnabhe)bhedakena vastu bhidyata iti ata Aha- neti ||
kvApIti | sarvathetyarthaH | bhavedetadyadyahaM duHkhItyAdyanubhavo mithyAnubhavaH syAnna cha tathA | api tu pramANameva | yadyapi duHkhAdikamantaHkaraNagataM, tathA.api svarUpeNa sadeva | jIvAtmanashcha tadbhoktR^itvena tadvattvaM tAttvikameva | alpashaktitvapAratantAdikaM tu svarUpagatamevetyAshayaH | 
kuta ityata Aha- nahIti ||
tushabdo.avadhAraNe naiveti sambandhaH | asaJNjAtabAdhabhrameShu vyabhichAraparihArAya kvachidityuktam.h | nahi kadAchitkutrachitkashchinnAhaM duHkhI kintvantaHkaraNagatenaiva mithyAduHkhena duHkhitayA.a.atmAnamamani(ShI)Shamiti bAdhakapratyayavAndR^ishyata ityarthaH | nanu "vimuktashcha vimuchyate' "tattvamasi' ityAdishrutirevAsyAnubhavasya bAdhikA.astIti kathaM na duHkhAnubhUtirbhrAntiH | atra hi duHkhAdyupaplavarahitamevAsyAtmanastAttvikaM rUpamiti pratipAdyata ityata Aha- yadIti ||
avasIyate shrutimAshrityeti sheShaH | kena kAraNena | bhrAntiH svarUpato.arthatashcha | gamyate abhyupagamyate | anubhavamAshrityeti sheShaH | idamuktaM bhavati | bhavedeShA shrutirasyAnubhavasya bAdhikA | yadi nishchitapramANabhAvA bhavet.h | nacha tathA | dharmigrAhakAnubhavavirodhenAsmAbhiHtadaprAmANyasya pratipAdyamAnatvAt.h | parasya cha tatparihArAyAdyApi samudyatatvAt.h | tathAcha sati shrutiprAmANyanishchaye.anubhavasya bhrAntitvaM tasmiMshcha sati shrutiprAmANyanishchaya iti parasparAshrayatvaprasaN^gaH | nanvanubhavavirodhena shrutyaprAmANyAbhidhAne.api samAnametat.h | na samAnam.h | anubhavasyAnapekShatvAt.h shrutestadapekShatvAt.h | anyathA sarvatra dharmigrAhakavirodhochChedApa(tte)ttiriti | 
nanu tarhi nedaM rajatamityasyApi rajatamidamiti j~nAnaM prati bAdhakatvamayuktaM syAt.h | na syAt.h | nedaM rajatamiti j~nAnaprAmANyasya sAkShiNA parIkShayA nishchitatvAt.h | idaM rajatamiti j~nAnasya tadabhAvAt.h | parIkShitaprAmANyenopajIvakenopajIvyasyAtathAbhUtasya bAdhopagamAt.h | upajIvyopajIvakanyAyasya tadanyaviShayatvAt.h | prAmANyasandehe khalu nyAyAnusaraNam.h | nishchite tu prAmANye kimanena | vakShyati chaitadAchAryaH | evaM tarhi shruterapi prAmANyaM parIkShAsahakR^itena sAkShiNA nishchitamityanubhavabAdhakatvamupapatsyata ityAshayavAnAshaN^kate- shrutIti ||
svarUpamarthashcheti vivakShAbhedena prAmANyamevoktam.h | jIvasya nirduHkhabrahmAtmatApratipAdakashrutisvarUpamasyAH shruteH so.artha ityubhayatra phalato.arthabhedAbhAvAt.h | etadeva hi prAmANyamapi | mAnena sAkShiNA | pariharati- tachchediti ||
ta ityavyayaM tR^itIyArthe | te mata ityadhyAhAro vA | kiM kinnimittam.h | duHkhAnubhave bhrama iti | duHkhAnubhavasya bhramatvamiti(iti) yAvat.h | aN^gIkriyata iti sheShaH | tat.h sAkShilakShaNaM mAnaM duHkhAnubhavaviShaye bhramaH kuto.aN^gIkriyata iti vA | etaduktaM bhavati | sAkShiNA shrutiprAmANyaM nishchitamiti na pareNAN^gIkartuM shakyate | tathA sati tatprAmANyasyAN^gIkartavyatvaprasaN^gAt.h | iShyate taditi chenna | tathA satyahaM duHkhIti duHkhAdiviShayo.api sa eveti tatrApi tasya prAmANyameva grAhyaM syAnna bhramatvam.h | nachet.h shrutiprAmANyagrahaNe.api bhramaH syAditi | JOSHI-10
nvekatra prAmANye viShayAntare.api prAmANyena bhAvyaM tatrAprAmANye chAnyatrApi aprAmANyena bhavitavyamiti kuta etat.h | mA hi bhUdekasya chakShurAderayaM niyama ityata Aha- nacheti || 
bhededevaikasyApi kvachitprAmANye paratrAprAmANyam.h | kAraNavisheShAt.h | sa chotpattau doSho j~naptau bAdhaH | doSho.api bAdhonneya eva | yathoktam.h | "balavatpramANatashchaiva j~neyA doShA na chAnyathA' iti | tato bAdha eva visheShaH | nacha duHkhAdiviShayasya sAkShyanubhavasya bAdharUpo visheSho.asti | yenAsau shrutiprAmANye pramANabhUto.api duHkhAdau bhramaH syAt.h | yat.h yasmAdevaM tat.h tasmAt.h shrutiprAmANyamiva tat.h Atmano duHkhitvAdikamapyabAdhitameva satyamevAN^gIkAyarmiti | yadvA yadyasmAdevaM ta(tta)smAtkiM duHkhAnubhave bhrama iti pUrve(Naiva)Na sambandhaH | 
nanvetat.h shrutiprAmANyaM duHkhAdikaM cha sAkShigR^ihItameva | nachobhayatra prAmANyaM sAkShiNo yuktam.h | parasparavirodhAt.h | tata 
ekatrAprAmANyAvashyambhAve duHkhAdAveva taditi grAhyam.h | shrutiprAmANyasyApauruSheyatvAdiparIkShAsahakR^itena gR^ihItatvAt.h | ato mithyaiva duHkhitvAdikamita chenna | duHkhAdAvapi sajAtIyavijAtIyasaMvAdarUpaparIkShAsadbhAvAt.h | evaM tarhi sandehAnna duHkhAdisatyatAnishchayo bhavatAM yukta iti na shruteranubhavabAdho vaktuM shakyata ityata Aha- abAdhitameveti ||
tad.h duHkhaM satyamevetyavadhArayato.ayamabhisandhiH | satyam.h | shrutiprAmANyaM duHkhAdikaM cha sAkShigR^ihItameva | nachaikatrApi bAdhakamastItyubhayamapi pramANaM sAkShI | nacha virodhaH | advaitasattAmantareNApi shrutiprAmANyasattAyAH sambhavAt.h | nahyapauruSheyatvAdiyuktayo viShayavisheShaniyataprAmANyanishchaye (sAkShiNaH) sAchivyamAcharanti | kintu prAmANyamAtranishchaye | upakramAdyAstu tatra tatrAbhAsIkR^itA eva | nacha duHkhasattAmantareNa tatra prAmANyasya sambhavo.asti | nacha duHkhasattayA shrutiprAmANyamAtrasya virodho.asti | viShayAntare.api tasya sambhavAt.h | ataH satyameva duHkhAdikamiti |
shrutiranubhavasya bAdhikA na bhavati | kintu dharmigrAhakatayA prabalenAnubhavenaiva bAdhyata ityuktam.h | na kevalaM dhamirgrAhakatayA.anubhava(sya)prAbalyam.h | kinnAma shrutisvarUpaprAmANyagrAhakatvenApItyAshayavAnAha- shrutIti || artha ityarthavattvaM prAmANyamiti yAvat.h | svarUpataH prAmANyatashchAvasitA hi shrutirabhipretasiddhaye prayoktavyA nAnyathA | shratisvarUpaM tatprAmANyaM cha mAnenaiva sAkShilakShaNenAvasIyate nAnyena | yadyapi shratisvarUpaM shrotravedyaM tathA.api shrotrajanitatad.hvR^ittiprAmANyaM yAvanna sAkShiNA gR^ihyate tAvanna tat.h siddhayatItyataH shrutisvarUpAvasAyo.api sAkShiNyevAyatate | 
yadvA shrutishabde(nai)na tajjanitaM j~nAnamuchyate | tatra pR^ichChAmaH | tasya sAkShiNaH prAmANyaM bhavatA.apyabhyupagataM na veti | neti pakShe shrutisvarUpAdyasiddherna tadvirodhena duHkhAdyanubhavasya bhramatvaM vaktuM yuktam.h | AdyaM dUShayati- tachchediti || tat.h sAkShi(sva)rUpaM pramANaM tvayA gR^ihItaM chettadA duHkhAnubhavasya bhramatvaM kiM (kathaM) na kathaJNchit.h | shrutivirodhena khalu taduchyate | sA tu svarUpaprAmANyagrAhakatayopajIvyenAnubhavena bAdhitA kathaM tadbAdhanAya prabhavatIti | 
syAdetat.h | shrutisvarUpaprAmANyayoH sAkShiNaH prAmANyamaN^gIkriyate | duHkhAdau tu viShayAntare shrutivirodhenAprAmANyamAshrIyate | tatkathamuktadoSha ityata Aha- nacheti || bAdhasya bAdhakatvena abhimatAyAH shruteH visheSho bAdhyatayA.abhimatAtsAkShiNo.atishayo nAsti | asti choktavakShyamANarItyA sAkShiNa eva visheSha iti | shiShyaM spaShyam.h |
kiJNchAhaM duHkhItyAdisAkShiNo bhramatvaM vadanpraShyavyaH | kiM sarvatrApi sAkShiNo bhramatvamaN^gIkriyate | uta kvachitprAmANyamapi | Adye doShamAha- shrutisvarUpamiti ||
mAnena sAkShiNaiva | tathAcha tasya bhrAntitve tanna siddhayediti bhAvaH | paramArthato mA saitsIditi cha na vAchyam.h | tattvAvedakatvasyAN^gIkR^itatvAt.h | atha shrutisvarUpAdiviShaye tanmAnatvaM svIkriyata iti dvitIyamanUdyottaramAha- tachchediti || ekatra prAmANye paratrApi prAmANyamaN^gIkartavyamityetatkuta ityato.avisheShAdityAha- nacheti || pUrvavadvayAkhyAnam.h |
evaM sAkShiNaH pramANAntarasAdhAraNarUpatA(tva)mupetya bAdhakAbhAvenAhaM duHkhItyAdebhraMmatvaM nopapadyata ityuktam.h | idAnIM sAkShiNo yathArthatvaniyamAchcha na duHkhAdiviShaye bhramatvashaN^kopapadyate | kiM bAdhakagaveShaNAdinetyAshayavAnsAkShiNo yathArthatvaniyamaM vipakShe bAdhakena samarthayate- bAdha iti || 
anubhUte sAkShipratIte.athare yadi bAdhaH pravarteta sAkShI yadi kutrachidayathArthaH syAditi yAvat.h | ayathAtvarthasya bAdhonneyatvAdevamuktam.h | tadA kathaM stambho.ayaM kumbho.ayamiti padArthAnAM nirNaya Iyate upeyate |
etadeva prapaJNchayati- ko.apIti ||
bhramavAdinA sAkShiNaH kvachidbhramatvaM vadatA | (yadi) sAkShI kvachidayathArthaH syAttadA padArthanirNayo na syAdityarthaH | yathA.a.ahuranye.api | "j~nAnasya vyabhichAritve vishvAsaH kinnibandhanaH' iti |
nanu cha nirNayo nishchaya iti chAvadhAraNAtmakaM j~nAnamuchyate | tachcha stambhakumbhAdiShvartheShu tattatkAraNasAmagrIvashAdevotpadyate | nirNAyakAbhAvasahakR^itasamAnadharmadarshanAdinA hyanavadhAraNAtmakaM j~nAnaM saMshayapadavedanIyaM janyate | tadvilakShaNayA cha sAmagyrA avadhAraNaj~nAnam.h | tatra kaH sAkShiNo yAthArthyaniyamasyopayogaH | kiJNcha tadabhAvenApaneShyate | uchyate | na stambho.ayamityekAkArapratiniyataM j~nAnaM iha(hi) nirNayAdishabdairabhidhIyate | api tarhi tadanantarabhAvI vastutathAtvAshvAsaH | tathAhi | vaktAro bhavanti | stambha iti (cha) pratIyate bhavati chAyaM stambha iti vA vastutattvaM tu na vidma iti veti | tatkasya hetoH | ekAkArapratiniyateShvapi j~nAneSha keShAJNchidbhramatvasya keShAJNchidabhramatvasya bahulamupalabdhatvenedAnIM jAyamAnepye(Shve)kAkAraniyate j~nAne vastutathAtvavishvAsAyogAt.h | 
bhavatu vastutathAtvAshvAso vastudarshanapR^iShThabhAvI nirNayaH | so.api tasya dasharnasya bhramatvAbhramatvanirNayamevApekShate | yadi j~nAnaM bhramaH syAttadA vastvatathAbhUtamityavasIyate | yadi tvabhramastadA tathAbhUtamiti | evaMcha kiM sAkShiNo yAthArthyaniyamenopanIyate, kiMcha tasya bhramatvenApanIyata ityata Aha- bhramatvamiti ||
satyaM pratyayAnAM bhramatvAbhramatvanirNayAyatto vastunirNaya iti | saiva tatra pratyayeShvekasya stambhAdau puruShAdipratyayasya bhramatA.aparasya stambhAdipratyayasyAbhramatA cha kuto nirNetavyA na kuto.api | kuto yadA yataH | pratyayAnAM bhramatvamabhramatva cha anubhavopagaM sAkShiNaivAdhyavaseyamiti |
syAdetat.h | karaNadoShabAdhakapratyayAdhInaM pratyayAnAM bhramatvamabhramatvaM cha saMvAdAyattaM bhaviShyati | tatkathaM tadanavadhAraNamityAshaN^kAM pariharannuktamarthaM spaShyamAchaShye- bhramatvamiti ||
pratyayAnAM bhramatvamabhramatvaM tadavadhAraNopayuktaM cha sarvaM karaNadoShAdikaM sAkShiNA nishcheyam.h | anishchitasya bhramatvAdyavadhAraNAprasaN^gAt.h | sa chetsAkShI kvachit.h duShyaH ayathArthaH syAttadA kathaM kAraNadoShAderbhramatvAdervastutathAtvAdervA niNarya Iyate | etaduktaM bhavati | pratyayAnAM bhramatvAvadhAraNaM kA(ka)raNadoShAdyAyattaM tathA.api sAkShiNo yAthArthyaniyamAbhAve na siddhayet.h | nahi tatsvarUpeNopayuktam.h | atiprasaN^gAt.h | kintu nishchitameva tannishchayashcha sAkShAtkAraparamparayA vA sAkShiNyAyatate | sa hi kA(ka)raNadoShAdikaM svayameva (vA) tadgrAhakaprAmANyagrahaNena vA nishchitya bhramatvaM nishchinoti | tatashcha tasya kvachidayathArthatve.avishvasanIyatvApattyA na nirNayaH syAt.h | abhramatvanishchayastu na saMvAdAdhInaH | tathA satyanavasthAdidoShAH prAduShyurityuktam.h | kintu kevalasAkShiNyAyattaH | viparyayashaN^kAnirAse tu saMvAdasyAnupraveshaH | nacha saMvAdo.apyanishchito.aN^gam.h | tannishchayashcha sAkShyadhIna eva | tasya cha kvachidayathArthatve tadubhayanirNayo.api na bhavediti |
nanu sAkShiNo yathArthatvaniyame.api pratyayAnAM bhramatvAbhramatvanirNayo nopapadyate | nahi yAthArthyaM svarUpeNaivopayuktam.h | atiprasaN^gAt.h | kintu nishchitameva | nacha tannishchayopAyo.asti | atastadanishchayAtkA(ka)raNadoShAderbhramatvAdeH stambhatvAderanishchaya evetyata Aha- visheShA iti ||
vishiShyante etairiti visheShAH kA(ka)raNadoShopAdayaH | sAkShipratyakShagocharA eveti sambandhaH | sAkShiyAthArthyasya sAkShiNaiva u(nishchayo)papatteH | asyArthasya cha vakShyamANavyavahArAnyathA.anupapattisiddhatvAditi bhAvaH | 
yadi sAkShI kvachidvayabhicharettadA tenAvishvasanIyena kA(ka)raNadoShAdinishchayo na syAt.h | tadabhAve cha pratyayAnAM bhramatvAdi na nishchIyeta | tathAcha vastunirNayo na syAt.h | kAraNAbhAve kAryA(kAryodayA)yogAdityuktam.h | tatra mA bhUdetatsarvamiti chenna | tathA sati hAnopAdAnAdisarvavyavahAvilopaprasaN^gAt.h | katham.h | sarvavyavahArANAmatatkAryatvAdityAha- UrIkR^itya cheti ||
nishchityetyarthaH | cho.avadhAraNe | tAnsarvAnkA(ka)raNadoShA(dI)n.h UrIkR^itya vyavahAra pravartata iti gauNaM samAnakartR^ikatvam.h | yadvorIkR^itya kAraNatayopAdAya kAraNIkR^itveti vyAkhyeyam.h | tathAhi | idaM rajatamiti bhrAntyA pravR^ittaH kA(ka)raNadoShaM bAdhakapratyayaM (chA)vAvadhArya tasya j~nAnasya bhramatvaM nishchitya nedaM rajataM kintu shuktireveti vastu vyavasthApya jahAti | tathA jalamedaditi pratItya tasya pratyayasyApAtata evAnyathAtvashaN^kAyAM saMvAdaM niveshya tatsvarUpaprAmANye gR^ihItvA(cha) abhramatvaM nishchitya jalametadbhavatyevetyavadhArya tadupAdatta iti |
nanu nAyamasti niyamo yaduktarItyA.arthatathAtvAdhyavasAyapUrvaka eva vyavahAra iti | tatsandehAdinA.api(dapi) vyavahAradarshanAdityata Aha- sAkShiNa iti ||
vyavasAyI nirashaN^ko.avisaMvA(divya)dI cha vyavahAro.asmAbhiruktarItyA sAkShiNaH kAryo.abhidhIyate na tu vyavahAramAtram.h | nacha vishiShyo vyavahAro.arthatathAtvAdhyavasAyapUrvakatAM vyabhicharatIti | astu vyavahAravilopaH kinnashChinnamityAshaN^kAM pariharannuktAprasaN^gAnAM viparyayaparyavasAnamAha- tasmAditi ||
yasmAtsAkShiNaH kvachidayathArthatve.avishvasanIyatvApattyA kA(ka)raNadoShAdyanishchayaprasaN^gena j~nAnAnAM bhramatvAbhramatvanirdhAraNAbhAvasaktyA.arthatathAtvanirNayAbhAvAnuShaN^geNa nishshaN^ko.avisaMvAdI vyavahAro lupyeta | nacha tallopo.aN^gIkartuM shakyaH | savarlokaprasiddhatvAt.h | tathAvidhasya (cha) laukikaiH parIkShakaishlollaN^ghanAyogAt.h | pramitArthAnanumatAvunmattatvaprasaN^gAt.h | tasmAtsarvalokaprasiddhasya nishshaN^kasyAvisaMvAdino vyavahArasya kAyarbhUtasya siddhaye vastutathAtvAtathAtvanishchayaH kAraNa(karaNI)bhUto.aN^gIkAryaH | tatsiddhaye kA(ka)raNadoShAdinishchayadvArA sAkShiNA j~nAnAnAM bhramatvAbhramatvanirrayo.aN^gIkAryaH | tatsiddhaye (cha) sAkShiNo vishvasanIyatvaM tatsiddhaye cha sAkShI sadA nirdoSho yathArtha eva na 
parIkShakANAmaN^gIkArya iti | nanvevaM tarhi prAbhAkarAdidishA sarveShAmapi pratyayAnAM yathArthatvaniyamo.astvityata Aha- eka eveti || ekasyaiva yAthArthyaniyamena sarvasyopapattau kimaprAmANikena pramANaviruddhena sarvapratyayayAthArthyaniyameneti bhAvaH | 
kimato yadyevaM sAkShI niyamenArthAvyabhichArItyata Aha- shuddha iti ||
duHkhitvaM tena pratItaM jIvasyeti sheShaH | tatashcha kimityata Aha- upajIvyeti ||
shrutyanumAnayorupajIvyapramANaM tat.h tasmAt.h bhedagrAhakaM bhedapramApakam.h | tathA chopajIvyavirodhAdabhedashrutyAderaprAmANyamiti bhAvaH | tato.api kimityataH sUtrArthamupasaMharati- ata iti ||
shrutiH "bhinno.achintyaH' ityAdikA | sAmarthyamaprati(satprati)pakShatvam.h | 
|| OM tadguNasAratvAttu tadvayapadeshaH prAj~navat.h OM || yadyevaM jIveshvarayorbheda eva pAramArthiko vyavasthitastadA tattvamasItyAdyadvaitashrutInAmahaM harirityAdismR^itInAM cha kA gatiH | nahi tAsAmanumAnavatsarvathA.aprAmANyaM yuktam.h | apauruSheyatvenAptoktatvena cha tatkAraNAbhAvAdityAshaN^kAparihArAya sUtram.h | tadguNasAratvAttu tadvayapadeshaH prAj~navaditi | tadvayAchaShye- tathA.apIti || 
yadyapi jIvabrahmaNorbheda eva tathA.apyabhedavaditi sambandhaH | tushabdo visheShArthaH | taM cha vakShyAmaH | tatsadR^ishaH paramAtmaguNasadR^ishAH | sAra ityanuvAdena svarUpamiti vyAkhyAnam.h | asya jIvasya | kutaH | muktAvapi kaivalye.apyavashiShyate yataH | abhedavat.h abhedamiva "tatra tasyeva' ityatropasaN^khayeyametat.h | shiShyaprayogAt.h | yadvA.abheda iti tatpratipAdakamupalakShyate | ata eveti sambandhaH | etAH parodAhR^itAH | hIti mukhye bAdhakaM sUchayati |
ata evetyasyaiva vivaraNaM sAdR^ishyeti | sAdR^ishyamevAbhedaH sAdR^ishyAbhedaH | siMho devadatta ityAdivadgauNo.ayaM vyapadesha iti vAkyArthaH | advaitavAdibhiH khalu tattvaMpadayorviruddhasvArthaikadeshatyAgenaikadeshalakShaNayA sAmAnAdhikaraNyamAtraM mukhyamaN^gIkR^itam.h | tato varaM padadvayasya mukhyArthatvamabhyupagamya sAmAnAdhikaraNyamAtrasya gauNatvamabhyupagantum.h | tAtparyaliN^gAni cha tatra tatrAnyathA nItAni |
upalakShaNaM chaitat.h sautramabhedAgamavyAkhyAnamityAshayavAnuktAnuvAdenArthAntaramapyAha- sAdR^ishyAchcheti || 
pradhAnatvAdapItyanvayaH | AhuH shrutayaH | paurANAni (cha) vAkyAnIti vartate | uktAnuvAdaH pratipattisaukaryArthaH | pradhAnatvaM vaishiShyayam.h | tattvamasItyAdivyapadeshaH sAdR^ishyAdgauNa ityuktam.h | nAnyo.ato.asti draShyetyAdi nirdeshastu svAtantyaprAdhAnyAbhyAM lAkShaNikaH | draShyR^ipadena tatrAropitavaishiShyayaM svAtantyaM chopalakShyate | tathAcha draShyA vishiShyaH svAtantyashchAnyo nAsti ityarthaH sampadyate | yadvA tattvamasItyAdinirdesho.api prAdhAnyasvAtantAbhyAM lAkShaNiko vyAkhyAyate | tathAhi | tachChabdena tadIye svAtantyaprAdhAnye lakShyete | punastAbhyAM tadviShayatA lakShyate | tatashcha tatpradhAnakastattantrashcheti vAkyAtharo bhavati | etadapyupalakShaNam.h | atattvamasItyAdivyAkhyAnAntaramapyatra draShyavyam.h | 
syAdetat.h | tushabdo hi sautro.avadhAraNArthastena cha sAdR^ishyAtirikto.artho nivartyate | tatkathamatharAntaravarNanamityato.anyathA vyAchaShye- neti ||
kvachit.h pradeshe | svarUpAbhidAM nAhuriti tushabdArthaH | natu prAdhAnyAdinivR^ittiriti | astvevaM jIvasya brahmaikyaM muktasya tatkathaM vyAkhyeyam.h | nacha tadapyuktanyAyeneti yuktam.h | tathA sati yatra tvasyetyAdivisheShoktyanupapatterityata Aha- sthAnaikyamiti || 
Isheneti vartate | na kevalamuktanimittatrayaM kinnAmaitannimittadvayaM vishiShyate | ato visheShaNAbhedoktirupapadyate | tatra sthAnaikyenaikyavyapadesho lAkShaNikaH | sthAnagatasyaikasya sthAniShu prayogAt.h | aikamatyanimitte tu prayoge lakShitalakShaNA | viShayaikyAnmatyaikyaM tatashcha matimatAmiti |
kiJNcha yatsAdR^ishyaM sajjIvamAtrasAdhAraNatayoktaM tatsaMsAriNyanabhivyaktaM mukte tu vyaktamiti tadabhiprAyeNApi visheShato.abhedoktiryuktetyAshayavAnAha- sAdR^ishyaM cheti ||
muktasyesheneti vartate | nanu sAdR^iyAdikaM jaDeShvapi vidyate | tatkathaM teShAM "sarvaM khalvidaM brahma' | "bhUtAni viShNurbhuvanAni viShNurvanAni viShNurgirayo dishashcha' ityAdau kvachideva paramAtmaikyavyapadesho na punarjIvatprAchuryeNetyata Aha- jaDAnAmiti || 
tatpradhAnakaM tattantratvameva | jaDAnAM tviti sambandhaH | sAdR^ishyasyApi tR^itIyasya vidyamAnatvAtkathaM dvayamevetyata Aha- bhavediti ||
jaDAnAmiti vartate | satyamasti sAdR^ishyaM kintu tatsatvA(ttA)dinaiva | natu jIvavadAnandAdinA | ato dvayasyaiva 
sattvAdupapannA.aprachuroktiH | nanvAnandAdinA sAdR^ishyaM jIveShvapi nAsti | keShAJNchijjIvAnAmatadrUpatAbhyupagamAditi chenmA bhUt.h | nahi jIvamAtraM prati tattvamasItyuchyate | tasya vedAnadhikAritvAt.h | kintu bhokShayogyaM patItyadoShaH | atra sthAnaikyaM cha kShIrAbdhyAdisthitabhagavadrUpApekShayoktamiti na jIvajaDasAdhAraNam.h | jaDAbhedavyAkhyAnena prAj~navaditi dR^iShTAnto.api vyAkhyAto bhavati |
sUtre prAj~navadityuktam.h | tasyA(yama)rthaH | prAj~ne yathA.abhedavyapadesho.amukhyastatheti | tatra pratiyogivisheShAnuktervij~nAnamAnandaM brahmetyAdirakhilo.apyabhedavyapadesho nityatvAdisAdR^ishyenAmukhya iti j~nAyeta | tanmA vij~nAyItyAshayavAnAha- Isheti ||
rUpANi matsyAdIni | kriyAH sR^iShTayAdyAH | guNA j~nAnAdayaH | savarsha iti pratyekaM sambandhaH | tathAshabdaH samuchchaye | evashabdasya mukhyata ityenAnvayaH | avayavA hastAdyAH | tatsvarUpaikyam.h IshvarasvarUpeNai(pai)kyaM tatpratipAdakaM vAkyamiti yAvat.h | mukhyata eva vyAkhyeyamiti sheShaH | tushabdo jaDavyAvR^ittyarthaH | tathAcha jaDavisheSha evAyaM dR^iShTAnta iti bhAvaH | nachaivaM sAdhyasamatvadoShaH | jIvamAtrAbhedavAdinaM pratyakShasyAdhikaraNasyArabdhatvAditi | kuta etaditi chet.h(na) | tatra bhedadarshane pratyavAyasyoktatvAdityAha- yatheti || 
parvateShu durge shikhare vR^iShyamudakaM yathA.adho (vi)dhAvatyevaM pArameshvarAndharmAstataH pR^ithak.h pashyaMstAneva taddarshanamanvevAvilambena narakaM vidhAvatItyarthaH | 
nanvIshvaradharmANAM bhedAbhedau bhavatAm.h | tathA chAtyantAbhedoktiramukhyeti sautro dR^iShTAnto.asaN^kuchitavR^ittirbhaviShyati | iyaM cha shrutiratyantabhedadarshananindAparA bhavatvityata Aha- nobhayaM cheti || 
iShyate sUtrakR^iteti sheShaH | bhedAbhedau neShyate iti vaktavye bhedAbhedAkhyamubhayamiti vachanaM vakShyamANashrutivyAkhyAnAnusAreNeti j~nAtavyam.h | kuto neShyata ityata Aha- ekameveti || 
ekam.h abhinnam.h | ekamapi ghaTAdikamavayavabhedavadupalabdhamata evetyuktam.h | advitIyaM samAdhikarahitam.h | iha brahmaNi kiJNchana guNAdikamiti nAnAbhUtaM nAsti | yastviha brahmaNi vidyamAnaM guNAdikaM nAnA bhinnaM, iva shabdAdabhinnaM cha pashyati | sa mR^ityoranantaraM mR^ityuM narakamApnoti | iti shrutAvivetyasmAchChabdAt.h | upalakShaNaM chaitat.h | evashabdAchcha bhedAbhedanirAkR^itiH kR^itA j~nAyate | ato neShyata iti yojanA | ivashabdaprayogAtkathametallabhyata ityata Aha- iveti ||
ubhaye yaduktaM pUrvapadena tatpratiyogini dvitIye vartata ityarthaH | atra cha nAno(ktvA)ktyA prayukta ivashabdo.anAnA (saM)gR^ihNAtIti bhedAbhedAkhyamukhyaM nirAkR^itaM bhavati | vAgastIti sheShaH | shabdanirNayo nAma granthavisheShaH | 
|| iti shrImannyAyasudhAyAM pR^ithagupadeshAdhikaraNam.h ||
|| atha shrImannyAyasudhAyAM aMshAdhikaraNam.h ||
|| OM aMsho nAnAvyapadeshAdanyathA chApi tAshakitavAditvamadhIyata eke OM || kechididamevaM vyAchakShate | jIvaH paramAtmanoM.ashaH | aMshatvaM cha nArambhakatvam.h | paramAtmano.anArabdhatvAt.h | nApi khaNDatvam.h | achChedyatvAt.h | nacha pradeshatvam.h | pa(gha)TAdivadanityatvaprasaN^gAt.h | kinnAma bhinnAbhinnatvam.h | atra bheda aupAdhiko.abhedastu svAbhAvikaH | upAdhishcha anAdyanirvAchyA.avidyetyeke | anye tu satyamevAntaHkaraNAdikamiti | kuta etat.h | "dvA suparNA' "nityo nityAnAm.h' ityAdinAnAvyapadeshAt.h | anyathA chApi "tattvamasi' "ahaM brahmAsmi' ityAdyabhedavyapadeshAt.h | nachaikasyaiva jIvasya brahmaNA bhedAbhedau kintu sarveShAm.h | yato brahmadAshA brahmakitavA ityeke brahmararo dAshakitavAditvamadhIyata ityAdi |
tadidamayuktam.h | tathAhi | ko.ayamabhedaH | kiM mukhya evotAmukhyaH | sAdR^ishyAdilakShaNaH | AdyaM nirAkaroti- bhedasyeti ||
muktAvapIti sambandhaH | tatpakSho mukhyAbhedapakShaH | jIvasyaupAdhika eva paramAtmano bhedaH | 
abhedastu svAbhAvika iti vadatA muktau bhedAbhAvo (vAchyaH) | tatrAvidyAyA antaHkaraNAdeshchAbhAvAt.h | nacha tadyujyate | muktAvapi jIvabrahmabhe(Norbhe)dasya prAgudAhR^itAbhiH shrutismR^itibhirabhihitatvAt.h | ataH pramANaviruddhatvAdasya pakShasya heyatvameva | dvitIyaM nirAchaShye- chetanatvAdIti ||
sAdR^ishyamityupalakShaNam.h | tatpradhAna(ka)tvAdyapIti draShyavyam.h | abhedo.aN^gIkR^itashchetkathaM tatpakShanigraha ityuktamityata(mata) Aha- neti || kvachiditi saMsAre muktau ve(che)tyarthaH | 
na kevalaM yuktiviruddho jIvabrahmaNorbhedAbhedAN^gIkAraH kiM tarhi shrutiviruddho.apItyAha- na kenachiditi || 
bhedena sahito.abhedo bhedAbhedaH | kvachidapIti sambandhaH | vAshabdaH samuchchaye | R^iteyoge dvitIyA.apyupasaN^khayAtavyA | 
shrautaprayogAt.h | apishabdaH samuchchaye | vAshabdo vikalpArthaH | sa cha vyavasthito vikalpaH | samudAyamR^ite(na) kenachidbhedAbhedo(do.asti) nAsti | svaguNAdInvinA.abhedo nAstIti | kenachidapItyanvayaH | etena jIvabrahmaNorbhedAbhedau dvAvapi svAbhAvikau | natu bhedo.avidyAdyupAdhinibandhanaH | ato muktAvapi bhedasadbhAvAnnAsmAkaM muktabhedavachanavirodha iti vadanyAdavaprakAsho.api nirastaH | kvachitkenachiditi visheShashrutivirodhAditi | 
yadyevaM jIvabrahmaNorna bhedAbhedau kathaM tarhi sautraM bhedAbhedashrutyudAharaNamityataH svamatena sUtratAtparyamAha- abhedeti ||
upalakShaNametat.h | bhedashrutayashchetyapi draShyavyam.h | aMshatvAdeva hi upapadyanta iti sheShaH | dinAnAvidhasambandhavyapadeshahetumabhidhAyAnyathA chApItyAdinA.arthApattirapyuchyate | tathAhi | jIvabrahmaNorbhedamabhedaM cha vadantyaH shrutayastAvadvidyante | tAshcha jIvasya brahmAMshatvAdeva hi upapadyante nAnyathA | yadi jIvo brahmaNo ghaTa iva paTAdatyantabhinnaH syAttadA.abhedashrutaya uparudhyeran.h | yadi vA brahmAbhinnaH syAttarhi bhedashrutayo bAdhyeran.h | nacha bhedAbhedAshrayaNena shrutidvayasAmaJNjasyaM vAchyam.h | na kenachidityudAhR^itashrutivirodhAt.h | ato bhedAbhedashrutyanyathA.anupapattyA jIvo brahmAM(NoM)sho.aN^gIkArya ityeva sUtrArtha iti | etadatharM cha na kenachidityAdyekavAkyatayA vA yojyam.h | yathoktam.h | "yato bhedena tasyAyamabhedena cha gIyate | atashchAMshatvamuddiShyaM bhedAbhedau na mukhyataH' iti | 
paramAtmAMshatvaM chedupagataM kathaM tarhi na bhedAbhedAN^gIkAraH | prakArAntareNAMshatvasya nirvaktumashakyatvAt.h | matsyAdiShu parameshvarAMsheShvabhedasyAN^gIkR^itatvAchchetyata Aha- sAdR^ishyaM cheti || 
asya jIvasya parameshvarAMshatA tu tatsAdR^ishyam.h | chashabdAttadadhInasattAdimattvaM chetyarthaH | etena puMstvAdivadityanenaivedaM gatArthamadhikaraNamityapi nirastam.h | yadvA chashabdo.avadhAraNArthaH | satyam.h | matsyAdiShvabhedanimittakoM.ashashabdaH | tathA.api mukhyAMshasAdR^ishyaM tatsattayaiva sattAvattvalakShaNameva jIvasyAMshatvaM gauNo.ayamaMshashabda iti iti yAvat.h | aMshashabdasyAnekArthatvaM tatra matsyAdyAH svarUpAMshA eva jIvAH bhinnAMshA evetyatra asambhAvanAnirAsAya(dInAM svarUpAMshatvaM jIvAnAM tvatathAbhUtAMshatvamityetatkuta ityato.atra) AgamavAkayaM paThati- aMshastviti ||
dvividha eva na tvekavidha evetyanvayaH | kiJNchitsAdR^ishyamAtrayugiti purovadubhayathA vyAkhyeyam.h | sAmarthyaM sR^iShTayAdikartR^itvAdilakShaNam.h | svarUpaM pUrNAnandAdikam.h | sthitiH sarvagatatvAdiparimANam.h | sa eva chet.h tatsAmarthyAdiyuktashchedaMshastadAsau tatsvarUpAMsho j~nAtavyaH | prAdurbhAvA iti tasyaivodAharaNam.h | evaM jIvA yathetyAdyasyApyudAharaNaM draShyavyam.h | anena prakAshAdivannaivaM para ityasya tAtparyamuktaM bhavati | 
matsyAdInAM jIvAnAM cha parameshvarAMshatvAsAmye.api naikaprakAratA kintu matsyAdyAH svarUpAMshA eva jIvA vibhinnAMshA evetyatrAsambhAvanAnirAsAya prakAshavaditi sUtrakR^itA dR^iShTAntA dattAH | te chAyuktA iva pratIyante ubhayatra bhedAbhedasAmyA(sadbhAvA)dityAshaN^kAnirAsA(ya)rthaM bhAShyam.h "abhimAnidevatApekShayaitad.h' iti | tadavispaShyamityataH sautrAndR^iShTAntAnspaShyayati- sUryeti || 
sUryamaNDalamAnyaMshI sUryastatprakAshAbhimAnavAMstadaMshashchaika eva | yatheti sarvatrAnvIyate | athashabdaH samuchchaye | bAhyodasyAbhimAnyaMshI vAripaH saptamAbdherabhimAnI tadaMshashchaika eva | pR^ithivyAH paJNchAshatkoTivistIrNAyA abhimAninyaMshibhUtA (devatA) dharAdevI mervA(dera)dyabhimAninI devatA.apyaMsharUpaikaiva | meruhimavadAdeH puruShA abhimAninaH purANeShu (pra)siddhA ityata uktam.h- kaThiNatveneti || yatkaThinaM(NaM) sA pR^ithivIti shruterdharAdevyeva sarvasyAH pR^ithivyA abhimAninI | avAntarAbhimAninastvanye iti | anena svarUpAMsho nidarshitaH | dArShyAntikaM darshayati- evameveti ||
bhagavAnviShNuraMshI nAnAvatArarUpeNa sthitoM.ashashchaika eveti yojanA | avyayaH sadA pUrNaguNa ityAgAmisUtrAnusAreNAbhedopapAdanam.h | vibhinnAMshadR^iShTAntavivaraNapUrvakaM dArShyAntikaM vivR^iNoti- viNmUtreti ||
apabhraShyanAmakA devatA aMsharUpAH sUryAdibhyaH sUryavaruNapR^ithivIbhyoM.ashibhyo vyutkrameNa yathA pR^ithak.h | jIvAMshAnAmaMshinaH parameshvarAtpR^ithaktvaM yuktitaH samarthayituM sUtram.h anuj~nAparihArau dehasambandhAjjyotirAdivaditi | atrApi dR^iShTAntAnAmasaN^gatimAshaN^kayAbhimAniviShayatayA vyAkhyAti- deheti ||
paradehagatadoShaiH | devatAtvaM tvantardhAnAdishaktiyogaH | chasha(bdau)bdo hetvoH samuchchaye | hi yasmAdanugrAhyAshcha taiH sUryAdibhistatprasAdAyattapratibandhanivR^ittitvAchchetyapi draShyavyam.h | anugrAhyashchetyAdau yata iti sheShaH | dehadoShaliptatvAdityapi grAhyam.h | 
nanvanuj~nAdihetutrayaM svarUpAMsheShu matsyAdiShvastItyanaikAntikaM na jIvAMshAnAM parameshvarAdbhedaM sAdhayitumalamityata Aha- natviti ||
anugrAhyatvamityupalakShaNam.h | neShyate "naiva te jAyante' ityAdishrutibaleneti sheShaH | 
atraiva sUtram.h- asantateshchAvyatikaraH' iti | tajjIvAMshAnAM parameshvarAdbhedameva sAdhayatpratIyate | natu matsyAdInAmabhedamapi | ata u(tadu)palakShaNatvena vyAchaShye- guNairiti ||
matsyAdirUpANAmiti vartate | mukhyAbhedoM.ashinA | aparairjIvairIshvarasyAbhedo na cha teShAmaparipUrNaguNatvAchcheti | anuj~nAparihArAvityetadapyevamupalakShaNatayA vyAkhyeyam.h | tadarthaM vA natu matsyAdirUpANAmiti vAkyaM yojyam.h |
|| OM AbhAsa eva cha OM || evamaMshasyApi jIvasyeshvarAdbhedaH pramANaissamarthitaH | yastvaMshatvAdabhedaM sAdhayettasyAMshashabdavAchyatvamAtratvaM cheddhetustadA.anaikAntikatvamuktameva | mukhyAMshatvaM cheddhetustadA.asiddhiriti pratipAdayadAbhAsa eva cheti sUtraM vyAchaShye- aMsheti || 
sarve.api jIvAH | jIvAnAmaMshAbhAsatvaM shrutyantareNa draDhayati- yatheti || 
tathaitasminpuruShottame etajjIvajAtamAtatametadevAsya tadaMshatvamiti bhAvaH | nanvetat.h shrutiviruddhaM "pAdo.asya vishvA bhUtAni tripAdasyAmR^itaM divi' ityasminmantre.anantAsanashvetadvIpavaikuNTheShu dyushabdavAchyeShvavasthitarUpatrayavad.hbhUtashabdavAchyAnAM jIvAnAmapi paramapuruShapAdatvAbhidhAnAt.h ityAshaN^kaya visheShashrutibalena pAdashabdasyAnekArthatvakalpanaM nyAyyamityAshayavAnAha- natviti ||
puMpAdavat.h puruShasyAmR^itapAdatrayamiva | kutaH | pUrNAH | nArAyaNaM prAdurbhAvarUpam.h | jIvAMshebhyaH paraM vilakShaNam.h | jagAda |
adhidaivAdisvarUpanirNayAya pAdo.ayamArabdha ityuktam.h | tatra kIdR^isho.atra nirNayo jAta ityatastaM buddhayArohAya piNDIkR^ityAha- akShaya iti ||
dehAdikShayarahita eva pralaye sthitaH | anena "asambhavastu sato.anupapatteH', "nAtmA shruternityatvAchcha tAbhyaH' ityadhikaraNatAtparyamuktaM bhavati | lakShmAvAsa iti | devyA api pralaye.avasthAnoktyA viyatpa(denopa)dopalakShitAyAstasyA na jIvavajjananamiti | viyadAdipadopAdAnena tadabhimAnitvadashAyAmeva brahmAdInAM dehAdyutpattirna muktAviti sUchitam.h | tatsUchayati- muktairiti || 
tathA.api sR^iShTi(pra)layakramasamarthanena sUchitaM tAratamyaM tu tatrApi nApaitItyAshayenoktam.h- tAratamyagauriti || viparyayeNa tu kramo.atra iti sR^iShTikramaviparyayeNa (pra)laye kramo.abhihitaH | tatra kaH sR^iShTau krama ityatastaM darshayanviyadadhikaraNatAtparyamAha- prakR^itiriti || 
tadabhimAninI lakShmIshchaivamityarthaH | tataH kaH sR^iShTau krama ityatastaM darshayanviyadadhikaraNatAtparyamAha- prakR^itiriti || 
tadabhimAninI lakShmIshchaivamityarthaH | tataH tadanantaram.h | prANanAmA saN^karShaNAt.h | devyau sarasvatIbhAratyau | prakR^itimAninI mahattattvarUpAt.h | tataH ahaN^kArAt.h | tata eva indraskandAbhyAm.h | anye tattvAbhimAninaH | atropalakShitAnAmapyadhikAshaN^kAnirAsAya "tathA prANaH'ityAdinA nirNayaH kariShyata ityadoShaH | sR^iShTipralayayoH kramavipayaryasamarthanAya tAtparyamAha- tatreti || 
samastashaH samasteShu | "tejo.ataH',"tadabhidhyAnAt.h' ityAdestAtparyamAha- tebhyashcheti || 
shreyAniti vartate | samastasha iti paJNchamyantamatra vA sambaddhayate | sarvasya janmalayau parameshvarAyattAvityuktam.h | "parAttu tachChateH' ityAdinA pravR^ittishcha | tattAtparyamAha- tadadhInA iti ||
ime janmAdyA mokShAntA bhAvAH | eteShAmiti vakShyamANamatrApi sambaddhayate | dvandvaikavadbhAve.api napuMsakatvAbhAvashChAndasaH | yuvoranAkAviti yathA | muktau janmAbhAve.api sthityAdau bhagavadadhInatvamastyevetyAha- tadadhInatvamiti ||
eteShAM brahmAdInAm.h | paramaprameyamAha- sa eveti ||
upasaMharati- itIti || 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamadavAkyArthavivR^itau dvitIye.adhyAye.asmingaganacharaNaH paryavasitaH || 
|| iti dvitIyAdhyAyasya tR^itIyaH pAdaH || JOSHI-11
| atha dvitIyAdhyAyasya chaturthaH pAdaH || 
yadyapi chaturthapAde.api shrutivachanAnAM parasparavirodha eva parihriyate | tathA.apyadhyAtmaviShayatvena bhedasiddhiriti prAgeva sUchitam.h | prakArAntareNa pAdabhedaM darshayitumAha- shrutyartha iti || 
yadyapi shrutirityevokte.api siddhayatyartha iti | vAkyAnAmarthadvAraiva virodhasthiteH | tathA.apyarthanirNayAyaiva pAdArambho na prAmANyanirNayAyAto na mImAMsAtvahaniriti darshayitumartha ityuktam.h | yadyapi yuktayaH pUrvapAde.api santi tathA.apyAgamagR^ihItavyAptyAdimattvenAtra prabalA iti visheShaH | pAramArthike virodhe niNaryo duShkara ityata ivetyuktam.h | yatra prANAdiviShaye | shrutyartho janmAdiH | yuktyupasarjanAbhiH | shrutibhirviruddha iva dR^ishyate | tannirNayamiti yojanA | yuktisahitashrutibhiH pUrvapakShite kathaM shrutimAtreNa tadviparItArthanirNaya ityata uktam.h- suvishiShyeti || anena buddhisannihitena | 
tathA prANA ityAdInAM sUtrANAM bhAShya evArtho vispaShya ityataH pUrvottarapa(kShIyayu)kShayuktIH saN^gR^ihyAha- tatreti ||
tatra chaturthapAde | tAdR^ishAH tachChabdavAchyAH | nirNayasya siddhAntasya | tAdR^ishAshchetkathaM nirNayaM kuryurityata uktam.h- sunirNItAstviti || tAdR^ishAtharA iti sheShaH | kuta etadityata uktam.h- svayamiti || svayameveti sambandhaH | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itau dvitIye.adhyAye.asmiMshcharamacharaNaH paryavasitaH || 
|| iti shrImannyAyasudhAyAM dvitIyAdhyAyasya chaturthaH pAdaH || 
|| atha shrImannyAyasudhAyAM tR^itIyAdhyAyasya prathamaH pAdaH ||
kR^ipitAhiphaNachChAyAsamIkR^ityAparaM sukham.h |
sevante yatpadaM dhIrAstaM bhajevallabhaM shriyaH ||
sAdhanavichAro.ayamadhyAyaH | vairAgyArthe gatyAdinirUpaNA prathamapAda ityadhyAyapAdapratipAdyaM bhAShya eva sphuTam.h | saN^gatiM tu lAghavAyaikIkR^ityopari vakShyAma ityAshayavAMstR^itIyA(dhyAya)dyapAdAdhikaraNapUvarpakShasiddhAntayuktIH saN^graheNAha- svAbhAviketi ||
sAdhakA iti vakShyamANaM pUrvapakShasyetyatrApi sambaddhayate | pUrvapakShasya siddhAntasyeti jAtAvekavachanam.h | sAdhakA iti ChAndaso nirdeshaH | yadvA yuktayaH pUrvapakShasyetyatra sAdhakA iti nyakR^iShyate | pUrvapakShasambandhino yuktaya ityevArthaH | siddhAntasyaiva sAdhakA ityatra tu nyAyA iti sheShaH | 
atra sUtram.h yoneH sharIramiti | tadvayAkhyAtaM bhAShye | svargAdavAggato jIvo vR^iShyidvArA vrIhyAdibIjeShu saN^krAnto retasmi(chaMpu)k.hpuruShaM pravishya saha retasA mAtR^iyonidvAreNa jaTharaM praviShyaH kalalabR^idbudAdikrameNotpannaM sharIramApnotIti prasiddham.h | tatkiM tathyamutAtathyamiti sandehaH | na tathyamiti pUrvaH pakShaH | kutaH | "dehaM garbhasthitaM kvApi pravishetsvargato gataH' ityAdivachanAt.h | mAndhAtR^idroNadrupadakR^ipAkAdInAmitihAsapurANeShu vinaiva bIjAdisambandhena jananadarshanAchcha | anyathAsiddhe chAthare na bahukalpanA yuktA | ataste vairAgyajanakA(yaivA)rthamevAdhyAtmavidAM vAdAH' iti | tathyamiti siddhAntaH | kasmAt.h | "memegho bhUtvA varShati | ta(dya) iha vrIhiyavA oSha(dhivanaspataya)dhayastilAmAShA iti jAyante | yo yo hyannamatti | yo vA retaH siJNchati tadrUpAdbhUya eva bhavati | tadya iha ramaNIyacharaNA abhyAsho ha yatte ramaNIyAM yonimApadyante' ityAdishruteH | na chAdR^iShTe.arthenyathAsiddhiravakAshavatI | nacha vachanAntaraliN^gadasharnavirodhaH | kvachid.h bIjAdisambandhAbhAvasyApi vidyAmAnatvena tadviShayatvAt.h | yathoktam.h | "divaH sthAsnUn.h gachChati' | "sthAvarANi divaH prAptaH' iti shrutismR^itibhyAmiti |
tadidamayuktaM vyAkhyAnam.h | utsUtratvAt.h | yadyapyatra yonishabdo bIjAdyupalakShaNaH shakyo vyAkhyAtuM tathA.api tatsambandhaniyama eva sUtre pratIyate | natu kvAchitkastadabhAvo.api | yadi cha kvachid.h bIjAdisambandhAbhAvaH syAttadA.a.akasmikatvaM syAdityata Aha- bIjeti ||
bIjashabdena vrIhyAdikaM retashchochyate | saN^gatiniyamojkhitiM sambandhAtiniyamAbhAvam.h | ayamarthaH | retaHsiNyogo.atheti pUrvasUtrAdathashabdo.atrApyanuvartate | sa cha prakR^itAdarthAdarthAntare vartate | tathAcha yoneH sharIramApadyate | kvachittadabhAvenApItyathashabdena bhagavAnsUtrakAro bIjAdisamba(ndhe ni)ndhaniyamAbhAvaM sUtritavAnityato notsUtratvaparyanuyogo yukta iti | 
yaduktamevaM satyAkasmikatvaprasaN^ga iti tatpariharati- kAraNatashcheti ||
tAM cha bIjAdisambandhaniyamojkhitiM kAraNAt.h Aha | etaduktaM bhavati | janmakAraNAdR^iShTAkR^iShyo janturbIjAdisambandhena sharIramApadyata ityutsargaH | sa cha kvachijj~nAnatapoyogAdyatishayalakShaNena kAraNavisheShaNApodyate | yathA kShudrajantuyAtanAsharIrotpattAvapavAda iti | tathA choktam.h | "visheShakAraNAdeva visheShAjjaniriShyate | sAmAnyajananaM chaiva nR^iNAM 
sAmAnyahetutaH' iti | ato yuktametadvayAkhyAnamiti | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itau tR^itIye.adhyAye.ayaM prathamacharaNaH paryavasitaH | 
"bhaktirasminpAda uchyate | bhaktyarthaM hi bhagavanmahimoktiH' iti pAdApratipAdyaM bhAShya eva sphuTam.h | saN^gatiM tUttaratra vakShyAma ityAshayavAnetatpAdAdhikaraNe pUrvapakShasiddhAntayuktIH saN^graheNAha- pashchAditi ||
pUrvapakShagAH pUrvapakShasambandhinyaH | nirNayapramAH siddhAntanirNayArthAni pramANAni | 
|| OM sandhye sR^iShTirAha hi OM || yoneH sharIramityetadavasAnaiH sUtrairjIvasya janmAvagatam.h | jAtasya cha svapanAdyavasthAsambandhaH prasiddhaH | tatra svapnAvasthApravartakatvalakShaNo mahimAbhagavato.atrAdhikaraNe nirNIyate | tathAhi | svapno nAmArthaj~nAnAtmakaH | tatra tAvatsvApnArthAnAM karituragAdInAM parameshvarAyattatA nopapadyate | asatyatvAt.h | na tAvadime.anAdinityAH | svapnAvasthAtaH prAgUrdhvaM chopalabdhiprasaN^gAt.h | nahi vidyamAnA apyupalabdhisAdhaneShu chakShurAdiShvanuparateShu nopalabhyante, upalabhyante chopapatteriti sambhavati | nachAnyatra gatAH | anyairapyanupalambhAt.h | madyamaparimANashchaite dR^ishyante | nacha tathAvidhamanAdinityaM kimapi dR^iShTam.h | nApyutpattinAshavantaH | tathAtve.api prAgUrdhvamupalambhaprasakteH | nacha vAchyaM vidyudAdivattadaivotpattirvinAshashcheti | itthambhAve pramANAbhAvAt.h | prAD.hmR^idAdInAmUrdhvaM kapAlAdInAM chopalambhApatteshcha | nachaiteShAM (tAtkAlika)tatkAlInajanmanyupAdAnaM nimittaM cha pashyAmaH | kartA cha na tAvajjIvAtmA | draShyurnivyarApAratvAt.h | aparasya chAdarshanAt.h | nApIshvaraH | pramANAbhAvAt.h | bhrAntitvaM chaiteShAm.h, "svApnamAyAsarUpaH' iti "svApnamanoratho yathA' ityAdishrutismR^itibhyAmAvedyate | shiShyamapavyAkhyAnAnuvAde vakShyAmaH | tadevaM na svApnAnAmarthAnAmIshvarAdhInatvam.h | nApi tajj~nAnasya | tasyApi nimittAbhAvenAparamArthatvAt.h | natAvachchakShurAdInAM ta(tra nimi)nnimittatvam.h | teShAmuparatatvAt.h | nApi manasaH | rUpAdimatyarthe sAmarthyAbhAvAt.h (svAtantAbhAvAt.h) | ata eva na sAkShiNaH | sa indriyApravR^ittau liN^gashabdayorapi nAvakAshaH | aparokShAkAraM chedamavabhAsate | ato.arthaj~nAnarUpA svApnAvasthA neshvarAdhIneti prApte tatpratividhAnAyopodghAtamAha- vAsanA iti ||
bhAvanA.aparanAmakAH saMskArAH | sarvagrahaNaprayojanamuttaratra bhaviShyati | nanu bhAvanAkhyasaMskAro.anubhavajanyaH | nacha sarvajIvAnAM sarvavastvanubhavo.asti | tatkathamasheShajIvAnAM sarvavastuvAsanAH santyevetyata uktam.h- anAdIti || anAdyanubhavapravAhotpannAH | vAsanAnAmAtmasamavetatvaM vaisheShikAdibhirabhyupagatam.h | tannirAsArthamuktaM manasi sthitA iti | jAtAvekavachanam.h | sAdito manasaH kathamanAdivAsanAsambandha ityata uktam.h- anAdIti || 
etadeva prapaJNchayati- triguNAtmakamiti ||
manasa eva saMskArAshrayatvaM nAtmana itayatropapattisUchanAya triguNAtmakamityuktam.h | guNAtmakamityevokte parimANAdiguNAtmakamityapi pratItiH syAt.h | tadAtmano.api samAnamityatastrigrahaNam.h | tathAcha jIvAtmA na bhAvanAshrayaH sattvAdiguNAnAtmakatvAdIshvaravat.h | bhAvanA vA sattvAdiguNAtmakadravyAshrayA saMskAratvAdvegAdivat.h | tachcha parisheShAnmana evetyuktaM bhavati | sattvAdiguNAnabhyupagantAraM prati tu tatsthAne.achetanapadaM prayoktavyam.h | triguNAtmakagrahaNaM (cha)svarUpakathanam.h | astyeva sarva(daiveti)deti sheShaH | tathA sati mokShe.api sattvAtsvapnAdyavasthApattirityata uktaM vivR^iNoti- yAvaditi || yadyapi manaH svarUpeNa nityameva tathA.api jIvasambandhastasya mokShAvadhirityata idamuktam.h | (tadvai devaM) tadvai jaivaM mano yenAnandyeta bhavatIti sUktAvapyAtmano manaHsambandhashravaNAtkathaM yAvanmuktirityuktamityato vA triguNAtmakamityuktam.h | AtmasvarUpamanaso muktau sattve.api jaDamano.abhipretyAyamavadhirukta iti | chastasmAdityarthe | tatraiva na tvAtmani | 
"etasmAjjAyate prANo manaH sarvendriyANi cha' iti manaso janmashravaNAtkathamanAditvamuchyata ityata Aha- sUkShmatveneti ||
chashabda evArthe | prAkR^itaiH ahaN^kArAdyaiH | mana iti vartate | pralaye sato.apyupachayApekShayA janmashrutiriti bhAvaH | kuta eShA kalpanA | mukhyArthe bAdhakasadbhAvAdityAha- yadeti || yadi mano mukhyata eva janimatsyAttadA pralaye tanna syAt.h | yadi cha pralaye tanna syAttadA.a.atmanaH saMsArAvasthAnaM na syAt.h | nacha mA bhUtpralaye saMsArAvasthAnamiti yuktam.h | muktAnAM punaH saMsArAnupapattyA sR^iShTayanupapattiprasaN^gAt.h | avidyAkAmakarmAdyadhInaH saMsAra iti chenna | avidyAdereva saMsAratvAt.h, "manaH paraM kAraNamAmananti' ityAdismR^itivirodhAchcha | tathAcha shrutiH | "nityaM mano.anAditvAnna hyamanAH pumAMstiShThati' iti | pumAnsaMsArItyarthaH | 
kimato yadyevaM sarvavastvanubhavAhitasaMskArasadbhAva ityata Aha- saMskArairiti || 
atra sR^iShTvetyanenAnAdinityatvapakShadoShA anabhyupagamenaiva nirastAH | svapnakAla eva sR^iShTvetyanena prAgUrdhvaM chopalambhaprasaN^go nirAkR^itaH | sR^iShTeH saMhAropalakShaNatvAt.h | saMskArairityupAdAnakIrtanam.h | nacha teShAM guNatvenopAdAnatvAnupapattiH | manovR^ittitvena dravyatvAt.h | saMskArANAM chAtIndriyatvena tyaNukajanmavinAshayoriva prAgUrdhvaM chAnupalambho na doShAya | bhagavAniti kartR^inirdeshaH | tadaiva sR^iShTisaMhArakaraNamasambhAvitamityato.ashakyakartR^itAshaktisUchanAya bhagavAnityuktam.h | evaM cha satyadR^iShTAdinimittaM prasiddhameva | na kevalamarthAnAM satyatvasambhavena bhagavadadhInatvam.h, api tu tajj~nAnasyApItyuktaM darshayatIti | jIvAyeti sheShaH | darshanasAdhanaM cha mana eveti vakShyati | darshanaM chAnubhavo vivakShitaH | tena smaraNamevaitaditi mataM nirastaM bhavati |
smaraNatvaM khalvasya tachchihnasya tadityullekhasya sadbhAvAdvA kalpyate | asannihitagocharatvAdvA saMskAraprabhavatvAdvA | nAdyaH | idamityullekhena tadabhAvAt.h | ata eva smR^itiviparyAso.ayamiti chenna | smR^ititvasyaivAsiddheH | na dvitIyaH | viShayasAnnidhyasyopapAditatvAt.h | na tR^itIyaH | padArthajanmani saMskArasyopakShINatvenAsiddheH | tasmAdyathA manorathe dhyAne vA saMskArayonInarthAnmanasA.anubhavatyevaM svapne.apIti kimanupapannam.h | iyAMstu visheShaH | manorathAdau prayatnapUrvikA padArthasR^iShTiH | svapne punarIshva(rechChAdhI)rAdhInaiveti |
apare tu bhavatyevAyamanubhavaH | kintu jAgarAnubhUtasmartavyArtha eveti manyante | tadapyasat.h | tathAhi | kimayamanubhavo yathArtha utAyathArthaH | nAdyaH | bAhyAtharAnAM deshakAlaviprakR^iShyatvena tadanupapatteH | dvitIye vaktavyaM kimayamagaje gajatvollekhItyayamayathArthaH, kiMvA gaja evAsannikR^iShye sannikR^iShyatvollekhItyayathArthaH | Adye nAyaM gajaH kintu gavaya eveti bAdodayaH syAt.h | dvitIye nAyaM sannikR^iShyaH kinnAma viprakR^iShya iti bAdho bhavet.h | na chaitadasti | tasmAtsaMskAraprabhavasannikR^iShyasatyArthapramitireveyamiti yuktam.h | kathaM tarhi shrutismR^itiShu svapnapratIterbhrAntitvamuchyata ityata Aha- bhrAntiriti ||
jAgrattvamiti tatpratItimupalakShayati | eveti padArthasvarUpaM vyAvartayati | jAgrattvaM jAgarAnubhUtapadArthairekatvam.h | svapne hi tAtkAlikatayA.adR^iShTacharAneva tanayAdIndR^iShTacharatayA.anusandhatte | yadvA jAgrattvaM nAma gaganAdInAM nityatvAdikam.h | ghaTAdInAM mR^idAdyupAdAnakatvaM bAhyArthakriyAkShamatvamityAdi grAhyam.h | jAgrattvapratIterbhrAntitvAttadviShayaM shrutyAdikamiti bhAvaH | 
syAdetat.h | jAgrattvasyApi saMskAro.astyeveti sopAdAnatvasambhavAtkathaM tatpratItiH bhrAntirityuchyate | anyathA.arthapratItirapi bhrAntiH syAdavisheShAditi | maivam.h | nahi vayaM kAraNasAmagrIsambhavamAtreNArthAnAM satyatAmAtiShThAmahe | kintu bAdhAbhAveneti vakShyAmaH | sAmagyrabhAvenAsatyatvaM bruvANaM prati tu tadasiddhi(rA)revAveditA | asti cha jAgrattA(ttva)pratIterbAdhaH | svApna evAyaM na jAgarAnubhUta ityAdyudayAt.h | tadidamuktaM hishabdena | 
jAgrattvrapratItireva bhrAntirityayuktam.h | arthAnAmapi keShAJNchidasattvena tatpratIterapi bhrAntitvAt.h | svapne.api svashirachChedAdayo.api pratIyante | nacha tadutpattAvupAdAnamasti | ananubhUtatvena saMskArodayAyogAt.h | ananubhUte.api saMskArodayAbhyupagame "adR^iShTe chAshruteH' ityAdishrutismR^itivirodhaH syAt.h | kadAchidananubhUtArthasmR^itirapyApadyeta | tato yadyapi sAkShAtsvashirachChedAdebarAdho nAsti tathA.api kAraNAnupapattyA.asattvamaN^gIkAryamevetyata Aha- adR^iShTe cheti || 
bhAve padArthe | bhAvo vAsanA | paJNchamI saptamyarthe | uktirityataH parastushabdo boddhavyaH | anAditvAt.h saMsArasyeti sheShaH | saMsArasyAnAditvAtkvachijjanmani svashirashchChedAderapyanubhavasambhavena saMskAropapatteH | satyatve.api shrutipurANoktiryujyata eva, na tu viruddhayate | vinApyanubhavena saMskArodayAbhyupagame hi sA viruddhayeteti | atrAshrutagrahaNenAtrApi janmani shravaNajanitasaMskAraH sambhavatIti sUchyate | yatra tu shravaNAdyapi nAsti tatrAnAditvaM niveshitam.h | anena yatpUrvaM sarvagrahaNaM kR^itaM tadupapattaye vA.anAdyanubhavaparamparoktA tasya sarvasyopayogaH kathito bhavati |
nanu (cha) shashaviShANAdipratItau katham.h | nahi bhavAntare.api tadanubhavaH sambhavati | yathApUrvamiti sarvakalpAnAmekavidhatvashravaNAt.h | maivam.h | shashaviShANAdipramAbhAve.api shabdAdinA bhrAntisambhavena saMskAropapatteH | yena tu shashaviShANAdikaM bhrAntyA.api na pratipannaM tasya katham.h | nahi (savo.api) sarvatra bhrAmyatIti niyamo.asti | nApi svapne na tatpashyatIti niyantuM shakyate | uchyate | kimatra shashAdInAM viShANAdInAM chopAdAnAsambhavenAsattvamuchyate | uta shashatvAdiviShANitvAdisAmAnAdhikaraNyAdeH | 
AdyaM nirAkaroti- kadAchiditi || 
yatsvapne dR^ishyata iti sheShaH | vibhAgataH sAmAnAdhiraNyena vinA dR^iShTaM jAgare | yadyapi shashatvaviShANitvAdInAM sAmAnAdhikaraNyaM shashaviShANAdisambandhavisheSho vA jAgare nAnubhUtastathA.api viviktaM shashatvAdikamanubhUtameveti tatsaMskArasambhave(na) na shashAdInAmasattvaM vAchyamiti | 
dvitIye sampratipattimuttaramAha- sameti ||
bhAvapradhAno nirdeshaH | upalakShaNaM chaitat.h | dR^ishyata ityatra prakR^ityarthaM sa iti parAmR^ishati | yadityanuvartate | atra svapne na kevalaM jAgrattvamiti chArthaH | yasyopAdAnaM sambhavati bAdhashcha nAsti | tadeva hi prAgevashabdena vyavachChinnamiti bhAvaH | 
bhavedetatsarvaM yadi svApnArthAnAM jAgaropalabdhAnAmiva spaShyatayA bAhyArthakriyAsAmarthyalakShaNA nAsti | anyathA sA syAdityarthaH | 
ayamabhisandhiH | svApnAstAvadghaTAdayo nAsanto bAdhAbhAvAt.h | nApyanAdinityAH | pUrvottaramanupalambhAt.h | na(cha)nirupAdAnotpattirupapannA | tato.avashyamupAdAne.anusaraNIye | na tAvadbAhya(tte bAhya)mR^idAdyupAdAnAH | bAhyArthakriyAsAmarthyarahitatvAt.h | vimato ghaTo na bAhyamR^idAdyupAdAnako bAhyamR^idAdyupAdAnako bAhyamR^idAdyupAdAnakAryakriyArahitatvAt.h (paTavat.h) iti prayogAt.h | anyathA tatprasaN^gAt.h | nachopAdAnAntaramasti | tataH parisheShAdvAsanopAdAnakA eveti | chashabdena bhagavatkartR^ikatve tAtkAlikotpattivinAshitve cha parisheSham.h "ya eSha supteShu jAgarti' "etasmAddhayeva putro jAyate' "na tatra rathAH' ityAdishrutiM cha pramANaM samuchchinoti | 
tadanena prabandhena sandhye sR^iShTirAha hi | nirmAtAraM chaike putrAdayashcha | mAyAmAtraM tu kAtsnaryenAnabhivyaktasvarUpatvAditi trisUtrI vyAkhyAtA bhavati |
anye punaranyathaitAni sUtrANi vyAchakShate | 
tathAhi | "na tatra rathA na rathayogA na panthAno bhavantyatha rathAn.hrathayogAnpathaH sR^ijate' ityAdi shrUyate | tatra saMshayaH | kiM prabodha iva svapne.api pAramArthikI sR^iShTirAhosvinmAyAmayIti | tatra tAvatpratipadyante | sandhye sR^iShTirAha hi | prabodha (svApasthAna) samprasAda(yoH saM) sthAnayoH sandhau, bhavatIti sandhyaM svApnasthAnam.h | tatra tathArUpaiva sR^iShTiH | kutaH | yataH pramANabhUtA shrutirevamAha | "atha rathAn.hrathayogAnpathaH sR^ijate' ityAdi | 
nirmAtAraM chaike putrAdayashcha | api chaike shAkhinaH sandhye kAmAnAM nirmAtAramAtmAnamAmananti | "ya eSha supteShu jAgarti kAmaM kAmaM puruSho nirmimANaH' iti | putrAdayashcha tatra kAmA abhipreyante kAmyanta iti, na punarichChAvisheShAH | "shatAyuShaH putrapautrAnvR^iNIShva' iti prakR^iteShu putrAdiShu "kAmAnAM tvA kAmabhAjaM karomi' iti kAmashabdasya prayuktatvAt.h | 
prAj~naM chainaM nirmAtAraM prakaraNavAkyasheShAbhyAM pratImaH | "anyatra dharmAdanyatrAdharmAt.h' ityAdeH prAj~nasya hIdaM prakaraNam.h | vAkyasheSho.api "tadeva shukraM tadbrahma' ityAdiH | prAj~nakartR^ikA cha sR^iShTi(stathAbhUtA)ryathArUpA sandhye sR^iShTiriti |
evaM prApte pratyAha- mAyAmAtraM tu kAtsnaryenAnabhivyaktasvarUpatvAt.h | tushabdaH pakShaM vyAvartayati | mAyetyanAdiranirvAchyA.avidyochyate | mAyaiva sandhye sR^iShTirna paramArthagandho.apyasti | kutaH | mAyetyanAdiranirvAchy.avidyochyate | mAyaiva sandhye sR^iShTirna paramArthagandho.apyasti | kutaH | kAtsnaryenAnabhivyaktasvarUpatvAt.h | deshakAlanimittasampattirabAdhashcha kAtsnaryaM tenAbhivyaktasvarUpatvAbhAvAt.h |
tathAhi | na tAvatsvapne rathAdInAmuchito deshaH sambhavati | nahi saMvR^ite dehadeshe rathAdayo.avakAshaM labheran.h | nacha vAchyaM "bahiH kulAyAdamR^itashcharitvA' iti shruteH sthitigatipratyayabhedAchcha bahirdehAtsvapnaM pashyatIti | suptasya jantoryojanashatAntaritaM deshaM kShaNamAtreNa paryetuM viparyetu cha tataH (sarvataH)sAmarthyA(bhAvA)sambhavAt.h | kvachichcha pratyAgamanavarjitaH svapno bhavati | kuruShvahamadya shayAnaH svapne pAJNchAlAnadhigatashcha pratibuddhashcheti | dehAchchedapeyAtpAJNchAleShu pratibudhyeta | kuruShveva tu pratibudhyate | yena chAyaM dehena deshAntarANi svapne pashyati, na tAni tathAbhUtAnyeva bhavanti | paridhAvaMshchetpashyejjAgradvad.hbhUtamarthamAkalayet.h | darshayati cha shrutirantareva svapnaM "sve sharIre yathAkAmaM parivartate' iti | atashcha shrutyupapattiviredhAdbahiH shrutiranupakAritvasAmyAdgauNI vyAkhyeyA | sthitigatipratyayabhedashcha bhrAnto.abhyupeyaH | 
kAlavisaMvAdo.api svapne bhavati | rajanyAM supto hi vAsaraM bhArate varShe manyante | tathA muhUrtamAtramapi varSham.h | nimittAnyapi (cha) svapne na buddhaye karmaNe vochi(chochi)tAni vidyante | bAdhyante chaite rathAdayaH svapne dR^iShTAH prabodhe | svapne eva chaite sulabhabAdhA bhavanti | AdyantayorvyabhichAradarshanAt.h | ratho.ayamiti hi kadAchitsvapne nirdhAritaH kShaNena manuShyaH sampadyate | manuShyo.ayamiti nirdhAritaH kShaNena vR^ikShaH | 
spaShyaM chAbhAvaM rathAdInAM svapne shrAvayati shAstram.h | "na tatra rathA na rathayogA na panthAno bhavanti' ityAdi | tasmAnmAyAmAtraM svapanadarshanam.h | 
apara Aha kAtsnaryenAnabhivyaktasvarapUtvAd.h draShyubhirnnatvAdinA nirvaktumashakyatvAt.h | tathAhi | svApnAnAM rathAdInAM draShyurbhedo.abhedo bhedAbhedo vA | na tAvadbhedaH | pAshvarsthAnAmapi tadupalambhaprasaN^gAt.h | Antaratvasya chAnuchitatvAt.h | nApyabhedaH | ekasyAvichitrasya vichitrAnekAtmakatAyA vinA bhrAntimanupapatteH | bhedapratyayavirodhAchcha | nacha bhedAbhedau | vyAghAtAt.h | ato.anirvAchyAvidyAlAsa evAyamiti |
sUchakashcha hi shruterAchakShate cha tadvidaH | mAyAmAtratvAttarhi na kashchitsvapne paramArthagandha iti netyuchyate | sUchakashcha hi svapno bhavati bhaviShyatoH sAdhvasAdhunoH | kutaH | yadA karmasvityAdishruteH | AchakShate cha svapnAdhyAyavidaH | tatra bhavatu sUchyamAnasya satyatvam.h | sUchakasya tu vaitathyameveti bhAvaH | 
yaduktam.h "Aha hi' iti | tadevaM sati bhAktaM vyAkhyeyam.h | suptau hi svapnadarshananimittasukR^itaduShkR^itakartR^itvAdrathAdInAM kartetyuchyate | nirmANashrutirapyevaM bhAktA vyAkhyeyA | 
yadapyuktaM prAj~namenaM nirmAtAramAmanantIti tadapyasat.h | shrutyantare "svayaM vihR^itya svayaM nirmAya' iti jIvavyApArashravaNAt.h | 
aparastvetadarthameva sUchakashcheti sUtraM vyAkhyAtavAn.h | shubhAshubhasUchako hi svapnaH | nahi prAj~nasya shubhAshubhayogo.avakalpata iti | jIvasyaiva tadeva shuklamiti vAkyasheShe jIvabhAvaM vyAvartya brahmabhAva upadishyate tattvamasItyAdivaditi na brahmaprakaraNaM viruddhaya(to)te | astu vA svapne.api prAj~navyavahAraH | na(cha) tAvatA viyadAdivatsvapnasya satyatvam.h | vaiShamyasyoktatvAt.h | viyadAdiprapaJNcho.apyasatya evetyupapAditaM chArambhaNAdhikaraNe | brahmAtmatvadarshanAdviyadAdiprapaJNcho bAdhyate | sandhyAshrayastu pratidinamityato vaisheShikamidaM sandhyasya mAyAmAtratvamu(papA)ditam.h | 
parAbhidhyAnAttu tirohitaM tato hyasya bandhaviparyayau | nanyagneraMshasya viShphuliN^gasya yathA dahanaprakAshanashaktI bhavatastatheshvarAMshasya jIvasyApi j~nAnaishvaryashaktibhyAM bhAvyam.h | tatashcha sAN^kalpikI sR^iShTiH syAdityasyedamuttaram.h | satyamastyeveshvarasAdharmyaM jIvasya kintu tirohitam.h | tattu parameshvarAbhidhyAnAdevAvirbhavati | kutaH | tato hIshvarAddhetorasya jIvasya bandhamokShau bhavataH | dehayogAdvA so.api | kasmAjjIvasya j~nAnaishvaryatiraskAro bhavati | viShphuliN^gavadatiraskAro hi yukta ityatredamuttaram.h | so.api tiraskAro jIvasya dehayogAt.h | avidyApratyupasthApitanAmarUpakR^itadehendriyamanobuddhiviShayavedanAdyupAdhiyogAttadavivekabhramakR^ito bhavati | yathA.araNiyogAdagneH | kimanayA kalpanayA | anya evAstu jIvaH parameshvarAdityetadvAshabdena | vyavachChinatti | maivam.h | tattvamasyAdishrutivirodhAditi |
tadidamanupapannaM vyAkhyAnam.h | tathAhi | yattAtsvapnasR^iShTeH pAramArthikatvapratipAdakaM sUtradvayaM pUrvapInuvAdaparamiti tattadA pratImo yadi mAyAmAtramityanirvAchyatvapratij~nA syAt.h | nachaivam.h | tatpratipAdakapramANAbhAvAt.h | 
nanUktaM kAtsnaryenAnabhivyaktasvarUpatvAditi deshakAlanimittasampattyabAdharAhityaM tathA bhinnatvAdinA nirUpayitumashakyatvaM cha | maivam.h | tasyAnupapannatvAt.h | tatra yaddeshAdirAhityamupapAditam.h | tatsUtrArthaspaShyIkaraNenaivAbhAsIbhaviShyatItyAshayavAn.h bhedAdivikalpaprashnena yat.h dUShaNamuktaM tatra prashna evAsAvanupapanno dUre dUShaNAbhidhAnamityAha- bheda iti ||
draShyurdevadattAtsvapnasya svapnopalabhyasya rathAdeH kiM bhedo.athAbhedo dvandvaM bhedAbhedau veti vikalpa(lpya) prashno na yujyate | 
kuta ityata Aha- dR^iShTatvAditi ||
draShyuH svapnasyetyanuvartate | sandehamUlo hi vikalpaprashnaH | nacha prakR^ite sandehaH sambhavati | svapnataddraShyrorbhedasyaivAkhilairjanairdR^iShTatvena vipratipatterabhAvAt.h |
syAdetat.h | mA bhUdvipratipattimUlo.ayaM saMshayaH | samAnadharmajastu bhaviShyati | kiJNchidvastu draShyurbhinnaM bhavati kiJNchidabhinnaM kiJNchidbhinnAbhinnam.h | vastu chedamato bhinnamabhinnaM vetyAdisaMshayo bhavediti | maivam.h | saMshayo hi kiM samAnadharmadarshanamAtrAdbhavati | uta nirNAyakAbhAvasahakR^itAt.h | nAdyaH | sarvatra sandehotpAdaprasaN^gAt.h | asti hi sarvatra kiJNchit.h sAdharmyam.h | tadanivR^ittiprasaN^gAchcha | nahi samAno dharmaH kadA.api nivartate | dvitIye tu kathamatra sandehaH | bhedasyaivAkhilairjanairdR^iShTatvena nirNAyakAbhAvasyaivAsiddheH | 
atha matam.h | bhedo hi kashchitparamArtho dR^iShTo yathA stambhakumbhayoH | kashchi(chchApa)daparamArtho yathA chandramasoH | dR^ishyate chAyaM 
bhedastato bhavedeva sandeha iti | etadapi na | tathA sati yathAsaMshayaM vikalpaprashnasya kAryatvAt.h | sa evAnayA vAchobhaN^gayA kriyata iti chenna | pratItirapi hi na kevalA saMshayaheturbhavati | sarvatra (saMshaya)prasaN^gAt.h | tadanivR^ittiprasaN^gAchcha | visheShapratItyA hi tannivR^ittireShyavyA | tatrApi cha sandeho.avaskandata eva | kintu vipratipattyAdikaluShitA | nachAtra tadastItyuktam.h | autsargikaM hi pratItInAM yAthAthyarm.h | anyathAtvaM tvapavAdam.h | tadevaM siddhaviShayatvAtprashna evAyamanupapannaH | 
nanu cha bhedapakShamevAN^gIkR^itya tatrokto doShaH shakyata eva parihartum.h | manoyonitvena sukhAdivatpArshvasthAnupalambhasambhavAt.h | tatkimanena prashnakhaNDena | satyam.h | tathA.api prativAdissvakhilaM nopekShAmarhatIti shiShyAMchChikShayitumetat.h | tathAcha vakShyati | yuktipAdavyutpAditanyAyasheShaM prasaN^gena vyutpAdayituM cha | iha cha tad.hvyutpAdanasyopayogaM leshato darshayiShyAmaH | 
siddhe.arthe saMshayo na yujyate | tato vikalpaprashno.apItyuktam.h | tatra na yujyata iti ko.arthaH | na tAvannotpadyata iti | saMshayavikalpaprashnotpatteH pramitatvAt.h | na chotpanno.api niShkAraNa iti | akAraNakAryotpatteH pramANaviruddhatvAt.h | nApyatatkAraNAdutpanna iti | yata utpannastasyaiva kAraNatvena vyAhatatvAt.h | nachAnyadanupapannatvamastItyata Aha- prashneti ||
vikalpaprashnadoShAHDha | pramANavyAhatiH siddhArthataiveti na pR^ithaguktaH | svavyAhatiryathA | vandhyA kiM putravatI na veti | asaN^gatiryathA | IshvaraH sukhItyukte prapaJNchasya kShaNikatve kiM pratyakShaM pramANamutAnumitiriti | siddhArthasya tu prakR^itaiva | vaiphalatyaM yathA | kAkasyAShyau dasha vA dantA iti | vaiphalyamityataHparamitishabdo.adhyAhAyarH | 
ayamabhisandhiH | svavyAhatyAdikaM tAvattrayaM prashnadUShaNaM bhavatyeva | pratij~nAvirodArthAntarAdernigrahasthAnatvena prAmANikaiH parigaNitatvAt.h | tasyAnupapannatA kIdR^ishI yena dUShaNatvamiti vaktavyam.h | 
atha manyeta | avyA(ghAtAdi)hatyAdikamarthapratyayanAN^gam.h | vyAhatAdikaM cha bruvANastanna pratyeti viparItaM cha pratyetItyanumIyate | ato.apratipattivipratipattiliN^gatvAdanupapannamiti | evaM tarhi siddhArthatA.apyevameveti kathaM na doShaH | vikalpaprashno hi sandehamUlaH | sandehashcha samAnadharmadarshanAdinA nirNAyakAbhAvasahakR^itena bhavati | samAnadharmAdyabhAve vA nirNAyakasadbhAve.api vA yaH sandigdhe vikalpAMshcha pR^ichChati sa nUnamavidyAmAnameva samAnadharmAdikaM pratipanno na pratipannashcha nirNAyakasadbhAvamityanumIyate | nacha kAryamakAraNaM bhavitumarhati | dR^ishyate hi sarpabhramAdinA.api bhayakampAdikAryotpAda iti | 
nanu granthAstAvadime vAdakathAprakriyayA pravR^ittAH | nacha vAde nigrahasthAnamasti | tasya tattvanirNayAvasAnatvAt.h | nahi vAdiprativAdinoranyarasminpratij~nAhAnyAdinA nigR^ihIte satyantarapakShanirNayaH siddhayati | punaH samyak.h pratipAdya pratyavasthAnasambhavAt.h | yattu vAdasUtre "siddhAntAviruddhaH paJNchAvayavopapannaH' ityapasiddhAntAdernigrahasthAnatvaM sUchitam.h | tadapi vAdasyAnyatarapakShaniNaryAvasAnatvavirodhAdanupapannam.h | yadi cha vAde.apasiddhAntAdIni kAnichinnigrahasthAnAni syustadAparaNyapi kasmAnna syuH | tattvanirNayAvasAnatvaviro(dhitvasyo)dhasyobhayatra sAmyAt.h | pratij~nAhAnyAdinA nigrahe vItarAgatvahA(niriti)niH syAditi chet.h | samamapasiddhAntadAvapIti | ato vAde nigrahasthAnAbhAvAtkathaM prashnadoShodbhavanamityata Aha- na tairiti || 
taiH svavyAhatAdiprashnaiH | svavyAhatAdiprashnAstattvanirNayavirodhina ityarthaH | nahi siddhe.apyarthe sandihAnaH shatenApi pramANAnAM tattvaM pratipAdayituM shakyate | (tatra) tatrApi sandehAnivAraNAt.h | JOSHI-12






tataH kimityata Aha- tattveti ||
na kevalaM jalpavitaNDayoreva nigrahasthAnasadbhAvaH kintu vAde.api | nigR^ihyate.aneneti nigraho nigrahasthAnaM syAdeva | ayaM tu visheShaH | na jalpavitaNDayoriva samastam.h | api tu yAvattattvanirNayavirodhi tAvadeva | siddhaprashnAdikaM cha tattvanirNayavirodhItyuktam.h, tatkuto vAde na nigrahasthAnamiti | yo hi yadarthaM pravartate sa tadviruddhamAcharankathaM nAparAdhI syAditi hishabdArthaH | nigrahanimittaniShkarShArthaM vailomyamiti bhAvapratyayaH | 
nanvevaM tarhi vAdasya tattvanirNayArthatvaM vyAha(nyeta)nyate | tathAcha vijayArthatvena jalpAdito vyAvR^ittishcha na syAt.h | tadvadeva savarnigrahasthAnasadbhAvo.api syAdityata Aha- udbhAvanIyameveti ||
tattvanirNayavailomyaM vAda ityanuvartate | avasItayate.anenetyavasitiH | vijigIShukathAyAM jalpavitaNDAlakShaNAyAm.h | kathAvasitikAraNaM sarvamapi nigrahasthAnamiti sheShaH | 
etaduktaM bhavati | vAde(.api) kiJNchidasambhAvitameva | yathA vikShepAdi | tasyAj~nAnasaMgUhanAdyarthatvAt.h | tattvanirNinIShoshcha tatrAnarthitvAt.h | kiJNchitsambhAvitamapyanudbhAvyam.h | yathA.ananubhAShaNAdi | tasyobhayAbhilaShitattvanirNayAvirodhitvena tadudbhAvanasya vyarthatvAt.h | kiJNchidudbhAvyamAtraM yathA pratij~nAvirodhAdikaM prakR^itam.h | tasya tattvanirNayavirodhitvena tadudbhAvanasya tyAjanena tattvanirNayAN^gatvAt.h | vAdAvasAnaM tvanyatarasya sAdhanadUShaNayoH sthitayoranya(tara)smiMshcha nissAdhadUShaNe sati bhavati | sa eva hi tattvanirNaya iti | jalpavitaNDayostu sarvamapi nigrahasthAnaM sambhAvitaM chodbhAvyaM cha | udbhAvitaM cha kathAM chAvasAyayati | tayorvijayArthatvAt.h | sarvasya vijayasAdhanatvAt.h | ato na kashchiddoSha iti |
evaM siddhArthaviShayatvaM prashnasya dUShaNamudbhAvyaM chetyupapAdya tad.hdUShaNatvAnabhyupagame.atiprasaN^gaM sUchayitumAha- parihAre.apIti ||
na kevalaM siddhaviShayatvaM prashnadUShaNaM kinnAma parihare.apyuttare.apyarthasya siddhatvaM dUShaNam.h | iyAMstu visheShaH | prashne tu pR^ichChyamAnArthasya praShyuH siddhatvaM dUShaNam.h | pratiyoginastu siddhatvaM nyAyyameva | anyathA pratipAdakatvAnupapatteriti | tatkimuttaravAkyArthasya sarvasyApi prativAdisiddhatvaM dUShaNam.h | neti brUmaH | kintu pratij~nArthasyaiva, parihAre.api pratij~nAyAmarthasya prativAdinaH siddhatvaM dUShaNamiti sambandhaH | idamuktaM bhavati | yadi svasiddhA(rthe pra)rthaprashnakaraNaM na dUShaNaM syAt.h | tadA prativAdisiddhArthapratij~nA.api na dUShaNaM syAdavisheShAt.h | 
nanu paraM prati sAdhanAya pakShavachanaM pratij~nA | nacha siddhaM sAdhanamarhati | ataH pratij~nAtvavyAghAtAt.h | prativAdisiddhArthatvaM dUShaNameveti | evaM tarhi j~nIpsApUrvakaM vAkyaM prashnaH | nacha j~nAte j~nIpsA sambhavati | ataH prashnatvavyAghAtAtsvasiddhArthaviShayatvaM kathaM na dUShaNamiti | atha kimarthaM pratij~nAyAmityuchyata ityata Aha- tadanyasyeti ||
vyApakadharmasya sAdhyadharmiNA sambandhastadaparyavasAnalabhyashchArthaH pratij~nA(tA)tharH | tadanyasya hetvAdyarthasya siddhataiva hi sAdhyasAdhikA bhavati | asiddhasya liN^gAdeH sAdhyasAdhakatve.atiprasaN^gAt.h | ataH pratij~nAyAmityaktam.h | pratij~nAtArthavyatiriktasyottaravAkyArthasya siddhataiva sAdhiketyanena tadasiddherdUShaNvaM labdham.h | sA chAnekaprakArA | tathAhi | sAdhyadharmiNo.asiddhirAshrayAsiddhiH | yathA nR^i(shasha)R^iN^gamasti R^iN^gatvAdgoR^iN^gavaditi | sAdhyadharmAsiddhiraprasiddhavisheShaNatA.aparasaMj~nA | yathA shuktirajatAdikaM sadasadvilakShaNaM bAdhyatvAditi | liN^gAsiddhiH | yathA vimatamachetanaM sadasadvilakShaNatvAditi | liN^gasya pakShadharmatA.asiddhiH | yathA shabdo nityashchAkShuShatvAditi | vyadhikaraNAsiddhiH | yathA shabdo.anityo ghaTasya kR^itakatvAditi | vyAptyasiddhiH | yathA yatsattatkShaNikaM yathA pradIpaH, saMshcha prapaJNcha iti | evaM visheShaNAsiddhayAdayo.api draShyavyAH | 
tatra sarvAsAmapyasiddhInAM dUShaNatve prApte.apavAdamAha- Ashrayeti ||
AshrayAsiddhirvyadhikaraNAsiddhiH sAdhyAsiddhishcha yadyapi keShAJNchinnaiyyAyikAdInAM mate dUShaNam.h | tathA.api tattvato na cha te doShAH | AshrayAsiddhiranekaprakArA | asadAshrayatvamabhAvAshrayatvamapratItAshrayatvaM pakShIkR^itAkAreNAsattvaM siddhasAdha(katvaM)natvaM cheti | tatrAdyayordvayoradoShatvaM pratijAnIte- nacheti ||
apratItAshrayatvAderdoShatvasya siddhatvAt.h | ata evoktamanyatra "asadAshrayasya' ityAdi | "na chAtyantAbhAvo.api' iti | evamuttaratrApi j~nAtavyam.h | AshrayAsiddhishabdena dR^iShTAntasyAshrayahInatA.api saN^grAhyA | kutaste na doShA iti chet.h | kiM vyAptyAdibhaN^gahetutvena doShatvamuta satyeva vyAptyAdau prakArAntareNa | nAdyaH | AshrayAsiddhayAdAvapi vyAptyAdeH sattvAt.h | dvitIye tvidamupatiShThate | vyAptau satyAM kathaJNchana kenApi prakAreNa na doShA iti | vyAptigrahaNamabAdhitaviShayatvAdyupalakShaNam.h | vastuto 
vyAptAveva tasyopayogAnna pR^ithaguktam.h | asyaivArthasya prapaJNchArthamuttaraH prabandhaH |
tatra bhagavadabhAvasyApi prAmANikatvaM sadharmakatvaM cha prAgeva sAdhitam.h | asadAshrayasya tu kuto duShyatvamiti vAchyam.h | kinnaraviShANamasti viShANatvAdityAderapi sAdhanatvaprasaN^gAt.h | utAsato nirdharmakatvena sAdhyadharmAshrayatvAnupapattyA bAdhitaviShayatvena | atha sAdhanadharmAshrayatvAnupapattyA svarUpAsiddhatvena | yadvA.asataH sakalavyavahArAbhAjanatvena | yadi vA.aprAmANikasya pramANAN^gatA.asambhavena | athavA.asadAshrayasya vyAptyanupapattyeti | AdyaM nirAkaroti- doSha iti ||
vyAhatiH pramANavirodhaH | R^iN^gashabdo hi mahataH shissaMyuktasya rUpavato.avayavavisheShasya vAchako.abhipretaH syAt.h | atIndriyasya vA kasyachit.h | Adye pratyakSheNa tasya nAstitA.avadhAraNAt.h | pramANabAdhitatvenaiva viShANatvasyAsAdhanatvAnnAtiprasaN^gaH | dvitIye tviShyApAdanamiti |
syAdetat.h | R^iN^gatvaM tAvadasAdhanamityavivAdam.h | asti cha tatra bAdhitaviShayatvamasadAshrayatvaM cha | tatra bAdhitaviShayatvameva tadIyAsAdhanatve prayojakaM nAsadAshrayatvamiti kuto niyamyata ityata Aha- yatreti ||
yasminsAdhye vyAhatatA pramANabAdho nAsti | asya sAdhane.asadAshrayeNApi hetunA kriyamANe ko.atiprasaN^gaH | na ko.api doShaH | vyAhatatetyupalakShaNam.h | vyabhichArAdikaM chetyapi draShyavyam.h | 
etaduktaM bhavati | asti tAvadbAdhitaviShayatvasya dUShaNatve kR^ishAnushaityAdisAdhanaM kR^itakatvAdikaM doShAntarAsaN^kIrNamudAharaNam.h | tena | tasya dUShaNatvaM nishninumaH | na chAsAdAshrayatvasya doShatve.abAdhitaviShayatvAdyasaN^kIrNamudAharaNamasti | yena tasya doShatvaM pratImaH | bAdhitaviShayatvAdidoShAntarAbhAve kevalAsadAshrayasya hetutve bAdhakAbhAvAt.h | dR^ishyate cha tathAvidhasya hetutvam.h | yathA vandhyAsuto na vaktA.achetanatvAtpAShANavaditi | ato bAdhitaviShayatvenaiva R^iN^gatvamasAdhanaM nAsadAshrayatveneti nishchIyate | 
atha matam.h | vandhyAsuto vaktA sutatvAtsammatavaditi satpratipakShametatkinna syAt.h | asadAshrayatAbhayasya bhavataiva tyAjitatvAditi | maivam.h | tadIyavaktR^itAkAryasya kadA.api kenApyanupalabdhatvena bAdhitaviShayatayA durbalasyApratipakShatvAt.h | nahi bhavati tarakShoH pratipakSho hariNashAvaH | avaktR^itvamapi vachanetarakriyAkartR^itvamityato.achetanatvamapi bAdhitaviShayamiti chenna | vaktR^itvAbhAvamAtrasya sAdhyatvAt.h | 
nanvabhAvo.apyasati kathaM, tasya dharmAbhAvAditi chenna | dharmANAmanekavidhatvAt.h | kechiddhi dharmisamavetA bhavanti | yathA rUpAdayaH | kechidanyasamavetA apyanyamuparaJNjanIyam.h | yathA j~nAnAdayo ghaTAdInAm.h | kechidAshrayasamavAyamapi nApekShante kevalaM kenachinnirUpyante | yathA.abhAvaH | nacha vAchyamabhAvo.api sadbhayAM nirUpaNIya iti | prAgabhAvAdyanirUpaNaprasaN^gAt.h | ghaTAdeH kadAchitsattvAnnaivamiti chenna | tasya nirUpaNasamaye.anupayogAt.h | pratItyA nirUpakatvamiti chet.h | samaM prakR^ite.api | shabdAbhAsAdinA vandhyAsutasyApi pratItisambhavAt.h | 
asiddhaM cha sutatvaM vandhyAsutasya | nachaivaM svavachanavyAghAtaH | kAlpanikAnuvAdena vAstavanirAkaraNAt.h | kAlpanikasya kathaM pakShatvamiti chenna | niShedhaM prati pakShatve bAdhakAbhAvAt.h | anyathA parapakShapratikShepAyogAt.h | athAchetanatvamapyasiddham.h | tasya chetanAtiriktasvabhAvatvAditi chenna | chaitanyavyAvR^ittimAtrasya hetutvAt.h | abhAvasya chAsato(tA).api nirUpaNamupapadyata ityuktam.h | 
mUke.anaikAntikashcha satatvahetuH | amUkatvena visheShaNe tasya vaktR^itvAnatiriktatvena sAdhyavishiShyatA syAt.h | etena vikalpitAH pakShAH samastA api nirastA bhavantItyAstAM vistaraH | 
pramANa(bAdhe)virodhena R^iN^gatvaheturAbhAsa ityuktam.h | atha pramANavirodhasyApi kuto dUShaNatvam.h | vyAptyAdyaN^gasAkalye sAdhyasiddherAvashyakatvAt.h | tadabhAve tata evAbhAsatvam.h | kiM pramANabAdhenetyata Aha- pratyakSheti || 
tushabdo.avadhAraNe hishabdaH prasiddhau | yasmAdityarthe cha | yadyapi niShedhakahetorniShedhAtmano.aprAmANikamapyAshrayo dR^iShTAntadharmI cha kvachidbhavatItyuktam.h | tathA.api vidhAyakAnAM vidhirUpANAM chAshrayeNAvashyaM pratyakShAgamagR^ihItena bhAvyam.h | kvachinniShedhakasya niShedhAtmanashcha niShedhe, sAdhye, kvachitpratiyoginA pratyakShAdigR^ihItena bhavitavyam.h | liN^gaM cha na svarUpeNa sAdhyapramitimupajanayitumalam.h | kintu pratyakShAgamAbhyAM nishchitasvarUpavyAptikam.h | ityevamanekadhA sarve.api nyAyAH pratyakShAgamamUlA eva bhavantIti tAvatprasiddham.h | 
yata evaM, tasmAdamUlAH svamUlabhUtapratyakShAgamaviruddhA nyAyAbhAsA eva syuH | yathA (khalu) naishatyAdisampanno.api parashuraviShaye 
gaganAdau na ChidAM janayati evamanumAnAnyapyupajIvyatvAdinA prabalAbhyAM pratyakShAgamAbhyAM bAdhitatvenAviShaye na pramAmupajanayitumalamityAbhAsabhUtAnyeveti |
nanvanumAnamUlo.api nyAyo.asti | yathA chakShurAdipakShIkAreNa pravR^ittaH | tatkathaM pratyakShAgamamUlAH syurityuktamityata Aha- nyAyasyeti ||
pratyakShAgamamUlAnnyAyAdanyasyApi nyAyasya tau pratyakShAgamAveve mUlam.h | katham.h | yato mUlabhUtasyApyanyasya nyAyasya tau punarmUlamityantataH sarvathA pratyakShAgamAnatikramAttathoktamiti | yadyapyAgamo.api pratyakShamUlastathA.api kvachitpratyakShasyApi mUlaM bhavatItyato dvayorgrahaNam.h | anumAnasyApi kvachittanmUlatve.api na svatantrasyetyatastatparityAgaH | 
evaM vyAptibhaN^gAdyanapekShamevAviShayavR^ittitvena bAdhitasya duShyatvamupapAditam.h | prakArAntaramapyAha- adR^iShTa iti ||
tushabdo.avadhAraNe | talliN^gaM dhUmAdikaM dahanAdisAdhyavyabhichAre.addhA sarvathA.apyadR^iShTa eva sati tasya sAdhakaM na tu vyabhichAradarshana iti tAvatsAkShiNaiva sphuTaM j~nAyate |
kimate yadyadR^iShTavyabhichArasyaiva liN^gasya sAdhyasAdhakatvaM sAkShisiddhamityata Aha- mAneti || 
pramANabAdhe sati tad.hdR^iShTAntavyabhichAritvaM na bhavet.h | pramANabAdhenAgnyAdeH shaityAdyapahAre sati tatraiva liN^gasya kR^itakatvAdeH sAdhyavyabhichAradarshanAt.h | tadanena vyAptibhaN^gahetutayA bAdhasya dUShaNatvamityuktaM bhavati | tatrAyaM vivekaH | parArthaprayogottarakAlamaviShayavR^ittitvamevodbhAvyam.h | na vyAptibhaN^gaH | vyAptibhaN^gopapAdanAyopajIvyenAviShayavR^ittitvenaivAnumAnasya duShyatve jaghanyapratipattikasya vyAptibhaN^gasyAnusaraNasyAnyAyyatvAt.h | vyAptigrahaNasamaye tu tadbhaN^gahetutvenaiva | tadAnIM viShayasya buddhAvanArUDhatvAt.h | vyAptibhaN^gasyaiva purasphUtirkatvAchcheti sAkShiNaivetyuktam.h | tatprasaN^gAdupapAdayati- yaditi ||
yasmAtsarveShAM mAnAnAM j~nAnAnAM mAnatvaM sAkShiNaivAvasIyate | anyatA.anavasthAdiprasaN^gAt.h | tasmAdanumAnasyApi prAmANyaM tenaiva j~nAyata ityuktameva | 
yadi tarhi prAmANyaM sAkShivedyaM sAkShiNaH prAgupapAdito yAthArthyaniyamo bhajyeta | kadAchidamAnasyApi hi mAnatvaM gR^ihyate | anyathA viparyayAdishaN^kA pravR^ittirna syAt.h | tasya chAyathArthatvaM bAdhenAvedyate ityata Aha- amAnasyeti ||
mAnatvaM mAnatvagrahaNaM chalaM bAdhitam.h | amAnasya tu yanmAnatvaM gR^ihyate tanmanasaiva | na sAkShiNA | atastasya bAdhyatvaM na doShamAvahatIti |
atraiShA prakriyA | sarvamapi j~nAnaM sAkShI gR^ihNAti | yadyasya bAdho bhaviShyati tadA.apramANaM na chetpramANameveti tatprAmANyamapi gR^ihNAti | sati prayojane prAmANyAdijij~nAsAyAM parIkShAmanusR^itya prAmANyamaprAmANyaM vA vyavasthApayati | alAbhe tu parIkShAyA visheShAvadhAraNAdudAste | 
asyAmavasthAyAM rAgAdikaluShitaM manaH parIkShA.a.abhAsasahAyaM prAmANyAdikamavadhArayati | tachcha kadAchidbAdhyate kadAchinneti | kuta eShA kalpaneti chetsAkShiNo yAthArthyaniyamasyaivopApaditatvAt.h | vakShyate chaitaditi |
adR^iShTe vyabhichAra iti sAdhyavyabhichAriliN^gamapramANamityuktam.h | tatra dR^iShTavyabhichAriliN^gamapramANamityuktaM (bhavati) | tatra visheShamAha- utsargato.apIti ||
yalliN^gamutsargataH svabhAvenApavAdavivarjitaM sAdhyavyabhichAravarjitaM prAptaM nishchitamapyapavAdena kAraNavisheSheNaiva vyabhichAri tanmAnameva bhaviShyati | etaduktaM bhavati | yathA sAdhanasya sAdhyasAhityamAtraM na prAmANyayopayogi | kintu nirupAdhikameva | anyathA sopAdhikasAdhyasambandhasya, maitrItanayatvAderapi shyamatAsAdhanatvaprasaN^gAt.h | tathA vyabhichAro.api nirupAdhika evAsA(ko.asA)dhanatve hetuH | yathA prameyatvasya nityatvena | nahi prameyatvaM svabhAvena nityatvAvyabhichAri, vyabhichAri tu nimittAntareNetyatra niyAmakaM pashyAmaH yastu svabhAvena nityatvAvyabhichAri, vyabhichAri tu nimittAntareNetyatra pashyAmaH yastu svabhAvena sAdhyavyabhichAriNo.api sAdhanasyaupAdhiko vyabhichAro nAsAvaprAmANyakAraNamiti |
kuta etadityata Aha- ato hIti || 
evashabdo.atrAdhyAhAyarH | sopAdhika(sya)vyabhichArasyAprAmANyakAraNatvAbhAvAdeva hyAgAmibhojanAdInAmiShyasAdhanatAnumAnam.h yadi sopAdhiko.api vyabhichAro.aprAmANyahetuH | syAttadA vimataM bhojanamiShyasAdhanaM bhojanatvAt.h hyastanabhojanavadityanumAnamamAnaM prasajyeteti | aprAmANyameva tadastvityata Aha- vyavahR^itAviti || kAraNamiti sheShaH | yadi vyabhichAreNedamamAnaM syAttadA prameyatvamiva vyavahartR^ibhiramAnatayA nishchIyetApi | tathA cha tato bhojane prekShAvatAM pravR^ittirna 
syAt.h | nanu vyabhichArisAdhanaM sandehamAvahati | sandeho.api bhavati pravR^ittiheturiti | satyam.h | sandehaH sAshaN^kAM pravR^ittimupajanayati na niraN^kushAm.h | iyaM tu niraN^kushA sarvAnubhavasiddheti | tadidamuktam.h- nityamiti || pUrveNaiva sambandhaH | 
bhavatIdamanumAnaM pramANaM kintu vyabhichArAbhAvAdevetyata Aha- vyabhichAro hIti || 
tatra bhojanatvAdau sAdhane sAdhyeShyasAdhanatvavyabhichAraH sphuTa eva | kvachidaniShyasAdhanatvasyApyupalambhAt.h | kintvapathyatvAdyupAdhinibandhana eva | nacha pathyatvAdivishiShyameva bhojanatvAdikaM sAdhanamiti vAchyam.h | tasya pravR^ittyuttarakAle, phalAnumeyasya prAgasiddheH | na khalu phalamUlAdInAM viShapatrikAdyanupahatatvamasmadAdibhiravadhArayituM shakyate | tasmAnnirupAdhika eva vyabhichAro.asAdhanatvaheturiti | tadevaM pramANabAdhasya dUShaNatve prakArasambhavAnnAsadAshrayatvasyAdUShaNatve tatpratibandI yukteti |
evamasadAshrayatvasya hetudUShaNatvaM nirAkR^itya vyadhikaraNatvasyApi tannirAkurvANo yadi vyadhikaraNo.api hetuH syAttadA.a.atmA(.ani)nityaH kAkasya kArShyAdityayamapi hetuH syAdityatiprasaN^gAdvA vyadhikaraNatvasya hetudUShaNatvamaN^gIkatarvyam.h vyAptyabhAvAdvA pakShadharmatAbhAvAdveti vikalpaM manasi nidhAyAdyaM nirAchaShye- vyAptatva iti ||
sAdhanasya sAdhyena vyAptatve sati tena vibhinnAshrayatvaM kathameva hi dUShaNam.h | na kathaJNchit.h | idamuktaM bhavati | kAkasya kArShNyaM vyAptyabhAvAdeva hi nityatvAsAdhakaM na punarvyadhikaraNatvam.h | ato nAtiprasaN^gaH | kuta etat.h | vyAptyAdyaN^gasAkalye vyadhikaraNatvamAtreNAsAdhakatvasya kvApyanupalambhAt.h | ghaTasya kR^itakatvAt.h shabdo.anityata ityAdau dR^iShTamiti chet.h | ghaTasyetyetaddhetuvisheShaNaM na vA | Adye vaiyarthyam.h | dvitIye kathamasAdhakatvam.h | (atha) anityatvavyAptamapi kR^itakatvaM ghaTavR^itti na shabde.anityatvaM sAdhayatIti chenna | vyAptyabhAvAt.h | tathAcha vakShyAmaH | 
na kevalaM vyAptyAdyaN^gasAkalye vyadhikaraNatvamAtreNa duShyatvaM na dR^iShTam.h | kintu dR^iShTaM cha vyadhikaraNasyApi vyAptyAdisampattimataH sAdhakatvamityAha- rohiNIti ||
nadIpUradarshanenottaradeshe vR^iShyayanumAnaM, pratyagrasharAvachakrabhramadarshanena kulAlAsattyanumAnaM chAshaN^kaya kenachiduktaM nottaradesho.atra pakShaH kinnAma nadI | taddhamareNaiva pUreNa, taddharmasya vR^iShyimaduttaradeshasambandhasya sAdhyatvam.h | evaM sharAvachakradharmAbhyAM pratyagratvabhramAbhyAM taddharmasyaiva kulAlAsatteranumAnamiti | ata idamudAharaNAntaramuditam.h | nahi ta(theho)treveha rohiNyAH kR^ittikAyA vA dvau dharmau sampAdayituM shakyau |
nanvihApi kAlaM pakShIkR^itya prayoktavyam.h | vimataH kAlo rohiNyudayAsattimAnkR^ittikodayavatkAlatvAdatItakAlavaditi | (maivam.h) evaM sati deshaM kAlaM vA.a.adAya sAmAnAdhikaraNyasya sarvatra sattvAdvayadhikaraNAsiddha eva na syAditi vyarthaM tatparisaN^khayAnam.h | evamaprayoge vyadhikaraNatvaM sAvakAshamiti chenna | tathA satyasiddheruktidoShatvAbhAvaprasaN^gAt.h | nachoktidoShatvamapi | vyadhikaraNatayokterapi sAdhyasiddhayaN^gatvAnubhavAt.h | evameva hi laukikAnAmuktayaH | parIkShakA api hi "tatprAmANyamapAtaprAmANyAt.h' ityAdi prayujyate | tadidamuktam.h iti vyadhikaraNatayA ukte.apyetadvAkyaM, sAdhanaM sAdhyasidhyaN^gaM no kiM bhavatyeveti |
kiJNcha kAlAdikamAdAya prayogavipariNAmaH kArya ityatra (kiM) naiyAyikAdisamayo niyAmakaH, kiMvA(tra)pramANamasti | AdyaM dUShayati- na hIti ||
atra upapatti(siddhe.arthe) sAdhye.arthe | Aj~naiva samayamAtram.h | tathA sati sarvaM vAN^mAtreNaivopadeShyavyam.h | na punaH kvApi pramANaM vAchyam.h | viparItAj~nayA satpratipakShatA cha syAditi hi shabdArthaH | Aj~nA khalu pramANAtparaviShaye dharmAdau bhavati | sA chAvagatAptabhAvAnAm.h | nApi dvitIyaH | tadanupalambhAt.h | 
syAdetat.h | vyAptistAvadanumAnAN^gam.h | sambandhavisheShashcha vyAptiH | nacha vyAshrayayoH sambandho yujyate | ato vyAshrayatvasya doShatvAtsambha(tavi)te viShaye vipariNAma iti | maivam.h | avinAbhAvamAtrasya vyAptitvAt.h | avinAbhAvashcha kvachidekAshrayatAmantarbhAvya bhavati | yathA kR^itakatvasyAnityatvena | ata evAnyagatena tena nAnyatrAnityatAsiddhiH | kvachidvibhinnAshrayayoreva | yathA dhUmasyAgninA | dhUmAgnI khalu na samavAyavR^ittyA samAnAshrayau | nApi saMyogavR^ittyA | UrdhvAdhodeshasaMyogitvAt.h | (dhUmasyAdhodeshasaMyogasya siddhatvAt.h) | tathA.apyekaparvatasaMyogitA dvayorastIti chenna | tathA satyagnyarthino niyamena pradeshavisheShe pravR^ittyanupapatteH | dhUma eva dhUmatvena mUle.agnimAnsAdhyata iti chet.h | kimeShA laukikI pratItiH | Ahosvitsamayasiddhaye vipariNAmaH kriyate | na prathamaH | laukikA hyUrdhvadeshaM dhUmavantamavalokyAdhodeshaM 
vahnimantamavagachChanti | na dvitIyaH | nirmUlatvAt.h | api cha dehAdInAM tAvatpareNa kShaNikatA svIkriya(.a.asthIya)te | tatra patanakamarNA gurutvAnumAnaM durghaTaM syAt.h | nahi tayoH kAlataH sAmAnAdhikaraNyam.h | kAryakAraNabhAvAt.h | nApi deshataH | vibhinnadravyAshrayatvAt.h | ataH kasyachidvibhinnAshrayeNaivAvinAbhAvaH|
nanu vyadhikaraNasya pakShadharmatA nAstIti chenmA bhUt.h | tanniyamasya nirnibandhanatvAt.h | tathA sati sAdhya(sya)niyatadeshatA kathaM siddhayediti chedvayAptisvabhAvAditi brUmaH | yathA hi | yatkR^itakaM tadanityamiti sAmAnAdhikaraNyamantarbhAvya vyApteH kR^itakatvaM svAshraya evAnityatvaM gamayati | tathA kR^ittikodayo vyadhikaraNayaiva rohiNyudayAsattyA vyApta iti tau tathaiva gamayati | yathA cha sAmAnAdhikaraNye.apyasti pradeshAdiniyamastathA vaiyadhikaraNye.apIti ko doShaH | tasmAdyatredaM tatredamitivadyadedaM tadedamitivat.h yadevaM tadevamitivachcha yadIdaM tarhIdamiti vyAptisambhavAt.h | vyAptyanurodhenaiva hetusiddherAvashyakatayA pakShadharmatAnAvashyakatvAdyuktaM vyadhikaraNasyApi hetutvamiti |
tathA sAdhyavisheShaNasyAprasiddhAvapi | tathAhi | sAdhyavisheShaNashaprasiddheH kuto dUShaNatvAt.h | kiM vishvaM sadasadvilakShaNaM bAdhyatvAdityAderapi prAmANyaprasaN^gAt.h | uta sAdhyavisheShaNAprasiddhau tatsandehAnupapattau pakShatvAnupapatterhetoH pakShadharmatvAnupapattiprasakteH | athavA sAdhyavisheShaNAprasiddhau tena sAdhanasya vyAptipratItyanupapattiprasaN^gAt.h | yadvA pratij~nAvAkyasyApratItapadArthakatvenAbodhakatvApatteH | AdyaM dUShayati- anyaditi ||
sanna bhavatItyukte.asattvamuktaM bhavet.h (syAtsa)sattvapratikSheparUpatvAdasattvasya | punarasanna bhavatItyukte svavachanavyAhatiH | evamasanna bhavatItyuktyA dvau naJNau prakR^itamarthaM sAtishayaM gamayata iti sattvaM labhyate | punaH sanna bhavatItyukte svavyAhatireva | tadevaM vishvaM sadasatoH sakAshAdanyat.h sadasachcha na bhavatItyeShA pratij~nA svavyAhatereva amA(.apramA) sAdhanAN^gaM na bhavati | natu visheShaNasya sadasadvailakShaNyalakShaNasyAprasiddhatvena | kutaH | svavyAhatirhi me mAtA vandhyetyAdau dUShaNatvena sampratipannA | svavachanasvanyAyasvakriyAsvasiddhAntapramANAntarApratihatAyA evokteH sAdhanadUShaNAN^gatvAt.h | nahi svaviShavimUrChitA bhujaN^gI paraM dashati | nacha doShAntarAsaN^kIrNaM sAdhyavisheShaNAsiddherudAharaNaM pashyAmo yena doShatvaM pratImaH | kasyachidasAdhAraNadharmeNa shashaviShANAdimattvasAdhanamapi pramANaM kinna syAditi chenna | tatrApi dR^ishyAnupalambhabAdhasya vidyamAnatvAt.h | atIndriyasaMsagarsAdhane na ko.api doSha iti chenna | IshvarAdisaMsargeNa siddhasAdhanatvAt.h | evamanyatrApi sampratipannAprAmANye doShAntaramanveShaNIyam.h | tadidamuktaM chashabdena | ata eva vyAhaterityupalakShaNam.h | 
dvitIyaM parAchaShye- asiddheti ||
sAdhyAprasiddhayA yatra pakShadharmatvAsiddhiruchyate(hetau) tatra vyAptyAdItarAN^gasAkalyamasti na vA | na chettata evAnumAnaM duShyaM kiM sAdhyavisheShaNAprasiddhayA | yadi vyAptyAdikaM vidyate tadA.asiddhasAdhane ko doShaH | na ko.api | ayamabhisandhiH | hetorhi pakShadharmatvAsiddhistadA syAt.h | yadi dharmI vA hetostaddharmatvaM vA na syAt.h | sandehAbhAvena pakShadharmatvAsiddhistadA syAt.h | yadi dharmI vA hetostaddharmatvaM vA na syAt.h | sandehAbhAvena pakShatvAnupapattyA pakShadharma(tva)tAbhAve tu svArthAnumAnavisheShavilopaH syAt.h | yadA hi yo dhUmavAnasAvagnimAniti gR^ihItavyAptiko girishekhare dhUmaM pashyanvyAptiM smarati | tadotpadyata evAsyAnumitiH | nacha tasyAgnisandeho.asti | yadA chAptavachanAdvinishchitaparvatAgnisambandhaH parvataM pratyAsIdandhUmamavalokayati | tadA.api tasya vinA sandehenAgnyanumitirbhavatyeva | nahi sAmagrI buddhimatI | yena yanmayA kartavyaM tadanyena kR^itamiti paryAlochyodAsIta | nApi Chinne ChidAyA iva parichChinne parichChedAntarotpAdo.ayuktaH(vaktuM na shakyaH) | nApi parArthAnumAne sandehaniyamaH | viparyastasyApi prativAditvopapatteH | ata eva siddhasAdhako.asaN^gata eva nAshrayAsiddha ityuktam.h | 
kiJNcha viditatattvo.api yadA paraparIkShArthaM (dyarthe) tatra pramANaM pR^ichChati | tadA prayuktamanumAnamamAnaM syAt.h | sandehAbhAvAt.h | tasmAtsandigdhasAdhyaH pakSha ityAdyAH prAchAM vAchaH sambhAvanAbhiprAyAH | paramArthatastvanumitiviShaya eva pakShaH | ataH sandehAbhAve pakShatvAnupapattyabhAvAnnAprasiddhasAdhane pakShadharmatvAsiddhirUpo doSha iti |
tR^itIyaM nirAkaroti- vyAptishcheti ||
tatra jIvAchCharIrajAtaM sAtmakaM prANAdimattvAt.h, bhUritarebhyo bhidyate gandhavattvAt.h, IshvaraH sarvaj~naH savarkartR^itvAdityAdau kevalavyatirekiNi sAdhanasamUhe | taiH aprasiddhairapi sAtmakatvAdibhiH sAdhyaiH | vyAptishchAsti | na kevalaM pakShadharmatA | vyatirekeNa sAdhyAbhAvasya sAdhanAbhAvavyAptatvena liN^genAvagamyate cha sA | 
idamuktaM bhavati | sAdhyavisheShaNAprasiddhayA vyAptipratItyabhAvaM prasajjayato vyAptyabhAvaH | tathAhi | kevalavyatirekyanumAnaM pramANaM 
na vA | neti pakShe vakShyAmaH | Adye tasya vyAptisadbhAvo vyAptyavagama(shchAvashyamaN^gI)shchAN^gIkAryaH | anyathA.anumAnatvavyAghAtAt.h | nacha kevalavyatirekiNi sAdhyaM prasiddham.h | pakShe prasiddhau siddhasAdhanatvAt.h | anyatra prasiddhau kevalavyatirekiNi sAdhyaM prasiddham.h | pakShe prasiddhau siddhasAdhanatvAt.h | anyatra prasiddhau kevalavyatirekiNi sAdhyaM prasiddham.h | pakShe prasiddhau siddhasAdhanatvAt.h | anyatra prasiddhau tatra hetorvR^ittau kevalavyatirekitvAnupapatteH | avR^ittAvasAdhAraNyaprasaN^gAt.h | ataH (pra)shithilamUlaH prasaN^gaH vyatirekiNaH kva vyAptiH kena chAvagamyata iti chet.h | pakSha eva vyatirekeNAvagamyata iti brUmaH | pakShAdipravibhAgAtprAgavagatA tatraiva vipratipattyopadarshayitumashakyA vyatirekeNopapAdyata iti | tairiti bahuvachanenAtiprasiddhatAM prasaN^gavyAptibhaN^gasya sUchayati |
na kevalaM kevalavyatirekisAdhanasya sAdhyena vyAptirvyatirekeNa tadavagamashchAsmAbhirevAN^gIkriyate | kintvaprasiddhavisheShaNatvadUShaNatvavAdibhirapi kaishchidityAha- taishcheti || avagamyate abhyupagamyate | yathA.a.ahuH | yadi sAdhyenAsya kvachidapyanvayo nAsti tadA viruddha evAyamityAshaN^kaya nopeyatvamanvayasya vyAsedhAmo.api tUpA(yami)yatvamityAdi | tathA, yathA cha vyatirekabalAdanvayasiddhistathA vaisheShikairapyupapAdanIyam.h | anyathA sAdhyasAdhanayoravyAptau vyatirekiNo gamakatvabhaN^gAdityAdi | tathA chAprasiddhavisheShaNasyApi kevalavyatirekiNo vyAptyupapAdanamaprasiddhavisheShaNatve vyAptyapratItiprasaJNjanaM cha kathaM na vyAhatamiti bhAvaH | 
yaduktaM kevalavyatirekiNo vyAptyavagamAtparairabhyupagamAchcha nAprasiddhavisheShaNatve.api vyAptyavagamAtparairabhyupagamAchcha nAprasiddhavisheShaNatve.api vyAptyanavagatiriti | tadayuktam.h | yataH kevalavyatirekiNyanyaiva gatiH | ye hi sampratipannapramANabhAvAH kevalavyatirekiNasteShu sAmAnyato.anvayavyAptirevAbhidhAtavyA | tathA hi | prANAdimattvena jIvachCharIrasya sAtmakatve sAdhye yadyatkAryavattattatkAraNavadyathA.ahaN^kuravatI bhUmirbIjagarbheti | (ya)tathA gandhavattvena bhuvo.anyabhedasAdhane yadyadasAdhAraNadharmavattattato bhidyate yathA abAdIti | evamIshvarasya sarvakartR^itvena sArvaj~nasAdhane yo yasya kartA sa tasya kAraNaM prayojanaM cha jAnAti | yathA kulAla iti | evaM shabdaH pR^ithivyAdyaShyadravyAtiriktadravyAshritaH pR^ithivyAdivR^ittau bAdhakopapannatve sati guNatvAdityAdau yo yad.hvR^ittau bAdhakopapannatve sati guNaH sa tato.anyadravyavR^ittiryathA gandha ityAdirUpeNa sAmAnyato vyAptirabhidhAtavyA | 
yadvA sAmAnyato visheShaNaprasiddhiM vidhAya kevalavyatirekI prayoktavyaH | yathA j~nAnatAratamyaM kvachidvishrAntaM tAratamyatvAdityanena sAmAnyataH sArvaj~nasiddhau tasyeshvarasambandhaH kevalavyatirekiNA sAdhyate | tathechChAdayaH kvachidAshritA guNatvAdrUpavat.h | yashchechChAdInAmAshrayaH sa evAtmeti sAmAnyenAtmasiddhau tatsambandho jIvachCharIrasya kevalavyatirekiNA sAdhyate | evamanyatrApi yathAsambhavamUhyam.h |
kvachitpakShaikadesha eva visheShaNaprasiddhimAshritya kevalavyatirekI pravartate | yathA pR^ithivI itarebhyo bhidyate pR^ithivItvAnna yadevaM na tadevaM yathA jalAdItyatra ghaTAdAveva visheShaNaprasiddhernAprasiddhavisheShaNatA | nachaivaM sapakShasambhavena kevalavyatirekitvabhaN^gaH | ghaTAdeH pakShaikadeshatvAt.h | nachAMshe siddhasAdhanatA | ekaikatra prasiddhAvapyAparamANaroH A cha bhUgolakAdasiddheriti | 
abhAvo vA kevalavyatirekiNA sAdhyaH | bhAve hi pratipAdye vyatirekavyAptau tadabhAvasya pratiyogipratItisApekShatayA visheShaNaprasiddhayapekShA | abhAve tu sAdhye nAyaM doShaH | abhAvAbhAvasya bhAvatvena pratiyoginirapekShatvAt.h | evamanye.apyuktivisheShaprakArA draShyavyAH | JOSHI-13 
teShvanyatamasyApyabhAve.aprasiddhavisheShaNatA dUShaNameva | ato na kevalavyatirekiprAmANyamavalambyAprasiddhavisheShaNatAdUShaNatvaM nirasanIyamityata Aha- aprasiddhasyeti ||
sAdhyasyeti karmaNi ShaShThI liN^gasyeti kartari | ayamiti buddhisthaparAmarshaH | bhavedetadyadyayaM kevalavyatirekiNyuktivisheShaH kArya ityatra niyAmakaM syAt.h | na chaitadasti | tathAhi | kimanenoktivisheSheNa kevalavyatirekisAdhyamanvayitAM nIyata uta neti vaktavyam.h | nAdyaH | ukterarthatathAtvaparivartakatvAsambhavAt.h | nahi sahasreNApyuktInAM naro vAnarIkartuM shakyate | shakyatve vA kevalavyatirekiprAmANyaM tyaktaM syAt.h | dvitIyasyedamuktam.h | yadA liN^gasyAprasiddhasya sAdhyasya sAdhakatvamiShyate | yadyuktivisheShaNApi liN^gaM kevalavyatirekisAdhyasAdhakameva nAnvayitAmApadyata itIShyata iti yAvat.h | tadA.ayamuktau visheShaH kena mAnena kartavyatayA j~nAyate na kenApi | ato.aprasiddhavisheShaNa eva kevalavyatirekI sAdhakashcheti nAprasiddhavisheShaNatvasya doShatvamiti |
astyevoktivisheShasya kartavyatAyAM niyAmakam.h | tathAhi | yadyapyuktivisheSho na vyatirekiNamanvayinaM karoti | tathA.api liN^gasya sAdhyena vyAptistAvadashyambhAvinI | nacha sA kevalavyatirekiNi sAkShAduparshayituM shakyA | anvayagrahaNasthalasya vipratipattyA pratiruddhatvAt.h | ataH sAdhyavyatirekasya sAdhanavyatirekeNa vipakShe vyAptiM pradarshyopapAdanIyA | 
yadi vA vyatirekavyAptireva sAdhyasiddheraN^gam.h | tathA.api tad.hgraho.avashyambhAvI | vyatirekashcha pratiyogipratItyadhInapratItika eva | pratiyoginau cha liN^gasAdhyadharmau | tatra liN^gaM pakShe pratItameva | sAdhyadharmashcha na pakShe pratIto nApyanyatra | tatkathaM vyatirekayorapi vyAptigarR^ihyatAm.h | etaistUktivisheShaiH kathaJNchitpratiyoginaH sAdhyadharmasya buddhisthatAyAM sukaro vyAptigrahaH syAt.h | 
pratij~nAvAkyaM chaivamaviditapadArthakaM na prasajyata ityata Aha- sAdhanamiti ||
paramANukArakatAM kAryANAmabhyupagachChatA vaisheShikAdinA paramANusadbhAvaH sAdhyate | tathA pradhAnopAdAnatAM vadatA sAN^khayena pradhAnasadbhAvaH | evamanyadapi samavAyAdikaM tadaN^gIkAribhiH samarthyate | tatra pR^ichChAmaH | yaH paramANvAdikamabhyupaiti taM prati tatsadbhAvaH sAdhyate, uta na santi paramANava iti tadabhAvamabhyupagachChantaM prati | nAdyaH | siddhasya sAdhanAyogAt.h | dvitIye tvabuddhayArUDhasya paramANvAdeH sAdhanAya kathaM vAdinaH prayatnaH kathaM cha tadabhAvaM paro manyeta | pratiyogino.aviditatvAt.h | 
atha manyase kaNAdAdyupadeshena, sAmAnyato dR^iShTasvArthAnumAnena vA svayamavagataM paramANvAdikaM vAdinA shakyata eva sAdhayitum.h | vAdivAkyena cha pratiyoginaH paramANvAderavagame tadabhAvA(numa)bhimatiH prativAdino yuktaiva | nahi pramANenaiva pratiyogI j~nAtavya iti niyamo.asti shashaviShANAdyabhAvapratItyAnupapattiprasaN^gAditi |
yadyevamatyantAprasiddhasyApi paramANvAderanubhavamArgamanatikramya sAdhanamiShyate | tadaitadvayatirekisAdhyasAdhanamapyanubhavAnusAreNaiva kuto nAN^gIkAryam.h | tathAhi | pratyakSheNopadeshena vA.asAdhAra(Nadha)Nau dharmAvekatropalabdhavatastato.anyatra savartrApi tadabhAvopalambhasambhave vyatirekavyAptigrahastAvadvAdinaH sukara eva | prativAdino.api vAdivAkyAvagatapratiyoginastadabhAvAvagamasambhavAt.h | vyatirekavyAptigrahaH sambhavatyeva | tathAcha prAguktarItyA.anvayasamarthanena aprasiddhasAdhyasAdhane sambhavati kimetAbhiH kliShyakalpanAbhiH | evaMcha na pratij~nAvAkyasyAviditapadArthakatvaprasaN^gaH | vAdinA tadarthasya vyutpAditatvA(dyatvA)diti |
upasaMharati- yatreti ||
viShaye kevalavyatirekiNi | evaM sAmAnyAnva(vamanva)yAbhidhAnAdinA sAdhanaM kAryamiti niyAmakaM (mAnaM vA) nAsti | vyAptipratItyAderanyathAsiddhatvAt.h | R^ijunA.anubhavAnusAriNA mArgeNa siddhayato.arthasya vakreNAnAnubhAvikena sAdhanAyogAt.h | viparyaye tathA sAdhanAkaraNe, atiprasaN^gashcha nAsti | svavyAhatyAdinaivAparasyAbhAsatvAt.h | atra kliShyakalpanayaiva sAdhyasAdhanaM kAryamityatiduShyaM vAkyamiti | anena vishiShyavyatirekamAshritya yA mahA.avidyAdivakrarItiH sA.apyapAstA veditavyA | 
bhavedetadyadi kevalavyatirekyanumAnaM bhavet.h | nachaivam.h | pakShadharmatvaM sapakShe sattvaM vipakShAdvayAvR^ittirabAdhitaviShayatvamasatpratipakShatvaM cheti paJNcharUpopapannaM khalvanumAnaM bhavati | nacha kevalavyatirekiNastadasti | sapakShAbhAvena sapakShe sattvAbhAvAt.h | nachaivaM kevalAnvayino.api vipakShAbhAvena vipakShAdvayAvR^itterabhAvAdananumAnatvaprasaN^ga iti vAchyam.h | anvayavyatirekavata evAnumAnatvenAniShyAbhAvAditi | 
dvitIyamAshaN^kayAha- parisheSha iti ||
prasaktapratiShedhe parishiShyamANe buddhiH parisheShaH | dvayoH parasparApekShayotpattirj~naptirvA mithaHsiddhiH | bahUnAM chakravaditaretarApekShayotpattyAdikaM chakrakam.h | svApekShaM svotpattyAdi svAshrayaH | AdipadenAnavasthA | sA chAnavasthitAsiddhotpAdakAdiparamparApekShA | asiddhasAdhakatvena hetunA | paJNchAvayavatAM paJNcharUpopapannatAm.h | aN^gIkAryAH anumAnatvena samastairvAdibhiH | na khalu ko.api vAdI parisheShAdInanAdR^itya parIkShAyAM pravR^itto.asti | 
etaduktaM bhavati | parisheShAdIni tAvadanumAnAni, vyApyaj~nAnAdvayApakaj~nAnamiti tallakShaNAkrAntatvAt.h | pramANaprapaJNcharuchibhirapyanumAnAdbahirbhAvena tatprAmANyasyAnabhyupagatatvAchcha | tAni chAsiddhasyaiva sAdhyasya sAdhakAni | shabdasya hi pR^ithivyAdyaShyasaMsarge pratiShiddhe parisheShAttadatiriktadravyAshritatvaM siddhayati | nacha prAgAkAshasiddheH pR^ithivyAdyatiriktaM dravyaM siddham.h | yena tadAshritatva kvachitprasiddhaM syAt.h | yat.h yasya kAryaM pramitaM pareNAN^gIkR^itaM vA tasya tatkAryatAmaN^gIkurvANaM prati mithaHsiddhiruchyate | nacha sA kvachitprasiddhA | dvayorapi parasparApekShayA pUrvabhAvitvaM (se tve) seti pakShe.api tathA | etena 
chakrakaM vyAkhyAtam.h | asyaiva ghaTasyaitatkAryatvamyupa(mupa)gachChantaM prati svAshrayatvamabhidhIyate | (tachcha) svasyaiva svApekShayA pUrvabhAvitvaM pashchAdbhAvitvaM chAprasiddhameva | asiddhasyaiva kAraNatAM bruvANaM pratyanavasthochyate | nacha kvachitkArye.anavasthitAsiddhakAraNaparamparA siddhA | sAmAnyataH prasiddhistu kevalavyatirekiNyapi samAnA | asiddhasAdhakatvena chaiShAM paJNcharUpopapannatA nAsti | tathA chAnumAnAnAmapyeShAM paJNcharUpopapannatvAbhAvAt.h | vyatireki nAnumAnaM paJNcharU(popannatA)patAvaidhuryAdityanaikAntikamiti |
dUShaNAntaramAha- tanniyama iti ||
anumAne paJNcharUpopapannatAniyamasya nirnibandhanatvAdatAdR^ishasyApyanumAnatve bAdhakAbhAvAchchAprayojako.ayaM hetvAbhAsaH | nanvepAM rUpANAM vyAptipakShadharmataupAyikatvAdasiddhayAdihetvAbhAsapaJNchaka(sya)vyudAsArthatvAchcha kathaM nirnibandhana(tva)tA | kathaM cha vipakShe bAdhakAbhAvaH | uktaprayojanAsiddhereva bAdhakatvAt.h | sapakShe sattvaM vinA.apyanumAnatve bhUrnityA gandhavattvAdityAderasAdhAraNasyApyanumAnatvaM syAditi chenna | sapakShasadbhAvAsadbhAvAbhyAM bhedasiddheriti |
evamAshrayAsiddhayAderadUShaNatvamupapAdya yaduktaM "parihare.api siddhatvaM dUShaNam.h' iti tadayuktam.h | vAde nigrahasthAnAbhAvasyoktatvAdityAshaN^kAM pariharati- siddheti ||
yathA siddhaprashnAdau na vAdakathAvasitirbhavet.h kintu tattvanirNayavirodhitvAdudbhAvya tyAjanIyameva | evaM siddhasAdhanatAyAM chetyarthaH | "tadanyasya siddhataiva hi sAdhikA' ityanena hetorvyAptyasiddhiH svarUpAsiddhishcha dUShaNamiti sUchitam.h |
tatra kechidAchakShate | dvividhaM vyAptyabhAvAdikam.h | vAdiprativAdinoranyataramatenobhayamatena cheti | anye tu manyante | anyatarAvyAptyAdikaM nAma nAstyeva | vastuvikalpAsambhavAditi | tatra kintattvamityAkAN^kShAyAmAha- vyabhichAra iti ||
atra vyabhichAra ityavyAptimAtropalakShaNam.h | na kevalamubhayapakShe kintu vAdiprativAdinorekasya pakShe.api vyabhichAro hetvasiddhishcha hetordUShaNameva | yadyapi vastuto.anyataravyabhichArAdikaM na sambhavati tathA.api prAgvastutattvAvadhAraNAdAbhimAnikaM sambhavatyeva | tathAcha hetusAmarthyasandehe.apyahetutvamAvashyakameva | vyAptyAdinimittayA nishchitasyaiva hetutvAditi | tadanyasyetyanena dR^iShTAntasyApi sAdhyAdimattvenAsiddhirdUShaNamiti sUchitam.h | 
kechidAchakShate | dR^iShTAntadoShA nAma na santi teShAM yathAyogaM hetudoSheShvevAntarbhUtatvAditi | tAnpratyAha- sAdhyeti || 
dUShaNamiti vartate | sAdhyavaikalyAderhetvAbhAsAntarbhAve.api dR^iShTAntAshrayatayA spaShyapratibhAsatvAt.h | pratibhAsAnusAreNaivodbhAvyatvAdudbhAvanArthatvAchcha vyutpAdanasya dR^iShTAntadoShatvaM yuktamiti bhAvaH | 
dR^iShTAntadoShAMshcha kechidaShyAvAchakShate | sAdhyavaikalyaM sAdhanavaikalyamubhayavaikalyamAshrayahInatvamiti chatvAraH sAdharmyadR^iShTAntadoShAH | sAdhyAvyAvR^ittiH sAdhanAvyAvR^ittirubhayAvyAvR^ittirAshrayahInatvamiti chatvAro vaidhamyardR^iShTAntadoShA iti | tannetyAha- sAdhyeti || siddhe satyArambho niyamArthaH | sAdhyasAdhanavaikalyameva dR^iShTAntasya dUShaNaM nAparamityarthaH | tathAhi | ubhayavaikalyaM tAvatpR^ithaN^.h na vAchyam.h | ekaikavaikalyenaiva dR^iShTAntasya duShyatve samuditakalpanAvaiyarthyAt.h | anyathaikaikavaikalyasya dUShaNatvAN^gIkArabhaN^gAt.h | sambhavamAtreNa pR^ithagvachane.anaikAntikakAlatItatvaM nAma hetvAbhAsAntaraM vAchyaM syAt.h | AshrayahInatvaM chAshrayasiddhisamAnam.h | vaidharmyadR^iShTAnto nAma nAstyeveti prAgeva prapaJNchitamiti |
yadvA dR^iShTAntasya sAdhyasAdhanavaikalyamapi vyabhichArAsivadubhayAnyatararItyA dvividhaM pratipattavya na punarekavidhameva | abhimAnato dvaividhyasyApi sambhavAdityAha- sAdhyeti || ekapakShe.api dUShaNamityanuvartate | 
hetorvyarthavisheShaNatvaM vyarthavisheShyatvaM cha na dUShaNam.h | vyAptipakShadharmatayorapratihateriti kechit.h | tAnpratyAha- visheShaNa iti || visheShaNe datte sati yadvaiyarthyaM visheShyasya visheShaNasya vA tadapi hetordUShaNameva | vyAptyupayogitayA hi hetau visheShaNamupadIyate | vaiyarthye tu vishiShyasya vyApyatvAbhAvAdyuktaM (tasya) hetudoShatvamiti |
yadvA siddhaprashnAdikamiti vakShyamANatvAdAdhikyAntargatametat.h | sarvathA hetudoShatvaM si(ddhamiti)ddham.h | vyarthavisheShaNatvAdikamapyubhayAnyatararItyA dvividhaM pratipattavyam.h | na punarekavidhamevetyAha- visheShaNa iti || 
ekapakShe.api dUShaNamiti vartate | 
visheShaNAsiddhirvisheShyAsiddhishcha hetudoSho na bhavati | nahi visheShaNamAtraM visheShyamAtraM vA hetuyarena tadasiddhirhetordUShaNaM syAdityeke | tAnpratyAha- ekasiddhau cheti ||
vishiShyo(hi)heturna visheShaNAdimAtram.h | visheShaNavisheShyayorekasyAsiddhAvapi vishiShyasyAsiddhireva prasiddhA | daNDamAtrAbhAve 
puruShamAtrAbhAve vA daNDino.abhAvadarshanAt.h | ato visheShaNAsiddhayAdAvapi vishiShyahetvasiddheravarjanIyatvAdyuktaM tasya hetudoShatvam.h | tachchobhayAnyatararItyA dvividhamiti pUrvavatsiddhameveti | ekAbhAve chetyAdyanuktvaikAsiddhau cheti vachanamasiddhishcha dvividhA svarUpatA.aj~nAnatashcheti sUchanArtham.h | tadevaM vyarthavisheShaNAsiddhayAderhetudoShatvadyuktaM paraparigaNitAsiddhibhedeShvAshrayAsiddhayAditrayasyaivAdoShatvakathanamiti |
yaduktaM prashnadoShAshchatvAra iti tatra vaiphalyasyAsaN^gateshcha doShatvamayuktam.h | ashakyodbhAvanatvAt.h | tathAhi shabdo.anityo.asmadAdibAhyendriyagrAhyatvAditi prayukte paraH pR^ichChati sAmAnyaM nityamanityaM veti | tatra vaiphalyodbhAvane niranuyojyAnuyogena paro nigR^ihNIyAt.h | sAmAnyanityatvamubhayasammataM kR^itvA tatrAnaikAntikatvodbhAvanasya prayojanasya pareNAbhisandhAtumapyuchitatvAt.h | tatraiva prayoge paraH pR^ichChati sAmAnyamanugatadaM na veti | tatrAsaN^gatyudbhAvane niranuyogajyAnuyogaH syAt.h | anugatatvena nityatvaM prasAdhya tatrAnaikAntikatvaM vakShyAmItyevamupodghAtalakShaNAyAH saN^gaterapi pareNAbhipretamuchitatvAt.h | nachAshakyodbhAvanaM dUShaNaM nAmetyata Aha- aprayojanateti || 
tatra prashnadoSheShvaprayojanatA yadyapyu(ttaro)ttaraprashneShvavadhArayitumashakyA | tathA.api prathamaprashne sambhAvitA dUShaNatvenodbhAvayituM shakyata eva | nahi kathopakrame pradhAnaprameyaprashnamapahAyaivaMvidhaH prashnaH sambhavatIti | anenaiva nyAyenAsaN^gatirapi sarvathA saN^gatyanupalambha evodbhAvyeti draShyavyam.h | 
nanvevaM sati ShaDeva nigrahasthAnAnIti bhajyeta | svavyAhatyasaN^gatyorvirodhAsaN^gatyantarbhAve.api siddhArthatAvaiphalyayoratiriktatvAdityata Aha- siddheti ||
dUShaNAntarbhAvakathanaprasaN^gena prAguktapramANatritvaniyamasiddhaye paraiH pR^ithak.hpramANatvenAN^gIkR^itAnAmarthApattyAdInAmuktAntarbhAvamAha- arthApattIti ||
anupapadyamAnadarshanAdupapAdake buddhirarthApattiH | yathA jIvato gR^ihAbhAvadarshanAdbahirbhAvabuddhiH | tatra jIvato gR^ihAbhAvasyAnupapadyamAnatA nAma kiM sarvathA.asambhavaH kiM bahirbhAvena vinA.anavasthAnam.h | Adye dahanashaityamapyanumAnAbhAsAtpratItaM kiM kamapyarthaM na bodhayet.h | tatpratItirbhrAntiriti chet.h | sarvathA.asambhavato gR^ihAbhAvasyApi pratItiH kathaM na bhrAntiH | dahanashaityasyopapAdakaM nAstIti chenna | sarvathA.apyasambhavato gR^ihAbhAvasyApi tadanupapatteH | dvitIye vyAptireva seti vyApyadarshanAdvayApakabuddhirarthApattiranumAnameva | pramANadvayavirodho.anupapattiriti chenna | prakR^itodAharaNe tadabhAvAt.h | virodho hi tadA syAdyadi jIvatItyasya gR^ihe.astItyarthaH syAt.h | yadi vA gR^ihe nAstItyasya na jIvatItyarthaH syAt.h | nacha tadasti | svasminnevAnyathAbhAvAdarshanAt.h | yo hi mAtApitR^ibhyAM su(rakShI)shikShito na jAtu gR^ihAnnirgachChati so.anyAnapi tathA manyamAno jIvanapramANasya gR^ihe sattvamevArthaM pratipAdyata iti | evaM tarhi sandihAno.avatiShTheta na tu bahirbhAvaM nishchinuyAt.h | anyathA prakaraNasamenApi kiJNchidavadhArayet.h | 
etenaitadapi nirastam.h | yadAhuH | anumAnatvapakShe kiM bahirbhAve jIvanamAtraM liN^gamuta gR^ihAbhAvamAtram.h athavA vishiShyam.h | na prathamadvitIyau | vyabhichArAt.h | na tR^itIyaH | viruddhayorvisheShaNavisheShyabhAvAnupapatteH | avirodhapratIteshcha bahirbhAvakalpanottarakAlInatvenetaretarAshrayApatteriti | jIvanagrahAbhAvayorvirodhasya abhAvAt.h | bhAve vA.arthApatterapyanupapatteH | ato.avinAbhAvabalenArthapratItihetutvAdarthApattiranumAnameva | 
etena kevalavyatirekI parisheShashchArthApattireva nAnumAnamityapi nirastam.h | 
gR^ihyamANe vastuni smaryamANapratiyogikasAdR^ishyadarshanAt.h smaryamANe gR^ihyamANapratiyogikasAdR^ishyapratItirupamAnam.h | yathA gAmanubhUya vanaM gato gavaye gosAdR^ishyamupalabhya gavi gavayasAdR^ishyaM pratyeti | yadyapi naitatsmaraNam.h | pratiyogino gavayasya prAgananubhUtatvena gogatasAdR^ishyasyAnanubhUtatvAt.h | nahi sAmagyrabhAve yogyendriyasannikarShasadbhAvamAtreNAnubhavaH shakyo.aN^gIkartum.h | pratiyogij~nAnasyAnvayavyatirekAbhyAM sAdR^ishyapratItau hetutvamavadhR^itameva | 
nirvikalpakapratItyabhyupagamastvaprAmANika eva | tathA.api yo yatsadR^ishaH sa tatsadR^isha iti vyAptibalena gamakatvAdanumAnameva | vyadhikaraNatvAnneti chettasyAdoShatAyA nirUpitatvAt.h | ekAdhikaraNatAyAH shakyasampAdanatvAchcha | tasmAdvaisAdR^ishyadarshanavatsAdR^ishyadarshanamapi na pR^ithak.h pramANam.h | 
anye tu saMj~nAsaMj~nisambandhapramitiphalamanadhigatasaN^gatisaMj~nAsmaraNasahAyaM tatsamabhivyAhR^itAtideshavAkyArthapratyabhij~nAnamupamAnam.h | atideshavAkyArthashcha kvachitsAdharmyaM kvachidvaidharmyaM kvachiddharmamAtramiti trividho bhavati | yathA.avyutpannagavayapadArtho gosadR^isho 
gavaya ityatideshavAkyAnubhUtamarthaM pratyakShe(Na) gavaye pratyabhij~nAnam.h gavayapadaM smaran.h gavayapadasya gavaye saN^gatimavagachChati | tadidaM sAdharmyopamAnam.h | vaidharmyopamAnaM tu gavAdivad.hdvishapho na bhavatyashva iti vAkyArthapratyabhij~nAnAdashve.ashvapadasaN^gatigrahaNam.h | dharmamAtropamAnamapi dIrghagrIvatvAdidharmavAnpashuruShyra iti vAkyArthapratyabhij~nAnAduShyrapadavyutpattiriti manyante | tatra yadyapi saMj~nAsaMj~nisambandhapratipattiH prAggavayAdidarshanAdatideshavAkyena prayogAdinA liN^gena vA bhavituM nArhati | sambandhino.anavagame sambandhasyAvagantumashakyatvAt.h | tathA.api gavayAdidarshanottarakAlaM sAdharmyAdinA liN^genaiva bhaviShyati | etasyAM dashAyAmatideshavAkyaM vyAptigrAhakatvenopayujyate | yathA hi pR^ithivItvAbhisambandhAtpR^ithivIti vyavahartavyeti shrutavataH pR^ithivItvAbhisambandhaM kvachiddravye pashyato.anumAnenaiva saMj~nAsaMj~nisambandhapratipattirabhyupagatA | tathA prakR^ite.apIti kathamidaM pR^ithak.h pramANaM syAditi |
ghaTAdipratyakShayogyArthapratiyogikAbhAvapratItisAdhanaM pramANamabhAvaH | tachchAnupalabdhilakShaNaM liN^gamevetyabhAvo.api nAnumAnAdbhidyate | ato yuktaM trINyeva pramANAnIti | tatkimabhAvo niyamenAnumAnAntargata ityata Aha- kvachiditi ||
kadAchiddhaTAdyabhAvagrAhakaM pratyakShamapi bhavatItyarthaH | kiM tarhi pratyakShayogyArthAnAM sarveShAmapyabhAvaH pramANadvayavedya ityata Aha- sukhAderiti ||
chastvarthaH | sukhAderAntarasya sAkShivedyasyAbhAvastu niyamena sAkShipratyakSheNaiva grAhya ityarthaH | yadvA.abhAva iti pramANamevochyate | tasya sukhAderiti paramparayA sambandhaH | niyamena pratyakShAntargata iti sambandhaH | anena bAhyAnAM pratyakShayogyAnAM ghaTAdInAmabhAvaH pratyakShAnumAnavedya ityuktam.h | tadayuktam.h | ekasyaiva j~nAnasya svatantrakAraNadvayajanyatvAnupapatteH | parasparaviruddhaparokShAparokShatvalakShaNAkAradvayaprApteshchetyata uktam.h- kvachiditi ||
tathA.apyanupapattireva, pratyakShagrAhye.athare.anumAnAnavakAshAdityata Aha- anyatreti || sukhAderanyatra ghaTAdau pratiyogini sati, yo.abhAvo.abhAvapramANaM khaDiti prApnoti, tatpratyakSham.h | yattu vilambena jAyate tadanumAnamiti | etaduktaM bhavati | ghaTAdyabhAvagrAhakaM yogyAnupalabdhirUpaM pramANaM pR^ithageveti mImAMsakAH | anupalabdhiliN^gakamanumAnameve taditi saugatAH | tadubhayamapyanupapannam.h | pratiyogismaraNavataH purovartini bhUtale ghaTAdyabhAvasya pratyakSheNaiva(chAva)gamyamAnatvAt.h | indriyAnvayavyatirekAnuvidhAyino.abhAvapratyayasyApratyakShaphalatvAnupapatteH | aparokShakAratvasyAnubhavasiddhatvAt.h | bAdhakAbhAvAchchAnyatropakShayakalpanAnupapatteH | anyathA rUpAdij~nAne.api pramANAntarakalpanAprasaN^gAt.h | liN^gadarshanavyAptismaraNAdivilambena vinA khaDiti jAyamAnasyAnumAnaphalatvAnupapatteH | liN^gasya j~nAtasyaiva karaNatvAdanupalabdherapyabhAvatvenAnupalabdhyantarApekShAyAmanavasthAprasaN^gAchcha | 
nanu cha prAtashchatvarAdau pratiyogismaraNAbhAvena gajAdyabhAvaMmananubhUya deshAntaraM gato gajasmR^itimAnprAtashchatvare gajo nAsIditi pratipadyate | na tatra pratyakShasyAvakAsha ityanupalabdhilakShaNaM pR^ithak.h pramANaM tatrAN^gIkAryamiti | maivam.h | tatrAbhAvasyApratyakShatve.apyanupalabdhiliN^gakAnumAnavedyatA.abhyupagamAt.h | anupalabdheshcha smaraNAbhAvaliN^gAnumeyatvAt.h | ata eva tatra kShaNaM dhyAtvA nAsIchchatvare gaja iti pratipadyate | smaraNAbhAvo.apyanupalabdhyantarAnumeya ityanavasthetyapi nAsti | sAkShigrAhyANAM buddhisukhAdInAmavabhAvasya niyamena sAkShi(pratyakSha)vedyatvAditi |
tathA.apyupakramopasaMhArAvabhyAsApUvartAphalArthavAdAH pramANAni santIti kathaM tattritvaniyama ityata Aha- prArambhAdyAshcheti ||
yuktayaH anumAnAni | kuta ityata Aha- Agameti ||
yato.akhilAH prArambhAdyA niyatavyAptayo, yo yatra prArabhyate sa tatra pratipAdya ityAdirUpAM vyAptimapekShamANA evAgamArthAvasityarthA bhavantyato yuktaya evetyarthaH | etenAgamAntarbhAvo.api nirastaH | upakramAdyA AgamaviShayA eva na chArthApattyupamAbhAvA iti yogavibhAgaH | 
vAkyAdInAmapi pramANAnamanumAnAntarbhAvamAha- vAkyamiti ||
yato vAkyAdayo.api tathAvidhA vyAptimapekShyaivAgamArthAvasityarthAstatastathAvidhA yuktaya evetyarthaH | upakramAdInAmuttarottaraM prAbalyaM vAkyAdInAM tu pUrvapUrvamiti j~nApanAya yogavibhAgaH  
yadyupakramAdayo vAkyAdayashchAnumAne.antarbhavanti tarhi katham.h "upakramopasaMhArAvabhyAso.apUrvatA phalam.h | arthavAdopapattI cha liN^gaM tAtparyanirNaye' ityupakramAdInAmanumAnAparaparyA(yAyA upa)yopapatteH pR^ithaktvenoktiH ta| tathA "shrutirliN^gaM samAkhyA cha vAkyaM prakaraNaM tathA' iti vAkyAdInAM liN^gAdityata Aha- kurupANDavavaditi ||
yathA pANDavAnAM kuru(visheSha)tve.api sAmAnyavisheShApekShayA "santAnabIjaM kurupANDavAnAm.h' ityAdau kurubhyaH pR^ithagvachanaM tathA teShAmupakramAdInAM vAkyAdInAM chAnumAnatve.apyupapatterliN^gAchcha pR^ithagvachanaM yuktamityarthaH | 
nanu tathA.api shAkunalipyakSharacheShyAsambavaitihyaparisheShAH pR^ithak.h pramANAni santIti chet.h(na) | shAkunalipyakSharacheShyAnAmantarbhAvasya na vilakShaNAdhikaraNe sUchitatvAt.h | sambhavaitihyayoranumAnAgamAntarbhAvasya sarvavAdisampratipannatvAt.h | parisheShasya cha "parisheSho mithaH siddhiH' ityanenaivAnumAnatvasya sthitatvAt.h | 
nanu tathA.api jainAstarkaM pR^ithak.h pramANamAhuH | satyam.h | mithassisiddhirItyAdinA so.apyanumAnAntargata iti sUchitameva | 
atrAha tarkaH pramANameva na bhavati | kuto.anumAnam.h | tathAhi | aniShyaprasaJNjanaM tarkaH | aniShyaM cha dvividhaM (dhA) prAmANikaparityAgo.aprAmANikasvIkArashcheti | sa paJNchavidhaH | AtmAshrayAnyonyAshrayachakrakAnavasthApramANabAdhitArthaprasaN^gabhedAt.h | tatra prasaN^go nAma vyApyAN^gIkAre.aniShyavyApakaprasaJNjanam.h | 
so.ayaM tarkaH pramANAnAmanugrAhakaH | anugrahashcha pramANaviShayasambhAvanAdirUpaH | tathAhi | bhUtale ghaTaH kinna syAditi viparItashaN^kayA kuNThitashaktikaM pratyakShaM na tAvadghaTAbhAvaM nishninuyAdyAvadyadyatra ghaTo.abhaviShyattadA bhUtalamivAdrakShyata tattulyadarshanasAmagrIkatvAditi tarkeNa viparItashaN^kA nApanIyate | tarko hi durjana iva parAbhilaShitaM vi(vyava)chChidya ghaTAbhAvaM sambhAvayati | athedAnIM pratyakShaM sujana iva svaprameyaM nishchinoti | 
evaM kvachidvayabhichArashaN^kayopAdhishaN^kayA vA dhUmavAnapi parvato.agnimAnmA bhUditi pakShe vipakShashaN^kayA.anumAne kuNThite yadi niragnikaH syAtparvatastadA nirdhUmo.api syAdityAdirUpastarkaH pravartate | sa hyupAdhikoTau tadAyattavyabhichArakoTau vA.aniShyamupajanayanviparItechChAM vichChinatti | tatashcha nishchitAvinAbhAvamanumAnaM niShkammapevAgnimattvaM nishchAyayati | 
tathA svargakAmo yajetetyatra liN^gA pratIyamAnAyA bhAvanAyA bhAvyapekShAyAM, kiM bhAvyo dhAtvartho bhavatu, bhavatu vA svarga, iti sandehe samAnapadopAttatvAddhAtvartha eva bhAvya iti shaN^kayA kuNThitashaktiH shabdo joShamevAste | yadi dhAtvartho bhAvyaH syAttadA vidheriShyAbhyupAyatvaM shAstrasya cha tadbodhakatvaM tatpraNetushchAptatvaM prekShAvatAM pravR^ittishchetyetatsavarM na syAditi tarkeNApanItAyAM shaN^kAyAM shabdaH svargameva bhAvyatayA.avadhArayati | 
evaM nAnAvidhastarkasAdhyo.anugrahaH svayameva boddhavyaH | 
so.ayaM pramArUpaM vA pramANaM syAlliN^gadasharnavadapramArUpaM vendriyAdivat.h | na tAvadanyaH | ta(rka)syAhAyarrUpatvAt.h | na tatkaraNamapi pad.hANam.h | pramAphalatvAbhAvAt.h | na dvitIyaH | AropitaviShayatvAt.h | viparyayaprAmANyopagatau tu tenAsya niyAmakaH sambandho nAsti | asambaddhasya gamakatve chAtiprasaN^gaH | anumAnatve chAsyApAdakaM liN^gamApAdyaM sAdhyamiti vaktavyam.h | nacha tadyuktam.h | ApAdakasyAhAryatvenAnyatarAsiddhatvAt.h | ApAdyasya chAniShyatvena bAdhitatvAt.h | na hyasiddhaM liN^gaM bhavati | nApi bAdhitaM sAdhyam.h | sati chAshraye.anumAnaM bhavati | na(hi)cha bhUtale ghaTo.asti yaH sAdhyasAdhanayorAshrayaH syAt.h | vyadhikaraNatA chApAdyApAdakayorbahulamupalabhyate | ApAdyasya sAdhyatve.apasiddhAntashcha syAt.h | dhUmasadbhAvasya svayamabhyupagantavyatvAt.h | tasmAdviparyayaparatantratvAdapramANameva pramANAnAmanugrAhakastarka iti kuto.asyAnumAne.antarbhAva ityata Aha- svanyAyairiti ||
nyAyashabdena dhamirliN^gavyAptidR^iShTAntA uchyante | na kevalaM parasya kintu svasyApi ye siddhA nyAyAste svanyAyAH | sAdhanamiti dUShaNasyApyupalakShaNam.h | parasyaiva siddhA nyAyAH paranyAyAH svasyaiva siddhA nyAyAH svanyAyAH | chashabdena sAdhanaM cha prativAdinaH prati | 
etaduktaM bhavati | dvividhaM hi kAryaM kathakasya, svapakShasAdhanaM parapakShadUShaNaM cheti | tatra sAdhanaM svaparasammataireva nyAyaiH kAryaM nAnyataramAtrasiddhaiH | yathA parvato.agnimAndhUmavattvAdyo yo dhUmavAnasAvagnimAnyathA mahAnasa iti | kvachitpunaH sAdhanaM svamAtrasiddhaireva nyAyaiH kriyate | tatra cha pareNAnyatarAsiddhayAdAvudAhR^ite taM prati tatsAdhanaM kriyate | yathA shabdo.anityaH kAryatvAt.h | kAryashchAsAvavyaJNjakaprayatnAnantaropalabdherityAdi | sarvathA sAdhanamubhayasiddhanyAyasAdhyam.h | dUShaNaM tu dvividham.h | idamitthaM na bhavatIti vA.aniShyopadarshanena vA | tatrAdyamubhayasiddhanyAyaireva kAryam.h | yathA shabdo na dravyaM shrotragrAhyatvAtsAmAnyavaditi | kvachitpunaH svamAtrasiddhairnyAyaiH sAdhanamiva dUShaNamapi kR^itvA paraM prati tatsAdhanaM kriyate | yathA tatraiva prayoge kAlenAnaikAntyaudbhAvane tasyAtIndriyatvasAdhanamityAdi | sarvathA.a.adyaM dUShaNamubhayasiddhanyAyasampAdyameva | dvitIyaM tu parasiddhaireva nyAyaiH kAryam.h | yathA yadi parvato niragnikastadA nirdhUmaH syAditi | atra hyApAdakasya parasiddhatvameva bhAvyaM na 
svasiddhatvam.h | tadatiriktAN^gAnAM tu svasiddhaH satI asatI vA na vivakShitA parasiddhirevopayujyate | tadeva cha tarka iti vyavahriyate | tena tatrAshrayAsiddhayanyatarAsiddhI bhUShaNe eva na dUShaNe | 
vyadhikaraNatvaM tu na kvApi dUShaNamityuktam.h | shakyasampAdanaM cha tarke.api sAmAnAdhikaraNatvam.h | avashyaM chaitadevam.h | anyathA kevalAnvayidharmasya kevalavyatirekiNyabhAvAt.h tasyAnanumAnatvApatteH | sAmAnyalakShaNasadbhAvAt.h, visheShalakShaNAbhAve.api na doSha iti chetsamaM prakR^ite.api | vyAptyapekShayA gamakatvasya tarke.api vidyamAnatvAt.h | vidyamAna evAshraye vidyamAnasyaivetyapi sAmAnyalakShaNe niveshyata iti chet.h | tarhi vipakShAbhAvo vA sapa(kShe sa)pakShasadbhAvo.api vA niveshyatAm.h | prayojanAbhAvAnneti chenna | prakR^ite.api samatvAt.h | tarkanirAsaH prayojanamiti chettatrApi kevalavyatikinirAsaH prayojanaM bhaviShyati | nirnibandhano.asAviti chet.h  samaM prakR^ite.api | sAdhane.apyasiddhasyAnumAnatvaM syAditi chettarhi vipakShavataH sapakShe.asato.api kevalAnvayitvaM syAt.h | tadvisheShalakShaNa eva nikShepyamiti chetsamAnamatrApi | ata eva svanyAyaiH sAdhanamityAdinA vyavasthA darshiteti | JOSHI-14 
AbhUdAshrayAsiddhayanyatarAsiddhayoratra dUShaNatvam.h | tathA.api bAdhApasiddhAntasadbhAvAnna tarkasyAnumAnatvamiti chet.h na | tayorapyasiddhivatsAdhanadUShaNavisheShayoreva dUShaNatvena prasaN^gAnumAne tadabhAvAditi pUrvavatparihAraH siddha eva | tathA.api, sAdhane.apyavAntarabhedakalpanayA tarhi bAdhAderadUShaNatvaM kalpyatAmityatiprasaN^ganirAsAya parihArAntaramAha- prasaN^geti || 
prasaN^gaH ApAdanaM, tadarthatayA tadviShayatayA prasaJNjanIyatayeti yAvat.h | proktAH nirdhUmatvAdayo.arthAH | na siddhAntasya dUShakA ityupalakShaNam.h | na bAdhitA ityapi draShyavyam.h | 
etaduktaM bhavati | kimApAdyatopetasya nirdhUmatvAderbAdhyatvaM tatproktau chApasiddhAnta uchyate, uta kevalasya | nAdyaH | yata ApAdanaM nAmAN^gIkatarvyatAj~nApanam.h | na punaH sadbhAvapratipAdanam.h | nacha tatpramANAdiviruddham.h | yadi viShaM bhakShayiShyasi tarhi mariShyasIti yathA | dvitIye tu syAdeva bAdhAdi | nacha tadatrochyate | tathA sati (tarhi) syAditi na syAditi | 
asiddhirapyevameva parihatarvyA | tathAhi | kiM yadyalaMkR^itasya niragnikatvAderasiddhatvamuchyate | kiMvA kevalasya | na prathamaH | asiddheH | yadi niragnikaH syAditya(sya hi ya)pi yadi niragnikatvenAN^gIkriyetetyarthaH | nachAyamasiddhaH | tathAsati tarkasyApyanutthAnApatteH | ata eva bhagavAnAchAryo "yadi vidyeta' ityetat.h "vidyata ityaN^gIkAro bhavedyadi' iti vyAkhyAtavAn.h | na dvitIyaH | tasyAtrAnupAdAnAt.h | tathAtve(hi) yadIti na syAditi | 
asminparihAre sati pUrvoktavyavasthAshrayaNe.api na kashchitatiprasaN^gaH | 
syAdetat.h | dvividhamevAnumAnaM sAdhanaM dUShaNaM cha | tatra tarko na sAdhanamiti tAvadbhavatAmapi sammatam.h | nApi dUShaNam.h | duShyipramAjanakaM hi dUShaNaM nAma | nacha tarkasya tatsambhavati | parasiddhena hi nyAyena parasya tatra duShyirj~nApanIyA | na chAsau sAdhuH | tathAtve hi parasiddha ityeva na syAt.h | asAdhunA cha j~nApyamAnA duShyirAbhAsabhUtaiveti kathaM tarko.anumAnamityataH ChalajAtyorduShyatvamUlavyutpAdanenaivaitatsamAnayogakShemamityAshayavAMstatsvarUpaM nirUpayati- Chalamiti || 
tatra jAterlakShaNamAha- jAtiriti || 
j~neyatyanenottaratvavisheShaNaM na kAryam.h | sAdhane.api svavyAhateH sambhavAt.h | vR^ithA prabhedakalpanasyAprAmANikatvAt.h | svavyAhatishcha svavachanavirodhasvakriyAvirodhasvanyAyavirodhabhedena trividheti | ChalalakShaNamAha- Chalamiti || 
paroktasyArthAntaraM parikalpya tasyArthAntarasyottaramityarthaH | 
ayaM bhAvaH | asti tAvatsvavyAhatilakShaNA jAtiH, atharAntarottaralakShaNaM ChalaM cheti dvividhaM nigrahasthAnam.h | nacha tadaN^gIkAre ShaDeva nigrahasthAnAnIti niyamabhaN^gaH | jAtervirodhabhedatvAchChalasyAsaN^gatiprabhedatvAd.hdvayorapi vA virodha evAntarbhAvayituM shakyatvAt.h | tatra jAtiM vA ChalaM vA prayuJNjAno duShyametaditi kathaM pratipAdanIya iti vAchyam.h | jAtau tAvadyuktAN^gahInatvAdayuktAN^gAdhikatvAdaviShayavR^ittitvA(dvA)d.hduShyametaditi | Chale cha madavivakShitadUShaNenAsaN^gatatvAdityevamiti chet.h | tatra jAtivAdI nedamayuktAN^gamiti vA nedamayuktamiti vA nAyamaviShaya iti vA nedamayuktamiti vA (prati)brUyAdeva | ChalavAdI cha kiM tvadvivakShayA, tvadvachanena pratIto.atharo mayA dUShaNIya iti | tau kathaM pratibodhanIyau | 
atha manyase | dvividhaM duShyatvamUlaM sAdhAraNamasAdhAraNaM cha (cheti) | tatrAsAdhAraNaM yuktAN^gatyAgAdikam.h | sAdhAraNaM tu svavyAhatiH | tatrAsAdhAraNadUShaNopanyAse.api punashshaN^kamAnaH svavyAhatyA bodhanIyaH | yadi vyAptyAdyaN^gamanape(kShyaiva)kShya prasaN^gastadA jAtivAkyArtho.api tathA dUShayituM shakyata ityAdi | yadi (cha) vakturvivakShAmanapekShyaiva shabdapratItatvamAtreNa dUShaNaM 
tadA ChalavAkye.api tathA shakyamiti | evaM tarhi parasiddhenaiva nyAyena parashChalajAtyorduShyiM bodhanIyaH | tataH paraM tu na shaN^kayata eva | vyAghAtAvadhitvAdAshaN^kAyA ityuktaM bhavati | tathAcha paranyAyastAvadasAdhuH | tena bodhyamAnA duShyirAbhAsabhUtaiveti ChalAdervAstavamaduShyatvaM syAt.h | na syAt.h | na hyatra paranyAyaH pramANatvenopanyasyate kintvasAdhurayaM tvadIyo nyAyo yataH svAtmAnamapi vyAhantItyabhiprAya iti chettulyametatprakR^ite.api | na hyatrApi niragnikatvaM pramANatayopanyasyate.api tu asAdhurayaM tvadIyo niragnikatvAN^gIkAro yataH pramANaviruddhaM nirdhUmatvamapyaN^gIkArayatItyabhiprAyaiti | jAtyAdau svaviru(ddhatApa)ddhApattistarke tu pramANaviruddhApattiriti vailakShaNyamAtram.h | asti cha svaviruddhApattirantatastarke.api | yathoktam.h | "vyAghAtAvadhirAshaN^kA tarkaH shaN^kAvadhirmataH' iti | tadevaM tarkasya dUShaNAnumAne.antarbhAvAdyuktamuktamiti | 
tadanena prabandhenoktArthasya prakR^itopayogaM darshayannapavyAkhyAnasya dUShaNAntaramAha- evamiti ||
saMshodhitaH AbhAsAtsamyagvivechitaH | nyAyo.anumAnam.h | nirdoShatvasyAgamapadenaiva labdhatvAtsachChabdena niravakAshatvamuchyate | iha sUtre | proktaM sandhyamiti sheShaH | tatra nyAyavirodho.anupadameva pradarshayiShyate | svapnasya satyatAM pratipAdayansadAgamastu bhAShyAdAvudAhR^itaH prasiddha eveti hishabdenAha | na kevalaM pramANAbhAvAnmAyAmAtramitIyaM na svapnasyAnirvAchyatApratij~nA kinnAma pramANavirodhAdapItyarthaH | 
na kevalaM pramANavyAhateyaM pratij~nA.api tarhi svavyAhatA.apItyAha- vilakShaNamiti || 
anirvAchyamiti na vAchyatAvirahaH parasyAbhimataH svakriyAvirodhApatteH | kintu sadasatoH sakAshAdvilakShaNamiti pratij~nAnaM cha svavyAhatam.h | sanna bhavatItyukte.asattvameva labdham.h | punarasanna bhavatItyabhidhAne kathaM na svavyAhatiH | evamasanna bhavatItyabhihite sati sattvamevAbhihitam.h | punaH sanna bhavatItyuktau kuto na svavyAhatiriti hishabdArthaH | tR^itIyaprakArAN^gIkAriNAM na svavyAhatiriti chenna | asyAM pratij~nAyAM siddhAyAM tR^itIyaprakArasiddhistatsiddhau cha pratij~nAsiddhiriti parasparAshrayadoShAt.h | sadAdiprakA(ra)raiHdurnirUpatAmAtraM pratij~nAyate na punarasadAdiprakAro vidhIyate.ato na svavyAhatiriti chenna | sadAdiprakArapratiShedho.asadAdiprakAravidhirityetayoranarthAntarabhAvasyoktatvAt.h | anyathaivaM mama mAtA vandhyetyAdAvapi svavyAhatiH samAhitA syAt.h | 
kiJNcha sadasadvilakShaNamityatra sachChabdena kimabAdhyamabhidhIyate uta brahmasvarUpam.h | vailakShaNyamapi taddhamarviparItadharma(va)ttvaM vA tatpratiyogikAnyonyAbhAvo vA tattvAnadhikaraNatvaM vA | sarveShvapi dUShaNAnyAha- pratiyogitvamapIti || 
asya svApnaprapaJNchasya | svApnaprapaJNchaM pratIti yAvat.h | apipadaM doShAntarasamuchchayArtham.h | asya nirAkAratayA.aN^gIkR^itasyApi brahmaNa iti vA | sadasadvilakShaNaM sandhyamiti pratijAnateti vAkyasheShaH | 
tatashchAyamarthaH | sachChabdenAbAdhyamaN^gIkR^itya vailakShaNyamapi taddharmaviparItadharmatvamaN^gIkriyate chettadA.abAdhyasyApi dharmavattvamaN^gIkR^itaM syAt.h | abAdhyaM cha na brahmaNo.anyadastIti brahmaiva sadharmakamu(mityu)ktaM syAt.h | tathA chApasiddhAntaH | etena sachChabdasya brahmArtho, vailakShaNyaM cha taddharmaviparyaya iti pakSho.apyapAstaH | 
athAbAdhyaM sat.h, vailakShaNyaM cha tatpratiyogiko.anyonyAbhAva iti matam.h | tadA brahmAtiriktasyAbAdhyasyAbhAvAdbrahmaNaH prapaJNchaM prati pratiyogitvalakShaNo dharmaH svIkR^ito bhavet.h | anena sachChabdo brahmArtha iti (ityapi) pratyuktam.h | 
atha sachChabdo.abAdhyAtharo, vailakShaNyaM cha tattvAnadhikaraNatvaM tarhi bAdhyamiti pratij~nArthaH syAt.h | kAtsnaryenAnabhivyaktatvaM cha tadeveti sAdhyahetvorbhedo na bhavet.h | abAdhyasya dharmitvaM chAbhyupetaM syAt.h | anyathA tvapratyayavaiyarthyAt.h | etena brahmapakSharo.apyapoDhaH | 
nacha vAchyaM sakalamapyetadayuktam.h | yato.atra mAyAmAtratvameva pratij~nAtaM na tu sadasadvailakShaNyamiti | mAyAmAtrapadasya sadasadvailakShaNyArthatayaiva parasyAbhimatatvAt.h | tachcha "kiM svapne pAramArthikI sR^iShTirAhosvinmayAmayi' iti saMshayopapAdanena "sandhye tathArUpaiva sR^iShTiH' iti pUrvapakShotthApanena "na paramArthagandho.apyasti' iti siddhAntopakrameNa chAvagamyate na hyasattvaM svIkriyata iti |
syAdetat.h | brahmaNaH pratiyogitvAdyaN^gIkAre.api nApasiddhAntaH | paramArthato hi brahma nirdharmakaM brUmaH | pratiyogitvAdikaM chAN^gIkriyamANaM mithyaiva | na hyAropitena nIlimnA nabhaso nIrUpatvaM vyAhanyata ityAshaN^kayAha- mithyA chediti ||
pratiyogitvamityupalakShaNam.h | brahmaNaH pratiyogitvAdi yadi mithyA syAttarhi tato brahmaNaH svApnaprapaJNchasya vailakShaNyamuktavidhaM na syAt.h | yasya yadapekShayA na pratiyogitvaM na tatastasya vailakShaNyamapi | yathA tata eva ghaTAttasyaiva ghaTasyeti vyAptisUchanArtho 
hishabdaH | mithyAshabdo.anirvachanIyavachano nAsadvachana iti tu prAganirvachanIyasiddherdurvachanam.h | 
nanu cha vailakShaNyaM na syAditIdamiShyApAdanam.h | mayA tasyApi mithyAtvAN^gIkArAdityata Aha- avilakShaNatvamiti ||
yadi svApnaprapaJNchasya brahmavailakShaNyaM mR^iShA tadavilakShaNatvaM satyaM syAt.h | ghaTAdau tathA darshanAt.h | 
yadyapyatra na pareNa tathA.astviti vaktuM (na) shakyam.h | apasiddhAntApatteH sphuTatvAt.h | tathA.apyadhikaM vivakShurAha- mithyAtvamiti ||
tato brahmasvapnayoravailakShaNyasya satyatvAt.h | anirvAchyasya anirvAchyatayA.aN^gIkR^itasya svapnasya | sattvaM, bhavedityanuvartate | prasaN^gasyAniShyatA(pra)darshanAya svapnasyeti vaktavye.anirvAchyasyetyuktam.h | evaM brahmaNaH satyasyetyapi grAhyam.h | brahmasvapnayoravailakShaNyasya satyatve.api kuto mithyAtvAdiprasaN^ga ityato vedamuditam.h | upalabdhaM hi ghaTasya ghaTAntareNa sAlakShaNyasadbhAve pArthivatvAdisAmyam.h | atra sAmAnyena visheShApAdanAnnApAdyApAdakayorabhedaH shaN^kanIyaH | bhAvatve dravyAdyanyatamatvApattiriti yathA | brahmapratiyogikaM svapnasya sAlakShaNyaM chedbrahmaNo.api mithyAtvaM syAdityasaN^gatam.h vyadhikaraNatvAditi na vAchyam.h | yatpratiyogikaM yatra sAlakShaNyaM sa taddharmeti vyApteH sugrahatvAt.h | yastu mandamatistaM prati samAnAdhikaraNamapyaniShyaM suvachanamiti prasaN^gAntaramabhihitam.h | 
syAdetat.h | brahmaNaH pratiyogitvAbhAve.anuyogitvaM syAt.h | tathAcha svapnasya tato vailakShaNyaM na syAt.h | tadabhAve cha sAlakShaNyApattyA brahmasvapnayormithyAtvAdi prasajyetetyuktamayuktam.h | sadharmake hi vastunyekasya dharmasyAbhAvena tadviruddhasya dharmasya bhAvo bhAvena chAbhAvo(nyasya bhAvo) vaktuM shakyate | yathA parimANavattvAddravyasya mahattvAbhAve.aNutvasya aNutvabhAve vA mahattvAbhAvasyApAdanam.h | yathA (vA) vakturmandavachanAbhAve tIvravachanam.h | tadbhAve vA tadabhAvaH shakyApAdanaH | brahma tu sakaladharmavikalamiti kathaM tatrApAdanaM pratiyogitvAderivAyogitvAderapyabhAvAt.h | nahi parimANarahite guNAdau vaktR^itvashUnye kAShThe choktaprasaN^gAvakAsho.asti | tathA svapane.api noktaprasaN^gAvakAshaH | svayamasatyasya vailakShaNyavadavailakShaNyasyApyabhAvAt.h | nahi bhrAntasarpavisarpaNAdayaH satyA bhaveyurityAshaN^kaya brahmaNo nirdharmakatvaM dUShayati | yadItyAdinA Ishatajj~nAnetyataH prAktanena prakaraNena | 
yadi brahmaNaH ke.api dharmA na syustarhi tajjij~nAsyaM naiva syAt.h | bhavati hi (cha) jij~nAsyam.h | athAto brahmajij~nAseti vachanAt.h | ato na tannirdhakamiti |
nirdharmakatve.api brahmaNaH kuto na jij~nAsyatetyata Aha- jij~nAseti ||
vichAro hi jij~nAsA nAma | sa cha dharmasya nirNayo dharmanirNayaH | vyApyadharmadarshanamiti yAvat.h | shashaviShANavannirdharmake kathamasau syAt.h | aN^gIkAre cha vyAghAtaH kathaM na syAt.h | 
ito.api na nirdharmakasya jij~nAsyatetyAha- idamitthamiti ||
na khalvanumAnavichArAparaparyAyAyAH jij~nAsAyA vastusvarUpamAtraj~nAnaM prayojanam.h | tasya prAgeva siddhatvAt.h | asiddhau vA(chA).a.ashrayAsiddhasyAnumAnasyAnutthAnAt.h | kinnAmedamiti svarUpAnuvAdenetthamiti vyApakadharmavishiShyadharmij~nAnam.h | dhUmAnumAnAdau tathA darshanAt.h | tathA cha kathaM nirdharmakasya jij~nAsyateti | etena svapne.api prasaN^gAnavakAsho(.api) nirastaH | tathA sati mAyAmAtramityanumAnAsambhavAt.h | AropitAbhyAM vyApyavyApakAbhyAM tatsambhavaM iti chenna | svarUpAsiddhibAdhaprasaN^gAditi |
yadyapi na brahmaniShThena kenachiddharmeNa tatra dharmAntaraM vidhitsitaM tathA.api kasyachiddharmasya nivR^ittyA dharmAntarasya bhrAntiprasaktasyAnyatra sato nivR^ittirj~nApyate | yathoktam.h | siddhaM tu nivartakatvAditi | evaJNcha nirdharmakasya kathaM jij~nAsyatA.anupapattirityata Aha- itthambhAvo hIti ||
asya brahmaNaH pratiyogitA virodhitA | prapaJNchadharmavyAvR^ittimatteti yAvat.h | na khalu nirAdhArayA kasyachiddharmasya nivR^ittyA nirAdhAraiva dhamarAntaravyAvR^ittiranumAtuM shakyA | evaMvidhAnumAnapravR^itteralaukikatvAt.h | ato brahmaniShThayaiva brahmaniShTheti vAchyam.h | yadi chAsya dharmo na syAnna tarhi vyAvR^ittimattA.api syAditi | itthamiti j~nAnaM jij~nAsAphalaM chedbrahmaNItthambhAva eva svIkAryaH syAt.h | tat.h kiM dharmeNeti mandAshaN^kAnirAsAya "itthambhAvo hi dhamaro.asya' ityanuvAdena parihAro.abhihitaH | yadvA.astu vyAvR^ittimattA brahmaNaH kiM dharmeNetyata idamuktam.h | na vidhirUpa eva dharmaH kinnAmetthambhAvamAtraM prakR^itamiti | tadanena brahma na nirdharmakaM jij~nAsyatvAtparvatavadityanumAnaM (cha) sUchitaM bhavati | 
ito.api na nirdharmakaM brahmetyAha- itthambhAvAtmakAniti ||
shrutayashcheti sambandhaH | bhava(ntu sa)nti satyakAma ityAdyAH shrutayo dharmavAdinyo na tvapahatapApmetyAdyAstatkathamakhilA ityuchyata ityata uktamitthambhAvAtmakAniti | akhaNDaniShThatA tu prAgeva nirAkR^itA nirAkariShyate cheti | na kevalaM shrutyanumAnaviruddhaM brahmaNo nirdharmakatvaM kintu sUtraviruddhaM chetyAha- adR^ishyatvAdayo.apIti || 
prabhuNA.apIti sambandhaH | "adR^ishyatvAdiguNako dharmokteH' ityAdineti sheShaH | yadvA na vidhirUpa eva dharmaH kinnAmetthambhAvamAtramityata prayogamanena pramANayati | atrachApishabdo na bhinnakramaH | guNashabdashcha dhamarvachano na pAribhAShikavachanaH | adR^ishyatvAdInAM tadabhAvAt.h | 
nanvasmAbhirbhAvarUpA eva dharmA brahmaNo nAN^gIkriyante.abhAvAtmakAstu svIkriyanta eva | ato na sUtravirodha ityata Aha- yadIti ||
tAdR^ishA abhAvAtmakAH | yatA.adR^ishyatvAdyAH pramANAvagatAstathA sarvaj~natvAdayo bhAvarUpA api yaH sarvaj~na ityAdishrutisiddhA iti te.apyaN^gIkAryAH | atha tadaN^gIkAre neha nAnA.astItyAdishrutivirodha ityuchyate so.adR^ishyatvAdyaN^gIkAre.api samAnaH | ato.ardhachara(jara)tIyasyAprAmANikatvAtsarvaj~natvAdayo.api svIkAryAH | adR^ishyatvAdayo.api vA tyAjyA iti |
syAdetat.h | sarvaj~natvAdayaH sarvanirUpyatvAtsarvApekShAH | viyadAdikaM cha sarvaM bhrAntisiddhamasatyameva | asatyasApekShAstu kathaM paramAtharto brahmadharmatayA svIkartuM shakyanta ityata Aha- anyeti ||
te sarvaj~natvAdayo.anyApekShA iti yadi nAN^gIkriyante tarhi te.adR^ishyatvAdayo.api na dR^ishyamadR^ishyamityevamanyApekShAssyuriti nAN^gIkAryA eva | tathA cha sUtravirodhastadavastha eva | viShayatayA.anyApekShatvaM pratiyogitayA.anyApekShatvamiti (tu) vaiShamyamAtram.h | syuShya iti suShAmAdiShu draShyavyam.h | 
kiJNcha parApekShatayA sarvaj~natvAdikaM brahmaNo.anaN^gIkurvANena sattA.api nAN^gIkaraNIyA | yataH sattA.apyevaM parApekShetyAha- sattaivamiti || 
nAstyeva svarUpAtiriktA satteti chetsvarUpasattA.api na syAt.h | nahi mithyAbhUtaparApekShaM satyasvarUpaM bhavitumarhatIti tvadIyanyAyaprAptatvAt.h | tathAcha sadeva somyetyAdishrutivirodhaH | kathaM sattA parApekShetyata Aha- desheti || 
yatastasmAtsattaivamiti sambandhaH | nanu deshakAlageti ko.arthaH | deshakAlasambaddheti vA deshakAlajanyeti vA | nAdyaH | tAvatA parApekShA.asiddheH | nahi gaganaM ghaTena saMyuktamityetAvatA tadapekSham.h | na dvitIyaH | anAdinityatvAditi chedevaM tarhi sAvarj~nAderapi nAnyApe(kShA)kShatA | nahi sarveNa saha viShayaviShayibhAvamAtreNa sarvApekShatvaM sauraprakAshasyApi ghaTApekShatAprasaN^gAt.h | na(hi sa) cha sarveNa janyatvam.h | nityasiddhatvAt.h | 
nanUtpattau sArvaj~nAdeH sarvAsApekShatAbhAve.api j~naptau sA.astyeva | vidita eva sarvasminsArvaj~nAdi vij~nAyate nAvidita iti | evaM tarhi sattA.api mA bhUdutpattau parApekShA | j~naptau tu bhavatyevetyAha- desheti ||
deshakAlAnapekShA deshakAlapratItyanapekShA | deshakAlapratItyapekShaiva dR^ishyata ityanvayo.api draShyavyaH | yadi kashchidvaiyAtyAtkvachiddeshakAlapratItyanapekShA.api sattA dR^ishyata iti brUyAttadA vyAghAtaH syAt.h | deshakAlavyatirekeNa (kvachitsattAsha) kiMshabdArthAnirvachanAt.h | sattApratItAvavarjanIyatayA deshakAlau dR^ishyete na tu tadapekSheti chenna | abhUdbhavati bhaviShyatItyAdipratItimavadhUya sattAyA apratibhAsAt.h | niyatavishiShyapratItike.a(tadana)napekShAyAM na kutrApyapekShA syAt.h | tadidamuktam.h- kvApIti ||
na kevalaM brAhmaNo nirdhamarkatve mImAMsAviShayatvAnupapattiH kinnAma shAstrayonitvAdityuktaM shAstraviShayatvamapyanupapannaM syAdityAha- sarveti ||
kimAkShepe | svarUpaM tAvatsvaprakAshatvAnna shAstrapratipAdyam.h | saMsargabhedayoreva vAkyArthatvAchcha | dharmAstu na santi | yena saMsargabhedau shAstraviShayau syAtAm.h | tasmAdasya brahmaNaH kiM shAstreNAdhigamyate na svarUpaM nApi dharmasaMsargAdIti | 
itthambhAvAtmakAnIti brahmaNo nirdharmakatve shrutivirodho.abhihitaH | sAmprataM tu shrutInAM nirviShayatvApattyAdikamiti mahAnbhedaH | brahmaNi paramArthato dharmAbhAve.api mithyAbhUtA dharmAH shAstrasya viShayA bhaviShyantItyata Aha- mithyeti ||
chastvarthaH | apramANataiveti sambandhaH | vedAntAnAM (dAnAM) viShayAbhAvena prasaktamabodhakatvalakShaNamaprAmANyaM parihartumaN^gIkR^itaM mithyAdharmapratipAdakatvaM viparItabodhakatvalakShaNamaprAmANyamevApAdayati | iyAMstu visheShaH | abodhakAnAmupekShaNIyataiva kevalaM 
viparItabodhakAnAM tu heyatA syAditi | 
bhavedapramANaM vedo yadi mithyAdharmAnpratipAdyaivoparamet.h | nachaivaM kinnAma neha nAnA.astItyAdinA (tu tatprati) pratiShedhati chetyata Aha- AprAptamiti ||
ApAdyetyataHparaM niShedhaM kurvanniti sheShaH | "yaH sarvaj~naH sarvavit.h' | "ya AtmA.apahatapApmA' ityAdinA vedo yadi bhrAntiM brahmaNi mithyAbhUtasArvaj~nyAdipratItimutpAdya svayameva neha nAnA.astItyAdinA tatpratiShedhaM kuryAttadA mAnatAM vrajetkim.h | parasparaviruddhatvenonmattavachanavadaprAmANya(pramANa)meva syAt.h | nanvetadanAkalitaparAbhisandherasadanuvAdenoktam.h | nahi vayaM vedo dharmAnvidhAya svayameva niShedhatIti brUmaH | kintvanUdya niShedhatIti | tathAcha kathamaprAmANyApattirityata uktam.h- AprAptamiti || anuvAdo hyanyataH prAptasya bhavati | nacha brahmaNi mithyAbhUtadharmapratItiH kenachitprAptA | tato.anuvAdAsambhavAt.h vidhAyaiva pratiShedhatIti vaktavye pUrvokto doSha iti |
kathamaprAptirbrahmadharmaNAmityata Aha- nahIti ||
vedena vinA brahma na vedyamiti tAvatsamarthitaM prathamAdhyAye | tathAcha kathaM tadgatatvena sArvaj~nAdayo.anyato vedyA bhaveyuH | vedavidite.api brahmaNyanumAnena sArvaj~nAdipratItiriti chenna | tasyA vinA.api vaidikena pratiShedhena pratyanumAne(nAdi)naivApAstatvAt.h | anyathA.atiprasaN^gAt.h | 
atha matam.h | mithyAdharmavidhAtushcha vedasyaivApramANateti yaduktaM tannAniShyam.h | dvividho(hi) vedabhAgaH | tattvAvedako.atattvAvedakashcha | tatra jIveshvarayo(vabrahmaNo)raikyaM pratipAdayaMstattvAvedako.aparo.atattvAvedaka ityasmAbhiraN^gIkR^itatvAdityata Aha- vedeti ||
tat.h tarhi tanmithyAtvamiti vA | satyameva tvayA.aN^gIkR^itamiti | nacha tadupapadyate(dyujyate) | sarvo.api hi vedo.apauruSheyaH svataHpramA(NaM cha)NabhUtashcha | tatra chaikasya bhAgasyAprAmANye parasyApi tatsyAt.h tasya prAmANye.asyApi kathaM tanna syAt.h | tAtparyaliN^gabhAvAbhAvAbhyAM vyavastheti chAsaN^gatam.h | tathAtve hyasya bhAgasyAnyatra tAtparyaM vAchyaM syAt.h | nacha niShedhAyAnuvAda ityupapAditam.h | ahiMsAdishyenAdividhivadvidvadavidvadviShayatayA vyavasthA.astviti chenna | vaiShamyAt.h | dhanatvasya chAnabhidhAnAt.h | athaikyaM pratipAdayituM buddhishuddhaye sArvaj~nAdyavidyAmAnamapi pratipAdyate | sarvatra prasR^itA hi buddhiH saguNe brahmaNi dattapadA krameNaikye pravishatIti chenna | pratikUlatvAt.h | sArvaj~nAdipratipAdanena hi bhedavAsanaiva dR^iDhanirUDhA syAdityeShA dik.h |
yaduktaM brahmaNi dharmANAmaprAptiriti tanna | pramANato.aprAptAvapyAropastatsambhavAt.h | Atmaiva hi brahma sa cha svaprakAshatayA.avabhAsata eveti tasmindharmAropo nAnupapannaH | tatashchAropitadharmAnuvAdena pratiShedho yujyata iti chet.h | syAdapyevaM yadi brahmaNi dharmAropo yujyeta | nachaivam.h | tasya sarvadharmarahitatvAt.h | pradhAnAbhAvAchcha | atha dharmarahitatvAdAvapi kuto nAropa ityato vyatirekavyAptiM darshayati- dharmeti ||
na kevalaM pramANataH prAptyabhAvaH kintu dharmAropo.api nopapadyata ityapishabdaH | sAmAnyaM chAsau dharmashcha sAmAnyadharmaH | Adipadena pradhAnadarshanam.h | dR^iShTa iti sheShaH | 
etadeva prapaJNchayati- idamiti ||
idaM taditi bhAvapradhAno nirdeshaH | Adipadena sAdhAraNadharmagrahaNam.h | dharmitve dR^iShTa iti sheShaH | pradhAnaj~nAnamapyatra saN^grAhyam.h | atra loke | shuktikAyAM rajatatvadharmAropo hi na shuktikAvabhAsamAtreNa bhavati | kinnAma vastuto rajatatvadharmavataH pradhAnasya, adhiShThAne shuktikAshakale purovartitvAdeH, pradhAnasAdhAraNa(dharmasya)sya cha shuklabhAsvaratvAderdharmasya darshana eva | tathA sphaTike lauhityAropo.api vastuto lauhityavato japAkusumasya, sphaTike cha(che)dantAdeH, pradhAnasannidhAnasya cha darshana eva dR^iShTa iti |
sahadarshanamAtreNa na vyAptinishchaya ityata Aha- sarveti ||
atrApi pradhAnadarshanamupalakShaNIyam.h | kva dR^ishyate yenoktavyAptervyabhichAraH syAditi sheShaH | upAdhivyabhichArayoradarshane (sahachAra)sAhacharyadarshanaM vyAptinishchAyakameveti bhAvaH | ayaM(matra) samudAyArthaH | dharmAropasya pradhAnadarshanAdikaM vyApakamupalabdham.h | nacha prakR^ite tadasti | sarvAj~nAdInAmapahatapApmatvAdInAmanyatrAnabhyupagamAt.h | brahmaNi cha pradhAnasAdhAraNadharmAderanaN^gIkArAt.h | ato vyApyasya dharmAropasyAbhAva iti | nanvatra pradhAnAdarshanena dharmAropasambhavaH shakyAnumAnaH | sArvaj~nAdikaM na brahmaNyAropitaM prAganyatrAnupalabdhatvAditi prayogasambhavAt.h | dharmAbhAvaliN^gakamanumAnaM tu katham.h | bhavatAmasiddhatvAditi | maivam.h | dharmarAhityavAdinaivamanumAyopagantavyamityabhiprAyAt.h | 
nanu (cha) dharmAropo.adhiShThAnadharmANAM pradhAnasya cha pratItAvevAyatate na tu sattAyAm.h | idantvAdipratItau hIdaM rajatamityAdirUpA pratItiH syAt.h | sAdhAraNadharmapratItireva cha pradhAnaM buddhi(sthaM ka)sthIkaroti | pradhAnapratItireva chAnvayavyatirekAbhyAmAropopayoginI | sattAyA upayogAN^gIkAre.atiprasaN^gaH | ubhayopayoge tu gauravam.h | asti chApyatrAdhiShThAnadharmAdipratItirAroparUpA | nahIdaMpUrvo.ayaM brahmaNi dharmAropaH | tathAcha pUrvAropitadharmapratItyadhIno.ayamuttarottarAropo bhaviShyati | pUrvameva chottarasya pradhAnamiti kimanupapannamityata Aha- tadarthamiti |
yadi brahma(No)Ni dharmAropasiddhayarthamanyA dharmANAmAropaH kalpyate | tadA so.api dharmAropAntarAyatta ityevaM prasaktAnavasthitiH syAt.h | siddhaviShayatvAnneyamanavasthA dUShaNamiti chenna | dharmasadbhAvatatpratItyoH pUrvasiddhatve.apyAropatvakalpanAyAmanavasthA.anivAraNAt.h | asyA dharmapratIterAropatvaM pUrvapratIterAropatvakalpanAdhInaM tasyA api tatheti | tadevaM brahmaNi dharmAropAsambhavAtsvato nirdharmakatve vedAprAmANyAdiprasaN^gAnna nirdharmakaM brahmeti siddham.h | 
yaduktaM sArvaj~nAdermithyAtvasiddhaye vishvasya bhrAntikalpitatvaM tad.hdUShayitumIshatajj~nAnetyAdiko granthaH | tathAhi | vishvasya bhrAntisiddhatvaM vadatA tatra pramANaM vaktavyam.h | tatkiM pratyakShaM syAdanumAnaM vA.a.agamo vA | na tAvatpratyakSham.h | tasya satya(tatsatya)tvagrAhitvasya vakShyamANatvAt.h | 
nApyanumAnam.h | shUnyasamayanirAse(na)nirastatvAt.h | adhikaM cha dUShaNaM vaktumAha- Isheti || 
yadyapyatra bhrAntirvishvasyetyAdinaivAlam.h | tathA.api ye vishvaM pramANaprameyapramAtR^ipramitibhedena chaturvidhamAchakShate tannirAkaraNaprastAvanAya pramANaprameyapramAtR^ibhedena trividhameva vishvamiti pratij~nAtumIshetyAdyuktam.h | tatreshamAtrapadAbhyAM parAparapramAtrorgrahaNam.h | yadyapi mAtR^ipadenaiveshvaro.api labhyate | tathA.api tasya niyataM pramAtR^itvamanyeShAM tu viparyayAdisambhavAdaniyatamityAdivisheShadyotanAya pR^ithaggrahaNam.h | vedAkShajAnumApadaiH karaNaphalarUpapramANasvIkAraH | vedapadamAgamo(mAtro)palakShaNam.h | akShajatvaM j~nAnasannikarShayorastyeva | IshvarAdi(ra)j~nAnaM na vedAdipadaiH saN^gR^ihyate | akaraNatvAdaphalatvAchcha | bhavati cha pramANamityatastajj~nAneti pR^ithaguktam.h | nityaj~nAnamAtropalakShaNaM chaitat.h | pUrvashabdena karmadhArayaM vidhAya tata inipratyayaH | pratyayArthastu vedashabdashchApaupuruSheyavAkyavachana eva | pUrvashabdaH (ka)kAraNArthaH | pramAdhyAhAreNa tatsambandhaH | tatashcheshavAkyeshAdij~nAnavedAkShajAnumAnAnIshvarapramAtR^ivAkyarUpapramANavataH sarvapramANasiddhasyetyuktaM bhavati | bhrAntiH bhrAntikalpitatvam.h | yenetyato labdhamekatvamevetyavadhAryate mAnAbhAseneti | svabhAvato durbalenAnumAnenetyarthaH | anyathAbhAve aprAmANye | kimAkShepe | etaduktaM bhavati | vishvaM tAvatsvabhAvato bahutvena cha prabalairIshavAkyAdibhiH sarvaiH pramANaiH satyatayA.avagatam.h | teShAM"asatyamapratiShThaM te' ityAdInAmanyatra darshitatvAt.h | vivAdapadaM mithyA dR^ishyatvAjjaDavadityAdikaM vishvamithyAtvAnumAnaM tu svabhAvaikatvAbhyAM durbalam.h | tathAcha prabalapramANaviruddhasyAnumAnasyAprAmANyopapattervishvasya satyatvameva yuktamiti |
nApyabhAvaH | sa hi gauDapAdAdipuruShapraNIto vA vedAdirvA | AdyaM dUShayati- yeneti ||
yena gauDapAdAdinA idaM prAguktamIshAdikaM vishvaM, bhrAntaM bhrAntisiddhaM kalpyate, kalpayitvA cha tathA vAkyaM praNIyate | tasyaiva sA kalpanA bhrAntirayathArthA kinna bhavet.h | etaduktaM bhavati | IshavAkyAdipramANaistAvadIshAdivishvaM satyatayA.avagatam.h | tadviruddhA cha gauDapAdAdInAM vishvamithyAtvapratItirbhrAntireveti | tataH kimityata Aha- bhrAntatva iti ||
vishvArervishvamithyAtvaM pratipAdayatastasya gauDapAdAderbhrAntatve siddhe tanmUlasya tadvAkyasyAprAmANyAttena vishvamithyAtvAsiddhAvIshavAkyAdibhiHpramANairIshAdivishvamabhrAntaM satyameva siddhamiti | nanvIshvaravAkyavirodhAdgauDapAdAdInAM bhrAntatvaM kutaH kalpanIyam.h | gauDapAdAdivAkyavirodhAdIshvarAdInAM vishvasatyatvapratItireva bhrAntiH kuto na kalpanIyetyata Aha- bhaveyuriti ||
bAhyA(bhya)ntarakAraNasAmagrIsattvAditi sheShaH | kathaJNchanendriyadoShAderbAhyakAraNasya adharmAdeH aj~nAnAderAntarakAraNasyApyatyantamasambhavAdityarthaH | IshAdayo vipralambhakA iti chenna | kalpakAbhAvAditi | 
astu tarhi neha nAnA.astItyAdiradvaitaparo vedAdirAgamaH sarvasyApi mithyAtve pramANamiti chenna | tasya vishvasatyatvagrAhakapratyakShabAdhitatvenAtadarthatvAt.h | atha matam.h | pratyakShaM khalu tAtkAlikaM pramANaM na punarAtyantikam.h | vedastu na tathA | svataH pramANaM cha | ato balavatA vedena bAdhitatvAtpratyakShaprAptamapi vishvasatyatvaM bhrAntisiddhamityevAN^gIkartumuchitamityata Aha- satyatvamiti | 
satyatyaM vishvasyeti sheShaH | AgamabalamAshritya | tanneti vAkyasheShaH | kuto netyata Aha- prAmANyamiti || JOSHI-15 
utaH siddham.h | na kuto.api | na kevalaM pratyakShasya kintvAgamasyApi prAmANyaM pratyakSheNaiva siddhaM na tvanyenetyarthaH | tatkathamityata Aha- sAkShIti || 
AdyAdibhya upasaN^khayAnAttR^itIyAthare tasiH | mAnAnAM sarveShAmIyate pratIyate | hishabdaH sarvapramANaprAmANyasya sAkShisiddhatvopapAdakapramANasUchanAtharH | tadvivR^iNoti- sAkShiNA iti || 
pramANAnAM prAmANyaM hi na sattAmAtreNa nishshaN^kavyavahArahetuH | api tu pramitameva | nacha bAhyapratyakShAdikameva prAmANyapramitisAdhanam.h | tatprAmANyapramiterapyuktanyAyenAvashyakatvAt.h | nacha tatprAmANyaM svagrAhyam.h | achaitanyaj~nAnasya svaprakAshatvAbhAvAt.h | pratyakShAdyantarAnveShaNe chAnavasthA syAt.h | sAkShivedyatve tu sarvapramANaprAmANyasya na kashchiddoShaH | sAkShI hi chaitanyarUpatayA svaprakAshaH | prAmANyaM cha j~nAnagrAhakagrAhyamiti svaprAmANyaM svayameva gR^ihNAtIti nAnavasthA.a.apadyate | ataH sAkShivedyameva sarvapramANaprAmANyamaN^gIkAryamiti |
astvevaM sAkShipratyakShavedyaM pratyakShAgamaprAmANyam.h | tathA.apyuktarItyA prabalenAgamena virodhe durbalasya pratyakShasya kuto na bAdha iti chet.h | ittham.h | syAdayaM pratyakShAgamayorbAdhyabAdhakabhAvaH, yadi vyutpAdite daurbalyaprAbalye yukte syAtAm.h | nachobhayaprAmANyasya sAkShivedyatve te yujyete ityAshayavAnpratyakShasya tAtkAlikaM prAmANyamAgamasyAtyantikamiti vibhAgaM tAvadapAkaroti- tatkAlikamiti |
yadi sAkShigR^ihItamapi vishvasatyatvagrAhiNo.akShajasya prAmANyaM tAtkAlikameva bhavettarhyaikyAgamasyApi prAmANyaM sAkShigR^ihItatvAvisheShAttAtkAlikaM syAdeveti na vibhAgaH siddhayati | 
nanvaikyagAmaprAmANyamapi tAtkAlikameva | kintu pratyakShamAbhAsIkR^itya nivartate | yathoktam.h "veNusaN^gharShajo vahnirdagdhvA shAmyati tadvanam.h | evaM guNavyatyayajo vedaH shAmyati tadyathA' itItyata Aha- tasyApIti ||
aikyAgamasyApi prAmANyaM yadi tAtkAlikaM svIkriyeta tadA vishvasya satyataiva syAt.h | 
nanUktamatra pratyakShamAbhAsIkR^itya pashchAdaikyAgamaprAmANyaM nivartata iti bhavati tAtkAlikam.h, nacha vishva(sya) satyatvApattirityataH "tasyApyetAdR^ishaM yadi' ityetad.h "aikyapramANamithyAtvaM yadA' iti vyAkhyAtam.h | aikyAgamaprAmANyasya bAdhyatvaM yadetyarthaH | na kevalaM prAmANyamAtrasya bAdhyatvam.h | kintu dharmiNo vAkyasyApIti j~nApanAyaivamuktam.h | 
etaduktaM bhavati | syAdidaM yadi prAmANyasya tAtkAlikatvaM nAmAnityatvamiha vivakShitaM syAt.h | na chaivam.h | kShaNamAtravartino.api prAmANyasya viShayasatyatvAvyabhichAritvenAnityatAyA daurbalyahetutvAsambhavAt.h | kintu bAdhyatvameva | tachchedaikyAgamaprAmANyasyAbhyupagataM tadA kathaM vishvasya satyatA na syAditi |
nanu sAkShiNo viShayavyabhichAritvAttad.hgR^ihItamaikyAgamaprAmANyamabAdhatayamevetyAshaN^kayAha- aikyavAkyasyeti ||
sAkShigR^ihItatvAvisheShAditi bhAvaH | sAkShigR^ihItatvAvisheShAdvishvasatyatAgrAhakapratyakShaprAmANyasya bAdhyatAyAmaikyAgamaprAmANyamapi bAdhyaM syAt.h | tadabAdhyatve vA pratyakShaprAmANyamapyabAdhyamevaiShyavyamiti samudAyArthaH | 
nanvadvaitabrahmAvasthAnaM mokShaH | sa cha pratyakShaprAmANyasyAbAdhyatve vyAhanyeta | prapaJNchasatyatvena sad.hdvaitatApatteH | ataH sAkShivedyatvAvisheShe.apyanena visheSheNa pratyakShaprAmANyaM sAkShiNA tAtkAlikameva gR^ihyata iti kalpyata ityata Aha- advaiteti ||
evaM tarhyaikyavAkyaprAmANyamapi tathAvidhameva (mantavyam.h) | tadabAdhyatve.apyadvaitahAnisAmAnyenoktalakShaNamokShAsiddheH | nahi vAkyaM vA tatprAmANyaM vA tadartho bhedAbhAvo vA brahmeti | pratyakShaprAmANyasyAbAdhyatve bahuprapaJNchApattiH | AgamaprAmANyAbAdhyatAyAM tu naivamiti chenna | asya visheShasya vyarthatvAdityAshayavAnAha- neti ||
yadapyadvaitAgamasya prAbalyopapAdanAya svataHprAmANyamuktaM tatrAha- yadIti || 
svatastvadharmasya prAmANyaM dharmi, adhikaraNatayA vivakShitamiti saptamyupapattiH | yadyAgamaprAmANyasya svatastvamuchyate tadA pratyakShaprAmANyamapi svata eveti brUmaH | samyaN^.hmithyAj~nAnasAdhAraNakAraNamAtrajanyatvaM vA samyaN^.hmithyAj~nAnasAdhAraNaj~nApakamAtraj~neyatvaM vA prAmANyasya svatastvam.h | tadAgamajanyaj~nAnavatpratyakShajanyasyApyavishiShyameva | tathA chAgamaprAmANyasya svatastvamaN^gIkurvato yatA tadviShayasatyatA sammatA tathA svataHpramANapratyakShaviShayavishvasattA(tyatA).api kathaM na te sammateti |
syAdetat.h | pratyakShAgamayoH svataHprAmANye.apyasti visheShaH | yatpratyakShaM tAtkAlikameva j~nAnasya prAmANyaM janayati 
vAkyantvAtyantikam.h | tathA j~nAnagrAhakaH sAkShI pratyakShaj~nAnasya tAtkAlikameva prAmANyaM gR^ihNAti vAkyajanyaj~nAnasya tvAtyantikamiti | maivam.h | asyAM vyavasthAyAM niyAmakAbhAvasyoktatvAt.h | doShAntaraM chAha- prAmANyasya cheti ||
amAnaM bAdhitamAnatvaM (naM) chetpratyakSham.h | tAtkAlikashabdena hIdAnImasti kAlAntare tu bAdhya(tva)miti parasyAbhimatam.h | tatra yadi cha pratyakShaM kAlAntare.api bAdhitaprAmANyaM syAttarhIdAnIM tasya mAnatA.astIti kutaH syAt.h | kAlatrayasattAniShedharUpatvAdbAdhasya yadi cha pratyakShaprAmANyamidAnIM satsyAtkathaM kAlAntare.api tarhi bAdhyeteti vyAhatameva tAtkAlikatvavachanam.h | apramANameva bhavatu tarhi pratyakShamiti chet.h | satyam.h | bhavati bhavato.ayaM manorathaH | tatsiddhirevedAnImapi ka(po)phoNiguDAyate | 
advitIyabrahmAvasthAnalakShaNaM mokShamabhyupetya pratyakShaprAmANyAbAdhyatAvadAgamaprAmANyAbAdhyatAyAmapi taddhAniH samAnetyuktam.h | idAnIntu sa evAnupapanna ityAshayavAnpR^ichChati- mithyAtvamAnamiti || 
vishvamithyAtvapratipAdakamAnamAgamo.anumAnaM vA mokShe.api mAnamiti mokShasamaye.apyabAdhitasvarUpaprAmANyamityarthaH | neti bAdhitasvarUpaprAmANyamityarthaH | kiMshabdaH pUrveNa pareNa cha sambaddhayate | yadvA kAkvaiva mAnamityayaM prashno j~nAtavyaH | iti pR^iShyasyottaraM, bhaNyatAm.h | Adye doShamAha- mAnatva iti ||
abAdhitasvarUpaprAmANyapakShe tenaiva sad.hdvitIyatvAdadvaitahAniH syAdityuktalakShaNo mokSho na siddhayet.h | dvitIye dUShaNamAha- amAnatve.apIti ||
amokShatA vivakShitAvasthAyA iti sheShaH | vishvamithyAtvamAnasya tatprAmANyasya cha bAdhyatvapakShe.api mokSho na siddhayati | kathamityata Aha- vishvasyeti ||
vishvamithyAtvamAnaM yadA na mA bAdhitasvarUpaprAmANyaM syAttadA vishvasya punarApattiH syAt.h | nAstitvapramANabAdhasyAstitvAvyabhichArAt.h | vishvasadbhAve cha kathamuktalakShaNo mokShaH syAditi | Adau tAvatpratyakSheNa vishvaM prAptam.h | tadAgamAdinA.a.apAtato.apanIyam.h | AgamAdeshcha bAdhe punastadApatitamiti pratItyapekShayA punaHshabdaH | vishvaM tadbAdhakaM chobhayamapi bAdhitamiti chenna | uttaratra dUShaNAt.h |
kiJNcha muktiH satI vA.asatI vA | pakShadvaye.api noktalakShaNA muktiH siddhayati | kathamiti | AdyaM pratyAha- asti chediti ||
AtmasvarUpameva muktiH | yathoktam.h | "AtmaivAj~nAnahAniH' iti | "avidyAstamayo mokShaH' iti cha | tatkathaM dvaitApattirityato muktyavasthetyuktam.h | avasthaivaiShA.a.atmano na tvAtmaiva | tathAtve hi prAgeva siddhatvAt.h prayatnavaiyarthyam.h | na chAtmA j~nAnasya sAdhyo.anAditvAt.h | avidyAdhvaMsavishiShyo na prAk.hsiddho j~nAnasAdhyashcheti chettatkiM sa eva muktiH | addheti chet.h | tarhi vishiShyasya sattvAbhAvena satI muktirityayuktaM syAt.h | kiJNcha muktirnAma dharmaH | sa kathamAtmaiva syAditi | 
dvitIyaM parAchaShye- ato.anyashcheti ||
sattvapakShAtpakShAntare | yadi muktirasatI syAttadA.a.atmano.amuktatvaM syAt.h | viShANAsattve shasho hyaviShANI dR^iShTaH | tathAcha kuta uktalakShaNatvam.h | atha matam.h | na muktiH satI nApyasatI kintvanirvachanIyeti | tadA.apyamuktataiva(dapyayuktameva) | saMsAre.apyanirvachanIyenaiva hi dvitIyena sad.hdvitIyatvam.h | taduttaramapi tachchetsyAtkathamamuktatvaM na bhavet.h | etena paJNchamaprakAratA.api nirastA | anirvachanIyatA.aparihArAt.h | nahi chaturthaprakAratAvasthitiranirvachanIyatvam.h | tathA sati nirvachanIyatApatteH | anirvachanIyAvidyAnivR^ittiH kathamanirvachanIyA syAditi chet.h | ghaTapradhvaMso yathA tatheti jAnIthAH | tadetatsaN^grahAyAto.anyathetyuktam.h | anyathA.asatI chedityavakShyat.h | 
evameva mukteradvitIyabrahmAvasthAnarUpatAnirAsAya kAle.api vikalpya doSho.abhidhAtavya ityAha- tathA kAla iti ||
nanu cha mokShadashAyAM kAlo.asti na veti vikalpya "asti ched.hdvaitApattiH' iti dUShaNaM chAstu | "ato.anyathA.amuktatvam.h' iti kathamatidesha ityata Aha- kAlAdhInA hIti ||
kAlAdhInA niyamena kAlAdhikaraNA | yadvastu tatkAlasambandhyeveti vyApteriti hi shabdArthaH | 
na kevalamanumAnasiddho mukteH kAlAdhikaraNatAniyamaH kintu "tadA vidvAn.h' "dR^iShTvaiva taM muchyate' ityAgamasiddho.apItyAha- kAla eveti ||
kintato yadyevamadhikaraNena kAlena vyAptA muktirityata Aha- kAleti ||
kAlAsattve mukterapyasattvaM syAt.h | vyApakanivR^ittau vyApyanivR^itterAvashyakatvAt.h | tathA chAtidesho yukta iti | etaduktaM bhavati | 
yadi mokShaH kAlasambandhI na syAttadA shashR^iN^gAdivadasattvApattiH iti | nanu cha "na mumukShurna vai mukta ityeShA paramArthatA' iti mukterasattvasyeShyatvAnneyamaniShyApattirityata Aha- saMsAritvamiti ||
chaitanyasya sato bandhAbhAvalakShaNe mokShe.asati devadattavanmuktAbhimatasyApi saMsAritvaM bhavet.h | bandha(sya)mithyAtvAtsaMsAro muktishcha na sta eveti chennAnaN^gIkR^itatvamevAniShyatvaM kintvaprAmANikatvAdikam.h | nacha bandhamithyAtvaM prAmANikamityuktaM prAk.h | tadevamAgamAditaH pratyakShasya daurbalyaM nirAkurvatA tanmiSheNa prAbalyaM cha vyutpAditam.h | sAkShipratyakShasyAgamAdiprAmANyagrAhakatvenopajIvyatAyAstaditarasya sAkShinishchitapramANa(prAmANya)tAyAshcha sUchitatvAt.h | tatastadviruddhasyAgamAderevAprAmANyaM yuktamiti | 
na kevalamupajIvyatvAdiguNenAnyataH prabalaM pratyakSham.h | kintu svabhAvato.apItyAshayavAnAha- kva cheti ||
pratyakShataH prAptamiti sAkShAtkArasiddham.h | anumAnAgamashabdau liN^gavachanavachanau | prAmANyanirNayasyedAnIM kriyamANatvAt.h | dR^iShTamiti sheShaH | yadi hi pratyakShaprAptaM kvachidanumAnAgamAbhyAM bAdhitamupalabdhavantaH tadA pratImo.anumAditaH pratyakShasya daurbalyam.h | nacha tathA | Ishvare doShagrAhipratyakShamAgamAdibAdhitaM dR^iShTamiti chet.h | satyam.h | tatrAgamAderupajIvyatayA bAdhakatvamiti vakShyAmaH | "prAbalyamAgamasyaiva jAtyA teShu triShu smR^itam.h' ityasya vaidikArtaviShayatvAdatra cha pR^ithivyAdiprapaJNchasya prastutatvAnna virodhaH | 
dR^iShTaM cha dahanashaityAnumAnasya, mama karNe pravishya gajo garjatItyAdivAkyasya cha pratyakShabAdhitatvAt.h | tatrApi pratyakShamupajIvyatvAdbAdhakaM natu svabhAveneti chet.h | na | dharmivyApakavyApyavyAptigrAhakatvAbhAvAddahanauShNyAdigrAhiNaH pratyakShasya | anauShNyamuShNatA.abhAvaH | sa cha pratiyogij~nAnAdhInaj~nAnaH pratiyogibhUtaM chauShNyaM tejasyeva pratyakSheNa pratyetavyamiti tasyopajIvyatvamiti chenna | uktottaratvAt.h | anuShNatAsAdhane hIdamupapA(ditam.h)danam.h | kenachiddhetunA shaityasAdhane tvasyAnavakAshaH | yadA cha samastasyApi tejaso.anauShNyaM sAdhyate tadA bhavatvidaM vyutpAdanam.h | agnimAtrapakShIkAre tu nedamupayujyate | saurAdau tejasyuShNatAM sparshanenopalabhya chakShuShopalabdhe.agnAvanauShNyasAdhanasya tu svabhAvaprabalenaiva pratyakSheNa bAdha ityeShA dik.h | 
dehasyAtmatvaM pratyakShaprAptamapi deho nAtmA bhUtatvAtkAryatvAdghaTavadityAdyanumAnena "taM svAchCharIrAtpravR^ihet.h' ityAgamena cha bAdhitaM dR^iShTam.h | anyathA bAdhakAntarAbhAvAddehAtmatvasya vAstavatApAtAt.h | tatkathametadityata Aha- dehAtmatvamiti ||
dehAtmatvaM pratyakShataH prAptamanumAnAgamabAdhitaM dR^iShTamiti yadi brUyAttadA tanneti brUma ityarthaH | na taditi pUrveNottareNa cha sambaddhayate | kuto netyata Aha- na taditi ||
dehAtmatvaM pratyakShaprAptameva na bhavati | ataH pratyakShaprAptasyAnumAnAdinA bAdha ityatra nedamudAharaNam.h | ayamabhisandhiH | nAstyeva dehAtmatvapratItiH | yA.anumAnAdinA bAdhyate | yeShAM chAsti nAstikAdInAM teShAmapi nendriyajA | kintvanumAnAgamAbhAsajanyaiveti | mA bhUtpaNDitarUpANAM dehAtmatvapratItiH | pAmArANAM tvastyeva | saivAsmAkamudAharaNaM bhaviShyatItyataH kvachidityuktam.h | 
tadupapAdayati- mameti ||
sarvasyApi jantormama deha ityeva hi pramA pratItirna tu kasyApi deho.ahamiti | yadvA yasmAtsarveShAM mama deha ityeva pramA samyak.hpratItiH sa(rva)dAnuvartate tasmAddeho.ahamiti pratItirnAvakAshamAsAdayatIti | dehAtmatvapratItyabhAve.api dehadharmANAM kArShNyAdInAmAtmaniShThatvapratItistAvadastyeva kR^iShNo.ahamityAdivyavahArasandarshanAt.h | sA cha liN^gAdyanapekShaiva jAyamAnA pratyakShajanyaiva bAdhyate chAnumAnAdineti saivodAharaNaM bhaviShyatItyata Aha- upachArashcheti ||
kR^iShNo.ahamiti cha pratItirnAstItyanuvartate | kathaM tarhi vyavahAraH | kR^iShNo.ahamiti vyavahArastUpachAra eveti yojanA | asya yo vyavahArabalena tathAvidhAM pratItimapyanuminoti | tasyAnaikAntikatvaM syAdityAshayavAnuktArthe dR^iShTAntamAha- kardameti ||
yathA vastrasya kardamalepane sati kR^iShNaM vastramityupachAravyavahAro bhavatyevaM prakR^ite.api syAt.h | ayamabhisandhiH | yo hi vastrasya shauklayaM kardamalepanaM cha samyagavagachChati na tasya vastre kAShNyarpratItirasti | vyavaharati cha kR^iShNaM vastramiti | ataH kR^iShNo.ahamiti vyavahArAttathAvidhaj~nAnAnumAnaM tatra vyabhicharati | upachAravyavahAro.asAviti chet.h | prakR^ite.api tathA kinna syAditi |
nanu kR^iShNaM vastramiti nopachAraH | svataH shukle.api vastre kardamopAdhikakArShNyasadbhAvena pratItisambhavAditi chenna | 
kimidamaupAdhikaM nAma | sAdhanAbhimate vyAptiriva kardamasannidhAnAdAropyamANamiti chenna | AropAsambhasyoktatvAt.h | japAkusumasannidhAnAtsphaTike lauhityamiva pratiphalatIti chenna | vastrasyAsvachChatvAt.h | ghR^itAdinA kuN^kumagandhAdi(vatkarda)riva kardamanAbhivyaktamiti chenna | prAgvastre kArShNyasadbhAve mAnAbhAvAt.h | 
athAgnisaMyogAtpArthivadravye rUpAdikamiva kardamopAdhinA kR^itamiti matam.h | tatra pR^ichChAmaH kiM kardamaH shauklayaM nivartya kArShNyaM vastre karoti, utAnivartyaiva | nAdyaH | kardamApagame shauklayAnupalabdhiprasaN^gAt.h | nacha punaH shauklayamutpannam.h | kAraNAbhAvAt.h | na dvitIyaH | yugapadrUpadvayAdhiShThAnavirodhAt.h | aupAdhikasyApi satyatvena svAbhAvikAvisheShAt.h | 
bhavatu vA vastre kathaJNchitkArShNyamaupAdhikaM kintadupanyAsenAbhyarthate | nachoktavyabhichAraparihAraH | ekodAharaNanirAkaraNe.api maJNchAH kroshantItyAderanekasya vyabhichArodAharaNasya sambhavAt.h | atha vastre kardamenevAtmani dehopAdhinA kR^itaM kArShNyamastIti pratItisambhAvanA vivakShitA tatrAha- yadIti ||
yadi vastra ivAtmani dehopAdhikR^itaM kArShNyamastIti tatpratItiH sambhAvyate tadA pratyakShapratItasyAnumAnAdinA bAdha ityatra nedamudAharaNamiti sheShaH | kathamityata Aha- svata iti ||
atra dR^iShTAnte dArShyAntike chaikadeshotkIrtanenAnyadapyupalakShyate | tathA chAyamarthaH | vastre khalu kArShNyaM kardamopAdhikR^itaM (aupAdhikaM) pratIyamAnamevaM pratyetavyam.h | svatiH shuklamevedaM vastraM na kR^iShNam.h | kArShNyantUpAdhikR^itamiti | tathA.atrApi svato nIrUpa evAham.h | kArShNyaM tu na mama svabhAvataH | kintu dehopAdhikR^itamiti pratIyata ityaN^gIkartavyam.h | tathAchAsyAH pratIteryathArthatvAnnAnumAnAdinA(to) bAdha iti | 
yaduktaM dehAtmatApratItirnAsti deho.ahamiti pratItyananubhavAditi tadasat.h | ahamiti pratItereva tatpratItitvAt.h | idamanidaMrUpavastugarbho hyahaN^kAraH | yachchoktaM mama deha iti bhedapratI(tera)tyanuvR^itterdehAtmatvapratibhAso.anupapanna iti | tadayuktam.h | bhedapratItyasampratipatteH | mama deha iti vyavahArasya mama svarUpamitivadaupachArikatvopapatteH | na khalu kevale dehe AtmatvapratItiH | kintarhi dehendriyAntaHkaraNAdisaN^ghAte | tatra saN^ghAtApekShayA dehamAtre sambandhapratItirapi na bAdhikA | prasAdasya stambho, vR^ikShasya shAkheti yathA | nacha dehendriyAderAtmanashcha bhedAvabhAse sphuTaM pramANamasti | yena dehAdyAtmapratItirvirudhyeta | 
yadapyuktaM kR^iShNo.ahamityAdirUpadehAdidharmANAmAtmaniShThapratItirnAsti pramANAbhAvAditi | tanna | kR^iShNo.ahamiti vyavahAradarshanAt.h | j~nAnamUlatA khalu vyavahArasyotsargataH siddhA | tadanupapattau tUpachAratvakalpanA | nacha nAhaM kR^iShNa ityAdirUpA pratItirasti | yadbhayAdupachAratvaM kalpayAmaH | ato bhedAdipratItyabhAvAdastyevobhayI pratItiH | yathA.a.aha | "anyonyasminnanyonyAtmakatAmanyonyadharmAMshchAdhyasya' iti |
pratyakShajA cheyaM pratItiriti kathaM pratyakShasiddhasya nAnumAnAdinA bAdha ityata Aha- kathaM cheti |
bhedashabdenAsaMsargo.api gR^ihyate | dehAdishabdena saN^ghAtastaddharmAsh.hcha | yadA dehAderiti paJNchamI tadA.a.atmana iti ShaShThI | yadA chAtmana iti paJNchamI tadA dehAderiti ShaShThI | anyonyAropasya pareNoktatvAt.h | dehAdisaN^ghAtasyAtmanashchAnyonyaM bhedastaddharmANAM cha parasparamasaMsargaH pratIyata evetyarthaH | tatkathamityata Aha-jAtamAtrA iti ||
jAtA eva na tu vyApArAntaraM kR^itavantaH | bhujyata iti bhogaH sukham.h | Adipadena duHkham.h | siMhavyAghrAdIni bhayakAraNAni, mAtrAdInyabhayakAraNAni, stanapAnAdIni sukhakAraNAni, shaN^.hkvAdinA nayanAntaHkaNDUyanAdIni duHkhakAraNAnIti vijAnate | ata eva siMhAdidhvanimAtreNa palAyante, mAtrAdIni chopasarpanti, stanapAnAdyarthaM pravartante, varjayanti shaN^kukaNDUyanAdIni | tadvij~nAnaM bhayAdikAraNametaditi vij~nAnam.h | pUrvadehAsmaraNe tadvij~nAnaM(kR^ito) kathaM na bhavedityata Aha- anvayeti ||
Adipadena dR^iShTAntadharmiNorgrahaNam.h | yadvA.a.adigrahaNenopadesho gR^ihyate | anvayavyatirekAdervismR^itAviti sambandhaH | na kevalametAvat.h | kintu tathA chAyamityanusandhanasya cha vismR^itau satyAM vij~nAnaM tatkathaM bhavediti sambandhaH | 
etaduktaM bhavati | asti tAvanmR^igAdInAM stanapAnAdau pravR^ittiH shaN^kukaNDUyanAdito nivR^ittishcha | tato.anumIyate vidyete tatra teShAM rAgadveShAviti | rAgadveShayoreva pravR^ittikAraNatvenAsmadAdau nirNItatvAt.h | rAgadveShAbhyAM cheShyAniShyasAdhanatvaj~nAnam.h | tasyaiva rAgAdikAraNatayA nishchitatvAt.h | nacha tajj~nAnaM pratyakShasAdhyam.h | kAryakAraNabhAvasyAtIndriyatvAt.h | kintvanumAnopadeshasAdhyameva | nacha mR^igAdInAmupadeshaH sambhavati | anadhikArAt.h | tasmAtprAgbhavIyopadesha iti vAchyam.h | nachAsmR^ito.asau tatkAraNamiti tatsmR^itisadbhAvo.aN^gIkAryaH | yadvA.anumAnam.h | nacha tat.h, yadyatstanapAnaM tadiShyasAdhanaM, 
yadiShyasAdhanaM na bhavati tatstanapAnaM na bhavati, yathA.amukam.h, stanapAnaM chedamityanvayAdismaraNena vinA bhavati | nachAnanubhUte smR^itirutpadyate | nachAsmiJNjanmanyanvayAdyanubhavo.asti | jAtamAtrANAmudAhR^itatvAt.h | ato janmAntarAnubhUtAnvayAdismaraNameShyavyam.h | 
prAgbhavIyasyopadeshasyAnvayAdeshcha smaraNe pUvardehasmaraNamapyaN^gIkartavyam.h | samAnayogakShematvAt.h | nacheddehAntarasmaraNaM mR^igAdInAM tadA tadavishiShyAnvayayAdismaraNamapi na syAt.h | tadabhAve chAnumAnAdyabhAveneShyAniShyakAraNatAj~nAnaM notpadyeta | tadanutpAde cha rAgAdyanutpAdAtpravR^ittyAdyanutpa(dyata)dyate | kAraNAbhAve kAryAbhAvasya sulabhatvAt.h | adR^iShTavashAtpravR^ittyAdIti chenna | dR^iShTAtikramadoShAt.h | 
etAvAMstvadR^iShTasyopayogo yaJNjanmAntarAnubhUtaM sarvamasmarannetAvatsmarati | yAdR^ichChikaM pravR^ittyAdi bhavatviti chenna | anantAnAM tadanupapatteH | ata eva mR^igA ityAdibahuvachanam.h | astu jAtisvabhAvo.ayam.h | na | bhinnajAtIyAnAmapyupalambhAt.h | ata eva mR^igA gAva ityAdyuktam.h | dR^iShTAtikramadoShashchAparihAryaH | 
tasmAdasti mR^igAdInAM pUrvadehasmaraNam.h | tathaiva mAnuShAdInAmapIti siddhamiti |
tathA.api kiM prakR^ita ityata Aha- yadeti ||
yadaivametaddehavartino mama na kevalamayameva dehaH kintu tatprAganyo.apyabhUditi dehAntarasmaraNaM pramitam.h(NamApatitam.h) | tadaitaddehena svasyaikyA(dhya)vasAyaH kutaH syAt.h | kintvanekamaNiShvanusyUtaM sUtramivAnekadehAnusyUtamAtmAnaM pashyataH svasya tato.atyantabhedAvasitireva yuktA | tathAcha kArShNyAdInAmasaMsargaj~nAnamapi susthameve | pareNa dehAdyAropanibandhanatvAbhyupagamAttadAropasya | ahaMpratyayastu nAropa iti prAgevoktam.h | ato mama deha iti pratyayo nAnyathayitavyaH kR^iShNo.ahamityAdishchopachAro.aN^gIkaraNIya iti |
syAdetat.h | na mukhyArthAnupapattimAtrAdupachAro labhyate | kintu sAdR^ishye sambandhe vA prayojane cha sati | nachAtra sAdR^ishyAdikamasti | tatkathamayamupachAraH | kiJNcha mR^igAdInAM pAmArANAM manuShyANAM cha yadi dehAtmabhedaj~nAnaM syAttarhi "naiShAM mamAhamiti dhIH shvasR^igAlabhakShya' ityAdayaH purANAdivyavahArAH kathaM saN^gachChante | kathaM cha dehAtmavivekArthAnAmupadeshAnAmAnarthakyaM na syAt.h | dehAnukUlapratikUlArthayo rAgadveShau cha dehAtmabhedaj~nAne sati na syAtAm.h | tatashcha saMsArAnupapattirityata Aha- vyAptatvAditi ||
bhedAj~nAne.api cheti chashabdo vyavahAreShvapATavAchcheti sambaddhayate | aN^gAravahnivaditi | aN^gAravyAptavanhAvivetyarthaH | svAviviktavat.h svAbhinne svasaMsR^iShTe cha yathA tathetyarthaH | vyavahArAshcheti chashabdo.anuktasamuchchayArthaH | Atmano(dehe) vyAptatvAtsvAviviktavadvayavahArA bhavanti ityanenaikadeshatvalakShaNaM sAdR^ishyaM sambandho.apyabhihitaH | bhedaj~nAne.apyabhinnavadvayavahAre kiM prayojanamityasyottaraM bhedaj~nAne.api lokAnAM vyavahAreShvapATavAtsvAviviktavadvayavahAre kiM prayojanamityasyottaraM bhedaj~nAne.api lokAnAM vyavahAreShvapATavavAtsvAviviktavadvayavahArA bhavantIti | na prayojanamuddishya lokAstathA vyavaharanti | kintu viviktavyavahAreShu pATavAbhAvAdeveti | apATave hetuvyarAptatvAdAtmano deha iti | rUDhatvAchchaiteShAM vyavahArANAM na prayojanApekShetyAshayena uktam.h- aN^gAravahnivaditi | bhedaj~nAne.apyAtmano dehavyAptatvAdaN^gAravahnivallokAnAM vyavahAreShu apATavAdatyantaviviktavedaneShvasAmarthyAtpurANAdivyavahArAshcha svAviviktavadbhavanti | vishadavivekAbhAvavivakShayaiva te vyavahArA ityAshayaH | ata eva vivekArthAnAmupadeshAnAM cha sArthakyamupapadyate | vishado hi vivekaH puruShArthAya kalpate na tvautpattikaH | Atmano dehe vyAptatvAdatyantaM premAspadatvAdrAgAdayo yujyanta eveti | 
nanu j~nAnameva vyavahArakAraNaM tachchedasti kathaM tarhi vyavahAreShvapATavamityata Aha- nahIti ||
yathAnubhavataH anubhavAnusAreNa pratipAdayituM vyavahartum.h | yamalayoratyantavivekaM pashyanto.api mAtrAdayaH kathametau viviktAvavagantavyAviti pR^iShyA evamiti svapratyakShAnubhavAnusAreNa na parAnpratipAdayituM kShamanta ityAdyanubhavasiddham.h | kA nAmAtra kathantA | atha tatrAtyantasAdR^ishyaM pratibandhakaM tarhyatrApyaN^gAravahnivadAtmano dehe vyAptatvaM pratibandhakamuktameva | shuktirajatAdipratyakShANAmanumAnAdinA bAdho nAstItyanyatropapAditamityAshayavAn.h "kva cha pratyakShataH prAptam.h' ityAdinoktamupasaMharati- tato hIti || 
kvachitpratIterevAbhAvAtkvachitpratItisadbhAve.api pratyakShajanyatvAbhAvAtkvachitpratyakShapratItibhAve.api yathArthatvAtkvachidayathArthatve.api prabalapratyakSheNaiva bAdhAdityarthaH | ata eva kvApItyuktam.h | anyeneti | anupajIvyenAgamAdinetyarthaH | tadevaM svabhAvataH prabalena 
pratyakSheNa viruddhAvanumAnAgamAvabhAsAveveti | 
bhavatvAgamAditaH pratyakShaM prabalaM mA vA bhUt.h | tadvirodhastvAgamAdernAsti | bhinnaviShayatvAt.h | tathAhi | AgamAdikaM khalvAgAminaM vishvasya bAdhaM pratipAdayati na tu adhunAtanam.h | sa eva cha mithyAdipadena vedanIyaH | tasya cha pratyakShavirodhastadA syAt.h | yadyAgAminamapi vishvasya bAdhaM pratyakShaM pratikShipet.h | nachaivam.h | tasya vartamAnamAtragrAhitvena AgAminamapi vishvasya bAdhaM pratyakShaM pratikShipet.h | nachaivam.h | tasya vartamAnamAtragrAhitvena AgAmibAdhAbhAvagrahaNe sAmarthyAbhAvAt.h | yathoktam.h | "sambaddhaM vartamAnaM cha gR^ihyate chakShurAdinA' iti | idAnIntanabAdhAbhAvagrahaNe.api na virodhaH | nacha bhinnaviShayayorvirodho.asti | tathA satIdAnIntanaghaTAbhAvagrAhiNA pratyakSheNa bhaviShyati ghaTa ityAgamAdervirodhaH syAditi |
uchyate | asti tAvat.h pratyakShaM vartamAnakAlInaM bAdhAbhAvamAvedayatIti parasyApi sampratipattiH | Agamashcha neha nAnA.astItyAdirUpo vartamAnameva vishvasya bAdhaM pratipAdayatIti kathaM na pratyakShaviruddhaH | astu vA.agAmibodhakatvamAgamAdestathA.api bAdho nAma traikAlikasattaniShedhaH | sa cha vartamAnakAlInasattAgrAhiNA pratyakSheNa viruddhayata eveti tatpratipAdakasyAgamAdeH kathaM na pratyakShavirodhaH | 
etenAsmatpratyakShamasmanniShThameva bAdhaM pratikSheptuM kShamate na puruShAntaragatamiti nirastam.h | ghaTAdisattAniShedharUpasya bAdhasya tatsattAgrAhiNA pratyakSheNa virodhAvashyambhAvAt.h | 
tadevaM pratyakShasya vartamAnamAtragrAhitve.apyAgamAdestadvirodho duShparihAra eva | tathA.api prasaktau vastusthitirvaktavyetyAshayavAnpratyakShasya vartamAnamAtragrAhitAniyamamapAkartumuttaraM prakaraNamArabhamANaH sAkShipratyakShasya tAvattanniyamamapAkaroti- tachchediti || 
gamyata iti vakShyamANena sambandhaH | taditi pratyakShavisheShasAkShiNamevAdhikurute bhagavAn.h bhAShyakAraH chechChabdashravaNAttarhItyadhyAhAryam.h | nottaragocharamiti | vartamAnamAtragocharamityatharH | pramANAntarANAM prAgeva dUShitatvAdityevArthaH | uttara ityatItasyApyupalakShaNam.h | yeShAM chAkhaNDa eva kAlastairapyupAdhibhedo.aN^gIkartavya eva | anyathA sarvAkhyAtapratyayAnAmaikAthyarprasaN^gAt.h | ataH svAbhAviko vaupAdhiko vA.astyuttaraH kAlaH | mA.avagAmyuttaraH kAla idAnIm.h | kinnashChinnamityata Aha- tadga iti || kathamevetyanuvartate | uttarakAlAnavagatAviti chAtharH | gamyate avagamyate | atrAtItasya kaNThato.asaN^kIrtanaM kaishchidatItamokShasyAnaN^gIkR^itatvAt.h | uttarakAlAnavagatau tatsambandhitayA mokSho.api nAvagamyata eva | visheShaNAnavagame vishiShyAnavagamasya prasiddhatvAt.h | bhaviShyati mokSha ityavagamAbhAve cha tadarthaH prayatno na syAt.h | mokShe sarvasya bAdho bhaviShyatItyetadapi na syAditi |
shukavAmadevAdayo j~nAnena muktA abhUvannahamapi mukto bhaviShyAmItyAdyavagatiH AgamAdeva bhaviShya(tIti)ti kimatra sAkShiNo.atItAnAgatArthagocharatvenetyata Aha- Agamo.apIti || 
eShA khalvAgamasya sthitiH | yatsAmAnye.anvayasAmAnyavati padArthasamUhe, pratyakShataH pramANAntareNa, siddhe sati, punaH pashchAdvisheShamanvayavisheShavantaM tameva padArthasamUhaM, gamayedityeva na punaH padArthAnapi gamayediti | nadyAstIre paJNchaphalAni santItyAdau tathA darshanAditi hishabdArthaH | kiM prAk.h padAtharsiddhayetyata Aha- kathamiti ||
yadi padArthAH prAN^.h na siddhAstarhi padAnAM teShu vAchakatvashaktigrahaNaM na syAt.h | aviditaviShayAyAH shaktergR^ihItumashakyatvAt.h | nahi kAShThamajAnankuThArasya tachChedanashaktiM j~nAtu shaknoti | 
astu padAnAM shaktigrahAya padArthaj~nAnamAvashyakam.h | atha shaktigraha eva kimartha ityata Aha- atIteti ||
atrAtItAnAgatagrahaNaM prakR^itApekSham.h | akhilamapi vAkyaM padAnAM padArtheShu vAchakatvashaktigrahe jAta evAnvayavisheShaM gamayet.h | natu tadvAkyaM padArtheShu padasamUhe.aj~nAtashaktike sati visheShaM gamayedityanvayavyatirekAbhyAM, vAkyasya vAkyArthAvagatau kartavyAyAM, shaktigraho.aN^gamiti j~nAyate.ato.asAvarthanIyaH | prakR^itavAkyAnAM chAtItAnAgatArthasaMsargabodhakatvAdatItAnAgatArtheShu luN^.hlR^iDAdyantapadAnAM shaktirj~nAtavyetyarthaH | 
astu shaktigrahAvashyambhAvaH kintu vartamAneShvevArtheShu nAtItAnAgateShvanupayogAdityata Aha- shaktishchediti || JOSHI-16
di vartamAna evArthe padAnAM shaktirgR^ihItA syAttadA vAkyam.h atItAnAgatam.h atItAnAgatArthasaMsargaM na vadet.h na pratipAdayet.h | sahakArivirahAt.h | sarvo dvandvo vibhAShayaikavadbhavatItyekavadbhAvaH | atItAnAgatArtheShvityuktasyAbhiprAyakathanametat.h | 
astvatItAnAgatArtheShvapi padAnAM shaktigrahaH | tataH kimityata Aha- yadIti || 
vartamAnAdanyatrAtItAnAgatayorapi padashaktigraho yadyaN^gIkR^itastadA saH atItAnAgatAthareShu padashaktigrahastadagrahe.atItAnAgatArthAgrahe kathaM syAt.h | na kathaJNchit.h | nirviShayAyAH shakterj~nAtumashakyatvAt.h | ato.atItAnAgatArthaj~nAnamapyaN^gIkAryam.h | 
ayamatra samudAyArthaH | vAkyaM tAvatpadArthasaMsargavisheShalakShaNaM vAkyArthameva bodhayati na padArthamAtram.h | tachchApekShate padAnAM padArtheShu vAchakatvashaktigraham.h | shaktigrahashcha padArthagraham.h | padArthagrahashcha pramANAntarAyatto na padavAkyajanyaH | itaretarAshrayAdidoShaprasaN^gAt.h | yatra chAtItAnAgatArthasaMsargo vAkyArthastatrAtItAnAgatArthagrahaNamAvashyakam.h | shukavAmadevedayo muktA abhUvannahaM cha mukto bhaviShyAmItyAdikaM cha tathA | tasmAlluN^.hlR^iDAdyantapadavAchyAnAmatItAnagatakAlatatsambandhipadArthAnAM cha grahaNamAgamenoktArthapratipattimabhilaShatA.api pareNaiShyavyam.h | nacha tatsAkShiNA vinA bhavatIti kathamatItAnAgatArthagrAhiNastasya vartamAnamAtraviShayatvamiti |
mImAMsakamatAnusAreNa shaN^kate- sAmAnyamiti ||
asAviti prakR^ivAkyaikadeshasya shabdasya parAmarshaH | sakalamapi vastu sAmAnyavisheShAtmakam.h | tatra sAmAnyAkAra eva shabdavAchyo visheShastu lakShya eveti tAvanniShyaN^kitam.h | sAmAnyaM chAtItAnAgatavisheSheShvekameva | tachcha vartamAnaM chakShurAdinA dR^iShTaM shabdashaktiviShayatayA avagatameva, anyatra kAlAntare.api, shabdo bodhayati | tatra kimatItAnAgatArthaj~nAnena | visheShANAM hi shabdavAchyatve teShAmatItAdirUpatvAt.h shaktigrahaNAyAtItAdij~nAnamapekShitaM syAt.h | nacha luN^.hlR^iDAdishaktigrahaNAyAtItAnAgatAdikAlagrahaNamaparihAryamiti vAchyam.h | tatrApi kAlatvajAtereva vAchyatvAt.h | nahi vaisheShikAdivanmImAMsakAnAM nissAmAnyaM kimapyasti | ato na shaktigrahAyAtItAdigrahApekSheti |
uttaramAha- sAmAnyeti ||
astu tAvatsarvavisheShA(ShayA)nugataM nityaM gotvAdisAmAnyameva gavAdishabdavAchvatvaM sAsnAdimanto visheShAstu lakShyA eva | tathA.apIdaM vaktavyam.h | svarUpashabdo vastusvarUpANyavagamayati na veti | neti pakShe.anubhavavirodhaH | Adye kathaM kayA vR^ittyeti vAchyam.h | na tAvallakShaNayA | vAchyArthadvAraiva(reNaiva) sakShaNAsambhavA(lAbhA)tsAmAnyasyaiva vAchyatvAt.h | svarUpANAM cha sAmAnyavarjitatvAt.h | ataH svarUpashabdo vastusvarUpANAM vAchaka ityevAN^gIkAryamiti | 
nanu sarvasAmAnyAnAM vastusvarUpAbahirbhAvAtsAmAnyavarjitaM (vastu)svarUpamiti kathamityata Aha- neti ||
satyam.h santi svarUpe sAmAnyAni | nacha tAni svarUpashabdavAchyAni | nahi sAsnAdimati piNDe vatarmAnaM pashutvaM goshabdavAchyam.h | kintu gotvameva | tadatrApi svarUpashabdasya vAchyaM sAmAnyamabhyupagachChatA svarUpatvamevAN^gIkAryam.h | tachcha nAsti | kenApi parIkShakeNa, kvachidapyanaN^gIkR^itatvAt.h | 
mA.aN^gIkAri kenApi svarUpatvasAmAnyam.h | mayA tvaN^gIkariShyate | nahi sarvairaN^gIkR^itamevAN^gIkaraNIyamityasti niyamaH | tathAtve darshanabhedAsambhavAditi vaiyAtyAdvadantaM pratyAha- svarUpaM chediti ||
svarUpamiti bhAvapradhAno nirdeshaH | tatra vastuni | kiMshabdaH prashne | evaM satyatva prashno niruttaraH syAditi bhAvaH | tatkathamityata Aha- sarveti ||
yasmAtsarveShAmanugatadharmANAmante.avasAne svattvaM svarUpatvamiShyate mImAMsakena | tasmAtkiM tatra vyAvR^ittamiti prashne kR^ite svarUpatvamityevottaraM vaktavyaM syAt.h | etaduktaM bhavati | dravyeShvatyantaM vyAvR^ittA dharmA antyA visheShA iti vaisheShikairaN^gIkR^itam.h | visheSheShvapi visheShAntarAN^gIkAre.anavasthA(syAt.h)nAt.h | tatra yathA svarUpatvameva vyAvR^ittaM tathA dravyeShvapi tadevAstu kiM visheShairiti visheShAnavaj~nAya tatsthAne svarUpatvamabhiShiJNchatA mImAMsakena kiM vyAvR^ittamiti prashne.antyA visheShA iti vaktuM na shakyata eva | apasiddhAntApAtAt.h | guNAdayastu vyAvR^ittatve.apyanugatAdhAratayA.aN^gIkR^itA anugatakalpA eva | ataH svarUpatva(mitye)meva vaktavyam.h | tasya chedAnImanugatatvAN^gIkAre kathamayaM prashno niruttaro na bhavediti |
nanu bheda eva vyAvR^itto bhaviShyati | tasyAnugateranugatAdhAratAyAshchAbhAvAdityata Aha- tata iti ||
ekasya evashabdasya tarhItyarthaH | tataH svarUpatvAdanyadbhedalakShaNaM vyAvR^ittaM yadyaN^gIkriyate | tarhi tadevAsmAkaM svayaM svarUpam.h padArtha(yadarthaM)svarUpamudAhR^itaM tatra bheda evodAharaNaM bhaviShyatItyarthaH | etaduktaM bhavati | udAharaNasyAnAdaraNIyatvAdbhedastAvannissAmAnyo.api shabdabodhyo vachanavR^ittyaivetyaN^gIkaraNIyam.h | nacha vAchakaH shabdaH shaktigrahaNe vinA.arthaM bodhayatIti tatra tasya shaktigraho.apyeShyavya iti | 
tataH kiM prakR^ita ityata Aha- evamiti || 
evamuktaprakAreNa vyAvR^ittarUpe nissAmAnye.api svarUpe vA bhede vA svarUpabhedAdishabdAnAM vAchakatvashaktigraho yadA.aN^gIkR^ito bhavettadA sa cha shaktigrahastasya svarUpAderj~nAnaM vinA kuto bhavet.h | sambandhaj~nAnasya sambandhij~nAnapUrvakatvaniyamAnna bhavedeveti tajj~nAnamaN^gIkaraNIyam.h | sarveShAM svarUpANAM bhedAnAM cha j~nAne(cha) sArvaj~namApatitamityata Aha- sAmAnyata iti || 
sAmAnyato j~nAnenaiva vyutpattyupapattiH, visheShato j~nAnAbhAvAchcha sArvaj~nAnApattirityarthaH | nanu sAmAnyavarjitasya svarUpAdeH kathaM sAmAnyato j~nAnamityata Aha- ata iti ||
sarvamapi vastvasmAbhirvisheShasAmAnyarUpaM vyAvR^ittarUpaM sAmAnyarUpaM cheShyate.ato na kAchidanupapattiH | kuta evamiShyate | ataH pUrvanyAyAt.h | yadi vyAvR^ittameva syAttadoktaprakAreNa sArvaj~namApadyeta shaktigrahAbhAvo vA syAt.h | yadi cha sAmAnyarUpameva bhavettadA vyAvR^ittabuddhayanupapattireveti | 
nanvidaM pUrvoktaviruddhamuchyate | yAvatA prAk.h svarUpAdikaM nissAmAnyameveti prasAdhyedAnIM sarvamapi visheShasAmAnyarUpamiShyata ityuchyata ityata Aha- vyAvR^ittamiti ||
yadeva vyAvR^ittaM svarUpaM tadeva visheShabalena sAmAnyaM cha syAdyatastena kAraNena padArthAnAM parasparamekadharmatA nAstIti | etaduktaM bhavati | yatprAk.h svarUpabhedAdau sAmAnyaM nAstItyuktaM tatpadArthasvarUpANAM parasparamanugataikadharmatA nAstItyabhiprAyeNa | tadabhAve.api vyAvR^itta(sya)svarUpAbhinnasya pratiniyatasya sAmAnyAkArasyAbhyupagame visheShasAmAnyarUpaM sarvamapIShyata ityuktamiti na pUrvottaravirodhaH | nachaitadayuktam.h | ekasyaiva vastuno visheShabalena vyAvR^ittAnuvR^ittabuddhijanakatvena visheShasAmAnyarUpatopapatte(tti)riti | 
evaM gotvAdisAmAnyasyAnugatatvamaN^gIkR^itya svarUpatvAdisAmAnyAbhAvAttatrashabdashaktigrahArthaM tatsvarUpaj~nAnamapekShitamityuktam.h | idAnIM gotvAdikamapi nAnugatamityAha- dharmANAmiti ||
padArthAnAM paramparamekadharmatA netyetAvadanuvatarte | samudAyavyatiriktAnAM shauklayAdidharmANAM bhedadR^iShTayA pratidharmivyAvR^ittatvadarshanAttad.hdR^iShTAntena gavAdipadArthAnAmapi parasparamekadharmatA anugatagotvAdidharmavattA netyanumAtavyam.h | ayamatra prayogaH | gotvAdikaM prativyaktivyAvR^ittaM samudAyAtiriktadharmatvAchChauklayAdivaditi | evashabdaH pratij~nayA sambaddhayate | tenAnugatabuddhibAdha iti nirAkaroti | anugatabuddheranyathaivopapAditatvAt.h | 
athavA yathAnyAsAmevAstu sambandhaH | prAbhAkarA manyante | rUpAdayo.api dharmA anuvR^ittA eva na tu prativyakti bhidyate | ataH sAdhyavikalateti | tannirAsAya bhedadR^iShTayaivetyuktam.h | anyathA bhedAdityevAvakShyat.h | shauklayAdervyAvR^ittatve.anuvR^ittapratyayo viruddhayetetyata Aha- taditi || 
shauklayamidaM shauklayamidamiti pratItau himashauklayasAdR^ishyameva himAMshushauklaye pratIyate natu tenaikyamityato na virodhaH | mA bhUdanugataM sAmAnyaM tataH kiM prakR^ita ityata Aha- ata iti ||
anugatasAmAnyAbhAvenAtItAnAgatavartamAnavyaktInAmeva vAchyatvAdagR^ihItashaktInAM cha padAnAmabodhakatvAt.h shaktigrahaNasya cha padArthaj~nAnena vinA.asambhavAdvisheShato j~nAne sArvaj~nApatterityarthaH | sarva iti | vartamAnAtItAnAgatAH | astvatItAdij~nAnApekShA shaktigrahasya | tachcha sAkShiNeti kuta ityata Aha- sarvamiti ||
evashabdo visheShAkAravyavachChedArthaH | pramANAntarAbhAvAditi bhAvaH | anumAnenAtItAdisarvasAmAnyaj~nAnaM bhaviShyatItyasya chedamuttaram.h | atItAnAgatavartamAnaM sarvamapi liN^gamanena sAdhyena vyAptamiti j~nAnApekShaM khalvanumAnam.h | nachaitajj~nAnaM sAkShiNA vinA sambhavatIti | yadvA sAkShiNo.atItAdisarvasAmAnyAkAragocharatve pramANAntaramevAnenochyate | atItAdikaM sarvaM dhUmAdi tathAvidhenAgnyAdinA vyAptamiti j~nAnapUrvakaM khalvanumAnam.h | tathAcha sAkShiNo.atItAdigocharatvAbhAve.anyasya tathAvidhasyAbhAvAdanumAnamAtrochChedaH syAditi | kiJNchAsti tAvatsarveShAM sarvashabdashaktigrahaH | anyathA "sarvaM khalvidaM brahma' iti vyavahAravilopaprasaN^gAt.h | shaktigrahashchArthagrahApekSha iti sarveShAM sAmAnyataH sarvamiti j~nAnamaN^gIkAryam.h | sAkShiNashchAtItAdisarvagocharatvAbhAve tanna syAditi |
nanvanugatasAmAnyAbhAve vyaktInAmAnantyAdvayabhichArAchcha shabdashaktigraha eva na saN^gachChate | kutastadanyathA.anupapattyA sAkShiNo.atItAdigocharatvasiddhirityata Aha- kiJNchiditi ||
tadetadvaisheShikaparIkShAyAM vyAkhyAtaprAyam.h | nanvevaM sati goshabdasya gavaye.api shaktiM gR^ihNIyAt.h | sAdR^ishyasadbhAvAdityata Aha- tattaditi ||
pUrveNAnvayaH | na yatkiJNchitsAdR^ishyaj~nAnaM shabdashaktigrahaNakAraNam.h | kintvativyAptividhuram.h | yathA goshabde sAsnAdimattvamevamanyatrAnyaditi bhAvaH | etena pUrvaH "kiJNchit.h' shabdo vyAkhyAto bhavati | 
evaM sAkShipratyakShasya vartamAnamAtragrAhitvamapAkR^itya mAnasapratyakShasyApi tadapAkaroti- pratyakShamiti ||
mAnasaM pratyakShaM chAtItArthagocharameva yatsmR^itikAraNamiti | yadetyuttaravAkye sambaddhayate | pUrvAnubhavAnadhikaviShayAyAH smR^iteH prAmANyameva durlabhaM kuto mAnasapratyakShajatvamityata Aha- (yadeti)tadeti | 
yadA yasmAt.h atItatvavisheShitam.h arthaM smR^itirviShayIkarotIti sheShaH | tadA tasmAtsmR^itipramANatvaM siddham.h | atItatvavisheShitArthaviShayatve.api kathaM smR^iteH pramANatvamityata Aha- Adhikyamiti ||
yasmAtsmR^itiviShayIkR^itamatItatvaM vartamAnatayA.anubhUtArthAdadhikyamiShyate sarvaistasmAtsmR^itermAnatA kathaM na syAt.h | mAnatve cha mAnasapratyakShajatvaM kathaM na syAditi chArthaH | api chAnadhigatArthagantR^itvaM pramANalakShaNamaN^gIkR^ityedaM smR^iteranubhavAdhikaviShayatvaM vyutpAditam.h | vastutastu nedaM lakShaNam.h | kintu yathArthatvameva | tachchAsti smR^iteranubhavasiddham.h | bAdhakapratyaye hi sati tanna bhavet.h | nachAsAvatrAstItyAha- bAdhashcheti ||
chAkShuShAdipratyakShe.api na vartamAnamAtragrAhitvaniyama iti bhAvenAha- mAnatvamiti ||
sarvo.api hi parIkShakAstadbalenAtmAdeH sthAyitvaM sAdhayanti | tataH kiM prakR^ita ityata Aha- atIteti ||
atItatvavartamAnatvadharmavishiShyArthaviShayetyarthaH | dR^ishyate sAkShiNA | so.ayamiti hi pratyabhij~nAkAro.anubhUyate | sA cha chakShurAdinaiva jAyata iti bhAvaH | 
atha matam.h | pratyabhij~nAyAM chatvAraH pakShAH sambhavanti | anubhava eveti vA smR^itireveti vA smR^ityanubhavarUpaM j~nAnadvayamiti chaikameva j~nAnamaMshe smR^itiraMshe.anubhava iti veti | tatra na tAvadAdyaH | tathAtve hyahamityeva syAnna tu sa iti | nApi dvitIyaH | tathA sati sa ityeva syAnna tvayamiti | vakShyamA(Na)No doShashcha syAt.h | atha uttaraM pakShadvayamevAN^gIkaraNIyam.h | tathAcha sa ityaMshasya smR^ititvAnna chAkShuShAdipratyakShasyAtItaviShayatvamityata Aha- nacheti ||
smR^itireva (mAtrA) smR^itimAtrA smR^itimAtrArdhaM yasyAH sA tathoktA smR^ityanubhavarUpaikadeshasamudAyarUpA tathA smR^ityanubhavAtmakaikaj~nAnarUpA cha netyarthaH | kuto netyataH prathamapratij~nAyAM hetumAha- tadidaMtveti ||
tattvedantvagrahayorekatvAnubhavAt.h | grahagrahaNenAnubhavatvaM sUchayati | dvitIyapratij~nAyAM hetumAha- tadidantveti | tattvedantvagrahasyaikatvAnniraMshatvAt.h | etaduktaM bhavati | pratyabhij~nA na smR^itireveti pareNApyuktam.h | nApi j~nAnadvayarUpA | tattAvata evedantAyAM mAnAbhAvaprasaN^gena kShaNabhaN^gabhaN^gAsiddheH | nacha smR^ityanubhavarUpamekameva j~nAnam.h | ekatve dvirUpatAvirodhAt.h | tasmAdanubhavarUpamekameva vij~nAnaM saMskArasachivena chakShurAdinA jAtatvAtsoyamityAkAraM bhavati | yathA khalu shuklaharitapItAdirUpANAM chitrarUpArambhakatvam.h | yathA vA doShasahakR^itAnAmindriyANAM viparyayahetutvam.h | tathA saMskArasachivAnAmindriyANAM pratyabhij~nAhetutvaM bhaviShyatIti ko doShaH | nacha saMskArasya svatantrasya j~nAnahetutvam.h | smR^itermAnasapratyakShajatvAN^gIkArAditi | 
tachchennottaragocharamityAdinoktamarthamupasaMharati- ata iti ||
vartamAnaikaniyamaH vartamAnamekameva viShayIkarotItyevaMrUpo niyamaH | 
pramANaprameyapramAtR^ibhedaM vishvamabAdhyamiti yaduktaM tadupasaMhariShyannarthagatAyA j~nA(tatAyAH prAkaTyAparaparyAyA)tattAprAkaTyasamAkhyAyAH pramiteshchaturthyA vidyamAnatvAtkathaM trividhaM vishvamityAshaN^kAM tAvatpariharati- nacheti ||
pramitirnAma vastu nAstyeva tatra mAnAbhAvAt.h | nanu kathaM mAnAbhAvaH | "pramAtA cha prameyaM cha pramANaM pramitistathA' ityAderAgamasya vidyamAnatvAdityata uktam.h- pramANato.anyeti || dvividhaM pramANaM karaNaM phalaM cha | (atra) tatra pramANashabdena karaNamabhidhAya pramitishabdena phalarUpapramANamevochyate | natu tato.anyA pramitiriti | asti tAvadarthaj~nAnayovirShayaviShayibhAvaniyamaH | nachAsau sattayA kAraNatvena vA.ativyApteH | nApi tAdAtmyasArUpyAbhyAm.h | asambhavAt.h | yatra j~nAne yo.artho.avabhAsate ta(trAsau)syAsau viShaya ityatra saptamyarthAnupapattiH | tasmAdyena yasyAtishaya utpadyate tasyAsau viShaya ityaN^gIkAryam.h | tathA chArthasya viShayatvasiddhaye j~nAnajanyo.arthagato.atishayaH sarvathA.aN^gIkArya iti kathaM mAnAbhAvaH | maivam.h | tathA satyatItAnAgatayorj~nAnaviShayatAbhAvaprasaN^gAt.h | na hyasati dharmiNi tatra dharmotpattiH sambhavati | 
atha karaNasambhavAttatra viShayatvamityuchyate tarhi vartamAne.api tathA sambhavAnna j~nAtatA kalpanIyeti | tadidamuktaM kutrachiditi | atItAdivadvartamAne.api nAstItyarthaH | 
kiJNcha j~nAnaM svaviShaye j~nAtatAmupajanayati yatra kvachidvA | dvitIye.atiprasaN^gaH | Adye j~nAtopajananAtprAgevArthasya viShayatvasiddhervyarthaM tatkalpanamityAha- kimetayeti ||
api cha j~nAtatAyAmapi j~nAtatotpAdo.aN^gIkriyate na vA | neti pakShe j~nAnaviShayatvaM na syAt.h | Adye.anubhavAnArUDhaM j~nAtatApravAhamaN^gIkurvANasya kalpanAgauravaM syAdityAha- kalpanAyA gauravAchcheti ||
atha j~nAtatA j~nAtatAntaramantareNaiva viShaya iti kalpyate | tadA.api kalpanAgauravameva | 
etena j~nAnaM svaviShaye kiJNchitkaroti kriyAtvAdgamanavadityanumAnamapi nirastam.h | j~nAnamAtrapakShIkAre.atItAnAgataj~nAtatAj~nAneShu bAdhAt.h | anyathA tatraiva vyabhichArAditi |
nanu j~nAto ghaTaH prakaTo ghaTa ityarthavisheShaNatayA j~nAtatA pratyakShamIkShyata ityata Aha- mayeti ||
j~nAnameva mayaitajj~nAtamiti j~nAnagocharam.h | kriyA hi kartR^isthaiva yadA kartR^iprAdhAnyena vyavahriyate tadA kartR^idharmatayA pratIyate | yathA devadatto ghaTamichChati dveShyIti | yadA tu karmaprAdhAnyena tadA taddharmatayA | yatheShyo dviShya iti | yadA punaH svaprAdhAnyena tadA svatantraiva | yathechChA dveSha iti | evAmAtmagatameva j~nAnaM viShayadharmatayA.avabhAsata iti kimanupapannam.h |
nanu cha j~nAnaM tAvanna pratyakSham.h | tathAhi | na tAvatpUrvabhAvino j~nAnasya j~nAnaM viShayaH | tathA sati j~nAsyAmItyeva(meva) syAnna tu jAnAmIti | nApyAgAminaH | tathAtve hyaj~nAsiShamityeva syAt.h | nacha sahabhAvij~nAnAntaramasti | tato j~nAtatAlakShaNakAryeNaivAnumAtavyamiti kathaM sA nAbhyupagamyata ityata uktam.h- sAkShiNamiti || sAkShiNo nityatvAnnoktadoShaH | sa cha svaprakAsha iti | anupalambhabAdhitA cha j~nAtatetyAha- tato.anyeti || 
prathamaj~nAne hi shuddha evArtho j~nAyate na j~nAtatAvishiShyaH | tadAnIM tasyA ajAtatvAt.h | tAmutpAdya punastadvishiShyamarthaM viShayIkarotIti pakShe viramyavyApAraprasaN^gAt.h | nacha prathamaj~nAnaviShayIkR^itAdadhiko.artha uttaraj~nAneShu chakAsti | j~nAta ityatra tu j~nAnaM viShaya ityuktameveti |
idAnImIshatajj~nAnetyAdinoktamarthamupasaMharati- mAneti ||
tattasmAnmAnAdibhedena trividhameva vishvaM tasya kvachidapyuchChittirbAdho nA(stI)styevetyarthaH | prakR^ita(manusa)mupasaMharansvapnasya mithyAtvaM hetvantareNa dUShayati- svApnAnAmapIti ||
cho hetau | yasmAtsvapnAnAmapye(te)ShAM mAnamAtR^iprameyANAM kvachitkAle na bAdho dR^ishyate ataH svapno mithyA naiveti sambandhaH | na kevalaM bAhyaprapaJNcha ityaperarthaH | svapnAdutthitasya nAtra gajo.abhUdityAdinA bAdhadarshanAtkathametadityata Aha- jAgrattvamAtramiti ||
anyathA avidyamAnatvena | vyAkhyAtaprAyametat.h | yattUktaM ratho.ayamityAdi, tatpariNAmitAmAvedayati | na bAdhamiti vakShyate | "na tatra rathAH' ityAdishrutistu tatprAgabhAvam.h | 
nanu svApnapadArthAnAM jAgrattvaM yadi bhramasiddhaM bAdhitaM cha tadA teShAM mithyAtvamavarjanIyam.h | svApnagajAdayo mithyA bhramaviShayatvAdbAdhaviShayatvAchcha shaktirajatavadityanumAnAditi chetkimidaM bhramaviShayatvamAropyatayA vA.a.aropAdhiShThAnatayA vA sAdhAraNaM vA | tathA bAdhaviShayatvamapi kinniShedhyatayota niShedhAdhikaraNatayA.atha sAdhAraNam.h | ubhayatrApi dvitIyatR^itIyayordoShamAha- jAgradvaditi ||
jAgratA dR^iShTaM shuktyAdikaM yathA tathetyarthaH | yathA shuktikAderAropabAdhAdhiShThAnatve.api na mithyAtvaM tathA svApnAnAmapItyanaikAntyamityarthaH | nanu jAgaropalabdhasya shuktyAderapyanenaiva hetunA mithyAtvamasmAkaM siShAdhayiShitameveti kathaM tatrAnaikAntikatvamityata Aha- jAgraditi ||
evaM tarhi jAgratsvapnashchAtmavannaiva mithyetyarthaH | 
tadvivR^iNoti- kvachiditi ||
kShaNiko.ahamityAdi bhramagocharaH | upalakShaNaM chaitat.h | na kShaNiko.ahaM sthira eveti bAdhagocharashchetyapi draShyavyam.h | svapne jAgarite tatheti | tatropalabdhAH padArthA api na mithyetyarthaH | ubhayapakShIkAreNAnumA(ne.apyA)nasyAtmani vyabhichAro.aparihAyar iti |
nanu kShaNikatvAdinA pratipanna AtmA.api mithyeti kathaM tatra vyabhichAra iti chet.h | kiM kShaNikatvAderAropitasya 
mithyAtvAdevamuchyate utAtmasvarUpasyaiva | dvitIye tvapasiddhAntaH sphuTa eva | AdyamAshaN^kaya dUShayati- yadIti ||
evaM tarhyAropitAkArasya mithyAtvaM sAdhyamityuktaM syAt.h | tathAcha siddhasAdhanatvaM jAgratsvapnAvagatArtheShvAropitAkArANAM mithyAtvasyAsmAbhirapyaN^gIkR^itatvAt.h | AropyatayA niShedhyatayA vA bhrAntibAdhaviShayatvaM heturityAdyapakShe doShamAha- abAdhiteti ||
jAgrattvAdeH rajatatvAdeshcha bAdhAduttaramapyabAdhitatvena gajAdeH shuktyAdeshchAnuvR^itteH svapnAderuktavidhA bhrAntatA bAdhyatA cha kutaH | tathAcha svarUpAsiddhiH | yathA khalu bAdhottarakAlamapyanuvartamAna AtmA nAropyo nApi bAdhyaH | tathA svapnajAgarAvapi | tayorapyadrAkShamevAhaM gajamityAdyanuvR^itteriti |
anukUlapramANAbhAvAtpratikUlapramANabhAvAchcha bhrAntiviShayatvAdihetunA jAgratsvapnayormithyAtvAnumAnamanupapannamityAha- nacheti ||
vishvamityubhayavidhaM vivakShitam.h | bhrAntatve mithyAtve | yadvA bhrAntiviShayatvAdihetudvayasyAsiddhiM prakArAntareNa sAdhayitumidaM vAkyam.h | bhrAntasya i(mi)ti bAdhyatvasyApyupalakShaNam.h | yatastasmAdityupaskartavyam.h | tad.hbhrAntatA tasya dvividhasyApi vishvasya bhrAntiviShayatA | 
dR^ishyatvAdihetunA svapnajAgarayobhrAntatvAdisAdhanAtkathamasiddhirityAshaN^kAM parihartuM bhrAntatvaM prakArAntareNa dUShayati- kiJNcheti || 
bhrAntatvavAdI dR^ishyatvAdinA dvividhasyApi vishvasya bhrAntatvAdikaM (sA tvaM) sAdhayan.h | svamatasyeti | svapratij~nAtharm.h | niyatamiti | anyathA tatrAnaikAntyApatteriti bhAvaH | 
na kevalaM pareNa svavyAptisiddhaye svapratij~nAtArthasya bhrAntatvAdikamaN^gIkaraNIyam.h | kintu vayamapi tadaN^gIkurma ityAha- tatreti ||
parapratij~nAtArthasya bhrAntatvAdau vAdinoH vAdiprativAdinoH | etachcha vakShyamANAnumAnasyAnyatarAsiddhinirAsArthamiti boddhavyam.h | tataH kimityata Aha- tena cheti ||
na kevalamuktapramANaiH kintu vishvabhrAntatvAderbhrAntatvAdihetunA cha vishvamabhrAntameva tathA.abAdhyameva bhaviShyati | tatra vyAptiM sUchayati- bhrAntatveti ||
tadetau prayogau bhavataH | vishvamabhrAntaM bhrAntabhrAntatvAt.h | tathA vishvamabAdhyaM bAdhyabAdhyatvAt.h Atmavaditi | apavyAkhyAnadUShaNasya prayArejanamAha- asheSheti ||
tanmatamiti | svApnajAgaraprapaJNchasya mithyAtvaM pratipAdayanmatam.h |
syAdetat.h | vishvasya bhrAntatvAdikamivAbhrAntatvAdikamapi mithyA kinna syAt.h | na chaitadaghaTitaM durghaTatvasya bhUShaNatvAdityAshaN^kAM pariharanmandametadasmadIyaM tanmataheyatAvyutpAdAnaprasakterabhAvAditi solluNThamAha- yeneti ||
bhrAntitvAt.h bhrAntiviShayatvenAN^gIkR^itatvAt.h | durghaTatvasya bhUShaNatvAt.h bhUShaNatvenAN^gIkR^itatvAchcha | kevalamunmatto.api sAkShAdunmatto.api na punarunmattakabIjAdyadanenonmattaH | na hyunmattaH svamataM bhrAntaM durghaTaM cheti svayameva manyate | tarhi kathaM loke pravR^ittamityata Aha- Isheti ||
mahonmattairiti hetvantaram.h | 
sUtravyAkhyAnamupakramyApavyAkhyAnasya heyatAvyutpAdanamasaN^gatamityataH svavyAkhyAnadArDhyArthamityAshayavAnuktaM sUtrArthaM vivR^iNvanmAyAshabdArthaM tAvadAha- ata iti ||
ata iti | anyathA vyAkhyAnasya duShyatvAt.h "mAyA vayunamabhikhya' iti praj~nAnAmasu pAThAditi bhAvaH | mAyAyAH sandhyakAraNatvaM vakShyate | tatra jaivI praj~nA kIdR^ishaM kAraNamityata Aha- upAdAnameveti ||
sandhyasyeti sheShaH | na kevalaM jaivIpraj~nA.atra mAyA | kintvaishvarI cha | sA cha sandhyasya nimittamevetyAha- nimittamiti ||
praj~nAshabdashchAtra lAkShaNiko vAsanArtha iti vakShyati(te) | tachcha vyAkhyAnaM nobhayasAdhAraNamityAshayenoktaM mukhyeti | Ishvarapraj~nA mukhyaiva jIvapraj~nA tu lAkShaNikI | 
mAyAmAtrapadaM vyAkhyAti- nirmitamiti ||
tAbhyAmeveti sambandhaH | tena tushabdo vyAkhyAto bhavati | yathAsaN^khayenAnvayaparihArArthamuktam.h- saha pR^ithageveti || chashabdastasmAdityarthe | Iryate sandhyamiti sheShaH | saha pR^ithagityuktaM vivR^iNoti- ubhAbhyAmiti ||
jIveshvarapraj~nAbhyAM mAtaM nirmitamaishvaryA praj~nayA trAtaM yasmAttataH saha pR^ithagityuktam.h | dhAtusamudAyAdAto.anupasarge ka iti kaH 
| adibhUmyAM hutajiti yathA | yadyapyekasmAdeva dhAtostrapratyayaH shakyaH katarum.h | tathA.apyadhikArthalAbhAyaivaM kR^itam.h | sautratvAnnirdeshasya karmaNi pratyayaH | ghaJNarthe kavidhAnamiti vA | nanvidaM pUrvAparaviruddham.h | pUrvaM hi jIvavAsanopAdAnakaM sandhyamityuktam.h | idAnIM tu praj~nopAdanakamiti | maivam.h | praj~nAshabda(syApi vA)sya vAsanopalakShaNatvAt.h | 
atha praj~nAyA vAsanAyAshcha kaH sambandho yena lakShaNA syAdityata Aha- praj~nAtmakamiti || 
yena kAraNena manaH praj~nAtmakaM praj~nopAdAnaM, vAsanAshcha manorUpA manaupAdAnakAH tenaitayorekakAraNatvalakShaNasambandhena lakShaNopapadyata iti sheShaH | praj~nAvAsanayomarna upAdAnamityetatkuta ityata Aha- dhIriti ||
shrutAvitishabda AdyarthaH | tena vAsanAyA api manovikAratvaM labhyate | iti tviti sambandhaH | iti shrutishchashabdAdanyA chAha praj~nAdermanovikAratvam.h | aJNjasA spaShyam.h | etenAtmakAryatvaM vadanto nirastA bhavanti | bAhyArthaj~nAnasya tadAnImabhAvAdasatashchopAdAnatvAnupapatteH mukhyArthatyAgaH | yadi cha vAsanAmAtramiti mukhya eva prayogaH kriyeta tadeshvarapraj~nA na saN^gR^ihItA syAtpR^ithagubhayagrahaNe cha gauravaM syAt.h | ato mukhyAmukhyavivakShayobhayasya lAghavena grahaNAya mAyAmAtramityuktam.h | ata eva mAyaiva mAyAmAtramiti na vyAkhyAtam.h | sandhyasya nimittakAraNabhUtayeshvarapraj~nayA tAdAtmyAbhAvAt.h | 
nanu praj~nAvAsanayorasti kAryakAraNabhAvaH sambandhaH | sa eva lakShaNAbIjamastu | kiM dvayormanaHkAryatvavarNanenetyata Aha- chiditi ||
na kevalaM svapnaM kintvimAH sAMsArikIH sarvA apyavasthAstena manasaiva sarvadA jIvaH pashyati | ataH pradhAnatvAttad.hdvAraka eva sambandha AdaraNIyo nAparaH | manashcha kechana jaDameva manyante | apare tvachetanamevAropitachaitanyam.h | tannirAsena svarUpaM kathayati- chidachinmishrameveti ||
yadityadhyAhAryam.h | kevalamachetanasya ghaTAdivadevambhAvAsambhavAchchaitanyAropasya nirAkR^itatvAchchidachinmishramevAN^gIkAryam.h | bhavanti chAtrAgamAH | yadi manasA sarvAvasthAprAptistadA mokShe.api tasya bhAvA(dava)devAvasthAssyurityata uktaM yAvatsaMsR^itistAvadeva jIvasyopakArApakArau karotIti | kAtsnaryenAnabhivyaktasvarUpatvAditi vyAkhyAti- manovikArA iti ||
yadyasmAtsvApnA viShayA manojanyavAsanAvikArA ata eva hi te bAhyavat.h sthUlAH na bhavanti saMvR^ite deshe.avakAshAnarhA na bhavanti | teShAM tathA bAhyavatkvachitspaShyatA bAhyArthakriyAkAritA nAsti | yadvA yasmAtte bAhyavatsthUlA na bhavanti tathA teShAM kvachitspaShyatA nAstyataH svApanA viShayA manovikArA iti yojanA | yathA chaitattathoktaM purastAt.h |
nanu (cha) svApnakAminIsambhogAdeshcharamadhAtuvisargAdibAhyAtharkriyAkAritAdarshanAdbhAgAsiddhirityata Aha- kvachiditi ||
te svApnA viShayAH kvachitspaShyA api syureva | tathA.api tadatiriktapakShIkaraNenAdoSha iti bhAvaH | evaM tarhi tasyAMshasya vAsanAmayatvaM na syAdityata Aha- vAsaneti ||
sA cha mAnasI vAsanA siddhA | aspaShyatA.abhAve.apyasthUlatvasya sattvAditi bhAvaH | ata eva sautro heturdvedhA vyAkhyAtaH | tadanena deshakAlanimittasampattiH svapne nAstIti yaduktaM tadvAsanAmayoktyA nirastam.h | ata eva sR^iShTishruterbhAktatvavarNanamapAstam.h | prAj~nasya nirmAtR^itvaM cha na vR^ithA tvAjyam.h | svayaM vihatyetyAdyApIshvaraviShayamanyatra vyAkhyAtam.h | svapnanirmANe shubhAshubhayogApattiriti chAsaN^gatam.h | vyAptyabhAvAt.h | jIvasya brahmabhAvopadesha iti cha sArvaj~nAdeH pAramArthikatvasamarthanAdayuktam.h | viyadAdiprapaJNchasya mithyAtvakathanaM cha tatsatyatvopapAdanAnnirastam.h |
|| iti shrImannyAyasudhAyAM sandhyAdhikaraNam.h ||JOSHI-17
| atha shrImannyAyasudhAyAM parAbhidhyAnAdhikaraNam.h ||
|| OM parAbhidhyAnAttu tirohitaM tato hyasya bandhaviparyayau OM || parakR^itasyApavyAkhyAnatAM pratipAdayituM parAbhidhyAnAditi sUtratAtparyamAha- Isheti ||
sandhyamiti sheShaH | na kevalaM svapnaH kintu tattirodhAnamapIshvarechChAdhInamityeSha evArtho.anena sUtreNochyate nAnyaH | jIvasyeshvarAMshatAyA aprAmANikatvasya dvitIye.abhihitatvAt.h | nacha j~nAnaishvaryashaktI brahmaNastAttvikatayA pareNAN^gIkR^ite | kiJNcha dehayogAttirohitamityetAvatA.alam.h | anyadasaN^gatameva | kiJNcha dehayogashchettirodhAna (eva) hetustadA suptipralayayorAvirbhAvaH syAt.h | avidyAdyupalakShaNametaditi che(detadapi ta)t.h atha tathaiva kinnoktamityAstAM vistaraH | yadi svapno.antardhatte kathaM tarhi punastatpratItiriShyata Aha- vyajyate cheti ||
etena parakIyaM bAdhakathanaM nirastam.h | vyaktistirodhAnaM cha na j~nAyata ityato.adhikaraNadvayArthamupasaMharati- sR^iShTvaiveti ||
evashabdenAropaM vArayati | darshayitvetyapi draShyavyam.h | tasya cha vAsanAmAtratAM nItvA kR^itvA | anyathA dvitIyA syAt.h | antardhApayati adarshanaM gamayati | tasya jIvasya vAsanAbhiriti vA | tasyAntardhApayatIti vA | 
|| iti shrImannyAyasudhAyAM parAbhidhyAnAdhikaraNam.h ||
|| atha shrImannyAyasudhAyAM bodhamohAdhikaraNAni ||
|| OM tadabhAvo nADIShu tachChaterAtmani ha OM || OM ataH prabodho.asmAt.h OM || OM mugdhe.ardhasampatti parisheShAt.h OM || atra yajjIvabrahmaNorekatvaM pareNa varNitaM tatsUtrAkSharApratItaM tadviruddhaM chApekShaNIyameveti j~nApayitumadhikaraNatrayasya tAtparyamAha- suShuptIti ||
suShuptibodhAdeH kAraNAntaradarshanAtkathametadityata uktaM svavashastadvashamiti | svatantro.apIshvaro lIlayA tAni kAraNAnyupAdAya jIvaM tadvashatAM nItvA suShuptyAdikaM prApayatItyatharH | etachcha bhAShyAdau spaShyam.h | 
|| iti suShuptibodhamohAdhikaraNam.h ||
|| atha karmAnusmR^ityadhikaraNam.h ||
|| OM sa eva cha karmAnusmR^itishabdavidhibhyaH OM || kechidevaM vyAchakShate | suShuptau brahmasampanno ya eva jIvaShaH (kiM) sa evottiShThatyutAnyo.apIti saMshaye mahAjalanidhau kShiptasyodabindoriva brahmaNaikIbhUtasyoddharaNAsambhavAdaniyama iti prApte samAdhIyate | sa evottiShThati, yaH suptaH | kutaH | karmasheShasamApanAtpratyabhij~nAnAchChabdebhyo vidhibhyashcha | suptasya muktatvApattyA vidhyanupapatteriti | tadetadapavyAkhyAnamiti sUchanAyAdhikaraNatAtpayarmAha- nAnya iti ||
svapnAdInAM parameshvarakR^itatve.abhihite kiM deshakAlAntare.anyo.api kartA.astyuteshvara eveti saMshaye laukikeshvarANAM deshakAlavyavasthayaishvaryadarshanAdayamapi tathAvidha iti prApte | sa eveshvaro.asya svapnAdeH kartA natu deshakAlAntare.anyaH kashchanetyeSha evArtho.atra pratipAdyata iti | nahi yaH suptaH sa evottiShThatyanyo veti kasyachitsaMshayo.asti | nacha suptasya brahmaNaikyaM pramANadR^iShTamiShyaM vA parasyeti yatkiJNchidetat.h | lAghavArthaM kramollaN^ghanena vyAkhyAnamiti bo(ddhavya)dhyam.h | sUtrakR^itA cha svapnAdivanna mohaH svatantrAvastheti j~nApanAya vyavadhAnaM kR^itamiti |
|| iti karmAnusmR^ityadhikaraNam.h ||
|| atha sthAna(to.apya)bhedAdhikaraNam.h ||
|| OM na sthAnato.api parasyobhayaliN^gaM sarvatra hi OM || kechididamitthaM vyAchakShate | dvirUpaM brahma shrUyate sarvakarmA sarvakAma ityAdau savisheShamasthUlamanaNvityAdau nirvisheSham.h | tatra kimubhayarUpaM brahma pratipattavyamutAnyatararUpam.h | yadA.apyanyatararUpaM tadA(.api) kiM savisheShamuta nirvisheShamiti saMshaye dvividhashrutyanurodhAdubhayarUpameva brahmeti prApte idamuchyate | na tAvatsvata eva parasya brahmaNa ubhayarUpatvaM sambhavati virodhAt.h | astu tarhi sthAnataH pR^ithivyAdyupAdhiyogAt.h | maivam.h | na hyupAdhiranyadanyathAkaroti kintvavidyopasthApitAH pR^ithivyAdyupAdhayo bhramamupajanayanti | atashchAnyataraparigrahe.api nirastasamastavisheShameva brahma pratipattavyam.h | sarvatrAshabdamasparshamityAdivAkyeShu tathAbhUtameva hi brahmopadishyate | na bhedAditi chenna pratyekamatadvachanAt.h | na nirvisheShameva brahma | chatuShpAdbrahma ShoDashakalaM brahmetyAdau bhedenopadeshAditi chenna | yashchAyamasyAM pR^ithivyAmityAdinA pratyupAdhi bhedAbhAvavachanAt.h | api chaivameke | neha nAnA.asti kiJNchanetyAdau bhedadarshananindApUrvakamabhedameke shAkhinaH samAmanantIti |
tadidaM vyAkhyAnaM samyagvyAkhyAnenaivApahastitaM bhaviShyati kiM punaH prayatnenetyAshayavAnvyAkhyAnamevArabhate | 
sarvasharIreShu, pratisharIraM cha dakShiNAkShyAdisthAneShu, sthitaH paramapuruShaH svapanAdyavasthAH pravartayatItyuktam.h | tatra sarvatra sthitaH kimeka evota parasparaM bhinna iti saMshaye yadyugapadbhinnasthAnaM tadbhinnaM dR^iShTam.h | yathA ghaTAdi | bhinnasthAnashchAyamityato bhinna eva bhavet.h | bhinnAnAM cha tAratamyamanugrAhyAnugrAhakabhAvashchopalabdha iti tatprasaN^go.apIti kathaM sa eva chetyuktamiti prApte prativihitaM sUtrakR^itA na sthAnato.apIti | tadvayAchaShye- neti ||
atra sthAnashabdastadbhedasyopalakShaNa ityuktaM bhavati | saptamyarthe tasiH | AdyAdibhya upasaN^khayAnAt.h |
bheda iti vadatA "ubhayaliN^gam.h' ityetadbhinnasvarUpatvamiti vyAkhyAtam.h | sthAnAnAM suranarAdisharIrANAM tatrApi dakShiNAkShyAdInAM bhede satyapyasya tatra tatra sthitasya pareshituH kashchit.h anyonyAbhAvalakShaNo hInAdhikatvarUpo.anugrAhyAnugrAhakatvarUpo vA, bhedo nAsti | kuta ityataH sarvatra hItyuktaM vyAchaShye- sarvatreti ||
sarvatra sthAneShu nirbhedashchetyapi draShyavyam.h | asheShadoShojkhashchAsau pUrNakalyANachidguNashcheti vigrahaH | kalyANA vinAshAdirahitAH | yadvA guNashabdo duHkhAdiShvapItyataH kalyANetyuktam.h | chichChabdAtparata AdipadamadhyAhAryam.h | athavA chidrUpA na tvachetanA ityatharH | "sarveShu bhUteShvetameva brahmetyAchakShate' ityAdau paramAtmA shrUyate yata iti sheShaH | 
OM na bhedAditi chenna pratyekamatadvachanAt.h OM || uktamarthamAkShipya samAdhAtuM sUtraM na bhedAditi | nirbhedaM sarvatra sarvadoShadUraM sakalaguNaparipUrNaM brahmeti nopapadyate | "kAryakAraNabaddhau tau' ityAdishrutipurANAdivAkyairbhinnatvadoShitvAlpaguNatvAderbhedashabdopalakShitasyoktatvAdityAkShepArthaH | neti parihArAMshaM vyAchaShye- tadviruddhaM tviti ||
yattu vAkyaM tasyoktArthasya viruddhaM pratIyate tattatra uktaviruddhe kvachidarthe mAnaM naiva bhavetkintvanya eva tasyArthaH pratipattavyaH | kuta ityataH pratyekamatadvachanAdityuktam.h | tadanupapannamivAbhAti | sarvatra hItyuktasya pratipakShachodanAyAM punastanmAtropanyAsasya vyarthatvAt.h | atastAtparyamAha- mahAtAtparyeti ||
sakalasmR^itItihAsapurANAnAM parameshvarasyAsheShadoShadUratve samastaguNaparipUrNatve cha yanmahAtAtparyaM tadvirodhena tat.h vAkyaM atra bhagavato doShitvAdau kathaM mAnaM bhavet.h | tushabdo mahAvAkyatvAvAntaravAkyatvalakShaNavisheShArthaH | dR^iShTaM hi nirNItamahAvAkyArthaviruddhasya tadavAntaravAkyasya tatrAprAmANyam.h | yathA svargaprayojanAgnihotraparamahAvAkyArthaviruddhasya yadyamuShminlloke.asti vA na vetyAdestadavAntaravAkyam.h | tadatharpratipattihetutvAt.h | 
syAdetat.h | yadi parameshvarasya sakalaguNaparipUrNatve nirastasamastadoShatve cha vedAdInAM mahAtAtparyamityarthaH pramANavAnsyAt.h | tadeva tu na pashyAma ityata Aha- duHkheti ||
mokShahetutveneti vaktavye duHkhApyayetyAdivachanaM vAdivipratipattermokShasvarUpanirUpaNArthamAtyantikaduHkhanivR^ittirniratishayasukhAbhivyaktishcha muktiriti | yadvA.apradhAnaprayojanasvargAdisaN^grahArthamidam.h | itthambhUtalakShaNe tR^itIyA | duHkhApyayasukhAvAptihetutvenaiva taddhetutvaM yathA nirvahettathaiva, mAnaM kasyachidarthasya pratipAdikA bhavet.h | vedavAgiti smR^ityAderupalakShaNam.h | 
etaduktaM bhavati | shAstreNa hi viShayaprayojanavatA bhAvyam.h | pramANatvAtparArthatvAchcha | tatra yadA viShayaH sandigdhaH prayojanaM cha nishchitaM tadA, nishchitena prayojanenAnishchito viShayo nishchetavyaH | nahi shAstraM sAkShAtprayojanasya kArakam.h | kintu viShayapratipAdanadvAraiva | tathAcha tatprayojanaM yasminj~nApite sampadyate sa eva viShayo.avadhAryate | anyathA viShayaprayojanayorasambaddhatvena shAstrasyAnupAdeyatA.a.apatteH | vedAdeshcha mokSha eva pradhAnaM prayojanam.h | "teShAM duHkhaprahANAya shrutireShA pravartate' ityAdeH | svargAdikaM chApradhAnam.h | ataH sa eva viShayaH kalpanIyo yasminj~nA(pi)te mokShAdikaM sampa(dyata iti)dyeteti |
tataH kimityata Aha- taditi ||
tat.h duHkhApyayAdirUpaM kaivalyam.h | IshAnAt.h viShNoreva bhavennAnyasmAt.h | sa hi tasyeShye nAnyaH | astu tarhi sa eva viShayaH kiM guNapUrNatvAdinetyata uktaM prasannAdeva nAnyathA na j~nAtamAtrAditi | 
tato.api kimityata Aha- prasannateti ||
viShNoH prasannatA cha tadIyaguNotkarShaj~nAnAdeva kevalaM nirdoShatAparij~nAnAchcha bhavati | hishabdaH pramANaprasiddhiM dyotayati | tachcha vakShyate | kevalashabdo.avadAraNArthaH | nAnyena kenachidityetatpratirUpeNAlpaguNatvAdij~nAnena karmAdinA vA netyarthaH | tathAcha mokShAdiprayojanena shAstreNa tatsAdhanabhUtaM bhagavadguNotkarShanirdoShatAj~nAnameva jIvAnAmutpAdanIyamityataH sakalaguNaparipUrNe nirastasamastadoShe nArAyaNa evAsheShashAstrasya mahAtAtparyamityavasIyate | 
syAdetadyadi tadIshAnAdityAdinoktaM prAmANikaM syAdityatastatrAgamavAkyAnyudAharati- yo mAmiti ||
bR^iMhitashabdena pratyekamapi guNAnAmanavadhikatvamAchaShye | asheShAbhyadhikaM guNairdoShabhAvaishcha sarvottamam.h | sa eva mAM vijAnAti | anyaj~nAnasya matprasAdAhetutvAt.h | "yo mAmevam.h' ityanena "kR^itakR^ityashcha bhArata' ityantaM bhagavadvAkyaM saN^gR^ihNAti | evaM samastairguNairdoShAbhAvaishcha | kSharAkSharottamo hi puruShottamaH | sa sarvavidityAdistutyA prasannatA dyotyate | sarvabhAvena savareNa prakAreNa | anyathA vyAghAtAt.h | kR^itakR^ityo muktaH | "kiM mAm.h' ityanena "abhaI3idamekameka asmi naiShpaLabhI dvA kimau trayaH karanti | khalae na parShAnpratai hanmai bhUraikimmaA nindantai shatravo.anaindrA' (R^i.10-48-7) iti 
shrutimupAdatte | idamekaM vishvaM abhi prati ahameko niShpaLasmi nitarAM sahata iti niShpAT.h dvau prapaJNchAvabhi prati ahameko niShShALasmi | trayo.api prapaJNchA mama kimeva kurvanti na kimapi mamAniShyaM kartumIshate | kintvahameva khala iva khalasthitAni dhAnyAnIva bhUri bhUrInbahUnbahuvaraM vA tAnniShThurAnnindakAnpratihanmi tasmAdanIshvarAste shatravo mAM kiM nindantItyarthaH | etadbhagavato vAkyam.h | atra nindakeShu bhagavato.aprasAdo.a(narthAvA)niShyAvAptishcha shrUyate | nindA cha doShaj~nAnAdiketi prasiddhameva | 
vAkyodAharaNaphalamAha- ityAdIti ||
avadhAraNena prAbalyaM sUchayati | "prasAdena muktiH saguNavedanAt.h' iti vakShyamANamatrApi sambaddhayate | atrAnumAnamapyAha- lokatashcheti || 
itishabdo.adhyAhAryaH avasIyata iti vartate | bhagavatprasAdena saMsArAnmuktirbhavati sa bhagavatprasAdastadguNotkarShavedanAddoShAbhAvavedanAchcha bhavatItyayamartho lokato lokadR^iShTAntopetAnumAnatashchA(numIyate)vasIyate | tathAcha prayogaH | saMsArAnmuktiH (paramapu)samarthapuruShaprasAdasAdhyA muktitvAnnigaDamuktivat.h | na(cha)hi bhagavato.anyastatra samartho.asti | vimato bhagavatprasAdo guNotkarShaj~nAnasAdhyo mahAprasAdatvAdrAjasaprasAdavat.h | pakShatulyatvAnna vyabhichArashchodanIyaH | 
mahAtAtparyarodhenetyAdinoktamupasaMharanparakR^itApavyAkhyAnanirAse.apyuktAM yuktimatidishati- mahAtAtparyeti ||
paramamahAtAtparyasya | nirguNatvagrahaNamapavyAkhyAnanirAsArtham.h | kathaJNchanetyupAdhisambandhAdinetyarthaH | na kevalamAnumAnikaM sakalavedA(dInAM)ntAnAM bhagavadguNotkarShAdau mahAtAtpayarm.h | kintu vAchanikaM chetyAha- tadviruddha iti ||
doShitvAdevirruddhaH | akhilasya shAstrasya | tadvAkyaM paThati- iti guhyatamamiti ||
iti yanmayA mama puruShottamatvAdikamuktaM idaM guhyatamaM shAstraM tAtparyeNa sarvashAstraiH pratipAdyo.arthaH | etad.hbud.hdhveti prashaMsayA.a.adaraH pratIyate | yaduktaM sthAnabhedAnumAnaM tadanyathAsiddhamiti pareshiturityanena sUchitam.h | yathoktam.h | "aishvaryAdrUpamekaM cha sUryavadbahudheyata' iti | kAlAtItaM chetyAha- ata iti ||
tatra parameshvarabhedAdau | adhikaraNArthamupasaMharati- teneti ||
sachChabdo nirdoShArthaH | nirbheda ityupasaMhartavye tatphalopasaMhAro.ayamapavyAkhyAnanirAsamapyupasaMhartum.h | 
|| iti sthAna(to.apya)bhedAdhikaraNam.h ||
|| atha upamAdhikaraNam.h ||
|| OM ata eva chopamA sUryakAdivat.h OM || iha parameshvare jIvasyAtyantikabhaktisiddhaye bhedAbhedamataM nirAkriyate | tathAhi | jIvabrahmaNorbhedastAvatsiddhAntinA.aN^gIkriyata eva | abhedastvanumAnataH siddhaH | jIvo brahmAbhinnashchetanatvAdbrahmavataH, brahmAMshatvAt.h | yo yadaMshaH sa tadabhinno yatheshvarAMshA matsyAdistadabhinna iti | ato bhinnAbhinnA brahmaNA jIva ityevaM prApte prativihitaM sUtrakR^itA sUryakAdivaditi sUtrakhaNDena | tadetad.hdR^iShTAntavachanamAtraM na kasyachidarthasya sAdhakaM bAdhakaM vetyataH pUvarpakShaniShedhapUrvakaM pratij~nAhetU darshayati- nacheti ||
chittvAdityaMshatvasyApyupalakShaNam.h | abhinnatvaM brahmaNeti sheShaH | Ishavat.h brahmavadIshvarAvatAravachcha | Apyate yujyate | asya jIvasya | asya brahmaNa AbhAsatAm.h | evetyavigAnenAlaM vispaShyam.h | etaduktaM bhavati | na chetanatvAdyanumAnena jIvasya brahmAbhedasAdhanaM yuktam.h | jIvo brahmAbhinno na bhavati tadAbhAsatvAdyo yadAbhAso nAsau tadabhinno yathAsUryakAdiH sUyarAdinetyanumAnavirodhAt.h | na chAsiddho heturvispaShyashrutisiddhatvAditi | 
kA.asau shrutirityatastAmudAharati- yatheti ||
ChAyA.a.atatA tathaitasminparamAtmanyetajjIvajAtamAtatamAyattamiti yAvat.h | etadeva vishadashrutibhyAM darshayati- ChAyeti ||
AtmakA alpachetanAH | puruShAH saMsAriNaH | tadadhInatvAdikamevAbhAsatvamiti vakShyati | parameshvarAbhAsatvaM (na sarveShAM sA) cha sAkShAtkintu pAramparyeNeti svarUpakathanAya shrutidvayaM paThati- ChAyA viShNoriti ||
ChAyeva ChAyA | visheShakau garuDasheShau | tasya dhAtushChAye tayoH garuDasheShayoH | punastayorindrakAmayoH | harerbrahmA | abhAsa iti sarvatra sambandhaH | AbhAsatvavyAkhyAnaM tadadhInata iti | sarva ityanena sarveShAM parameshvarAbhAsatvamupapAdayati | chashabdo haristviti tushabdAtharH | AbhAsAtve kimityata uktam.h- chetanatve.apIti || atrApi tadaMsha(tvasyopa)tvopalakShaNam.h | tasmAt.h 
AbhAsatvAt.h | sarvadetyanena bhinnA evetyavadhAraNaM sUchayati | udAhR^itashrutInAM phalamAha- ityAdIti || 
jIvasya parameshvarAbhAsatvaM j~nAyate tenAtyantabhedashcha j~nAyata ityarthaH | na parAnumAnayoH satpratipakShatvamuchyate | kintvasmadIyAnumAnasya shrautatvena prabalatvAdbAdhitatvamiti bhAvaH | 
idAnIM "ata eva chopamA' iti sUtrAvayavaM vyAkhyAtuM tannivartanIyAmAshaN^kAmAha- AbhAsatvaM hIti ||
yajjIvasya paramAtmana AbhAsatvaM shrutibalena nirNItaM tadyuktiviruddham.h | nahi niravakAshayuktiviruddho.arthaH shrutyApi pratipAdayituM shakyate | tathA satyabhimAnyadhikaraNAnArambhaprasaN^gAt.h | ataH sA kathaJNchidyojanIyeti | 
kathaM na yuktamityata Aha- yaditi ||
yasmAdAbhAsaH sUryakAdirjalAdyupAdhyAyatto j~nAyate | AbhAsatvasyopAdhyAyattatvaM vyApakatvena sarvatra nishchitamityarthaH | tathA.api kuto na yuktamityata Aha- upAdhIti || 
jIvAnAmiti sheShaH | vyApakasyopAdhyAyattatvasya jIveShvabhAvAdvayApyamapyAbhAsatvaM na yuktam.h | tato hetorasiddherduShyamanumAnam.h | itashcha duShyamityAha- AbhAsatveti ||
AbhAsatvasya bhinnatvena virodhatashchAnumAnaM duShyam.h | tathAhi | darpaNAdinA sannikR^iShyAH pratihatAH parAvR^ittA nAyanarashmayo mukhena sannikR^iShyAstadeva viShayIkurvanti | natu tato.anya AbhAso nAmAsti | tatra vyavachChedaH parAktvaM savyetaravyatyAsashchetyAdikaM bhrAntyaiva pratIyate | sopAdhikashchAyaM bhrama iti yAvadupAdhibhAvaM na nivartate | evaJNchAbhAsatvasyAbhedena vyAptatvAdbhedasAdhane viruddhatvamiti | upalakShaNaM chaitat.h | tattvamasyAdishrutiviruddhatvena kAlAtItatvamapi draShyavyam.h | 
evamAbhAsatvAnumAne duShye kim.h iti chennirAbAdhena prAguktAnumAnadvayenaikyaM siddhamityAha- chetanatveneti ||
aMshatvAchchetyanvayaH | aikyaM cha sAdhyamAnaM na mAyAvAdinAmivetyuktam.h- samudAyeti ||
mAyAvAdino hi jIvAnAM pratyekaM brahmaNA.atyantAbhedamaN^gIkurvate | nachaivamasmanmatam.h | samudAyaikye bhedasyApi sattvAditi | atyantAbhedaM parityajya samudAyaikyaM kuto.aN^gIkriyata ityata Aha- ata iti ||
samudAyaikyAN^gIkArato yachChatyAdyuktaM pR^ithaktvaM tatsamudAyasya tadaMshasya cha jIvasya bhavet.h | samudAyasya yAvaMshau jIveshvarau tayorbhavediti vA | etaduktaM bhavati | yadi jIvasya brahmaNA.atyantAbhedaH sA(dhyeta)dhyate tadA bhedashrutaya uparudhyeran.h | mAyika(bheda)paratvAbhidhAne chApramANamApadyeran.h | | nachAyamasmAkamasti doShaH | jIvabrahmaNorjIveshvarayoshcha bhedasadbhAvena tadviShayatvopapatteriti | etena chetanatvAdyanumAnasyAbhAsoddhAraH kR^ito bhavati |
samudAyaikyamityuktam.h | tatkiJNchitprapaJNchayati- IshAkhyeti ||
Ishashabdo brahmaparaH | samudAye chetanAnAm.h | etaduktaM bhavati | brahmaikyameva svabhAvasiddhaM tattvaM tatparamArthabhUtaM mAyAsambandhAdIshvaratAmApadyate | sa cha sarvaj~naH sarveshvaro jagajjananAdikartA | jIvAstu brahmaNoM.ashAshchitsvabhAvA vahneriva viShphuliN^gA ata eva brahmaNo bhinnAbhinnAH | parasparamIshvarAchcha bhinnA eva | brahma tu sakalachetanasamudAyAtmakamatiriktaM cheti | atra dR^iShTAntamAha- Isheti ||
yathA bhagavadrUpANAM matsyAdInAM samudAye bhagavatsaMj~nA na sthAnato.apItyAdau siddhAntinoditA tathA | etenAtyantAbhedaM parityajya bhedAbhedAN^gIkAre shrutidvayamivAMshatvAnumAnaM choktaM bhavati | yadi matsyAdayaH parameshvarasyeva jIvA brahmaNoM.ashAH syustadA matsyAdInAmaishvaryAdivajjIvAnAM nirduHkhatvAdikaM syAt.h | aMsheShvaMshisAdharmyasyAvyabhichArAt.h | 
kiJNcha yadi jIvasya brahmaNA.abhedo.api paramArthaH syAttadA brahmaiva bhavatItyuktA muktirayuktA syAdityata Aha- ata iti ||
buddhisannihitaM tadIyasiddhAntamata iti parAmR^ishati | na jIvAnAM brahmaNA bhedAbhedau svAbhAvikau | kintvabhedaH svAbhAviko bhedastvaupAdhikaH | yatheshvarAMshAnAM matsyAdInAmIshvareNa iyAMstu visheShaH | matsyAdyA jagadanugrahArthaM lIlAvigrahopAdhibhinnA atiraskR^itaishvaryAdimantaH | jIvAstvanAdyavidyAkAmakarmAdinibandhanadehendriyAdyupAdhibhinnAstiraskR^itabrahmasvabhAvA upAdhinibandhanaduHkhAdibhAjashcheti | yata evamaupAdhika eva bhedo.ato j~nAnakarmAbhyAM dehAdyupAdhInAmAtyantike.apAye sati jIvAnAmIsharUpaiH samatA bhavet.h | yatheshvararUpANi kAryAvasAne svechChayaiva lIlAvigrahatyAgeneshvaratAmApadyante | tathA jIvA apyanuShyitaj~nAnakarmasamuchchayAH prArabdhakarmAvasAne dehAdyupAdhibhiratyantavimuktAH svAbhAvikaM brahmatvamApadyanta iti na kashchiddoShaH | 
yaduktamupAdhyAyattatAbhAvAditi tadasiddham.h | jIvAnAmapi sUryakAdivadAbhAsatvAN^gIkAre bAdhakAbhAvAditi bhAvenAshaN^kate- atheti ||
athashabdaH shaN^kopakrame pakShAntare vA | AbhAsAH jIvAH | mukhyata iti upAdhyAyattatvena | sUryakAdinA tulyaM vartata iti sUryakAdivat.h | uttaravAkye vA.asya sambandhaH | pariharati- tadeti ||
yadi jIvAnAmupAdhyAyattatA syAttarhyupAdhinAshe sUryakAdInAmiva teShAM nAshitA bhavet.h | athopAdhayo.avinAshinastadA pratyakShAdivirodhaH sarvadA saMsAritvaM cha syAdityubhayathA mokShashAstravaiyarthyam.h | tasmAdupAdhyadhInatve.aN^gIkartumashakye susthaivAbhAsatvasyAsiddhiriti | 
etadAshaN^kAnivartakatvena sUtrAvayavamavatArayati- ityAshaN^keti ||
chashabdo.ata eva chopameti bhinnakramaH | etAvadeva vAkyametadAshaN^kAnirAsArthaM na punaridaM sUtrasya pratIkagrahaNamiti evashabdaH | anyathA hi sUryakAdivadityasyAvR^ittirAshaN^kayeta | yadvaikavAkyatAnirAsena parakR^itasyApavyAkhyAnatAmAha, yata evAyamAtmA chaitanyasvarUpo nirvisheSho vAN^manasAtItaH parapratiShedhopadeshyo.ata eva chAsyopAdhinimittamapAramArthikIM visheShavattAmabhipretya jalasUryakAdivadityupamopAdIyate mokShashAstreShviti | yadyapyevamekavAkyatAlAbhastathA.apyarthadoShastatra tatra vyutpAdita eva | vatervaiyarthyaM cha | sUryakAdirityetAvatA pUrNatvAt.h | itishabdAdhyAhArashchaivaM na kartavya iti |
sUtrakhaNDasya tAtparyamAha- anyeti ||
anyasmAtsUryakAderAbhAsAjjIvAnAM visheShitAM vilakShaNatAM anena sUtrakhaNDenAha sUtrakAraH | tadetattAtparyaM sUtrAkSharaiH kataM labhyata ityata (etachChabda)idaMshabdaparAmR^iShyamarthaM tAvaddarshayati- yaduktamiti ||
tadadhInatvaM paramAtmAdhInatvam.h | asheShato.asheSheShu vyApAreShu | sandhye sR^iShTirAha hItyAdau | sadR^ishatvaM cha paramAtmanA, yaduktaM puMstvAdivadityAdau kiM tatsadR^ishatvam.h, chittvamAtram.h | na chAparaM svAtantAdikaM, yena hetorviruddhatA syAditi bhAvaH | 
idAnImata eva chopameti vAkyaM yojayati- tAvanmAtreNa cheti ||
tadadhInatvatatsadR^ishatvamAtreNaiShAM chidAtmanAM rUpaM svarUpamasmAbhirAbhAsa ityuktam.h | sUryakAdyupamA cha tAvanmAtreNa chopapatteriti chArthaH | jIva iti vaktavye eShAM chidAtmanAM rUpamiti vachanaM mukteShvidaM dvayamastIti darshayitum.h | anena ata eva prakR^itAbhyAM tadadhInatvatatsadR^ishatvAbhyAmeva | AbhAsatvaM sUryakAdyupamA chokteti svAbhiprAyaprakaTanaM sUtrAthar ityuktaM bhavati | evashabdavyAvartyaM darshayati- neti ||
upAdhyadhInatvatannAshanashyatvaDatvAdyairapi netyarthaH | (iha) bahuvachanaprayogAnnAshitA bhavedityApAdanamapyupalakShaNaM boddhavyam.h | 
nanvevaM sati dR^iShTAntadArShyAntikabhAvo na syAt.h | atyantasAmye hi sa bhavati | anyathA prameyatvAdimAtrasAmyasya sarvatra sambhavena mashako.api mAtaN^gasya dR^iShTAntaH syAdityata Aha- nAtisAmyamiti ||
nidarshyate sAdhyena sAdhanasya vyAptiratreti hi nidarshanam.h | ataH sAdhyasAdhanadharmasAmyameva dArShyAntikena tatrAnveShyavyam.h | na tvatisAmyam.h | tathA sati sarvAnumAnochChedaprasaN^gAt.h | mashakAderapi vivakShitadharmasAmye dR^iShTAntatvaM nAniShyamiti |
nanu chittvamAtramityasat.h | muktau sukhAdyaN^gIkAravirodhAdityata Aha- kiJNchiditi || 
asurAnvihAyAnyeShAM jIvAnAmIshena kiJNchitsukhAdisAdR^ishyamapyastyeva | sukhAdisAdR^ishyaM vidyamAnamapyasarvagAmitvAnnoktam.h | chittvasAdR^ishyaM tu sarvagAmitvAduktAmiti bhAvaH | niravadhikasukhAdivyavachChedAya kiJNchidityuktam.h | anyathA hi hetorviruddhatA syAt.h | 
ayaM samudAyArthaH | brahmAbhAsatvAditi hetorbrahmAdhInatvAttatsadR^ishatvAchchetyartho na tu sUryakAdivatpratibimbatvAditi | na chAyamartho.asiddhaH | nipuNataraM prAgupapAditatvAt.h | na chopAdhyadhInatvena vyApto yena tadvayAvR^ittyA vyAvarteta | upAdhyadhInatArahiteShvapi bhAvAt.h | nacha bhAgAsiddhiH(ddhaH) | chidAtmasvarUpatayopapAditatvAt.h | nApi viruddhaH | bhinneShveva bhA(Shvapi bhA)vAt.h | 
tathA.api bimbapratibimbayoraikyAtsUryakAdidR^iShTAntaH sAdhyasAdhanavikala iti chenna | pramANAbhAvAt.h | na tAvatpratyakSham.h | tasya pratyaktvaparaktvAdinA bhedagrAhitvAt.h | pratyabhij~nAnaM tvasiddhameva | nApyanumAnaM liN^gAbhAvAt.h | atyantasAdR^ishyasya savyetarakarAdinA vyabhichArAt.h | vaidharmyAbhAvasya chAsiddhatvAt.h | kriyAsAmyasya ChAyAdAvanaikAntyAt.h | pR^ithakkAraNAbhAvasya nityeShu vyabhichArAt.h | bimbakAraNamAtrajanyatvasya sandigdhatvAt.h | pR^ithagdR^iShTakAryAnurodhena hyadR^iShTamapi pR^ithakkAraNaM kalpyate | 
natu kAraNAdarshanena dR^iShTakAryApalApaH | tathA sati bahuviplavApatteH | tataH kAraNamupAdhireva kalpyate | AgamAstu pratyakShAdivi(kShavi)rodhAdupacharitArthA eva | yadi cha jalAdinA pratihatA nayanarashmayo mukhamIkShante tadA shilAdipratihatA apIkSheran.h | na chAsyAM prakriyAyAM svachChatAyAH ko.apyupayogo.astItyalam.h | tattvamasyAdishrutivirodhastu parihariShyate | ato nirdoShamevAbhAsatvAnumAnamiti | 
nanu brahmAbhAsashabdo jIvasya brahmAdhInatAM brahmasadR^ishatAM cha kayA vR^ittyA vakti | gauNyeti chet.h | evaM tarhyasmadAyatte shabdaprayoge.avAchakaM kimiti prayokShyAmaha iti prayojanaM vAchyam.h | maivam.h | yogAshrayaNAdityAha- tata iti ||
tena paramAtmanA nimittenAbhAsate pratIto bhavatIti pratItau tadadhInatvamuchyate | tadvat.h brahmavadAbhAsata ityanena tatsadR^ishatvam.h | api cheti vyAkhyAnasamuchchaye | bhAnaM j~nAnam.h | astitvaM sattvam.h | astishabdo.avyayam.h | asti svatIti pAThAt.h | apishabdo bhAnAstitvayoH samuchchaye | chashabdo vyAkhyAnasamuchchaye | evashabdasya tata eveti sambandhaH | A ityanuvAdena samantAditi vyAkhyAnam.h | yataH kAraNAttataH paramAtmana eva jIvasya bhavatastataH kAraNAdityAvR^ittyA yojyam.h | bhA cha AmA cha bhA.a.ase, A sarvakAlavartinyau bhA.a.ase AbhAse, paramAtmAdhIne AbhAse yasyAsau paramAtmAbhAsaH | "pUrvAntavatsvaraHsandhau kvachideva parAdivat.h | draShyavyo yatichintAyAM yaNAdeshaH parAdivat.h' iti vachanAnna yatibhaN^gaH shaN^kanIyaH | 
na jalAyattasUryAdipratibimbopamatvata iti | sUryAdipratibimbA yathA jalAdyupAdhyAyattAstathopAdhyAyattatvenAbhAso netyarthaH | nanvayamartho nopAdhyadhInatAdyairityanenaivoktaH | satyam.h | yaduktamityAdinokta evArthastata AbhAsata ityAdinA prapaJNchita ityadoShaH | tathA hi | "rUpameShAM chidAtmanAm.h' ityuktasya tAtparyaM sadaivetyuktam.h | syAdetat.h | sUtrakAreNa dR^iShTAntamAtramuktam.h | tadbalAtkashchiddheturadhyAhartavyaH | na chAbhAsatvamevetyasti niyamaH | nApyAbhAsapadopAdAne niyAmakamasti | tasmAdasaN^gatametat.h | maivam.h | AbhAsa eva cheti sUtrakAroktasya brahmAbhAsatvasyAtra hetutvena vivakShitatvAt.h | brahmAMshatvenAkShepe tadadhikaraNagatArthasyaiva (tu) buddhisannidhAnAttatra kartavya evAyaM charcho.atra kR^ita iti na kashchiddoShaH |
nanUpAdhimattvenaiva jIvasya bhagavatpratibimbatvamiti siddhAnta | upAdherapi nityachetanatvena doShaparihAraH | yathoktam.h | "upAdheshchaiva nityatvAnnaiva jIvo vinashyati | svarUpatvAdupAdheshcha na bhinnopAdhikalpanA' iti | tatkathametat.h | ittham.h | dvividho hi jIvopAdhiH | abhyantaro bAhyashcha | tatra svarUpa(svabhAva)pratibhAsaheturAbhyantaraH | svabhAvaviparItAvabhAsaheturantaHkaraNAdirbAhyaH | tadAyattatvAdikaM chaitanyasya nAstItyabhipretyedamuditam.h | taduktam.h | "jIvopAdhirdvidhA proktaH svarUpaM bAhya eva cha | bAhyopAdhirlayaM yAti muktAvanyasya tu sthitiH' iti | nirupAdhipratibimbavAchoyuktarapi bAhyopAdhyadhInatvAbhAvAbhiprAyeNa netavyeti | 
sautrashchashabda AbhAsatvasamuchchayArthasya vyAkhyAtaH | avadhAraNAtharo vA pratipattavyaH | evaM tarhi punaruktidoShaH | evashabdasyApyavadhAraNArthatvAdityata Aha- tadadhInatvamiti ||
evetishabdastadadhInatvamevetyarthaM, cha(shcha)shabdaH kiJNchitsAdR^ishyamevetyarthamityubhAvarthadvayaM samprakAshayata ityAvR^ittyA yojyam.h  | yadvaivetishabdastadadhInatvam.h, chaH kiJNchitsAdR^ishyamityubhAvarthadvayaM samprakAshayataH avadhArayata iti vyAkhyeyam.h | etaduktaM bhavati | ata ityarthadvayaM hetutvenoktam.h | pratyekaM chopAdhyadhInatvAdikaM vyAvartanIyam.h | tadadhInatvAdeva tatsadR^ishatvAdeveti | tasmAdubhAvapi sArthakAviti | evashabdenaikenaivashabdenobhayAvadhAraNaM pratiShedhati | nanvekaikenaivashabdenArthadvayasyoktatvAdekenaivAdhAraNenAlam.h | maivam.h | buddhayA viviktenArthadvayena sambandhAt.h | athArthadvayamekIkR^itya kasmAnnAvadhAryate | astyatra sUchanIyo.arthaH | yadyata evetyetAvadevochyeta tadekasyaivArthasyAyaM parAmarsho na dvitayasya parAmarsho dvitayaparAmashare.api militasya hetutvamiti j~nAyeta | avadhAraNadvayaprayoge tu tadanyathA.anupapattyA pratyekaM hetubhUtArthadvayaparAmarsho vij~nAyate | tathAcha bAdhakasyAnekatvena prAbalyaM visheShaNakR^ityagaveShaNaprayAsani(rAso.api na syA)rasaranaM cha labdhaM syAt.h | tadidamuktam.h- sUtragatAviti ||JOSHI-18
vaM chetanatvAdyanumAnasya bAdhakatayoktamAbhAsatvAnumAnaM samarthitam.h | tadidaM pramANAntaropalakShaNamityAshayavAnAha- akhileti ||
na kevalamAbhAsatvAnumAnena kintvakhilairapi mAnaiH | bhedadR^iShTayetyukte siddhasAdhanatA syAt.h | pareNApi bhedasyAN^gIkR^itatvAt.h | ata "eva'shabdaH | sa cha samAse guNabhUtenApi buddhayA viviktena bhedashabdena sambaddhayate.abhedanirAsena bhedasya darshanAditi | kutaH pramANAtsiddhayet.h | tatraikyabAdhakaM pratyakShaM tAva(tprasiddha)tsiddhameva | nAhaM sarvaj~no nirdoSha ityAdyanubhavAt.h | yathA hi stambhe kumbhatAdAtmyAbhAvaH pratyakShastathA.a.atmani sArvaj~nAdilakShaNabrahmatAdAtmyAbhAvaH sAkShiNA siddha eva | tadabhrAntatA cha 
prAgevopapAditA | AgamAstu tatra tatrodAhR^itA draShyavyAH | 
anumAnAntaraM (tvAha) chAha- asheSheti ||
etaduktaM bhavati | jIvabrahmaNI nAbhedavatI viruddhadharmAdhikaraNAt.h | ChAyA.a.atapavat.h | na chAsiddho hetuH | sarvopetA cha taddarshanAditi sarvashaktitvena hetunA brahmaNo.asheShadoSharAhityasya samarthitatvAt.h | jIve duHkhAdidoShANAmanubhavasiddhatvAt.h | viruddhadharmAdhikaraNayorapyaikye stambhakumbhayorapyaikyaM syAditi | 
nanvastu paramAtmA sarvashaktirasheShadoSharahitashcha | tathA.apyupAdhibhinnastadaMsho jIvAstannimittadoShavAMshcha bhaviShyati ko virodhaH | prakArabhedasya virodhashAntihetutvAdityata Aha- asheSheti ||
yadyasheShashaktiyuktaH paramAtmA.aN^gIkR^itastadA tasyopAdhau tannimitte cha svAtantAtkathaM tannimittadoShavAnsyAt.h | 
ayamabhisandhiH | bhavatu vA.anena prakArabhedena virodhashAntirmA vA bhUt.h | prakArabheda evAyamanupapannaH | tathAhi | antaHkaraNAdayupAdhayo.avidyAnimittamittAni cha svashaktyA paramAtmAnaM vichChidya tadaMshasya jIvasya duHkhAdidoShAnkurvantIti tAvanna yujyate | paramAtmanaH sarvashaktisvAtantyahAniprasaN^gAt.h | ataH paramAtmaiva sarvashaktiH svAdhInaireva taiH svAtmAnaM vichChidya svAMshaM jIvaM duHkhAdidoShayoginaM karotIti mantavyam.h | tachchAyuktataram.h | aprekShAvattvaprasakteH | na hi kashchitprekShAvAnAtmAnamAtmAdhInairahikaNTakAdibhirapuruShArthabhAjaM kurvANo dR^iShTaH | nacha tApasasyevAtmano duHkhotpAdanena paramAtmanaH kiJNchitprayojanamasti | paripUrNatvAt.h | nachAvidyAdino.anAditA.atra samAdhAnam.h, anAdino.api tatpravAhasya tadadhInatvAt.h | nacha lIlAmAtrametaditi sAmpratam.h | svApuruShArthahetorlIlAyAH prekShApUrvakAribhiranupAdAnAt.h | ataH paramapuruShasya na kenApi prakAreNa doShasaMsargo yujyata iti na doShiNA jIvena tasyaikyaM yuktamiti | 
jIvabrahmaNoraikye.api brahmaNo jIvagataduHkhAdyanusandhAnAbhAvAnnoktadoShaprasaN^gaH | tathA choktena prakArabhedena virodhashAntirbhaviShyatIti bhAvena shaN^kate- anusandhAneti ||
anusandhAnaM nAma bhogasamAkhyAtaH svIyatayA duHkhAdisAkShAtkAro.abhimataH| pariharati | ekateti |
tat.h tarhi | jIvastAvadbrahmasvarUpaM nirduHkhatvAdikaM nAnusandhatta ityavivAdam.h | brahmApi chejjIvagataM duHkhAdikaM nAnusandadhyAttadA tayorekatA nAstItyevoktaprAyaM syAt.h kathamityata Aha- chetaneti ||
cho hetvarthaH | astvaikyo.anusandhAnaM pramANam.h | tataH kim.h | ekapramANavyAvR^ittau prameyavyAvR^ittyabhAvAt.h | mA hi bhUddhUmAbhAvo.agnyabhAva ityata uktam.h- naivAparamiti || nanvasti ghaTasya ghaTenaikyaM na tvanusandhAnaM tatkathametadityata uktam.h- chetaneti ||
etaduktaM bhavati | chaitanyAvachChinnamaikyamanusandhAnaikapramANakam.h | AgamAdikaM tvanusandhAne sati saMvAditayA pravartate | ata eva hi mamAtmA bhadrasena iti vAkyamanusandhAnAbhAvena bAdhyate | tathA nAyaM sa ityAdivAkyamanusandhAnena | nacha prAgbhavIyaduHkhAdyanusandhAnamidAnIM nAstyasti chaikyamiti vyabhichAraH shaN^kanIyaH | nahi vayaM sadA.anusandhAnaM brUmaH | kintu yashchetano yatsvarUpaM kadAchidanusandhatte sa tenAbhinno yo nAnusandhatte sa tena nAbhinna iti | tadekapramANakasya tannivR^ittau nivR^ittireva | yathA rUpagrahaNanivR^ittau chakShurnivR^ittiH | nacha chetanatvaM shakyanivartanam.h | ubhayavAdisiddhatvAt.h | tasmAdekataiva nivartata iti |
etena chetanatvAdyanumAnasya sopAdhikatvaM choktaM bhavati | anusandhAnaM khalu chetanatvAvachChinnasyaikyasya vyApakamupalabdhaM devadattAdau | avyApakaM cha chetanatvAdeH | pakSha eva tadabhAvAt.h | tathAcha sulabhaH prayogaH | jIvabrahmaNI chetanatve sati parasparaikyavatI na bhavataH paraspa(rasvarUpAnu)rAnusandhAnarahitatvAtsampratipannavaditi | nacha pratij~nAyAM visheShaNaM vyartham.h | shabdo na sparshavadvisheShaguNa ityAdAviva hetuvyabhichAraparihArArthatvAt.h | 
shaN^kate- anusandhAneti ||
yataH samudAyaikyameva mayochyate nAtyantaikyam.h | atashchetaneShvapyanusandhAnarahitaM tadyuktam.h | ayamabhisandhiH | samudAyaikyavAdinA hi jIvabrahmaNorbhedAbhedau svIkriyete | tatrAnusandhAnAbhAvo bhedanimittastajj~nApanenaiva charitArtho nAbhedaM nivartayati | tantupaTAdiShu hi samudAyaikyasthaleShu viruddhadharmAdhyAso bhedaj~nApanamAtreNa kR^itAtharo nAbhedaM bAdhate | anyathA tatrApyabhedAN^gIkAro durghaTaH syAt.h | tasmAdaikyaM nAnupapannamiti | gUDhAbhisandhiH sampratipattimuttaramAha- astu taditi ||
sarvathA.api parasparasvarUpAnusandhAnarahitaM jIvabrahmaNoraikyaM bhavantvityarthaH | vipratipannArthAN^gIkAre pratij~nAhAnirnigrahasthAnaM 
syAdityata Aha- nAmamAtrameveti ||
yatastadaikyaM nAmamAtraM na vAstavaM tatastadabhyupagamo na dUShaNam.h | ayamabhisandhiH | tantupaTAdyabhedo na viruddhadharmAdhyAsAbhAvaikapramANakaH | pratyakShAdinA tadabhedasya siddhatvAt.h | tathAcha viruddhadharmAdhyAsaH kAlAtyayApadiShyatvabhayAdabhedabAdhanAnnivR^itto bhedasAdhanenaiva kR^itI bhavati | tathA yadi chetanaikyaM niravakAshapramANAntaragamyaM syAttadA.anusandhAnAbhAvo.abhedamabAdhamAno bhedamAtrapratipAdanena charitAtharH syAt.h | nachaivam.h | chetanaikyasyAnusandhAnavyApyatayoktatvAt.h | vyApakAbhAve cha vyApyanivR^itterAvashyakatvenaikyAbhAve punastadvachanaM nirarthakameveti |
bhavatvanusandhAnaikapramANakaM chetanaikyam.h | anusandhAnaM cha kAdAchitkamapyaikyaM sAdhayati | vidyate cha muktAvanusandhAnamityaikyasiddhiH | muktasvarUpasya duHkhAdidoShadUratvena prAguktadoShAbhAvashchetyata Aha- muktAviti ||
ityapi vachanaM suduShkaraM syAt.h | pramANAbhAvena sandigdhatvAditi bhAvaH | kiJNcha muktAvanusandhAnaM bhaviShyatIti vadatA vaktavyamidAnIM kuto.anusandhAnaM nAstIti | atha brUyAdavidyAkAmakarmAdi(nimitta)pratibandhakasadbhAvAditi | tatra vaktavyam.h | pratibandhakasadbhAvanibandhana evedAnImanusandhAnAbhAvo na punaraikyAbhAvanibandhana iti kutaste nishchaya iti | vayaM tu vadAmaH | aikyAbhAvanibandhana evAyamidAnImanusandhAnAbhAvo nAj~nAnAdinimitta iti | kuto.ayaM nishchaya iti tatrAha- sarvaj~na iti ||
yataH sarvaj~na ekatAM nAnusandhatte.ataH sA ekatA naiveti sambandhaH | etaduktaM bhavati | yadyaj~nAnAdinibandhano.ayamanusandhAnAbhAvo bhavet.h | bhavettadA jIvAnAmeva | teShAmevAj~nAnAdisambandhitvAt.h | paramAtmA tvanusandadhyAdeva | tasya sarvaj~natvenAj~nAnAdyabhAvAt.h | nachAsAvanusandhatte | yasmAtkSharamatIto.ahamityAdivadvAkyairbhedAnubhavasyaivAvagamAt.h | tena nishchinumo.anusandhAnAbhAvo nAj~nAnAdipratibandhakanibandhanaH | kintvaikyAbhAvanimitta eveti | 
Ishvara evAsAviti chet.h | kastato.anyaH paramAtmA pramANAbhAvAt.h | kiJNcheshvaro.api sarvaj~na eveti kimaneneti | api chaikye pramANasiddhe.anusandhAnAbhAvaH pratibandhakanibandhana iti kalpanopapadyate | nacha tadastItyuktam.h | nanu cha duHkhAdikaM jIvasya na chaitanyasvarUpAnubandhi | kinnAma vishiShyAkAragatameva | tatkathamIshvaro.anusandhIteti duHkhAdyananusandhAne.apyaikyaM tAvadanusandadhyAdevetyuktam.h- ekatAmiti || ata eva "vibhedajanake.aj~nAne nAshamAtyantikaM gate | Atmano brahmaNA bhedamasantaM kaH kariShyati' ityAdivAkyAnyathA yojyAni | vibhedashabdo hi virodhavAchI | mitrabheda iti yathA | tathAcha jIvasya paramAtmanA viparItamatitvamaj~nAnanibandhanam.h | tadapAye na bhavatItyarthaH | 
paramAtmana aikyAnusandhAnAbhAvo.asiddhaH | yata idAnImananusandadhadapIdamAgAmini kAle.anusandhasyati | na hi sArvakAlikamanusandhAnamaikyasya vyApakamityAshaN^kate- pashchAditi ||
paramAtmano jIvaikyasyeti sheShaH | atra pramANaM nAstIti sphuTaH parihAraH | gUDhAbhisandhiH parihArAntaramAha- mithyeti ||
paramAtmana iti sheShaH | sarvaj~no hi yadIdAnIM jIvaikyaM nAnusandhatte tadA tadasadeva syAtsaptamarasAdivat.h | tathAchAgAmini kAle tadanusandhAsyati chenmithyAj~nAnI prasajyetetyabhisandhiH | 
nanvavidyamAnaM vidyamAnatayA.anusandadhAno mithyAj~nAnI bhavati | na chaikyamavidyamAnam.h | tatkathaM paramAtmano mithyAj~nAnitvamityaviditAbhisandherAshaN^kAmabhisandhimuddhATayanpariharati- vidyamAneti ||
yadyaikyaM vidyamAnaM tarhi tadidAnImananusandadhadasarvaj~naH syAt.h | nacha tadyuktam.h | ato nAstyeva taditi vAchyam.h | tathAcha tadanusandhAsyAnkathaM mithyAj~nAnI na bhavet.h | eteneshvarasyedAnIM sharIrasadbhAvAdananusandhAnamityapi nirastam.h | sArvaj~nahAniprasaN^gAnistArAt.h | Ishvarasya sAkAratAyA nityatvena na bhAvinyapyanusandhAne pratyAshA | 
yadai(dyai)kyamavidyamAnameva yadi vA vidyamAnameva tadoktadoShadvayaM syAt.h | nachaivam.h | kintvidAnImasadeva pashchAjj~nAnottarakAle bhavet.h | tatredAnImasattvAnna paramAtmanastadananusandhAne sAvarj~nahAniH | pashchAdbhAvAchcha na tadanusandhAne mithyAj~nAnitvamiti parishiShyaM pakShaM kasyachinmataM vA shaN^kate- asaditi ||
pariharati- syAditi || tarhIti sheShaH | na hyanAdau saMsAre yasya yena naikyaM tattenaikIbhUtamupalabdham.h | nacha tathA bhaviShyatItyatra pramANamasti | "pare.avyaye sarva ekIbhavanti' "yAvanmokShaM tu bhedaH syAjjIvasya paramasya cha | tataH paraM na bhedo.asti bhedahetorabhAvataH' ityAdishrutismR^itInAM sthAnaikyAdiviShayatvena sAvakAshatvAt.h | ataH saptamo raso bhaviShyatItivadiyaM pratyAshA.atyantAsambhAvitaviShayeti bhAvaH | 
jIvabrahmaNoH saMsAre bhedAbhedau mokShe tvabheda eveti saMsAre kevalabhedo muktAvatyantAbheda iti 
bhedAbhedamatadvayadoShAtideshenAvasthAdvaye.api bhedAbhedAviti tR^itIyamatamapAkaroti- samudAyeti ||
sadA samudAyaikyamiti sambandhaH | etasmAtpramANashUnyatvAdAbhAsatvAdipramANaviruddhatvAchcha | iyAMstu visheShaH | abhedakAryasyAnusandhAnasya bhedaH pratibandhakaH | tasminnapagate muktAvanusandhAnaM bhaviShyatItyasti pUrvayormatayoH pratyAshA | atra tu sA.api nAsti | bhedasya sadAtanatvAt.h | anusandhAnaM cha chetanaikyasya vyApakamityuktam.h | tadidamuktaM dUrata iti | dehAdyevAnusandhAnasya pratibandhakamiti chenna | kAyavhavatAM yUyoginAmanusandhAnasadbhAvasya vakShyamANatvAt.h | 
yadyevaM na sakalachetanasamudAyaH paramAtmA tarhi kiyatI sImA paramAtmatvasyetyata Aha- ata iti ||
sAdhakasyAnusandhAnasya sarvatrAbhAvAdbAdhakasyAbhAsatvAderbhAvAdiha tu tadbhAvAbhAvAbhyAmityatharH | asheShaguNonnaddhatvaM nirdoShatvaM cha pratyekaM nirdhAraNahetutvenoktam.h | svamate brahmaNa IshvarAtiriktasyAbhAvaM sUchayituM sarvatreshvara ityAdyuktiH | idaM hi brahmaNo lakShaNaM shrutyAdisiddhamiti hishabdaH | tAvadvastvIshvaro nAmetyukte samudAyaikyaM pratIyate tannirAkaroti- tatreti ||
kvachiditi | parasparaM paramAtmanA chetyarthaH | etenaitadapi nirastam.h "Isha(shvara)rUpeShvivoditaH' iti yaduktaM pUrvapakShiNA | tatkuta ityata Aha- neheti ||
anena "neha nAnA.asti kiJNchana' iti shrutimupAdatte | haraya iti || "ayaM vai haraya ityAdikAm.h | ayaM hi sa iti "ayameva sa yo.ayamAtmA' ityAdikAm.h | pUrveNaivAnvayaH | etAsAM shrutInAmabhedaparatvAnna vivakShitArthe mAnatvamityAshaN^kAnirAsAya mAnenetyuktam.h | AdyashrutAvIshvararUpeShu bhedanirAkaraNasya spaShyatavAttR^itIyAyAmevashabda(sya)shravaNAttadanusAreNa dvitIyAyAmapi vaishabdasyaivArthatvopapatteretAH shrutayo vivakShitArthe mAnatAmApadyanta iti bhAvaH | 
chetanaikyasyAnusandhAnaM vyApakamityuktaM kva tadupalabdhamiti chenna | devadattasambandhinaH sukhAderdevadattenAnusandhIyamAnatvAt.h | upAdhibhinne nopalabdhamiti chenna | hastapAdAdyupAdhibhinne.api darshanAt.h | vishliShyopAdhibhinne na dR^iShTamiti chettatrAha- jIvAMshA iti ||
jIvAnAmindrAdInAmaMshA arjunAdayaH | etachcha "eka AtmanaH sharIre bhAvAt.h' ityAdina samarthayiShyate | chashabdeneshvarAMshAH samuchchIyante | nacha "(nu)AtmA vai putranAmAsIt.h' ityAdivachanAtpitAputrayoH satyapyaikye.anusandhAnaM nAstIti kathaM tadvayApakamityata Aha- yadIti ||
tarhyanusandhAnavanta iti sambandhaH | ayaM bhAvaH | vAstavasyaikyasyAnusandhAnaM vyApakamabhimataM na tUpacharitasya | nachAbhimatasya vyabhichAro.asti | pitAputraikyaM tUpacharitameveti na tatra vyabhichAro doShAyeti | svato vastutaH | 
yadvA parameshvarAMshatvaheturasiddhashchetyAha- jIvAMshA iti ||
etaduktaM bhavati | chaitanyAvachChinnAMshatvasyAnusandhAnaM vyApakamarjunAdiShu dR^iShTam.h | tachcha parameshvarajIvayornAstItyupapAditam.h | vyApakAbhAve cha vyApyAbhAvo.avashyambhAvI | nacha chaitanyavyAvR^ittiryuktetyaMshatvameva vyAvartate | tathAcha prayogaH | jIveshvarau na chetanatve satyaMshAMshinau | parasparAnusandhAnashUnyatvAt.h | yathA ghaTapaTau | yathA chendrArjunAviti | nanu pitAputrayoraMshAMshibhAve satyapyanusandhAnaM nAstIti kathaM tattasya vyApakamityata Aha- yadIti || ekatA ekadeshatArUpAMshatA pitAputrayoraMshAshibhAvo naikadeshatAdirUpa iti bhAvaH | nanvanusandhAnAbhAvenAMshatvavyAvR^ittAvaMshAdhikaraNavirodhaH syAt.h | na syAt.h | aMshashabdo hi tadekadeshArthastatsadR^ishAdyarthashcha | tatra (tachcha) dvitIyamaMshatvamaMshAdhikaraNapratipAdyaM na nirAkriyate | tasyAnaikAntyaprasaN^gena pareNa hetUkartumashakyatvAt.h | AdyasyAsiddhivyutpAdane na ko.api doShaH | 
nanvindridInAmanusandhAnasadbhAve kathamindrAnabhimataM khANDavavanadAhAdikamarjunaH kR^itatvAt.h | kathaM chendro.arjunAnabhimataM dahanashamanAdikam.h | nahi hastAdAvanusandhAne satIdaM dR^iShTamityata Aha- aMshina iti || 
atyalpasyApyaMshinoMshagatAsheShAnusandhAnaM vidyata eva | tathA.api kashchidvisheShoM.ashAnabhimatakaraNAdiH shakR^ito bhavat.h | aMshakIrtyAdyatharmIshvarapreritenAMshinA kriyata ityarthaH | alpasyApIti svarUpasaN^kIrtanam.h | bhuvi jAtenAMshena chAMshigataM sukhaduHkhAdyevAnubhUyate natu sarvam.h | satyapyaikye kashchitsarvAnanusandhAnarUpo visheShastu IshakR^ito bhavet.h | bhUmyAdyapakR^iShyadeshaM garbhavAsAdyavasthAM mAnuShAnnopabhogAdikaM cha nimittIkR^ityeshvareNa kriyate | atoM.ashasyAMshanabhimatakaraNAdikaM yujyate | na hyasheShAnusandhAnamasmAbhishchetanaikyAdervyApakamuktam.h | kintvanusandhAnamAtramiti bhAvaH | 
nanvIshvaro.api kathaM svAnabhitaM kArayati | kathaM chAbhinne.anusandhAnaM pratibadhnAtItyata Aha- Ishasyeti ||
dR^ishyante khalvaghaTitaM ghaTayantyeshvarashaktyA preritAH kAmakrodhAdiparavashA aihikAmuShmikaduHkhahetuM svashirashChedaM pAtakaM cha 
kurvANA ityAshayaH | nanvevaM tarhi mayA.api shakyate vaktum.h | yathA.ajunasyaikye satyapIndragatAsheShAnusandhAnamachintyayA IshashaktyA pratibaddhayate | tathA jIvaparamAtmanorabhede.api tayaivAnusandhAnapratibandho bhaviShyati | apakR^iShyadeshAdikamiva dehAdyupAdhayo nimittatAmApatsyante | tathA chAnusandhAnAbhAvAdaikyAbhAva ityanupapannam.h | anusandhAnasyaikyavyApakatvaM chAsati pratibandha iti kalpyata ityata Aha- seti ||
sA aghaTitaghaTanArUpA | asya paramAtmanaH | bhavedetadyadi bhavanmate paramAtmano.achintyashaktimattArUpeshatA bhavet.h(syAt.h) | jIvenAbhinnasya seshataivAnupapannA | kutastayA.anusandhAnapratibandhakalpanAdikamiti | hishabdena yo jIvenAbhinno nAsAvachintyashaktirUpeshatopeto yathA devadatta iti vyAptiM sUchayati | jIvenaikIbhUto.api paramAtmA.astvIshatopetaH | kiM vipakShe bAdhakamityata Aha- anIshasyeti ||
jIvastAvadanIsha ityanubhavasiddham.h | tadabhede paramAtmA.apyanIsha ityuktameva | tathAcha anIshasyeshatA.astviti shaN^kitaM syAt.h | etachcha sarvapramANairviruddhaM svavyAhataM cha | na chaivaMvidhamanunmattaH shaN^kate | shaN^kAyA evAnudaye kuto bAdhakopanyAsAvasara ityevashabdaH(bdArthaH) | 
syAdetat.h | seshatA.anupapannaiveti tarko.anumAnaM vA | nAdyaH | aikyasya shrutisiddhatvena viparyayaparyavasAnAnupapatteH | na dvitIyaH | jIvaikatAyA bhavatAmasiddhatvAt.h | yadi padavaiyarthyAchcheti | maivam.h | yasya jIvaikyaM siddhaM (syAt.h) tasyAnIshatAviShayasvArthAnumAnApAdanasyAbhimatatvAt.h | tarkapakShe.api na doShaH | shrutInAmaikyaparatvAbhAvAdityAshayavAnAha- Ishatvenaiveti ||
traividhyaM khalvatra sambhavati | kAchit.h shrutiH pramANAntareNa Ishatvenaiva vij~nAtaM paramAtmAnamuddishya anIshatvena pramitAnIshatvajIvabhAvena Adishet.h | kAchidanIshatvena pramitaM jIvamuddishya Ishatvena pramiteshabhAvaparamAtmatvena upadishet.h | kAchidubhAvapi tathA pramitAvuddishyaikyamupadishediti | sarvathA.apyujIvyavirodhaprasaN^gena naikye prAmANyamashnuta iti | yadatra vaktavyaM tat.h "kathaM brahmeti tajj~neyam.h' ityAdinA vakShyate | chechChatiriti dvitIyArdhe.api grAhyam.h | Adishediti prathAmArdhe.api | tR^itIyaH prakAro.apyadhyAhAryaH | tarhItipadamupajIvyetyataH pUrvam.h | 
nanu paramAtmano.aghaTithaghaTanasvarUpayA shaktyaiveshatA.anIshatayoH (viruddhayorapi) ekatra samAvesho bhaviShyati | tatkathamupajIvyavirodha ityata Aha- ata eveti ||
jIvaikyAdevetyarthaH | IshatA uktarUpA shaktiH | kiJNchit.h IshatA.anIshatayorekatrAvasthAnam.h | asya cha paramAtmano.api | jIvaikyeneshatA.abhAvAnumAnamashakyam.h | IshatAyAH "parA.asya shaktiH' ityAdishrutisiddhatvAt.h | 
kiJNcha jIvaikye.api bhedasya vidyamAnatvAdIshatopapadyata ityAshaN^kAM pariharan.h tarhi kiyatI sImA paramAtmashaktyA.aghaTitaghaTanakalpanasyeti mandena jij~nAsite satyAha- Ishatva iti ||
atrAnIshabhedenAN^gIkR^itenaiveshatvaM shrutyA samyak.h prakAshitaM bhavatIti vadatA shrutivirodhaH parihR^itaH | tathAhi | yadi jIvaparamAtmaikyaM tAttvikaM tadA niravakAshAnumAnaviruddhA shrutirupacharitArthA bhavantI neshatvaM vyavasthApayediti susthaH svArthAnumAnaprasaN^ga iti | samyaganIshabhedena na tu bhedamAtreNeti vA | tathAcha bhedeneshatopapatsyata iti nirastam.h | anIshatAhetoH abhedasya vidyamAnatvAt.h | kimabhedenAnIshatA.astu uta bhedena mA bhUditi sandehAnivAraNAt.h | anyatra IshvarAt.h | ayuktaM parasparaparihAreNa vartamAnamapi yuktaM bhavati | Ishvara iti sheShaH | tadbalAt.h IshatvabalAt.h | dR^iShTamiti atrApi sambaddhayate | ataH parameshvarAt.h | Isheneti bhAvapradhAno nirdeshaH | kalpyate yuktatayeti sheShaH | uktasyApavAdaH shrutIti | AbhAsatvaM cha vastuvR^ittashapekShayA | hIti tatropapattiH |
ayamarthaH | yatkvachidviruddhamiva pratIyamAnamapIshvare taditaratra vA pramANasiddhamIshvaraishvaryavirodhi cha na bhavati | yathA.aNutvamahattvayaugapadyAdi, yathA vA.arjunAdInAmasheShAnusandhAnAbhAvaH | tatsarvamIshvaraishvaryabalena ghaTata ityaN^gIkAryam.h | natu nirAkAryam.h | yatpunarapramitaM tadIshvaraishvaryAviruddhamapi na kalpanIyam.h | shashaviShANAdikalpanApatteH | yachcha pramitamapi Ishvaraishvaryavirodhi tanna kalpanIyameva | kalpakavighAtakatvam.h | kintu tasya pramANasya yathAyogamAbhAsatvaM vaNarnIyam.h | yathA prakR^itamiti |
"anIshasyeshatetyeva viruddhaM sarvamAnataH' ityuktam.h | tadupapAdayituM smR^itimeva paThati- Isha iti ||
dvividho hi pratij~nAvirodhaH | pramANasvavAkyavirodhabhedAt.h | tatresho.anIsho duHkhI mukta iti svavAkyavirodhasyodAharaNadvayam.h | 
jaganmithyA bhidA na hIti pramANavirodhasya | yadvesho.anIsho duHkhI mukta iti svavAkyavirodhodAharaNe | jaganmithyeti svanyAyavirodhasya | jagato mithyAtve tannyAyena mithyAtvasyApi mithyAtvApattyA satyatvaprasaN^gAt.h | bhidA na hIti svakriyAvirodhasya | anayA hi pratij~nAkriyayA sAdhyadharmadharmiNorbhedastAvatprApyata iti | sarvadoSheShvadhikAdhiko.atyantAdhikaH | smR^ityudAharaNasya sAdhyamAha- atiheyamiti ||
idam.h IshasyAnIshatvam.h | IshatveneshabhedenetyAdinokte.arthe smR^itimapyAha- nAyuktamiti ||
yasmAnnAyuktamIshatuH kiJNchidityAdi tasmAdItvasyAvirodhenetyAdi | siddhamIshatvaM yasyAsau tathoktaH | teneshena saMyojjayet.h | Ishvare.astIti jAnIyAt.h | apipadAdanyenApi | siddheneshatvena nimitteneti vA | smR^ityudAharaNasya prayojanamAha- ata iti ||
tasmAdatyantabhinna eva brahmaNA jIva iti sthitam.h | 
|| iti shrImannyAyasudhAyAM upamAdhikaraNam.h ||
|| atha shrImannyAyasudhAyAM arUpAdhikaraNam.h ||
|| OM arUpavadeva hi tatpradhAnatvAt.h OM || atrAdhikaraNe prathamasUtreNa brahmaNo rUparAhityamupapAdya prakAshavachchAvaiyarthyamiti (dvitIya)sUtreNa rUpavattvaviShayANAM shrutInAM vaiyarthyamAshaN^kaya vilakShaNarUpavattvAN^gIkAreNa parihR^itam.h | vilakShaNarUpavattvaM cha, "Aha cha tanmAtram.h' "darshayati chAtho.api smaryate' iti sUtradvayena samarthitamiti bhAShyeNa pratIyate | tadanupapannam.h | antato rUpavattvAN^gIkAre.arUpavadeva hi tadityasyAvaktavyatvApAtAt.h | prayojanAbhAvAchchAsya vichArasyetyatashchatuHsUtyAstAtparyamAha- sa cheti ||
sa paramAtmA | prakR^itishabdo.anyeShAmapi tattvAnAmupalakShakaH | aprAkR^itarUpatvAt.h | prAkR^itarUparahitatvAt.h | guNAtmakamityukte sattvAdInAM pratItiH syAt.h | tannirAsArthaM svashabdaH | ye paramAtmanaH svarUpabhUtA guNA AnandAdyAstadAtmakamiti | rUpashabdena cha shuklAdiguNapratItiH syAt.h | ataH shiraHpANIti vivaraNaM kR^itam.h | ato rUpavAMshcheti sheShaH | vichAraprayojanaM darshayati- ata iti ||
anityatA janmamaraNavattA | nApi saundaryAdyabhAva iti cha draShyavyam.h | tathAcha tasminbhaktirupapanneti sheShaH | 
yadyapi paramAtmano rUpaM kathaM tarhi tasya prasiddhavailakShaNyamAtreNArUpatvavyavahAra ityAshaN^kAparihArArthatvena prakAshavaditi sUtrAvayavo bhAShye vyAkhyAtaH | idAnIM yadIshvararUpaM lokavilakShaNaM tadA tatra rUpashabda(pra)vR^ittirdurghaTA syAt.h | sambandhagrahaNAnupapatteH | tathAcha rUpavattvashrutInAM vaiyarthyaM duShpariharamityAshaN^kAparihArArthatvenApi vyAchaShye- yathA hIti ||
taijasasyaiva prakAshasyetyetattaijasa eva hi saurAdirAlokaH prakAshashabdavAchyaH prasiddhastasyeti vyAkhyeyam.h | ujkhitAvapi parameshvarasya tattvAbhAve.apIti yAvat.h | AtmaivAsya jyotirbhavati iti shrutirjIvasyeshaM prakAshamAhetyarthaH | tathA lokavilakShaNe.api bhagavadrUpe rUpashabdapravR^ittiryukteti sheShaH | upapattistu "paramate' ityatra vakShamANA.atrA(pya)nusandeyeti |
nanvetadadhikaraNaM "ata eva cha(chopamA)' iti sUtrAtpUrvam.h | tatkathaM pashchAdvayAkhyAnam.h | uchyate | ata eve(che)ti sUtraM "na sthAnato.api' ityadhikaraNena saN^gatamiti j~nApanAya kramabhedaH | tatsiddhA(ma)rthamupajIvya pUrvapakShotthAnAt.h | tathAcha bhAShyam.h "yasmAdevam.h' ityAdi | atrApi "IsharUpeShu' ityAdi | atha tadanantarameva kinna kR^itamarUpavattvAdhikaraNArthasyAta eva cheti sUtrArthaM prati hetutvenopodghAtalakShaNayA saN^gatyA varNitasyAvyavadhAyakatvAt.h | hetutvamapi prapaJNchayitumAchAryeNa "sa chAprakR^itarUpatvAditi chashabdo nibaddhaH | kAlatraye.apyasharIrAtparamAtmano jIvasyAtyantAbheda eva hyupapanna iti | 
|| iti arUpAdhikaraNam.h ||
|| atha vR^iddhihrAsAdhikaraNam.h ||
|| OM vR^iddhihrAsabhAktvamantarbhAvAdubhayasAmaJNjasyAdevam.h OM || yadarthaM bhagavanmahimA.atrochyate sA bhaktiH puruSheShu tAratamyena tiShThatItyetadihopapAdyate | tathAhi | asti bhaktervR^iddhihrAsabhAktva(miti)m.h | 
|| iti vR^iddhihrAsAdhikaraNam.h ||
|| atha sthAnavisheShAdhikaraNam.h ||
|| OM sthAnanisheShAtprakAshAdivat.h OM || (OM upapatteshcha OM) || yadyapyetadadhikaraNaM paramata ityato.anantaram.h | tathA.api tenevAnenApi saN^gatirasya | anena viShayopakShepAttena pUrvapakShopapattidarshanAt.h | yadvA.anena pUrvapakShayuktyutthAnAttena viShayopakShepAt.h | tathAhi | na brahmAdInAmAnandasya tAratamyamupapadyate | bhagavadAnandapratibimbatvAbhyupagamAt.h | bimbe cha 
tAratamyAbhAvasya na sthAnato.apItyuktatvAt.h | anyathA.a.akasmikatvaprasaN^gAditi | yadvA na brahmA(dyA)dInAmAnando bhagavadAnandapratibimbaH | parasparaM vibhinna(chitra)tvAt.h | bimbAbhimate cha vaichityAbhAvAditi | ato.atredaM vishadayati- pratibimbavaditi ||
yadyepyeShAM brahmAdInAmAnandaH pratibimbavat.h | prasiddhapratibimbaistulyaM vartate | bhagavadAnandapratibimbo bhavatIti yAvat.h | tathA.api parasparaM vichitro bhavatIti sheShaH | katham.h | anyeShAM sAdhanabhUtAnAmupAdhiguNAnAM bhaktyAdInAM vaichityAnatikrameNa | tatra dR^iShTAntaH pratibimbavaditi | yathA sUryAdipratibimbAnAM sUryakAntajalAdigatAyAM sUryAdibimbavaichityAbhAve.api sUryakAntAdisthAnaguNavaichityAdvaichityaM tathetyarthaH | 
vaichitye hetvantaramAha- nArAyaNeti ||
bimbashaktyA cha vichitra ityarthaH | sthAnaguNasya bimbasAmarthyasya cha prayojakatvaM nyAyavivaraNe vyutpAditam.h anenopapatteshcheti sUtraM vyAkhyAtaM bhavati | bimbapratibimbayoraikyaM kechidichChanti | ataH pratibimbatvaM vyAkhyA(taM)ti nArAyaNeti | guNa AnandaH | chashabdena tatsadR^ishashcheti grAhyam.h | bimbAbhinna eva kinna bhavatItyata Aha- atyalpa iti ||
cho hetau | yasmAttadapekShayA.atyalpastasmAtsatataM bhinna iti | tadapekShayA.atyalpatvaM kuta ityAkAN^kShAM pariharannatra shrutimAha- anyaditi ||
anya AnandaH parasya jIvAnAM cheti sambandhaH | evamIshatetyapi yojyam.h | mukhyeshatetyupalakShaNayA hetumAha | iti shruteriti pUrveNa sambandhaH | 
|| iti sthAnavisheShAdhikaraNam.h || JOSHI-19 
| atha shrImannyAsudhAyAM pAlakatvAdhikaraNam.h ||
|| OM prakR^itaitAvattvaM hi pratiShedhati tato bravIti cha bhUyaH OM || atra pUvarpakShapradarshanaparaM bhAShyaM "sR^iShTisaMhArakartR^itvamevAsya na pAlakatvam.h | svataH siddheriti | tadayuktam.h | sR^iShTisaMhArakartR^itvAbhyupagamasya vyarthatvAt.h | svataH siddherityatrAsyetyapratIteshcha | sthiterityadhyAhAre.api svabhAvavAdAshrayaNasya sR^iShTisaMhArayorapi sAmyena tatkartR^itvAbhyupagamAnupapatterityataH pUrvapakShaM vishadayati- sR^iShTIti ||
iti Irite siddhAntinA.abhyupagate sati | tatashchAyamarthaH | Ishvarasya pAlakatvaM nopapadyate sthitestatprayojanatvAt.h | tasyAshcha svabhAvasiddhatveneshvarAnapekShatvAt.h | Ishvara eva hi vishvasya sR^iShTisaMhArayoH kartA nAnya ityabhyupagatam.h | tathAcha sR^iShTvA yAvanna saMharettAvatsthitiH svabhAvasiddhaiva na paravyApAramapekShate | yadi khalu sR^iShTisaMhArayoH katarA.anyaH syAttadodAsInasya tasya sR^iShTau preraNAdyarthaM saMhAre pravR^ittasya nivAraNArthaM cha sthitAvIshvarApekShA sambhavet.h | nacha tadasti | ataH saMhArodAsInatvAtiriktaM pAlakatvaM nopapadyata ityevamatra pUrvapakSha iti |
evaM tarhi siddhAnto na yuktaH | svabhAvattvayukteraparihR^itatvAdityataH sUtrAbhiprAyamAha- iti neti ||
parAnapekShatayA pratIyamAnaM svarUpaM dharmo vA svabhAva ityuchyate | sa sarveShAM padArthAnAm.h | (sa) sarvo.apIshAyatta eva | anyathA teShAM svAtantyaprasaN^genAsyeshatvAnupapatteH | sarvaM khalvityAdishrutivirodhApatteshcha | annadAnAdau vyApArashcha sphuTa eveti | 
|| iti pAlakatvAdhikaraNam.h |
|| atha avyaktAdhikaraNam.h ||
|| OM tadavyaktamAha hi OM || atra paramAtmano.avyaktatvamAdau vistareNa samarthitam.h | tatastarhi bhaktyAdisAdhanavaiyarthyamityAshaN^kaya "prakAshashcha karmaNyabhAsAt.h' iti dR^ishyatvaM choktam.h | tadetadubhayaM viruddhamityAshaN^kaya ato.anantena tathA hi liN^gamiti sUtritam.h | atra virodhashAntirna sphuTA pratIyata ityatastasya tAtparyamAha- avyakto.apIti ||
|| iti avyaktAdhikaraNam.h ||
|| atha ubhayavyapadeshAdhikaraNam.h ||
|| OM ubhayavyapadeshAttvahikuNDalavat.h OM || yadIshvarasya guNakriyAdayo dhamarAstato bhinnAstadA samavAyasya nirAkR^itatvAttadvattvamanupapannam.h | yadi chAbhinnAstadA j~nAnAdimattvamAnandAdibhoktR^itvamityAdyayuktamityubhayathA tatra bhaktyanupapattiriti pUrvapakShaprAptAvidamArabhyate | tatra hetudR^iShTAntAveva sUchitau | natu pakShaparigraharUpA pratij~nA | adhyAhAro.api hetudR^iShTAntabalena bhedAbhedapakShaparigrahasyeti pratibhAti | ataH pratij~nAM darshayati- tadabhinnA iti ||
nityashabdo niyamArthaH | pArameshvarAH sarve guNA dharmA nityaM tadabhinnAstenAtyantAbhinnastathA.api visheShashaktyA guNaguNyAdibhAvena sthitAH | 
syAdetat.h | parimANAdInAM yAvaddravyabhAvinAM bhavatu nAma bhagavatA.atyantAbhedaH | kriyANAM (j~nAnAdi)guNAnAM chAsrAkShItsR^ijati srakShyati vyaj~nAsIjjAnAti j~nAsyatItyAdi shrautavyavahArairanityatayA.avagatAnAM tu na yujyata ityata Aha- visheShAtmatayeti ||
teShAM parameshvarasambandhinyAM kriyAdInAM dharmANAM nityashaktyAtmanA nityaM sthitestathA visheShAtmatayA vyaktirUpeNa vyavahAraviShayatopapatternAnityateti yojanA | prapaJNchastu prAgeva kR^itaH | nanu cha kriyAdInAM yA vyaktatA sA tAvadanityaiva | anyathoktavyavahArANAM nirAlambanatvApAtAt.h | tatastasyA bhagavaddharmabhUtAyA api nAtyantAbhedopapattirityata Aha- na visheSheti ||
iyaM vyavahArAlambanatvenoktA | kuta ityata Aha- shaktIti ||
yadyasmAtsA visheShatmatA shaktirUpataiva | shaktishcha nityetyuktaM tasmAdityarthaH | nanvevaM tarhi shaktirvyaktirita vyavahAravisheSho na syAt.h | uktavyavahArANAM nirAlambanatvaM cha na parihR^itaM syAdityata Aha- savisheSheti ||
neyaM vyaktiH shaktyA nirvisheShAbhinnA | yenoktadoShaH syAt.h | kintu savisheShAbhinnaiva | yadyayaM sarvanirvAhaheturvisheSho bhagavato bhinnastadA sarveShAM taddharmANAM tenAtyantAbheda iti pratij~nA bhajyeta | abhinnashchedvisheShatA tasya na syAt.h | svarupamAtraparyavasAnena so.api na syAdityata Aha- visheSha iti ||
cho.avadhAraNe | ayaM visheSho.api bhagavatA naiva bhinnastena na pratij~nAhAniH | tathA.api tasya visheShatA syAt.h | katham.h | na hyayamabhinno bhavannirvisheShaH | evaM tarhi visheShaparamparayA.anavasthA syAt.h | na syAt.h | kutaH visheShasya svanirvAhakatAhetoriti |
evaM pratij~nA darshitA | tatra bAdhakAni parihR^itAni | atra choktvA | syAdevam.h | yadyeteShvartheShu pramANaM syAt.h | nacha tatpashyAma ityataH sautramubhayavyapadeshAditi hetuM vyAchaShye- visheShatveneti ||
akhilaiH ubhayavidhaiH pramANaiH vedavAkyaij~narAnAdidharmANAM bhagavadvisheShatvenApishabdAttadabhinnatvena cha vij~nAtervij~nAnAdityarthaH | nanu vij~nAteriti katham.h | "Atashchopasarge' ityaN^aH ktinbAdhakatvAt.h | "ktinnAbAdibhyashcha' iti vachanAdbhaviShyati | etadeva vivR^iNoti- sasarjeti ||
"sa idaM sarvamasR^ijate' ityAdishrutiM sasarjetyanenopAdatte | tattadattumadhriyate' ityAdikAM saJNjahAretyanena, sa AnandAdiH saH paramAtmaivetyanena "Anando brahma' ityAdishrutim.h | 
tadayamarthaH | "sa idaM sarvamasR^ijata, ukShA sa dyAvApR^ithivI bibharti, tattadattumadhriyata, sa aikShata so.akAmayata, Anandam.h brahmaNo vidvAn.h' ityAdishrutyA sarjanAdikaM brahmaNo visheSho.atishayo na brahmamAtramityavagamyate | tanmAtratve kriyAkartR^ibhAvAderanupapatteH | "Anando brahmeti vyajAnAt.h | satyaM j~nAnamanantaM brahma ekadhaivAnudraShyavyam.h' ityAdishrutyaiva tasya tenAbhedashchAvagamyate | tadevamubhayavyapadeshAnyathA.anupapattyA sakalamidaM kalpyate | sarveShAM brahmadharmANAM brahmaNA savisheSho.atyantAbhedaH | kriyAdInAM nityatA shaktivyaktirUpatA vyaktirUpasyApi nityatA shaktirUpapAbhinnatA savisheShatA visheShasyApyabhedaH svanirvAhakatA cheti | na hyeteShvartheShvanyatamasyApyakalpanAyAmudAhR^itobhayavyapadeshavirodhashAntirbhavatIti | etadeva prapaJNchayituM "nidarshanamAtreNa' ityataH prAktano granthasandarbhaH | 
atha matam.h | bheda eva brahmadharmANAM brahmaNA.astu | samavAyena visheShaNavisheShyabhAvo bhaviShyati | samavAyadUShaNAni cha shrutivirodhenAbhAsatAM yAsyanti | samavAyAbhAve.api vA dharmadharmiNoreva sa ko.api mahimA kalpyate | nachAbhedashrutivirodhaH | anAgantakatvenopachAropapatteH | ataH kimabhedamAdAya visheShAdyaN^gIkAreNeti | apara Aha akhaNDameva brahma na tu tatra kashchidvisheShaH | na chAparashrutivirodhaH | kriyAdiviShayANAM saguNaviShayatvAt.h | tasya cha mAyAmayatvenAvichAritaramaNIyatvAt.h | AnandaM ityAdInAM cha rAhoH shira ityAdivadupacharitatvopapatteriti | anyastvAha bhedAbhedAbhyAmevobhayavyapadeshasAmaJNjasyopapatteH kimanayA savisheShAbhedakalpanayeti |
maivam.h | tribhirapyetairantato.abhinne visheShasyAN^gIkatarvyatvAt.h | tato varamAdita eva tadaN^gIkaraNamityAshayavAnbhedavAdinaM tAvadvisheShamaN^gIkArayitumAha- bheda iti ||
visheShasya j~nAnAderbrahmadharmasya, yadi brahmaNo bhedo.aN^gIkriyate tadA pR^ichChAmaH | sa bhedo, bhedinA brahmaNA j~nAnAdinA cha saha, kathaM kiM prakAraH, pratipattavyaH | kiM bhinnaH kiMvA.abhinna iti | Adye doShamAha- bhinnashchediti ||
yadi bhedo bhedibhyAM bhinnastadA so.api bhedastathetyanavasthA syAt.h | visheShaNavisheShyabhAvAdipratipattaye khalu dharmadharmiNorbhedo.abhyupagamyate | sa cha pratIyamAna eva taddhetuH | tatpratItishcha visheShaNAdibhAvenaivetyuttarottarabhedapratItiravashyamapekShitaiveti susthA.anavasthA | 
abhinnatve.api vaktavyaM savisheShAbhinna uta nirvisheShAbhinna iti |
prathame doShamAha- abhinnashchediti ||
purA na kimiti | dhamarANAM dharmiNA savisheShAbhedaH kinnAN^gIkriyate.aN^gIkArya evetyarthaH | bheda iva vinA.api bhedena visheSheNaivopapattAvapi vR^ithA paramparAkalpanAyAM gauravaM syAttato dharmANAmeva savisheShAbhedAN^gIkAraH shreyAniti bhAvaH | astvevamityata Aha- visheSha iti || visheSho dharmobhinna ityeva tAvat.h | tena bhedavAdinA nAbhyupagamyate | dUre savisheShatvamityato.apasiddhAntaH syAt.h | samIhitaM cha naH (na) siddhayedityAshayaH | 
dvitIyaM dUShayati- abhinna iti ||
bhedo yadi bhedibhyAmabhinno nirvisheShashcha syAttadA tasya tadbhedatA tayorayaM bheda ityevambhAvaH kuto na kuto.api | tadIyatAyA bhedena visheShaNa vA vinA.anupapatteH | tanmAtratve cha dharmadharmiNAveva sto na bheda iti syAt.h | tathA cha dharmadharmiNAvityapi na syAt.h | bheda evAsti na dharmadharmiNAviti vA bhavet.h | tatashcha bhedo.api na syAditi |
bhedasya bhedisvarUpatvamaN^gIkR^itya visheShamanaN^gIkuvarANaM prati dUShaNAntaramAha- aneneti ||
bhinno.ayaM ghaTa iti sa bheda eva visheShato visheShaNatvena dR^ishyate na tu ghaTaH, kintu visheShyatvena | tathA.anenAnena | vyatyayo bahulamiti paJNchamyarthe tR^itIyA | sahayoge vA | paTAdbhinnastambhAdbhinno ghaTa ityeSha bheda eva savisheShaH pratiyogivisheShasAhityena dR^ishyate | tathA.ayaM padArtho.anena vakratvenAnena koTaravattvena puruShAdbhinna iti sa eSha bheda eva visheShato vyAvartakadharmeNa dR^ishyate | padArthastvakShasannikarShamAtreNa | tathA.asmAtpaTAdasmAtstambhAdasmAtkuDyAdbhinno.ayaM ghaTa ityeSha bheda eva savisheShataH pratiyogivisheShasAhityena nimittena bahudhA dR^ishyate | ghaTastvekadhaiva | ato na bhedo ghaTasya svarUpamiti yatsvarUpabhedasya dUShaNaM parairuchyate | tattasya kimuttaraM tvayA.abhidhAsyate, yadi visheSho nAN^gIkriyate, ityarthaH | yadi visheSho nAN^gIkriyate tadA bhedo bhedinA.abhinna ityapi nAN^gIkartuM shakyate | bhedabhedinorbhedasAdhakAnAmanekeShAM bhAvAt.h | visheShaNaiva hi teShAmanyathAsiddhiM vyutpAdya pratItibalena bhedasya bhedinA.abhedo vaktavyo nAnyatheti bhAvaH | 
tadIyatvena visheShaNatvena sapratiyogitvena liN^gitvena bahutvena cha pratIyamAno.anyonyAbhAvAdirUpo bhedo na bhedisvarUpatayA.aN^gIkriyate | yastu svarUpatayA.aN^gIkriyate nAsau tadIyatvAdinA pratIyata iti tasyottaraM brUma iti chenna | asyaiva prasiddhatvAdanyasya tadabhAvAt.h | anyathA svarUpasyaiva bheda iti pAribhAShikaM nAmAntaramuktaM syAt.h | na chAdvaitavAdinaH svarUpaM nAN^gIkurvate | tatkimanena bhedena | tadidamuktaM sa eSha iti prasiddhidyotakAbhyAm.h | tadIyatvAdirupachAra iti chenna | pratIteH sphuTatvAt.h | bAdhakAbhAvenAbhrAntitvAchcha | tadidamapyuktaM dR^ishyata iti |
dUShaNAntaramAha- abhedeti || 
na kevalaM bhedasya | kintvabhedasya cha bhedinaH svarUpatvameveti yojanA | yo bhedasya bhedinA ghaTenAbhedamaN^gIkaroti | tena tasyAbhedasyApi ghaTasvarUpatvamevAN^gIkaraNIyam.h | bhedasamAnanyAyatvAditi hishabdArthaH | tataH kimityata Aha- tayorapIti ||
abhedo.aN^gIkArya iti sheShaH | astvekena ghaTenAtyantAbhinnayorabhedabhedayorabhedastato.api kimityata Aha- avisheShatva iti ||
abhedabhedayoratyantAbhede visheShe chAsatyabhedAbhedashabdayoH paryAyatvaM syAt.h | ekAtharvAchitvAdghaTakalashashabdAditi hishabdArthaH | astvityata Aha- abhedeti || 
ko vadet.h na ko.api | pratyutAparyAyAvityeva vadati sarva ityaprAmANikaM pramANaviruddhaM chaitaditi |
etaduktaM bhavati | bhedo bhedinA.abhinnastannyAyena so.abhedo.api tatastAvanyonyamapyabhinnAviti tAvattvam.h | tathAcha bhedAbhedashabdayoH paryAyatvaprAptau visheShabalenaiva hi tatpariharaNIyam.h | tasya chAnaN^gIkAre duShpariharaM tadApadyeteti |
nanu bhedabhedishabdayorapi paryAyatvamApAdayitumuchitam.h | satyam.h | shiShyairUhyatAmiti noktam.h | 
shaN^kate- bheda iti ||
yadyapi bhedAbhedayoH bhedinA ghaTena sahAbhedastathA.api tayoranyonyaM bhedo.astIti na tachChabdayoH paryAyatvaM prasajyate | tatkiM visheShaNeti | pariharati- visheShiteti ||
evamaN^gIkurvANenApyabhinne vastuni visheShitA.aN^gIkaraNIyaivetyarthaH | tatkathamityata Aha- avisheSha iti ||
visheShAbhAve bhedo bhedinA eko.abhinnastathA.abhidA bhedinA ghaTenAbhinnA, punastayorbhedAbhedayoH parasparaM kathamupapannaM bhavet.h | kuto na bhavet.h | bhedAbhedayorbhedimAtratvataH | anyathA ghaTasyApi svato bhedaH syAt.h | ghaTenAbhinnayorbhedAbhedayoH parasparaM bheda(kArya)nirvAhArthaM ghaTena savisheSha evAbhedo.aN^gIkArya iti bhAvaH | 
shaN^kate- bhedinashcheti ||
chashabdAvanyonyasamuchchayArthau | evashabdau parasparaM savisheShAbhedavyAvR^ittyarthau | gamyate.abhyupagamyate | bhedasya bhedinashcha ghaTasyAbhedo visheShashcha mayA.abhyupagamyate | tathA.abhedasyAbhedinashcha tasya savisheSho.abhedo.abhyupagamyate | tathAcha bhedAbhedayorghaTatanmAtratvAbhAvena parasparaM bhedopapatterna shabdayoH paryAyatvam.h | tatashcha bhedAbhedayoH parasparamabhedo visheShashchAN^gIkAyar ityasaditi bhAvaH | 
evamapi dharmadharmiNorbhedamabhyupagachChatA.antato.abhinne vastuni visheSho.aN^gIrktavya ityabhimataM yadyapi siddhameva, tathA.apyuktaM tattvaM na parityAjyamityAshayavAnpariharati- kimiti ||
evaJNchedabhedabhedayorbhedaH kasmAtkalpyate | tayorapi savisheShAbheda evAN^gIkartavyaH | tatropapattimAha- visheShaNaiveti ||
sarvatra bhedabhedinorabhedAbhedinoshchAbhede.api visheSheNaiva tanmAtratAbhAvanibandhanA vyAvahR^itirbhavedityaN^gIkR^itaM chedbhedAbhedayostarhi bhedaH kiM kalpanAgauravAyaiva kalpyata iti solluNThavachanam.h | bhedAbhedayorghaTeneva parasparamapi savisheShatvenaiva sarvasyopapattau bhedakalpane kalpanAgauravaM syAt.h | anekapadArthakalpanAt.h dvidhA kalpanAchcheti bhAvaH | 
astvevaM tataH kimAyAtaM prakR^ita ityata Aha- visheSheNaiveti || bhedasya bhedinA.abhede.api tadIyatvAdivyavahR^itirbhedAbhedayo(shcha)rghaTenAbhede.apyaparyAyashabdavyavahR^itiryadi visheSheNaiva bhavet.h tadA dharmadhamirNorapi bhedaH kiM kalpanAgauravAyaiva kalpyate | dharmadhamirNorbhedamaN^gIkR^ityApyantato visheSho.aN^gIkAryaH tato varamAdita eva tadaN^gIkaraNam.h | anyathA kalpanAgauravaprasaN^gAditi | etena purA na kimitivivR^itaM bhavati | 
yadi kalpanAgauravabhayAddharmadharmiNorabhedamaN^gIkR^itya vyavahAravisheShArthaM visheSho.aN^gIkriyate | tarhi gavAshvayorapi tathA kalpyatAm.h | avisheShAt.h | tathAcha bheda eva jagati na syAdityata Aha- aikyeti |
bheda eva svIkriyate na visheShaH | gavashvayoriti pramAdapAThaH | mUlakosheShvadarshanAt.h | aikyapratItyabhAve.api kuto visheSho nAN^gIkriyata ityata Aha- sa eveti ||
dharmadharmipratibandyA hi gavAshvayovirsheShaH pareNApAdanIyaH | nacha tatrAvisheShaH | abhedapratItyA tatra tadaN^gIkArAt.h | iha cha tadabhAvAt.h | bhedasya pratItisiddhatvena kalpanA(gauravAbhAvAchcheti)bhAvAditi |
adhunA.abhedavAdinA.api visheShamaN^gIkArayati- sachchidAderiti ||
mAyinApIti | kriyAdiviShayANAM vAkyAnAM mAyikaviShayatAmaN^gIkurvatA.apIti yAvat.h | tatra hetuH sachchidAdeH padasamUhasya aparyAyatvasiddhayarthamiti | ayamiti aparyAyashabdapravR^ittihetuH | visheShasya tathAbhAvaH pramita iti hishabdaH | etaduktaM bhavati | santu tAvatkriyAdiviShayANi vAkyAnyasatyaviShayANi | tathA.api "satyaM j~nAnamanantaM brahma' ityAdIni tAvatsatyaviShayANi pareNAN^gIkR^itAnyeva | teShAM chAkhaNDArthaniShThatve satyaj~nAnAdipadAnAmekArthatvena paryAyatvaM syAt.h | nacha tadyuktaM sahaprayogadarshanAt.h | nacha bhedo.aN^gIkartuM shakyaH | ekamevAdvitIyamityAdishrutivirodhAt.h | ataH satye.api visheSho.aN^gIkAryaH | tasyAparyAyashabdapravR^ittihetutA chAnayaivArthApattyA siddhA | tathAtvenaiva tatkalpanAditi |
apohavAdAshrayeNa shaN^kate- yadIti ||
satyAdipadAnAM vidhivAchitve vidhIyamAnAnAM satyatvAdivisheShaNAnAM brahmaNyabhAvAt.h svarUpamAtrasya chaikatvAtparyAyatvaM syAt.h | na chaivam.h asatyatvAdyapohavAchitvAt.h | nachaivaM sati vaiyarthyam.h | brahmaNyasatyatvAdInAM visheShaNAnAM bhrAntikalpitatvena tannivAraNArthatvAt.h | santi hi nAsti brahma, sadapi na j~nAnaM parichChinnaM (che)vetyAdipratItayaH prANinAm.h | nacha satyapadamaj~nAnasyApyapohaM vakti yenaikenaivAlamiti syAt.h | tasmAnna paryAyatvaM vaiyarthyaM cheti | yadvA satyAdipadAni satyatvAdipR^ithagarthavAchInyeveti na paryAyatAmApadyante | brahmaNi tu lakShaNayA pravartanta iti na tatra visheShaNAni samarpayanti | nahi gaN^gApadaM tIre gaN^gAtvamarpayati | nachaivamekenaiva lakShitatvAditareShAM vaiyarthyamiti vAchyam.h | AropitAnAmasatyatvAdivisheShaNAnAM pratyektaM nivAraNena sArthakyAt.h | nacha saN^gatigrahaNaviShayAbhAvAllakShaNAnupapattiH | shabale gR^ihItasaN^gatikAnAM 
satyabrahmalakShakatvopapatteH | ato na paryAyatvaM nApi vaiyarthyamiti shaN^kArthaH | asatyavisheShaNam.h asatyatva(tvAdi)visheShaNam.h | AropitaM visheShaNamiti vA | iti yadIShyata ityanvayaH | pariharati- mAyeti ||
mAyAshabdenAropitatvamAchaShye | evaM kusR^iShTau kalpitAyAmapi na satyasyAkhaNDatAsiddhiH | kalpitAsatyatvAdivisheSharAhityalakShaNavisheShavisheShitAyA avarjanIyatvAdityarthaH | 
shaN^kate- sA cheti ||
bhavedakhaNDatvakhaNDanaM yadyAropitavisheShaparAhityarUpavisheShaNavisheShitA satyA syAt.h | na chaivam.h | api tarhi sApyasatyatvAdivadAropitaiva | na hyAropitena rUpeNa gaganasya nIrUpatA vihanyata ityarthaH | pariharati- anavasthitiriti ||
vAkyArthasyeti sheShaH | evaM tarhi na ko.api vAkyArtho vyavasthitaH syAt.h | satyatvAdivisheShavattayA.asatyatvAdivyAvR^ittimattayA chApratipAditatvAt.h | nahi saMsargabhedau vihAya vAkyAtharo.asti | brahmaiva vAkyArtha iti chenna | tasya svaprakAshatvAt.h | vyAvR^itteshchAsatyatvAditi |
yadvA pratItA sA cha svAbhAvavyAvartakatvenaiva vyavatiShThate na brahmaviShayatvena | yenAkhaNDatA vyAhanyata iti shaN^kArthaH | evamapi tadabhAvavyAvR^ittirUpavisheShaNavishiShyatAyA aparihArAdakhaNDatvahAnireva | sA.api tathA chet.h anavasthitiH brahmaj~nAnasyAvyavasthaiveti parihArAtharH | na kevalaM brahmaNo nirvisheShatve padAnAM paunaruktyAdi(kaM) kinnAmaikasyApi padasya tatra pravR^ittirna bhavedityAha- yadIti ||
guNakarmAdinimittamanAlambya kasyApi shabdasya pravR^ittyabhAvAditi bhAvaH | shaN^kate- lakShyate cheteneti ||
syAdayaM doSho yadi brahma shabdAbhidheyaM syAt.h | nachaivam.h | kintu tena shabdena lakShyata eva | nahi lakShaNA guNakriyAdyapekShA | tathAtve khalvabhidhaiva syAditi | pariharati- lakShyamiti ||
evamaN^gIkAre.api brahmaNo lakShyamiti visheShitA syAt.h | lakShyatvaM tAvadaparihAyarmityarthaH | upalakShaNaM chaitat.h | mukhyArthayogAdinA.api visheShitA syAdeva | nanu lakShyatvamapi brahmaNo nAstyeva lakShyamityapi lakShaNayaivochyate nAbhidhAnavR^ittyeti chenna | atrApi vAkye pareNa lakShyapadasya prayogAllakShyatvavisheShaprApteH | tenApi lakShyameveti chettatrAha- punariti ||
lakShaNAyAmAshritAyAM satyAmiti sheShaH | 
shaN^kate- yadIti ||
te mate iti sheShaH | tR^itIyArthe.avyayaM vA | yaduktaM mAyAvisheSharAhityavisheShaNavisheShitA satyasyApi bhavediti | tannAniShyam.h | abhAvarUpavisheShavattvasya mayA.aN^gIkR^itatvAt.h | "neha nAnA.asti' iti shrutiH "iha bhUtale ghaTo nAsti' itivadabhAvaM brahmaNyaN^gIkarotyeva | yachchoktaM na taduktirbhavettadeti | tadapyasat.h | bhAvanimittAbhAve.apyabhAvanimittena padapravR^ittyupapatteH | abhAvadharmavattvasya chAN^gIkR^itatvAt.h | etena lakShyamityetadapi nirastam.h | lakShyapadasyApyapohavAchitvopapatteriti bhAvaH | 
atra vaktavyaM paramasiddhAntamakhaNDatvaM parityajyAbhAvadharmavattvaM kasmAdaN^gIkaroShIti | atha brUyAt.h | satyaM j~nAnamanantaM vij~nAnamAnandamityAdipadAni tAvadbrahmaNi shrUyante | nacha teShAM vidhirUpo.arthaH svIkartuM shakyaH | neha nAnA.astItyAdishrutivirodhAt.h | abhAvadharmAN^gIkAre cha na virodha ityuktamiti | tatrAha- asArvaj~nAdIti ||
te aN^gIkAryamiti sheShaH | yathA hi satyaj~nAnAdipadAni brahmaNi shrUyante, evameSha sarvaj~naH, eSha sarveshvaraH, iti sArvaj~nAdipadAnyapi | tathAcha yathA tAnyanR^itatvAdyabhAvavAchInyevametAnyapi asarvaj~natvAdyabhAvavAchitayA (tvayA) aN^gIkartavyAnyeva | tatashcha satyaj~nAnAdivAkyaM tattvAvedakaM sArvaj~nAdivAkyaM mAyAshabalaparamiti vibhAgo na yukta iti bhAvaH | 
mA bhUdayaM vibhAgo.asArvaj~nAdyabhAvo.api brahmaNyaN^gIkriyata evetyata Aha- tadeti || 
brahmaNyasArvaj~nAdyabhAve.aN^gIkR^ite (sati) sAvarj~nAdibhAvadharmA durnivArA eva | kutaH | dvau naJNau prakR^itamarthaM sAtishayaM gamayata iti nyAyAdityarthaH | etachcha chaturthe spaShyayiShyate | 
asArvaj~nAdirAhityamapyevaM te bhaviShyatItyuktAnaN^gIkAre bAdhakamAha- yadIti ||
sarvaj~nAdipadaM brahmaNi shrUyamANamasArvaj~nAdinivR^ittiM bodhayatItyetAdR^ishaM prameyaM yadi na grAhyaM tadA.a.anandapadamapyasukhatvaM na nivartayet.h, satyapadaM chAsatyatvam.h, j~nAnapadaM chAj~nAnatvam.h, AtmapadaM chAnAtmatvam.h | avisheShAditi vAkyasheShaH | 
mA bhUdAnandAdipadAnAmasukhatvAdivyAvartakatvam.h | ko doSha ityata Aha- asukhatveti ||
asattvAj~nAnatAdeshchAnivartanAditi sambandhaH | ayambhAvaH | brahmaNi tAvadasattvAdikaM prasaktam.h | tadvayAvartanAya satyaj~nAnAdivAkyAnAM pravR^ittiH | tAnyapi chenna tadvayAvartayanti tadA brahmaNo.asattvAdikaM tAttvikamevetyApannamiti | yadvA yadi naitAdR^ishamityadhyAhAreNa vinaikameva vAkyaM buddhayA vivichya tu yojyamiti |
shaN^kate- anR^itAdIti ||
asya satyatvAdeH | ayamarthaH | satyAdipadAni tAvadApAtataH satyatvAdivisheShaNAni samarpayanti | tadanantaraM tattadvirodhyAkAranivartakatvena paryavasyanti | yathoktam.h "prati(pA)padyapadArthaM hi virodhAttadvirodhinaH | pashchAdabhAvaM jAnAti vadhyaghAtakavatpadAt.h' iti | satyatvAdivishe(ShaNAnAM)ShANAM chAnR^itatvAdivirodhitvaM suprasiddhamiti kathaM na tadvayAvR^ittiriti | samavetatprakR^ite.apItyAha- anaishvayareti ||
sarveshvarAdipadasamarpitasyaishvaryAderiti sheShaH | 
upasaMharati- akhaNDeti ||
pra(yasmAde)vamakhaNDakhaNDanAdakhaNDavAdinA.apItyanvayaH | ananyathAgatehe toH, khaNDitena uttarotprekShArahitena | 
idAnIM bhedAbhedavAdinaM visheShamaN^gIkArayati- akhaNDeti ||
yasmAdevamakhaNDavAdibhyAM visheSho.aN^gIkAryastattasmAdeva hi khaNDAkhaDena khaNDAkhaNDavAdinA cha visheSho.aN^gIkArya eva | kuntAH pravishantItivadupalakShaNayA arshaAdibhyo.ajiti vA khaNDAkhaNDeneti sAdhu | tathAhi | dharmadharmiNorbhedAbhedAviti vadatA tau kiM tAbhyAmatyantaM bhinnAvaN^gIkriyete utAtyantAbhinnAvatha bhinnAbhinnau | nAdyaH | bhedAnavasthApatteH | bhedasya svarUpatve cha visheShAnaN^gIkAre tadIyatvAdyanupapatteH | bhedAbhedayoratyantabhinnayoH sambandhAbhAvena tadIyatvAnupapatteshcha | na dvitIyaH | tadIyatvAdyanupapatteshcha | bhedAbhedashabdayoH paryAyatvApatteshcha | na tR^itIyaH | anavasthApatteH | kvachidbhedAbhedayorabhede pUrvadoShAnuShaN^gAt.h | tasmAdbhedAbhedavAdinA.api kvachidvisheSho.aN^gIkArya iti |
tadevamubhayavyapadeshAnyathA.anupapattyA bhagavaddharmANAM savisheSho.atyantAbheda eveti siddham.h | 
nanu nAyaM sUtrakArAbhiprAyo bhavitumarhati | tenAnevaMvidhAnAmahikuNDalAdInAM nidarshanAnAmupAttatvAt.h | aheravayavAnAmanyonyasaMyogavisheSho hyahikuNDalamityuchyate | sa tAvadahinA nAtyantAbhinnaH | prakAshashcha dravyAntaraM na sUryAbhinna ityataH prakAshAshrayavadveti nidarshanamapi nAtyantAbhedopayuktam.h | kAlasya pUrvatvaM nAma pradhvastakriyAsambandha iti na pUrvavadvetyapi prakR^itAnuguNamityata Aha- nidarshaneti ||
yata evamarthApattyA bhagavadguNAnAM bhagavatA savisheSho.atyantAbhedaH siddho.atra ityarthaH | atyabhinnatAM savisheShAm.h | niravakAshapramANAnusAreNa nidarshanatrayamapi savisheShAbhedopayuktatvena sUtrakArasyAbhimataM j~nAtavyamityAshayaH | tatrAhikuNDalaM yadyapi bhedAbhedavattathA.api mandAnAmabhede buddhimavatArayitumupAttam.h | yathA pR^ithivyAmoShadhayaH sambhavantIti yathA | prakAshashabdena cha bhAsvaraM rUpaM vivakShitam.h | tachcha yAvadravyabhAvitvAtsUryamaNDalenAtyantAbhinnameva | pUrvatvaM cha pUrvakAlasambandha iti sakalalokasiddhamiti | nanvekenaiva nidarshanenAlaM kiM trayeNetyata uktam.h- AdareNeti ||
evaM sAkShAdadhikaraNAtharM vyAkhyAyedAnImanuShaN^gasiddhamarthaM darshayati- tachcheti ||
tasmAdeva bhagavaddharmANAM bhagavatA savisheShAbhedasya samarthitatvAdeva padAbhihitaiH padArthairanvayabodha ityetanmataM neti labhyata iti sheShaH | abhihitAnvayagrahaNamupalakShaNam.h | vakShyamANAnvitAbhidhAnavyatiriktAnAM sarveShAmapi matAnAmanupapannatvAt.h | yadi tarhyabhihitAnvayavAdo.anupapannaH | kaH panthAH sUtrakArasyAbhimataH | nahi nirupAyamanvayaj~nAnamiti sambhavati | anvitAbhidhAnamiti brUmaH | tatrApyasti visheSha ityAshayenAha- yadeti ||
yadAshabdo yadyarthaH | yadyapyasheShavisheShANAmityasheShavisheShAnvitasyetyarthaH | ekashabdo mukhyArthaH | padeShvekaM padaikamA(dye na)dyapadenetyarthaH | karmadhArayatve tu pUrvakAlaiketyekapadasya pUrvanipAtaH syAt.h | ApaM tathA.api | uttareNa padajAtenAnvayavisheShAvagatiH |
etaduktaM bhavati | satyaM j~nAnamanantaM brahma yaH sarvaj~naH sarvavidityAdibrahmapratipAdakavAkyagatAni sakalAnyapi padAnyanvitArthAbhidhAyIni | tatra brahmapadaM satyatvasarvaj~natvAdyasheShavisheShAnvitaM brahma pratipAdayati | nachaivaM satyAdipadAnAM vaiyarthyam.h | yataH sAmAnyata evAnvitAbhidhAne shaktiH padAnAM nAnvayavisheShAbhidhAne | ato brahmapadena sAmAnyataH samastayogyadharmAnvite brahmaNi pratIte satyatvenAnvitaM j~nAnatvenAnvitamiti visheShAnvayapratipattyarthAni satyAdipadAnIti |
nanvabhihitAnvayAdivAdAnAmanupapannatvamanvitAbhidhAnasyopapannatvaM cha prathamasUtre sUtrakAreNoktameva | tatkimatrAdhikaraNasiddhAntatayA tadvarNanena | uchyate | ataHshabdena hyanvayabodhe.astyupAya ityetAvanmAtraM pratIyate | na punaH padAnyeva na padAbhihitArthAdInIti visheShaH | tatra vyAkhyAtAraM prati kuto.ayaM sUtrakR^ito.abhiprAya iti bhavatyeva parichodanA | tatsamAdhAnAya chAdhikaraNasiddhAntavarNanamupapannameva | yadyapyupapannaH sUtrakArAbhiprAya iti shakyate vaktum.h | tathA.apyadhikaraNasiddhAntavarNanamiSheNa tatra saMkShepato vyutpAditopapattInAM prapaJNchAya prayatno.ayamityadoShaH |
taditi parAmR^iShyaM hetuM darshayati- yata iti ||
vastunA brahmaNA | chashabdAdvisheShashcha | ato nAbhihitAnvayAdivAdAH kinnAmoktavidhAnvitAbhidhAnamiti sheShaH | tathAhi | satyatvAdidharmANAM tAvadbrahmaNA.atyantAbhedaH samarthitaH | tato brahmavAchakasya brahmapadasya satyatvAdivAchakatvamAvashyakameva | kintvabhede.anvaya eva nAsti kutastadabhidhAnaM visheShato.abhidhAnaprasaN^gashchetyavashiShyate | tatra savisheShatvAN^gIkAra eva samAdhiH | abhede.api visheShashaktyA.anvitatvasya visheShAnabhidAnasya chopapattiriti |
syAdetat.h | asminnanvitAbhidhAnavAde visheShAnvayapratipattirnirnibandhanaivApadyate | sakalapadAnAM sAmAnyato.anvitAbhidhAne sAmarthyAt.h | nachAdyaM padaM sAmAnyato.anvitAbhidhAyyuttaraM tu visheShata iti vAchyam.h | AdyatvAderavyavasthitatvAt.h | vedavAkye.api hi kvachidbrahmapadamAdyaM kvachiduttaramityata Aha- sAmAnyata iti ||
ekaikashaH padaiH sAmAnyato.anvitatayA j~nAto.arthaH punaH padAntarasannidhAnAhita(shakti)balAdvisheShato.anvitatvena j~nAto bhavet.h | tena kAraNena padAnAmanvitoktitA.anvitAbhidhAyitA syAdupapanneti sheShaH | 
savisheShAbhedasamarthanenoktaprakAraM padAnAmanvitAbhidhAnaM siddhamityayuktam.h | atiprasaN^gAt.h | rUpasya hi ghaTenAbheda iti tvachA tasmingR^ihIte tadapi gR^ihyeta | athAvisheSheNa pratibaddhaM tadgrahaNamityuchyate | tarhyatrApi pratibandhaH syAt.h | visheShAbhidhAnaM pratibaddhameveti chet.h | sAmAnyAbhidhAnamapi kuto na pratibaddham.h | atha sambhAvanaivaiShokteti mataM tadA nAyamadhikaraNasiddhAntaH | ekasya siddhAvanuShaN^gI yo.arthaH siddhayati so.adhikaraNasiddhAnto na hi sambhAvanAsiddhirityata Aha- svArtha eveti || JOSHI-20
yasmAtkenachidanvita eva padAnAM svArtha iti, anena satyatvena j~nAnatvena vA.anvita iti, tadvisheShato dharmavisheSheNa anvayaH taduktyaiva satyAdipadoktyaiva j~nAyata ityanubha(vena)vasiddham.h | tasmAduktaM yuktamiti sheShaH | pratyekaM padAni sAmAnyato.anvitAbhidhAyIni, visheShato.anvitArthapratItistu parasparasannidhAnAhitashaktibhiH padairbhavatItyetadanubhavasiddhamityarthaH | 
etaduktaM bhavati | abhedena tAvadvisheShAbhidhAnaM prAptaM nacha tadastyanubhavavirodhAt.h | atastatpra(tI)tibandhakatvena visheShaH kalpanIyaH | sa cha yathA.anubhavameva svIkArya iti nAtiprasaN^ga kashchiditi | 
evaM pratij~nAtamanvitAbhidhAnamupapAdya yaduktamabhihitAnvayAdipakShANAmayuktatvaM tadanvitAbhidhAnAnaN^gIkAre bAdhakapradarshanamukhenopapAdayati- yadIti ||
etadbrahmAdikamAdyaM padam.h | iha satyaj~nAnAdivAkye | anyAnyuttarA(Nyapi)Ni padA(ni)nyapi tathA yadyananvitA(nyeva)neva svArthAnvadeyustarhyanvayamanvayaj~nAnaM tu kaH kuryAt.h | AdyaM padamalabdhasahAyaM prathamaM sAmAnyato.anvitamabhidhatte | uttarANi tvAdita eva labdhasahAyAni visheShata evAnvitAbhidhAyIni | tadidaM vailakShaNyaM sUchayitumetadanyAnIti vibhAgena grahaNam.h | anyathA yadi vAkyasthAni samastAni padAni nAnvitAbhidhAyIni kintvananvitAneva svArthAnabhidadhatIti, tarhyanvayaj~nAnaM nirnibandhanamApadyetetyavakShyat.h |
etadeva prapaJNchayati- vyApAra iti ||
yadA yadyasyAnvayasya shabdArthatvaM padAbhidheyatvaM na syAttarhyanvayasya j~nAnaM kathaM na kathaJNchit.h | upAyAntarAbhAvAt.h | tathAhi anvayaj~nAnAtpUrvabhAvitvena vAdibhiraN^gIkR^itatvena vA prasaktAni tAvadetAni padAni vA vaktA vA padairabhihitAH padArthA vA vAkyaM vA vAkyAntyavarNo vA varNamAlA vA sphoTo vA shrotA veti | tatra tAvadanvitAbhidhAnAnaN^gIkAre padAnAmupAyatvaM nopapadyata ityetadvayApAro na hItyardhenAha |
shabdasya padasya, svArthaprakAshanAdanyo vyApAro nAstIti tAvatsuprasiddham.h | anvayashcha na padAbhidheyaH | tatkathaM padasya tajj~nAnopAyatvam.h | vakturapi tannAstItyAha- pumAnapIti ||
yadA yasmAttasmAtso.api nopAya iti sheShaH | ekavAragrahaNaM tasyAtyantavyavahitatvadyotanArtham.h | sakR^iduchchAraNa eva 
tasyopakShINatvAditi |
padAbhihitAnAM padArthAnAmanvayabodhakatvapakShe doShamAha- yadaiveti ||
ananvitArthasyaiveti sambandhaH | jAtAvekavachanam.h | tairvAkyasthaiH | yadi padAnyananvitAneva svArthAnpratipAdya nivartante | tataH padArthA evAkAN^kShAdimanto.anvayaM bodhayanti | tarhyananvita eva shabdArthaH syAt.h | anvayasya shAbdatvaM na syAditi yAvat.h | padArthAkhyaM pramANAntaraM chApa(dyeta)dyate | bhavedetat.h | yadi padArthAnAmevAnvayabodhakatvaM brUmaH | na chaivam.h | kinnAma padairabhihitAnAm.h | tatkathamanvayasyAshAbdatvamityata Aha- neti ||
sa padArthaiH pratipAdito.anvayasteShAM padAnAmartho na hItyarthaH | tathA sati pratyakShAvagatadhUmapratipAditasyAgneH pratyakShaprameyatvaM syAditi bhAvaH |
astu tarhi vAkyasyAnvayabodhakatvamiti pakSha ityata Aha- nirAkAN^kSheti ||
padAnAmanvitAbhidhAnasAmathyarmanaN^gIkurvatA vAkyasyAnvayabodhakatvamaN^gIkartumashakyam.h | yataH padAnyeva vAkyamiti budhairuchyate | padavyatiriktasya vAkyasyAbhAvAdityarthaH | kechitpadAtiriktameva vAkyaM pratipannAstadUvyudAsAya budhairityuktam.h | tachcha nirAkariShyate | gaurashvaH puruSho hastItyAdipadAnAM vAkyatvaM mA bhUditi nirAkAN^kShetyuktam.h | sannidhAnAbhAve nirAkAN^kShatvameva na nirvahatIti nirAkAN^kShatvenaiva sannidhAnasya labdhatvAnna pR^i(tatpR^i)thaguktam.h | agninA siJNchedityAdau yogyatAbhAve.apyanvayapratIteH prakR^itAnupayogAdyogyatA.api noktA | 
nanvevaM vadatA bhavataiva padavyatiriktaM vAkyamaN^gIkR^itam.h | yathA khalu tantUnAM vikriyAvisheShaH paTo na tantumAtram.h | tathA padAnAM yo nirAkAN^kShatAlakShaNo vikriyAvisheShaH sa shakyaM, padAtiriktamevetyata Aha- tattaditi ||
na tantUnAM paTa iva padAnAM nirAkAN^kShatA vikriyA | yena padAtiriktaM vAkyaM syAt.h | kinnAma shrotR^ipuruShadharma eva | jij~nAsA khalvAkAN^kShA | nirAkAN^kShatA cha nivR^ittajij~nAsatvam.h | sA cha nirAkAN^kShatA padaiH syAditi padAni nirAkAN^kShANItyuchyante | nirAkAN^kShatAkAritvaM cha na padAnAM vikriyAvisheShaH | jij~nAsitArthAbhidhAnamAtreNa taddhetutvAt.h | tasya cha svabhAvatvAt.h | tathAcha jij~nAsitArthAnabhidadhati jij~nAsAM nivartayanti padAni nirAkAN^kShANItyuktaM bhavati | 
jij~nAsitArthAbhidhAnenaiva shroturnirAkAN^kShatA syAdityetadupapAdayati- apUrteriti ||
Anayetyevokte gavAdipadaprayogAtpUrvaM, yA kimi(tyAdi)tijij~nAsA (vartate) sA tAvatAM jij~nAsitAnAmarthAnAM karmAdInAmApUrtergavAdipadairanabhidhAnAditi yAvat.h | etaduktaM bhavati | shAbdI jij~nAsA yAvatpadAni jij~nAsitA(na)rthAnnAbhidadhati tAvanna nivartate | nivartate cha padaisteShvabhihiteShvityato.anvayavyatirekAbhyAM vij~nAyate tattadarthAbhidhAnenaiva nirAkAN^kShatA syAditi | vAkyAntyavarNo varNamAleti pakShadvayamatimandamiti na dUShitam.h | tathAchoktaM purastAt.h | 
astu tarhi nirastavarNapadavibhAgaM sphoTAkhyaM vAkyamevAnvayasya pratipAdakam.h | padAni tu tadabhivyaJNjakatayopayujyanta iti pakSha ityata Aha- karmeti ||
atra karmAdigrahaNamupalakShaNam.h | jij~nAsitAnAM padArthAnAmityarthaH | anyonyasaMsR^iShTAnAmiti sheShaH | pUrtAvabhidhAne sati padairiti sheShaH | anvayo bhavetpratipAdanIya iti sheShaH | etaduktaM bhavati | sphoTamanvayasya pratipAdakaM vadatA tatsadbhAve pramANaM vAchyam.h | anvayapratItyanyathA.anupapattiriti chenna | padAnAmeva saMsR^iShTArthapratipAdakatvasambhavAt.h | nacha tadatirikto.anvayo nAmAsti pratipAdanIyo yadarthaM sphoTAnveShaNamiti |
evamanaN^gIkAre bAdhakamAha- apUrtiriti ||
anvayasyApUrtiranabhidhAnam.h | uktairiti padAnAM pramitatvamabhipraiti | nR^ishR^iN^geNa sphoTeneti tasyAprAmANikatvam.h | nR^ishR^iN^gatulyeneti pUryate.abhidhIyate.anvaya iti sheShaH | idamuktaM bhavati | padavAdinaH kalpanAlAghavaM pramitAnAM padAnAmanvitA(rthA)bhidhAnasya kalpanAt.h | sphoTavAdinastu gauravam.h | yato niShpramANakaH sphoTastasyAnvayapratipAdakatvaM cheti dvayaM kalpanIyamiti |
astu tarhi navInAbhihitAnvayapakShaH | yadi hi padAni padArthAnpratipAdyaiva nivartante padArthA evAnvayaM bodhayantIti mataM tadA syAdevoktadoShaH | nachaivam.h | kintu padAnyeva padArthapratipAdanAvAntaravyApArANyanvayaM bodhayantIti | maivam.h | tathA sati padAnAM viramyavyApAraprasaN^gAt.h | tataH ko doSha ityata Aha- vyApArashchediti ||
achetanAnAmapi padAnAM yadi punarvyApAro viramyavyApAro.aN^gIkriyate tadA pR^ichChAmo.anuktAnAmapi padAnAM padArthAdipratipAdane vyApAraH kuto na bhavatIti | 
uttaramAshaN^kate- ukta iti ||
bhAve ktapratyayaH | buddhisthatA buddhiviShayatA | padAni hi j~nAtakaraNAni na tu chakShurAdivatsattAmAtreNa | uktistu(shcha tajj~nA)j~nAnopAvaya ityato.anuktau j~nAtatvAbhAvAnna vyApAra ityAshayaH | iti yadIShyata iti sambandhaH | 
punaH siddhAntI pR^ichChati- buddhisthatvAyeti ||
padArthabodhanAdivyApArAya yatpadAnAM j~nAtatvamAvashyakam.h, tadarthaM tAni padAnyukteH prAgeva yatnaM kathaM na kuryuriti cha tvAM pR^ichChAmaH | uktiM vinA.api buddhiviShayatAyai kuto yatnaM na kuryuriti prashnArthaH | yadvA buddhiviShayatvAya yaduchchAraNaM tadarthaM tUShNIM sthitaM kuto na prerayantIti | uttaraM shaN^kate- puruSheti ||
syAdetadyadi padAni chetanAni syuH | nachaivam.h | ato vaktR^ipuruShAyattAnyeva | sa yadochchAraNena vyanakti tadA shrotR^ibuddhisthAni bhUtvA padArthapratipAdanAdivyApAravanti bhavanti | natu svayaM kimapi kurvantIti |
evaM tarhyanvayabodhanarUpo.api viramyavyApAro na teShAmupapadyata ityAha- pashchAchcheti || 
pashchAdanvayabodhane sA puruShAdhInatA | etaduktaM bhavati | chaitanye hi padAnAmanvayabodhanAya samabhivyAhR^itAnAmasmAkaM na padArthapratipAdanamAtreNa kR^itArthatA | ato.anvayo.apyasmAbhiH pratipAdanIya iti vimR^ishya viramyavyApAro yujyate | na chaivam.h | anyathokta evAtiprasaN^ga iti | shrotAnvayaj~nAne kAraNamiti tu syAt.h | kintu kartaiva | tasya kAraNaM tu vichAryate | ananvitAbhidhAyIni padAnyeva karaNIkR^itya shrotA tatsmAritAnAmarthAnAmanvayaj~nAnAya yatata iti chettatrAha- pumAneveti ||
anvayashabdena tajj~nAnamupalakShyate | pashchAt.h padaiH padArthasmaraNAnantaram.h | ananvitAbhidhAnAnAM sAhAyyeneti sheShaH | saH pumAneva | uktishabdastatkAryaj~nAnopalakShaNaH | anvayAnabhidhAyibhirapi padairyadyanvayaM pratipadyate, tadA gavAdipadairashvAdikamapi pratipadyetetyarthaH | 
shaN^kate- shabdeti ||
gavAdipadAnAmashvAdau shaktireva nAsti tatkathaM taistatpratipadyatAm.h | na (hi) chakShuShA shabdaM pratipAdyata iti chedityarthaH | tarhi samaM prakR^ite.apItyAha- anvaye kathamiti ||
anvaye shaktirahitaistaiH kathamanvayaj~nAnAya yatetetyarthaH | 
yadyananvitamityAdinoktamarthamupasaMharati- taditi ||
tat.h tasmAt.h | tasyaiva vivaraNaM kalpanetyAdi | kalpanAgauravaM prathamasUtreNa vyutpAditam.h | abhihitAnvaya ityuktasamastapakShopalakShaNam.h | kathamanubhUtivirodha ityata Aha- kartR^ishabde hIti |
katarR^igrahaNaM sambandhimAtropalakShaNam.h | visheShadharmamiti tajj~nAnam.h | devadatteneti kartR^ivAchini shabde prayukte shrotA kimiti pR^ichChatIti tAvadavivAdam.h | sa cha pachanAdidharmavisheShaj~nAnami(manvi)chChanneva pR^ichChati | visheShajij~nAsA cha dharmasAmAnyaj~nAnAdeva | nacha tadA tasya dharmasAmAnyaj~nAnopAyo.astyanyaH padAt.h | ataH padena dharmasAmAnyAnvitaM vastu pratipAditamiti j~nAyate | kimiti prashno visheShajij~nAsayetyetatkuta ityata Aha- guNeti ||
nirAkAN^kSho nivR^ittajij~nAsaH | tasmAdvisheShadharmamanvichChaktimityeva hi pR^ichChatIti sambandhaH | etaduktaM bhavati | kartrAdipadashravaNAnantarabhAvI kimityAdiprashno jij~nAsAmUlaH | prashnatvAtsaMmatavat.h | sA cha jij~nAsA dharmavisheShaviShayA | taduktyA nivartamAnatvA(tsamatmata)tsampratipannavat.h | visheShajij~nAsA cha dharmasAmAnyaj~nAnapUvirkA visheShajij~nAsAtvAtsaMmatavat.h | sAmAnyaj~nAnaM chedametatpadajanyaM tadanantarabhAvitvAtsaMmatavaditi | padena padArthamAtre.abhihite avinAbhAvabalena dharmasAmAnyaj~nAnamiti chenna | dR^iShTapadaparityAgenAdR^iShTAnumAnakalpanAnupapatteriti |
etena visheShAnvitAbhidhAnapakSho.api parAstaH | 
abhihitAnvayAdipakShANAM tyAjyatve prakR^ite kimAyAtamityata Aha- shabdA iti ||
sarve.api shabdAH sAmAnyenAnvita(sva)svArthavAchakA ityeSha eva pakShA grAhya ityarthaH | 
adhikaraNasya sAkShAtpratipAdyamartamupasaMharati- ata iti ||
anantaguNAtmakatve.api na tasyaikyaM vihanyate, nApyekenAbhinnAnAmanantatvaM guNatvaM chetyarthaH | tachchetyAnuShaN^gika(martha)mupasaMharati- eka eveti ||
tushabdena sakaladharmAnvita iti sUchayati | 
|| iti shrImannyAyasudhAyAM ubhayavyapadeshAdhikaNam.h ||
|| atha shrImannyAyasudhAyAM parAnandA(paramatA)dhikaraNam.h ||
|| OM paramataH setUnmAnasambandhabhedavyapadeshebhyaH OM || parameshvarasyAnandAdayo guNAH kiM laukikAnandAdisalakShaNAH kiM vA tadvilakShaNAH | Adye na tatra bahumAnaH sambhavati | na dvitIyaH | prakArapramANAbhAvAt.h | vimatA laukikasalakShaNA AnandAdishabdavAchyatvAditi bAdhakasadbhAvAchcha | anyathA tatrAnandAdishabdapravR^ittirna syAt.h | vyutpattyabhAvAt.h | atIndriyatvena tatropadeshA(dyupAyAdya)bhAve sAdR^ishyAnumAnasyaivAnusaraNIyatvAt.h | tasya chAsiddhatvAt.h | tatashcha vedavedyatvaM na syAdityasya samAdhAnArthamidamArabhyate | tatrAshaN^kitasakaladoShaparihAro na sphuTaH pratIyata ityato vyAchaShye- te cheti ||
te guNA na kevalaM guNinA.abhinnAH kinnAmAkhilebhyo laukikAnandAdibhyo vilakShaNAshcha | kathaM vilakShaNA ityata Aha- sarva iti ||
Anando.api j~nAnAtmako j~nAnamapyAnandAtmakamityAdi | na hyevamantaHkaraNapariNAmabhedAH sukhAdayaH | sarvakartAro jagatsR^iShTayAdikartArashcha | evashabdenopachAraM vArayati | anyonyamabhede shabdAnAM payarAyatvamanekatvAbhAvashcha syAdityata Aha- tathA.apIti ||
parasparAbhede.api | tato noktadoSha iti (sheShaH) bhAvaH | anena vailakShaNyaprakAro darshitaH | pramANaM cha vakShyate | tathAchAdyaM sUtradvayaM vyAkhyAtaM bhavati |
bAdhakaparihArArthaM sUtram.h OM buddhayatharH pAdavat.h OM iti | tadvayAchaShye- vidvaditi ||
api cha tathA.api taistaiH shabdaishcha bhaNyante | kathaM vidvad.hvyutpa(ttitaH)ttyanvitA | vidvAMso hi sAkShAtkR^itabhagavadguNAH pUrvairvidvadbhirvyutpAdayituM shakyante | aviduShAM kathaM vyutpattiH | bhavitavyaM hi tayA | anyathA vidvattvasyaivAnupapatterityata Aha- yujyate cheti ||
vidvadupadeshato.aviduShAmapi vyutpattiryujyate | atIndriye kathamupadesha ityata Aha- anyeti ||
laukikAnandAdisAdR^ishyaM bhagavadAnandAdervidyate | tatashcha yo.asmadAnandasadR^isho bhagavadguNaH sa AnandAdishabdavAchya ityAdirupadesho ghaTate | tarhi pUrvottaravirodhaH syAt.h | prAk.h "te chAkhilavilakShaNAH' ityuktatvedAnImanyAnandAdisAdR^ishyAbhyupagamAdityata Aha- AnukUlyAdIti ||
AnukUlyaM nirupAdhipriyatvamAnandasya | bodhAtmakatvaM j~nAnasyetyAdi | aparamalpatvAsthiratvAdi | AnukUlyAdeH pravR^ittinimittasya sattvAttadAshrayeNa vyutpatterapi sambhavAdAnandAdishabdapravR^ittyupapattAvanumAnamaprayojakamityuktaM bhavati | nanu vilakShaNeShvAnandAdiShu vilakShaNA eva shabdAH kuto na prayujyante | tathA sati tatra buddhipraveshAbhAvaprasaN^gAt.h | alpatvAdisAdR^ishyaM kuto netyata Aha- pUrNatvAdIti ||
(tAM) shrutiM paThati- pUrNa iti ||
pUrNaH pUrNaguNaH | sukhAduttamaH shobhanAnandatamaH | ekalaH ekAkI parAnapekShaH | suniShkalaH sarvathA vibhaktAMshavikalaH | harerguNAnparAnvilakShaNAnvaktIti | 
eteShAmadhikaraNAnAmapavyAkhyAnaM na sthAnato.apItyatraiva nirAkR^itamiti na punaH prakrAntam.h | 
|| iti parAnandA(paramatA)dhikaraNam.h ||
|| atha phaladAnAdhikaraNam.h ||
|| OM phalamata upapatteH OM || atrAdau tAvatsvarganarakAdikaM phalaM prANinAmIshvarAdeva bhavatIti shrutyupapattibhyAmupapAditam.h | tadAkShepArthaM sUtraM "dharmaM jaiminirata eva' iti | tasyArthaH | IshvaraH phalakAraNaM cheddharmAdharmAvapekShate na vA | neti pakShe vaiShamyAdyApattirvedAprAmANyaprasaktishcha | Adye kimIshvareNa tadapekShaNIyenaiva karmaNA phalasiddheH | anyathA gauravApatteH | na chAchetanatvopapattivirodhaH | nahi rAjAdiriva karma phalaM dadAtIti brUmo yenAchetanatvaM bAdheta | kintu kAraNamAtram.h | nacha shrutivirodhaH | phalakAraNayordharmAdharmayorIshvarakAritatvena tatstutaye tasya phalakAraNatvopachArAditi |
samAdhAnArthaM sUtram.h | OM pUrvaM tu bAdarAyaNo hetuvyapadeshAt.h OM || tenedamuktam.h | apekShata eveshvaro dharmAdharmau | nacha tAvatA tayorevAstu phalahetuteti yuktam.h | dharmAderiveshvarasyApi phalahetutayA shrutisiddhatvena tyAgAyogAt.h | bAdhakAbhAvena shruterupacharitArthatAkalpanA.anupapatteH | gauravasyAprAmANikaviShayatvAt.h | parasya brahmaNaH karmaNashchobhayorhetutve 
sAmyApattirityapi na vAchyam.h | yataH phaladAne parameshvaraH kartR^itvena karma tu kAraNatvena puNyena puNyamityAdau vyapadishyate | karaNaM cha kartR^iprayojyamiti prasiddhameveti | tatredamAshaN^kayate | tathA.api karmApekShasyeshvarasya phaladAne.anupacharitaM svAtantyaM na siddhayati | tatashcha na tasminbahumAnAtishaya iti | etatparihAratvena pUrvapadaM vyAkhyAti- sa eveti ||
anAdikAlatvaM cha pravAhApekShayoktam.h kAMshchit.h bodhayati savyApArIkaroti svayameveti sambandhaH | lIlayA karaNIkaroti na tu tena vinA dAtuM na shaknotIti bhAvaH | 
yadetadatroktaM dharmAdharmadarshanaM tatpreraNaM tatphaladAnaM tadapreryatvAdikaM cheshvarasya | tadeva vichAryamANaM tasminmahAntaM bahumAnamutpAdayiShyati kimu samastapadArtha ityAshayavAnkamarNAM svarUpaM tAvatprapaJNchayati- karmANIti ||
tAnItyasheShajIvasthetyAdyuktavisheShaNAni | pR^ithagityekaikadharmAdharmAdhiShThA(tR^i)nabhUtAni muktavyAvR^ittaye.achetanasharIrANItyuktam.h | tata eva svakarmaphalabhAJNji cha | teShu karmAbhimAniShu | evaMvidhAnIti chetanatvAdyuktadharmavanti tAni teShvapi karmasu vartamAnAni | tataH kimityata Aha- itIshasyeti ||
evaMbhUtAnAM karmaNAM darshanAdimataH | uttamA pratibandhAdirahitatvAt.h | karmaNAmevaMvidhatvaM kuta ityata Aha- ekaiveti ||
hariNaiva na tvarvAchInena | varAhagrahaNena vArAhapurANa iti sUchitam.h | uditA chetanatvAdirUpeNeti sheShaH | tadeva darshayati- brahmapAreti ||
anena samagramitihAsaM saMkShepeNa smArayanti | vyAdhatvAdiprAptyA chetanatvAdikaM gamyate | tathAshabdaH pramANasamuchchaye | anyAni brahmahatyAyAH | pR^ithak.h pR^ithaguditAni | evaM chetanatvAdinA | hIti (parama)sA(N^.hkhye)N^.hkhyaprasiddhiM darshayati | kathaM chetanatvAdinA pratItisteShAmityata uktam.h- saMsAreti || 
pAdArthamupasaMharati-tasmAditi || 
mAhAtmyaM shaktiH guNA AnandAdyAH | ArAdhya upAsya ityuttarapAdArthena saN^gatimasya sUchayati | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itau tR^itIyAdhyAyasya dvitIyaH pAdaH ||
|| iti shrImannyAyasudhAyAM tR^itIyAdhyAyasya dvitIyaH pAdaH ||
upAsanA.asminpAda uchyata iti bhAShyam.h | tatropAsanArthasyAsya pAdasya kA pUrveNottareNa vA saN^gatirityato.asya pAdasya saN^gatiM vadanprasaN^gAdetadadhyAyagatapAdachatuShyayasyApyAha- vairAgyata iti ||
mImAMsAsAdhyAdvairAgyAttpAgeva bhakterbhAvyatvAddArDhyamityuktam.h | yadAshabdo yasmAdityarthe | tayA.aparokShyaM bhavet.h | iti tasmAt.h | 
ayamarthaH | sAdhanavichAro.ayaM tAvadadhyAyaH | mokShasAdhanaM cha bhagavatprasAda eva | tatsAdhanAni cha viShayavairAgyaM bhagavadbhaktistadupAsanA tatsAkShAtkAra iti chatvAri | tAni cha na samakakShyANi | kintvAdau vairAgyaM sAdhyam.h | tena bhaktiH | na hi heye rAgavata upAdeye pramotpattirasti | dR^ishyate tAvaditi chet.h | nAsau dR^iDha(H) premA | ata evaM choktaM bhaktidArDhyamiti | tena vairAgyeNa bhaktidArDhyena chopAsA bhavet.h | na hyanyatra rAgavatastatra bhaktirahitasyAdaranairantaryAbhyAmanuchintanamupapa(tpa)dyate | upAsanayA chAtidIgharkAlamanuShThitayA prasanno bhagavAnAtmAnaM darshayati | yasmAdevaM vairAgyAdInAM kramastasmAttadviShayANAmeShAM pAdAnAmapyayaM kramo bhavediti | 
evametadadhyAyagatAnAM chaturNAmapi pAdAnAmAnantaryalakShaNAM saN^gatimabhidhAya tatprasaN^gAtprathamasUtramArabhyAtItAnAM sarveShAmapi sUtrANAM parasparaM saN^gatiM vivakShuH prathamasUtrArthaM tAvadanuvadati yuktita ityArabhya(vishiShya) AchAryasampadetyantena |
tatra yatetopAsanAyaivetyanena brahmajij~nAsA kartavyetyetadvayAkhyAtam.h | anyatsarvamapyathashabdavyAkhyAnam.h | yadyapi saN^gatimAtravivakShayedamArabdham.h | tathA.api prAgathashabdasyAvyAkhyAtatvAt.h tasya cha kevalasya vyAkhyAtumashakyatvAtsUtrArthAnuvAdaH kR^itaH | atItena sArdhenAdhyAyadvayena yAvAnartho mImAMsitastAvataH sAmAnyato j~nAnAdimattvamathashabdasyArtha iti saN^kShepaH | vishiShyAchAryasampadeti sarvatrAnvayaH | 
tatra j~nAtavedArtha iti sarvavedAnAM bhagavAnevArtha iti j~nAnavAnityanena prathamAdhyAyaprameyamuktam.h | yaktita iti lyab.hlopanimittA paJNchamI | vedArthavirodhiyuktIH sAmAnyato nirAkR^ityeti dvitIyA(dhyAyA)dyapAdasya | parAnvaiShNavasamayAdanyAnsAN^khayAdisamayAnsAmAnyato(nirAkR^itye)nirasyeti dvitIyapAdasya | parasparavirodhaJNcheti tR^itIyachaturthayoH | kathaM tarhi pAdabheda ityato.adhyAtmapravaNo bhUtveti bahuyuktivirodhAnAM bhAnAtkAraNAchChatInAM yuktisahitashrutervirodhaM cha nirAkR^ityeti 
chaturthasya visheSho darshitaH | adhyAtmaviShayashrutivirodhaparihAraj~nAnasya charamatvopapAdanAya tasyetyuktam.h | AdhyAtmikA(hi)bhAvA mithyA samyagvA viditA bandhamokShayorantaraN^gatAmashnuvate | na tathA bAhyAH | prANatattvagAnityanena chaturthapAdagatAnAmeva mukhyaprANaviShayANAmadhikaraNAnAM prameyamadhyAtmetyanenaiva labdhametatkasmAtpunaruchyata ityato visheSheNaitadbhAvyaM tatprasAdAyattatvAjjij~nAsAyA ityAshayavatoktaM tatprasAdeti | anuraJNchitaH samIchInaH kR^ita iti yAvat.h | dehakartR^itvamityAdinA trivR^itkurvata ityadhikaraNasya sarvakartR^itvata iti sarvakartR^itvaM vij~nAya tatashcha bhagavadbhaktimAnbhUtvetyarthaH | atrApi punarvachanasya tAtparyaM pUrvavadavadheyam.h | atiduHkhasAdhanatvaM vij~nAya | tadanyatra bhagavato.anyatrAdhikaM vairAgyamutpAdyeti tR^itIyAdyasya | ajij~nAsUnAmapi kadAchitkvachidvairAgyaM jAyate.ato.adhikamityuktaM atIti cha | tadguNAdhikyeti dvitIyasya | tadvashatvAttadvashatvaM vij~nAya bhakteH prAk.h siddhatvAddArDhyamityuktam.h | na chaitatsarvamanupAsitagurorbhavatItyato vishiShyetyabhihitamiti |
kathamayamathashabdasyArtha iti chet.h | uchyate | yadyapyathashabdo.anekArthaH | tathA.apyarthAntarANAmatrAyogAdAnantaryArthaH parigR^ihyata ityavivAdam.h | AnantaryaM na yataH kutashrichadabhidhAtavyam.h | vaiyarthyAt.h | kintu yena vinA na brahmajij~nAsA bhavati yasmiMshcha sati bhavatyeva tadAnantaryam.h | tathAvidhaM cha vedArthaj~nAnAdIti |
kiJNcha jij~nAsA nAma vichArAparaparyAyaM mananam.h | nacha tachChravaNamantareNa sambhavatItyato yAvadarthajAtamatra shAstre vichAryaM tAvataH shravaNajanyaM j~nAnaM pUrvavR^ittam.h | sati cha tasmiJNjanmAntarAnuShThitasatkarmaNaH satkulaprasUtasya sAttvikaprakR^itervairAgyAdikamavashyaM bhavatyeva | yattu parairnityAnityavastuvivekaH shamadamAdisAdhanasampadihAmutraphalabhogavairAgyaM mumukShutA cheti sAdhanachatuShyayaM pUrvavR^ittamuktaM tadasmAdukta evAntarbhavatItyaviruddham.h | uttamabhaktAnAM mumukShutA nAstItyAchAryeNa na saN^kIrtitA |
etena jij~nAsAsAdhyasya vairAgyAdestatsAdhanatve.anyonyAshrayatvaM syAdityapi nirastam.h | sAttvikaprakR^iteH satsaN^gavashAdIShadvairAgyAdimataH shravaNena tadabhivR^iddhau kR^itamananAderbhUyastadabhivR^iddhiriti |
evaM prathamasUtrArthamabhidhAya tena dvitIyasUtra(sya)saN^gatimAha- kartavyeti ||
ukte sati kimiti kartavyA prayojanAbhAvAnna kartavyeti saMshayo bhavati | saMshayashabdenAtra viparyayo.abhidhIyate | mithyAj~nAnatvasAmyAt.h | saMshaye sati tatparihArAya janmAdyasya yata ityAheti sheShaH | yadvA kiM kartavyA na veti saMshaye prayojanAbhAvAnna kartavyeti pUrvapakShe cha satIti vyAkhyeyam.h | ityAheti vakShyamANenaiva(vA) sambandhaH |
prathamasUtre.ataH shabdena jij~nAsAyA mokShArthatvAtkathaM punarAshaN^ketyata Aha- ata iti ||
ataHshabdena jij~nAsAyA mokShArthatve udite.apyasya mokShArthatvasya visheShAnuktito hetoH punaH saMshaya iti pUrveNa sambandhaH | evaM tarhi janmAdisUtreNApi naiShA shaN^kA nivartate | tatrApi(hi) mokShaH samAsArthatayA vyAkhyAtavya eva | na tu visheSheNokta iti chenna | pramANavisheShAnuktita iti vyAkhyAnAt.h | etaduktaM bhavati | mokShaprayojanatvAdbrahmajij~nAsAkartavyetyataHshabdenodite.api punarAshaN^kA bhavatyeva | tatra pramANasyAnuktatvAditi |
evaJNched.h dvitIyasUtramapi kathametadAshaN^kAM nivartayet.h | na hyatrAyamarthaH pramANenopapAdita ityatastadvayAchaShye- sR^iShTIti ||
shrutatvato.asau mokShAdidAtA | yatashcha mokShAdidAtA.asAvato vo yuShmAkaM mumukShUNAM jij~nAsya evetyatamatharM janmAdisUtreNAhetyarthaH | ayamabhisandhiH | janmAdyasya yata iti sUtre shrutamiti vAkyasheShaH | tathAcha parameshvarasya mokShadAtR^itve shrutiH pramANamityuktaM bhavati | kiJNchAtra mokShadAtR^itvaM pradhAnam.h | sR^iShTayAdikartR^itvaM tu tatra hetutvenoktam.h | kevalavyatirekI chAyaM hetuH | tasya chAsiddhiparihArAya shrutatvamabhihitamiti | kR^ityAnAM kartari veti va iti ShaShThI | 
nanu mokShAdikartR^itvasyetyAdi katham.h | kartari cheti tR^ijantena ShaShThayAH samAsapratiShedhAt.h | tR^innayaM tachChIlAdau vihitaH | tena cha shritAdiShu gAmigamyAdInAmupasaN^khayAnamiti dvitIyAyAH samAsaH |
j~nAnaM rashmaya iva j~nAnarashmayaH | vyAptaj~nAnavadityarthaH | apAM taratamo nAma "kashchana munirvyApto babhUva' iti pravAdadarshanAchChiShyANAM sUtrakAre bhaktimAndyaM mA bhUdityato visheSheNopAdanam.h | 
jij~nAsAyA mokShasAdhanatve pramANAbhAvenAkShipte bhagavato mokShasAdhanatvasamarthanamasaN^gatamityata Aha- yenaiveti ||
bandhAnmokSho bandhamokSha | paJNchamIti yogavibhAgAtsamAsaH | ShaShThIsamAso vA | yena prasanneneti sheShaH | gato j~nAtaH | gatyarthAnAmavagatyarthatvAt.h | cho yasmAdityarthe | prasAdamAtrasya mokShasAdhanatvAbhAvAtsushabdaH | asyeshasya jij~nAsA.asya jIvasya muktidA | etaduktaM bhavati | jij~nAsA tAvanna sAkShAnmokShasAdhanatvenAsmAkamabhimatA | kintu (su)prasanno bhagavAneva | sa chotkR^iShyatayA j~nAtaH suprasanno bhavati | utkarShaj~nAnaM cha jij~nAsayetyevamparamparayA | tatra bhagavato mokShadAtR^itvaM tAvatpramANaiH 
samarthitam.h | prasanna eva dadAtItyutkarShaj~nAnAtprasIdatIti jij~nAsayotkR^iShyatayA j~nAyata iti cha lokata eva siddham.h | kiM tatra pramANopanyAsena | ato bhagavajjij~nAsAya mokShahetutvaM pramitamiti manyate sUtrakAra iti |
nanu sthAnAntare.asya sUtrasyAnyathAsaN^gatiruktA | satyam.h | satyAM tasyAmiyamaparA.atrokteti |
tR^itIyasUtranivartyAmAshaN^kAmabhidhAya tatparihAratvena tat.h paThati- mokShAdIti ||
pradhAnaM mokShadAtR^itvaM tatsAdhanaM sR^iShTayAdikatarR^itvaM cheshasyaiveti sambandhaH | kathamavagamyate | na kathaJNchit.h | anumAnaistattadAgamaishchAnyeShAM tathA.avagamAditi bhAvaH | iti chettatroktamiti sheShaH | kathamidaM sUtrametadAshaN^kAyA nivartakamityatastad.hvyAchaShye- shAstragamyo hIti || mokShagrahaNaM sR^iShTayAderapyupalakShaNam.h | yasmAnmokShAdidaH puruShaH shAstramAtrasya viShayo.ato vedAdikaM yaM tathAvidhaM pratipAdayati sa eva tathA pratipattavyo nAnumAdinA kalpanIya iti |
mokShAdidAtuH shAstraikasamadhigamyatvaM kutaH | parisheShAdityAshayavAnpratyakShagamyatvaM tAvad.hdUShayati- pratyakSheti ||
yadi mokShAdidAtA pratyakShaH syAditi yAvat.h | kathaJNchana tatsevAdinA | tadA savare.api yuktAH syurityarthaH | mokShadAtuH pratyakShatve kutaH sarvairmuktairbhAvyamityata Aha- yasmAditi |
yasmAtpuruShAddhetoH | amumukShutvAnna dhAvantItyAshaN^kAnivAraNAya mokShasvarUpaM vyAkhyAtaM duHkhahAniriti | na hi ko.api duHkhI duHkhaM na jihAsati iti sambhavati | pratyakShataH pratyakShagamyAt.h | rAjAdyamiti sambhAvanayoktam.h | dAridrayaduHkhaM jihAsavo vadAnyaM rAjAdyamiveti vA | anumAnagamyatvaM dUShayati- anumeti ||
yadi kashchinmokShadAtR^itvenAnumIyata ityarthaH | anumaiva puruShatvAdikA | anumAnaM sapratipakShatvAnna tatra bhavatItyarthaH | 
AgamAstvApteranishchayAdasamarthA evetyAshayavAnparisheShamupasaMharati- taditi || tattasmAnmokShadaH puruSho dhruvaM lokaM shAstragamya eva bhavediti yojanA | 
astvevaM tathA.api mokShadatvena shAstragamyatvamanyeShAM bhaviShyati | tathA pratibhAsAditi chaturthasUtrasya saN^gatiM sUchayaMstattviti padadvayaM vyAkhyAti- shAstreti ||
mokShadatvena shAstragamyashcha keshavAdanyo nAsti | kintu sa eva kuta ityataH sautraM hetuM vyAkhyAti- mokShado hIti ||
svatantra eva hi mokShadaH syAdityanvayaH | svAtanteNa samanvayashcha bhagavata eva nAnyeShAm.h | yasya cha pratIyate shrutyAdau sa eva bhagavAnviShNuriti bhAvaH | paratantro mokShadaH kinna syAditi chet.h | sa kiM svatantramanAshritya svayameva mokShaM dadyAduta svatantramanyamAshritya | Adye doShamAha- paratantra iti ||
paratantra eva | kevalaM parAnapekShayA | yadyasau svatantramanapekShyaiva svabhaktamokShAya shaktaH syAttarhi svAtmAnamapi mochayediti na saMsArI syAdityAshayaH | dvitIyaM dUShayati- anyeti || 
eSho.avAntareshvaro.anyasya svatantrasya viShNorAshrayeNa svabhaktAya mokShaM dadyAditi yadyuchyate tadA sa svatantrastena mumukShuNA.anusR^ito.asevito.anyasyAvAntareshvarasya mama bhaktAya mokShaM dehIti prArthanAvAkyamAtreNa mokShaM naiva dadyAdityapi sambhAvitameva | tathA loke darshanAditi hishabdaH | tataH kimityata Aha- ata iti ||
tadarthamapyavAntareshvarAnmokShaprAptyarthamapi sa svatantraH | tathAcha bhagavajjij~nAsAyA aparihAryatvAdvayarthAvAntareshvarasya mokShadatvakalpaneti bhAvaH | 
prakArAntareNa hetuM vyAchaShye- yameveti || Joshi-21
nena yamevaiSha vR^iNute tena labhya iti shrutimupAdatte | tameva cheti shrutyA | "tamevaM viditvA.api mR^ityumeti' iti shrutiranenopAttA | "nAnyaH panthA vidyate' iti vAkyasheSheNAdaro gamyate | mokShadatvena shAstrayonitvamasya viShNoreva | anena shrutInAM samyak.h sAdaramanvayaH samanvaya ityuktaM bhavati | nanvetayoH shrutyoreSha iti tamiti cha bhagavAnuchyata ityetatkutaH | prakaraNAdiparyAlochanayA tadavadhAraNam.h | tadidamuktaM vedavAdibhiriti ||
atra shrutyantaramAha- ya enamiti ||
"ya enaM viduramR^itAste bhavanti' iti cha shrutyeti pUrveNa sambandhaH | mImAMsArthamasyAH shruteH pR^ithaggrahaNam.h | atrainamityukto harirityetatkuta ityata Aha- ityukta iti ||
ya enaM viduriti shrutau mokShahetuj~nAnatvenoktastu "yamantaH samudre kavayo vayanti' iti samudraga uktaH | tachcha harerliN^gamityarthaH | pramANAntaramAha- tadeveti ||
ityukta iti vartate | "tadeva brahma paramaM kavInAmiti' shrutyA brahmatvenAvadhAritaH | etaduktaM bhavati | enamityukte brahmapadashravaNAttasya cha bhagavannAmatvAdbhagavAnevAyamiti j~nAyate | yadyapi brahmapadasyAnyatrApi vR^ittirasti tathApyamukhyaiva | nachaivamatra shakyate grahItum.h | tadevetyavadhAraNavirodhAt.h | idaM khalvasya mukhyato brahmatvamAchaShye | anyatra brahmashabdavR^ittimAtrasya prAmANikatvena niShedhAnupapatteriti | yuktyantaramAha- yata iti ||
"yataH prasUtA jagataH prasUtiH' iti shrutistato ya etamityuktAnmUlaprakR^iteH sR^iShTimAha | nacha mUlaprakR^iteH kAraNatvaM paramapuruShAdanyasya sambhavati | ato.apyayaM bhagavAniti | etena mokShAdikartR^itvasya shrutatvata ityuktamapi vivR^itaM veditavyam.h | 
dvitIyaM hetuvyAkhyAnamupasaMharati- tata iti ||
mukhyata iti mokShadatveneti yAvat.h | 
viShNorivAnyeShAmapi shAstrayonitvaM pratIyata iti yaduktaM tatparihArAthartvenApi sautraM hetuM vyAchaShye- shAstreti ||
anvaya upapattyAdiliN^gam.h |
yato vAcho nivartante ityAdishrutibhirbrahmaNo.avAchyatvamAshaN^kaya vAchyatvamIkShatyadhikaraNe sAdhyate | tadasaN^gatam.h | prAgvAchyatAyA anuktatvAt.h | shAstrayonitvasya lakShaNAdinA.api sambhavAdityato.adhikaraNaM saN^gamayituM saMshabdaM vyAkhyAti- samiti ||
paramamukhyArthatochyate | saN^koche(pramANA)kAraNAbhAvAt.h | tataH kimityata Aha- evamiti ||
evaM mokShAdidatvena nArAyaNaH shruteH paramamukhyArtha ityasyArthasya nirdhAraNAyeti sambandhaH | yasmAtsamityupasargeNa paramamukhyArthatochyate, evaM tasmAtsaN^gatisadbhAvAt.h nAshabdamiti jagAviti vA | 
atrAdhikaraNe gatisAmAnyAditi sUtram.h | tatprAgvAchyatAsamarthanaparaM na bhavatIti na vyAkhyAtam.h | tasyedAnIM saN^gatimAha- kathamiti ||
saMshabdo dvayartho mukhyavR^ittyeti sarvavedAnAmiti cha | tatra dvitIyArtho.atrAkShipyate | atra evaikAdhikaraNatvameShAM sUtrANAm.h | saMshabdArthAkShepasamAdhAnasyaikatvAt.h | upakramAdiliN^gairjagajjanmAdikAraNatvena parameshvare sarvavedAnAM samanvayo na j~nAtuM shakyaH | kutaH | nR^iNAM svalpAyuH praj~nAdimatAM svalpashAkhAvedi(ta)tvasyaiva sambhavena sarvavedaj~nAnAsambhavAt.h | vedAnAmapi svalpatve shakyata eva tatsamanvayo j~nAtumasmadAdibhirapItyata Aha- vedA iti ||
anantA vai vedA iti shrutimanenopAdatte | Adyo hishabdaH shrautavaishabdArthaH | dvitIyaH shruteH prasiddhatvaM dyotayati | apiH samuchchaye | na kevalaM puruShAH svalpavedavidaH | kintu vedA apyanantA iti | anantatA vedAnAmiti sheShaH | santu puruShAH svalpavido vedAshchAnantAstathA.api kathaM samanvayaj~nAnamashakyamityata Aha- ananteti ||
svalpashAkhAvidAmiti vartate | mahApralayavAridheruttAraNopameti gamakatvAtsamAsaH | devadattasya gurukulamiti yathA | yo yadvAkyaM svarUpato na jAnAti sa tatropakramAdyanusandhAya vAkyArthamavadhArayatItyasambhAvitametaditi bhAvaH | etaduktaM bhavati | vimatAH puruShA na sarvavedasamanvayaj~nAnArhAH sarvavedAj~natvAt.h | yo yadvAkyaM na jAnAti nAsau tatsamanvayamapi jAnAti | yathA sammataH | vimatA na sarvavedavedanArhA alpapraj~nAdimattvAt.h yo yadapekShayA.alpapraj~nAdimAnnAsau tadveti yathA sammataH | vedA vA naitatpuruShavedyAH | etatpraj~nAdyatikrAntatvAt.h | AkShepamupasaMharati- ityasmAditi ||
atra viShNau | tatashcha shAkhAntare pratipAdyAntarashaN^kayA noktArthAvadhAraNaM sambhavatIti bhAvaH | 
etatparihArArthatvena sUtramavatArayati- ityAshaN^keti ||
Aha gatisAmAnyAditi sUtramiti sheShaH | nanvasya sUtrasya ko.arthaH | sarvAbhiH shAkhAbhirutpAdyAyA brahmAvagaterekarUpatvAtsarvA api shAkhAH paramapuruShamekameva jagajjanmAdikAraNatvenAvagamayantIti na kvachida(pya)nyathApratipAdanaM shaN^kanIyamiti chet.h | nanvetadeva vedAnAmanantatvena j~nAtumashakyatvAdupakramAdibhistannirNayo dUre nirasta ityAkShiptam.h | punastadevochyata iti kimanena kR^itaM syAdityataH sUtrakR^ito.abhisandhimAha- ashakyeti ||
madanyairiti sheShaH | hishabdena paropanyastaM pramANamabhyupaiti | uttAraNaM pAragamanam.h | upakramAdibhirnirNayanamiti yAvat.h | udamudakamasyAstItyudI | bhUmavivakShAyAminiH | samudra ityarthaH | romakUpe layodI yasyAsau tathoktaH | pralayasamudrasamAno.api vedo madIyaj~nAne.antarbhavatIti bhAvaH | etadeva vivR^iNoti- yadyapIti ||
avyAkR^itAkAshe paramANuriva majj~nAne.antarbhavati | bhUtAkAshasya parimitatvAdavyAkR^itagrahaNam.h | vivaraNAbhAve pUrvashlokoktaM 
kiJNchid.hvyAhataM kiJNchichchAsaN^gataM pratIyeta | abhiprAyamupasaMharati- itIti ||
uktaprakAreNa nikhilyApi vedasya svenAJNjasA prameyatAM prakAshayansUchayangatisAmAnyamAha na tu nirabhisandhiryenoktadoShaH syAt.h | vishvapatiriti sarvavedavittve pramANam.h | nahi pAlanIyamavidvAnpAlako bhavati | vishvAntargatAshcha sarve vedA iti | etaduktaM bhavati sUtrakAreNa | sarvavedaj~nAnAsambhavena sarvavedasamanvayaj~nAnaM kiM mAnavAdInAmuchyate uta sUtrakarturmama | Adye.api kiM visheShato.atha sAmAnyato.api | Adyo.abhyupagamyata eva | dvitIye tu vakShyAmaH | na tR^itIyaH | mama sarvaj~natvenAsiddhayAdiprApteriti |
evaM chedyadi kashchidanyaH sUtrakAravadviShayAntare gatisAmAnyaM brUyAttadA punaranirNaya evetyata Aha- ko nAmeti ||
j~nAnena sUyar iva j~nAnasUryaH | yathA sUryaH svatejasA vishvasya prakAshakastathA.ayaM j~nAneneti | "vinA vAtam.h' ityAdiprayogadarshanAdvinAyoga iva R^ite.api dvitIyA bhavatyeva | idamuktaM bhavati | kiM sarvaj~no viparItaM gatisAmAnyaM brUyAt.h | utAparaH | nAdyaH | sarvaj~noktyorvirodhAyogAt.h | yoge vA dvayoH sArvaj~nAnupapatteH | dvitIye sampratipannasarvaj~nasUtrakAravachanavirodhAnmithyAdR^iShTirvApratArako vA.asau syAditi kathamanirNaya iti | 
astu bhagavataH sarvaj~natvena gatisAmAnyaj~nAnaM, parasya tu kathaM yadarthamidaM shAstramityataH sUtrasyArthAntaramAha- anyo.aShIti ||
alpamatirapyanyastasya prasAdataH shAkhAchatuShpaJNchagataM vasu jAnannanumitatvenAnantAgamasampado gatisAmAnyaM brUyAditi yojanA | yAsAM shAkhAnAmudAharaNena sUtrakR^itA parameshvarasamanvayo.abhihitastad.hdR^iShTAntIkR^itya shAkhAtvAdvipratipannashAkhAnAmapi tatparatvAnumAnasambhavAdanyeShAmapi gatisAmAnyaj~nAnaM yuktamiti bhAvaH | anena gatisAmAnyAnumAnAditi sUtraM vyAkhyAtamiti | nanu chatuShpaJNchashAkhAgatamiti vaktavyam.h | taddhitArthottarapadasamAhAre cheti saN^khayAyA upasarjanatvAt.h | kaDArAH karmadhAraya ityupasarjanasya paranipAto bhaviShyati | vargArthau vA chatuShpaJNchashabdau | prapaJNcho yadi vidyeteti yathA |
idamevAstu sUtravyAkhyAnaM shrotR^ipratyAyanAN^gatvAt.h | na pUrvam.h | shaN^kAnirAsAhetutvAt.h | na hi sUtrakAraH sarvaj~natvAt.h sarvavedagatagatisAmAnyaM vettItyetAvatA.anyeShAM shaN^kA nivartata ityata Aha- iti mukhyatayeti ||
iti pratijaj~na iti sambandhaH | mukhyatayetyanumAnAdinA vinA.asheShavedagatisAmAnyavit.h | devAnAmityuttamAdhikAriNAm.h | apiH padAthare | shaN^ketyarthaH | madhuno.api syAditi yathA | pUryate nivAryate | ye sUtrakArasya paramAptatvaM jAnantyuttamAdhikAristeShAM tadIyapratimAmAtreNa shaN^kA nivartata eveti tAnprati pUrvavyAkhyAnam.h | anyAnprati tu dvitIyam.h | tathA bhAShyoktaM gatisAmAnyashruteriti tR^itIyaM cheti bhAvaH | 
nanvanayA paJNchAdhikaraNyA vaktavyasyoktvatvAtkimadhyAyasheSheNetyataH prapaJNchyaprapaJNchanarUpAM saN^gatiM darshayannAha- ata iti ||
atItaprabandhenetyarthaH | pR^ithag.h vistareNAdhyAyasheSheNeti sheShaH | 
tatra prathamapAde anyatra prasiddhAnAM shabdAnAM samanvayo.abhidhIyate | dvitIye.anyatra prasiddhAnAM liN^gAtmakAnAm.h | tR^itIye tatrAnyatra prasiddhAnAmubhayarUpANAm.h | chaturthe.anyatraiva prasiddhAnAmityuktam.h | tametaM kramamupapAdayannAha- tatreti || 
tatra prathamAdhyAye, prathamapAde, shabdAnAM nAmAtmakAnAm.h, atra viShNau | mahAmalleshabhaN^gena tulyaM vartate iti tathA | yathA.anekeShu malleShu pratyarthitayA.avasthiteShvapi bhagavatA kR^iShNena pradhAnatvAchchANUrAdimallAnAmevAdau bhaN^go vihitastathetyarthaH | ubhayatra prasiddhAnAM hi shabdAnAM samanvaye.anyatraprasiddhinivAraNamAtre yatno vidheyaH | anyatra prasiddhAnAM tu bhagavati prasiddhirapyupapAdanIyeti | tataH eteShAM prAdhAnyam.h | liN^gAtmakashcha dharmavachanA vyavadhAnenAnyabuddhiM janayanti | nAmAtmakAstu sattvavachanAH sAkShAdeveti tatsamanvaye yatnagauravamastIti liN^gAtmakebhyo nAmAtmakAnAM prAdhAnyamiti | 
yadi prAdhAnyAdanyatra prasiddhAnAM nAmAtmakAnAM shabdAnAM samanvayaH prathamapAde vaktavyaH syAttadA chaturthaShAdoditasyAnyatraiva prasiddhAnAM shabdAnAM samanvayasyeto.api prAdhAnyAtprAthamyaM bhavet.h | anyatra prasiddheranyatraiva prasiddhirbalIyasItyata Aha- ita iti ||
turyapAdoditasya samanvayasyeto(.atya)pyabhyadhikatve.apyasAvatrAdhyAye prAthamyena naivodita iti sambandhaH | tattu samanvayAditi saN^kShepeNa tasyApyatroktatvAdaJNjasetyuktam.h | kuto nodita utsargasyApavAdavisheShasadbhAvAditi tushabdaH | tamevApavAdahetuM darshayati- mahAsamanvaya iti ||
tarhi na vaktavya eva niradhikArikatvAt.h | nahi gAyamAno badhireShu gAyatItyata uktaM brahmaiveti | naikAdhikArikaM shAstramityato.anya ityAdyuktam.h | sarvAdhikArisAdhAraNamarthamAdAvabhidhAyAsAdhAraNaM pashchAdvakShyAmItyAshayaH sUtrakArasya | tatra sAdhAraNe tvidaM tAratamyaM chintitamiti | durgamatvAchcheti hetvantaram.h | prathamaM buddhAvanArohAdityarthaH | etaduktaM bhavati | 
brahmAdInAmeva tatra yadyapi mukhyAdhikAritA | tathA.apyasmadAdInAmIShadadhikAro.astyeva | nacha mandAnAmasau samanvayaH prathamaM buddhimadhirohati | sAdhAraNasamanvayaj~nAnena vaidikavyutpattyanuraktA tu buddhiH krameNa tatrApyavataratIti | tataH kimityata Aha- ata iti ||
prAdhAnyAdatiprAdhAnyAnyasyopapAditatvAchchetyarthaH | tushabdo.avadhAraNe | tatrAnandamayAdhikaraNasyAdyatve hetuM sUchayannAha- tatreti ||
tatra samanvayaprapaJNchane | prathamamityanuvartate | savareShu hi shubheShu mUrdhAbhiShiktA Anandavij~nAnAdayaH | ato mAN^galikaM AchAryastachChabdasamanvayamAdAvAheti | antaradhikaraNasyAkAshAdhikaraNasya chAnandamayAdhikaraNasaN^gatatve samAne kutaH krama ityatastatra hetuM sUchayannantaradhikaraNatAtparyamAha- devateti ||
devatAH khalu jaDebhyo mukhyAH | atastadvAchinAmAkAshAdijaDavAchibhya utkarShaH | sarve shabdA addhA vachanavR^ittyaiva nopachAreNa | katham.h | shabdavR^ittyoryogarUDhyornimittAnAM bahulaprayogAdInAM harau vidyamAnatvAt.h |
tatkimanyatra shabdAnAM vR^ittireva nAsti | yena viShNumevetyavadhAryata ityata Aha- tatsaN^gAditi ||
upachAraprakArashcha prAgeva vivR^itaH | akShAdishabdavadubhayatra sAmyena pravR^ittiH kiM na syAdityata Aha- iheti || indrAdishabdA hi paramaishvaryAdiguNAnvadati | te cha bhagavata evAsAdhAraNA iti tameva paraM mukhyaM brUyuH | iha devatAntare | tathA neti sheShaH | yadvA iha deveShu tatsaN^gAditi pUrvatra sambandhaH | rUDhinimittAtishayasyApyetadupalakShaNam.h | uttarAdhikaraNeShvapyevaM kramanimittAdikaM svayamUhanIyamityAshayavAnAha- evamiti ||
viShNumeva paraM brUyuriti vartate | 
anyatra prasiddhAnAM nAmAtmakAnAM shabdAnAmanantatvAtkathaM pAdaparisamAptirityAshaN^kAM nirAkurvanprathamapAdArthamanUdya dvitIyapAdasya saN^gatimAha- ityanyatreti ||
samAnanyAyasaJNchAraviShayatvAditi bhAvaH | j~nAte prathamapAdena | shaN^kA jAyata iti sheShaH | kathaM(iti) | prAyeNa liN^gabalena hyeSha nAmAtmakashabdasamanvayo.abhihitaH | liN^gAnAM chAnyagatatvaM pratIyate | tatashcha viruddhatavAttaiH pratItaH samanvayaH samyaN^.h na syAdeva | nahi kR^itakatvena nityatvaj~nAnaM samyagutpadyate | itishabdaH shaN^kAsamAptau | tatparihArAyAnyatra prasiddhAnAmasheShaliN^gAnAm.h | Aha dvitIyapAde | 
nanvevaM tarhi yAni antastaddharmopadeshAdityAdau samudrAntasthatvAdIni liN^gAni sAdhanatvenoktAni teShAmiha vichAraH karaNIyaH | na chaivam.h | kintu yAnyuktAni na tAni vichAryante | yAni cha vichAryante na tAnyaktAni | uchyate | sarvashrutigatAH sarve.apyanyatra prasiddhAH nAmAtmakAH shabdA bhagavadviShayA eva tatra tatra shrutaiH sarvairliN^gairiti hi prathamapAdasyArthaH | tatra yAni liN^gAnyasandigdhAni tAni vihAyetarANi vichAryanta iti ko virodhaH | ata evAsheShata ityuktaM prAk.h | 
tR^itIyapadAsya prathamadvitIyAbhyAM saN^gatimAha- ubhayeti ||
bhagavattaditaraviShayatvam.h | ato.anyatra prasiddhAnAM bhagavatparatvasya samarthanam.h | liN^gAtmakAnAM cha shabdAnAm.h | 
nanvanyavAchitvanirAso.api tatraiva netara ityAdinA vihita eva | tatkathaM shaN^kodayaH | maivam.h | anyatra tAtparyAbhAvo hi netara ityAdinA darshitaH | shaktistUbhayatra syAdeva | tarhi ta eva punarvichAryAH | satmay.h | teShveva yatra yatra vichAyaprAptiste vichAryante | yadA yatrAnupapattyAdInAM saJNchAraH sugamastanvihAyAnyatrobhayagatatvaM shaN^ketaiveti yuktamuktam.h | tathA cha tattvityavadhAraNAnupapattiriti shaN^kAsheShaH | ityAshaN^kAnivR^ittyarthaM tR^itIyapAdamArabdhavAniti sheShaH | ityAheti vakShyamANena vA sambandhaH | kathamiyamAshaN^kA tR^itIye parihR^itetyatastAtparyamAha- ubhayatreti ||
harau taditaratra cha | pratItito na tu vastuto vartamAnAnAM saliN^gAnAM shabdAnAM nAmnAM liN^gAnAM cha harAveva visheShataH paramamukhyayA vR^ittyA tAtparyeNa cha samanvayaH | kuta ityata Aha- yaditi ||
yadyasmAdvartata iti sheShaH | etadapi kuta ityata Aha- yata iti ||
svatantratAstIti sheShaH | svAtantAbhAve.api kuto.anyatra shabdAnAM mukhyavR^ittyabhAva ityata Aha- asvatantreShviti ||
nanvanyeShAmasvatantratvAtteShu mukhyataH shabdapravR^ittihetorguNAderabhAvAnmukhyataH shabdA na vartanta iti chet.h | mA vartiShata | 
tathA.api visheShataH samanvayo harAvevetyetatkuta ityata Aha- ata iti || itarasya mukhyArthatvAbhAvAdityarthaH | bhAvyaM khalu shabdasya mukhyArthena | anyathA tadapekShasyAmukhyasyAnupapatteH | tathAcha dvayoH prasaktayorekasya mukhyArthatvAnupapattAvitarasya mukhyArthatvamAvashyakameva | 
yadadhInAsta ityAdinA yuktyantaramAha | 
te bhagavato.anye padArthA bhagavadapekShayA.atyalpenaiva shabdapravR^ittihetunA guNAdinA yasminbhagavatyAyattAH santaH shabdAthartvamupagatAH sa bhagavAnevesho niravadhikashabdapravR^ittinimittatvAt.h | svatantratvatashcha mukhyashabdArtha iti hi svIkartavyaH | itareShu shabdapravR^ittinimittAnyalpAnyeva tAnyapi bhagavadadhInAni | bhagavati tu niravadhikaparAdhInAni chetyetadasiddhamityata uktaM manIShibhiriti | shrutyAdiparichayavadbhiH | yo yadadhInaH shabdArthaH so.amukhya itarastu mukhya ityatra dR^iShTAntaH | ayo yathA.anyAdhInaM sad.h dAhakatvaM dAhakashabdArthatvamupagatam.h ata eva dahatIti shabdastasminnamukhyo.agnau tu mukhyastathetyarthaH | atretarasyAmukhyArthatvamanUdyata eveti na punaruktiH ka ityAha tR^itIyapAdeneti sheShaH | 
chaturthapAdasya saN^gatiM karoti- evaJNcheti ||
evaJNchetyasyaiva vivaraNamatItena pAdatrayeNa keShAJNchichChabdAnAM nArAyaNasamanvaye siddhe.apIti | asheShashabdAnAM nArAyaNe samanvayo na yujyate | yaH pratij~nAto duHkhibaddhAvarAdishabdAnAM karmAdiviShayANAM cha kathaJNchana yogena rUDhyA vA pravR^ittyanupapatteriti sheShaH | katham.h | yato.avarAdishabdavAchyatve bhagavato.avaratvAderdoShasya prAptirbhavet.h | tasyAshcha sarvapramANavirodhAt.h | karmakramAdivirodhAchcheti | iti chettatra prativihitaM sUtrakAreNeti sheShaH |
kathamityataH prathamAdhikaraNatAtparyamAha- avaratvAdIti ||
avarAdishabdApravR^ittinimittamupalabhyate pramANaiH | hishabdasteShAM prasiddhiM dyotayati | kathaM dvividhamityata Aha- parasyeti ||
svayaM para eva sanniti na pravR^ittinimittakathanaM kintu svasyAvaratvAbhAve.apIti pradasharnArtham.h | parasminnavaratvAdidharmaniyantR^itvamekaM nimittamityarthaH | tasya pramitatvadarshanaM yatheti | paragatasya jayasya rAjAdhInatvena yathA rAjA jayishabdavAchyo bhavettathetyarthaH | avaratvAnubhavI anvayo.avarashabdArthaH | avaratvAdimattvamaparaM nimittamiti yAvat.h | etachcha suprasiddhamiti na pramANamuktam.h | tataH kiM prakR^ita ityata Aha- tayoriti | 
tayoH pravR^ittihetvormadhye | tenAvarAdishabdavAchyatva cheti sheShaH | kutaH pUrva evAN^gIkriyate na dvitIya ityata Aha- dvitIya iti ||
jIva iti jaDasyApyupalakShaNam.h | tathAcha satIshvaratvahAniH syAdityarthaH | adhikaraNaphalamAha- svAtantAditi ||
paragatAvaratvAdau svAtantyasyaiva nimittatvAN^gIkArAddhareravaratvAdikaM dUShaNaM na prasajyata iti | evamuttarAdhikaraNatAtparyamapi vaktavyam.h | 
prathamAdhyAyArthAnuvAdena dvitIyAdhyAyasya saN^gatimAha- evamiti ||
sarvashabdArthavivaraNamasheSheNeti | ukte sati dvitIye.asheShavirodhAnAM nirAkR^itirIshena kR^iteti sambandhaH | virodhahInasyaiva samanvayasya | 
tR^itIyAdhyAyasya saN^gatimAha- samanvayeti ||
tadarthayoradhyAyayorupalakShaNametat.h | vastunirNaye brahmanirNaye | kiM mayA kAryamiti | 
ayamarthaH | yadyapi brahmavichAraH kartavya ityuktam.h | kR^itashchAsau | tathA.api sAdhanaphalavichArasahitasya brahmavichArasya kartavyatayoktatvAtkR^itabrahmavichArasyAdhikAriNo yanmayA kAryaM sAdhanaM tatkiM kathambhUtamiti | buddhiH syAditi | phalaviShaye kuta evaM buddhirna syAditi chetsyAdeva | kintu phalApekShayA sAdhanasya pUrvabhAvitvAttadviShayaivAdau syAt.h | tadidamuktamevashabdena | tadarthaM tR^itIyo.adhyAyaH pravR^itta iti sheShaH | 
etadgatAnAM trayANAM pAdAnAM prAguktAmeva saN^gatiM sphuTIkaroti- tatreti ||
tatra tR^itIye.adhyAye | bhaktividhAnArthaM bhaktyutpAdanArthaM vairAgyArthamiti yAvat.h | abhaktAnAM kAmyArthakarmiNAM pApinAM dveShiNAM cha | uktAyAM prathamapAdena | asheShaguNochyate parameshvarasya prokte dvitIyena | upAsanA.asminpAde vaktavyAvasaraprAptA | nanUpAsanAyAM ko bhakterupayogo yatastadAnantaryasyetyata Aha- nityamiti || yasmAdupAsanA nityamAdareNa kartavyA | AdaranairantaryAbhyAmeva saMskArAtishayasyotpAdAt.h | Adaranairantarye chopAsanAyAM nAbhaktasya bhavataH | iti tasmAdidAnImupAsanA vaktavyeti sambandhaH | 
evaM tarhyupAsanaiva vichAraNIyA | sarvashAstraparij~nAnaM prathamAdhikaraNe kasmAdvichAryata ityata Aha- seti ||
yA vaktavyatayA.avasaraprAptA sA chopAsanA dvividhaiva | na tvekarUpaiva | katham.h | ekA shAstrAbhyAsasvarUpiNI | parA cha dhyAnarUpA | ato yuktaH prathamAdhikaraNasyAtrAntarbhAvaH | tathA.apyayaM kramaH kutaH | dhyAnasya shAstrAbhyAsasAdhyatvAt.h | 
tadidamuktaM pareti | dhyAnasamAdhyoranatibhinnatvaddhayAnashabdena samAdhirapi gR^ihyate | dhAraNApratyAhAraprANAyAmA.a.asanayamaniyamAnAmapyupAsanAbhedAnAM sattvAtkathaM dvaividhyamityata Aha- tadaN^gamiti ||
tasya dhyAnasyAN^gameva natu svatantramupAsanam.h | yogashAstre chaitatspaShyamavagantavyam.h | shAstrAbhyAsasya dhyAnAN^gatve.api svatantropAsanatvaM chAsti | brahmasAkShAtkArahetutvAt.h | chittavR^ittinirodhA(katvA)chcha | "athavA satataM shAstravimarshena bhaviShyati' iti |
kimato yadyupAsanAvasaraprAptA dvividhA cheti | tatrAha- tatheti ||
tathA tasmAdavasaraprAptatvAt.h | asminneveti sambandhaH | upAsanameveti cha (vA) | tena pareShAmidAnIM tu prativedAntaM vij~nAnAni bhidyante na veti vichAryata iti pAdArthakathanaM nirAkaroti | tathAhi | kiM bhedAbhedau, virodhAvirodhau, uta vilakShaNatvAvilakShaNatve | nAdyaH | gatArthatvAt.h | dvitIye brahmaNo.akhaNDatvena prAptyabhAvaH | saguNabrahmaviShayA prANAdiviShayA cheyaM chinteti chenna | prakR^itaviShayaprayojanaviruddhatvenAkartavyatvAditi | addhA upayuktaprameyeNa saha | ata eva vistarAt.h | anena keShAJNchidadhikaraNAnAmanantarbhAvashaN^kA nirAkR^itA bhavati | shrutigrahaNamupalakShaNam.h | atra saN^gatikathanaprastAve.api keShAJNchitsUtrANAmarthavyAkhyAnaM saN^gatisamarthanArthameveti na doShaH | 
evaM saN^gatimabhidhAyaitatpAdAdhikaraNeShu pUrvapakShayuktIH siddhAntayuktIshcha saN^graheNAha- pR^ithagdR^iShTirityAdinA ||
avyAhatAH sadeti siddhAntayuktitvasamarthanam.h | 
|| iti nyAyamAlAsthalAni ||
|| atha sarvavedA(ntapratyayA)dhikaraNam.h ||
|| OM sarvavedAntapratyayaM chodanAdyavisheShAt.h OM || atra dhyAnopAsanArthibhiH kiM svashAkhA evAdhyayanashravaNamananairj~nAtavyAH kiM vA sarve.api vedA iti saMshaye shAkhAbhedasya suprasiddhatvAdanyathA tadanupapatteH prathamapakSha eva jyAyAniti prApte siddhAntitam.h sarvavedAntapratyayamiti | tatra sarvashabdo.asaN^kuchitavR^ittiriti pratItinirAsAya vyAchaShye- yashashaktIti ||
vij~nAyAvasthitasyetyadhyAhArAtsamAnakartR^ikatAsiddhiH | upAsanaM kurvANo bhavediti vA | upAsanaM kurvIteti vA | bhavedityasyottaravAkye.anvayaH | atra yathAshaktyakhilAnvedAnvijAnIyAdityeva vaktavyam.h | tathApyatrochyamAnaM sarvaparij~nAnaM dhyAnopAsanAN^gamiti dasharyitumevamuktam.h | tatashcha paretyuktaM vivR^itaM bhavati |
yathAshruta evArtho.astu kiM visheSheNenetyata Aha- tatreti ||
tatropAsakeShu yasmAtsamyagakhilasya vedasya vij~naptirbrahmaNa eva yuktA bhavennAnyeShAM tasmAdanyeShAM yathAyogaM yathAshaktyevAkhilaj~naptireShyavyA | etaduktaM bhavati | sarvAdhikArisAdhAraNaM tAvadidaM sUtram.h | chodanAdyavisheShAdiyuktibhistadavagamAt.h | saMshayapUrvapakShAsaN^gatatvaprasaN^gAchcha | nacha sarveShAM sarvavedavij~nAnaM sambhavati | vedAnAmanantatvAt.h | alpapraj~nAdimattvAchchA puMsAm.h | tato yuktamuktamiti | yadvA prathamavAkya eva bhavedityanenaivaiSho.abhihitaH | yasmAdevamevopapannaM bhavediti | tataH kasya kIdR^ishI shaktiriti jij~nAsAyAmidaM vAkyam.h | hishabdaH prasiddhau | yogo yogyatA | j~naptirj~naptishaktiH | 
upAsanAyogyatAsamanvaye khalvatra sarvavij~nAnamuchyate | nachAlpavedaj~nasya sA bhavati | "sarvaishcha vedaiH paramo hi devo jij~nAsyo.asau nAlpavedaiH prasiddhayet.h' ityAdishruteH | ataH sarvashabdo mukhyArtha eva vyAkhyAtavyaH | ata eva yadyapyasmadAdInAmasmiJNjanmani sarvavedaj~nAnamasambhavi | tathA.api tAdR^ishaM janma kalpanIyaM yatredaM sambhavatItyata Aha- tAvateti ||
yathAshakti vij~nAnamAtreNa | ayamabhisandhiH | dhyAnopAsane vedaj~nAnasya kathamupayogaH | dhyeyAj~nAne dhyAnAyogAditi chet.h | tarhi sarveShAM sarvavedArthadhyAnAbhAvasya vakShyamANatvAnna sarvavedaj~nAnamupayuktam.h | satyam.h | tathA.apyadhigataikashAkhasya shAkhAntare.anyathoktishaN^kayA dhyAnAsambhavAtsarva(veda)parij~nAnamAvashyakamiti chenna | gatisAmAnyAnumAnenaiva shaN^kAnirAsasyoktatvAt.h | anyathA parasparavirodhena vedAprAmANyApatteH | tataH shrutiryathAshaktItyeva vyAkhyeyeti |
yathAshakti vedaj~nAnaM bhagavadupAsanopayuktaM na sarvavedaj~nAnAvashyambhAva ityatra purANavAkyamapi paThati- mahattvasyeti ||
mahattvasya paraM pAraM viditveti sarvavedaj~natvamuchyate | vedena vinA bhagavanmahattvasya j~nAtumAshakyatvAt.h | stoShyatAmiti dhyAnasyApyupalakShaNam.h | samAnanyAyatvAt.h | nAstyeveti niyamaniShedhaH  yathAyogyAkhilaj~natA dhyAnopayoginIti vij~nAyata iti 
sheShaH | yathAyogyeti katham.h | avyayIbhAvasya napuMsakatvena yathAyogyamiti bhAvyam.h | satyam.h | yathAyogyAkhilaj~nateti samAso.ayamityadoShaH | yadvA yathA yAdR^ishI yogyA tathaiveti bhinne evaite pade | 
nanvatrAtmaj~nAnamevopAsanopayogitvenochyate | natu yathAshaktij~nAnam.h | ato na prakR^itopayogIdaM vAkyamityata Aha- Atmeti ||
atropAsanasyAtmaj~nAnAnurUpatvaM nAma yathAshakti vedavichAraNAdbhAvitvameva | anyathA vAkyasyAsaN^gatatvaprasaN^gAditi bhAvaH | sarvaj~nAnaniyame nirAkR^ite kintvityAshaN^kAyAM yathAshaktij~nAnaM hi vaktavyam.h | na tvAtmaj~nAnam.h | nahi paraj~nAnaM prAN^.h nirAkR^itam.h | tasmAdAtmaj~nAnaM nAmAtmayogyaM j~nAnamityeva vyAkhyeyamiti |
kutaH savarvedaj~nAnamityatashchodanAdyavisheShAdityuktam.h | tatra shAkhAbhedasya suprasiddhatvAchchodanAdikamapi visheShaniShThaM vyAkhyAtamityato yuktyantaramAha sUtrakAraH OM svAdhyAyasya tathAtvena hi samAchAre.adhikArAchcheti OM || tatra hIyantaM vyAchaShye- veda iti ||
anena "vedaH kR^itsno.adhigantavyaH sarahasyo dvijanmanA' iti smR^itimupAdatte | svAdhyAyAdhyayanaM kartavyaM bhavedityanena "svAdhyAyo.adhyetavyaH' iti shrutim.h | anyathA svasvashAkhAmAtraj~nAnAN^gIkAre | 
etaduktaM bhavati | svAdhyAyasya svAdhyAyavidhestathAtvena sAmAnyataH sarvavedAdhyayanavidhAyakatvena hetunA sarvaj~nAnamaN^gIkaraNIyam.h | adhyayanasyArthaj~nAnaparyantanAsthiteH | svasvashAkhAmAtraj~nAnAN^gIkAre chAsya vidhervaiyarthyApatteH | nacha vAchyaM shAkhAbhedasya prasiddhayA svAdhyAyapadakR^itsnapadadarshanAt.h | shAkhAbhedasyAshaktinimittatvopapatteriti |
nanu shrutyantaraM hishabdena smR^itiH sUtrakR^itopAttA tatkathamatra viparyayaH | uchyate | AkAN^kShAkrameNa sUtram.h | vyAkhyAnaM tUpodghAtaprakriyayeti na virodhaH | shrutismR^itibalAdeva yathAshakti savarvij~nAnasyaiva nishshaN^katAhetutvaM kalpyate | bhUyodarshanaM chAnumAnAN^gamiti suprasiddham.h | 
Aha nAdhyayanavidhiprayuktamadhyayanam.h | kintvadhyApanavidhiprayuktameva | adhyayanavidherniyojyarahitatvAt.h | nahyatra svargakAmo yajetetivatkashchinniyojyaH shrUyate | nApi vishvajidAdAviva kalpayituM shakyate | adhyApanavidhinaivAdhyayanasiddhau kalpakAbhAvAt.h | nachAdhyApanavidhirapi niyojyarahita iti vAchyam.h | AchAryakaraNakAmasya tatra niyojyatvAt.h | naShyavarShaM brAhmaNamupanayItetyAtmanepadashravaNAt.h | "sammAnanotsaJNjanAchAryakaraNaj~nAnabhR^itivigaNanavyayeShu niyamaH' ityAchAyarkaraNe nayaterAtmanepadavidhAnAt.h | tamadhyApayItetyupanayanAdhyApanayorekakartR^ikatApratIteH | na hyadhyApanamadhyayanena vinA bhavatIti svasiddhaye parA(pekSha kShepa)lakShaNenopAdAnopAdAnenAdhyApanavidhirevAdhyApanavidhirevAdhyayanaM prayuN^.hkte | kiJNchAdhyayane sati vidhij~nAnaM tatashchAdhyayanamitItaretarAshrayatvaM syAt.h | ato naitadvAkyodAharaNamatra saN^gatamiti | 
uchyate | syAdevaM yadyadhyApanavidhiprayuktamadhyayanaM syAt.h | nachaivam.h | adhyApanasya jIvIkArthatvAt.h | trINi karmANi jIviketi vachanAt.h | adhyayanasya cha nityatvAt.h | "yo.anadhItya dvijo vedAn.h' ityakaraNe pratyavAyashravaNAt.h | nacha nityamanityena prayujyate | kiJNchaikasya mANavakasyAdhyApanena charitArthatve mANavakAntarasyAnadhyayanaprasaN^gaH | yo yenopanItaH sa tenAdhyApanIya iti chet.h | tarhyupanAyake parete.adhyayanAbhAvaH syAt.h | yatpunaritaretarAshrayatvamuktaM tat.h prAtaHsandhyAmupAsItetyAdAvapi samAnam.h | ayamapyAchAryasyaiva vidhiH | shauchAchArAMshcha shikShayedityAderiti chenna | AchArye parete tadabhAvApAtAt.h | ato.adhyayanAdividhiM vR^iddhAH kathaJNchinmANavakaM bodhayantItyaN^gIkAryamityalam.h | Joshi-22
mAchAredhikArAchcha ityetadvayAchaShye- adyApIti ||
yataH sarvavij~nAnamAvashyakam.h | tenaiva hi kAraNena devAdyA adyApi shravaNamanane kurvanti sadA dhyAyanti cha | anyathA mahAmatInAM teShAmekaikashAkhAshravaNAderalpIyasaiva kAlena kartuM shakyatvenAdyApi tatkaraNaM na syAditi | yathAyogaM yathAshaktIti pratyekaM visheShaNam.h | R^iNvanta ityAtmanepada uktam.h | samAchArachchetyevokte devAdInAM vedAdhikAritvAbhAvAtkathametadityato devatAdhikaraNanyAyaM mA vismArShIriti sUchayituM sUtrakR^itA samAchAre.adhikArAchchetyuktam.h |
yadi brahmasAkShAtkAravanto.api devAdyAH shravaNAdyanutiShThanti tarhi tasya niravadhikatvaM prasaktamityata Aha- tathA.apIti ||
yadyapi sUtrakAreNa devAdyAchAraH pramANIkR^itastathA.api, vastu parabrahmAdikam.h | nirNayo yathArthaH parokSho nishchayaH | prathamasyaivashabdasyAvastunirNayAdeveti sambandhaH | vastunirNayahetutvAchChravaNAderiti hishabdAtharH |
vastunirNayaparyantaM shravaNamanane kartavye ityasat.h | nirNIte.apyarthe punaH kAraNAntaropanipAtena saMshayAdyutpAdasya darshanena vastunirNayasyAvadhArayitumashakyatvAdityata Aha- matIti ||
matirmananaM shrutiH shravaNam.h | uttamaH shiShyayogyatAbhij~naH | kurvataH shravaNAdikam.h | darshanaM brahmasAkShAtkAH | etaduktaM bhavati | brahmadarshanArthaM hi shravaNAdikam.h | nacha tadyathAkathaJNchidanuShThitaM tatsAdhanam.h | kintu shiShyayogyatAbhij~nagurupradAnapUrvakameveti vakShyati | atastAdR^isho gurureva shravaNAdikAlavisheShamupadekShyati | yataH paraM kAraNashatopanipAte.api na saMshayAdyutpAdaH syAditi | 
devAdyAH shravaNAdikamadyApi kurvantIti na yuktam.h | syAddhi darshanamiti shravaNAdestattvadarshanasAdhanatvasyoktatvAt.h | devAdInAM cha tattvadarshanasyautpattikatvAt.h | yathoktam.h "naiva devapadaM prAptA brahmadarshanavarjitAH' ityAdi | nacha prAptasAdhyaH sAdhanamutiShThatItyata Aha- shravaNamiti ||
dR^iShTatattvasyApi puMsaH shravaNaM mananaM dhyAnaM cha visheShAnandasamprAptyai yujyata eveti yojanA | evaM tarhi shravaNAderdarshanasAdhanatvoktirvyAhanyata ityata Aha- anyasyeti ||
adR^iShTatattvasyaitAni shravaNAdIni dR^iShTaye bhavanti | yathA khalu samuchchayavAdinAM j~nAnAtpUrvANi karmANi j~nAnArthIni | tataH parANi tu mokShArthAni | yathA cha sakAmAni karmANi saMsArakAraNAni niShkAmAni tu j~nAnakAraNAni | tathA shravaNAdInyadR^iShTatattvasya j~nAnArthAnIti na taduktivyAghAtaH | dR^iShTatattvasya tu visheShAnandArthAnIti devAdInAM tadanuShThAnaM cha yuktam.h | samAchArakathanaM cha yathAshakti vedArthashravaNamananayoH kartavyatAmAtropodbalanAya kR^itamiti nAsaN^gatam.h | visheShAnandaM tu vakShyAmaH |
shiShyayogyatAbhij~nagurUpadeshAnusAreNa shravaNAdikaM kartavyamityayuktam.h | tAdR^ishasya gurordulabhatvena shravaNAdyabhAvApatteH | labhyamAno.apyasAvanuShThitashravaNAdinA AdhyAtmikashaktisampannenaiva shiShyeNa labhyate nAnyena | tathAchAnyonyAshraya ityata Aha- yadIti ||
dvividhaM shAstraM nirNItaM nirNetavyaM cha | tatrAdyaM brahmasUtrAdikaM, dvitIyaM vedAdikam.h | tatra nirNItasya shravaNAdikaM samAcharet.h | sarvaj~nAnAM siddhAntAnusAreNa yo nirNayaM jAnAti tasmAt.h | idamuktaM bhavati | mukhyasya guroH prathamamalAbhe.api na shravaNAdyabhAvApattiH | amukhyAdapi gurostadupapatteH | tatra mukhyavadamukhyasyAtigahanavedAdivyAkhyAnasAmarthyAbhAve.api nirNItavyAkhyAnamupapadyata eva | nacha nirNItashAstrasyApi vyAkhyAnavipratipattyA.abhiprAyo duradhigama iti vAchyam.h | sarvaj~napraNItopAyagranthAnusAreNAmukhyasyApi gurostadavagamasambhavAt.h | evaM chAmukhye shravaNAdAvanuShThite mukhyo.api gururlabhyata iti |
sarvaj~nasya guroH shravaNAdyaN^gatve tadabhAve shravaNAdyabhAva eva kuto nAN^gIkriyate kimanenAmukhyena shravaNAdinA | sarvaj~naguruprAptistu puNyopachayenApi bhaviShyatItyata Aha- shravaNAdIti ||
santi tAvatsarvadA shravaNAdikaM kartavyaM kShaNamapi na tyAjyamityevamarthAH shrutismR^itayaH svAdhyAyapravachane eveti nAko maudgalya ityAdyAH | tatra cha sarvaj~no gururaN^gam.h | tadalAbhe tu guNe tvanyAyyakalpanamiti nyAyena yAdR^ishatAdR^ishamapi shravaNAdikaM kAryamevetIti bhAvaH | 
nanvetAH shrutaya evAnupapannArthAH | aparihAryanidrAdyupadravaprAptau shravaNAdeH kartumashakyatvAt.h | na hyAkAsharomanthanaM shakyavidhAnamityata Aha- atIti ||
parihartumashakye nidrAdau prApte tu punareva tadapagamanAnantarameva shravaNAdikaM samAcharet.h | ayamabhiprAyaH | yathA sAyamprAtaragnihotraM juhotItyAdividhayaH sannipAtAdyupaplavasambhave.api nAnupapannastathA prakR^ite.apIti |
nirNayaj~nasya gurorabhAve kiM shravaNAdyabhAva eva, netyAha- abhAva iti ||
nirNayaj~nasya gurorabhAve.api yAdR^ishatAdR^ishAtsarvadA R^iNuyAt.h | manvIta cha | nahi guNAlAbhe mukhyaparityAgo yukta iti bhAvaH | vedAdishravaNe sarvaj~no gururapekShitaH | taditarashravaNe tu nirNayaj~naH sarvaj~nakalpaH | dvayorabhAve.api shravaNAdikaM chedanuShTheyaM tadA.asachChAstrANAmiti pratItiH syAt.h | ataH sachChAstrANyevetyuktam.h | yAdR^ishatAdR^ishAt.h R^iNuyAdityanenAtiprasaktau satyAmAha- yadIti ||
yadi tasminpuruShe svApekShayA samyagj~nAnAdiprAchuryamupalabhyate tarhi tataH R^iNuyAt.h | na tvadhamAt.h | vaiyarthyAt.h | na hyadR^iShTamAtrArthaM shravaNAdikamiti bhAvaH | 
svato.adhikasya puruShasya prabandhena vyAkhyAnAsAmbhave kiM shravaNAdyabhAva evetyAkAN^kShAyAmAha- mahadbhaya iti ||
svato mahadbhayo, mahattvaM cha na sajj~nAnamAtreNa kintu viShNubhaktyAdiguNaishchetyuktaM viShNubhaktebhya iti | tAdR^isha eva hyAdaramutpAdayanvyAkhyAti | sAdarameva cha shravaNAdikaM phalAyAlam.h | saMshayAn.h aj~nAnaviparyayAMshcheti shravaNAdiphalamuktam.h | 
ekasmAtprabandhena shravaNAdyasambhave.api bahubhyo mahadbhayo yathAshakti yathAsambhavamekaikadeshashravaNAdikamapi kuryAdeva | tenApi saMshayAdichChedasya shravaNAdiphalasya lAbhAditi bhAvaH | 
svato.adhikAbhAve kathaM shravaNAdItyata Aha- svata iti ||
apichAvitaretarayoge | shrutA.a.avR^ittipravachanAbhyAmabhinavotprekShodayAtte.api shravaNAdiphalaM prasuvAte | samyak.h shravaNAdirahito vyAchakShANaH skhalanena pratyaveyAt.h | tatkathamuchyate shiShyebhyo brUyAditi tatrAha- saditi ||
brUyAditi sambandhaH | prAmANikatayA.abhimAno.arthaH siddhAntaH | natu prAmANika eveti niyama; | tathAtve shabdanityatvaM keShAJNchitsiddhAntaH | keShAJNchittadanityatvamiti na syAt.h | dvayoH prAmANikatvAyogAt.h | ayaM tu na tathA | api tu prAmANika evetyataH sadityuktam.h | svArthiko Nich.h | ajahadityarthaH | yadvA shiShyairahApayan.h | satsiddhAntahAnireva mahataH pratyavAyasya heturiti vakShyAmaH | kShudrasskhalitaM tvalpIyasa eva | nacha tAvatA mahAprayojanavyAkhyAnatyAgaH | tathA sati mR^igabhayAdbIjAnAvApaprasaN^gAditi bhAvaH | 
ko.asau satsiddhAnto yo na hAtavyaH | dvividhaH satsiddhAntaH parAparabhedAt.h | pratyekaM dvividho vAchanika AnuShaN^gikashcha | tatra vAchanikaM paraM satsiddhAntaM tAvadAha- asheSheti ||
anyattattantramiti sakalajagajjanmAdikAraNatvamuchyate | nirNIyata iti nirNayaH | samyagvinirNayo vAchanikaH parasiddhAntaH | sAkShAdbrahmasvarUpAvadhAraNapare janmAdisUtre khalvabhihito.ayamarthaH | AnuShaN^gikaM parasiddhAntamAha- svatantratvamiti ||
svatantratvaM svAdhInasattvAdimattvam.h | tasya viShNoH | dvitIyastasyetishabda uttaratra sambaddhayate | sarvato bhedashcheti | prakR^itijIvajaDebhyo.atyantabhinnatvam.h | nanvetadapyasambhavastu sato nAtmA.ashruteH pR^ithagupadeshAdityAdinA.abhihitameva | tatkathamAnuShaN^kikaH siddhAntaH | satyam.h | tathA.api pradhAnaprameyopayogitayoktatvAdadoShaH | svagatabhedavarjitatvAderupalakShaNametat.h | iti samyak.h sthitiriti vakShyamANenAnvayaH | 
kathamasyAtharsyAnuShaN^gikatvamityata Aha- adoShatvasyeti ||
viShNoradoShatvasya siddhayarthamaN^gIkAryo.ayamartha iti sheShaH | upalakShaNametat.h | asheShaguNapUrNatvasya sakalajagajjanmAdikAraNatvasya chetyapi draShyavyam.h | anena kathaM tatsiddhirityata Aha- yadIti ||
yasmAjjagatA.abhede viShNordoShasambandhaH prasajyate tasmAditi pUvareNa sambandhaH | atrApyabheda ityasvAtantyasyApyupalakShaNam.h | tadanvaya iti cha guNapUrtyAdyabhAvasyApi | anyattattantramityanyashabdo.amuktaviShaya iti pratItiH syAttadarthamAha- tattantratvaM cheti ||
chashabdo vakShyamANena bhedena saha samuchchayArthaH | aN^gIkAyarmiti sheShaH | kimarthamidamaN^gIkAryaM janmAdisUtrasyAmuktaviShayatayA.apyupapatterityata Aha- taditi ||
nahi muktAnAM tattantratvena vinA tasya nirargalamaishvaryaM siddhayati | nacha tadantareNa guNapUrtirbhavatIti | syAdetat.h | yadi muktAH paramAtmano bhinnAH syuH | nacha tathA | tatkiM tattantratvenetyata Aha- muktAnAmapIti ||
paramAtmano.atyantabhedashchAN^gIkAryaH | anena "tasya bhedashcha sarvataH' ityetadapi vivR^itaM bhavati | kimarthamityataH prayojanaM vaktuM pIThamArachayati- nahIti ||
muktAnAM paramAtmanA.abhedo bhavanna tAvatprAgbhinnAnAm.h | bhinnasyAbhedAvApteH kvApyadarshanAt.h | na kevalamadarshanaM kiM tarhItyata Aha- tasyeti ||
bhinnamabhinnatAM gachChatItyasyArthasyAbhAvo.anubhavasiddho.api | tataH saMsAre.apyabhinnAnAmeva muktAvabhedo vyajyata ityeva vaktavyam.h | tathaivAstvityata Aha- pUrveti ||
samarthitaM tAvad.hduHkhAdirUpo.ayaM saMsAraH satya iti | tataH saMsAre.api jIvAnAM paramAtmanA bhede tasya doShavattvaM syAt.h | itishabdo hetau | samyak.h sthitiH satsiddhAntaH AnuShaN^gikaH para iti sheShaH |
nanvatibhinnatA kimarthA bhedAbhedopapatterityata Aha- bhedeti ||
bhedena sahito.abhedo bhedAbhedaH | "vipratiShiddhaM chAnadhikaraNavAchI' iti dvandvaikavadbhAvo vA | atrApi pUrvanyAyena saMsAre.api bhedAbhedAvaN^gIkAryau | tatashchAbhedena doShANAmapi sambhavaH | bhedena tatparihAro bhaviShyatIti chettarhi kimajAgalastanAyitenAbhedeneti | idAnImaparaM siddhAntamAha- nirdoShatvamiti ||
tathA parameshvaravadramAyAshcha nirdoShatvam.h | yathoktam.h "kAmAdiratatra tatra chAyatanAdibhyaH' "samanA chAsR^ityupakramAdamR^itatvaM 
chAnupoShya' iti | nirdoShatvamityuktyA pAratantyamapi nAstIti pratItinirAsArthamAha- taditi ||
parameshvarAnantaratA tadadhInateti yAvat.h | yadvA.anenAparasiddhAntAntaramAha- ekasmAdbhagavata evAvaratvamiti | tadapyuktam.h asyaiva chopapatterUShmA' iti | siddhAntAntaramAha- brahmeti ||
muktau saMsAre.api | proktAtkramAttiShThantItyarthaH | atra dvandvanirdiShyAnAM sAmyamanyeShAM tAratamyamiti j~neyam.h | etachchoktamiyadAmananAditi | upalakShaNaM chaitat.h | prapaJNchasatyatvAdikamapi grAhyam.h | kuto.ayamasheShaguNetyAdisatsiddhAnta ityata Aha- nirNIta iti ||
hariNA sUtrakAreNa svayaM sAkShAnnirNIto na tu balAtsUtrArthatayA kalpitaH | etachcha tatra tatra darshitameva | 
satsiddhAntamahApayannityuktam.h | taddhAnau ko doSha ityata Aha- etaditi || j~nAtaM sadityarthaH | virodhi j~nAnameva hi | asya tyAgaH | andhAya bhavatIti sheShaH | kevalamiti na kadA.api na sukhAyetyarthaH | kuta etadityata Aha- andhamiti ||
anenAndhantamaH pravishanti ye.avidyAmupAsata iti shrutimupAdatte | uktArthasya prAmANikatvaM vakShyate | atastadviruddhapratItiravidyA bhavatyeva | atisphuTamityanena pareShAM vyAkhyAnaM parAchaShye | tathAcha vakShyAmaH | 
nanu cha vastutaH prAmANikaH satsiddhAntaH | prakR^itasya kathaM prAmANikatvamityata Aha- ityevetyAdinA sAdaramityantena | 
ityevetyuktaprakArAvadhAraNam.h | etamevArthamiti prakR^itadharmyavadhAraNam.h | tena vyatyAsamapi vArayati | asheShA iti shrutibhAgasya karmAdiparyavasAyitvanirAsArtham.h | athashabdaH samuchchaye | akhilamiti jIvajananAdivAkyAnAmapyupAdanArtham.h | mUlarAmAyaNamevetyavAntararAmAyaNAnAM vyudAsaH | akhilA iti bahuvachanaviShayavivaraNArtham.h | itarapurANAnAM pAshupatAdimUlatvenAprAmANyAdvaiShNavAnItyuktam.h | parAviti arvAchInasAN^khayayogavyAvR^ittaye | tayorapramANatvAt.h | mImAMsA trividhA | shabdasAgaraH prakAshayatIti sambandhaH | yuktayashcha prakAshayanti pratyakShAgamamUlakA eva | na tvAbhAsAH | pratyakShaM cha prakAshayati | evashabdeneshvarapratyakShasya prAbalyaM sUchayati | karmakANDAdInAmetadarthaprakAshakatvaM kathamityata uktamuttamamiti | karmAderuttAnArthatve.apyuttamo.artho.ayamiti bhAvaH | 
vedAdInAmanyathAvyAkhyAnaM vArayati- anyAvakAsharahitamiti ||
kriyAvisheShaNametat.h | sAdaramiti tatra tAtparyasadbhAvamAchaShye | etadarthaM(rthe) cha shrutyAdikamanyatra paThitameva draShyavyam.h |
satsiddhAntamahApayansachChAstrANyeva sarvadA R^iNuyAdityuktam.h | tatra sa(ta)tsiddhAntasvarUpaM nirUpya sachChAstrANyeva sarvadA shruNuyAdityetadvivR^iNoti- etadeva cheti ||
etadvedAdikam.h | tataH paraM tadviruddhaM tadudAsInaM cha | R^igAdyA bhArataM chaivetyAdyAgamo.atra sphuTa eva | dushshAstraM nAbhyasediti vaktavye parityajediti vachanaM na kevalaM tatrodAsInatvaM kintu hetutayA j~nAnamapi bhAvyamiti j~nApayitum.h | atra chAsachChAstrAdhigamanamiti pAtakeShu parigaNanaM pramANam.h | sphuTAni chAchAryeNAnyatrAtrArthe vAkyAnyudAhR^itAni | 
sachChAstramabhyasediti shravaNamananayoH kartavyatvamuktaM tadayuktam.h | nididhyAsanenaiva brahmadarshanopapatteH | anyathA tadvaiyarthyAdityata Aha- asaMshayeneti ||
saMshayashabdena viparyayo.api lakShyate | nirNaye sati nididhyAsanena brahmadarshanaM bhavatIti yojyam.h | etaduktaM bhavati | satyaM nididhyAsanaM brahmadarshanasAdhanamiti | kintu tatsiddhaye shravaNamanane api kartavye | avitathaM brahmAnuchintanaM hi nididhyAsanam.h | vitathAnuchintanasya chaturthe nirAkariShyamANatvAt.h | nachAviditasyAnuchintanaM sambhavatIti | tadvedanAtharM shravaNamabhyarthanIyam.h | shrute chArthe liN^gAbhAsapratibhAsena saMshayaviparyayodayena vitathaM tadbhavatIti tad.hvyudAsaheturmananamapyeShyavyamiti |
anye punarmanyante | shravaNameva brahmAparokShaj~nAnasAdhanam.h | manananididhyAsane shravaNaM prati phalopakAryaN^gabhUte | asambhAvanAviparItabhAvanAkh.hyachittavikShepapratibaddhaM hi brahmAparokShaj~nAnaM nAvidyAnirmUlanasyeShyam.h | mananAdikaM cha pratibandhaM nivartayatIti | tadasat.h | shabdasya sAkShAtkArakAraNatAyAH kvApyadarshanAt.h | brahmaviShayashabdavaddharmAdiviShayasyApi tathAtvApatteshcha | nacha visheShaheturasti | yena brahmaviShayasyaiva tadbhAvo na dharmAdiviShayasyeti pratImaH | pratyakShalakShaNAkrAntatayA shabdasya tatrAntarbhAvashchApadyeta | atha matam.h | dR^ishyate tAvaddashamastvamasItyAdivAkyasya sAkShAtkArakaraNatvam.h | nacha tatrApIndriyameva karaNaM na shabda iti sAmpratam.h | shabdasyApyanvayavyatirekasiddhatvAt.h | astu tarhIndriyameva karaNaM shabdastu sahakArIti chenna | vaiparItyasyApi suvachatvAt.h | tathA.api kutA vinigamanamiti chet.h | kvachidbahalatame tamasi kvachichcha lochanavirahiNo.api vAkyAddashamo.asmItyaparokShapratItidarshanAditi vadAmaH | dharmAdiviShayasyApi 
shabdasyAparokShaj~nAnasAdhanatvApAdanaM chAsat.h | vaiShamyAt.h | prakR^ito hi shabdo.aparokShabrahmAtmaviShayaH | na tathA.anyaH | asti chAsyAparokShaj~nAnasAdhanatve pramANam.h | nAnyasya | tathAhi | vimataM sha(shA)bdaj~nAnamaparokSham.h, aparokShaviShayatvAt.h sukhAdij~nAnavat.h | aparokShatvaM vedAntavAkyajanyaj~nAnavR^itti, aparokShaj~nAnaniShThAtyantAbhAvApratiyogitvAt.h j~nAnatvavaditi | nacha vivAdAdhyAsitaH shabdo.aparokShaj~nAnajanako na bhavati, shabdatvAt.h, jyotiShyomAdivAkyavaditi yuktam.h | dashamastvamasItyAdau vyabhichArAt.h | shrUyate cha "taddhAsya vijij~nau tamasaH pAraM darshayati' ityupadeshamAtradevAparokShapramitijanma | ata eva brahmAtmaviShayavAkyAnyatvena pratyakShalakShaNaM visheShaNIyamiti |
atrochyate | yattAvaduktaM dashamastvamasItyAdivAkyAdaparokShaj~nAnajanmopabdhamiti tadasaN^gatam.h | dashatvasaN^khayA khalvapekShAbuddhijanyA tadvayaN^gayA vetyato nApAtato rUpAdikamiva pratyakSheNopalabhyate | tato dashAnAM pUraNo dashamo.api tathA | ataH prathamaM shabdena parokShaj~nAne jAte.anantaraM labdhasahAyena pratyakSheNAparokShaj~nAnaM jAyate | AbhAvAdekamevAparokShaM j~nAnamityabhimAnaH | andhakArAdau tu vAkyAdutpannasya j~nAnasyAparokShatvaM nAstyeva | pratItikalaho.ayaM niravadhika iti chet.h | atredaM vaktavyam.h | shabdasyAparokShaj~nAnasAdhanatvaM kiM svabhAvaH kiM vA aparokShaj~nAnasAdhanatvamasyApyagantukam.h | Adye sarveShAmapi shabdAnAM tathAbhAvaH syAt.h | dvitIye nimittaM vaktavyam.h | brahmAtmaviShayatvamiti chet.h | tarhi dashamastvamasItyAderatathAbhUtasya nAparokShaj~nAnasAdhanatvaM syAt.h | aparokShaviShayatvamiti chenna | aparokShaj~nAnaviShayatvAtiriktasyArthe aparokShatvasyAbhAvAt.h | tatraitajj~nAnaviShayatvena taduktAvitaretarAshrayatvam.h | j~nAnAntarAbhiprAye tu svargAdayo.api keShAJNchidaparokShaj~nAnaviShayA ityasmAkaM tadviShayaH shabdo.aparokShaj~nAnaM janayet.h | ekapuruShAbhiprAye.api keShAJNchidaparokShaj~nAnaviShayA ityasmAkaM tadviShayaH shabdo.aparokShaj~nAnaM janayet.h | ekapuruShAbhiprAye.api pratyakShAvagate.agnau dhUmadarshanenAparokShaj~nAnajanmaprasaN^gaH | shabdasyaivaMbhAva iti chet.h | tathA.apyagnau shabdenAparokShaj~nAnotpattiH syAt.h | aparokShatayA j~nAyamAne tatheti chenna | dharmimAtrAbhiprAye pratyakSheNAvagamyamAne ghaTe shatapalaparimito.ayamiti shabdasyAparokShaj~nAnakAraNatApatteH | prakArAbhiprAye tu prakR^ite.abhAvAt.h | nahi tattvamasItyAdivAkyapratipAdyaM brahmAtmaikyamaparokShatayA.avabhAsate | tathA sati shabdavaiyarthyApatteriti |
etenAparokShaviShayatvAnumAnamapi parAstam.h | 
yachchAparokShatvamityAdi | tajjyotiShyomAdivAkye.api tathA prayogasambhavAdAbhAsasamAnayogakShemam.h | jyotiShyomAdivAkyasyAparokShaj~nAnasAdhanatvAbhAve na kiJNchidbAdhakamiti chet.h | samametadvedAntavAkyeShvapi | saMsArasyAvidyAmayatvAdavidyAyAshchAparokShaj~nAnena vinA nibarhaNAyogAdvedAntavAkyasyAparokShaj~nAnasAdhanatvAbhAve mokShAbhAvaprasaN^ga iti chenna | j~nAnanivartyatAyA nirastatvAt.h | chittaikAgyrarUpanididhyAsanasyAparokShaj~nAnasAdhanatvopapatteshcha | manaso.aparokShaj~nAnasAdhanatvaM kvApi nopalabdhamiti chet.h | tatkiM shabdasyopalabdham.h | yanmanasA na manuta iti shrutiviruddhaM taditi chenna | shrutermanasaivedamAptavyamiti shrutyA satpratipakShatvAt.h | chittaikAgyrasya antaraN^gatApareyaM shrutiriti chet.h | sA.apyapakvamanoviShayeti syAt.h | 
kiJNcha shabdasyApi brahmaj~nAnasAdhanatvaM yato vAcho nivartanta iti shrutiviruddhaM kathamaN^gIkAryam.h | taddhAsya vijij~nAvityAdishrutayastu parokShaj~nAnenApi sArthakAH | paramparayA aparokShaj~nAnasAdhanatvavAdinyo vA | spaShyaM hi smR^itayo vadanti "shrutvA matvA tathA dhyAtvA tadaj~nAnaviparyayau | saMshayaM cha parANudya labhate brahmadarshanam.h' iti, "R^iNuyAdyAvadaj~nAnaM matiryAvadayuktatA | dhyAnaM cha yAvadIkShA syAnnekSharA kva cha na bAdhyate' iti cha |
etena dharmAdivAkye.atiprasaN^gaH shabdatvAnumAnaM cha samAhitaM veditavyam.h | ata eva pratyakShalakShaNe visheShaprakSheNe.api nirastaH | nirnibandhanatvAt.h |
ye tu shabda evAparokShaj~nAnajananAya pravR^itto.asambhAvanAdipratibaddho manananididhyAsanAbhyAM pratibandhApagame sajjanayatIti manyante te praShyavyAH | prAN^.hmanananididhyAsanAbhyAM kimasau kimapyakR^itvA parastAdaparokShaj~nAnaM janayatyuta parokShaj~nAnaM kR^itvA | nAdyaH | gR^ihItasaN^gateH shabdAdbodhodayAbhAvasya pramANaviruddhatvAt.h | dvitIye.api viramyavyApArApattiH | tato varaM shabdasya tAvataiva charitArthatvakalpanamityeShA dik.h |
yaduktaM yathAshakti shravaNamanane kartavye iti tadayuktam.h | puruShashaktInAM tAratamyavattvena shravaNAderapi tAratamyApatteH | nacha tathA.astviti vAchyam.h | tatsAdhyasya j~nAnasyaikavidhatvena vaiyarthyaprasaN^gAt.h | nacha vAchyaM j~nAtavyasya brahmaNo.aparimitatvAttattajj~nAnAnyapi tAratamyavantIti | tatphalasya mokShasya tAratamyarahitatvena vaiyarthyAparihArAt.h | na khalu 
bandhavidhvaMsasya tAratamyamupapadyata ityata Aha- samyagiti ||
viShamaM viparItam.h | j~nAnameva vij~nAnam.h | tato na punaruktirvirodhashcha | tAratamyAditi tAratamyenopetamityarthaH | samyagviparItaj~nAnayostAratamyamityukte parasparamiti pratItiH syAt.h | tannirAsArthamuktaM vivR^iNoti- samyakcheti ||
samyagityavyayaM samIchInAdityarthaH | chashabdo.anuktasamuchchayArthaH | madhyamAtsamyagj~nAnAttathAvidhaM sukhaM bhavet.h | alpAchcha samyagj~nAnAdalpam.h | evamadhikAnmithyAj~nAnAdadhikaM duHkhamityAdi | atra mithyAj~nAnatAratamyena duHkhatAratamyasyAbhidhAnaM dR^iShTAntatvenopayujyate | yadvA dushshAstraM tu parityajedityuktam.h | tatrAtyantaparityAgArtho.arthavAdo.ayam.h | na bandhapradhvaMsamAtraM mokShaH kintu sukhamapi | tasya cha tAratamyamupapadyata iti bhAvaH | 
adhikaraNArthamupasaMharati- ata iti ||
nanvatrAtmashaktimanatikramya yathAtmashaktItyavyayIbhAve sati, tasyAvyayIbhAvashcheti avyayatvAdavyayAdApsupa iti tR^itIyAyA lukA bhavitavyam.h yathA.a.atmashaktyaiveti katham.h | uchyate | yatheti bhinnaM padaM samyagvAchi | nivR^ittimArgaH kathita Adau bhagavatA yatheti, yathA shravaNamityAdinA cha sambaddhayate | sAdR^ishyArthaM vA | Atmashaktyaiva shravaNaM mananaM chAcharet.h | natu sarvashAkhAviShayam.h | nApi svasvashAkhAmAtraviShayam.h | yathA cha shravaNaM manana chAtmashaktyaiva | nididhyAsanamapi tathA.a.acharet.h | tachcha shravaNaM mananaM cha kR^itvA kuvarnveti | yadvA yathA.a.atmashaktItyavyayIbhAvAtpara AshabdaH samyagvAchI | shravaNamityAdinA sambaddhayate | athavA yathAshabdasyAtmashabdenAvyayIbhAvaH | tataH shaktishabdena karmadhArayaH | yogyatAnusAriNyA shaktyetyarthaH | atra yathA.a.atmashaktyaiva shravaNaM mananaM tathA.a.achataredityetAvataivopasaMhAre kartavye.adhikamuchyate yattachChravaNamananayoruktasya nididhyAsanAN^gatvasyApyupasaMhArAtharm.h | kR^itvA athavA kurvannapIti visheShaj~nApanArthaM cha | ayaM cha vikalpo gurUpadeshAnurodhena vyavatiShThate | athavA pUrvArdha evAdhikaraNArthopasaMhAraH | tatrAcharediti vakShyamANaM siMhAvalokanena sambaddhayate | iti siddhamiti sheShaH |
|| iti sarvavedA(npratyayA)dhikaraNam.h ||
|| atha upasaMhArAdhikaraNam.h ||
|| OM upasaMhAro.arthAbhedAdvidhisheShavatsamAne cha OM || atra sarvavedoktAnguNAndoShAbhAvAMshchopasaMhR^ityaiva paramAtmopAsya ityuktam.h | ihApi sarvashabdo nAsaN^kuchitavR^ittiruktanyAyAdityAshayavAMstAtparyamAha- kR^itveti ||
shravaNaM mananaM tatheti vartate | yathA.a.atmashaktyaiveti cha | anena "prApteshcha samaJNjasam.h' ityAdInAM sUtrANAmapi tAtparyamuktaM veditavyam.h | tathA "tannirdhAraNArthaniyamaH' ityAdInAM, prathamAdhikaraNavyAkhyAneneti |
|| iti upasaMhArAdhikaraNam.h ||
|| atha anubandhAdhikaraNam.h ||
|| OM anubandhAdibhyashcha OM || yogashAstre yamAdikamupAsanAN^gatayopadishyate | tatra pUrvapakShavAdI manyate | yamAnuShThAnaM tAvadasat.h | viShNubhaktyAdiguNasampattirviShayasaMsagarAdidoShavarjanaM cha yamashabdAbhidheyam.h | deshakAlAvastAvyavasthayA vinA.anuShTheyasya tathAtvAt.h | ahiMsAdiparigaNanaM tu tatpradarshanArthamiti hi yogAnushAsanAni | tatra yamAnAM kimupAsanotpattAvupayogaH | kiMvA tatphalaj~nAnotpattau | nAdyaH | vidveShiNAmapi satatAnuchintanadarshanAt.h | tanmAtratvAchchopAsanAyAH | na dvitIyaH | bhaktyAdisahitamevopAsanaM brahmasAkShAtkAraM janayati nAnyathetyatra pramANAbhAvAt.h | kiJNcha "dveShAchchaidyAdayo nR^ipAH' | "vaireNa yannR^ipatayaH' ityAdau dveShasya tAvanmokShasAdhanatvaM pratIyate | dR^iShTvaiva taM muchyate nApareNeti mokShasya darshanaikasAdhyatvaM cha | tadubhayaparyAlochanayA dveShasya darshanasAdhanatvamavagamyate | evaM niyamAsanaprANAyAmapratyAhArANAmapyaN^gatA nirasanIyeti | tatra samAdhAnamanubandhAdibhya iti | tasyArtho bhaktyAdibhya iti | tatra na j~nAyate kaH pakSho.aN^gIkR^itaH kathaM cha tatroktadoShaH parihR^ita iti | ato vyAchaShye- viShayeShvityAdinA ||
viShayasevanAt.h | shAshvatasya brahmaNaH mokShAdanyadviShayajAtaM prati | AkAN^kShAditi ghaJNantaH paraM brahma na pratipadyate na pashyati | mithaH samuchchaye chashabdaH | hishabdo yasmAdityarthe | viShayasaMsargAdidoShANAM j~nAnavirodhitvamAheti sheShaH | etaddoShavarjita eva sadopAsanayA yukto bhavati | tathAvidha eva sadopAsanayA yukto vAsudevaM prapashyatIti yojyam.h |
etaduktaM bhavati | upAsanotpattau tAvadyamAnAmaN^gatvaM brUmaH | viShayasaMsargAdimato bhaktirahitasya sadopAsanAnupapatteH | na hyanyatra(vyA) AsaktamanAstatra snehavidhurashcha tatsantataM chintayatIti yujyate |
yadatroktaM snigdhavatkruddhAnAmapi santatAnuchintanaM dR^iShTamiti tatsatyam.h | tathA.api taditarasaMsargavarjanAdikamaN^gIkAryameva | nacha bhagavati vidveShasya kAraNamasti | keShAJNchidAshayadoShavashAddveShasambhave.api na tathAvidhamanuchintanaM j~nAnasAdhanaM bhavati | kintUktayamAdisahitameveti dvitIyapakShamapi svIkurmaH | nacha tatra pramANAbhAvaH | bhAratavAkyasya vidyamAnatvAt.h | tatra (cha) viShayasaMsargAdipadAnAM yamamAtrAbhAvopalakShaNatvAditi | bhaktyAdyabhAvasyApi doShatvenaitaddoShavarjita ityuktam.h |
yamAnAmavashyAnuShTheyatve yuktimapyAha- doShA iti ||
te viShNubhaktyabhAvAdyA viShayasaMsargAdyAshcha doShA muktiparipanthinaH prAchuyareNa puruSheShvanAdisambandhAH santyeva | tena kAraNena teShAM mokSho na jAyate | etaduktaM bhavati | mokShayogyAnAM mumukShUNAmapIdAnIM tAvanmokSho na jAyate | tatkuta iti chintyam.h | bhagavatprasAdAbhAvAditi chetso.api kutaH | j~nAnAbhAvAditi chedasAvapi kutaH | dhyAnAbhyAsAsattvAditi chenna | vidveShiNAM tatsattve.apyasattvasya vakShyamANatvAt.h | api cha dhyAnAbhyAso.api kuto neti vAchyam.h | shravaNAdyabhAvAditi chet.h | tadbhAvo.api na kutaH | ato doShA eva tattadutpattiM pratibadhnanto mokShaparipanthina iti j~nAyate | na cha doShANAmAgantukAnAmanAdimokShAbhAvahetutvaM na sambhavatIti sAmpratam.h | pravAhato.anAditvAditi | tathA choktam.h | doShagR^ihItaguNAmiti |
syAdetat.h | santi kechitsaMsAriNo.api rAgAdidoSharahitA jIvA bAlamugdhAdayaH | tatkathaM doShANAM mokShAbhAvahetutvamityata Aha- sarva iti || 
udAhR^iteShvapi bAlamugdhAdijIveShu ta ete magavadbhaktyabhAvAdyA doShAstAvatpratyakShAnumAnAbhyAM dR^ishyanta eva | rAgadveShAdayo.api puruSheShu tAratamyataH santi | chaturvidhA hi te prasuptatanuvichChinnodArabhedena | ato bAlAdiShUdArANAM teShAmabhAvAdabhAvAbhimAnaH | stanyAdikAmAdesteShvapi darshanAt.h  tathA chAgamaH | garbhe bAlye.apyapauShkalyAdityAdiH | tadevaM sarve.api doShAH sarveShvapi pramitA iti yuktamuktam.h | Joshi-23
thApi syAt.h | R^ijavo nAma hiraNyagarbhapadaprAptiyogyAH santi saMsAriNaH puruShAH | nacha te doShiNa iti yuktam.h | R^ijutvavirodhAt.h | R^ijavaH samIchInA nirdoShA ityanarthAntaram.h | tatkathamityata Aha- R^ijUnAmiti ||
R^ijUnAmapi mokShAtharM mahodyogavarjanaM nAma doSho.astItyato noktamayuktam.h | anyathA mokShavilambAsambhavAt.h | na chaivamR^ijutvavirodhaH | yato.asAveka eva | doShabAhulyAbhAvAbhiprAyamR^ijutvavachanam.h | alpasve niHsvaprayogadarshanAditi bhAvaH | 
prakArAntareNa virodhaM pariharati- sa iti ||
sa paramotsAhavarjanaM nAma doShaH | yadyapi mahodyamAbhAvo doSha eva heyatvAt.h | tathA.api na rAgAdiriva bhAvarUpaH | nApi guNAbhAvarUpaH | kinnAmotsAhalakShaNaguNAlpatAmAtramityadoSho.apyuchyata iti narjutvena viruddhayate | 
kimato yadyevaM doShAH saMsArahetavo muktiparipanthina ityata Aha- ata iti ||
idaM cha sarvayamopalakShaNam.h | puruShArthaM mokSham.h | ayamatra saN^kShepaH | viShNubhaktyabhAvAdyA viShayasaMsargAdyAshcha doShA mumukShAdimatA tyAjyAH | mokShAdivirodhitvAt.h | yadyadvirodhi tattadarthinA tyAjyaM dR^iShTam.h | yathA.a.arogyavirodhyapathyaM tadarthinA | tathAcha viShNubhaktyAdikaM kAryamiti siddhayati | bhAvAnuShThAnena vinA.abhAvaparityAgAyogAditi | 
viShNau parA.anyatra tAratamyenetyuktaM vivR^iNoti- svAdara iti ||
AdaraH snehaH | svabhAvataH saMsiddha ityupakArAdikaraNamanapekShyAnAdisiddha ityarthaH | anyathA sukhinaiva mayA bhAvyaM na jAtu duHkhinetyAshIrna syAditi hishabdArthaH | tataH svaviShayAdAdarAdadhika AdaraH sAkShAtsvottameShu kartavyaH | evaM teShAM teShAmAdhikyAnusArato.adhikaH kartavyo vAsudevAntam.h | vAsudeve tu niratishayaH | shubhaM dhyAnAdikam.h | etachchopapAdadiShyate | 
sakR^idanuShTheyAsakR^idanuSh.hTheyasadAnuShTheyabhedAdaN^gamanekavidham.h | ayaM tu kathamityapekShAyAmAha- neti ||
taM viShNvAdyAdaram.h | na kevalaM na tyajetkintu kAlakrameNainaM vivardhayechcha | svasameShu svato.adhameShu cha kathamityapekShAyAmAha- sameShviti |
kartavya iti vartate | tata uttamasamebhyo.anyatrAdhameShu satsu dayA kAryA | yadi satsvityevochyeta tadottamasameShvapi prasaN^gaH | tato.anyatretyevoktAvasatsvapi prasaktiH | tato vargatrayAdanyatrAj~neShvodAsInyam.h | viparIteShu vaiparItyaM chetyapi yojyam.h | evaM kriyamANe yamAnAmupAsanotpattau j~nAnotpAde mokShatishaye chAN^gatvamiti sUchanAya puruShArthamabhIpsatA shubhamichChatA dR^ishyate kShipramIshvara iti vichitroktiH | ata evopasaMhAre trayasyApi saN^kIrtanam.h | 
doShaparityAge.apyasti visheShaH | rAgAdayo hi saMsAramAtanvate | viparItaj~nAnAdayastu nityaM narakaM prApayantItyato rAgAdito.atishayena tyAjyA ityAshayavAMstatra shrutimAha- taditi ||
tatprasiddham.h | na kevalaM saMsAre kintu muktAvapi kathaJNchana kenApi dharmeNa samatvam.h | ramAbrahmashivAdInAM viShNorAdhikyadR^iShTeH puruShasyAndhatamasAvAptirbhavatIti kimuteti yojyam.h | viShNorguNAbhAvamaterviShNorjIvairjaDaishchAbhedasya draShyuH | ubhayorbhedAbhedayoH | 
svapakShasAdhanamupasaMharati- teneti ||
prAk.h samproktairviShayasaMsargavarjanAdibhirguNaiH saMyutaH | yadvA yogashAstre samproktairyamAdibhirguNairaN^gaiH saMyutaH | tenaiva tathAvidhenaivopAsena hariM dR^iShTvA karmANi kShapayato muktirjAyate | 
idAnIM yatpUrvapakShiNoktaM bhagavad.hdveShiNAmapi purANe muktiH kathyata iti tannirAkaroti- dveShAditi ||
tasmAdanyathA vyAkhyAtavyamiti bhAvaH | tatprakAraM cha vakShyati | kiM tachChativAkyamityato "mA nastenebhyo ye abhidruhaspade nirAmiNo ripavo.anneShu jAgR^idhuH' ityetadarthataH paThati- ripava iti ||
rAmo ramaNaM tadasyAstIti rAmI bhagavannAmastasmAnniShkrAntAstasya vimukhA nirAmiNa ityarthaH | ata eva tasya ripavaH | abhidrohapada ityasyaiva vyAkhyAnamandhetamasIti | nityaM sthitA bhavantIti sheShoktiH | anena ye nirAmiNo ripavo.anneShu bhogeShu jAgR^idhurabhikAN^kShAvantaste.abhidruho.abhito drohasya pade sthAne sthAtuM yogyA yato.atastebhyaH stenebhyo.asmAnmAvochaH | na hyasmachChravaNavAnduHkhamarhatIti yojanA sUchitA bhavati | idaM cha vAyuM prati vidyAdevatAyA vachanam.h | tadabhedinastasya harerjIvAdyabhedavAdinaH | 
kathametachChativirodha ityata Aha- ityAdIti ||
smR^itiviruddhaM cha dveShiNAM mokShakathanamityAshayavAMstAH paThati- hiraNyakashipushcheti ||
vivikShurveshanasambhAvanAviShayaH | AshaN^kAyAmachetaneShUpasaN^khayAnamiti vachanAt.h | shvA mumUrShatIti yathA | atyAgAttamaH | mama pitA mahyaM mannimittaM tvamanindat.h | mayi madviShaye chAghavAnaparAdhavAn.h | tasmAdviShNuvaiShNavanindAparAdhajAdaghAnnityanirayAt.h | nindAdikaM cha dveShamUlamiti prasiddhameva | narahariM prati prahlAdasya vAkyamidam.h | tataH sthAnAt.h | nindAM R^iNvato yadA.adhaHpAtastadA nindakasya kimu | mAnuShIM manuShyasadR^ishIm.h | ye mAmavajAnanti te moghAshAdimanto bhavanti | teShAM sukhalesho.api na bhavati | AtmaparadeheShu prerakatvena sthitam.h | saMsarantyatreti saMsArA dehAH | tasya vivaraNamAsurIShvevetyAdi | loko janastasyAntashchaNDAlAdistatparyantasya | 
kathametatsmR^itivirodha ityata Aha- ityAdIti ||
j~nAyata iti sheShaH | tamo.api nirutthAnamiti tushabdaH | 
ato yamAdyaN^gamavashyAnuShTheyamiti siddham.h |
|| iti shrImannyAyasudhAyAM anubandhAdhikaraNam.h ||
|| atha shrImannyAyasudhAyAM vidyAdhikaraNam.h ||
|| OM vidyaiva tu nirdhAraNAt.h OM || yadyapIdamadhikaraNamanubandhAdibhya ityataH pUrvaM tathA.apyupAsanasvarUpAvagame satyeva tatsAtharkyasamarthanasyAvasaro nAnyatheti vyutkrameNa vyAkhyAtam.h | tathAhi | na bhagavadupAsanaM kartavyaM vaiyarthyAt.h | nacha sAkShAtkArArtham.h | tasyApi vyarthatvAt.h | nacha mokShaprayojano.asAviti vAchyam.h | chArvAkadishA mokShasyaivAbhAvAt.h | bhAve vA jainAdimatAnusAreNa sAdhanAntarasAdhyatvAditi prApte mokShasadbhAvaM tasyApi bhagavaddarshanasAdhyatvaM cha sAdhayitumidamArabhyate | yadyapi samayapAde chArvAkAdimatAni nirAkR^itAni | tathA.api mokShatatsAdhanaviyadUShaNavisheShavyutpAdanAtharo.ayaM prayatnaH | tatra chArvAkamataM tAvadanuvadati- naiveti ||
evashabdaH svarUpaniShedhadyotanArthaH | anyathA puruShavisheShAdisambandhena niShedho.api j~nAyeta | tasmAdupAsanaM vyarthamiti sheShaH | 
tarhi kaH puruShArtho.astItyata Aha- bhoga iti ||
srak.hchandanAdiviShayasukhAnubhavo bhogaH sa puruShArtho.astIti prAhuriti sambandhaH | bhogashchaihika eva na tu svargAdigata ityAha- sharIreti ||
sharIrapAtaparyantamityarthaH | kutaH svargApavargayorasattvamityata Aha- bhasmIbhAva iti ||
tataH pAtAnantaraM sharIrasya bhasmIbhAvo bhavet.h | idamuktaM bhavati | sharIrapAtottarakAlamAtmanaH svargApavargau vaktavyau | AtmA cha na sharIrAtirikto.asti | sharIraM cha pAtottarakAlaM nashyatyeva | tataH kasya tau syAtAmiti | iti prAhuriti sambandhaH | shaN^kAsamAptau vetishabdaH | 
tadetatpramANAbhAvena dUShayaMstAvatpR^ichChati- taditi ||
mokSho naivAstIti vAkyArthaM taditi parAmR^ishati | kena mAneneti | pratyakSheNa vA taditareNa vetyarthaH | dR^iShTamavagatam.h | dvitIyastAvachchArvAkeNa nAN^gIkartuM shakyata ityAshayavAnAha- pratyakSheti ||
pratyakShamekameva pramANaM nAnyadityabhyupagachChatA | pUrveNa sambandhaH | AdyaM nirAkaroti- nahIti ||
anumAnAdikaM tAvatparasya mAnaM na bhavati | yachcha mAnatvenAN^gIkR^itaM pratyakShaM teneti yAvat.h | mokSho hi nAma paramAnandAvAptivishiShyAtyantikI duHkhanivR^ittiH | tadabhAvashchaivamavagantavyaH | nAsti ko.api puruShaH paramAnandAnubhavI sarvo.api duHkhI cheti | nacha puruShAntaravartinI sukhaduHkhe tadabhAvau vA puruShAntarapratyakShaviShayAviti kathaM mokShAbhAvaH pratyakSheNAvasIyeteti hishabdArthaH |
mA bhUtpramANAbhAvena mokShAbhAvanishchayaH | tatsadbhAvanishchayo.atrapa durghaTa eva | pramANAbhAvAt.h | tAvattatra pratyakShaM pramANam.h | parapuruShavartinoH paramAnandaduHkhAbhAvayoH parapratyakShasya sAmarthyAbhAvAt.h | svaniShThastu tadabhAva eva pratyakSheNokShyate | nApi pratyakShAdanyat.h | tatprAmANyasiddheH | tatashcha sAdhakabAdhakapramANAbhAvAdapratipattirnityasaMshayo vA mokShe syAditi nopAsanAnuShThAnaM sambhavatIti | maivam.h | pratyakSheNa tAvanmokShanishchayopapatteH | 
nanUktamatra pratyakShasya tatra sAmarthyaM nAstIti tatrAha- ghaTata iti ||
yadyapi prAkR^itAnAM pratyakShaM na mokShaM gocharayituM kShamate | tathA.api mahattamapuruShapratyakSheNa mokShanishchayo yujyata eva | tadIyapratyakShAvagamashcha pareShAM tadvAkyena bhaviShyatIti bhAvaH | nanu kartR^ikarmaNoH kR^itItyatra ShaShThayA bhavitavyaM kathaM tR^itIyA | sheShavivakShAyAM ShaShThI vihitA | nachAtra sheShavivakSheti chenna | asminyoge sheShagrahaNasya nivR^ittatvAt.h | uchyate | hetAveShA tR^itIyA | na kartari karaNe vA | mahIyasA puruSheNa hetunA karaNena vA tadIyapratyakSheNeti yAvat.h | itareShAM muktidR^iShTirmuktisadbhAvanishchayo ghaTata iti | yadvA muktiviShayA pratyakShadR^iShTirghaTate | katham.h | yato mahIyasA puruSheNaShakShyate mokSha iti vadAma iti yojanA | athavA kriyamANeti padAdhyAhAre na doShaH |
evaM tarhi mayA.api vaktuM shakyata eva | yadyapi parapuruShavartI mokShAbhAvo.asmadAdInAM na pratyakShaH | tathA.api mahIyasaH puruShasya lokAyatAchAryasya pratyakSha eva | tadavagamashchAsmAkaM tadvAkyena bhaviShyatIti | tathAcha satpratipakShatayA punaranishchaya evetyata Aha- netIti ||
kasminnapi puruShe vartamAno.anAgato vA mokSho nAstyevetyahaM pratyakSheNekSha iti vaktustviti sambandhaH | mahattvameva na vidyate kuto mahIyastvamityevashabdArtho vA tushabdaH | mahattvamiha bahuprakAramapekShitam.h | itarapuruShApratyakShArthasAkShAtkAritvaM tadupayuktAsAdhAraNadharmavattvaM yathArthavAditvaM cheti | tatraikaprakAramapi na lokAyatAchAryasya vidyate | kutastena satpratipakShatAshaN^kA mokShavAdinAM mahApuruShANAm.h | 
kuta ityata Aha- sAdhayanniti ||
dharmAdyabhAvapratipAdanena sarveShAM puMsAM samAnatvaM sAdhayaMllokAyatAchAryaH kathamevetarebhyo.atishayavAnbhavati | na kathaJNchit.h | etaduktaM bhavati | puruShAntarApratyakShasya parapuruShagatasya mokShAbhAvasya sAkShAtkaraNe lokAyatAchAryasyetarebhyo visheSheNa bhAvyam.h | anyathetareShAmapi tatprasaN^gAt.h | na chAsAvasti | tapasA yogena vA janito dharmavisheShastathA | sa chetareShAmiva svAtmano.api nAstIti tenaiva sAdhitam.h | ataH kAraNAbhAvAditaravattasyApi parapuruShavartimokShAbhAvasAkShAtkaraNaM nAstyeveti nishchIyate | tata evAhaM mokShAbhAvaM sAkShAtkaromIti tadIyavachanamayathArthameva | bhUtapariNAmavisheSha evAtishayo.astviti chet.h | sa kiM pratyakSho.apratyakSho vA | nAdyaH | anupalambhAt.h | yAdR^ishatAdR^ishasya prakR^itaphalahetutve mAnAbhAvAt.h | anyathA.atiprasakteH | na dvitIyaH | atIndriyArthaM nirAkurvatA tenaivetaravadAtmanyapi tadabhAvasya sAdhitatvAditi |
yathA yuShmAbhirabhidhIyate nAstyeva mokShAbhAvasAkShAtkArI mahApuruSha iti tathA ahamapi vadAmi | nAstyevAsau mahIyAnpuruSho yaH pratyakSheNa mokShamIkSheta | pramANAbhAvAditi | tathAcha punaranishchaya evetyata Aha- dR^ishyanta iti || 
na kevalameka iti bhAvaH | loke.asminneva bhUmaNDale | te cha vasiShThAdayaH | teShAM mahIyastvamAha- j~nAnavij~nAnapAraj~nA iti || 
atra viShayibhyAM viShayAvupalakShyete | sAmAnyavisheShAkArapAraj~nAH | na kevalaM vartamAnAsheShavidaH kinnAma parAvaravido.api | tatkimanumAnAdinA netyAha- aparokShadR^ishashcheti || asmadAdibhyaH ko visheShasteShAmityata uktaM yoganiShThAshchAmalachakShuSha iti | yoganiShThAjanitavishiShyAdR^iShTena divyadR^iShTayaH | kintenaiva netyAha- pratyakShamiti || yogasAmarthyena paradevatAM sAkShAdupalabhya tanprasAdAsAditaprakAshAdyaishvaryavantaH | vasiShThAdayo yogardhisampannayA divyayA dR^iShTayA paramapuruShavartinaM mokShaM sAkShAtkuvarANAH pratyakSheNaiva dR^ishyante.ato na mokShAnishchaya iti | asmadAdibhiranupalabdhatvAtte na santItyata Aha- niShiddhayanta iti ||
nR^ibhirityanena mandabhAgyaiH parimitA viviktadeshaparichayavadbhiriti sUchayati | nahi te vaNigvIthyAM vartante | yena yuShmAbhirupalabhyeran.h | ato viprakarShAdanupalabhyamAnA na niSheddhuM shakyanta iti bhAvaH | 
nanu puruShasvarUpamAtre na vipratipattiH | teShAM mahIyastvaM tu kuta ityata Aha- dR^ishyate cheti ||
na kevalaM puruShAH kintu teShAmatimAhAtmyaM mahIyastvaM cha dR^ishyate | katham.h | atimahaujasAm.h | etaduktaM bhavati | dR^ishyante tAvadvindhyasthaganasamudrapAnAdIni teShAmatimahAntyojAMsi | tAni cha mahaishvaryakAyarANi | nacha kAryANi vinA kAraNairbhavitumarhanti | mahaishvayareShu cha sArvaj~nAparanAmakaM prAkAshyamiti teShAM mahIyastvasiddhiriti |
nanu tadIyaM mokShaviShayaM pratyakShaM pareShAM kutaH siddham.h | tadvAkyAditi chenna | teShAM vipralambhakatvopapatterityata Aha- yadIti ||
vipralambho hi prayojanamUlo bhavati | nacha teShAM prayojanAnusandhAnaM sambhavati | AptasamastaishvayartvAt.h | prayojanAntarasya chApramitatvAt.h | evaMbhUtA api te yogino yadi vipralambhakA iti niShiddhayante | tadIyaM vAkyaM vipralambhamUlatvena nirAkriyata iti yAvat.h | tadA te tvadabhyupagatA lokAyatAchAryoktiH kiM tathaiva na niShidhyate | sA.api vipralambhamUleti kalpayitvA.anAdaraNIyA syAt.h | avisheShAditi yAvat.h | 
etenaitadapi nirastam.h | viprakaSharvashAdasmAbhiranupalabhyamAnA api yoginastanmAhAtmyaM tadIyaM svapratyakShaviShayaM vAkyaM chAsmAbhiH kuto.avagantavyam.h | itihAsapurANebhya iti chenna | teShAmapramANatvAditi | doShadarshanena hi teShAmaprAmANyaM kalpyam.h | nacha tatra pramANamasti | vAkyatvenaiva prAmANyapratiShedhe lokAyatAchAryokterapi tatpratiShedhaprasaN^gAditi |
na lokAyatAchAryoktirvipralambhashaN^kayA nirAkriyate | pratyakShasaMvAdena prAmANyanishchayAditi chetsamaM prakR^ite.apItyAha- yadukteti || 
yairyogibhiruktAnAM vAkyAnAM prAmANyaM pratyakSheNa pratyakShasaMvAdenopalabhyante te.apIti pUrveNAnvayaH | kathamityata Aha- varAdayo.apIti ||
tairyogibhirdattA varAH shApAshcha sadA.avyabhichAreNa satyA bhavanti | hi yasmAttasmAditi pUrveNaiva sambandhaH | te prasannAH santastavedaM bhadraM bhaviShyatIti vA kupitAH santastavedamabhadraM bhaviShyatIti vA yadAhustattathaiva bhavatpratyakSheNopalabhyata iti |
syAdetat.h | pratyakShayogyArthe bhavatu tatsaMvAdena tadIyaM vAkyaM pramANam.h | atIndriye tu mokShAdau kathamiti | evaM tarhi lokAyatAchAryavachanamapi pratyakShayogyAthare tatsaMvAdena pramANamastu | atIndriye tu mokShAbhAvAdau kathamiti samAnam.h |
atha manyase pratyakShayogyArthe tAvattadIyaM vachanaM pratyakShasaMvAdyevopalabdham.h | tenAtIndriyArthaviShaye.api tatra vishvasimaH | loke tathopalambhAditi | tadidaM prakR^ite.api samAnam.h | tadidamuktamanuktasamuchchayArthenApipadena | 
evaM satpratipakShatAnirAsAya yoginAM mokShapratyakShavAdasya prAmANyam.h, aprAmANyaM cha lokAyatAchAryasya mokShAbhAvapratyakShokterupapAditam.h | hetvantareNApi tadaprAmANyamupapAdayati- aprAmANyamiti ||
hetusamuchchaye chashabdaH | vR^ithAvAcheti bhAvapradhAno nirdeshaH | vR^ithAtvAdityevokte tR^iNAdidarshane vyabhichAraH syAt.h | tadarthaM vAggrahaNam.h | kathaM lokAyatAchAryoktervR^ithAtvamityata Aha- na hIti ||
paralokasya mokShAdernivAraNAt.h nAstitvapratipAdanAllabhyaM kiJNchitprayojanaM nAstItyetatprasiddhameva | tathAhi | tadukteradR^iShTaM vA prayojanaM syAd.hdR^iShTaM vA | na tAvadadR^iShTam.h | paralokanivAraNAt.h | adR^iShTaM hi svargAdAvupabhogyaM vA syAddehAntareNehaiva vA | nAdyaH | svargAdeH paralokasya pareNa pratiShiddhatvAt.h | na dvitIyaH | dehAtmavAdinA.asyAtmanaH paralokasya dehAntarasya nivAraNAt.h | nApi dR^iShTam.h | pratipAdakapratipAdyayorarthakAmalAbhAnupalambhAditi | 
vaidikAnAM dharmAdharmavyavasthApakairvavachanairuparuddhakAmabhogAnAM prANinAM dharmAdyabhAvApratipAdanena kAmopabhogoparodhanivR^ittirUpaparopakArastAvadAchAryasya prANinAM dharmAdyabhAvapratipAdanena kAmopabhogoparodhanivR^ittirUpaparopakArastAvadAchAryasya prayojanamasti | yadyapyupakAro na svarUpeNa prayojanam.h | 
nApyadR^iShTahetutvena | tathA.apyupakartAraM pratyupakurvantyeva | vineyAnAM cha kAmopabhogoparodhanivR^ittirevAsti prayojanam.h | tatkathaM vR^ithAtvamityata Aha- vR^ithA vAchamiti ||
atra vR^ithAvAchamiti sAdhyanirdeshaH | evamapi vR^ithAvAktvaM na parihAryamiti | adR^iShTaprayojanarahitavAchamiti vA | yadi kashchittamAchAryaM vineyaM vA vR^ithaiva hanyAttadA taM prati tasya kimuttaram.h | na kiJNchit.h | 
etaduktaM bhavati | na sta eva dharmAdharmau, atastvayA niraN^kushena kAmopabhogaH karaNIya ityAchAryeNa bodhito.antevAsI tadIyakamanIyakAntAdyapahArArthaM taM hanyAdeva, tadA.asya kA pratikriyA | upakarturapakAro mahApratyavAyaheturiti ChAndasoktestenaiva tyAjitatvAt.h | upakartAraM pratyupakurvantItyetadapi dharmAdivAsanAyAM satyAmeva | sA tu tenaiva nishsheShitA | ato nAstyevAchAryasya prayojanam.h | pratyuta svajIvanahAnilakShaNo.anartha eva evaM vineyAnAmapyanyonyadhanavanitAdyapahArAyaparasparavadhAdAveva pravR^ittiH na tu kAmopabhogAvasaraH | mahatA.anarthenAkrAnto.alpIyAnkAmopabhogo.anartha eveti |
astvevaM lokAyatAchAryoktervR^ithAtvamanarthahetutvaM cha | tathA.apyaprAmANyaM kuta ityata Aha- sveti ||
svashabdaH pareShAmapyupalakShakaH | vyarthaM cheti sheShaH | vyarthAnarthahetuvAktvena lokAyatAchAryasyAprekShAvattvamanumIyate | tatastadvachanasyAprAmANyamiti sheShaH | uktashchAyamarthaH prayojanAdhikaraNe | 
uktamarthaM buddhayArohAya saN^kShipyAha- prAmANyaM iti ||
(atra) prAmANyashabdenAptatvamuchyate | kimityAkShepe | apishabdo garhAyAm.h | svetyupalakShaNam.h | dR^iShTasya darshanayogyasyApi bahorarthasya | chashabdo visheShaNasamuchchaye | devoktItyatIndriyAntarasyApyupalakShaNam.h | svoktaM sarvaM pratyakShasaMvAdena lokAnubhavaM lokAshvAsaM prApayan.h | 
yaH svajIvanaviruddhoktitvAdivisheShaNo lokAyatAchAryo yashchAtIndriyadevoktishrotR^itvAdivisheShaNo yogI tayorapi puruShayoH prAmANye saMshayaH syAtkiM, na syAdeva | kintvAdyasyAprAmANyameva dvitIyasya prAmANyameva nishchIyata iti yojanA | 
evaM nimittAbhAvenAsambhAvitAtIndriyaj~nAnasya kAmukatvAdinA sambhAvitavipralambhasya lokAyatAchAryasya yogardhisampadA sambhAvitasArvaj~nAvAptasamastaishvaryavattvAdinA.atyantAsambhAvitavaJNchakatvAtpratyakShasaMvAdivachaso yoginaH prati, pratipakShatvAsambhave (na) tadvachanAvagatena tatpratyakSheNa mokShaH siddhayatItyuktam.h | idAnIM vedenApi taM siShAdhayiShustatprAmANye vipratipannaM prati kiM saMvAdarahitatvAdvedasyAprAmANyamuchyate | uta vAkyatvAdunmattavAkyavat.h | athavonmattavAkyAdanishchitavisheShatvAdatha(vA) bAdhitatvaditi vikalpyAdye.api kiM sarvasya saMvAdo nAsti utaikadeshasyeti vikalpyAdyaM nirAchaShye- ata iti ||
vaidikAnuShThAnavatAM tatphalasiddherdR^iShTatvAdityarthaH | pratyakShagamyatvAt.h pratyakShasaMvAdena siddhatvAt.h | pramANasamuchchaye chashabdaH | vedena cha mokShasiddhiriti | anena sarvasyApi vedasya pramANAntarasaMvAdo nAstItyetadasiddham.h | aishvaryAdisAdhanatayA yogAdikamupadishato vedabhAgasya saMvAdadarshanAdityuktaM bhavati | mokShapratipAdakAni cha vedavAkyAni tatra tatrodAhR^itAnyeva draShyavyAni | phalavisaMvAdo.api vedasya dR^ishyata iti chenna | tasya kartR^ikarmAdivaiguNyahetutAyAH prAguktatvAt.h | tadidamuktaM sphuTamiti | Adye dvitIyaM dUShayati- yadIti ||
yadi bhAgavisheShasya saMvAdAbhAvena kR^itsnasyApi Agamasya no mAnatvam.h apramANatvamityuchyate tarhi akShajasya pratyakShamAtrasya tathA apramANatvaM bhavet.h | asthAtsukhAdiviShayasya pratyakShasya saMvAdAbhAvAt.h | yadi cha saMvAdarahitasyaiva vedabhAgasya no mAnatvamityuchyate tadA.asmatsukhAdiviShayasya pratyakShasyAprAmANyaM bhavedeveti | yadyapi yogipratyakShasaMvA(do.asti tathA)daH prAguktastathA.api taditarapramANApekShayedamuditaM veditavyam.h | syAdetat.h | pratyakShaM svata eva pramANaM tatra kiM saMvAdenetyata Aha- yadyakShajasyeti ||
yadi saMvAdena vinA.akShajasya svata eva pramANatvaM syAttarhi Agamasya tat.h svata eva prAmANyaM kathaM na bhavet.h- avisheShAdbhavedeva | 
dvitIyaM nirAkaroti- yadyAgamasyeti | yadi vAkyatvamAtreNonmattavAkyavadAgamasya na mAnatvamityuchyate | tarhyakShajatvena shuktirajatAdiviShayAkShajavatstatstambhAdyakShajasyApyaprAmANyaM syAdavisheShAt.h | nirdoShatvAtstambhAdiviShayamakShajaM pramANamityata Aha- yadyakShajasyeti || yadi nirdoShatvAtstambhAdiviShayasyAkShajasya pramANatvaM syAttarhyAgamasyApi tata eva kathaM na bhavet.h | na hyapauruSheyasya sadoShatA sambhavati | veda ityupakramAttathaiva vaktavye yadAgamasyeti vadati tadanenaiva nyAyena pauruSheyAgamasyApi 
prAmANyaM sAdhanIyamiti sUchayitum.h | 
tR^itIyaM nirAkaroti- loketi ||
unmattAdivAkyAt.h | visheSho vedasya | avyabhichAreNa bAdharAhityena | nahi vaidiko.arthaH pratyakShasiddho yena tattatra bAdhakatayA.avakAshaM labheta | 
etena chaturtho.api nirastaH |
tadevaM pratyakShAgamAbhyAM mokShaM sAdhayatehAmutra phalabhogavairAgyavatAM yoginAM pravR^ittiH saphalA prekShAvatpravR^ittitvAtsammatavadityanumAnamapi sUchitam.h | anumAnaprAmANyaM cha prAgeva samarthitam.h | 
apare purananumimate | duHkhasantatiratyantamuchChidyate santatitvAddIpajvAlAsantativaditi | tadasat.h | sakalajIvagataduHkhasantatipakShIkAreM.ashe bAdhitatvAt.h | nityasaMsAriNAM keShAJNchitsattvasya tairapyaN^gIkR^itatvAtsamarthayiShyamANatvAchcha | tadvayatiriktajIvagataduHkhasantatipakShIkAre tu tatraiva vyabhichArAt.h | pArthivaparamANurUpAdisantAne vyabhichArAchcha | sarvamuktipakShe phalamUlayorabhAvena so.apyatyantamuchChidyata eveti chenna | sarvamuktipakShasyaiva nirAkariShyamANatvAt.h | kAlakShaNasantAne vyabhichArAchcha | 
kiJNcha duHkhasantatishabdena duHkhAnyevochyante uta taddharmaH kashchit.h | Adye siddhasAdhanatA | mokShamanaN^gIkurvatA.api duHkhAnAM vinAshitA.abhyupagamAt.h | ata evAtyantamityuktamiti chet.h | ko.asyArthaH | kiM sarvANyapi duHkhAnyuchChidyanta iti | uta niHsheShatayochChidyanta iti | athavA tatra duHkhAntarAnutpAdeneti | na prathamaH | siddhasAdhanatA.anistArAt.h | sarveShAmapi duHkhAnAM pareNAnityatAyAH svIkR^itatvAt.h | ata eva na dvitIyaH | na hi duHkhaM sAvayavadravyam.h | yena sasheShamuchChidyata iti shaN^kayeta | na tR^itIyaH | dR^iShTAntasya sAdhyavikalatvAt.h | nahi dIpajvAlAsantatirevamuchChidyate | tatraiva punarjvAlAntarodayasambhavAt.h | na dvitIyaH | duHkhadharmo hi jAtirvA tadanyo vA | Adye.apasiddhAntaH | jAternityatvAN^gIkArAt.h | na dvitIyaH | AshrayAsiddheH | guNeShu jAtivyatiriktadharmAnaN^gIkArAt.h | aN^gIkAre.apyarthAntaratA syAt.h | nahi duHkhadharmasya kasyachidvinAshasiddhau mokShasiddhiriti |
AtmA kadAchid.hdhvastAsheShavisheShaguNo vibhutve sati kAryavisheShaguNavattvAt.h mahApralayAvasthAyAmAkAshavaditi chAsat.h | sarvAtmapakShIkAre parameshvarAtmani bAdhAt.h | asiddheshcha | jIvAtmapakShIkAre.api saMsAryekasvabhAvAnAM jIvAnAM svayamevorarIkR^itatvena tatra bAdhAt.h | tadatiriktajIvapakShIkAre tatraivAnaikAntyAt.h | jIvAtmanAM vibhutvAbhAvenAsiddheshcha | 
AtmatvaM kadAchid.hdhvastAsheShavisheShaguNadravyaniShThamiti pratij~nArtha iti chenna | tathA sati hetorasiddhiprasaN^gAt.h | jAtitvaM heturiti chenna | pUrvAnumAnadoShAparihArAt.h | ghaTatvAdAvanaikAntikatvAchcha |
asheShavisheShaguNashUnyadravyaniShThamiti pratij~nArtha iti chenna | saguNAnAmeva dravyANAmutpAdasya samarthitatvAt.h | vibhukAryavisheShaguNavad.hvR^ittijAtitvasya hetutvAnna ko.api doSha iti chenna | kAryavisheShaguNavatpadasya vaiyarthyAt.h | tattyAge.apyarthAntaratvAt.h | asheShavisheShaguNadhvaMso na mokSha iti vakShyamANatvAt.h |
etena devadatto devadattAdharmasamAnakAlInadevadattagatatvAnadhikaraNaduHkhadhvaMsAdhikaraNaM duHkhitvAdyaj~nadattavaditi vishiShyavyatirekyanumAnamapi nirastam.h | arthAntaratAparihArAdityAstAM prapaJNchaH |
idAnIM jainoktamokShasAdhanaM dUShayitumanuvadati- astIti ||
yadidaM mokShAstitvaM samarthitaM tatsAdhviti jainAH prAhuriti sambandhaH | aN^gIkR^itashchenmokShasadbhAvastadA tatsAdhanamapi kiJNchidaN^gIkAyarmeva | tathAcha kA vipratipattirityAshayavAnpR^ichChati- apIti || kiM tarhItyarthaH | uttaramAha- dharmeNeti || labhyata ityAhuH | apichAvitaretarasamuchchaye | yadyapi mokShaM tatsAdhanaM chAbhyupayanti jainAstathApi tadvisheShe vipratipadyante | yataH samyagj~nAnasamyakchArityasamuchchayasAdhyaM mokShamAhurityAshayaH | samyagdarshanaM yadyaparokShaj~nAnaM tadA yathArthagrahaNenaiva gR^ihItam.h | yadi cha svasamayaparipAlanaM tadA dharmagrahaNeneti pR^ithaggrahaNaM vyarthamiti sUchayituM dvayoreva grahaNam.h | 
dharmaj~nAnasamuchchayasAdhyatvaM mokShasya kathaJNchidasmAbhirapyaN^gIkriyate | ato vipratipattyanantaraM darshayati- prAmANyamiti ||
jina Apto.assvalitavAkyatvAdityAdyanumAyAH | chashabdAjjinadarshinAM vAkyasya cha | tadvAkyAt.h jinavAkyAt.h | iti cha jainAH prAhuH | anumA(nA)dyavagatAptabhAvajinavAkyAnmokShasAdhanasiddhimAhuH | natu svataH pramANAdvedAdityAshayaH | mokShasAdhanaviShayAM vipratipattiM darshayitumupakramya pramANavipratipattipradarshanamasaN^gatamiti chenna | sAdhanaj~nApakasyApi sAdhanatvAt.h | 
dharmaj~nAnasvarUpe.api vipratipattiM darshayati- dharma iti ||
ahiMsA parA pradhAnabhUtA yasminsa tathoktaH | etadasmAkamapi sammatamityata uktamanyo hiMsAsahito yaj~nAdirna dharma iti | AtmaviviktatvAdirUpeNa pudgalasya dehasya darshanam.h | yadvA pudgalasyAtmano dehAdiviviktatayA darshanam.h | atrApi nAnyadyatsiddhAntinA vivakShitamityanuvartate | 
dUShayati- kathamiti ||
tajjinavAkyamanumAnena pramANamiti pratipattavyaM kathaM syAt.h | anumAnena vAkyena cha jinasyAptatvamavadhAryAptavAkyatvAnumAnena mokShasAdhanaM dharmaM j~nAnaM cha pratipAdayato jinavAkyasya prAmANyAvadhAraNaM yaduktaM tannopapadyata ityarthaH | 
kuto nopapadyata ityato hetuM vaktumupodghAtatvena pratyakShAnumAnAgamasvarUpaM krameNa tAvadAha- viShayAniti ||
viShayAnnirdoShAnprati sthitaM taiH sannikR^iShyamakShamaduShyamindriyam.h | jAtAvekavachanam.h | yasyendriyasya yo viShayo.anvayavyatirekAbhyAmavagatastenAdoSheNa sannikR^iShyamaduShyaM tatpratyakShamityarthaH | anena prAdisamAso.ayaM nAvyayIbhAva iti sUchitam.h | tathA sati pratyakShasyeti ShaShThI na shrUyeta | yadyapi pratisthitamakShaM pratyakSham.h | tathA.api yogyatayA viShayANAM sambandha iti hishabdenAchaShye |
pratyakShashabdAnusArAt.h | pratyakShAgamAnusAreNaiva mAnatvam.h | anusaraNaM cha tad.hgR^ihItadharmyAdimattvaM tadabAdhitApratibaddhaviShayatvaM cha | prakIrtitA.anumeti sheShaH | yA.anumA prasiddhA sA.asmAnnimittAdanumeti prakItirtA | yadyapyanusR^itA mA.anumA tathA.api sAmarthyAtpratyakShAdisambandhaH | anumAnamUlA.anumA.apyantataH pratyakShAdimUlaivetyuktaM prAk.h | 
A ityanuvAdena samantAditi vyAkhyAnam.h | samyak.h chetyapi grAhyam.h | gamayati j~nApayati | karaNe kartR^itvopachAraH | grahavR^idR^inishchigamashchetyakartari kArake bhAve vA apo vidhAnAt.h | anupramANaviShayaM chedaM vyAkhyAnaM j~nAtavyam.h | yachcha dharmAdibhyo.anyadatIndriyamapishabdAdananumitaM cha | tushabdo.avadhAraNe | tenaiveti sambaddhayate | yadyapyA samyak.h samantAtsarvaM gamyate anenetyAgamaH | tathA.api pratyakShAnumAnAgate.arthe tasya vaiyarthyAdatIndriyamapItyuktam.h | tasya vivaraNaM dharmetyAdi | ya AgamaH prasiddho.asau | Joshi-24
irvachanamAtramevaitatpratyakShAdishabdAnAm.h | nacha nirvachanalabhyo.artho.ativyAptiparihAreNAvashyambhAvItyasti niyamaH | vyAghraparNyAdiShvabhAvAditi na mantavyamityAshayavAnAha- eteneti ||
tattanmAnatvaM pratyakShAdInAM pratyakShAditvaM pratyakShAdishabdavAchyatvamiShyate prAmANikaiH | pratyakShAdiShu pratyakShAdishabdapravR^ittau nimittamevaitat.h | natu nirvachanamAtralabhyo.artha ityarthaH | kuta ityata Aha- svarUpaM hIti ||
tat.h nirdoShaviShayasannikR^iShyanirdoShendriyatvAdikam.h eteShAM pratyakShAdInAM svarUpaM lakShaNaM hi ityarthaH | lakShaNaM hi shabdapravR^ittinimittaM bhavati | etadapi kuta ityata Aha- anyatheti ||
anyathA.asiddhishcha tanmAnaM cha | prakArAntareNa pratyakShAdilakShaNAnAM nirUpayitumashakyatvAdityarthaH | tathAchoktam.h |
tataH kiM yadyevaM pratyakShAdisvarUpamityata Aha- ata iti ||
anumetyanumAnAvagataprAmANyaM jinavAkyamuchyate | chApishabdAvitaretarasamuchchaye | darshayet.h pratipAdayet.h | idamuktaM bhavati | jinavAkyAddharmAdisiddhiriti vadatA kiM pramANamuktaM bhavati | Agama iti chenna | samyak.h pratyakShAdyana(vaga)dhigatArthapratipAdakasyaivAgamatvAt.h | jinavAkyasya cha tadasiddheH | jino hi pramANenArthamupalabhya vAkyaM praNItavAnanyathA vA | dvitIye pauruSheyasya nirmUlasyonmattavAkyavatsamyaktvaM durlabham.h | Adye pratyakSheNAnumAnena vA.avagatau tadanadhigatArthA(rthatA).asambhavaH | vAkyAntareNa chedandhaparamparApattyA punarasamyaktvameva | 
etena vimataM pramANamAptavAkyatvAt.h, jina Apto.asskhalitavAkyatvAdityanumAnaM jinadarshinAM vAkyaM cha pratyuktam.h | tathA hi | AptatvaviShayaM vAkyaM tAvannirmUlaM chedasamyageva | vAkyAntaramUlatve.api tathA | nacha pratyakShaM mUlam.h | viShayAnprati sthitasyAkShasya pratyakShatvAt.h |
nachAptatvarUpAparachittavR^ittiraparokShaviShayatAmashnute | ato.asskhalitavAktvAdyanumAnamUlamityeva vaktavyam.h | nachaitadanumAnam.h | pratyakShAdyanusaraNenArthagamakasyAnumAnatvAt.h | nachaitatprakR^ite asti | AptavAkyatvAdityasya hi yathAshrutArthatve kvachidAptasya vipralambhakasyAj~nasya vAkye vyabhichAraH | AptimUlavAkyatvAdityabhiprAye visheShaNAsiddhiH | tattvaj~nAnAdilakShaNA khalu AptiH | tatra dharmAdiviShayaM tattvaj~nAnaM tAvanna jinasya pratyakShajanyam.h | viShayAnprati sthitasya akShasya pratyakShatvAt.h | 
dharmAdeshchAkShAviShayatvAt.h | tathAtve vA.anyeShAmapi tadadhigatiprApteH | ata eva nAnumAnajanyam.h | vAkyAntarAbhyupagame tvandhaparamparaiva | evamavipralipsA.api duradhigamA | 
ata evAptatvasAdhakamanumAnaM kAlAtyayApadiShyam.h | ApteruktavidhayA bAdhitatvAt.h | anyeShAmapratyakShe.athare.asya pratyakShaM pravartata ityato na virodha iti chenna | puruShatvAdinA satpratipakShatvAt.h | asskhalitavAkyaM cha kvachidvA prakR^ite vA sarvatra vA | nAdyaH | yaH kvachidasskhalitavAgasau viShayavisheSha Apta iti vyAptyabhAvAt.h | na dvitIyaH | nirdhAraNopAyAbhAvAt.h | phalaprAptyanumeyaM khalvetat.h | ata eva na tR^itIyo.api | 
yattu niHsvedatvAdikaM liN^gamuchyate tattAvatsandigdhAsiddham.h | auShadhAdinA sambhavadanyathAsiddhaM cha | nachAyaM manvAdivAkyeShvapi prasaN^gaH | apauruSheyatayA mUlAnapekShavedamUlatvAt.h | "yadvai kiJNchana manuravadattadbheShajam.h' ityAdivedenaivAptatvAdinishchayAchcha | ataH pratyakShAdInAmuktalakShaNatvAjjinataddarshitapratyakShe paropanyastAnumAne jinAdivAkye cha tadabhAvAdanumAnAdisiddhAptabhAvajinavAkyAddharmAdisiddhirityasaditi |
na kevalaM jinasyAsskhalitavAktvaM nishchAyakAbhAvAdisiddham.h | kintu sskhalanadasharnAdapItyAshayenAha- svarUpa iti || 
viShayasaptamIyam.h | apudgalashabdena taJNivayuktanyAyena pudgalAddehAdanyastatsadR^ishashchAtmochyate pudgalashabdenaiva vA | uktAH "evaM chAtmA kAtsnaryam.h' ityAdinA | ayamarthaH | jinenAtmasvarUpaM sharIraparimANaM rUpavachchoktam.h | tatprAgdUShitamiti skhalitavAgasAviti | yadyapi saptabhaN^ginayo.api tadukto dUShitastathA.api mokShasAdhanaM yatpudgaladasharnamuktaM tatraiva skhalanapradarshanAyeyamuktiH | nanu etadapi pUrvavAkyena siddham.h | satyam.h | prapaJNchArtha uttarabandha ityadoShaH |
prakArAntareNAtmasvarUpe jinavachanaskhalanaM darshayati- Anandameveti || 
atrApyapudgalapudgalashabdAbhyAmAtmochyate | tattvavida AtmAnamAnAndamevAnandenAtyantAbhinnaM manyante | sa jinastamAnandameva na manyante | bhinnatvAdinA saptaprakAraM bravIti | tatsaptabhaN^gInayanirAsena puMstvAdivadityAtmanaH sukhAdyatyantAbhedasAdhanena cha nirastam.h | atashcha skhalitavAgasAviti bhAvaH | 
itashcha tathetyAha- duHkheti || 
tushabda AtmavyAvR^ittyarthaH | itishabdo hetau | pUrveNaiva sambandhaH | yasmAdAtmA bhAvaH | sukhaM tu duHkhAbhAvaH | nacha viruddhasvabhAvayoratyantAbhedo dR^iShTaH | tasmAdAtmA na sukhAtyantAbhinna iti jino brUte | tachchAyuktamityataH skhalitavAgasau | kutastadayuktamityata Aha- mAtreti ||
mIyanta iti mAtrAH shabdAdyA viShayAH | bhogo.anubhavaH | upalakShaNaM chaitat.h | viShayabhogAlpatvena sukhAlpatvadarshanatvAdityapi grAhyam.h | sukhaM bhAvastAratamyopetatvAd.hduHkhAdivaditi pramANaviruddhatvAtsukhasya duHkhAbhAvatvavachanamayuktamityarthaH | sukhasya tAratamyopetatvasamarthanAya darshanAditi sAkShI tatra pramANatvena darshitaH | yastu tatrApi vipratipannastaM pratyaniShyaprasaN^gaM sUchayituM mAtrAbhogAtirekeNetyuktam.h | yadi sukhaM niratishayaM syAttadA prekShAvatAM viShayabhogAtirekopAdanaM vyarthaM syAt.h | dR^ishyate cha taditi |
nanu na sukhaM tAratamyopetaM kintu duHkhaM bhAvabhUtaM tAratamyopetaM tadabhAvashcha sukham.h | tad.h yAvadyAvannivartate tAvattAvatsukhamiti pratIyate | nacha pratiyogarUpopAdhinimittA tAratamyopalabdhistAttvikaM tadupapAdayitumIShye | viShayabhogAtirekopAdAnaM cha duHkhAtirekavyAvR^ittyartham.h | viShayabhogasAdhyatvAd.hduHkhAbhAvasyetyata Aha- sukhasyeti ||
bhavedetatpratItyAderaupAdhikatvavarNanam.h | yadi sukhasyAbhAvatA pramANena siddhA syAt.h | sukhasyAbhAvatA kena na kenApi pramANena siddhetyarthaH | evameva pratItyAderaupAdhikatvavarNane bAdhakamAha- nacheti ||
yadi nirnibandhanameva sukhatAratamyadasharnAderaupAdhikatvaM kalpyate | tadA sukhaM bhAvarUpaM duHkhaM tadabhAvaH | tatra tAratamyadarshanaM pratiyogisukhopAdhinimittam.h | sukhanivR^ittyarthAni chAhikaNTakAdInIti paroktavipayaryashcha kinna syAt.h | syAdeva | ato dvayorapyanupalabhyamAnavisheShatvAtsvAbhAvikatAratamyorbhAvatvamaN^gIkartavyamiti |
sukhamabhAvo vastutvAtsammatAbhAvavaditi pramANasadbhAvAtkathaM sukhasyAbhAvatA kenetyuktamiti chet.h | kimevaMvAdino mate kashchidbhAvo vidyate | uta sarve.apyabhAvAH | Adye doShamAha- yadIti ||
vastutvena sukhasyAbhAvatAmanumimAnasya mate yadi kashchitpadArtho bhAvo.api syAt.h | tarhi tasya sukhasyaivAbhAvatA kutaH | api tu bhAvatvenAN^gIkR^itasyApi padArthasyAbhAvatA syAt.h | anyathA vastutvasya tatra vyabhichArApatteH | 
nanu sarve.api padArthA abhAvA bhavantyevati nokto doShaH | yadyapi ghaTAdInAmanAditvAdyApattyA prAk.h pradhvaMsAtyantAbhAvatvamanupapannam.h | tathA.apyanyonyAbhAvatvaM yujyata eva | ghaTe hi paTAdyanyonyAbhAvaH pramANasiddhaH | nachAnyonyAbhAvo dharmiNo.anyo.asti | ato ghaTa eva paTAdyanyonyAbhAvaH | evaM paTAdayo.apIti dvitIyaM shaN^kate- yadi sarve.apIti ||
savare.api padArthA anyonyAbhAvAH syuriti yadi manyasa ityarthaH | 
uttaramAha- bhAvateti ||
tadaivaM sarvapadArthAnAmanyonyAbhAvatvavyutpAdanena no.asmAkaM kiM ChinnaM bhavet.h | na kimapi | katham.h | yato.abhAvAbhAvatA bhAvataiva syAt.h | idamuktaM bhavati | sukhasya vastutvena sAdhyamAnamabhAvatvaM kiM prAgabhAvAditrayAnyatamatvam.h | athavA.anyonyAbhAvatvam.h | uta sAmAnyam.h | Adye prAguktadoShaparihAraH | dvitIyatR^itIyayoH siddhasAdhanam.h | asmAbhirapi sukhAdInAM sarvapadArthAnAmanyonyAbhAvatAsvIkArAt.h | nacha bhAvatvAN^gIkAravirodhaH | sukhaM hi svAnyonyAbhAvaduHkhA(dya)nyonyAbhAvaH | abhAvAbhAvashcha bhAva eva | evambhUtaM chAbhAvatvaM sukhasya nAtmasvarUpatAM viruNaddhi | Atmano.api tathAtvAditi | 
abhAvAbhAvatA bhAvataiva syAdityuktam.h | tadupapAdayituM bhAvAbhAvasvarUpaM tAvadAha- bhAvatvamiti || bhAvatvaM nAma vidhirUpatvamabhAvatvaM nAma niShedhatvamiti yojanA | shabdapravR^ittinimittaniShkarShArthaM bhAvapratyayaH | anyathendraH purandara itivatsyAt.h | tataH kimityata Aha- niShedhasyeti ||
yasmAdabhAvo nAma niShedhastasmAdabhAvasyAbhAva iti niShedhasyApi niShedha ityuktaM syAt.h | sa cha vidhireva syAt.h | darshanabalAt.h | dR^iShTo hi "neyaN^uvaN^.hsthAnau' iti niShedhasyAstrIti niShedho vidhiH | vakShyate chaitat.h | vidhishcha bhAva evetyuktam.h | tasmAdabhAvAbhAvatA bhAvataiveti yuktam.h |
evaM tarhi dravyAdayo bhAvAH prAgabhAvAdayo.abhAvA ityanyatroktaniyamo na syAt.h | ghaTasyApi na paTa iti niShedharUpatAyAH prAgabhAvasyApi prameya iti vidhirUpatAyA darshanAdityataH prAguktaM smArayati- prathameti ||
kR^itavyAkhyAnametat.h |
evaM jinasya skhalitavAktvapradarshanena taduktasya mokShasAdhanasyAprAmANikatvamuktam.h | yuktiviruddhatvaM cha darshayannAtmaj~nAnasya yanmokShasAdhanatvamuktaM tatkiM sAkShAdutAtmaprasAdadvAreti vikalpyAdyaM tAvannirAkaroti- nacheti ||
Atmavij~nAnaM mokShadaM na bhavati achetanatvAtpaTavaditi sheShaH | asya vyAptimuchapapAdayati- kvachiditi || neti vartate | mokShadamiti cha | tachcha bhAvapradhAnam.h | nahi kvachidapyachetane mokShadatvaM dR^iShTam.h | yena vyAptirna syAt.h | karmaNastathAtvaM nirAkariShyate | j~nAnaM tu chaitanyameva na chetanamiti prasiddhameva | AtmA j~nAtaH prasanno mokShaM dadAtIti dvitIyaM dUShayati- asvAtantyAditi ||
j~nAta AtmA.api sukhado mokShado na bhavati | kutaH pudgalasyAtmano.asvAtantAt.h | hishabdena paTAdau vyAptiH sphuTeti sUchayati | asvAtantyaM chAnupadameva j~nAsyate | AtmanaH sukhamAtradAnaM nopapadyate | kimutAnantasukhamokShadAnamiti sUchayituM sukhada ityuktam.h | 
pakShadvayaM hetvantareNa nirAkaroti- na hIti ||
Atmaj~nAnamAtyantikaduHkhanivR^ittiheturna bhavati duHkhij~nAnatvAddevadattaj~nAnavat.h | jainenApi svAtmaj~nAnameva mokShasAdhanamuchyate nAtmaj~nAnamAtram.h | Ishvaraj~nAne vyabhichAranirAsAya duHkhItyuktam.h | tasyApi sAkShAnmokShasAdhanatvAbhAvavivakShAyAM j~nAnatvAdityeva vaktavyam.h | yadvA.a.atmA duHkhaM nivartayitumashaktaH | duHkhitvAdyo yadanarthavAnnAsau tannivartate shakto yathA daridro dAridrayanivartane iti tAtparyAtharH | duHkhitvoktyA.asvAtantyaM samarthitaM svAtante hi jAtu na duHkhI bhavediti |
syAdetat.h | nAtmaj~nAnaM devadatto gAmiva mokShaM dadAti | kintu prakAsho.andhakAramiva virodhAd.h duHkhaM nivartayati | tatra kimachaitanyaM kariShyati | svAtmaj~nAnameva cha svaduHkhavirodhi nAtmaj~nAnamAtramiti dvitIyaheturapyaprayojaka ityAshaN^kayAha- yadIti ||
kathaJNchana duHkhAtmaj~nAnayovirruddhatvena | tarhi j~nAnAduttarakAlaM dehavAnapi sadA nirantaramaduHkhI kinna syAt.h, syAdeva | etaduktaM bhavati | prakAshaH khalvandhakAravirodhitvAttannivartayan.h utpattyanantarameva nivartayati na tu vilambena | vilambe 
virodhasyaivAnirvAhAt.h | tathA.atmatattvaj~nAnaM yadi duHkhAdyanarthavirodhitvAttannivartyAtmAnaM muktaM kuryAt.h | tarhi jinAdayastattvaj~nAnasampannA j~nAnotpattyanantarameva muktAH syuH | na chaivam.h | dehAdimattvenopalambhAt.h | tathAvidhAnAM cha duHkhAderavarjanAditi | iShyApattinirAsAya sadetyAdyuktam.h | ayamatra prayogaH | duHkhAdikamAtmatattvaj~nAnavirodhi na bhavati bahulaM kAlaM tena saha sthitatvAtsammatavaditi | kiJNchAtmatattvaj~nAnaM na tAvadAmokShAdekam.h | j~nAnAnAM kShaNikatvadarshanAt.h | tathAcha yadanantaraM mokSho.abhilaShyate tajjinasya charamaj~nAnaM na mokShasAdhanamAtmaj~nAnatvAtprathamAdij~nAnavat.h | anyathA prathamameva mokShaM sAdhayedavisheShAditi |
nanu bhavadbhirIshvaraj~nAnaM mokShasAdhanamabhyupeyate | tatrApi samAnamidaM dUShaNamityata Aha- Isheti ||
IshavAdino mama mate tadichChAvisheShAnusAreNa kAlAtkaJNchana kAlamativAhya muktiH syAt.h | ayamabhisandhiH | na vayamIshvaraj~nAnaM mokShasAdhanamAchakShmahe | kinnAma prasannaH parameshvara eva | j~nAnaM tu prasAdasAdhanatvAnmokShasAdhanamiti gIyate | sa cha chetanaH kAmapi kAlakalpanAM karoti | asminsamaye.amuM muktaM kariShyAmIti | tatkalpanAnusAreNa bhavatyevAsau mukta iti na kashchiddoShaH | yathA brAhmaNasya vidyAcharaNAdinA prasanno.api prabhushchetasA kalpayati | AgAmini sUryoparAge.asmai gAM dAsyAmIti | sa brAhmaNasya vidyAcharaNAdinA prasanno.api prabhushchetasA kalpayati | AgAmini sUryoparAge.asmai gAM dAsyAmIti | sa tadanusAreNa tasmAdgAM labhate tathaiveti |
evamAtmaj~nAnasya mokShasAdhanatvaM nirAkR^itya dharmasyApi taM nirAchaShye- karmeti ||
karmaNA hetutvaM karmahetutvaM mokShaM prati | yadvA karmahetutvamiti bahuvrIhiH | mokShasyeti sheShaH | tushabdo.avadhAraNe | naiveti sambandhaH | nishchaitanyAtkarmaNaH | vimataM karma na mokShasAdhanaM bhavati achetanatvAtpaTavadityarthaH | vyAptimupapAdayati- nahIti || netyubhayatra sambaddhayate | nahi kvachidachetane mokShasAdhanatvamAvayoH sammatam.h | yenAtra vyAptirna syAdityarthaH | 
nanvachetanatve.api vishiShyaM karmedaM mokShasAdhanaM kinna syAditi chet.h | kimAmokShaprApteH kriyamANamekameva karmotAnekAni | nAdyaH | kriyANAmanekatvadarshanAt.h | pratikriyaM karmotpatteH | ekatve cha jAtasyaiva janma vA kriyANAM vaiyarthyaM vA viramyavyApAro vA.a.apadyeta | abhyupagamyaikatvaM bAdhakamAha- asheSheti ||
yathedAnIM prathamakriyottarakAlaM jAtaM karmAsheShaduHkhavilaye mokShasya kAraNaM na bhavati | tathottarakAlaM vivakShitakAle.api mokShakAraNaM na syAt.h | karmatvAditi sheShaH | ekasyApi karmaNaH kAlabhedena bhedAtpakShasapakShatvaM yujyate | vipakShe tUtpattyanantarameva mokShaM sAdhayedavisheShAditi | 
dvitIye.api bAdhakaM pramANamAha- asheSheti || atredAnImitIdAnIntanI karmavyaktiruchyate | uttaramityantimA | anyatsamAnam.h | nachAntimakarmavyatiriktAnAM karmaNAM mokShasAdhanatvamasti | tathA sati tadanantarameva mokShaprasaN^gAt.h | nacha pUrvasahakR^isyAntimasya karmaNo mokShasAdhanatvaM vAchyam.h | iyattAbhAvenAniyatakAraNakatvApatteH | nahi j~nAnodayAnantaramiyataiva kAleneyantyeva karmANi kR^itvA.apavrajyata iti niyamaH pramANavAn.h | nacha jainairiShyate | jinAnAM viShamakAlatvAbhyupagamAt.h | 
AbhAsoddhAraM karoti- dR^iShTIti ||
yasmAdiyaM dR^iShTipUrvA pramANagR^ihItavyAptyAdimatI | tato.anumA na tvAbhAsa ityarthaH | 
yaduktamIshaklR^iptyanusAreNeti tadasat.h | j~nAnAdIshvaraprasAdastato muktirityatra pramANAbhAvAditi chenna | shruteH sadbhAvAt.h | tatprAmANyasya sAdhitatvAt.h |
AbhAsAdanuddharanneva(vA) chAnumAnamapyAha- dR^iShTIti ||
shaktasyAnyasya vij~nAnaM vishiShyaj~nAnaM guNotkarShAdij~nAnamiti yAvat.h | tatprItijanakamiti yadyanumIyate | yadi cha tayA tatprItyaiva bandhahAniH syAdityanumIyate | tadA kinnAma dUShaNam.h | na kimapi | kutaH | yato dR^iShTipUrvA pramANagR^ihItavyAptyAdimatIyamanumetyarthaH | arthamAtramidamuktam.h |
eShA tu prayogaprakriyA | saMsArabandhahAniH samarthapuruShAntaraprItinibandhanA bandhahAnitvAt.h rAjaprasAdAdhInabhR^ityanigaDabandhahAnivat.h | yashchAsau puruShaH sa eveshvaraH | vipratipannA prItirguNotkarShAdij~nAnajA anijaprItitvAdrAjaprItivat.h | karmAdinA bhavannIshvaraprasAdo.api guNotkarShAdij~nAne satyeveti na doShaH | yadveshvaraviShayaM guNotkarShAdij~nAnatvAtsaMmatavat.h | nacheshvarasiddhayA doShaH | prathamAnumAnena tasya siddhatvAt.h | tadidamuktaM shaktasyAnyasyeti |
nanvetadviparItamapi mayA.anumIyate | tataH satpratipakShateti chet.h | kiM vimatA bandhahAniH svaj~nAnanibandhanetyanumIyate uta 
paraprasAdanibandhanA na bhavatIti | Adye doShamAha- svaj~nAnAditi ||
dR^ishyata ityetatkAkvA na dR^ishyata iti vyAkhyeyam.h | tathAcha vyAptyabhAva iti bhAvaH | dvitIye tu bandhahAnitvAde rAjaprasAdAdhInanigaDabandhahAnyAdau vyabhichAraH | paraprasAdanirapekShaiva kAchidbandhahAnirdR^ishyate | tatra bhavatAmapi vyabhichAra iti chenna | pakShatulyatvAt.h | sarvA.apyaniShyanivR^ittirIshvaraprasAdAdhIneti hi tattvavidAM panthAH |
yaduktaM dharmaj~nAnayormokShasAdhanatve tadaiva mokShaH syAditi tadasat.h | karmaNaH pratibandhakasya sadbhAvAt.h | nahi pratibandhakavashAtkAryamakuvarANo heturaheturbhavati | atiprasaN^gAt.h | anekavidhaM khalu kamar | tatra yadyapi j~nAnAvaraNA(NIyA)dikaM j~nAnAdeva nivR^ittam.h | tathA.apyAyurAdikAraNamastyeveti chet.h | syAdidaM pratibandhakasadbhAvakalpanaM yadi "ahiMsAdirUpo dharmaH, sharIraparimANatvAdinA.a.atmaj~nAnaM cha tattvaj~nAnam.h, ete cha dharmaj~nAne mokShasAdhane' ityeSho.arthaH pramito bhavet.h | nachaivam.h | evameva kalyane.atiprasaN^ga ityAshayavAndharmAdisvarUpe tAvatpramANaM nAstItyAha- ahiMsAyAshcheti ||
chashabdo j~nAnasaN^grahArthaH | yadvA saptaghaTikAbhojanAdisamuchchayArthaH | j~nAnavisheShasya chopalakShaNam.h | jinavAkyenAvagamyata iti chenna | tatprAmANyasAdhakAbhAvasyoktatvAt.h |
satpratipakShaM cha jinavAkyamityAha- hiMsAyA eveti ||
atrApi pUrvavadupalakShaNaM j~nAtavyam.h | jinavAkyAdahiMsAyA dharmatvaM pratipannasya bhinnakAchAryeNa hiMsAyA eva dharmatvamityakte kimuttaraM syAnna kimapi | tathAcha na dharmanishchayaH syAt.h | bhinnakAchAryo nApta iti chet.h | jino.api kathamAptaH | (sArvaj~nagu)sarvaguNopetatvAditi chet.h | bhinnakAchArye.api tulyametat.h | aprAmANikAstatra te guNA iti chet.h | jine.api kiM pramANasiddhAH | jinadarshinAM vachanena teShAM tatra siddhiriti chenna | samAnamanyatrApi | bhinnakAchAryadarshino bhrAntAH pratArakA veti chet.h | jinadarshino.api kuto na tatheti |
idAnIM dharmAdermokShasAdhanatvamapyaprAmANikamityAha- dharmasyeti ||
sukhaM mokShaH | jinavAkyenAvasIyata iti vadataH pUrvavatsatpratipakShatetyAha- hatyAyA iti ||
mokShahetutvaM kenachidAchAryeNoktamiti sheShaH | hanasta chetyatra supIti nAnuvartate | brahmahatyAdayastu ShaShThIsamAsAH | ato hatyeti sAdhuH | "santi khalvakShayaM ha vai chAturmAsyayAjinaH sukR^itaM bhavati' ityAdishrutimanusR^itya hiMsAtmakasya yAgasya mokShahetutvaM vadanta ityayuktameva jainAnAM mokShasAdhanamiti |
adhunA bauddhAbhimataM mokShasAdhanaM nirAkurvANaH shUnyavAdyuktaM tAvadapAkaroti- nacheti ||
shUnyameva tattvaM samastaM tatrAdhyastamiti parij~nAnam.h | tathaiva shUnyabhAvanayA shUnyadhyAnena | apichAvanyonyasamuchchaye | mokSho na bhavediti sambandhaH | kathaM cha netyanenedamAchaShye | shUnyaparij~nAnAdikaM mokShasAdhanamityatra pramANAbhAvAttatraiva bandhahAniH syAdityuktapramANavirodhAchcheti | yadvA shUnyaparij~nAnAdikaM kiM svayameva mokShaM sAdhayati kiMvA shUnyaprasAdajananena | nAdyaH | achetanatvAtpaTavat.h | na dvitIyaH | shUnyasya prasAdaguNAnaN^gIkArAt.h | anyathA shUnyatvavyAghAtAditi |
syAdetat.h | bandhastAvatsaMvR^ivinAmakAj~nAnanimitto.adhyAsaH | saMvR^itishcha virodhinA shUnyaj~nAnena nivartyate | tatastanmUlo bandhAdhyAso.apIti kimachetanatvAdikaM kariShyati | nacha evambhAvanAvaiyarthyam.h | asambhAvanAviparItabhAvanAnivR^ittyarthatvAditi | maivam.h | bandhasyAdhyastatAyA nirastatvAt.h | aN^gIkR^itya doShamAha- yadIti ||
shUnyaparij~nAnAdityAdikaM sarvamanuvartate | shUnyaj~nAnena kathaJNchaneti shaN^kitarItyA mokSho bhavediti yadyuchyate tarhi sa mokShaH kathamidAnIM j~nAnodayAnantarakShaNe na bhavet.h | tadaiva bhavitavyamityAshayaH | nahi pradIpasya virodhyandhakAranivartane vilambo.asti | aN^gIkriyante cha shUnyaj~nAnasamanantaramapi saMsarantaH puruShAH pareNa | asambhAvanAviparItabhAvanAsadbhAvAdvilamba iti chet.h | te kiM saMvR^itikArye na vA | dvitIye shUnyavadanivR^ittireva | Adye saMvR^itau nivR^ittAyAM kathaM tadanivR^ittiH | anyathA saMvR^ityanivR^ittirvA tadakAryatvametayorvA syAt.h | saMvR^iteranivR^ittau cha kathaM j~nAnavirodhitvam.h | pashchAdapi kathaM nivR^ittiH | 
nanu yathA bhavanmate j~nAnodayAnantaramapi saMsArAvasthAnaM tathA.asmanmate.api kiM na syAdityato vaiShamyamAha- pareti ||
anuShThitasvakR^ityasyApi tena paraprasAdanechChostu phalAvAptau vilambo nAma yujyate | loke tathA darshanAt.h | mokShasya puruShAntaraprasAdAdhInatA no chedAsthIyate kevalaM shUnyaj~nAnaM bandhavirodhitvAdbandhaM nivartayatItyaN^gIkriyate tadA j~nAnodayAnantaraM mokShasya vilambaH kiM nibandhano bhavet.h | pratibandhakatvena kalpyamAnasya saMvR^itikAyartvena j~nAnavirodhitvAt.h | nahi prabodhAnantaraM svApnabandhanivR^ittervilambo.asti |
paraprasAdAnapekSheShvapi kAryeShu vilambo.asti | trivR^inmUlAbhyavaharaNAdau kR^ite.api virechanAdevirlambadarshanAt.h | tatkathamuchyate pumichChAdhInatAbhAve vilambo na bhavediti | tatrAha- anyatrApIti ||
mokShAdanyatra | etAvatA kAlenedaM bhavatvitIshechChaiva nimittaM tataH | kuto.atreshvarechChAnimittaM kalpyata ityata Aha- anyatheti ||
IshvarechChAyA akalpane kAraNaM syAchchettrivR^inmUlAdanAdimAtraM virekAdeH kAraNaM yadi bhavettadA tasya sadbhAvAtkAryaM virekAdikaM kasmAnnopajAyate | upajAyetaiva | kAryAnudayenaiva sAmagrIvaikalyaM kalpyate | na(chAdR^iShTavai)cha dR^iShTasya vaikalyamatrAstIti parameshvarechChaiva kalpyA | nacha dharmavaikalyaM kalpayituM yuktam.h | uttarakAlamapi kAryAnudayaprasaN^gAt.h | nahi tanmadhye kashchiddharmo.anuShThIyate | vidyamAna eva prAgalabdhavR^ittirdharma iti chet.h | keyaM vR^ittirnAma | kiM kAryakAraNamuta sahakArisAhityam.h | nAdyaH | karaNameva kuto nAstIti vichAryamANatvAt.h | dvitIye tadeva sahakArIshvarechChaivochyate | auShadhasya sharIrAshayavyAptyabhAvAtkAryAnudaya iti chenna | tasyApIshvarechChAmantareNAnupapatteriti |
kiJNcha prAptasAdhanAbhimatAnAmapi mokShavilambe sAmagrIvaikalyaM vA pratibandhakasadbhAvo vA.anyairvAdibhiH kathaJNchichChakyate vaktum.h | natu bauddhenetyAshayavAnAha- kAraNe satIti ||
asya bauddhasya mate kAraNe sati kAryasyotpAdaH suniyato na tvanyeShAmivApratibaddhakAraNasAmagyrAM satyAm.h | samarthasya kShepAyogAditi tadvachanAditi hishabdArthaH | ataH shUnyavij~nAnAdikaM na mokShasAdhanamiti siddham.h |
vij~nAnavAdyuktaM mokShasAdhanaM dUShayati- vij~nAneti ||
dvitaiva dvaitam.h | svArthiko.aN.h | na dvaitamadvaitam.h | vij~nAnasyAdvaitaM vij~nAnAdvaitam.h | vij~nAnamekameva tattvaM na tato.anyadastIti vedanAt.h | vij~nAnabhAvanAt.h vij~nAnAdvaitadhyAnAt.h | Adyashchashabdo vAdisamuchchaye | dvitIyaH sAdhanasamuchchaye | evashabdo naiva ghaTata ityAdyaH sambaddhayate | dvitIyastu sAdhananiyamArthaH | vij~nAnavAdina iti tenai(tAbhyAM)va tAbhyAM sAdhanAbhyAM bhavatIti pratipAditaH | sAmarthyAdvij~nAnAdvaitavedanAdikaM vij~nAnavAdinoktaM mokShasAdhanaM naivopapadyata ityarthaH | yadvA vij~nAnavAdina iti tena pratipAditAdvij~nAnAdvaitavedanAdikAnmokSho naiva ghaTate naiva sampadyata iti yojanA | kuta ityataH pUrvoktaM savarM smArayituM kvachitkAle hyasau, natu j~nAnodayottarakAla eva bhavatItyuktam.h |
vaibhAShikasautrAntikAbhimataM mokShasAdhanaM parAchaShye- antariti ||
sharIrAntaHsthitasya j~nAnasya | upalakShaNametat.h | vij~nAnavedanAsaMj~nAsaMskArANAM bAhye sthitasya rUpasya cha yatkShaNikatvaM tasya vedanAt.h | uktamArgeNa kShaNikatvena | na muchyate puruShaH | kuto.atrArthe mAnAbhAvAt.h | akR^itAbhyAgamakR^itavipraNAshAdayo doShAH sphuTA eveti noktaH |
evaM vedabAhyamatAni nirAkR^itya vaidikAni nirAkurvANaH sAN^khayokteH mokShasAdhanaM tAvadanuvadati- prakR^iteriti ||
prakR^iterantaHkaraNAdirUpAyAH puruShasya svAtmanaH vivekaH svarUpato dharmatashcha bhedadarshanaM sAN^khayAH prAhuH | dUShayati- na cheti ||
etasmiMshchArthe mAnaM nAsti | kathaM nAsti | "ya enaM vetti puruShaM prakR^itiM cha guNaiH saha | sarvathA vartamAno.api na sa bhUyo.abhijAyate | kShetrakShetraj~nAyorevamantaraM j~nAnachakShuShA | bhUtaprakR^itimokShaM cha ye viduryAnti te param.h' ityAdyAgamAnAM sattvAdityata uktam.h- IshAprasAdata iti || 
IshaprasAdena vinA kevalaM prakR^itipuruShaviveko mokShasAdhanamityasminnathare mAnaM nAstItyarthaH | ayamabhisandhiH | bhavatyeva prakR^itipuruShaviveko mokShasAdhanam.h | kintu bhagavatprasAdasAdhanatvena | prakR^itipuruShaviveke hi puruShasya vairAgyaM sampadyate | viraktasya bhaktyAdidvArA bhagavatprasAda iti | tadarthAni chaitAni vAkyAni | nirIshvareNa tu sAN^khayena sAkShAnmokShasAdhanatvaM prakR^itipuruShavivekasyochyate | nacha tasminvisheShe pramANamastIti |
nanvetAni vAkyAni prakR^itipuruShavivekasya mokShasAdhanatvaM tAvatpratipAdayanti | nacha pAramparyakalpane kAraNamasti | ata eteShAmeva sAkShAtsAdhanatve prAmANyamityata Aha- shrutaya iti ||
yasya prasAdAdityAdyAH shrutayaH | aj~nAnAM j~nAnado viShNurityAdyAshcha smR^itayaH | evashabdasya na prAkR^itapuruShavAkyAnItyarthaH | yadA yasmAt.h | niyamAtmasAdhashrAntaravyavachChedena | nApareNa | sa evaika iti vachanAt.h | taM prasAdam.h | bhavenmuktiH | balavadbAdhakasadbhAvAt.h lAN^galena vayaM jIvAma itivat.h pAramparatvameva teShAM vAkyAnAM yuktamiti bhAvaH | 
vaisheShikAdyuktaM mokShasAdhanaM nirAkaroti- kaNAdeti ||
yogashabdena yogAnushAsanasya praNetA pataJNjalirupalakShyate | anupapannabhAShiNa iti sheShaH | na kevalaM sAN^khayAdyA ityaperarthaH | 
nanvete trayo.apIshvaraprasAdasAdhyAM muktiM bruvate | tathA hi vaisheShikeNa yadyapi dravyAdipadArthAnAM sAdharmyavaidhamyartattvaj~nAnaM niHshreyasaheturityuktam.h | tathA.api na sAkShAt.h | kintu dharmadvAraiva | anyathA yato.abhyudayaniHshreyasasiddhiH sa dharma iti sUtravirodhAt.h | nacha dharmo.api sAkShAnmokShahetuH | api tvIshvaraprasAdasahakR^ita eva | yathoktam.h | tachcheshvarachodanAbhivyaktAddharmAdeveti | spaShyaM cha "tuShyermochayato baddhAnatuShyerbadhnataH punaH | kArAgAramidaM vishvaM yasya vande tamIshvaram.h' iti |
akShapAdo yadyapi pramANAdiShoDashapadArthatattvaj~nAnAnniHshreyasAdhigama ityAha- tathA.api pramANAdipaJNchadashapadArthatattvaj~nAnasyAtmAdidvAdashavidhaprameyatattvaj~nAnahetutvameva | AtmasharIrendriyAtharbuddhimanaHpravR^ittidoShapretyabhAvaphaladukhApavargAstu prameyamiti tushabdakaraNAt.h | AtmAdij~nAnamapi na sAkShAnmokShasAdhanam.h | kinnAma parameshvaraprasAdopetameva | "svargApavargayormArgamAmananti manIShiNaH | yadupAstibhasAvatra paramAtmA nirUpyate' iti sampradAyavidvachanAt.h | 
atha kathamanupapannabhAShiNa ityata Aha- Ishasyeti ||
Isha(sya)prasAdato muktiM bruvANA apyete kiJNchidayuktamAhuryato.anupapannabhAShiNaityarthaH | 
tathAhi | yadyapi vaisheShikairIshvaraprasAdo.aN^gIkR^itastathA.api dharmasahakAritvenaiva | IshvarachodanAbhivyaktAditi vachanAt.h | evaM pataJNjalirapi tapaHsvAdhyAyAdisamAnakakShyatAmeveshvarapraNidhAnasyAha | naiyyAyikA apyAtmatattvaj~nAnameva mokShasAdhanamIshvaraprasAdastu sahakArimAtramityAsthitAH | dvitIyasUtre tathaiva vyutpAditatvAt.h | shrutismR^itayastu dharmAdikaM samastaM sAkShAtparamparayA vA bhagavatprasAdasAdhanam.h | bhagavatprasAdastvananyApekShaH sAkShAdeva mokShasAdhanamityAchakShate | "sarvaM tadantarAdhAya muktaye sAdhanaM bhavet.h | na kiJNchidantarAdhAya vimokShAyAparokShadR^ik.h' ityAdyAH | ataH kathaM nAnupapannavAdina iti | 
itashchAnupapannabhAShiNa ityAha- bhogAdeva cheti || Joshi-25
aisheShikAdayastattvavida iva j~nAnAtpUrveShAM karmaNAM j~nAnAdeva vinAshaM na manyante | kintu samAdhimahimnA.aparimitadehavyUhanirmANenAnantAnyapi viShamavipAkasamayAnyapi karmANi piNDIkR^itya tatphalasukhaduHkhabhogenaiva j~nAnino vinAshayantIti prAhurato.apyanupapannabhAShiNa ityarthaH |
nanvetadasaN^gatam.h | mokShasAdhanavichArasya prastutatvAditi | maivam.h | avidyAkAmakarmAdilakShaNo hi bandhaH | atastannivR^ittirmokSha iti kathaM kamarkShayo na mokShaH | vakShyati cha | karmakShayastathotkrAntirityAdi | ato mokShasAdhanaviShayaiveyaM chinteti |
tathAbruvANA api kathamanupapannabhAShiNa ityato.asyArthasyAprAmANikatvAdityAha- kutashcheti ||
j~nAnino.api karmaNAM phalabhogenaiva kShaya ityetatkuta eva pramANAtpratipattavyam.h | na kutashchit.h | akShINakarmaNAM mokShAnupapattestatkShayahetoshchAnyasyAbhAvAdatyantasukhaduHkhasaMj~nAnameva tatkShayakAraNamiti kalpyata ityata Aha- prasanna iti || kuta etaditi vartate | j~nAnena prasanno bhagavAnevAbhuktaphalAnyeva karmANi vinAshayatItyanyathaivopapatteH kuta etatkalpyata ityAshayaH | bhagavAnapi kathamadattaphalakarmakShayasyeShya iti na shaN^kanIyam.h | tadaishvaryasya kvApyapratihatatvAditi bhAvenoktaM jagadIshvara iti |
sambhAvitamevaitanna tu pramitam.h | tatkathamanyathaivopapattirityata Aha- bhidyata iti ||
hR^idayagranthiravidyA | parA apyavarA yasmAtsa parAvaraH | AtmanyAtataguNe jagadIshvare | AdyaM kaThashrutivachanam.h | dvitIyaM bhAgavatavachanam.h | Adipadena vakShyamANAnItihAsavachanAni gR^ihyante | anyathA phalabhogena vineshvaraprasAdenaiva karmaNAM gaterapagatervinAshanishchayAdanyathaivopapattiriti |
nanvatra parameshvare dR^iShTe karmANi kShIyanta ityuchyate natu darshaneneti | to bhogeneti vyAkhyAne.api na virodha iti chenna | tathA sati hR^idayagranthibhedanasaMshayachChedanayorapyanyasAdhyatAsvIkArApAtAt.h | dR^iShTa evetyevashabdavirodhAchcha | bhogena kShayasya sarvasAdhAraNyAddarshanavisheShaNasya vaiyarthyAchcha |
aj~no na sarvANi karmANi bhogena kSheptuM kShamate | bahutaratvAdviShamavipAkasamayatvAchcha | j~nAnI tu samAdhisAmarthyAtkAyavyUhaM nirmAya sarvANi samAhR^itya phalabhogena vinAshayatItyato visheShaNopapattiriti chetkuta eShA kalpanA | uktArthApattyaiveti chenna | asmadudAhR^itavachanAnAmanyathAvyAkhyAnasthitAvarthApattisthitiH | tatsthitau cha vachanAnAmanyathAvyAkhyAnasthitiriti 
parasparAshrayApatteH | vachanAnAmanyathAvyAkhyAnanirAse satyarthApattinirAsastannirAse (satyanya)nAnyathAvyAkhyAnanirAsa iti bhavatAmapi parasparAshrayApattiriti chenna | avadhAraNAdinA niravakAshasyoktatvAt.h | "bhinatti karmasaN^ghAtaM prasanno bhagavAnhariH' ityAdInAmatyantAnavakAshAnAmanyatrodAhR^itatvAchcha | ata eva "nAbhuktaM kShIyate karma kalpakoTishatairapi' ityAdisAmAnyavachanamaj~nAniviShayam.h | j~nAninAmapi prArabdhakarmaviShayam.h | "Atmano vai sharIrANi bahUni manujAdhipa | prApya yogabalaM kuryAttaishcha sarvAM mahIM charet.h | bhuJNjIta viShayankaishchitkaishchidugraM tapashcharet.h | saMharechcha punastAni sUryastejogaNAniva' ityAdikaM j~nAninAM prArabdhakarmaviShayam.h | visheShavachanabalena prArabdhakarmavinAshasya vakShyamANatvAt.h | 
ata eva "j~nAnAdevAsheShakamarkShaye tadaiva muktiH syAt.h | nachaivam.h | jIvanmuktAnAmupAlabdheH' ityanavakAshaM chodyam.h |
vimataM karma phalabhogavinAshyaM karmatvAtsampratipannakarmavadityanumAnaM tu kR^itaprAyashchittakarmaNyanaikAntikam.h | prAyashchittaM na karmakShayaheturityetaduttaratra nirAkariShyAmaH | akR^itaprAyashchittakarmatvaM heturiti chetkimidaM prAyashchittaM nAma | pApanivR^ittyarthatvena vihito vratavisheSha iti chet.h | tarhi mahAnubhAvAnAmanugrahAdinA vinaShye karmaNi vyabhichAraH | pApanivR^ittihetumAtraM prAyashchittaM vivakShitamiti chenna | tathA.api mahadavaj~nAdinA vinaShye puNye vyabhichAraH | kShayahetvantararahitakarmatvaM heturiti chet.h | tatkiM vidhireva hetutvaM gamayati | tathA sati samAdherapi kAyavyUhanirmANAdau hetutvaM na syAt.h | ArthavAdikaM phalamaviruddhaM svIkriyata iti chet.h | samaM prakR^ite.api | na hyatra kashchidvirodho.astItyuktam.h | alaukikatvaM tUbhayatrApi samAnam.h |
kiJNchAsminmate na kadA.api karmakShayaH | bhogakAle.api punaH karaNAt.h | na karotIti chAsambhAvitam.h | "nahi kashchitkShaNamapi' ityuktatvAt.h | kriyamANApi pravR^ittirnAdR^iShTajananIti chenna | shrutismR^itivirodhAt.h | j~nAninAM j~nAnasAmarthyAttathetyanyaviShayaM shrutyAdikam.h | "tadyathA puShkarapalAshe',"brahmANyAdhAya karmANi' ityAdishrutismR^itibalAditthaM kalpyata iti chet.h | prAktanakarmasvapyayaM prakAraH kuto nAbhyupagamyate | rAgadveShayorabhAvAnna pravR^ittiradR^iShTakAraNam.h | yathoktam.h | "na pravR^ittiH pratibandhAya hInakleshasya' iti | maivam.h | prAmAdikabrahmahananAdInAmadharmahetutvAbhAvaprasaN^ga ityalam.h |
pAshupatAdyuktaM mokShasAdhanaM nirAkaroti- nacheti ||
pAshupatashabdena chaturvidhA api gR^ihyante | Adipadena skAndasaurAdayaH | dvitIyenAdipadena skAndAdayaH | anugrahAnmokSho bhavatIti sheShaH | 
nanu cha pAshupatAdyukteti tAvannAnugrahasya visheShaNam.h | asAmarthyena samAsAnupapatteH | tathA sati pAshupatAdyuktAditi syAt.h | ata eva na mokShasya visheShaNam.h | tathA sati pAshupatAdyukta iti bhavet.h | shivAdivisheShaNatve tu vaiyarthyamiti |
uchyate | astu tAvadanugrahavisheShaNam.h | tatra shivAdInAmanugraha iti samAsa eva | ShaShThayA Akrosha iti ShaShThayA aluk.h | "j~nAtvA shivaM shAntimatyantameti' ityAdishrutivirodhaparihArashcha tatprayojanam.h | yaH saMsAradharmairIShadapyaspR^iShyaH paramashivastatprasAdAnmuktiriShyata eva | yastvaj~nAnAdyupetastathA pramitastadanugrahAnmokSho netyuchyata iti | "mokSho j~nAnaM cha kramasho muktigo bheda eva cha | uttareShAM prasAdena nIchAnAM nAnyathA bhavet.h' ityAdivAkyavirodhaparihArAya pAshupatAdyuktetyanugraho visheShitaH | aN^gIkriyata eva shivAdyanugraho bhagavatprasAdasAdhanabhUto mokShahetuH | natu pAshupatAdyuktaH svatantrasAdhanabhUta iti | yadvA pAshupatAdyuktetyapi bhinnaM padam.h | supAM sulugiti paJNchamyA luk.h | yadvA prathamAyA luk.h | mokShasya chedaM visheShaNam.h | tatra vAdinirdeshaprayojanaM vaktameva | yadvA.astu yathAshrutaM shivAdInAmeva | ye shivAdayaH pAshupatAdibhiH svAtanteNopAsyA uktAsteShAM (ya)tathopAsitAnAmanugraha eva nAsti pratyuta koSha eva | ato.anugrahAnmokSho dUranirasta iti bhAvaH | 
kutaH shivAdInAmanugrahAnmokSho netyata Aha- nAnya iti || 
tamevamiti shrutau sahasrashISharA puruSha iti prakatapuruShaj~nAnato.anyaniShedhenAmR^itatvamuktaM hi yasmAttasmAtpuruShottamAnugraha eva j~nAnenerito mokShaheturna shivAdyanugraha iti | 
nanu puruShasUkte pashupuruSha eva pratipAdyate na viShNustatkathaM viShNuj~nAnasya mokShasAdhanatve mantro.ayamudAhR^itaH | pashupuruShaj~nAnamapi pashupateranugrahe paramopayogIti mokShasAdhanamuchyate | nAnya iti cha na viruddham.h | sAdhanavatsAdhanasAdhanasya parityAge.api phalAnudayAditi chet.h | kimetatpuruShashabdasya viShNau shaktyabhAvAtkalpane | tAtparyaj~nApakAbhAvAdvA | bAdhakasadbhAvAdvA |
nAdyaH | nArAyaNAnuvAke puruShashabdasya harau prayogAdityAha- sarva iti ||
na kevalaM puruShaj~nAnato.amR^itatmuktam.h | kintu puruShashabdashcha harau prayuktaH | vidyutaH puruShAdityukto.api pashupuruSha eva kinna syAdityata uktamabdhishaya iti  ambhasya pAre, yamantaHsamudre ityasminpuruShe.abdhishayatvasya shravaNAt.h | mahodadhishayontaka 
ityAdinA tasya viShNuliN^gatvAvagamAt.h |
itashchAyaM nArAyaNo na pashupatirityAha- na tasyeti ||
tasya puruShasya | Ishe IShye  vyatyayo bahulamiti vachanAt.h | adhIgarthadayeShAM karmaNIti ShaShThI | mahaditi yashashcheti tasya puruShasya nAma | shrutau nArAyaNAnuvAke na tasyeti vAkyena tasya puruShasyAdhipatiH svayaM mukhata eva pratiShiddhaH | paramashchAsAvashcheti paramAstaM paramAm.h | liN^gavyatyayena paramamiti vA | vishvaM pUrNam.h | nArAyaNAnuvAka eva vishvata iti shrutau tasya puruShasya sarvAdhikatvoktyA saso.api vinivAritaH | nahi sarvAdhikasya samo yujyate | 
tataH kimityata Aha- sameti ||
samAdhikasyeti dvandvaikyavadbhAvaH | asau nArAyaNAnuvAkoktaH | upa samIpe chAro yasyAsau pradhAnasyopasarjanabhUta upachArapumAn.h pashupuruSho netyarthaH | nArAyaNanAmAdinA harirevAyamiti shiShyaireva j~nAtuM shakyata iti noktam.h |
adhipatirAhityasarvAdhikatvayostato.avagatasya samAdhikarAhityasya cha pashAvanupapatterna tadviShayo.ayaM puruShashabdaH | kintu nArAyaNAdinAmnA.abdhishayatvAdiliN^gena cha viShNuviShaya evetyastu | na tAvatA puruShashabdasya viShNau vAchakatvashaktiH siddhayati | prayogasyAmukhyayA vR^ittyA.apyupapatterityata Aha- sameti || asau viShNurupachAreNa puruShashabdaviShayo na bhavati kintu mukhyavR^ittyaiva | kutaH | mukhyAsambhave hyupachAraH kalpyate | puruShashabdasya mukhyArthaH pUrNatvam.h | tachcha viShNoreva samAdhikarAhityAdyujyata iti |
astvevaM puruShashabdasya viShNau vAchakatvashaktistathA.api puruShasUkte j~nApakAbhAvAttatparatvaM nAstIti dvitIyaM nirAkaroti- puruSha eveti ||
yadbhUtaM yachcha bhavyaM yachcha bhavadamuktaM vishvamidaM sarvaM puruSha eva | puruShAdhInameva | yata evamannenAnnamadanIyamamuktavargamatirohati atikrAmati | amuktAdhipatirita yAvat.h | tasmAdamR^itatvasyota bhAvabhavitrorabhedAnmuktavargasyApIshAnaH | saMsAre svAdhInaM jagadyadi muktau svAdhInatvaM jagadyadi muktau svAdhInatvaM jahyAttadA prekShAvAnna mochayet.h | ato muktAvapi tadadhInameveti sA shrutiH puruShasUktamantrastasya muktAmuktapareshatvamAha | tachcha muktAnAM paramA gatirityAdinA viShNorevAvagataM pashostvasambhAvitamevetyataH puruShasUktaM viShNuparameveti j~nAyate | 
nanu cha puruSha evedaM sarvamiti puruShasyAtra sa(rvatva)rvAtmakatvamevoditam.h | tatkathaM muktAmuktapareshatvamAha shrutiriti tatrAha- amR^iteti ||
IshAneti bhAvapradhAno nirdeshaH | uttarArdhe mukteshAnatvasyoktatvAtpUrvArdhe.amuktasya sarvasyeshAnataivoditA j~nAtavyA | natu sarvatvam.h | nahi ko.api vAdI muktau bhedamamuktAvabhedamaN^gIkaroti | nApi yujyate | abhinnasya pashchAdbhedAdarshanAt.h |
hetvantaramAha- yadIti ||
pUrvArdhe yadi puruShasya sarvatvamuditaM syAttattarhyuttarArdhe.amR^itatvasyoteshAna ityutashabdo vR^ithA syAt.h | tatkathamityata Aha- utashabda iti ||
uttarArdhastha utashabdo yasmAdIshatvasya samuchchayaM vadet.h | arthAntarasyAsambhavAt.h | nacha dvayorIshatvayoranuktau tatsamuchchayokteravakAsho.asti | tasmAdutashabdo vR^ithaiveti |
yuktyantaramAha- puruSheNaiveti ||
puruSha evedaM sarvamiti puruSheNaivedaM sarvaM vyAptamAtR^iNAdAkarIShAtsarvaM bhagavAniti mithyAdR^iShTireveti shAkhAntarabrAhmaNaM cha taM mantraM prati pravR^ittaM tasya mantrasya vyAkhyAnarUpamevAha atashcha na sarvatvamarthaH | vyAptaM vashIkR^itam.h |
etena dharma(rmi)samuchchayArtha utashabda ityapi parAstam.h |
itashcha sarveshatvameva pUvarArdhArtho natu sarvatvamityAha- etAvAniti ||
iti vachanAditi sheShaH | asya puruShasyaitAvAnmahimA yaH pUrvavAkyokta ityuttaravAkyabalAt.h tat.h puruSha evedamityetatpuruShasya mahimno vAchakaM vacha iti tAvajj~nAyate | tatashcha mahimapratipAdakaM yathA syAttathA vyAkhyeyam.h H nacha sarvAtmatvaM mahimA | apakaSharhetutvAt.h | kintu sarvAdhipatyameva | nacha tadatirikta(ktaM)mahimno vachanam.h | saN^koche kAraNAbhAvAt.h | 
ito.apyetadevamityAha- so.amR^itasyeti ||
iti bhAgavatavachanAditi sheShaH | anUdya yadannenAtirohatIti vachanena hetutayeti sheShaH | vidhatte shrutiH | ayamarthaH | uttarArdhe 
tAvadamuktAdhipatyaM hetutvenopAdAya muktAdhipatyaM prati jAnIte shrutiriti j~nAyate | puruShasUktavyAkhyAnaprasaN^ge so.amR^itasyeti bhAgavatavachanenottarArdhasya tathaiva vyAkhyAtatvAt.h | ata eva "annena divyabhogena yadatirohatyadhirohatyedhate tasyAmR^itatvasya devatvasyeshAnaH' iti vyAkhyAnamayuktam.h | bhAvabhavitrorekatvAbhiprAyeNAmR^itatvasyetyetadamR^itasyeti hi vyAkhyAtam.h | devavyAvR^ittyarthameva chAbhayasyetyuktam.h | anneneti tR^itIyA cha dvitIyArthetyabhihitam.h | annaM cha na prasiddhamiti martyamityuditam.h | so.ayamuttarArdhArthaH pUrvArdhasyAsmadvayAkhyAna eva yujyate | pUrvArdhe.amuktAdhipatyaM vihitam.h | uttarArdhe tatpUrvArdhoktamamuktAdhipatyaM hetutvenAnUdya puruShasya muktigeshatAM vidhatte shrutiriti | parakIyavyAkhyAne tu parasparavyAghAtenAnupapanna eveti |
etena "puruShashabdasya viShNuviShayatve sarvAtmakatvaM bAdhakam.h | nahi viShNoH sarvAtmakatvaM bhavadbhirapyabhyupagamyate | pashostu dehayogavashAd.hbhUtatvAdikaM yujyate' iti tR^itIyapakSho.api nirastaH | 
upasaMharati- ata iti ||
parij~nAnAtparij~nAnoditAtprasAdAt.h | anyataH shivAdInAmanugrahAt.h |
pAshupatA api j~nAnino bhogenaiva karmakShayamAchakShate | tadapyanupapannamityAha- tadyatheti ||
"tadyatheShIkAtUlamagnau protaM padUyetaivaM haivAsya sarve pApmanaH pradUyante' iti shruteH | "iShyakeShI kAmAlAnAM chitatUlabhAriShu' iti hrasvatA shrutitvAnna bhavati | protaM praviShyam.h | pradUyeta paritaptaM bhavedbhasmIbhavet.h | iti tannidarshanaM yathA | asya j~nAninaH | pradUyante vinashyantItyatharH | chashabdaH pUrvodAhR^itavAkyasamuchchayArthaH | tata eva viShNuparij~nAnAdeva | 
nanvasyAM shrutau j~nAninaH karmaNAM paritApaH shrUyate natu j~nAnena vinAsha iti vivakShito.artha ityato bhagavadvAkyasamAkhyAmAha- yatheti ||
yadyapyatra j~nAnasya kAraNatvaM sphuTaM pratIyate | tathA.api karmaNAM bhasmasAtkaraNaM nAma mukhyAsambhavAtkiM kalpanIyamiti na j~nAyate.atovAkyAntaraM paThati- sarveti ||
dharmAnavaiShNavAnkAmyArthAMshcha | sharaNaprAptishcha "sarvottamatvavij~nAnapUrvam.h' ityAdinA.anyatra bhagavatpAdaireva vyAkhyAtA | tataH prasanno.aham.h | mA shuchaH | na shochiShyasi mukto bhaviShyasi | Adipadena "gatasaN^gasya muktasya' ityAdeH saN^grahaH  bhagavadvAkyaishcheti sambandhaH | tadyatheti shruteruktArthaH bhagavadvAkyairavasIyata iti vA |
bhATTAnAM mokShasAdhanamanuvadati- nityeti ||
nityaM nAma yadakaraNe pratyavAyo, brAhmaNyAdikameva cha nimittamupAdAya vihitaM taduchyate | yathA sandhyAvandanAdi | naimittikaM nAma yadakaraNe pratyavAyaH pitR^imaraNAdyAgantukaM cha nimittamupAdAya vihitaM taduchyate | yathA pitR^ishrAddhAdi | anyatkAmyaM niShiddhaM cha | tatra yatkAraNe phalamakaraNe na pratyavAyaH | kAmAnanimittaM tatkAmyAt.h | yathA jyotiShyomAdi | pratiShiddhaM niShiddham.h | yathA brahmahatyAdi | upAttaM cha karma bhogena kShapayanniti chashabdArthaH | 
ayamAshayaH | sukhaduHkhatatkAraNarUpo hi saMsAraH | sa cha karmanimitta eva | nityanaimittikayorakaraNe tvadharmapravachayena duHkhatatsAdhanAvAptirasya bhavati | niShiddhakaraNe.api tathA | kAmyakaraNe tu dharmotpAdanena sukhatatsAdhanAvAptirjAyate | mumukShustu nityaM naimittikaM cha nityameva karoti | parityajati cha niShiddhamiti na duritopachaya; | kAmyamapi parityajatIti na dharmopachayaH | evamanAgatayordharmAdharmayoranutpAde prAgupAttau cha bhogena kShapayannirbIjAyAH saMsR^itermuchyata iti | yathoktam.h | "mokShArthI na pravarteta tatra kAmyaniShiddhayoH | nityanaimittike kuryAtpratyavAya javAMsayA' iti | nacha paJNchamI karmavidhA.asti | yatkaraNe.akaraNe vA dharmAdharmodayaH syAditi |
nirAkaroti- etadapIti ||
etena nAnyaH panthA iti shrautena bhagavajj~nAnavyatiriktamokShasAdhananiShedhena | api cha nityanaimittikakarmaNAM niyamena samyaganuShThAnaM tAvadashakyameva | "charanti devA vihitaM samastamardhameva munayo dashAMshato manuShyAH' ityAdishruteH | nApi niShiddhAkaraNaM sambhAvitam.h | prAmAdikAnAM mAnasavAchikakAyikAnAmaparihAryatvAt.h | prAyashchittAttatkShaya iti chenna | prAyashchittasyApi samyaganuShThAtumashakyatvAt.h | pUrvopArjitakarmaNAM bhogena kShayastvatyantAsambhAvita eva | anantatvAdityalam.h |
nanvetatsarvaM sUtrAnuktaM kasmAdvarNyata ityata Aha- vidyaiveti ||
vidyaiva tu nirdhAraNAditi sUtreNa | svayameva na tvarthataH | "vAjasaneyino.adhIyate | ShaT.htriMshatsahasrANyapashyadAtmano.agnInarkAnmanomayAnmanashchitaH' ityAdi | tatra saMshayaH | kimete.agnayaH 
kriyAnupraveshinastachCheShabhUtA uta svatantrAH kevalavidyAtmakA iti | kriyAmayasyAgneH prakaraNAttadviShaya evAyamupadesha iti prApte.abhidhIyate | vidyAtmakA evaite.agnayo na kriyAsheShabhUtAH | te haite vidyAchita eveti nirdhAraNAt.h | iti pareShAM vyAkhyAnamasadeveti bhAvenoktamimamevArthamiti | viphalatvAdasyAshchintAyAH | pakShadvaye.apyabhyudaya eva hyasya prayojanam.h | yastu nityAnityavastuvivekavAJNChamadamAdisampannaH sarvabhogavairAgyopeto mumukShurathashabdenottaramImAMsAyAmadhikArI sUchitaH sa kathametAsu phalguchintAsu pravartata iti |
evaM sUtrakR^itA pUrvapakShitAni matAni nirAkR^ityedAnIM ye sUtrANAM vR^ittikArA anyathA bhAShante teShAM matAni nirAkurvANaH samuchchayaniyamavAdinAM mataM tAvadapAkaroti- vineti ||
saMsAranivR^ittimAtraM kevalena j~nAnena bhavati | AnandavR^iddhistu kamarsApekSheNaiva j~nAneneti bhagavataH panthAH | yadvakShyati sahakAritvena cheti | ato j~nAnakarmabhyAM mokSha ityanuktvA karma vinA kevalaj~nAnena na mokShaH kintu karmasahitenetyuktam.h | ityetadapi mataM saiva sUtragR^ihItaiva nAnyaH panthA iti shrutiH spaShyaM nivArayati | tamevaM viditveti j~nAnamAtrasya mokShasAdhanatvamuktvA punarnAnyaH panthA itrata vachanAdAdaro.avagamyate | nacha samuchchayaniyame kimapi pramANamasti | andhantamaH pravishantItyAdInAmanyArthatvAt.h | "yathA.annaM madhusaMyuktaM madhu chAnnena saMyutam.h | evaM tapashcha vidyA cha saMyukte bheShajaM mahad.h' ityAdInAM parokShaj~nAnaviShayatvAt.h | aparokShaj~nAnaviShayatve.apyAnandavR^iddhayarthatvAt.h | 
mAyAvAdino vadanti | dvividho mokShaH parAparabhedAt.h | tatrAparo vaikuNThasatyalokAdiprAptilakShaNaH | parastvavidyA.astamaye satyadvaitabrahmAvasthAnarUpaH | pratIkAdiviShayamanyathopAsanamaparasya sAdhanam.h | parasya tvekatvaj~nAnamiti | tatrAnyathopAsanasya vaikuNThAdiprAptisAdhanatvaM tAvadapAkaroti- anyatheti ||
evaM yathAsthitenaiva prakAreNa na tvanyatheti vadantI shrutiranyathopAsanamapi puruShArthasAdhanaM nivArayati | na kevalaM paramapuruShaj~nAnavyatiriktapakShAn.h | tamityanena yathArthaj~nAnaM labdhameva | saprakArasya prakR^itasya parAmarshopapattAvekadeshaviShayatvakalpanAnupapatteH | tathA.api yadevamiti vadati tadA.a.adarasUchanArthamiti | paramamokShaviShayeyaM shrutirastu | aparastu puruShArtho.anyathopAsanena bhaviShyatItyata Aha- neti ||
"na pratIke na hi saH' iti sUtrakAro.anyathopAsanasya sarvathA.apyakartavyatvaM vakShyati | ato na tatpuruShArthaleshahetuH | 
sUtrasyArthAntaraM vakShyAmIti vadantaM prati shrutivirodhamAha- andhamiti || puruShAtharsAdhanamiti sheShaH | shrutistvanyatra smR^itisammatipradarshanena vyAkhyAtA | 
idAnImekatvaj~nAnasya paramokShasAdhanatvaM nirAkaroti- nacheti ||
cho.avadhAraNe | ekatvavij~nAnAdapi puruShaH saMsArAnna muchyate | kutaH | uktanyAyena "tamevaM vidvAn.h' itrata sahasrashirastvAdimahAmahimopetasya bhagavato j~nAnamamR^itatvasAdhanamabhidhAya "nAnyaH panthAH' iti sAdhanAntarAbhAvasyoktatvAt.h | "puruSha evedaM sarvam.h' ityuktamekatvamevaMshabdena parAmR^ishyata iti chenna | uktanyAyena tasya vAkyasyaikatvaviShayatAyA abhAvAt.h | "tadyo yo devAnAM pratyabuddhayate' ityAdishrutayastu tadguNasAratvAdityuktanyAyena naikyaj~nAnasya mokShasAdhanatAM vadanti | 
kiJNchaikyaj~nAnamanyathAj~nAnamiti pR^ithagupadeshAdityuktanyAyena siddham.h | mithyAj~nAnaM chAnarthasAdhanamityuktam.h | 
api chAdvaitaj~nAnasya na tAvadyAgAdivadrAjasevAdivadvA mokShasAdhanatvam.h | kintu avidyAvirodhitvena | virodhinA.advaitasAkShAtkAreNAvidyAyAM nivR^ittAyAM tadupAdAnako bandhaH svayameva nivartata iti | tathAcha sAkShAtkR^itAdvaitAnAmuttarakShaNa eva dehAdidvaitadarshanAbhAvaH prApnoti | aN^gIkriyate cha jIvanmuktiH | j~nAnenAvidyAyAM nivR^ittAyAmapi tatsaMskAreNa dvaitadarshanAnuvR^ittirbhavatIti chenna | saMskArasyAvidyAkAryatve.avasthAnAnupapatteH | na hyupAdAne nivR^itte kAryamavasthitaM dR^iShTam.h | anyathA satyatvaprasaN^gaH | j~nAnodaye.apyanivR^ittasya tasya nivartakAntarAbhAvAtsarvadA(.anivR^i)nuvR^ittau na kadA.api dvaitadasharnanivR^ittiH syAt.h | asaN^gasyAtmano vinaivAvidyAsambandhena saMskArAshrayatvaM chAyuktameva | etena prArabdhakarmavashAd.h dvaitadarshanA(.anivR^i)nuvR^ittirityapi nirastam.h | j~nAnena nivR^ittA.apyavidyA dagdhapaTanyAyena kiJNchitkAlamavatiShThate | tena dvaitadarshanAnuvR^ittirghaTata iti chenna | AtyantikanivR^ittau kAraNAbhAvena dvaitadarshanAnuparamaprasaN^gAt.h | etena avidyAleshAvasthAnapakSho.api pratikShiptaH | leshashcha paTasya tanturivAvayavo vA syAtpradesho vA dharmo vA | nAdyaH | akAryatvAdavidyAyAH | na dvitIyaH | pradeshAnaN^gIkArAt.h | pradeshino nivR^ittau pradeshAvasthAnAsambhavAchcha | na tR^itIyaH | dhamiNo.apagame dharmAnapagamAnupapatteH | 
atha matam.h | saMsAramUlakAraNabhUtA.avidyA yadyapyekaiva | tathA.api tasyAH santyeva bahava AkArAH | tatraiko bandhasya paramArthasatyatvavibhramahetuH | dvitIyo.arthakriyAsamarthavastukalpakaH | tR^itIyastvaparokShyapratibhAsaviShayAkArakalpakaH | tatrAdvaitasya satyatvAdhyavasAyena samastadvaitasatyatvakalpaka AkAro nivartate | arthakriyAsamarthaprapaJNchopAdAnaM mAyAkArastattvasAkShAtkAreNa vilIyate | aparokShapratibhAsayogyArthAsajanakastu mAyAlesho jIvanmuktasya nivR^ittaH samAdhyavasthAyAM tirohito.anyadA dehAbhAsajanakAbhAsahetutayA.anuvartate | prArabdhakarmaphalopabhogAvasAne tu nivartata iti | tadayuktam.h | asyAH kalpanAyAH niShpramANakatvAt.h | indro mAyAbhiH pururUpa Iyata iti shrutiratra pramANamiti chenna | atra pArameshvarashaktipratipAdanAt.h | j~nAnabAdhyAnirvAchyamAyAkArapratipAdanApratibhAsanAt.h | "tasyAbhidhyAnAdyojanAttattvabhAvAd.h bhUyashchAnte vishvamAyAnivR^ittiriti shvetAshvataramantre.api bhUyobhUyastasminmanaso yojanAdyo jAyate tattvabhAvastattvaj~nAnaM tasmAduditAttasya parameshvarasyAbhidhyAnAdanugrahAtkarmakShayAnte vishvabandhakamAyAnivR^ittirbhavatItyuchyate na tvanirvAchyavidyAkArANAM krameNa nivR^ittirbAdhalakShaNA | kiJNcha yo.api mAyAkAro.anuvartata ityuchyate tattvaj~nAnaM tasya virodhi na vA | Adye kathaM na nivartate | dvitIye j~nAnena na nivarteta | tathAcha satyaH syAt.h | karmakShaye sati nivartata iti vadatA karmaNAM tatkAraNatvamuktaM syAt.h | anyathA tannivR^ittau nivR^itteranupapatteH |
atha manyase | j~nAnamevAvidyaleshasya nivartakam.h | kintu prabalena prArabdhakarmaNA pratibaddhaM na nivartayati | phalabhogena tu pratibandhake kShINe nivartayatIti | tadapyayuktam.h | nirupAdAnakarmAvasthAnAnupapatteH | sa evAvidyAleshaH karmopAdAnamiti chenna | karmAvasthAne.avidyAleshAvasthAnaM tadavasthAne cha karmAvasthAnamiti parasparAshrayatvApatteH | utpattyAdAvivAvasthAne.api tasya doShatvAt.h | 
kiJNchAsyArthasya na kiJNchitsphuTaM j~nApakAntaramasti | tato mA nAma bhUdavasthitAvitaretarAshrayatvam.h | j~naptau tu bhavatyeva | jIvanmuktyanyathA.anupapattyaivaiSho.arthaH kalpyata iti chenna | paramapuruShAnugraheNaiva mokSha ityasya sakalashrutItihAsapurANAdisiddhasyArthasyAN^gIkAreNaiva sarvasyopapattAvasyAH kalpanAyA anavakAshAditi |
adhikaraNArthamupasaMharati- iti sarvamiti ||
nAstyeva mokShaH sattve vA sAdhanAntarasAdhya ityetadanupapannam.h | kinnAma niShkAmabhagavadarthashrutyAdivihitakarmAnuShThAnena shuddhAntaHkaraNasya rAgAdidoShakShaye jAtabhagavadbhakteH shravaNamanananididhyAsanAbhyAsavataH paramabhAgavatasya bhagavatsAkShAtkAre jAte prasanno bhagavAnaprArabdhAni karmANi vinAshya bhAgavatadharmapravR^ittaye j~nAninaM kamapi kAlaM vyavasthApayaMstadarthaM prArabdhAni karmANyavasheShya tatphalopabhoge sati tAnyapi vinAshya prakR^itibandhAnmochayatIti sarvaM pratij~nAya guNaireva natu so.arodIdityAdinA pratItairapyaguNairiti samAne cheti sUtrakhaNDasyArthamanuvadati | yuktamiti sheShaH | svayogyata eva natu yogyatAtikrameNeti prApteshche(tyAdisU)ti sUtrArthAnuvAdaH | prayojanaM chottareNa saN^gatisUchanamiti |
svayogyata ityuktam.h | tAmeva yogyatAM vivR^iNoti- brahmeti || 
brahmaiveti sambandhaH | sarvairvedoditaiH | chashabdaH kriyAdravyasamuchchayAtharH | harimupAsIteti vartate | vedoktasamastaguNakriyopetatayA.anantarUpaM harimupAsituM brahmaiva yogya ityarthaH | chastvarthaH | sarasvatI tu kriyAsAmAnyataH kriyAsaN^kochenopAste | sakalavedoktaguNopetatayA.anantarUpaM harimupAste | trivikramatvAdikriyAstu nityavikrAntyAdiShvantarbhAvayatItyarthaH | guNasAmAnyataH samastarUpANyupAste | guNAnkriyAMshcha saN^kochayatItyarthaH | pare shakrAdayaH | dravyANi rUpANi guNakriyAsaN^kochastu siddha eva | 
etena "samAna evaM chAbhedAt.h' ityadhikaraNatAtparyamuktaM bhavati | vidyaiva tu nirdhAraNAdityataH pUrvamevedamadikaraNam.h | tatkuto vyatyAsena vyAkhyAnam.h | uchyate | prakaraNashuddhau prameyaM sugrahaM bhavatItyataH kramabhaN^gaH | tathAhi | upAsanasvarUpAnishchaye na ko.api vichAro.avakAshaM labhata iti tatsvarUpamAdau darshitam.h | tatastasya kartavyatA samarthitA | anantaraM taditikartavyatAjij~nAsAyAM yogyatAdivichAra iti |
|| iti vidyAdhikaraNam.h ||
|| atha yAvadadhikArAdhikaraNam.h ||
|| OM yAvadadhikAramavasthitirAdhikArikANAm.h OM || etadyathA yathetyAdinA bhAShye vyAkhyAtam.h | tadavispaShyam.h | adhikAravisheShasya kAraNatvAnabhidhAnAt.h | muktAvityuktyA saMsAre naivamiti pratIteH | 
AnandamAtragrahaNAdguNAnantaravyAvR^ittiprApteH | dharmiNAmanirdeshAchcha | ataH spaShyaM vyAchaShye- adhikAreti ||
adhikAro yogyatA | atra sAmAnyoktyA muktau saMsAre cheti gamyate | tarhi muktAviti kasmAduktamityata Aha- mokShe cheti ||
chastvarthaH | visheShatastu mokSha evetyanvayaH | saMsAre vikShepavashAdyogyatAnusAritvaM kiJNchidvihanyate | mokShe tadabhAvAdyogyatAnusAryeva niyamena bhaktyAdikaM bhavatItyato muktAvityuktamiti | 
evaM tarhi muktAnAM parasparaM dveSherShyAdiprasaN^gena muktatvavirodhaH syAdityAshaN^kAparihArArthaM sUtram.h "akSharadhiyAM tvavirodhaH sAmAnyatadbhAvAbhyAmaupasadavattaduktam.h' iti | etadapyavishadam.h | doShAbhAvasAmyAdityatra sAmyapadaprayojanAdarshanAt.h | uttamebhyo.anyeShAM bhAvAdityasyotpatteriti pratIteH | shiShyavaditi chAyuktam.h | kvachichChiShyasyApi gurau dveShAdidarshanAta | ato vyAkhyAti- neti ||
tAvatA parasparamasAmyena dveShAdiprasaN^gena muktatvavirodho.asti | sAmyashabdasyArthaH samastasha iti | uttamebhya ityasya vivaraNamAbhAsatvAditi | tadavarANAM sarveShAM parAbhAsatvAchcheti yojanA | etadeva vivR^iNvandR^iShTAntaM vyAkhyAti- yata iti ||
gurau sachChiShyasyevetyarthaH | etachchottaratra sphuTIkariShyatyAchAryaH | 
chirantanAstu vR^ittikArAH sUtradvayamidamanyathA vyAchakShate | viduShAM kiM j~nAnodayAnantarameva muktiH kiMvA neti saMshaye pUrvasminpakShe satIdamuchyate | AdhikArikANAM parameshvaradattAdhikAre vartamAnAnAM viduShAmapi devAdInAM yAvadadhikAraM saMsAre.avasthitiH | na tadaiva muktiH | tathA shrutyAdiShu darshanAt.h | satyAmapi sAdhanasampattau yadi na mokShastadA na teShAM kadA.api mokShaH syAdityAshaN^kAparihArAya dvitIyaM sUtram.h | brahmavidAM na mokShAbhAvarUpo virodhaH | kutaH | sAmAnyatadbhAvAbhyAM sAmAnyavisheShabhAvAbhyAm.h | yadyapi kShIyante chAsya karmANIti sAmAnyataH sarvakarmaNAM j~nAnena kShayo.abhihitastathA.api tasya tAvadeva chiramiti visheShavachanAtprArabdhakarmaNAmavasheSho gamyate | etaduktaM bhavati | aprArabdhAni karmANi nivartante | prArabdhasya tu bhogenaiva kShayaH | atastatphalabhUte.adhikAre sthitvA tatkShaye pravrajyanta iti | 
mAyAvAdinastu prathamasUtrasyaivAyaM samasto.artha iti varNayanto.akSharadhiyAmityetadadhikaraNAntaraM vyAchakShate | Joshi-26
trAdyaM mataM nirAkaroti- nacheti ||
saMsArAvasthAnasya kAleyattA kAlamaryAdA prArabdhakarmaphalabhogAvasAnarUpA sA parA uddeshyA pratipAdyA yayoste tathokte | kuto netyata Aha- hIti ||
yasmAdanArabdhasya j~nAnenaiva kShaya ArabdhamAtrasya bhogenaiva kShayo dhruva ityeSho.atha "anArabdhakArye eva tu pUrve tadavadheH' iti sUtreNa, "bhogena tvitare kShapayitvA.atha sampatsyate' iti cha sUtreNoditaH | tasmAnneti sambandhaH | evamuditatve.api kuto netyAshaN^kAM pariharannapavyAkhyAnirAsasya prayojanamAha- paunaruktyeneti ||
etena mAyAvAdinAmapi (vyAkhyAnaM) mataM nirastam.h | tAtparyabhedAtprapaJNchanabhAvAdvA na paunaruktyamiti chet.h | syAdevam.h | yadyasaN^kIrNaM vyAkhyAnAntaraM na syAt.h | tadidamuktam.h- iti nishchaya iti ||
|| iti yAvadadhikarAdhikaraNam.h ||
|| atha iyadAmananAdhikaraNam.h ||
|| OM iyadAmananAt.h OM || yeShAM j~nAnayogyAnAmidaM muktisaMsArayostAratamyaM samarthitam.h | te ChandogAnAmupaniShadi nAmavAgAdikrameNa prANAntA uktAH | tatra kiM prANa evAdhikAritAratamyasyAvadhiH utAdhiko.apyastIti saMshaye satIyadeva devatAtAratamyamiti siddhAntitam.h | tatra na j~nAyate kAstA nAmAdyA devatA iti | kathaM cha paJNchadashaiva adhikAnAmapi bhAvAdityAshaN^kAnirAsArthaM bR^ihatsaMhitAvachanameva paThati- uShA iti ||
uShA ashvinorbhAryA | svAhA.agnerbhAryA | parjanyo mitrashchAdityau | pravaho marut.h | aniruddhaH kAmasutaH | ete muktigA saMsAragAshcha sarvairguNairuktamevottarata eva vartanta ityarthaH | 
adhikasadbhAvashaN^kAnirAsAyaiteShAM samAnantarAvasthitAMshchAha- sUryetyAdinA ||
tatheti sheShaH | sUryadharmau somasamAnau | manvAdayaH paJNchAniruddhasamAnAH | manuratra svAyambhuvo vivakShitaH | tArA bR^ihaspatibhAryA | chastvarthaH | mitreNa tulyaM vartata iti mitravat.h | shatarUpA svAyambhuvasya patnI somavat.h | sUryadharmAvityatraiveyaM vaktavyA | satyam.h | patInAmuktau idAnImAsAM prastutatvAtpR^ithaguktiH | prasUtirdakShapatnI vahnivat.h | virADaniruddhabhAryA parjanyavat.h | varuNasyeyaM vAruNI | puMyoge tu varuNAnIti syAt.h | indravaruNeti smaraNAt.h | saMj~nA sUryabhAryA | rohiNI somabhAryA | 
dharmasyeyaM dharmI | vAruNI saMj~nA rohiNI dhArmI cha tathaiva parjanyavadeva | pravahasyeyaM pravAhI tu mitravadeva prakIrtitA | ashvinau vighnapavittapau mitraparjanyamadhyasthAviti pratyekaM sambandhaH | ete chatvAraH parasparaM samA mitrAdadhamAH | parjanyAduttamA ityatharH | bhR^iguragnisama iti vakShyamANasyApavAdaH | brahmaputrA marIchyAdyA mitratanmadhye mitrAgnyormadhye | parasparaM samA mitrAduttamA agneradhamA ityarthaH | tatra teShu brahmaputreShu nArado varuNAgnyantarA vAruNAdadhamo.agneruttama ityarthaH | tathAcha dakShabhR^igunAradAnAM pR^ithaguktatvAdbrahmaputrakA marIchyAdyAH saptaiva | prAyagrahaNeneShannyUnaH | suparNI garuDabhAryA | vishvAmitraH kasUnuvat.h brahmaputrairmachIchyAdyaiH samAnaH | vaivasvato manushcha kasUnuvaditi sambandhaH | svAyambhuvAdvaivasvatAdbhagavadavatArAttApasAchchAnye manavastato vaivasvatAdavarAH | te.ashvibhyAM pashchAtparjanyAduttamAH | chyavanAdyAshcha tadvat.h | ekAdashamanusamAnAH | atraiteShvapi viprarAjanyatvanimittaH kashchana visheSho.asti | muktAvapi vipratvAderbhAvAt.h | atra chyavanochathyau viprau | anye rAjanyAH priyavrato.api tat.h avaramanuvadeva | 
tadanyA uktebhyo.anyAH shatadevatAH somArhadevatAH shatAntaragatAH parjanyamitrAntarAle | parjanyAduttamA mitrAdadhamA ashvinoH samAnA ityarthaH | 
tadanye uktebhyo.anye tu devAstataH shatAntargatadevatAbhyo.avarAH | avaramanusamAnA ityarthaH | 
nanu mahAlakShmIH prANAdapyuttamA.asti | tatkathaM prANAvasAnatvamadhikAriNAmityata Aha- etebhya iti ||
yadyapi shrIretebhyo visheShato.abhyadhikA | tathA.api sadA muktA bandharahiteti nAdhikArivarge gR^ihyate | tasyAH samo nAstIti svarUpakathanam.h |
etena kAmAditaratra tatra chAyatanAdibhya ityadhikaraNasya tAtparyamuktaM bhavati | paramo harireva na chApara ityanena "vyatihAro vishiMShanti hItaravat.h' "saiva hi satyAdayaH' ityadhikaraNadvayasya tAtparyamuktaM veditavyam.h |
nanUpaniShadi nAmAdyAH prANAntAH paJNchadashoktAH | atra choShAH svAhetyAdinA chaturdashashaiva tatkathaM na visaMvAda ityato bR^ihatsaMhitAvachanenAnuktamekaM svayamAha- prANa iti ||
taijasAhaN^kArAdutpannaH prANashchAparo.asti | sa chendrAdanantaraM evAniruddhAduttamo j~nAtavyaH |
paraprANavyAvR^ittyarthamAhaN^kArika evetyuktam.h |
ayamatra saN^grahaH | puShkaro nAma sarvAvaro devaH | "kalAbhyashchAnyAdevebhyaH karma pratyavaraM yataH | kAlAbhyaH pR^ithaguktaM tatpuShkaraH karma chochyate' ityanyatroktatvAt.h | tatashshanaishcharo.adhikaH | pR^ithivyAtmA shanishcheti vachanAt.h | tata uShAH(upA) | tato budhaH | udakAtmako budhashcheti vachanAt.h | tataH svAhA | tataH parjanyo vAruNI saMj~nA rohiNI dhArmI virAT.h | tata ekAdasha manashchyavanochathyavainyashashabinduhaihayapriyavratagayA anuktadevAshcha | "priyavrato gayashchaiva karmadevasamau matau' ityanyatroktatvAt.h | tato.ashvinau vighneshavittapau viShvaksenashcha | viShvakseno vAyujaH svena tulya iti vachanAt.h | tato mitro nirR^itistArA prAvahIti cha | tato marIchiratyaN^girAH pulastyaH pulahaH kraturvasiShTho vishvAmitro vaivasvatamanushcha | tato.agnirbhR^iguH prasUtishcha | tato nAradaH | tato varuNaH | tatashchandrasUryadharmAH shatarUpA cha | tataH pravahaH | tato.aniruddhasvAyambhuvabR^ihaspatidakShAH shachI ratishcha | tata AhaN^kArikaH prANaH | tata indrakAmau | tata umA suparNI umAtmakatvAchCheShabhAryA cha | tato jAmbavatyAdyA bhagavanmahiShyaShShaT.h | anyatroktatvAt.h | anyatroktatvAt.h | tato rudrAtmakatvAchCheShashcha | tato bhAratI tadAtmakatvAtsarasvatI cha | tato mukhyavAyustadAtmakatvAdbrahmA cha | tato mahAlakShmIH | tato bhagavAniti | 
|| iti iyadAmanAdhikaraNam.h || 
|| atha darshanabhedAdhikaraNam.h ||
|| OM praj~nAntarapR^ithaktvavad.hdR^iShTishcha taduktam.h OM || etadvayAkhyAtaM bhAShye upAsanAbhedavaddarshanabheda iti | tadaspaShyam.h | darshanabhede mUlakAraNasyAnuktatvAt.h | tato vyAkhyAti- dR^iShTiriti ||
nAnAvidheti sheShaH |
|| iti darshanabhedAdhikaraNam.h ||
|| atha pradAnAdhikaraNaguruprasAdAdhikaraNau ||
|| OM pradAnavadeva taduktam.h OM || atra prakR^iShyaM dAnaM pradAnam.h | prashabdo na sphuTaM vyAkhyAto bhAShye | ataH sUtrArthamAha- 
samyagiti ||
na kevalaM shravaNAdi kintu samyagguruprasAdashcha | samyak.h prasAdapUrvakaM guroryadvidyAdAnaM tachcha bhagavad.hdR^iShTeH kAraNamityarthaH | nanu "praj~nAntarapR^ithaktvavat.h' iti sUtraM pradAnavadevetyataH pashchAttanaM tatkuto vyutkramaH | uchyate | yogyatAchintAsaN^gataM taditi prakaraNashuddhaye pUrvameva vyAkhyAtamiti na doShaH | 
|| OM liN^gabhUyastvAttaddhi balIyastadapi OM || atra gurupra(sAda)dAnasya balavattvamuktam.h | tadayuktam.h | shravaNAdito hi balavattvam.h | tachcha pradAnashabdArthAntargatameva | nahi svasmAdeva svaya balIya iti sambhavatItyato vyAchaShye- samyagiti || mukhyataH shravaNAdyapekShayA.atishayena | ayamabhisandhiH | pradAnashabdena hi samyagguruprasAdapUrvakaM dAnaM prakR^itam.h | tatra samyagguruprasAdamAtraM taditi atra parAmR^ishyata iti |
liN^gabhUyastvAdityuktam.h | yAsvAkhyAyikAsu liN^gAni dR^ishyante tatra guruprasAdenaiva j~nAnaprAptishravaNAt.h shravaNAdikaM na karaNIyamiti shaN^kA syAttAM nivArayituM tadapItyuktam.h | tadvayAkhyAti- shravaNAdi cheti ||
kuta ityata Aha- nAnyatheti || anvayavyatirekAbhyAM shrutyA cha pramANAnAmeva prameyAdhigatisAdhanatvanishchayAditi bhAvaH | AkhyAyikAsvapi shravaNAdInAmanuktimAtram.h | na punarabhAvoktirasti | || iti pradAnAdhikaraNaguruprasAdAdhikaraNau ||
|| atha pUrvavikalpAdhikaraNam.h ||
|| OM pUrvavikalpaH prakaraNAtsyAtkriyAmAnasavat.h OM || kiM prathamaprApta eva gururuta taM parityajyAnyo.api svIkartuM shakyata iti saMshaye "gurumantraparityAgI rauravaM narakaM vrajet.h' iti guruparityAge doShasmaraNAtprathamaprApta eveti prApte vikalpa uchyate | sa hInasamottameShu kiMviShaya iti na j~nAyate | doShasmaraNasya kA gatirityato vyaktaM vyAkhyAti- guNAdhikamiti ||
kvachitprayojanavisheShe.atrapa | doShasmaraNaM tadviShayamiti bhAvaH | 
evaM tahi sautro vikalpo.adhikaguruprAptiviShayaH kimiti netyAha- viparyayastviti ||
adhamaguruparityAgenottamagurusvIkAra ityarthaH | anyathA daivAdAdAvalpaM guruM prAptasya shiShyasya praj~notkarShavato jAtayoH saMshayavipayarAsayoraj~nAnasya cha nivR^ittirna syAt.h | tadidamuktaM shubhamichChateti |
evaM tarhyanupadishata uttamasya tyAgenopadishato.adhamasya svIkAro.api kartavyaH syAt.h | satyam.h | pratiShedhavachanena tatrApodito.ayaM nyAyaH | tarhi sautrasya vikalpasya ko viShaya ityata Aha- sama iti ||
pUrvasvIkR^itena guruNA same gurau svayameva prApte sati svIkArasya vikalpa eva syAt.h | na tu niyamaH | sama eveti vA sambandhaH |
doShasmR^iterviShayAntaraM cha darshayitumAha- pUrveti ||
samagurvantarasvIkAre pUrvasyAnuj~nA cha sarvathA bhAvyA | vinA.anuj~nayA samAnapUrvaparityAgaviShayaM doShasmaraNamiti bhAvaH | 
pUrvAnuj~nA chetyetadgurvantaraprAptimAtraviShayamiti mandapratItinirAsAyAha- taduttameti || 
taditi pUrvaprAptasya parAmarshaH | tasmAduttamasya guroH prAptyai pUrvasyAnuj~nA na mArgaNIyA |
guruprasAdaH sarvathA bhAvya iti sUtrakR^itoktam.h | tadvidyAdevatayorapi prasAdasyopalakShaNamiti vivakShurguruvidyAdevatAsvarUpaM tAvadAha- gururiti ||
yeShAM teShAmiti visheShaM vihAya sarveShAmeva | tataH kimityata Aha- taditi ||
na kevalaM guruprasAdena kintu vidyAdevatayorapItyarthaH | muktiriti j~nAnAderupalakShaNam.h |
sAdhAraNagurumuktvA.asAdhAraNAnAha- syottamAstviti ||
krameNaiveti sAkShAduttamo garustato.apyuttamo gurutara ityAdi | evaM vidyAvisheShe taddevatAvisheSho.api j~nAtavyaH |
nanvastu vidyAtvaM vidyAbhimAnitvAtsarasvatyAdInAm.h | devatAtvaM cha vidyApratipAdyatvAdviShNoH | brahmaNo gurutvaM tu kutaH | vidyopadeShyR^itvaM hi gurutvam.h | nacha sarvAnprati brahmaNastadastItyata Aha- upadesha iti ||
iha janmAntare vA hiraNyagarbhopadeshena vinA na kasyApi muktirityatastasya gurutvamupapannam.h | taditareShAmapyuttamAnAM vidyAsampradAyapravartakatvAdgurutvamapravartakAnAM tvanugrAhakatvAdineti |
|| iti pUrvavikalpAdhikaraNam.h ||
|| atha tAdvidyAdhikaraNam.h || 
|| OM pareNa cha shabdasya tAdvidhvaM bhUyastvAttvanubandhaH OM || bhaktirevainaM nayatItyAdishruterbhaktireva mokShAdisAdhanaM na paramAtmA | yathaikalavyasya gurubhaktireva vidyAprAptisAdhanaM na gururityevaM prApte idamuktam.h | tatra bhAShyam.h | pradhAnasAdhanatvAdbhaktiH karaNatvenochyata iti | tatraprakR^itatvAdbhagavadapekShayaiva bhakteH prAdhAnyamiti pratItiH sayAttAM nivArayitumAha- sAdhanebhya iti || 
mokShasAdhanebhyo j~nAnAdibhyaH | etadapi tAdR^igeva bhagavato.api mokShasAdhanatvAdityata Aha- naiveti ||
kvachinmuktau j~nAnAdau vA bhagavatonyatsAdhanaM bhaktisadR^ishaM naivAstItyarthaH |
bhaktiriti sAmAnyenoktaM na j~nAyate kiMviShayA kathaM cheti | ata Aha- bhaktishcheti ||
harAveva mukhyA sarvAdhikA na tathA.anyatra | anyatrApi yathAkramameva na tu sAmyenAkrameNa vetyarthaH | tadiyattAmAha- svAdhiketi ||
sAkShAtsvottame svAdhikaiva kartavyA | anyatra svottameShu taduttamatvakrameNetyarthaH | yadyapyeSho.atharH prAguktastathA.api tAtparyAtishayadyotanAya punaruktaH | 
bhaktiH sAdhanaM chenmuktiprAptyanantaraM nAstIti pratItiH syAt.h | phalaprAptau sAdhananivR^ittidarshanAt.h | tannivR^ittyarthamAha- anuvartate cheti ||
premavisheSho hi bhaktirnAma | upakArakatvaj~nAnAjjAtA hi premA kR^itamahopakAre nitarAM vardhata ityeva khalu yuktaM na tu hIyata iti | tadetat.h astItyanuktvA.anuvartata iti vadatA sUchitam.h | tarhi tasyAH phalamapi kiJNchitsyAdityata Aha- AnandarUpiNIti || prAkkartavyatayA prakR^itA | ataH sAdhanarUpA | muktau tu svabhAvabhUtAvirbhUtAphalarUpaiva | 
pAdArthamupasaMharati- taditi || 
bhaktipUrvA | evamiti yogyatAdeH | guNairupetasya hareH | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA kR^itAyAM TIkAyAM viShamapadavAkyArthavivR^itau tR^itIye.atropAsAviShayacharaNaH paryavasitaH ||
|| atha puruShArthAdhikaraNam.h ||
j~nAnasAmarthyamasminpAda uchyata iti pAdapratipAdyaM8 bhAShye.abhihitam.h | saN^gatistu prAguktaiva | nanu cha j~nAnasya svAtanteNa mokShasAdhanatvaM sAmarthyam.h | tachcha vidyaivetyuktam.h | kimaparamavashiShyate | yadarthaM pAdArambhaH | uchyate | siddhe(ddhaM) svatantrasyaiva j~nAnasya mokShasAdhanatve(tvam.h) | viShayAntare tu samarthyate | yadyapi sAdhakena mokShArthamevedaM sAdhitaM tathA.api svabhAvabalAyataM tatsAmarthyamupapadyate | yathA dahanArthamutpAdito.api dahanaH svabhAvavashAtprakAshayatyapIti | OM puruShArtho.ataH shabdAditi bAdarAyaNaH OM || kiM karmAnupraveshena j~nAnaM mokShasAdhanaM kiM vA svatantrameveti saMshaye svatantrasyaiva j~nAnasya mokShasAdhanatvamanena samarthyata iti kechidvayAchakShate | tadasat.h | vidyaivetyatraivAsyArthasya samarthitatvAt.h | kintu j~nAnaM kiM mokShameva sAdhayatyutAnyamapi puruShArthamiti saMshaye j~nAninAM puruShAntare rAgAbhAvAnmokShasyaiva sAdhakaM j~nAnamiti prApte satIdamuchyata ityAshayavAnpuruShArtho.ata ityetAvadvayAchaShye- evamiti ||
ata iti j~nAnaparAmarsho nopapadyate | pUrvatra prAdhAnyenopAsanasyaiva prakR^itatvAdityata uktamevamutpanneti | na khalUpAsanaM svAtanteNa prakR^itaM kinnAma bhagavaddasharnArthatvena | ataH sAdhyatayA tadapi prakR^itameveti bhAvaH | evamuktarUpopAsanotpannAt.h | bhagavato nirdoShatvasaN^kItarnaM tadupapAdanAya pAtanikArthaM j~nAtavyam.h | yadvA bhagavaddarshanAdityevokte daityAdInAM yadavatAradarshanaM tasyApi puruShAtharhetutvaM syAt.h | evamutpannetyanenaiva tatparihR^itamiti chenna | tasya prakR^itatApradarshana eva charitArthatvAt.h | tanna teShAM bimbadarshanamiti chet.h | mA bhUt.h | tasya mokShArthatvAt.h | atra tu puruShArthAntarasya prastutatvAt.h | ato nirdoShAdbhagavaddarshanAdityuktam.h | bhagavad.hgrahaNenAdvaitaj~nAnamatra gR^ihyata iti nirAchaShye | sAda j~nAnodayakShaNAdArabhya svodayAtphaladaM j~nAnamiti vachanAt.h | apekShitaphalaprAptirbhavatIti mokShamAtraM vyAvataryati |
nanvetadasat.h | j~nAninAmapyabhiprAyasya kadAchinmoghatvadarshanAdityata Aha- Arabdhasyeti ||
prArabdhakarmaNo.atikramamavidhAyeti pUrveNaiva sambandhaH | prArabdhapratibaddhaM hi j~nAnaM mokShamapi na karoti | atastatpratibandha(ka)vashAjj~nAninAmApyabhiprAyA moghAH syuH | j~nAnasya puruShArthahetutve.api visheSho.astItyAha- deveti ||
jAtishabdenAtra yogyochyate | apekShitaphalaprAptirbhavatIti sambandhaH | etena nAvisheShAdityasyApi tAtparyamukataM bhavati | 
atra na j~nAnaM svatantrameva svargAdisAdhanaM kintu karmaiva | j~nAnaM tu karmasheShatvAttatsAdhanatvenochyate | sheShatvaM cha karmaNaiva 
siddhayati puruShArthe.atishayAdhAyakatvamiti sheShatvAtpuruShArthavAdo yathA.anyeShviti jaiminirityAdisUtraiH pUrvapakShayitvA.adhikopadeshAttu bAdarAyaNasyaivaM taddarshanAdityAdinA svatantrasyaiva j~nAnasya svargAdisAdhanatvaM punaH siddhAntitam.h | tatra pUrvapakShyupanyastapramANanirAsaH sphuTo bhAShye | jaiminimatavirodhaparihArastu kathamityata Aha- jaiminyuktamiti ||
j~nAnasheShasya karmaNa eva svargAdisAdhanatvaM mAnuShaj~nAniviShayam.h | na kevalaM jaiminyuktaM kintu svargAdayaH karmaNaiva nAnyenetyapare viduH | "adR^iShTameva j~nAnena dR^iShTaM naivopalabhyate | iti kechidvidaH prAhuH' ityAdinoktAstadvisheShA jaiminimataikadeshA ye kechana te.api mAnuShANAm.h | kathameteShAM jaiminimataikadeshatvamiti chet.h | svatantrasya j~nAnasya cha svargAdisAdhanatvamityetAvatyaMshe sAmyAditi brUmaH | mAnuShA apyuttamamadhyamAdhamabhedabhinnA iti yathAyogyaM vichitramataviShayA bhavanyeva | 
evaM jaiminimataviShayamuktvA sUtrakAramataviShayaM darshayati- sAmAnyamiti ||
j~nAnaM sakalapuruShArthasAdhanaM bhavatIti sAmAnyameva bhagavatA proktam.h | natu puruShavisheShaniShThaM j~nAnamiti | ataH sAmAnyavisheShaniyatatvAnnaitayormatayorvirodhaH | nanu sAmAnyenApi kvachidvisheShe.avasthAtavyam.h | tadidamapi kvAvatiShThata ityata Aha- devAdInAmiti ||
bhagavanmataM visheShato.apavAdairapoditaM devAdiviShayaM vyavatiShThate | yadyapyayamartho lokata eva siddhaH | yadapavAdaviShayaM parityajya sAmAnyaM vyavatiShThata iti | tathA.api mandaprabodhanAyAchAryairabhihitaH | 
prakArAntareNa matayorviShayabhedaM darshayati- balavaditi ||
atrApi sAmAnyaM bhagavatproktamiti vartate | bhagavatA j~nAnaM sakalapuruShArthasAdhanamiti sAmAnyenoktam.h | jaiminyAdayastu balavatpratibandhakakarmasadbhAve j~nAnasya puruShArthAsAdhanatvamabhipretya na svatantraj~nAnAtsvargAdiprAptirbhavatItyuktavantaH | tatashcha sAmAnyavisheShaviShayatvAnna virodhaH | tathA chApratibaddhaj~nAnaviShayaM bhagavanmataM vyavatiShThate | yathoktam.h | ArabdhasyAnatikramAditi |
nanu nAyaM jaiminyAdimatasya viShayo vaktuM shakyate | balavadvirodhasadbhAve karmaNo.api svargAdisAdhanatvAnupapatteH | maivam.h | nahi yajj~nAnasya pratibandhakaM kamar tatkarmaNo.apItyasti niyamaH | loke.anyathA darshanAt.h | phalapratibandhakakarmasadbhAve kathamiti chet.h | tadA svargAdisAdhanaM karmaiva notpadyate | utpannaM vA pratibaddhaM tiShThatIti ko virodhaH | nahi balavadvirodhisadbhAve sarvatraiva jaiminyAdyuktiriShyata ityuktam.h | iyaM cha vyavasthA pUrvavyavasthayopaskatarvyA | anyathA virodhApatteriti |
|| iti puruShArthAdhikaraNam.h ||
|| atha kAmachArAdhikaraNam.h || 
|| OM stutaye.anumativarA OM || atrAdhikaraNe j~nAninaH sadasatpravR^ittibhyAM visheShasadbhAvaH samarthyate | tathA chAj~nAnisAmAnyasamarthanArthasyAsya na j~nAnasAmarthyapratipAdanArthe.asminpAde.antarbhAvaH sambhavatItyato.adhikaraNasya tAtparyamAha- vikarmeti || 
yadyapyatra mukhato j~nAninAM sadasatpravR^ittibhyAM visheShasadbhAvaH pratipAdyate | tathA.api samyagdR^iShTimatAM kvachidapi vikarmalepo vakShyamANarUpo naivAstItyasyArthasya phalato lAbhAdyukto.asyAntarbhAvaH | na hyaj~nAninAM vikarmalepAbhAvo.astIti bhAvaH | yathoktam.h "kAmachAreNa chaike' iti | vikarmalepAbhAve kathamasatpravR^ittyA visheShasadbhAvo.aN^gIkriyata iti chet.h | AnandAdiguNahAnovirkarmakarturvisheShasya svIkArAt.h | alepasta tato.anya iti vakShyate | 
kiM sarveShAmapi j~nAninAM vikarmasambhavo guNahAnishchAstItyapekShAyAmAha- guNahAnishcheti || 
brahmaNastu sarvathA vikarma nAsti | "na bhAratI me.aN^ga mR^iShopalakShyate' ityAdivachanAt.h | avikarmato guNahAnishcha naivAsti | hiraNyagabharetaradevAnAmapi prAyo vikarmaguNahAnI na staH | IShadvikamartannimittA guNahAnishchAstItyarthaH |
yadi devAnAM vikarma sambhavati tena chAnandAdiguNahAniH syAttadA.ayamasmAdetAvatA nyUno.asmAdetAvatA.adhiko.anena samAna iti shAstrIyaniyamo bhajyeta | tathAcha shAstrasyAprAmANyaM syAt.h | nacha tadaiva pratiyogiparamparA vikR^itiH pramANavatItyata Aha- klR^iptasyeti ||
hAnirneti vartate | yasyA devasya yAvad.h guNatvaM klR^iptaM tasya tu kathaJNchana kenApi vikarmaNA hAnirna bhavatItyarthaH | 
tarhi devanAM vikarmaNeShad.hguNahAnirbhavatItyasya ko.athar ityata Aha- prApteti ||
prAptashabdena prasaktamuchyate | devAnAmalpena vikarmaNA na kiJNchiddhIyate | kvApi prAptena mahatA tu vikarmaNA prAptasyaiva guNasya hrAso 
bhavet.h | svayogyaparipUrtaye yAvatsAdhanamanuShTheyaM tato.atiriktena sAdhanenAnuShThitena yadAnandAdikaM prasaktaM tasyAbhAvo bhavet.h | 
yadi svayogyaparipUrtyarthaM sAdhanAtiriktamapi sAdhanaM devairanuShThIyate tadA tAratamyaniyamo bhajyeta | yo hi devo.aratiriktasAdhanamanuShThAya na mahadvikarma karoti tasyotpattavyameva tena guNena | IshvarArAdhanasya vaiphalyAnupapatteH | nacha tadaivAnyeShAM vikriyAyAM pramANamasti | tatashcha shAstrasyAprAmANyamityata Aha- tathA.apIti ||
yadyapi devaiH svayogyaparipUrtyatharM sAdhanAtiriktamapi sAdhanamanuShThIyate | tathA.api teShAM tadvighAtakaM tadvikarma mahatklR^iptaM niyatameva | "svAdhikArAdhiko yatnaH kathaJNchinnopapadyate | kathaJNchidadhike yatne doShaH kashchitsamApatet.h' iti vachanAt.h | 
"klR^iptasya tu kathaJNchana' "tathA.api tatklR^iptameva' ityuktam.h | dvayasyApi sAdhyamAha- tasmAditi ||
klaptahAyabhAvAdadhikAnuShThAne vikarmapattiniyamAchcha | shrautatAratamyaniyamabhaN^go nAstItyarthaH | 
uktArthamudAharati- chandreti ||
chashabdo yathetyarthe | evashabdasya prAptahAnirevetyanvayaH | 
devAnAM vikarmaNA prasaktahAnireva bhavati na tu klR^iptahAnirityuktam.h | tadatiriktAnAM tu kathamityapekShAyAmAha- hrAso.apIti || 
klR^iptasyApItyaperarthaH | AnandasyetyupalakShaNam.h | hrAso nAmAnabhivyaktiH | sA cheshvarechChAdhInA | prakR^ityAdyAvaraNAnAmapAstatvAt.h | vikarmasvapyadhikaM nirdhArayannAha- visheSheNeti || svottamaviShayAparAdhAdvisheSheNAnandahrAso bhavati | 
|| OM kAmachAreNa chaike OM || syAdetat.h | atrAdhikaraNe kAmachAreNa chaika iti sUtreNa j~nAnottarakAlaM kR^itena vikarmaNA j~nAnino lepAbhAvo.abhidhIyate | tathopamardaM cheti sUtreNa j~nAnAtpUrveShAM karmaNAM j~nAnena vinAshaH | etadubhayaM chaturthe.adhyAye tadadhigama uttarapUrvAghayorashleShavinAshAviti sUtreNochyate | tatkathaM cha punaruktidoSha ityatastAvatkAmachAreNa chaika ityasya punaruktidoShaM pariharati- j~nAnottarasyeti ||
chaturthe.adhyAye uttarAghasyAshleSha ityanena j~nAnottarasya pApasyAlepastatphalanarAkAdiprAptyabhAva uchyate | viShayAntaramAha- ashuchitvAdikaM cheti ||
asya j~nAninarastatphalaM j~nAnottarapApaphalamashuchitvAsambhAShyatvAdikaM na bhavediti chottarAghasyAshleSha ityanenochyate | tataH kimityata Aha- atreti ||
atra tR^itIye.adhyAye kAmachAreNa chaika ityanena j~nAnaphalasya mukterniyatatA | j~nAninA kR^itAni pApAni j~nAnaphalaM mokShaM na vihantumalabhityeSho.artha uchyate | ato na punaruktidoSha iti | 
|| OM upamardaM cha OM || dvitIyAM punaruktiM parihartumupamardaM chetyasya pratipAdyamAha- prArabdheti ||
chaturthe.adhyAyo pUrvArdhasya svarUpavinAshaH kathyate | anArabdhakArye eveti vachanAt.h | iha tR^itIye.adhyAye tUpamardaM cheti sUtreNa prArabdhakarmajasya phalasyaiva saMvidopamardaH proktaH | natu prArabdhasyAprArabdhasya vA karmaNo nAsha iti na punaruktidoShaH | nanvatra prArabdhakarmaNa ityeva kasmAnnoktaM kiM tajjanitaphalagrahaNena | naivaMya shaN^kayam.h | "bhogena tvitare' iti prArabdhasya karmaNo bhogavinAshyatvokteH | saMvidvinAshyatvAN^gIkAre tadvirodhAt.h | IShadvinAshastu phaladvAreNaiva | karmaNAM nirbhAgatvAt.h | nanu cha phalopamarde karmopamarda evokto.arthataH syAt.h | tathAcha bhogeneti sUtravirodhastadavastha ityata uktaM kiJNchid.h bhuktasyeti | na sarvasya prArabdhakarmaphalasyopamardaH saMvidochyate | kinnAma kiJNchid.hbhuktasyAto na sUtravirodhaH | karmANi j~nAninaM na tAvatsvaphalaM bhojayanti yAvadaj~nAninamiti bhAvaH | yathoktam.h | "na vai jano jAtu kathaJNchanAvrajenmukundasevyanyavadaN^ga saMsR^itim.h' iti | nanu "avashyamanubhoktavyaM kR^itaM karma shubhAshubham.h' iti | prArabdhakarmaphalopabhogasyAparihAyartvasmaraNAtkathametadityata uktam.h anivartyasya prAptasyApIti | aparihAryatayA prasaktasyApItyarthaH | anivartyatayA prasaktasyApItyarthaH | anivartyasyApItyetAvatyeva vaktavye prAptasyetyanena virodhaparihAraM sUchayati | atra dR^iShTAntamAha- viSheti ||
yathA viShabhakShaNAnmR^ittiranivartyatayA prasaktaiva na punarativartyaiva | viShaharamantrauShadhAdinA nivR^itterdarshanAt.h | tathA prArabdhakarmaphalabhogo.apyanivartyatayA prasakta eva na tvanivartya eva | j~nAnAdinA nivR^itterupapAdayiShyamANatvAt.h | tathAcha viShabhakShaNAnmaraNamavashyaM bhAvIti vachanavadavashyamanubhoktavyamiti vachanasyApyartho.avagantavyaH | utsargataH prArabdhakarmaphalAni bhoktavyAnyeva | apavAdena tUpamR^idyanta iti |
kiM sarveShAM j~nAninAM prArabdhakarmaphalopamarda ekavidha evota nAnAvidha ityapekShAyAmAha- devAdInAmiti ||
yeShAmadhikaM j~nAnaM teShAmadhika ityAdi | etena "nAvisheShAt.h' iti madhye paThitasya sUtrasya pUrvatrottaratra chopayoga ityuktaM bhavati | 
prArabdhakarmaNAM bhogena vinA na kShayaH | kintu brahmaj~nAnena phalahrAso bhavatItyuktam.h | tatraike manyante | achintyo hi brahmaj~nAnasya mahimA | atastatsAmarthyAdaprArabdhAnIva prArabdhAnyapi karmANyabhuktaphalAni kShIyante | nAbhuktaM kShIyate kamaretyAdivAkyAni tvaj~nAniviShayANi | tatashcha j~nAnAgniH sarvakamarANIti sarvashabdo.ayapIDitaH syAditi | anye tu parameshvarechChopodbalitAni prArabdhAni bhojayantyeva sarvaM svaphalam.h | na kashchidapi phalahrAso.astIti | 
tatrAdyaM mataM tAvadapAkaroti- sarvAtmaneti ||
brahmadarshino.api prArabdhasya karmaNaH sarvAtmanA tvabhogo na syAdeva | vinA bhogena brahmaj~nAnAdeva prArabdhAnyapi karmANi kShIyanta iti matamanupapannamityarthaH | tathA sati brahmavidAM saMsArAvasthAnaM na syAt.h | nirbIjatvAt.h | lokAnugrahArthameva vigrahAMste bibhratIti chenna | shApAdinimittAnAmApAdAmapItihAsapurANeShu bahulamupalambhAt.h | tasya tAvadeva chiramityAdishrutyA chAvagamyate karmAvasthAnamiti hishabdArthaH | dvitIyaM matamapAkartumAha- phaleti ||
prArabdhasya kamarNa iti vartate | OMmityachchAryAntarimamAtmAnamabhipashyopamR^idya puNyaM cha pApaM cha kAmamAcharanto brahmAnuvrajanti' ityAgamAditi bhAvaH | yastvAgamaprArabdhaviShayaM vyAkhyAya prArabdhakarmaphalasyeShadapi hrAso nAstIti brUyAntaM pratyAha- sarvAtmaneti ||
IShadapItyarthaH | brahmahatyAdikarmavipAkakShayarogAdinivR^ittyarthAH prAyashchittavidhayo.atra kAmyavidhayo vivakShitAH | 
ayamatrottarakramaH | "brahmahA kShayarogI syAt.h' iti smaraNAtkShayAdikaM tAvadbrahmahatyAdeH phalam.h | tata utpAditakShayAdikaM brahmahatyAdiprArabdhameva | tasya cha prArabdhakarmaphalasya kShayAdeH prAyashchittakaraNe nivR^ittirdR^ishyate | tatkathaM prArabdhakarmakaphalasya sarvathA.apyanupamardaH | 
atha manyeta | prAyashchittaM na kShayanivR^ittihetuH kintu bhoganimittakarmakShaya eveti | tadA prAyashchittaviShayo vyarthAH syuH | gR^ihadAheShyayAdivatprAyashchittAnAM naimittikatvaM bhaviShyatIti chenna | kShayAdisaMyogena vidhIyamAnAnAmeShAM tadvighAtaphalasambhave phalAntarakalpanAnupapatteH | kiJNchAtra niyatapashchAdbhAvitvamasamAhitameva | tadidamuktaM kAmyeti | tathA.api brahmaj~nAnaM na tadarthaM vihitamiti chenna | phalashrayaNenaiva vidhikalpanAt.h |
anenaiva nyAyena prAyashchittAnAM kamarkShayahetutvAbhAvo.api nirastaH | tathA sati prAyashchittavidhInAM vaiyarthyApatteH | naimittikatvapakShasya cha dR^iShTAdR^iShTahAnopAdAnaprasaN^gena nirastatvAt.h | 
atha karmaNo dvayI shaktiH | ekA tAvatphalajananI aparA tvasaMvyavahAryatvahetuH | prAyashchittairdvitIyA.apAkriyata iti chet.h | evaM tarhi karmavipAkaprAyashchittAnAmapIyameva gatiriti kathaM nopamardaH | kiJNcha na sarvo rogaH sarvaM cha duritamasaMvyavahAryatAheturiti tatra prAyashchittavaiyarthyameva syAt.h | api cha kShayakuShThAdyupahato.api na prAyashchittAcharaNamAtreNa saMvyavahAryaH | kintu kShayAdyapagama eveti tatkAraNatvameva prAyashchittAnAmaN^gIkAryam.h | maraNAntikaprAyashchittAnAmAnarthakyaM cha syAt.h | shrAddhAdivyavahArasiddhayarthaM taditi chenna | parivrAjakAnAM tadabhAvApAtAdityalam.h | 
upasaMharati- ityukteti ||
itishabdastasmAdityarthe | prArabdhakarmaNAM bhogAdeva kShayastathA.api phalahrAso.api vidyata ityuktaniyamo bhavedupapanna iti sheShaH | Joshi-27









evamutpannanirdoShaH' ityAdinoktArthe smR^itisammatimAha- evamAdIti ||
Adipadenaitadupayuktamanyat.h | bhAShyAdAvudAhR^itaivarchanairapItyaperarthaH | yadvaivamAdItyetadadhikaraNaprameyaM tadupayuktaM cha gR^ihyate | apipadena prathamAdhikaraNaprameyasya samuchchayaH | athavA.adhikaraNaprameyasya samuchchayaH | athavA.adhikaraNadvayAthar evamAdItyanena gR^ihItaH | dvitIyAdyadhikaraNArthagrahaNAyApishabdaH | puruShArthAdhikaraNe stutyadhikaraNe cha j~nAnaphalasya tAratamyamabhihitam.h | tatsaMsArikaphalasya na vipratipannamiti muktigatasya sAdhayitumuttaro granthaH | ye mokShe bhedameva nAN^gIkuvarte ye chAN^gIkR^ityApi bhedamAnandAdikaM nAbhyupayanti na tAnprati tAratamyasAdhanasyAvakAshaH | kintu bhedAdisAdhanameva katarvyam.h | kariShyate cha chaturthe.adhyAye | ye punarbhedamAnandAdikaM chAN^gIkR^ityApi tAratamyaM na manyante tAnpratyaya prayatnaH kriyate | yAvadadhikAramityadhikaraNArthasyaivAyaM prapaJNcha iti na doShaH | 
tatra tAvachChatyA muktAvAnandatAratamyamupapAdayati- tAratamyamiti ||
brahmAdInAM j~nAnaphale muktigAmityAnande yadi yadi tAratamya no bhavettarhi kathaM "sa yo havai manuShyANAM rAddha' ityAdikA vAjasaneyinAM saiShA.a.anandasya mImAMsA bhavati' ityAdikA taittirIyANAM cha shrutisteShAM brahmAdInAmAnandasya tAratamyaM brUyAt.h | sarve.apyuttarottaraM shataguNanandA ityanabhidhAya pR^ithakpR^ithageva bravIti | tena tatra tAtparyasadbhAvashchAvagamyate | brahmAdInAmAnandasya yashcha shrutirbravIti muktAnAM tu tatsAdhyata iti kiM kena saN^gatamityata uktamavR^ijina iti | yashcha shrotriyo.avR^ijino.akAmahata ityAdyA | shrotriyasya chAkAmahatasyeti dvitIyA | yadyapi shrotriyatvamapi muktij~nApakamityanyatroktam.h | tathA.api bahusaMvidhAnasAdhyaM taditi na saN^kItirtam.h muktiM cha nigadya teShAM muktAnAmAnandatAratamyaM cha bravIti | chashabdau mithaH samuchchaye | taittirIyashrutirapyatropalakShitetyuttaratra j~nAsyate | 
shrutidvayoktamAnandatAratamyaM saMsAraviShayameva na muktiviShayamityAshaN^kaya pariharati- saMsAra iti ||
etachChatyuktaM tAratamyaM saMsAra ityevokte siddhAntino nAniShyam.h | muktAmuktaviShayatAyA vakShyamANatvAt.h | ata evetyuktaM tasyaiva vivaraNaM na mukhyata iti | saptamyarthe tasiH | etattAratamyaM saMsAra eva na tu mukhye puruShArthe mokShe iti chedityarthaH | tarhyakAmahatashabdArtho.akAmahatatvamavR^ijinatvaM cha no bhavet.h | yuktamiti sheShaH | tathAhi | yashcha shrotriyo.avR^ijino.akAmahata iti shrotriyasya chAkAmahatasyeti choktAkAmahatatvAdikaM kiM prakR^itAnAM saMsAriNAmeva visheShaNamuta saMsAryantarasamuchchayArtham.h | nAdyaH | yataH sambhave vyabhichAre cha visheShaNamarthavat.h | nacha brahmAdayaH kechidashrotriyatvAdiguNAH santi | yena vyabhichAranivAraNArthametatsyAt.h | nApi saMsAriShvakAmahatatvAdikaM sambhavati | ata eva dvitIyo.api parAstaH | 
nanu saMsAriShvapyakAmahatatvAdikaM kathaJNchitsambhavati | satyam.h | mukhyato na sambhavatIti brUmaH | nacha vinA bAdhakenAmukhyAN^gIkAro yuktaH | etenAvR^ijino.akAmahata iti muktiM nigadyetyetadvivR^itaM bhavati | kathamakAmahatatvAdeH saMsAriShvasambhava ityato.akAmahatatvasya tAvadupapAdayati- kAmasyeti ||
yatra loke kAmasyechChAyAH kAmA viShayA AptAH paryAptAstatra mAmamR^itaM muktaM api kurviti vAyuM prati prArthanam.h | yadyasmAditi shrutirityAptakAmatvaM mukterlakShaNatvenAha | visheShaNasyetaravyAvR^ittyarthatvAt.h | niravakAshatvAdinA balIyasAH shruteranyathayitumashakyatvAt.h | tasmAtkAmAhatirakAmahatatvaM muktAdanyatra kutaH sambhavet.h | AptakAmatvasya muktalakShaNatvena shrutyuktatve tadevaM saMsAriShvasambhavi syAt.h | akAmahatatvaM tu kathamasambhavItyata Aha- prApteti ||
sA kAmahatiH | akAmahatatvasyAptakAmatvaM hetuH | nacha nimittAbhAve naimittikasya sambhavo.asti | tatra nimittaM chAptakAmatvaM saMsAriShu na sambhavatItyuktam.h | tato naimittikamakAmahatatvamapi tatrAsambhavIti |
AptakAmatvasyAkAmahatatvaM prati nimittatvaM vivR^iNoti- aprayatneneti ||
sA.akAmahateti sambandhaH | yA.akAmahatashabdAtpratIyate setyarthaH | anyathA.aprayatnena kAmAnAmavAptyabhAve kuta eva kAraNAtsA.akAshamahatayA bhavenna kuto.apItyanvayavyatirekAvuktau | etaduktaM bhavati | kAmenopadravo hi kAmahatatA tadabhAvashchAkAmahatatA | kAmanimittopadravAbhAvashchAnAyAsena tattadviShayaprAptAveva bhavati nAnyathetyanubhavasiddham.h | ataH prAptakAmatvAkAmahatatvayornimittanaimittikabhAvo yukta eveti |
nAyamasti niyamaH, yadAptakAmasyaiva, kAmanimittopadravAbhAvo nAnyatheti | kAmabhAve.api tannimittopadravAbhAvasambhavAditi chet.h | kimanenoktasya vyabhichAramAtraM chodyate kiM vA prakR^iteShu saMsAriShvapyAptakAmatvAbhAve.apyakAmatvenAkAmahatatA sambhavatItyAshAsyate | nAdyaH | vakShyamANanyAyena visheShaNaprakShepAt.h | na dvitIyaH | brahmAdayo na kAmarahitA 
asuptAmUDhachetanatvAddevadattavadityanumAnavirodhAdityAshayavAnanumAnasya vyAptimupapAdayati- chetanasyeti ||
ghaTAdau vyabhichAraparihArAya chetanasyetyuktam.h | suptamugdhayostatparihArAyAsuptasyeti | amugdhasyetyapi draShyavyam.h | nanu suptau mohe cha na chetayata eva | atashchetanasyetyanenaiva tadvayavachChedasiddhervyarthaM visheShaNamiti | maivam.h | chetanashabdenAtmatvamAtrasya vivakShitatvAt.h | chaitanyayoge hi vivakShite kAmAbhAvAN^gIkArasAhasAdabibhyatparashchaitanyAbhAvamapi brahmAdInAmaN^gIkuryAdityasiddhiH syAt.h | tadidamuktaM tushabdena | kutretyAkShepe | hishabdo yasmAdvayApti siddheti sheShaH | nopAdeyameva vA hetAvasuptatvAdivisheShaNam.h | nacha tathA sati vyabhichArApAtaH | suptyAdAvapyAtmanaH kAmasadbhAvAt.h | nachaivaM sati yatra supto na kaJNchana kAmaM kAmayata ityAdishrutyA.anupalambhena cha virodhaH | vidyamAnAnAmapi kAmAnAM tadAnImavyaktatvena shrautAbhAvavyavahArasyAnupalambhasya chopapatteH | 
vyaktakAmAbhiprAyeNa prAgvisheShaNamupAttamityAshayavAnAha- avyaktireveti ||
nAsho.abhAvaH | suptaM suptiH | napuMsake bhAve ktaH | 
syAdetat.h | suptyAdau kAmasadbhAve siddhe yuktamavyaktikalpanam.h | sa eva tu kutaH siddha ityata Aha- yatkAma iti ||
moho.atrApi grAhyaH | vyAharatItyataH paraM yatastasmAdityadhyAhAryam.h | yadbhojanAdikaM kAmayamAno devadattaH svApAdikamApnotyutthApitaH punastadeva kadAchidvayAharatIti tAvadanubhavasiddham.h | tasmAdvayAharaNavisheShAchcha tasya tadA tatra kAmo.astItyanumIyate | sa cha na tAvadutthAnAnantaramutpannaH | tadA devadattasyAvAshatvAt.h | vastudarshane.anumAnAdineShyasAdhanatAj~nAne cha sati khalu kAmodayaH syAt.h | nachAvashasyaiShA kAmasAmagrI kalpayituM shakyate tataH prAktana eva kAmaH suptyAdau sannataro(vyakto).anuvartamAnaH punaH sahakArilAbhakrameNa vyajyata ityevAN^gIkAryam.h | tathAchAha pataJNjaliH | avidyAkShetratvamuttareShAM prasuptatanuvichChinnodArANAmiti | yata evaM tasmAtkutaH suptyAdAvAtmano.akAmatA syAt.h | 
nanvayaM kevalo vishiShyo vA chetanatvaheturmukteShvanaikAntikaH | teShAM kAmAbhAvAdityata Aha- sarveti ||
anena "so.ashnute sarvAnkAmAnsaha brahmaNA vipashchitA' iti shrutimupAdatte | paryetItyanena "sa tatra paryeti jakShankrIDan.hramamANaH' iti | jakShanniti vaidikatvAtsAdhuH | kAmAnnItyanena "imAllokAnkAmAnnI kAmarUpyamanusaJNcharan.h | etatsAma gAyannAste' iti | Adipadena "sa ekadhA bhavatItyAdeH saN^grahaH | balAtkAmasadbhAvAvagateriti sheShaH | yadyepyetAH shrutayo na sAkShAnmuktasya kAmasadbhAvamAchakShate | tathA.api sAmarthyAttaM gamayantyeva | tadidamuktaM shrutibalAditi | tachcha sAmarthyamavyabhicharitameva na tu sambhAvanAmAtramiti sachChabdenAha | tathAhi | kAmakarmatvAddhi viShayAH kAmAH | karmaNi ghaJNo vidhAnAt.h | tayA cha so.ashnute sarvAnkAmAnityatra sannidhestatkAmakarmabhUtAnviShayAnashnuta ityuktaM syAt.h | niShkAmasya shilAsamasya kAmAvAptiH kIdR^ishI syAt.h | paryaTanAdikaM cha kAmakAryaM na vinAna kAmena sambhavati | strIbhirniShkAmasya smaraNamatyantAsambhAvitam.h | annAdInAM cha kAmatvaM kAmyatayaiveti pUrvavatkAmAvagatiH | yadyapi sa yadi pitR^ilokakAmo bhavatItyAdyA vispaShyAH shrutayo.atra santi tathA.api shiShyairnyAyamanusandadhAnairbhAvyamityetAsAmudAharaNam.h | muktasyAkAmatvAbhAvAnnAnaikAntyaM hetoriti |
nanu muktAnAM kAmAbhAve.api "yadA sarve pramuchyante kAmA ye.asya hR^idi shritAH | atha martyo.amR^ito bhavatyatra brahma samashnute' ityAdyA shrutirasti | tatkathaM kAmavattvanishchaya ityata Aha- kAmA ye.asyeti ||
iti shrutirityanvayaH | antaHkaraNasthAnAmeveti cha | natu sarvathA.apItyevArthaH | hishabdo yasmAdityarthe | tasmAdakAmaH syAtkathaM mukta iti sambandhaH | kutaH shruterarthasaN^kochaH kriyata ityata Aha- hR^idItyeveti ||
nachedeShA shrutiruktarItyA vyAkhyAyeta | sarvathA.api kAmAbhAvapareti vyAkhyAyeteti yAvat.h | tadA hR^idi shritA iti kAmAnAM visheShaNaM vyarthameva syAt.h | vyAvartyAbhAvAt.h | ato visheShaNaM prayuJNjAnA shrutirantaHkaraNapariNatInAM kAmAnAmeva muktAvabhAvo.antaHkaraNasyaivAbhAvAnna tu sarveShAM svarUpabhUtAnAM kAmAnAmavasthAnAdityetamarthaM gamayatIti |
bhavedetat.h | yadIdaM visheShaNaM syAt.h | nachaivam.h | vyAvartyAbhAvAt.h | etatsavarM mana eveti shrutyA sarveShAmapi kAmAnAM manaHpariNAma(va)tvameva na tvAtmadharmaH kAmo.astItyavagamAt.h | ato hR^idi shritA ityetatsvarUpakathanamAtramityAshayenAshaN^kaya niShedhati- hR^idyeveti ||
antaHkaraNa eva | teShAM kAmAnAm.h | bhAsate shobhate | kuto na bhAsata ityata Aha- muktanAmiti ||
antaHkaraNavidhurANAmapItyarthaH | yadyasmAttasmAnna shobhata iti sambandhaH | shrutiH pUrvodAhR^itA | nanvetadayuktam.h | prAgudAhR^itashruteH 
pratipakShatayodbhAvitAyA asyAH shrutestathaiva bAdhasyochyamAnatvAt.h | maivam.h | prAgudAhR^itashruteH prabalatvena bAdhakatvopapatteH | tathAhi | kAmashrutistAvanniravakAshA | tadabhAvashrutistUktarItyA sAvakAshA | visheShaNasvarUpakathanatvasandehe.api na niravakAshatvam.h | etatsarvaM mana evetyapi sAvakAshashrutiriti sAN^khayAdhikaraNe.abhihitam.h | kiJNcha kAmashrutiH sarvAsvapi shAkhAsvasti | tathaivodAhR^itatvAt.h | tadabhAvashrutistu kvachideveti kathaM na bAdhyabAdhakabhAvaH | tadidamuktaM pR^ithak.hshAkhAsviti |
kAmasya yatretyAdinoktamarthamupasaMharati- ata iti ||
kAmanimittopadravAbhAvasyAkAmahatatvasyAkAmatvAptakAmatvAbhyAmevopapatterakAmatvasya chetanamAtre.asambhavAdAptakAmatvasya cha muktalakShaNatvena tatraiva sambhavAdamukteShvasambhavAdityarthaH | muktAnAmeva dharma iti siddhamiti sheShaH | 
satyam.h | mukhyayA vR^ittyA.akAmahatatvaM mukteShveva sambhavati | tathA.api kAmanimittabahutaropadravAbhAvAdbrahmAdiShvapyamukhyaM yujyata eva | ataH saMsAriNa eva shrutipratipAdyAH kinna bhavantIti chet.h | kiM mukhyArthaparigrahe bAdhakasadbhAvAttatparityAgaH kriyate kiMvA vR^ithaiva | nAdyaH | tadabhAvAt.h | bAdhakAbhAsAnAM cha nirAkariShyamANatvAt.h | dvitIyaM dUShayati- mukhyArthasyeti ||
aparIkShakA eva mAyAvAdiprabhR^itayo vinA bAdhakena mukhyArthaM tyajanti | vAchyArthaparameshvaraparityAgena nirguNalakShaNAN^gIkArAt.h | natu nyAyavida iti | 
evamakAmahatatvasyAmukteShvasambhavamabhidhAyAvR^ijinatvasyApyabhidhAsyannavR^ijinatvaM tAvadvayAkhyAti- apApatvamiti ||
ihoditamavR^ijinatvaM tAvadapApatvamaduHkhatvaM cheti yojanA | kuta etadityata Aha- apriyamiti ||
duHkhamapriyamityAdishabdairIryata iti sambandhaH | tatkAraNatvAd.h duHkhakAraNatvAt.h | dadhitrapusaM pratyakSho jvara iti yathA | etena vR^ijinashabdo duHkhe mukhyaH | pApe tAdarthyAttAchChabdyamityuktaM bhavati | ata eva vAshabdaH | nAmArtho vR^ijinanAmArthaH | vR^ijinashabdasya duHkhAdyarthatve.avR^ijinashabdasyAduHkhAdyarthatvaM siddhameveti bhAvaH | 
tataH kiM yadyapApatvAdikamavR^ijinashabdArtha ityata Aha- apApatvaM cheti ||
chashabdo vakShyamANasamuchchayArthaH | asya jIvasya | hishabdaH saMsAritvAditi hetusUchanArthaH | tadyathA iShIkAtUlamityAdishrauterj~nAninaH pApAbhAvAtkathametadityata uktamArabdheti | anArabdhaviShayA shrutiriti bhAvaH | j~nAnino.apyArabdhapApamastyeveti sambandhaH | duHkhaM chAstyeva pApasadbhAvAditi hishabdArthaH | tasmAdavR^ijinatvamapi muktebhyo.anyatrAsambhavIti siddham.h | 
kechidetAM shrutiM anyathA vyAchakShate | yashcha shrotriyo.avR^ijino.akAmahata iti shrotriyasya chAkAmahatasyeti cha vAkyaM na muktasaN^grahArtham.h | kinnAma prakR^itamanuShyagandharvAdiviShayameva | nacha tatrAsambhavaH | shrotriyaJNChandodhIta iti smaraNAchChrotriyashabdasya Chando.adhigatinimittatvAt.h | manuShyagandharvAdInAM cha sarvaj~nakalpatvAtprArabdhapApasadbhAve.api na te tadA pApamAcharantItyavR^ijinA evochyante | viShayavairAgyopetatvAdakAmahatAshcha bhavantIti | nacha vyAvartyAbhAvena vaiyarthyamiti yuktam.h | nahi vayaM shrotriyatvAdikaM visheShaNatvena brUmaH | kintu manuShyebhyo manuShyagandharvANAM shataguNAnandatve.abhihite tatra hetvAkAN^kShAyAmidamuchyate | evaM manuShyagandharvebhyo devagandharvANAM shataguNAnandAbhidhAne kuta ityAkAN^kShAyAM shrotriyatvAdiheturuchyate | evamuttaratrApi | nacha vAchyaM sarveShvapi vidyamAnaM shrotriyatvAdikamAnandAtishaye kathaM hetuH syAditi | manuShyAdapyatishayena manuShyagandharvaH shrotriyo.avR^ijino.akAmahatashcha yataH | evaM pUrvapUrvanirdiShyAdapyatishayenottarottaraH shrotriyatvAdimAn.h yasmAditi vyAkhyAnAditi |
chastvarthaH | tasmAttasmAtpUrvapUrvanirdiShyAdatishayenottarottarasyAkAmatvam.h | upalakShaNametat.h | shrotriyAdikaM cheti vyAkhyAne tvashrutakalpanaM syAt.h | tasmAdityatishayeneti chAshrutasya kalpanIyatvAt.h | anyathA vivakShitArthasyAlAbhAt.h | 
doShAntaramAha- akAmeti ||
shrutAvakAmahata ityukteH pareNa chAkAma iti vyAkhyAtatvAchChatasya hatashabdasya hAnirapi sphuTA.a.apadyate | nahi hatashabdasya kiJNchitprayojanamasti | ataH shrutAshrutatyAgopAdAnaprasaN^gAdayuktamidaM vyAkhyAnamiti | 
apare tu vyAchakShate | yashcho shrotriya iti shrotriyasya cheti cha na muktaviShayaM nApi prakR^itamanuShyagandharvAdiviShayaM kintu puruShAntaraviShayam.h | tathAhi | manuShyebhyo manuShyagandharvANAM shataguNastAvadAnandaH | yashchAparaH shrotriyo.avR^ijino manuShyagandharvapade kAmarahitashcha | tasyApi manuShyebhyaH shataguNo manuShyagandharvasamAna evAnando bhavatItyevaM teShu teShu padeShvakAmasya tattatsamAnAnandatvamatrochyate | nacha vAchyaM viraktAnAM sarvatra kAmAbhAvAtkathamiyaM tAratamyoktiriti | 
tadatiriktapadeShu kAmasadbhAvasya vivakShitatvAt.h | yo yo yAvadAyAsAnmukto.asAvasau tAvadAnandavAnityartho hyatra pratipipAdayiShita iti |
etadapi shrutahAnAshrutakalpanAprasaN^gAdeva nirastam.h | atrApi hatashabdasya prayojanAbhAvena hyAtavyatvAt.h | tasminpada ityasyAnyatra sakAma ityasya cha kalpanIyatvAt.h | 
adhikaM doShamAha- kutrachiditi ||
kutrachidindrAdipadavyatirikte kAminaH puMsaH kvachitkvachidindrAdipade kAmAbhAvAdindrAdisamAnasukhAnubhavo.astIti vyAkhyAne.anubhavavirodhaH syAt.h | rAjyamakAmayamAnasya rAjasamAnasukhAnubhUteranubhavabAdhitatvasya spaShyatvAt.h | vairAgyaprashaMsAto na tattvaM mArgaNIyamiti chenna | niravadhikAnandasvarUpo.ayamAtmA kAmAdyupadravAvaraNAttu tathA na bhAsate | ato yAvadyAvatkAmakShayastAvattAvadAnandotkarSho dR^ishyata ityasyArthasya pradarshanArthamasya prakaraNasyAvatAritatvAt.h | AnandotkarShe(.atra)tu tAtparyaM shataguNatve tu na nirbharaH kArya iti chenna | devapadAkAmAdindrapadAkAmasyAnandavisheShAdarshanAditi |
tarhi kaH shrutyartha ityata Aha- tasmAditi ||
arthAntarapratIternirastatvAt.h | amuktamanuShyAdisukhasambandhitAratamyaM te ye shatamityAdivAkyaiH pR^ithak.h pR^ithaguktvA yashcheti shrotriyasya cheti cha vAkyena muktAnAM manuShyagandharvAdInAM sukhe tAratamyaM shrutiratideshenAheti vyAkhyAnameva peshalam.h |
nanvevaM sati vAkyabhedo doShaH syAt.h | maivam.h | j~nApakasadbhAvAdityAha- tachcheti ||
yashcheti vAkyasya prakR^itAdanyo viShaya ityetachcha chashabdenaiva gamyate | kimutaikavAkyagatAyAmuktAnupapattyetyevArthaH | chashabdo hyayaM samuchchayasya dyotakaH pratIyate | devadatto dhaniko yaj~nadattashcheti tathA | nachaikaviShayatAyAmevaM yujyate | nahi bhavati vasiShTho brahmiShTho.arundhatIpatishcha tatheti prayogaH | visheShaNasamuchchaye chashabdaH kinna syAditi chenna | mukhyArthe bAdhakAbhAvena tyAgAyogAt.h | vachanavyatyayashchaikavAkyatAyAM sphuTa eva | tathAtve khalu te ye shataM karmadevAnAmAnandAH | sa eka AjAna(ja)devAnAmAnando ye shrotriyA avR^ijinA akAmahatAshcheti syAt.h | tathA teta ye shataM mAnuShA AnandAH sa eko manuShyagandharvANAmAnandaH shrotriyANAmakAmahatAnAmiti bhavet.h | 
nanvevaM tarhi kathaM bR^ihadAraNyakavAkyaM bhAShye muktamAtraviShayaM vyAkhyAtam.h | yashcheti visheShaNasamuchchayaparamuktam.h | ayamabhiprAyo bhAShyakArasya | sarvathA vAkyadvayamevedaM bhinnaviShayam.h | ekavAkyatAshraddhAyAmapi muktamAtraviShayamastu | tatrAnupapattInAmalpatvAt.h | nAmuktamAtraviShayam.h anupapattibAhulyAditi |
mAnuShAdihiraNyagarmAntAnAmamuktAnAM muktAnAM chottarottaraM shataguNAnandatvaM shrutidvayamAhetyayuktam.h | mAnuShAnandanirdesho muktaj~nApakAbhAvAt.h | nahi tatrAkAmahatatvAdikamanyadvA kimapi shrUyate ityAshaN^kAM nirAkurvan.h shrutyarthaM vivR^iNoti | rAddha itayAdinA.abhivIkShata ityantena | tatra tAvat.h bR^ihadAraNyake manuShyamuktasya j~nApakaM darshayati- rAddha iti || 
sa yo manuShyANAM rAddhaH samR^iddho bhavatItyupakramavAkye rAddha iti padena mukta eva gR^ihyate nAmuktaH | kayA vR^ittyA.abhidhayaiva na tUpacharyate | yena mukhyArthAnupapattyAdikaM vyutpAdanIyaM syAt.h | katham.h? saMsiddha iti | etaduktaM bhavati | rAdha sAdha saMsiddhAviti paThyate | rAdhadhAtoshcha "gatyarthAkarmakashliShashIN^.hsthA.a.asavasajanaruhajIryatibhyashcha' ityakarmakatvAtkartari ktaH | tato rAddhaH saMsiddha ityuktaM bhavati | saMsiddhishcha muktireva nityatvena duHkhAsambhinnatvena cha samIchInasiddhitvAt.h | netarA, anityatvena duHkhasambhinnatvena chAsamIchInatvAt.h | nacha mukhye sambhavatyamukhyArtho.aN^gIkartuM shakyata iti | evaM samR^iddhashabdo.api muktasyaiva vAchakaH | muktiM vinA samyagR^iddherabhAvAt.h | anyeShAmadhipatirityAdikaM tu muktAmuktasAdhAraNam.h | yathA  cha mukte sambhavati tathoktaM bhAShye |
idAnIM taittirIyashrutau muktamanuShyaj~nApakaM darshayanyuvA syAdityAdIni padAni vyAchaShye- sAdhuneti ||
nirdoSho hi sAdhurityuchyate | nacha viShNoritaro nirdoSho.asti | ataH sAdhunA viShNunetyuktam.h | tR^itIyAnte sAdhushabda upapade yu mishraNa ityasamAt.h "anyebhyo.api dR^ishyante' iti kvanippratyaye kR^ite sAdhuyuveti bhavati | yadvA yujir.h | yoga ityasyedaM rUpam.h | dR^ishigrahaNasAmarthyAddhAtorantalopaH | tathAcha bhagavatsAmIpyalakShaNamokShavAnityuktaM bhavati | yuvashabdAdapyatishayena sAdhuyuvashabdo muktasya j~nApaka iti kramamatilaN^ghayAdau vyAkhyAtaH | yadyapi yuvashabdo yauvananimittastathA.api mukhyAmukhyayormukhye sampratyaya iti nityayauvanamaN^gIkAryam.h | tachchaitasya manuShyasya muktasyaiva yujyate na saMsAriNa iti hetoryuvA cha sa mukta eva | adhyAyakashabdo yadyapyAN^adhipUrvAdiN^adhyayana ityasmAt.h Nvuli pratyaye sati niShpannaH samyagadhyayanasya kartAramAha | tathA.apyatra 
puruShArthaprasaN^gAdadhyayanasyApuruShArthatvAdadhyayanaphalaprApterlakShako varNanIyaH | adhyayanasya phalaM cha tena muktenaivAptam.h | muktereva tatphalatvAt.h | tena kAraNena mukta evAdhyApaka IritaH | A samyak.h samantAchcha shamasyetyAshaH | atishayenAsha AshiShThaH | samyaktvAdi cha hrAsAbhAvAdikameva | tato nirhrAsasya yogyatAnusAreNa pUrNasyAnandasya samprAptyA kAraNena mukta evAshiShTha iti cha gIyate | avikAro hi dR^iDho nAma | atishayena dR^iDho dR^iDhiShThaH | ChAndasatvAt.h "ra R^ito halAderlaghoH' ityetanna bhavati | mukta eva sthitasyAnanyathAprApteH atishayena nirvikAratvAt.h dR^iDhiShTha iti choditaH | balamasyAstIti balI | atishayena balI baliShThaH | atishayashcha svAbhAvikatvam.h | svabhAvena baliShThashcha kevalaM mukto bhavati | nAmuktaH | ato baliShTha iti sa evochyata iti | 
nanu muktasya "tasyeyaM pR^ithivI sarvA vittasya pUrNA syAt.h' iti vittaparipUrNapR^ithivIpatitvamuchyamAnaM kathaM yujyata ityata Aha- tasyeti ||
pUrvabhAvo.amuktatvaM muktAmuktamanuShyayorvivakShayA hi yuvA syAdityAdikamArabdham.h | tatra yuvA syAdityAdikA muktaM pratipAdyAmuktavivakShayA tasyetyAdivAkyaM pravR^ittamityarthaH | anenaiva nyAyenAnyeShAmadhipatirityAdikamamuktaviShayaM pratipattavyam.h | nanvevaM yuvA syAdityAdermuktAmuktaviShayatA.aN^gIkR^itAvekaviShayatApratItivirodha ityAshaN^kAnirAsAyAmukteti vaktavye pUrvabhAvetyuktam.h | eka eva chetano yuvAdishabdaiH pratipAdyate | tasya chAvasthAbhedena visheShaNAni vyavasthApyate | eka eva chetano yuvAdishabdaiH pratipAdyate | tasya chAvasthAbhedena visheShaNAni vyavasthApyante | tasmAdekaviShayatApratibhAso nAnupapanna iti |
evaM vAjasaneyashrutau "sa yo ha vai manuShyANAmityAdeH sampannatama ityantasya, taittirIyashrutau cha yuvA syAdityAdeH pUrNA syAdityantasya' muktAmuktaparatvavarNanena sa manuShyANAM parama Anando.atha(te)ye shataM manuShyANAmAnandA ityetatsa eko mAnuSha Anandaste ye shataM mAnuShA AnandA ityetachcha muktAmuktaviShayamiti siddhe taittirIyashrutigataM sa eko manuShyagandharvANAmAnandaH shrotriyasya chAkAmahatasyetyetAvadvayAchaShye- sa eka itIti ||
saMsAragataM sukhamuktveti saMsArimanuShyasukhAchChataguNaM saMsAriNo manuShyagandharvasya sukhamuktvetyarthaH | muktAchChataguNAtmatAmiti muktamanuShyasya sukhAnmuktamanuShyagandharvasya shataguNasukhAtmatAM vadatItyarthaH | shrutiriti sheShaH | sa eka iti vAkyena shrotriyasyeti vAkyena | 
anenaiva nyAyena te ye shataM manuShyagandharvANAmAnandA ityAdikaM vyAkhyeyamityAshayavAnAha- saMsAragAditi ||
saMsArimanuShyagandharvAdisukhAdityarthaH | saMsAragatasya devagandharvAdeH shatAdhikaM shataguNAdhikaM sukhamuktveti vartate | muktAnmuktasyeti muktamanuShyagandharvAdisukhAchChataguNaM muktadevagandharvAdeH sukhaM vadatItyarthaH | anena te ye shatamityubhayamekoktyA parAmR^ishya sa eka iti shrotriyasyeti cha yathAyogyaM pR^ithak.h shataguNAnandatvamuchyata ityuktaM bhavati |
anayaiva rItyA sa ekaH pitR^INAmityAdi vAjasaneyashrutivAkyamapi vyAkhyeyam.h | upakrame muktashravaNAdAjAna(ja)devAdau yashcha shrotriya ityAdinA tachChravaNAnmadhye.api yashcha shrotriya ityanuvartanIyam.h | shrutidvayavisaMvAdastu bhagavatpAdairanyatra parihR^ita iti |
shrutidvayavyAkhyAnamupasaMharati- yuktaM syAditi ||
shrutyuktamabhivIkShato.abhivIkShamANasya samyagvichArayato matenaitadeva vyAkhyAnaM yuktaM syAt.h | athavA.abhivIkSho.abhivIkShaNaM samyagvichArastasmAdidameva shrutyuktaM yuktaM syAditi | 
evaM shrutyA muktau tAratamyamupapAdya yuktyA.apyupapAdayati- yuktaM cheti ||
surAdiShu mAnuShAdibhyaH sAdhyAdhikyaM muktigataphalAdhikyaM sAdhanAdhikyAddhetoryuktamanumitaM chetyarthaH | devAdayo mAnuShAdibhyo.adhikamauktaphalabhAjastadapekShayA.adhikatatsAdhanavattvAdityuktaM bhavati |
vipakShe bAdhakAbhAvaMdaprayojako.ayaM heturityata Aha- nAdhikyamiti ||
surAdiShviti vartate | mAnuShAdibhya iti cha | sAdhane sAdhanAdhikye | yadi devAdayo mAnuShAdibhyo.adhikamauktaphalabhAjo na syustadA tadadhikatatsAdhanArthaprayatnavanto na syuH | anadhikaphalAya chAdhikaM prayatnamAtiShThamAnA na prekShAvanto bhaveyuriti vipakShe bAdhakAnnAprayojako hetuH | 
pramArAbhAvAtsvarUpAsiddho.astvityata Aha- yatnashcheti ||
mahAtmanAM mahAphalabhAktvenAnumeyAnAM teShAM devAdInAM mAnuShAdibhyo mahAnyatno.adhikaM mokShasAdhanAnuShThAnaM cha dR^ishyata eva pramANaiH | 
tAnyapi vakShyAma iti bhAvaH | 
vyAptimupapAdayati- yatreti ||
yatra puruShe yadapekShayA sAdhanAdhikyamastyatra tadapekShayA sAdhyAdhikyaM cha niyamena dR^iShTam.h | karShakavANigrAjapuruShAdiShu loke, vede chAgnyAhitAdiShu, yo yadadhikasAdhanavAnasau tadadhikasAdhyavAniti niyamena tattatpramANairupalabdhamevetyarthaH | 
yastvagnyAdhAnAdiphalAnAM tAratamyamajAnAnaH kR^iShyAdisthale cha dhAnyAdau tAratamyaM kAraNAntarAyattaM na kR^iShyAdisAdhanatAratamyAdhInamiti manyamAno dR^iShTAnteShvapi vipratipadyate taM pratyAha- no chediti ||
yadi loke vede cha sAdhanAdhikyAtsAdhyAdhikyaM no bhavet.h | tadA ke.apyaJNjasA yatnaM sAdhanAtishayAnuShThAnaM na kuryuH kintu samameva kuryuH | itarathA prekShAvanto na bhaveyuH | na hyagnyAdhAnena yAvAnsvargo.ashvamedhenApi tAvata eva lAbhe.ashvamedhe kashchitpravarteta | pravartamAno vA.abuddhimAnbhavet.h | dro(NAvA)NavApamAtrakarShaNena yAvAndhAnyalAbhastAvata eva svA(ryAvA)rIvApakarShaNena bhAve na kashchittatra pravarteta | tathAtve cha mandaH syAt.h | dR^iShTaM vR^iShyayAdikamadR^iShTaM dhamarAdikaM cha sAdhanAntarbhUtameveti na vyabhichAraH shaN^kanIyaH |
evaM mAnuShAdayo devAdibhyo.alpamuktiphalabhAjastadapekShayA.alpasAdhanavattvAdyo yadapekShayA.alpasAdhanavAnsa tato.alpaphalavAndR^iShTaH yathA sammataH | devAdayo mAnuShAntA muktau phalatAratamyavantaH sAdhanatAratamyopetatvAdye yatsAdhanatAratamyavantaste tatsAdhyatAratamyavanto yathA sammatAH | brahmAdInAM mAnuShAntAnAM mokShaphalAni tAratamyavanti tAratamyavatsAdhanasAdhyatvAtsammatavadityanumAnAnyapyatra draShyavyAni | anukUlatarkAdikaM cha pUrvavadUhanIyamiti | Joshi-28
yAdetat.h | muktA apyupAsanaM karma chAnutiShThantIti guNopasaMhArapAde samarthitam.h | na chaikaprakArameva teShAmanuShThAnamiti niyAmakamasti | tathAcha teShAmupAsanAditAratamye satyapi tatprayuktaphalatAratamyAbhAvAdayuktAnyeva satarkANyanumAnAni | muktairanuShThitaM sAdhanameva na bhavati sAdhyAbhAvAditi chet.h | amuktai(mumukShubhi)ranuShThitasyApyadhikasya tathAtvopapatteH | anuShThAnaM cha muktavallIlAtmakaM bhaviShyatItyata Aha- kR^ichChreNeti ||
mumukShubhiH kR^ichChreNaiva sAdhanAnAM sAdhanAdanuShThAnAtkAraNAnmuktavanmuktAnAmivalIlayA.anuShThAnaM na bhavati | anena visheShaNaprakShepAdanaikAntyAdi parihR^itam.h | muktAnAM kR^ichChrAbhAvAllIlAvailakShaNyadarshanAdanyathAsiddhirapyapAstA | nahi kR^ichChravatI lIlA bhavatItyuktaM bhavati | kR^ichChreNa mumukShUNAM sAdhanAnuShThAne kiM pramANamityata Aha- udIryata iti || etadAgamenodIryata ityarthaH | 
tadAgamaM paThati- dashakalpamiti ||
kalpo brahmaNo divasaH | pAtrAditvAnnapuMsakam.h | kAlAdhvanoratyantasaMyoga iti dvitIyA | yadvA dashakalpamiti bahuvrIhiH | tapaso visheShaNam.h | 
sahasraM parimANamasyeti sAhasraH saN^ghaH | tadasya parimANamityarthe shatamAnaviMshatikasahasravasanAdaNityaNo vidhAnAt.h | anye.apyatikR^ichChreNa yatnaM kuvarnti kimaihikaphalArthaM netyuchyate brahmavido.apIti | viShayavairAgyamanenopalakShyate | brahmaj~nAnotta(ra)raM sAdhanAnuShThAnena mokShatAratamyasyopari sAdhayiShyamANatvAdatra sAmAnyamAtraM vivakShitam.h | itishabdo vAkyasamAptau | 
anumAnamupasaMharati- etaditi ||
etadakhilaM kR^ichChreNa sAdhanAnuShThAnam.h | visheSho vaichityam.h | saptamyarthe tasiH | kathaM yujyate | tato.anena mokShavisheShaH siddha iti sheShaH |
syAdetat.h | muktau tAratamyAnumAnaM kAlAtyayApadiShyam.h | paramaM sAmyamupaitItyAdishrutiviruddhatvAditi | maivam.h | shruteH shrutismR^itibAdhitatvena bAdhakatvAsambhavAdityAshayavAnmokShatAratamyavAdinIH shrutismR^itIstAvatpaThati- daivIti ||
sampadyogyatA | vimokSho vishiShyamokShaH | nibandho nIchasthAne.andhe tamasi bandhaH | tAdarthye chatutharI | chashabda evArthe | bhagavatA svayamevokta iti sampadyate | anyathA vItyupasargasya vaiyarthyApatteH | 
tameveti munInprati pR^ithorvAkyam.h | taM viShNumeva | AtmavR^ittibhirityasyaiva vivaraNaM manovachaHkAyakAryaiH svakarmabhiriti | amAyinashChadmarahitA niShkAmAH | yathAdhikAraM yogyatAnusAreNAvasitasya nishchitArthasya mokShasya siddhaya iti mokShatAratamyoktiH | amAyina ityuktatvAdarthashabdena mokShasyaivokteH |
akShaNvanto.akShimantaH | ano nuDiti nuT.h | karNavantaH prAptasamastendriyaphalAH | parasparaM sakhAyo muktA | manojaveShu manojavaH 
praj~nAtishayo bahuvachanamAdyarthe j~nAnAdiguNeShu asamAstAratamyopetA babhUvuH |
bhagavatsAmIpye cha tAratamyamuchyate | teShu kechidAdadhnAsa AsyashabdasyA.a.abhAvaH | AsyaM parimANasyetyAdadhnamamR^itaM tadeteShAmasti sthAnamityarshaAdibhyo.ach.h | AsyaparimANe sudhAnidhau viharanta iti dUratvamuchyate | yadvA taratamashabda iva dadhnashabdo.apratyayo.apyasti | tatashcha samyagdadhnA magnA ityarthaH | tve kechidupagatAH kakShaM vanamupakakShAH | ushabda evArthaH | shvetadvIpagatavanakrIDAratA eveti madhyatvamuchyate | AJNjaserasugityasuk.h | tve(eva)eke snAtvAH snAtavyAH | kR^ityarthe "tavaiken.h kenyatvana' iti tvan.h H 
hR^idA iva gambhIrAH parameshvaraM dadR^ishre dadR^ishuH | harayore | anenAtisAmIpyamuchyate | "shrutvA viShNuM karNaphalam.h' ityAdismR^ityA.asya mantrasyaiva vyAkhyAtatvAnnArthAntaraM kalpanIyam.h | 
ityAdIni cheti chashabdena prAgudAhR^itakANvataittirIyashrutI samuchchinoti | vyaktaM niravakAsham.h |
tataH kimityata Aha- tatkeneti ||
tattasmAnniravakAshashrutismR^itibAdhitatvAtkena na kenApi | yadudAhR^itaM vAkyaM tanna tatparamiti bhAvaH | 
tarhi kastasyArtha ityata Aha- duHkhAdIti ||
chashabdo.avadhAraNe paramAnandasAmyasamuchchaye vA | yathoktam.h | "duHkhAbhAvaH parAnando liN^gabhedaH samA matA' iti |
kiJNchanedamanumAnamutprekShitam.h | kintvAgamasiddham.h | tatra kathaM kAlAtItAshaN^ketyAshayenAha- bhaktyAdIti ||
tAratamyena bhaktyAdiguNasadbhAve sati bhaktyAdisAdhanaguNAnAM tAratamyena hetuneti yAvat.h | atulyatvaM mokShaphalasya | na kevalamasmAbhiH kintu bhArate choktam.h | hIti tadvAkyasya prasiddhAnAM sUchayati | yathA sati hi guNe pravadantyatulyatAmiti | sati sAdhau guNaSha bhaktyAdAvatulye sati phalasyApyatulyatAM vadanti hItyarthaH | sAdhanatAratamyaM pramANairdR^ishyata ityuktam.h | kAni tAnItyataH kR^ichChreNAnuShThAnaM pradarshayitumudAhR^itaM tAvadekaM vAkyam.h | anyAnyapi santItyAha- sAdhaneti ||
sAdhakAnAM sAdhanavaichityaM sarvatrApi grantheShu | 
tAni vAkyAni paThati- durj~neyamiti ||
prabhornR^iMsihasya dhyAnachakraM devatAdibhirduj~nareyam.h | kuto ghoraM bhayaN^karaM rUpamasyeti tathoktaH | trailokyaM dhvaMsituM shIlamasyeti | evashabdena na saMj~nAmAtreNa mahAyoginaH kintvarthata evetyAha- tadevoktaM nityamuktairityAdinA ||
sarvadA dhyAnAdyudyogavadbhiH | bhAgo bhAgyamindriyajayAdi | moho mithyAj~nAnam.h | kleshA avidyAyAH | sAdhvasaM vighnAdibhayam.h | na kevalaM sadodyuktAH kintu sa chodyogo mahAnityuchyate mahotsAhairiti | sattvasyaiH sadA sattvaguNaprachuraiH | vyavasAyo nishchayaH | j~nAnashabdena j~neyamupalakShyate | atItAnAgatAni j~nAnAni prabhAvApyayau sR^iShTisaMhArau cha vettuM shIlameShAmiti tathoktAH | prabhAvApyayaj~nAnasya mahAphalatvAtpR^ithaguktiH | martyairdurj~neyamiti kimu vaktavyam.h | dhvaMso manovisharaNam.h | moho.aj~nAnam.h | shrutiH shravaNam.h | atra vaihAyasasaMhitAvAkye devAdibhyo manuShyANAmalpaM sAdhanamiti sphuTaM pratIyate | mAnuShatvApagamAnantaramAdhikaM bhaviShyatIti chenna | mAnuShatvAderanapagamasyAnantarameva vakShyamANatvAt.h | 
kastAmiti shrutiryamavAkyam.h | surAsurANAM sukhaduHkhahetutvAnmadAmadaH | anena yamasyAnyebhyo j~nAnAdhikyamuchyate | brahmaivetyanena brahmaNaH | ata eva madanya iti brahmAdInvineti vyAkhyeyam.h |
muktAnAmiti bhAgavatavAkye muktAnAM sharIrAdyabhimAnarahitAnAM siddhAnAM j~nAninAM koTiShvapi nArAyaNaparAyaNaH prashAntAtmA sudurlabhaH kashchideva | "nArAyaNAyanAH shAntAtmAnastu sarve.apIti' sphuTaM sAdhanatAratamyaM pratIyate | atra visheShaNadvayena vairAgyabhaktI kathyete |
iyaM visR^iShTiriti mantrasyAyamarthaH | iyaM pratyakShAdisiddhA vividhA sR^iShTiryato hiraNyagarbhAdA samantAdbabhUva | yashchAsya prapaJNchasyAdhyakSho.adhipatiH so.api paramAtmAnaM parame vyoman.h vyAmni hR^idayAkAshe yadi vA dadhe yadi vA na tathA veda yadi vA na | aN^geti kasyachitsambuddhiH | itarApekShayA.a.adhikyena dhyAyati jAnAti cha kAtsyarena tu na dhyAyati na jAnAti cheti | vyomanniti saptamyA luk.h  yo asya so aN^geti prakR^ityAntaHpAdamavyapara iti prakR^itibhAvaH | 
yaH svAtmamAyetyAdiShu bhAgavatavachaneShu kaimutyoktyA j~nAnatAratamyamavagamyate | yo bhagavAnsvAtmamAyAyA vibhavaM svarUpamahimno vistaraM svayameva gato j~nAnavAn.h | brahmavAkyamidam.h | yaM harimiha jIveShu | 
tattvaM svarUpam.h | sUtiH kAraNam.h | yasya satkAShThAM samyagdiN^mAtram.h | brahmavAkyamidam.h |
nAhaM parAyuriti shivavachanam.h | yadvirachitaM yasya charitram.h | Isheti bhagavatsambuddhiH | 
ahamiti yamavachanam.h | IhitaM cheShyitam.h | sarvasya prapaJNchasyAdau smR^itaH | AdyatayA pramitaH | ato j~nAnivargAt.h | bhUyo.adhikamatishayenAdhikam.h |
na tvAmiti brahmANaM prati bhagavadvAkyam.h | atra saMsAre | liN^gabhedane liN^gasharIrabhaN^ge jAte sati | siddhaye j~nAnasya | yatatAmapi madhye kechitsiddhA bhavanti | siddhAnAM madhya iti yojyam.h | tattvataH prAchuryeNa | ekaM cha tattvato j~nAtumiti yathA |
(ya)imamiti vyAkhyAturadhyetuH shrotushcha tAratamyamuchyate | vyAkhyAnAdiprAchuryaM cha pratyekaM mokShasAdhanamityanyatroktam.h | 
susUkShmairityAdinA sarveShAM j~nAnatAratamyamuchyate | svato.anyadvishvamapyevaM pashyati | api tu kintu | tarhi bhagavatsamAnA kimiti prashnArthaH | anyato j~nAnavagarAdadhikaM pashyantyapi sarvairvisheShairyuktaM taM naiva pashyati viShNoH svasmAchchAnyadasheSham.h | anyataH sarasvatyAderadhikaM pashyet.h | brahmaNo.apyavasthAbhedena visheSha uchyate natu sarveShviti | tathA sarvagatatvena sarasvatyAdidR^iShTAdhikaguNatvena savargatatvena cheti | chashabdenoktaguNavattvaM samuchchinoti | tarhi muktasya brahmaNo ramAsAmyaM kimiti prashnaH- api tviti || darshanaM kartum.h | anyat.h bhagavataH | yatha brahma ramAdR^iShTAnna pashyati tathA | yAvanto brahmadR^iShTAstAvataH |
tamoguNamAtragatameveti sambandhaH | pashyedityAdeH pratyekaM sambandhaH | anyarUpaM svAdhamarUpam.h | bahusAhasravarSheNeti | bahusahasravarShAnuShThitasAdhanena | kvachitkvachiditi mahattattvapravibhAgAnabhipraiti | yathAyogameva kechana (tu) shvetadvIpapatimeva | tatrApa hR^idyapi |
parimANadarshanavadvisheShadarshane tAratamyaM na vispaShyamuktamata Aha- umeti ||
umAparyantaM tu pashchAtpashchAduktAH pUrvapUrvairdR^iShTebhyo dR^iShTAnAmanantAMshAneva vAsudevasya visheShashanvichakShate | shakrakAmAdayashcheti chastvarthaH | evashabdasyomAdibhirevetyanvayaH | prabuddhebhya iti pUrvavat.h ShaShThayarthe | chakShate pashyanti |
udAhR^itAnAM vachanAnAM prayojanamAha- ityAdIti ||
yathArthata iti || na paramatAnuvAdarUpeNetyarthaH | muktAnAM cha sAdhanAnAM cheti yojanA | sAdhanatAratamyapratipAdanAyodAhR^iteShveve keShuchidvAkyeShu muktAnAM tAratamyaM pratIyate | tadapi prakR^itatvAd.h grAhyamityarthaH |
astu mumukShUNAM sAdhaneShu tAratamyaM mA cha bhUmnokShe tAratamyamityAshaN^kAyAM prAgbAdhakamuktam.h | idAnIM shaN^kaivaiShA nopapadyate dUre dUShaNAbhidhAnamityAha- sAdhyeti ||
sAdhyamavichitraM sAdhanaM vichitramiti sAdhyasAdhanayorvairUpyaM kena bIjena kalpyate shaN^kayate na kenApi | ayamabhisandhiH | pakShe vipakShatvashaN^kA khalu kenachidbIjena syAt.h | nirbIjaM shaN^kamAno na laukiko nApi parIkShaka ityunmatta ivopekShaNIyaH | bIjaM cha vyabhichAradarshanaM vopAdhidasharnaM vA tayoranyatarashaN^kA vA | tatrAdyaM tAvadiha nAsti | tadidamAha- adR^iShTamiti ||
nApi dvitIyam.h | pakShe sAdhyasadbhAvasya shrutyAdisiddhatvena yasya kasyachidAshaN^kayamAnasyAvashyaM sAdhyavyApakatvAbhAvenopAdhitvAsambhavAt.h | pakShe.api tad.hvR^ittau sAdhanavyApakatvAt.h | ata evopAdhishaN^kA.api nirastA | tato vyabhichArashaN^kA.api | udAhR^itavAkyairvyApteruktatvAt.h | ato bIjAbhAvAchChaN^kaivaiShA.anupapanneti |
Ishvaro mumukShubhyo vichitraM phalaM dadAti vichitrasAdhanairArAdhitatvAt.h | vichitrasAdhanAnyapekShya phaladAtR^itvAdityanumAnAntaraM hR^idi nidhAyAnyathAsisiddhinirAsArthaM vipakShe bAdhakamAha- vaiShamyamiti ||
tena sAdhyasAdhanavairUpyeNa | dvitIyashchashabdaH pramANAntarasUchanArthaH | yadIshvaro.anuShThitAlpasAdhanAyAnuShThitamahAsAdhanasamAnaphalaM dadyAt.h | tadA.asau viShamaH prasajyeta | yadi vA.anuShThitamahAsAdhanAyAnuShThitAlpasAdhanasamAnaphalaM dadyAt.h | tadA nirghR^iNaH syAdityarthaH | 
Ishvarasya vaiShamyAdyApattirnAniShyA | duHkhAdyahetutvAdityata Aha- sApekShatvAditi ||
anena "vaiShamyanairghaNye vA sApekShatvAt.h' iti sUtramupAdatte | tau cheti sambandhaH | tau vaiShamyanairghaNyalakShaNau doShau | yaddhi pramANaviruddhamaprAmANikaM vA taduchyate.aniShyamiti | vaiShamyaM(myAdikaM)che(mI)shvarasya sUtrakAreNa vAritatvAtpramANaviruddhamiti kathaM nAniShyam.h | aN^gIkR^itasUtraprAmANyAnpratyayaM yatna iti nAsaN^gatiH | ye tu sUtraprAmANyamanaN^gIkR^ityeshvarasya vaiShamyAdyApatteriShyatvaM manyante | tAnprati vedAprAmANyahetutvena vaiShamyAderdoShatvaM sUchayituM pulliN^ganirdeshaH | anyathA prakaraNAtte vArite ityavakShyat.h | napuMsakaprayoge.api dUShaNe iti shakyate j~nAtumiti chenna | te vaiShamyanairghR^iNye iti nirAkAN^kShatvAt.h | 
prasaN^gasya viparyaye payarvasAnamupapAdayati- tAratamyAditi ||
sAdhanAnAM tAratamyAtsadaiva niyameneshato bhavataH sAdhyasya tAratamyaM parameshvare.avaiShamyAdihetuH syAt.h | ApAdakaviparyayasya khalvApAdyavipayaryaM prati nirvAhakatve bhavetprasaN^gasya viparyayaparyavasAnam.h | niragnikatvaviparyayo hi nirdhUmatvaviparyayaM ghaTayati | asti chaitatprakR^ita iti | 
yadvA kathaM vaiShamyAdi sUtrakAreNa vAritamityataH sApekShatvasya vaiShamyAdyabhAvena saha hetuhetumadbhAvaM vyutpAdayati- tAratamyAditi || pUrvaiva yojanA |
vyarthamidaM sUtrakArasya sAdhanasaMskArapUrvakarmApekShA.aN^gIkAreNa vaiShamyAdinivAraNam.h | phale tatparihAre.api sAdhanAdau parihartumashakyatvAt.h | tathAhi | sAdhanAdau parameshvarasya prayojakatvamasti na vA | neti pakShe parameshvaratvahAniH | Adye nirnimittaM vichitrANi sAdhanAni prayojayataH kathaM na vaiShamyAdItyato.anupapannasya sUtrasya kathaM bAdhakatvamiti | maivam.h | asyAkShepasya sUtrakR^itaiva nirastatvAdityAha- svAtantya iti ||
svAtantyaM prayojakakartR^itvAt.h | vaichityaM sAdhanAdeH | apekShya preraNAditi sheShaH | doSho vaiShamyAdiH | tadvachaH sUtrakR^ito vacho.asti |
nanvevaM savartra sApekShasya hareH svAtantyahAnirdoShaH syAdityata Aha- svatantya iti || ayamapi doSho nAsti | katham.h | pareshituH sAdhanAdau svAtante vidyamAne.api svechChayA.anAdivaichityamapekShya prerakatvamityetadarthapratipAdakaM tadvacho.asti yata iti | kiM tadvacha ityataH krameNa sUtradvayaM paThati- nAnAditvAditi ||
tatrAdyadoShaparihArAya "na karmAvibhAgAditi chennAnAditvAt.h' itrata sUtraM(maneno)upAdatte | dvitIyaparihArAya "upapadyate cha' iti | 
evamanumAnasyAnyathAsiddhiM nirasya bAdhakapratirodhau nirAkaroti- apekShyeti ||
tathAsthitirviShamateshvareNa kriyata iti sAdhyamAneti sheShaH | mayA pramANena | kayA na kayApi | paramaM sAmyamityAderanyathAvyAkh.hyAtatvaditi bhAvaH | anumAnAdervyAptipratipattaye dR^iShTAntamAha- rAjAdAviti ||
prekShAvati rAjAdau sevAnurUpaphaladAnaM vaiparItyakartaryaprekShAvati vaiShamyAdikaM cha dR^ishyata ityarthaH | sAdhyasAdhanavairUpyakalpane bAdhakAntaramAha- tyAga iti ||
sarvatra sAdhyasAdhanaikarUpyasya dR^iShTatvAttadvairUpyasya kvApyadR^iShTatvAtprakR^itavairUpyaM shaN^kamAnasya dR^iShTatyAgo.adR^iShTakalpanA cheti doShau prasajyete | nacha syAtAM tAviti shakyate vaktum.h | prekShAvatA kenApyanaN^gIkR^itatvAdityAha- suduShkaramiti || mAyAvAdino dR^iShTaM prapaJNchasya satyatvAdikaM tyajanti | adR^iShTamanirvAchyAdikaM kalpayanti | ato mAyibhyo.anyenetyuktam.h | asya chottaratropayogaH | anyairakR^itamapi dR^iShTatyAgAdikaM kurvatAM ko doSha ityata Aha- tatkimiti || 
tat.h tarhi | kimiti gUDhAbhiprAyaH prashnaH | atra dR^iShTatyAgAdyanuShThAnaviShaye | anugamyante anusriyante | etaduktaM bhavati | dR^iShTatyAgAdiprasaN^gena mAyAvAdino dUShayatAM punaratra dR^iShTatyAgAdikaM svayaM kurvatAM vyAhatiH syAditi |
sAdhyasAdhanayorvairUpyaM shaN^kamAnasyAniShyAntaramAha- shruteti || uktavidhayA sAdhyasAdhanasArUpyasya shrutatvAdanyathA chAshrutatvAdatra vairUpyAN^gIkAre shrutahAnyashrutagrahAvapi syAtAm.h | mAyinAM liN^ge iti tayorvisheShaNaM prayuJNjAnasyokta evAbhisandhiH | mAyAvAdino hi shrutaM sArvaj~nAdyupetaM brahma parityajyAshrutaM nirguNamupayanti | 
dR^iShTatyAgAdichatuShyayaM kurvatAM bAdhakAntaramAha- taditi ||
tat.h tatra prakR^itadoSheShu | tato dR^iShTatyAgAdeShaH | adhikA bahirbhUtAH | dR^iShTatyAgAdikaM kurvANenAnyadapi pramitaM tyAjyaM syAt.h | adR^iShTakalpanAdikaM cha kurvatA.aprAmANikamanyadapi kalpanIyaM bhavediti(tyarthaH) bhAvaH | 
syAdetat.h | yadi muktAstAratamyopetAH syustadA parasparaM dveShavantaH syuriti pratikUlatarkaparAhataM muktatAratamyAnumAnamityata Aha- nishsheSheti ||
nishsheSheNa gatA apagatA doShA yebhyAste tathoktAH | punaH shravaNAdimatAmiti sheShaH | teShAM harerAparokShyamiti tAnprati harerAparokShya(raparokShatva)mityarthaH | anubandhAdibhya ityatra pratipAdito.ayamartha iti hishabdaH | yasmAdityarthe vA | dveSherShyAdidoShastatastasmAtkuto muktAnAM nApAdayituM shakyata ityarthaH | 
etaduktaM bhavati | ye tAratamyopetAste dveShAdimanto dR^iShTA yathA laukikAH puruShA iti khalvatra vyAptirabhidhAtavyA | nachaivam.h | laukikAnAM dveShAdimattve doShitvasyaiva prayojakatvAt.h | yatra dveShAdimattvaM tatra doShitvamita vyApterdarshanam.h | nacha doShitvaM mukteShu 
sambhavati | aupAdhikA hi teShu doShA vaktavyAH | svAbhAvikAnAM shaN^kitumashakyatvAt.h | te cha bhagavatsAkShAtkArodayAtprAgeva prAchuryeNa gatAH | sAkShAtkAreNa cha samUlaghAtaM hatAH | muktau chopAdherevApagatatvAnneShadapi sthAtumarhati | ato vyApakAbhAvAdvayApyasyApyabhAva iti |
nanu pareNApi na mukteShu dveShAdimattvaM sAdhyate kintvApAdyata iti | tatasstebhyastadvayAvR^ittisAdhanamasaN^gatam.h | maivam.h | tarkamUlabhUtavyAptAvupAdhiH khalvatra kathitaH | tasya cha pakShAdvayAvR^ittiH svavyAvR^ittyA vivakShitadharmavyAvartanashaktishchAvashyaketi tad.hvyutpAdanasya kriyamANatvAt.h | atra dveSherShyAsantApapareShyapratighAtaprayatnechChA vyApyAH | avidyA.ahaN^kArAdyA vyApakA iti vivekaH |
doShANAmeva dveShAdau prayojakatvamityetamarthaM pareNApi svIkArayituM pratibandI gR^ihNAti- bhaveyuriti ||
tAratamye.aN^gIkR^ite muktAnAmIrShyAdayo yadi bhaveyuryadyApAdyante | tadA mukteShu sameShvaN^gIkR^iteShvapi kuto na bhaveyuH | yadi muktAstAratamyopetAstadA dveShAdimantaH syuriti vadatA na dveShAdimantastasmAtsamA eveti vAchyam.h | nacha sAmyamapyaN^gIkartuM shakyate | yadi muktAH samAH syustadA dveShAdimantaH syuriti tatrApyaniShyaprasaN^gAdityarthaH | 
sAmye kathaM dveShAdiprasaN^ga ityata paraprasaN^gavatsAmyasyApi dveShAdisAhacharyaM dR^iShTamityAha- tapyamAnA iti ||
samasattAmAtraM nApAdakatvena vivakShitam.h | atiprasaN^gAt.h | kintu samadarshanamevetyAshayenoktam.h- samAndR^iShTveti ||
pratibandIgrahaNasya prayojanamAha- doShA iti || doShANAM samuditAnAmeva kAraNatvamityekavachanam.h | evamasmAbhiH sAmyavAdinaM pratyatiprasaN^ge.abhihite tenaitadeva vaktavyam.h | atra loke doShA eva dveShAdeH kAraNam.h | anvayavyatirekAbhyAM tannishchayAt.h | natu sAmyam.h | satyapi sAmye sakhiShvabhAvAt.h | asatyapi kvachidbhAvAt.h | nacha mukteShu doShAssanti | ataH sAmye.api na (dvai)doShAdiprasaN^ga iti |
ataH kimityata Aha- yadIti ||
yadyevaM doShANAmeva dveShAdikAraNatvam.h | tatra mukteShu | nirdoShatA chAN^gIkR^itA | tadA Adhikyena hInAdhikabhAvenAN^gIkR^itena | kiM dUShyate na kimapi | sAmyamaN^gIkurvANenApi nirdoShatayaiva dveShAdiprasaN^go vAraNIyaH | tAratamyamaN^gIkurvANairasmAbhirapi tathaiva nirAkariShyate | iyAMstu visheShaH | yattAratamyaM pramitaM na sAmyamiti samudAyArthaH |
shaN^kate- yadIti ||
bhavedetadyadi sAmyena prasaktaM dveShAdikaM nirdoShatayA nivArayAmaH | nachaivam.h | kinnAma samasattAmAtraM hi na dveShAdikAraNamatiprasaN^gAt.h | api tarhi samadarshanam.h | nacha muktaH samaM muktAntaraM pashyatyato na dveShAdIti | evaM tarhi na tAratamyasattAmAtraM dveShAdikAraNaM kintu svato.adhikadarshanameva | nacha muktaH svato.adhikaM muktAntaraM pashyati | tasmAtsatyapi tAratamye na dveShAdiprasaN^ga iti kuto na santoShyavyamiti parihAro.atra shakyate vaktum.h | tathA.api nAsau tAttvika ityanyadarshanAbhAvameva dUShayati- adarshanAditi ||
evamanyadarshanAbhAvena dveShAdikaM nivArayatA tenAdarshanAtprasaktamaratyAdikaM kathaM nivarAryate | aratiH sukhAbhAvaH | Adipadena tandrI bhayaM cha gR^ihyate | etaduktaM bhavati | syAdayaM parihAro yadi muktasyAnyadarshanAbhAvaH sambhavet.h | nachaivam.h | mukto hi na tAvadachetanaH | apasiddhAntaprasaN^gAt.h | tatashchetanasya sato.anyadarshanAbhAve.aratyAdikaM prasajyata iti |
nanu bahirmukhA evAnyadarshanAbhAve.aratyAdikaM prApnuvanti nacha muktAstathA.ato nAratyAdiprasaN^ga ityata Aha- brahmaNo.apIti ||
"j~nAnamapratighaM yasya vairAgyaM cha jagatpateH | aishvaryaM chaiva dharmashcha sahasiddhaM chatuShyayam.h' ityevaM pramitasyApItyarthaH | pUrvam.h AdikAle | shrutAviti jAtAvekavachanam.h | tAH shrutIrarthataH paThati- naiveti ||
anena sa vai naiva reme tasmAdekAkI na ramate sa dvitIyamaichChaditi vAkyamupAdatte | 
syAdetat.h | yadyanyadarshanAbhAvamAtramaratyAdeH kAraNaM syAt.h | nachaivam.h | kintvanyadarshanechChAyAM tadabhAvaH | muktasya tvichChaiva nAstyato.anyadarshanAbhAve.api nAratyAdikaM prasajyata ityAshaN^kayAha- yadIti ||
tat.h tatra muktau | tatra anyadarshanaviShaye | ichChA naivAstIti mR^iShaiva kalpya teyadIti yojanA | bhidyate hR^idayagranthirityAdishrutyuktA | svayaM sAkShAchChatyukteti sambandhaH | tarhIti sheShaH | tachChabdo vA tarhyarthaH | idamuktaM bhavati | muktAnAM sAmyamaN^gIkR^ityAnyadarshanAbhAvena dveShAdiparihR^ityAnyadarshanechChAbhAvena chAratyAdikaM pariharato.aprAmANikAnekakalpanaM prAmANikaparityAgashcha syAtAm.h | sAmAnyadarshanAbhAvenAbhAvavatadichChAbhAvAnAmaprAmANikatvAt.h | tAratamyAdeH prAmANikatvAt.h 
| tato varaM tAratamyamaN^gIkR^itya dveShAdinirAsAya shrautanirdoShatAsvIkAra iti | etena tAratamyaM sAmyaM vA.aN^gIkR^itya nirdoShatvena dveShAdisamAdhAnaM vidhAtavyamiti sandeho.api nirasto veditavyaH |
uktameva spaShyamAha- tAratamyaM cheti ||
anyadarshanaM chetyapi grAhyam.h | "sa yo manuShyANAM rAddhaH | kAmasya yatrAptAH kAmAH | akShaNvantaH karNavantaH sakhAyaH' ityAdyau shrutam.h | na hyanyadarshanAbhAve sakhyaM sambhavati | samatetyanyadarshanAbhAvechChAbhAvayorapyupalakShaNam.h | yuktiM manyata iti yuktamAnI | yuktau bahumAnavatA kenApyevaM na kalpyata ityarthaH | prAmANikaparityAgAprAmANikasvIkAraprasaN^go hi tarkAparanAmikA yuktiH | 
nanu samatAyA ashrutatve.api nAprAmANikatvam.h | nahi shrutireva pramANamityata Aha- kiM taditi ||
na kiJNchittachChateranyat.h | ataH pramANAntarAbhAve.ashrutatvenAprAmANikatvameva siddhayati | yadyanyadarshanAbhAvAdityAdinoktamupasaMharati- vR^itheti ||
kena na kenApi kAraNena | shrutahAnyashrutagraha iti dvandvaikavadbhAvaH | shrutahAnisahito.ashrutagraha iti vA | viShayasaptamIyam.h | tato na kArya iti bhAvaH | muktAnAM tAratamye.anumAnAntaramAha- mokShe.apIti ||
tAratamyenetaH prAptastAratamyavAniti yAvat.h | purA saMsAre | 
nanvatra saMsAre vartamAnaM kamapi pakShIkR^ityAyaM tAratamyeta iti sAdhyate tatra cha mokShe.apIti siddhasAdhanatAparihArAya visheShaNamupAdIyata iti vA | mokShe.apItyanena muktaM pakShIkR^itya tAratamyeta iti vA | muktaM pakShIkR^itya tAratamyeta iti sAdhyate | tatra prAchInena tAratamyena siddhasAdhanatAparihArAya mokShe.apIti visheShaNamupAdIyata iti vA | nAdyaH | tasya nityasaMsAritvasyApi sambhavena bAdhApatteH | nishchitamokShapuruShavisheShapakShIkAre.api dR^iShTAntasya sAdhyavikalatvAt.h | nahi saMsArI muktigatatAratamyopetaH | dvitIye apipadavaiyarthyam.h | prAktanatAratamyopetatvena siddhasAdhanatA cha | tR^itIye.api dR^iShTAntasya sAdhyavikalataiva | tAratamyopetatvaM cha hInAdhikasadbhAvo vAnyatarasadbhAvo vA | Adye parameshvare.anaikAntyam.h | dvitIye siddhasAdhanatA | muktAnAmapyamuktebhyo.adhikatvasya pareNAN^gIkR^itatvAt.h | muktAdhikatvasAdhane devadatte vyabhichArastatkathametat.h |
uchyate | muktAstadAnIntanena parasparaM tAratamyenopetAshchetanatvAtsaMsAriNo yathetyayamartho.atra vivakShitaH | tAratamyaM cha kutashchiddhInatvaM kutashchidadhikatvamityetayoranyataraditi noktadoShaH | sAmAnyasya cha visheShanirAsenApAkaraNe chAtiprasaN^gaH | yadvA maktyuttarakShaNavartI muktaH prAg.h yato.adhikatvahInatvAbhyAmupetasvarUpo.abhUdidAnImapi tAbhyAmupeta iti pratij~nArtho vaNarnIyaH | sAmAnyata eva vyAptirabhidhAtavyeti |
AbhAsAnuddharati- ityukta iti ||
ukte pratyukte | vyAptipakShadharmatvayoH pramitatvAnna kimapyuttaramastIti bhAvaH | bAdhitaviShayamanumAnamityata Aha- kalpaneti ||
kalpanAmAtreNa vadatIti tathoktaH | pUrveNaiva sambandhaH | shrutInAmanyArthatvAtpramANAntarasya chAbhAvAtsvotprekShayaiva muktAnAM tAratamyAbhAvaM vadatastavottaraM kimiti |
yadyevamanumIyeta tadA muktA duHkhAdyupetAshchetanatvAtsaMsArivadityapyanumIyetetyatiprasaN^gaparAhatamanumAnamityata Aha- nacheti ||
kalpyaM anumeyaM muktasya | AdipadenAparipUrNAnandatvAdeH saN^grahaH | kuta ityata Aha- nirduHkhatveti ||
atrApyAdipadaM grAhyam.h | ayamabhisandhiH | samAnayogakShematvAbhiprAyeNa khalvayamatiprasaN^go vAchyo nAnyathA vyAptyabhAvAt.h | nacha prakR^ite tadasti | duHkhAdisAdhakasya nirduHkhatvAdikaM pratipAdayantyA shrutyA bAdhitatvAt.h | shruterapauruSheyatvena dharmigrAhakatvena chAnumAnato balavattvAt.h | tAratamyAnumAnasya chAbAdhitatvAditi |
etadeva vivR^iNvanmuktasya nirduHkhatvAdi pratipAdayantIH shrutIstAvatpaThitvA tAsAM tAtparyamAha- shokamiti |
anena tarati shokamAtmaviditi shrutimupAdatte | vettA veditA | vichAraNArthasya vindatervA rUpametat.h | tIrNaH sarvAnityanena tIrNo hi tadA sarvAJNChokAniti | aduHkhabhAgityanena nAnAnandaM kaJNchidupaspR^ishatIti | yenetyanena tadvai jaivaM mano yenAnandyeva bhavatItyatho na shochatIti | evashabdena shokAbhAve labdhe.api yatpunaH "na shochati' ityuktaM tasyAbhiprAyaH kadAchaneti |
kilpiShaspR^idityanena sarve nandanti yashasA.a.agatena sabhAsAhena sakhyA sakhAyaH | kilbiSh.aspR^itpitu.aShaNirhyeShAmaraM hito bhavati vAjinAyeti mantram.h(R^i 10-71010) parasparaM sakhAyaH savare muktA Agatena svAgatena yashasA (yashasvatA)(shasvinA) yashovatA sabhAM sahata iti sabhAsahaH karmaNyaN.h | tena sakhyA parameshvareNa nimittena nandanti | katham.h | hi yasmAdIshvara 
eShAM muktAnAM kilbiShaspR^id.h | duHkhaM na sahate | spardhaterarthe spardheti dhAtvantaraM tataH kvip.h | pituShaNiH annasya dAtA | annaM vai pituriti shruteH | ShaNu dAne | asmAdikArapratyayaH | ara(malaM) matyartham.h | vAjinAyendriyAya hito bhavati | indriyaM vai vAjinamiti shruteH | iha muktaviShaye | yaM yamityanena yaM yamantamabhikAmo bhavati so.asya saN^kalpAdeva bhavatIti | antaM sthAnam.h | iha muktau | nirduHkhatvAdisampadi muktAnAm.h |
Joshi-29
taH kimityata Aha- ata iti ||
shrutibAdhitatvAdityarthaH | atra mukteShu | muktA duHkhAdyupetA iti pratij~nAyAH svavyAhatatvAchchetyapi draShyavyam.h | tato.api kimityata Aha- tAratamyeti ||
tasmAt.h bAdhAbhAvena samAnayogakShematvAbhAvAt.h |
muktatAratamyasAdhanamupasaMharati- shrutIti ||
|| iti kAmachArAdhikaraNam.h ||
|| atha ubhayaliN^gAdhikArikAdhikaraNe ||
|| OM sarvathA.api tu ta evobhayaliN^gAt.h OM || OM na chAdhikArikamapi patanAnumAnAttadayogAt.h OM || atra prathamAdhikaraNe.anAdij~nAnayogyatAvatAmevaj~nAnaprAptirnAnyeShAmityuktam.h | dvitIye cha devatAdipadaprAptiranAditadyogyatopetAnAmeva netareShAmityabhihitam.h | seyaM jIvAnAM nAnAvidhAnAdiyogyatA prasiddhaistaistaiH kAraNairutkarShAparkaprAptirbhavatIti vadadbhirvAdibhirnAbhyupagamyate.atastAM sAdhayitumAha- anAdIti ||
na kevalaM muktAnAM tAratamyamiti chArthaH | anena muktatAratamyasyApIdaM sAdhakamityuktaM bhavati | anAdernityatvAt.h | evashabdasya ka eveti sambandhaH | kalivANIshvarAvadhI yasyAH sA tathoktA | yogyatApakarShaparamparAyAH kaliravadhistadutkarShaparamparAyA vANIshvaraH | uddhatAM apratihatAm.h | kathaM yuktyAgamasiddhetyata AgamAnAM sAvakAshatvAbhimAnena yuktAveva bahumAnavantaM pratyAdau tAmAha- brahmaNa iti ||
vartamAnakAle brahmA sarvAdhika iti sampratipannam.h | ato vivAdavAnvivAdaviShayaH kAla ityuktam.h | vartamAnamahAkalpavyatirikto.atIto.anAgatashcha kAla etasya brahmaNo yadanyata AdhikyaM tena yuktaH | kAlo hIti kAlatvAdityarthaH | ayaM vartamAnaH kAlo yathA | AdipadenAyaM brahmAtItAdikAle.apyanyato.adhiko brahmatvAttatkAlavartibrahmavadityAdeH saN^grahaH | anumAmAnino.anumAyAM bahumAnavato bodhAya prayoktavyA bhavet.h | anumAmAninaH pratItiM vA | brahmagatenAdhikyena kAlasya sambandhAbhAvAtkathamanumAnamiti chenna | paramparAsambandhenAnumAnaprAmANyavAdibhirayaM kAlo vedavyatiriktedAnIntanatvarahitapauruSheyavAnityAdyanumAnApravR^itteH aN^gIkR^itatvAt.h | tadidamuktamanumAmAnina iti | brahmaNa padAdyabhAvakAle.api sarvotkarShasiddhau yogyataiva sarvotkR^iShyAnAdinityA siddhA bhavati |
syAdetat.h | pramANabAdhiteyaM pratij~nA | dR^iShTAntashcha sAdhyavikalaH | anyashabdo hyayaM prakaraNAdbrahmavyatiriktaM sarvamAha | tatra harermahAlakShmA R^ijubhyashchAdhikyaM brahmaNaH kAlatraye.api nAsti | hareHshriyashchAdhikatvena R^ijUnAM samatvena pramitatvAdityata Aha- anyashabda iti ||
svashabdena brahmochyate | sa chAvartanIyaH | svashcha svasamAshcheti | yadA vaktA svavivakShAM svayameva vyAkhyAti kA.atra prakaraNAdyapekShA | tadabhAve tasyopayogAt.h | kathAyAM tu vyaktameva vaktavyam.h | anyathA pratij~nAntarAdInAmapyevaM parihAraprasaN^gAt.h | naiva doShAya bAdhAdiheturnaiva bhavati |
uktanyAyamanyatrApyatidishati- rudrAdiShu cheti ||
anayaiva rItyA rudrAdiShvapi sA.anAdiyogyatA yuktyA sAdhanIyetyarthaH | vimataH kAlo.asya rudrasyeshvarAdivyatiriktAdyadAdhikyaM tena yuktaH kAlatvAdetatkAlavadityAdi |
(nanu) muktAstAvatsarve.api brahmaNo.adhikAsteShAM muktatvAdasya saMsAritvAt.h | ato.anyashabdavyAkhyAne te.api kuto na gR^ihyanta ityata Aha- uttamatvaM tviti ||
atastadagrahe na doSha iti sheShaH | tatkathamityata Aha- vyaktiriti ||
Adyastushabdo.avadhAraNAtharH | vyaktireveti sambaddhayate | chashabdo guNAntarasamuchchayAthar ubhayatrAnveti | prAgvidyamAnasyaiva 
svarUpasukhAdermuktAvavidyAdyAvaraNApAyena vyaktiranubhavalakShaNA bhavenna tu kimapyadhikamutpadyate | tathA satyanityatvaprasaN^gAt.h | nacha brahmaNaH svarUpAditareShAM svarUpamadhikam.h | nacha nirNiktaM kAMsyamanirNiktAtsuvarNAdadhikaM bhavati | etena muktatvaheturapi pratyuktaH |
na kevalaM muktAnAM brahmaNo.adhikatvaM nAsti kiM tarhItyata Aha- baleti ||
nanvevamanumAne vimataH kAlo.asya rAj~naH sampratipannAdhikyena yuktaH kAlatvAtsampratipannakAlavadityapyanumAnaprasaN^ga ityata Aha- Adhikyasyeti ||
brahmaNa iti sheShaH | anityatva iti sAditvasyApyupalakShaNam.h | tushabdo rAjAdyAdhikyasya vyAvartakaH | bAdhakabhAvAbhAvAbhyAM visheShAnnAtiprasaN^ga iti bhAvaH | 
evaM brahmAdijIveShvanAdinityaM nAnAvidhAM yogyatAM prasAdhyedAnImAgamenApi sAdhayannAdau tAvat.h shrutIH paThati- R^iNve vIra iti || 
vIro.adhyavasitAntagAmI | indraH parameshvaraH | ugramugraM sarvAnduShyaprakR^itIndamayannityanarakaM prApayannanyamanyaM sarvAnsatsvabhAvAnatinenIyamAnaH saMsAraM bhR^ishamatikrAmayan.h  svayogyatAtirekeNaidhamAnaM dveShyItyedhamAnadviT.h | R^iNve shrUyate | kuta ubhayasya devatAsuravargasya rAjA yataH | kiJNcha manuShyAnvishaH prajAshchoShkUyate nityaM parivartayati |
parA pUrveShAm.h | atItamantre pUvareShAM pUrvanirdiShyAnAmugrANAM sakhyA sakhyAni parAvR^iNakti parityajati | aparebhiraparaiH sAdhubhiH saha sakhyAni vitarturANo.atishayena tvaramANa etyAnAnubhUtIH samyaganubhavarahitAnavadhUnvAno.avame saMsAre vartayannindraH pUrvIH sharado.atItAnsaMvatsarAMstIrNo vartamAnAMshcha tartarIti | AgAminashcha tariShyatIti | atra mantradvaye.asurANAmanAdito bhagavadbhajanAbhAvo nityanarakAvAptishcha shrUyate | devAnAM sadA bhagavadbhajanaM mokShAvAptishcha | manuShyANAM sarvadA saMsAra iti |
dive dive varShaNAd.hvR^iShabhaH parameshvaro dive dive sarvadA sadR^ishIshchetanatvamAtreNa kR^iShNAstamomayIrjAH prajAH kAstA devebhyo.anyamardhaM svIyAtsadmanopAsedhat.h | nivartayati | kiJNcha dAsau dasyU vasnayantA jagachChAyadantau varchinaM shambaraM chodavraje jalarAshau samudratIre.ahanhiMsitavAniti | atra daityAnAM kadA.api na mokSha iti pratIyate |
taM bhUtirita | taM parameshvaram.h | bhUtiraishvaryarUpaH | babhUvurmuktA iti sheShaH | etarhIdAnIM suptaH suptastho vAyuH | parAbabhUvurnityanirayaM prAptAH | atra devAsurANAM samyagviparItopAsanAbhyAM mokShatamasoH prAptiH shrUyate | tena devatvamasuratvaM cha sahajamiti j~nAyate | tadyathA tadvakShyamANaM nidarshanaM yathA | peshaskArI suvarNakAraH peshasaH suvarNasya mAtrAmaMsham.h | anyadiva navataraM prAgananubhavAt.h | kalyANataraM malApakarShAt.h | rUpaM ruchakAdikam.h | AtmA paramAtmA | anyeShAM bhUtAnAM manuShyottamAnAm.h | atra suvarNasyaiva yathA ruchikAdibhAvaH suvarNakAreNa kriyate na yasya kasyachiddravyasya tathA muktiyogyAnAmeveshvareNa muktatvaM kriyate nAnyeShAmiti pratIyate | 
adhunA.atraiva smR^itIH paThati- prayAntIti ||
purA satye yuga iti prakR^itAnAM devatAsvabhAvAnAM prayAntItyanena mokShAdiphalaprAptimuktvA yA na prApyetyasurANAM na tAM gatimiti manuShyANAM cha kadAchittatprAptirnAstItyuchyate | 
avajAnantItyanena bhagavadavaj~nAdilakShaNarAkShasAdisvabhAvavatAM kadA.api puruShArthAvAptirnAstIvati kathyate | 
prakR^itiH svabhAvaH | mahAtmana ityatra bhagavadbhajanAdilakShaNadevatvaM svabhAva iti pratIyate | abhayamityanenAbhayAdilakShaNaM devatvaM dambhAdilakShaNaM chAsuratvaM svabhAva eveti j~nAyate | 
mAmAtmetyanenAsurasvabhAvAnAmandhatamasAvAptiparyavasAnamabhidhIyate | 
dvividha iti spaShyaM devAsuratvayoH svabhAvatvamAkhyAyate | sargashabdasya svabhAvavAchitvAt.h | dvividha eveti sambandhaH | sargANAM subahutve.api "shubhAshubhaphalAdhikau | devAsurAkhyau dvAveva gandhavadyAstadantarA iti vachanAdavadhAraNopapattiH | svabhAva ityetaddevAnAM daityAnAmityatrApi sambaddhayate | paramo dharma iti yaj~nAdikAnAM kriyANAM visheShaNam.h | bhagavadarpaNAdinA paramadharmarUpayaj~nAdikAH kriyA iti | ratiH smR^itishcha viShNoH shivasya cheti sheShaH | bahushAlitvamityasthAne bAhubalaprayogo.abhipreyate | yuddhasatkriyA yuddhakaushalam.h | varNAshrameti tadanuShThAnamAtraparyavasAyitvamAchaShye | achyutAdau sAmyena bhaktirityarthaH | anAdIti spaShyam.h | anAditvAdeva svabhAvato.anAdikAlata ityetanmAnuShA ityanena sambaddhayate | mishramatayaH samyagasamyagj~nAnAH | vimishragatayaH sukhaduHkhAtmakasaMsAraphalAH | devAdInAmapyevaM phalaM j~nAtavyam.h | shrutismR^ityudAharaNaphalaM darshayati- ityAdIti ||
sandarbhairityatibahUni vAkyAnyatrArthe.anyatrodAhR^itAni draShyavyAnIti sUchayati | 
uktAnAmanumAnAnAM vyAptyavadhAraNAdyarthamAgamAnAM chAnyArthavyAkhyAnanirAsArthamanugrAhakaM tarkamAha- yadIti ||
visheShaH svarUpagato yogyatAlakShaNo.atishayaH | sa visheShaH paridR^ishyamAno.atishayaH | etaduktaM bhavati | yadi hiraNyagarbhasyAnAdiH sarvotkR^iShyo yogyatAlakShaNo visheSho na syAttadA sAmprataM dR^ishyamAnaM sarvotkR^iShyatvaM na syAt.h | tasyaitadbIjatvAt.h | kAraNAbhAve cha kAryAbhAvasya niyamatvAt.h | anyathA sarveShAmapi sarvotkR^iShyatvApatteH | evamanyatrApi vaktavyamiti |
nanu brahmAdInAM yogyatAlakShaNA.anAdivisheShAbhAve.api sAdino vishiShyAdR^iShTAdeva sarvotkR^iShyatvAdikaM bhaviShyati | tathAcha smR^itiH "svadharmaniShThaH shatajanmabhiH pumAnviriJNchatAmeti' ityAdiketi chet.h | atra vaktavyam.h | kiM tadviriJNchasya sarvotkarShabIjaM vishiShyamadR^iShTaM tataH prAktanatathAvidhamadR^iShTamanapekShyaiva jAyate | utApekShyeti | AdyaM dUShayati- adR^iShTAdeva cheti ||
tAni tAni dravyAdIni khalvadR^iShTotpattaunimittAni shrutismR^itibhyAmupalabhyante | tatsampattishchAdR^iShTanimittaiva | tasmAnna kevalaM phalaM kinnAmottarottaramadR^iShTaM cha pUrvapUrvAdR^iShTAdbhavatIti chArvAkavyatiriktasarvavAdibhiH svIkR^itam.h | ataH sarvotkarShahetorvishiShyAdR^iShTasya tathAvidhaprAktanAdR^iShTAnapekShotpattikatvAbhyupagame.apasiddhAntaH syAt.h | bhavatvanyeShAM vAdinAmitthaM siddhAnto mama tu sarvotkarShAdiphalotpattAveva vishiShyAdR^iShTApekShA natu tadutpattAvapIti | yadvA yadviriJNchasya sarvotkarShanimittaM vishiShyamadR^iShTaM tasya tathAvidhAdR^iShTakAryatve.api tasya nAdR^iShTakAryatvamiti |
sarvasyApi pravAhasya tathAtve hi bhavatAmiShyasiddhiriti vadantaM pratyatiprasaN^gamAha- Akasmika iti ||
kvachidviriJNchotkarShahetau taddhetau vA.adR^iShTe visheSho.atishayo yadyAkasmiko.adR^iShTanirapekSha eveShyate, yadi kimapi vishiShyamadR^iShTaM tathAvidhAdR^iShTanirapekShamevotpadyate ityaN^gIkriyata iti yAvat.h | tarhi sarvatra phalAdAvapyAkasmikatvamaN^gIkAryaM syAdavisheShAt.h | ApAdyaM vivR^iNoti- neti ||
sarvatretyanuvartate | yadyevaM na vivrIyeta tarhi pareNAdR^iShTasya niShkAraNatAyA anaN^gIkR^itatvAdasaN^gato.ayaM prasaN^gaH syAt.h | evamevApadAkamapi vyAkhyeyamiti bhAvaH |
astu viriJNchotkarShasyApyadR^iShTAnapekShateti chenna | prAgbhavIyasya dR^iShTakAraNakalApasya naShyatvena niShkAraNatApAtAt.h | kiJNcha vishiShyo dR^iShTakAraNakalApo.api tasya kuta iti vAchyam.h | nirnimittashchedatiprasaN^gaH | svabhAvanimittashchetsiddhaM naH samIhitam.h | etena dR^iShTavyApAraparituShyAdIshvarAdviriJNchasya sarvotkarShasampattirityapi nirastam.h | anAdiyogyatA.aparihArAditi |
astu tarhi dvitIyaH pakSha iti tatrAha- adR^iShTAchchediti ||
bhavatIti sheShaH | vishiShyata iti visheSho vishiShyamadR^iShTamityarthaH | ayamiti viriJNchasya sarvotkaSharhetuH | anAditvaM tathAvidhAdR^iShTaparamparAyAH | anAdiyogyatAvattvamiti cha | tattarhi | idamuktaM bhavati | yathA viriJNchasya sarvotkarShe kAraNaM vishiShyamadR^iShTaM tathA(vidhAdR^iShTapUrvakaM)vidhapUrvAdR^iShTahetukam.h | tathA tadapi tadapIti svIkAryam.h | samAnanyAyatvAt.h | tathA chAnAdivishiShyAdR^iShTapravAhAshrayatvaM tasyaiva kuta ityanuyogasya nAnyaduttaramanAdervishiShyasvabhAvAt.h | tattatphalaprAptyupAyayoH prayatnAdR^iShTayorAgantukayobarIjabhUto.anAgantukasvabhAvavisheSha evAnAdiyogyatochyate | yathoktam.h | "svabhAvAkhyA yogyatA yA haThAkhyA' ityAdi | ataH siddhA brahmAdikaliparyanteShu jIveShvanAdiyogyateti |
bhagavAnnirdoSha iti yatprAguktaM tatsamarthanArthamuttaro granthaH | nanu "na sthAnato.api' ityAdinaiva samarthitametat.h | satyam.h | yuktyAdinA prAptaM sadoShatvaM tatrApAkR^itam.h | atra tu pratyakShaprAptamiti bhedAt.h | etadapi tatraiva kuto na dUShitamiti chet.h | vishvAdiShu pratyakShasyApravR^itteH | prAsaN^gikaM tu nirAkaraNaM tatra vA.atra vA na kashchidvisheShaH | prAguktArthaprapaJNchashchAtrAnubhAShyakR^itA kriyate | muktatAratamyAdeH prapaJNchanAdeH | ato.atraiva nirdoShatAprapaJNchanaM yuktam.h | kiJNchAtra j~nAnasvarUpanirUpaNaM bhaviShyati tatprasaN^gashcha j~nAnapAde samuchitaH | api cha na bhagavatsAkShAtkAramAtreNAsheShapuruShArthaprAptiH kintu nirdoShAdbhagavaddarshanAdityuktam.h | tachchAnena nirdoShabhagavaddarshanamupadarshitaM bhavati | tarhi tatraivAyaM granthasandarbhaH kuto na niveshita iti chet.h | devadAnavamAnavasvabhAvaprapaJNchanasyAtropayuktatvena tadAnantaryopapatteH | tathAcha vakShyAmaH |
idamatra shaN^kayate | rAmakR^iShNAdayo bhagavadavatArA bhagavatA.atyantAbhinnA iti tAvatsamarthitam.h | teShAM cha parasparaM bhedastakAlavartinAM puruShANAM pratyakSheNa dR^ishyate | nacha te dehavanta iti choktam.h | tato dehagata eva bheda ityanavakAshAt.h | 
tatashcha sarveShAM svAtantAnupapatteH | keShAJNchitpAratantyam.h | evamanye.api bhedAnuShaN^giNo doShA draShyavyAH | samAnanyAyatvAt.h | vedAdhidoShAshcha pratyakSheNekShyanta iti na bhagavato nirdoShatvamiti | tatra tAvadbhedasya pratyakShasiddhatAM nirAkartumAgamavAkyaM paThati- nacheti ||
cho.avadhAraNe | anyabhedavaditi vyatirekadR^iShTAntaH | anyeShAM ghaTAdInAM yathA.anekatvAtirikto.anyonyAbhAvalakShaNo bhedo dR^ishyate na tatheti | viShNau bhedo na dR^ishyata ityevokte.anekatvasyApyadarshanaM pratIyeta tadarthamidaM vachanam.h | yadvA yathA viShNAvanyapratiyogiko bhedo dR^ishyate na tathA svapratiyogika iti yojanA | anyathA ghaTAdipratiyogiko.api bhedo na dR^ishyata ityapi pratIyeta | athavA.anyapratiyAgikabhedavati viShNAvityaikapadyena vyAkhyeyam.h | prayojanaM tUktameva | viShNau rAmakR^iShNAdirUpe | adhunAtanairbhedo na dR^ishyata iti parasyApi sammatam.h | atastaddarshinAmapItyuktam.h | tR^itIyArthe ShaShThI | avatAradarshibhirapItyarthaH | taddarshinAM pratyakSheNApIti vA | svabhAvata eva jIvAstrividhAH | devadAnavamAnavabhedAt.h | tatra daivaM pratyakShaM tAvadavatArANAM parasparaM na bhedaM gocharayatIti bhAvaH | 
na kevalametAvatkiM tarhItyata Aha- pratyabhij~naiveti ||
uttamAnAM puruShANAM bhagavato bahurUpeShu tadevedamityabhedaviShayA pratyabhij~naiva purANAdau dR^ishyate | yathA jAmbavataH sa rAma evAyaM kR^iShNa iti pratyabhij~nA | tathAcha kuto bhedaj~nAnasyAvakAsha iti bhAvaH | 
nanu bahutvaM bhedena vinA.a.anupapadyamAnaM tamAkShipati | tathA cha bahurUpeShu pratyabhij~nA na sambhavatyeva | sambhavantI vA bhrAntiH syAdityata Aha- bahutvaM cheti ||
bhagavadrUpANAmiti sheShaH | anyathopapattikuNThitArthApattirna bhedaM pramApayatItyarthaH | anyathA.apyupapattipakShe bhedasandehaH syAtso.apyaniShya ityanyathaivopapattiM sUchayati- na bhedeneti ||
upapadyata ityubhayatra sheShaH | kutaH | bhagavadrUpANAM bhede niravakAshapramANAbhAvAttadvirodhAchcha | tadidamAha- kathaJNchaneti ||
evamuttamAnAM puMsAM bhagavadekarUpadarshanasamaye rUpAntarapratItAvasatyAM tato bhedaj~nAnamasambhAvitam.h | pratiyogij~nAnAbhAve bhedaj~nAnAbhAvasya niyatatvAt.h | satyAmapi tathA virodhinyAH pratyabhij~nAyA bhAvAdityuktam.h | tathA.api madhyamAdijanAnAM pratyakShaM bhagavadrUpabhede pramANaM bhaviShyati | ekarUpadarshanasamaye rUpAntarapratItyabhAve bhedadarshanAnupapattAvapi tadbhAve sambhavatyeva | nacha teShAmapi pratyabhij~nA bhavadbhirabhyupetuM shakyate | uttamatvaprasaN^gAdityato madhyamAnapekShya tAvadAha- pratyabhij~nA cheti ||
chastvarthaH | yeShAM tu madhyamAnAM janAnAM pratyabhij~nA bhagavadrUpeShu nAsti te.api tatra bhedaM naiva pashyantIti yojanA | pratyabhij~nAbhAve kAraNaM tena bhagavatA muShyApahatA dR^iShTireShAmiti | tena bahutveneti vA | bhagavadichChAyA teShAM yogyatayA chopodbalitaM bahutvamupalabhyamAnaM pratIyamAne(.api) vastuni vidyamAnasyApyabhedasya j~nAnaM pratibadhnAti | atra tanmuShyadR^iShTayaste.apItyanuvAdAttanmuShyadR^iShTitvAtpratyabhij~naiShAM nAstIti labhyate | 
bhagavadrUpe bhedaM naiva pashyantItyukte ghaTAdibhyo.api bhedaM na pashyantIti mandasya pratItiH syAttAM nivArayitumAha- bhedamiti ||
anyebhyo bhedaM pashyantyeva cheti yojanA | 
nanu pratIyamAnaM vastudvayaM bhedena vA pratIyate.abhedena vA | bhedAbhedodAsInatayA tu pratItiH kathamityata Aha- evamiti ||
teShAM yogyateti sheShaH | anyathA gatibuddhItyAdinA karmasaMj~nAyAM dvitIyA syAt.h | vibhaktivyatyayo vA ChAndasaH | anyathA bhedenAbhedena cha darshayati | yathA khalvakhyAtavAdinAM sahakArisAmarthyAdbhedAbhedaudAsInyena vastupratItiH | yathA vA.anyeShAM shuktikAshakaladarshanAnantaraM vyAsaktau | tathA parameshvarashaktyA.atrApi tathA pratItau ko virodhaH | adhamajIvapratyakShasya tvanyA gatirbhaviShyati | evamIshvararUpabhede pratyakShaM nirAkurvatA.anumAnamapi nirAkR^itam.h | bahutvasyAnyathAsiddheruktatvAt.h | tannyAyena chAkAravisheShAdInAmanyathAsiddhatvAditi | vachanam.h astIti sheShaH | 
mA bhUdbhagavadrUpabhedaH pratyakShAnumAnasiddhaH | Agamasiddhastu bhaviShyati | purANeShu tatra tatrAnyAdishabdashravaNAditi chenna | neha nAnAsti kiJNchanetyAdivedavAkyavirodhAt.h | purANameva vedasya kinna bAdhakaM bhavatItyata Aha- neti ||
vachanamiti vartate | purANavachanaM khalu lokAnAM yadbhagavadrUpeShu bhedadarshanaM tadanuvAdaparameva | na vastuniShTham.h | upakramAdinA tathA.avagamAt.h | vedastu vastutathAtve tAtparyavAn.h | liN^gaiH tathA.adhyavasAyAt.h | ato na tat.h tadbAdhanAya shaknoti |
nanvetadvayAhatam.h | yatprAgbhagavadrUpabhedaviShayaM pratyakShaM nAstItyuktam.h | idAnIntu tadastIti | tasyaivAbhAve purANavachanasya tadanuvAditvAnupapatteH | maivam.h | bahutvAdyanumAnAbhAsajanitabhedadasharnAnuvAditvopapatteH | 
kiJNchottamamadhyamAnAM bhedaviShayaM pratyakShaM nAstItyabhihitam.h | adhamAnAM tu tadastItyadhunA aN^gIkriyate | tarhi tadeva bhagavadrUpabhede pramANaM bhaviShyatItyapi na vAchyam.h | uttamAnAmabhedaviShayeNa pratyakSheNa bAdhitatvAt.h | nacha tadeva nAsti | pratyabhij~naiva bahurUpeShu dR^ishyata ityAgamoktatvAt.h | tathAcha bhIShmavAkyam.h | "tamimamahamajaM sharIrabhAjAM hR^idi hR^idi viShThitamAtmakalpitAnAm.h | pratidR^ishamiva naikadhArkamekaM samadhigato.asmi vidhUtabhedamohaH ||' iti |
atha bhedadarshanamevAbhedadarshanasya bAdhakaM kuto na bhavatItyata Aha- aparIkShiteti ||
aparIkShitA parIkShayA pramANatvenAnishchitA | netyasyAnukarShaNArthashchashabdaH | parIkShApUrvaH prAmANyanishchayo yasya darshanasya tatparIkShApUrvadarshanam.h | parIkShApUvarM darshanaM prAmANyanishchayo yasya pratyakShasyeti vA | kvApItyanena niyamamAha | tadanena yatparIkShayA na nishchitaprAmANyaM j~nAnaM na tannimittaprAmANyaM j~nAnAntaraM bAdhata iti vyAptiruktA | parIkShAgrahaNaM prAmANyanishchayopalakShaNameva, natu niyamArthamityuttaratra sphuTIbhaviShyati |
atra dR^iShTAntamAha- devadatteti ||
yathA yaj~nadattAdAvanishchiprAmANyA devadattAdidR^iShTirna nishchitaprAmANyAM yaj~nadattAdidR^iShTiM bAdhate tathetyarthaH | tataH kiM yadyevaM vyAptiriti chet.h | bhedadarshanamanishchitaprAmANyamabhedadasharnaM tu nishchitaprAmANyam.h | ato na tattasya bAdhakaM kintu vaiparItyameveti vadAmaH | 
kuto bhedadarshanamanishchitaprAmANyamityata Aha- na cheti ||
cho.avadhAraNe | kvachitpradeshe | hishabdo hetau | parameshvararUpabhedaviShayaM pratyakShaM tAvadasmAkaM purANavAkyAdeva siddham.h | purANavAkyaM cha kechidbhedaM pashyantIti vA pratipAdayatu | anuvAdakatayA liN^gatvena vA | atastatprAmANyanishchayastata evAnveShyavyaH | nacha bhedadarshanasya prAmANyaM nishchAyayatpurANavAkyamasti | ataH pramANAbhAvAnna bhedadasharnasya prAmANyanishchaya iti bhAvaH | 
prAmANyanishchayo dvAbhyAM prakArAbhyAM bhavati | arthatathAtvanishchayena vA j~nAnaparIkShayA vA | AdyAbhiprAyeNoktaM satyatayA nishchitabhedasyeti | dvitIyAbhiprAyeNa tu bhedasya darshana iti samAsaH | ShaShThayA Akrosha ityaluk.h | nishchitaM parIkShitaM cha tadbhedasyadarshanaM cheti tathoktam.h | tatra svAbhiprAyeNAkroshaH parAbhiprAyeNa nishchitatvamityavirodhaH |
yadi purANavAkyA(deva)nnishchitaprAmANyaM bhedadarshanaM na pratIyeta tarhi kIdR^ishaM tatpratIyata ityata Aha- sammugdhamiti ||
pramANatvApramANatvAbhyAM sandigdham.h | dasharnaM bhedasya | tatra purANavAkye | etaduktaM bhavati | purANavAkyaM bhedadarshanamAtraM gamayati | na tu tasya prAmANyamaprAmANyaM vA | tataH prAgabhedadarshanAvagamAttatra prAmANyAprAmANyasandeha eva yuktaH | avagate tvabhedadarshane tasyAprAmANyameva nishchIyate | purANavAkyAdeva tatprAmANyasya nishchitatvAt.h | samadhigatosmIti saMshabdashravaNAt.h | hR^idi hR^idi naikadhA sthitamapItyanumAnAnAmAbhAsatvasyoktatvAt.h | vidhUtabhedamoha iti bhedaj~nAnasya mohatvAbhidhAnAchcheti | evaM bhagavadrUpeShu bhedAbhAvaH siddhaH | tathA vedhAdidoShAbhAvashcha | pramANAbhAvAt.h | 
nanvasti taddarshitA pratyakShamatra pramANam.h | maivam.h | mahatAM pratyakSheNa vedhAdyabhAvagrAhiNA bAdhitatvAt.h | idameva tasya bAdhakaM kinna syAdityata Aha- aparIkShitameveti ||
atra vedhAdi(doSha)tadabhAvayormadhye | adhIshituratrAvatAreShviti vA | dR^ishyata iti sambandhaH | yadvA vedhAdikamiti taddarshanamupalakShyate | parIkShayA yuktaM darshanaM parIkShAdarshanam.h | yadvA parIkShyata iti parIkShA | guroshcha hala ityakArapratyayaH | parIkShA cha taddasharnaM cha tasmin.h | dR^ishyate vedhAdikaM kvachit.h | doShadarshanamaparIkShitaM nirdoShatvadarshanaM tu parIkShitamiti bhAvaH | 
nanu doShAbhAvaviShayaM mahatAM pratyakShaM tAvatkutaH siddhamityata Aha- nirdoShameveti || 
adrAk.h adrAkShIt.h | anityamAgamashAsanamiti vachanAt.h | purandaro.adrAkShIt.h | anyairapi surottamaiH | sadoShA dR^iShTAH | tasmAnnirdoSho harireka eva | chashabdaH shrutyantarasamuchchayArthaH | asya parameshvarasya viShaye mahatAM darshanaM sadoShaM doShagrAhi naiva, kintu nirdoShameva gR^ihNAtIti |
doShadasharnamaparIkShitaM tadabhAvadarshanaM tu parIkShitametatkuta ityata Aha- aviddha iti ||
aviddhamiva viddhavat.h | ChAndaso dvitIyAntAdvatiH | evashabdasyAviddha ityAdinA sambandhaH | darshayatyAtmAnam.h | pUrvashrutyA.apyayamartho.arthAtsiddhayatIti paiN^gishrutishchetyuktam.h | nirdoShatAmiti phaloktyA vivakShitamarthamupalakShayati | atraiva spaShyAM shrutimudAharati- aparIkShiteti ||
Aha doShadarshanasyAparIkShitatvaM nirdoShatAdarshanasya parIkShitatvaM cha | tataH kimityata Aha- pramANaM hIti ||
yatparIkShitaM parIkShayA pramANatvenAvadhR^itaM tadeva pramANam.h | aparIkShitaM tvApAtataH sandigdham.h | nishchitavirodhyupanipAte tvapramANameva | ataH parIkShitena nirdoShatAdarshanenAparIkShitaM doShadarshanameva bAdhyate | natu viparyayaH | prAmANyanishchaye parIkShopayogaH pramANasiddha iti hishabdaH | tathAcha vakShyate | 
atra kechidAhuH | svata eva j~nAnAnAM prAmANyaM (gR^ihyate) natu parIkShAdhInam.h | sakalamapi j~nAnaM svaprakAshaM yathArthaM cha | ataH svenaiva svayaM svaprAmANyaM cha siddhayati kA tatra parIkShApekSheti | anye tu bruvate | j~nAnaM tatprAmANyaM chAnumAnenaiva gR^ihyata iti | apare tu vadanti | j~nAnaM tatprAmANyaM cha sAkShiNaiva j~nAyata iti | yadi cha svataHprAmANyagraho na syAttarhi na syAdeva | tasya parIkShAdhInatve.anavasthAprasaN^gAt.h | anumAnavisheShaH khalu parIkShA nAma | tatprAmANyAvadhAraNaM cha parIkShAntareNeti kathaM nAnavasthA syAditi | tatra pAmANyagrahasya parIkShAdhInatve.anavasthAprasaN^gaM tAvatpariharati- neti ||
prAmANyagrahaNasya parIkShAdhInatvAN^gIkAre.apIti sheShaH | tatra hetumAha- sAkShIti ||
dvividhaM khalu j~nAnamantaHkaraNapariNAmarUpaM sAkShirUpaM cheti | tatrAdyAdvisheShyuM tushabdaH | etaduktaM bhavati | syAdiyamanavasthA yadi savartra parIkShA.apekShA syAt.h | na chaivam.h | sandigdhe khalvarthe parIkShA.apekShyate na tvasandigdhe | saMshayashcha manovR^ittiviShaye pAnIyAdau bhavati na punaH sAkShisiddhe sukhAdau | atastAvadeva parIkShA yAvatsAkShigR^ihIteShu sukhAdiShvavatAra iti kuto.anavastheti | prapaJNchitashchAyamartho.asmAbhiH prakR^ityadhikaraNe | 
manovR^ittiviShaya eva saMshayo na sAkShisiddha ityatra kiM kAraNamityata Aha- mAnasa iti ||
manaHpariNatirUpe doShAH kAraNatayA sambhAvitAH syuH | vaishabdastushabdArthe | ayamarthaH | dvividho hi saMshayo bhavati | ekastAvadAdita eva | yathA sthANuvarA.ayaM puruSho veti | aparastu nishchayapR^iShThabhAvI | yathA sthANutayA(vadayaM) pratIyate sthANurbhavati na veti | tatrAdyo visheShAdarshanAdidoShamUlaH | dvitIyo.api prathamaj~nAnasya doShajanyatvashaN^kAmUlaH | doShAshcha mAnasa eva darshane sambhavanti | atastatsaMshayAtmakaM vA jAyate nishchayatayA jAtasya viShaye vA AhAyarH saMshayo bhavati | natu sAkShi(siddhe)darshane doShasambhavaH | ato na tatsaMshayAtmakaM nApi (sAkShisiddhe)tatsiddhe.arthe saMshaya iti |
mAnase darshane doShAH sambhavantIti sphuTam.h | sAkShidarshane na sambhavantItyetatkuta ityata Aha- sudR^iDha iti ||
sudR^iDhaH kadA.api bAdharahitaH | nirNayo.avadhAraNAtmakaH pratyayaH | yatreti nipAto ya ityarthe | idamuktaM bhavati | doShAstAvajj~nAnasya DolAyamAnatAdarshanena balavadbAdhakopanipAtena vA kalpyAH | yathoktam.h | "balavatpramANatashcha'(shchaiva j~neyA doShA na chAnyatA') iti | sAkShidarshanaM cha nirNayAtmakameva bhavati na cha bAdhyata ityupapAditaM pR^ithagadhikaraNe | ataH pramANAbhAvAnna tatra doShaH sambhavati | 
sAkShisiddhe.arthe saMshayo nAstItyuktaM tadanubhavArUDhaM kartuM sAkShisiddhamarthaM tAvadAha- ichCheti ||
Adipadena prayatnadveShAvetadabhAvAshcha gR^ihyante | tataH kimityata Aha- neti ||
tatra kvachiditi sambandhaH | na jAtu mama sukhamasti na veti saMshayo nApi pratIyamAnamidaM sukhaM sadasadveti saMshaya iti hishabdenAha | 
sAkShidarshanamabAdhitameveti na yujyate shuktirajatAdau bAdhadarshanAt.h | nahi pratItisamayamAtravartini tatrAnyaj~nAnaM sambhavatItyata Aha- yadIti ||
yaddarshanaM kvachichChuktirajatAdau viShaye vyabhichAri bAdhitaM syAttachchakShurAdikaraNakaM manaHpariNatirUpameva na sAkShirUpam.h | kuta etat.h | mAnasadarshanasya bAdhyatvAN^gIkAre.aniShyAbhAvAt.h | sAkShiNastu tathAtve sarvavyavahAravilopaprasaN^gasyoktatvAt.h | tadidamuktaM hishabdena | sambhavati chAsya mAnasatvamanyathAkhyAtisamarthanAditi |
mAnasasya darshanasya doShabAdhasambhavo.abhihitaH | kIdR^ishasya tarhi prAmANyamityata Aha- mana iti ||
manashchakShushshabdau shrotrAderupalakShakau | darshanaM sAkShAtkAraH | Adipadena laiN^gikashabdaj~nAnasaN^grahaH | indriyaliN^gashabdakaraNakasya manovR^itterj~nAnasyetyatharH | nirdhAraNe ShaShThI | sambhAvitadoShabAdhasyApItyaperarthaH | yatra j~nAne sugR^ihItaM parIkShayA nishchitaM tatparIkShitadarshanaM pramANamiti sheShaH | pratyakShAgamaj~nAnaprAmANyagrahaNa eva parIkShopayogaH, dharmij~nAnAnumAnopamAnAnuvyavasAyAnAM tu prAmANyagrahaNaM na parIkShApekShamiti kechinmanyante | tannirAsAya sarvamAnasasaN^grahArthaM manashchakShurdarshanAdermadhya ityuktam.h | anyathA yatra j~nAna ityAdikamevAvakShyat.h | tadeve pramANamityetAvatA pUrNe parIkShitadarshanamityanuvAdena sugR^ihItamityetadvivR^iNoti | 
evaM mAnasapratyakShAdij~nAnaprAmANyagrahasya parIkShAdhInatve.api sAkShiprAmANyagrahasya tadanapekShatvAnna parIkShA.anavasthetyuktam.h | tatra kimanayA dvividhakalpanayA | sAkShivatpratyakShAdij~nAnasyApi prAmANyagrahaH parIkShAnapekSha evoktavidhayA svataH kinna syAdityAshaN^kAM pariharati- neti || 
j~nAnasya dR^iShTirj~nAnadR^iShTiH | tasya j~nAnasya | 
etaduktaM bhavati | vR^ittij~nAnAnAM svaprakAshatvameva tAvadasat.h | pramANAbhAvAt.h | j~nAnavyavahArasya sAkShivedyatvenaivopapatteH | idamahaM jAnAmItyanubhavasya sAkShirUpatvAt.h | vimataM j~nAnaM na svaprakAshamanAtmatvAtkAryatvAdanityatvAnmanorUpatvAtsukhAdivadityAdipramANavirodhAchcha |
bhavatu vA j~nAnaM svaprakAshaM tathA.api svarUpamAtra eva na tu svadharme prAmANye.api | tathA hi | vedavAkyashravaNe sati bAhyasya vAkyArthaj~nAnamutpadyate na vA | na dvitIyaH | satyAM sAmagyrAM kAryAnudayAnupapatteH | anyathA mImAMsakasyApi tadanudayaprasaN^gAt.h | Adye.api tatprakAshate na vA | neti pakShe.apasiddhAntaH | prathame tatprAmANyaM prakAshate na vA | nAdyaH | tannirA(sasyAnu)sAnupapatteH | tato j~nAnadR^iShTimAtreNa na j~nAnaprAmANyaM dR^ishyata iti dvitIya evAN^gIkAryaH | tathAcha svaprakAshaj~nAnenaiva prAmANyagraha iti kathaM syAt.h | apauruSheyatvAdiyuktibhiH prabodhito bAhyaH pratipadyate cha tatprAmANyamiti kathaM na parIkShApekShatvam.h | anyathA vaidikaj~nAnaprAmANye vipratipattireva na syAt.h j~nAnasvarUpavat.h | kiJNchaivaMvAdino mate shuktirajatAdivibhramo na syAt.h | idamanubhavasya rajatasmaraNasya cha bhedAgraho hi vibhramaH | tatra prAmANyavadbhedasyAnubhavatvasmaraNatvayoshcha prakAsho.avashyambhAvIti kathaM vibhramAvakAshaH | nahi prAmANyasya bhedAdeshcha kashchidvisheSho.astIti | Joshi-30
JNAnaprAmANye sahaivAnumeye ityapyasat.h | j~nAnasyA(pya)numeyatve pramANAbhAvAt.h | tadvayavahArasyAnyathaivopapatteH | AshutaravinAshino j~nAnasya jAnAmIti vartamAnatayA pratibhA(sA).anupapatteshcha | aparokShAvabhAsavirodhAchcha | anumeyatve.api j~nAnasya na j~nAnAnumitimAtreNa prAmANyaM tasya dR^ishyate | taddhi j~nAtatayA vyavahAreNa kAryeNa vA.anumAtavyam.h | nacha tAvatA prAmANyamanumAtuM shakyate | vyabhichArAt.h | tato j~nAtatAdimAtreNa pratIte j~nAne bAdhAbhAvAdinA prAmANyamanumeyam.h | anyathA bAhyAnAmapi vaidikaj~nAnaprAmANyAnumAnaprasakteH | prasaktamapyapodyata iti chet.h | tarhyapavAdanirAsAya parIkShApekShAvashyambhAvinItyAgatam.h | idameva chAsmAbhirabhidhAsyate, sarvathA parIkShA.anapekSheti tu na kShamyate | 
etena sAkShivedyatApakSho.api pratikShiptaH | aupaniShadaj~nAnadR^iShTimAtreNa bAhyaistatprAmANyasyAdarshanAt.h | 
chaturthapakShastvatimandaH | anumAnAdij~nAnadR^iShTimAtreNa tatprAmANyasya chArvAkAdibhiradR^iShTatvAt.h | vibhAge mAnAbhAvAchcha | dharmij~nAnAdiprAmANye vigAnAbhAvAditi che(t.h)nna | nirAlambanAdimatadarshanAt.h | upapattibAdhitaM taditi chet.h | tarhi svIkR^itA.a.apyuShmataiva parIkShApekShetyalaM pallaveneti |
evaM tarhi pratyakShAdivatsAkShiNo.api prAmANyaM parIkShApekShagrahaNamevAN^gIkriyatAm.h | dvidhA kalpanasyAnyAyyatvAdityata Aha- niyameneti ||
dR^ishyata iti vartate | sAkShI gocharo yasya tattathoktam.h | gocharatvaM chAshrayatayA vivakShitam.h | sukhAdiviShaye yatsAkShigataM prAmANyaM tanniyamena dR^ishyate | etaduktaM bhavati | yadi vR^ittij~nAnAnAmiva sAkShij~nAnasyApi prAmANyaM taddarshanamAtreNa na dR^ishyate tadA.adhikamapi kAraNaM kalpayAmaH | nachaivam.h | sukhaj~nAne dR^iShTe tatprAmANyAj~nAnasaMshayaviparyayANAM kadA.apyadarshanAd.h | kalpakasadbhAve dvidhA kalpanasyAdUShaNatvAditi |
kiJNcha sAkShiprAmANyasyApi parIkShApekShagrahaNatve.anavasthA cha syAt.h | nanu prAmANyagrahaNamabhilaShatA nAnavasthAto bhettuM yuktam.h | parIkShA.anavasthAbhAve.api grAhakAnavasthAyA duShpariharatvAdityata Aha- svaprAmANyamiti ||
sAkShyeveti sambandhaH | sadA sunishchayAditi | parIkShAnapekShameveti yAvat.h | etachchAnubhavAnyathA.anupapattibhyAM kalpyate | 
nanvevaM sati vR^ittij~nAnAnAM parataHprAmANyamuktaM syAt.h | j~nAnasvarUpasya sAkShivedyatvAt.h | prAmANyasya parIkShAgamyatvAt.h | tathAcha na vilakShaNatvAditi yatsvataH prAmANyamiShyaM tattyaktaM syAdityata Aha- j~nAnasyeti ||
j~nAnasya grAhakeNa sAkShiNaiva j~nAnasya mAnatAyA miteH kAraNAtsvataHprAmANyamiShyata eveti sambandhaH | bhavetsvataHprAmANyatyAgo yadi j~nAnameva sAkShivedyaM na prAmANyamiti brUmaH | na chaivam.h | j~nAnavattatprAmANyasyApi sAkShivedyatvAbhyupagamAditi | kimarthaM tarhi parIkShAvashyambhAvo.abhyupagamyata ityata Aha- doSheti ||
sAkShiNA nishchitatvamiti vakShyamANamihApi yojyam.h | iti prAmANyasyeti padadvayamadhyAhAryam.h | j~nAnaM gR^ihNansAkShI karaNadoShAbhAve.asya prAmANyamityeva prAmANyaM nishchinoti | natu pramANamevedamiti | tataH kimityata Aha- doShAbhAvasyeti ||
parIkShayeti sheShaH | cho.avadhAraNe | kvachideva prayojanavashAjjij~nAsAyAM jAtAyAM parIkShAlAbhe chetyarthaH | doShAbhAvanishchayArthA parIkShA na tu prAmANyagrahaNArthA | tatpunarj~nAnamiva sAkShivedyameva | ato na svataHprAmANyaparityAga iti bhAvaH | 
syAdetadyadIyaM prakriyA pramANavatI syAnna cha tadastItyata Aha- ata iti ||
ata eva hi sarveShAM j~nAnAnAM prAmANyaM prathamato na nishchitaM bhavet.h | kinnAma yatra yadA parIkShAsahakR^itena sAkShiNA prAmANyaM nishchitaM bhavati tattadaiva prAmANyaM svalakShaNaM prAmANyasvarUpamaprAmANyaviviktaM prAmANyaM siddhayati | idamuktaM bhavati | yadi sAkShI doShAbhAve pramANametaditi prathamaM sammugdhaM prAmANyaM gR^ihItvA pashchAjjij~nAsAyAM satyAM parIkShayA pramANamevetyavadhArayatItyeShA prakriyA nAN^gIkriyeta tadA.anabhyastaviShayANAM shabdAdinA jAtAnAM sarveShAmapi j~nAnAnAM prathamameva prAmANyamavadhAryeta | nachaitadasti | tena jAnImo.astIyaM prakriyeti |
uktamatharM buddhayArohAya saN^kShipyAha- nahIti ||
yasmAtsukhAdyeShu kashchitsaMshayaM na karoti yasmAchchAkhilAni vR^ittij~nAnAni darshana eva pramANatayA.akhilo jano na nishchinoti tasmAtsAkShiprAmANyaM parIkShAnapekSheNa sAkShiNaiva gR^ihyate | vR^ittij~nAnAnAM tu tatsApekSheNetyanubhavArUDhaM prameyaM kimarthamapalapyate | nirnimittamapalapituM na shakyata iti | 
"na parIkShA.anavasthA syAt.h' ityuktamupasaMharati- doShAbhAvAdikaM cheti ||
sAkShyeveti sambandhaH | svasya parIkShAyAshcha doShAbhAvaM prAmANyaM cha parIkShAnirapekShaH sAkShyeva samyak.h prapashyati | tasmAnna kA.apyanavastheti |
"aparIkShitameva' ityAdinoktamupasaMharati- taditi ||
tattasmAtparIkShitameva mAnam.h | tena cha bhagavati kvachidapi doSho nAstIti siddham.h | tadvirodhAdaparIkShitaM doShadarshanamapramANamevetyarthaH | 
evamaparIkShitaM doShadarshanaM parIkShitena nirdoShatAdarshanena bAdhitaM na bhagavato doShitvaM sAdhayituM shaktamityuktam.h | idAnIM tAdR^ishasyApi sAdhakatve.atiprasaN^gaM sUchayati- aparIkShiteti ||
shuktyAdInAM rajatatvAdAvapi vidyata eva | tatashcha tathA tadapi siddhayedavisheShAditi bhAvaH | 
tadevaM doShadarshanaM parIkShitapratyakShavirodhAdapramANamityabhihitam.h | niraniShyo niravadya ityAdyAgamavirodhAchcha | syAdetat.h | prAk.h tattvamasyAdyAgamasya pratyakShaviruddhatvAtpratItArthe na prAmANyamityuktam.h | tatkathaM tadviparItaM pratyakShasyAgamavirodhenAprAmANyamidAnImuchyata ityAshaN^kAM parihartumAha- taditi ||
yatra yadA.akShajamAgamasyopajIvyaM tat.h tadA pratyakShaviruddhArthe jAtyA prabalasyApyAgamasya mAnatA nAsti | tasmAdu(ktAdu)pajIvyopajIvakabhAvAdanyatra viparItopajIvyopajIvakabhAve bAdhyabAdhakabhAvasyApi viparyayaH | yadA.a.agamaH pratyakShasyopajIvyastadA.a.agamaviruddhArthe pratyakShasya na mAnatetyarthaH | 
tataH kimityata Aha- laukika iti ||
laukike pratyakShasiddhajIvAdiviShaye brahmAtmakatvAdibodhanarUpe vyavahAre tattvamasyAdyAgamena kriyamANe atra Agame AgamaM prati pratyakShasyopajIvyatA | avatArANAM vishvAdInAM cha doShadR^iShTau pratyakShAdikaM pratyAgamasyopajIvyatA syAt.h | etaduktaM bhavati | prAk.h pratyakShavirodhenAgamasyAprAmANyamabhidhAyedAnImAgamavirodhena pratyakShasyAprAmANyAbhidhAnaM na viruddham.h | nahi nirvisheShaNayoH pratyakShAgamayoH parasparaM bAdhyabAdhakabhAvo.abhihitaH | kintUpajIvakatvena bAdhyatvamupajIvyatvena bAdhakatvam.h | tachcha tatrAnyathA.atrAnyatheti kathaM virodha iti | anena doShaviShayapratyakShavirodhAdAgamasyaivAprAmANyaM kinna syAditi chodyaM garbhasrAveNaiva gatam.h | AgamasyojIvyatayA pratyakShataH prAbalyasyoktatvAt.h |
kathaM pratyakShaM pratyAgamasyopajIvyatvamityata Aha- Agameneti |
atra viShNau | vastutaH kalpanaivaiShA na pramitiritibhAvena kalpyata ityuktam.h | bhavedAgamasyopajIvyatvaM yadi viShNutvaM j~nAtavyaM bhavet.h | tadeva na j~nAtavyamityata Aha- na chediti ||
yadi viShNutvaM rAmakR^iShNAdau na j~nAtaM tadA doShagrAhiNA pratyakSheNa viShNoranyo doShavAniti gR^ihItaM syAt.h | natu viShNurdoShavAniti | nahi devadatte devadattatvAj~nAne devadatto.ayamAgata ityAkAraM j~nAnamutpattumarhatIti | tathA.api nAgamasyopajIvyatvam.h | yataH shrIvatsakaustubhAdilakShaNena viShNutvamanumAya viShNurdoShavAniti pratyakSheNa j~nAsyata ityata Aha- shAstreti ||
shrIvatsAdikaM lakShaNaM viShNutvena vyAptamityetachChAstreNaiva siddham.h | yadyapyasminpakShe sAkShAdAgamo nopajIvyaH | tathA.apyanumAnamUlavyAptigrahaNAya tadupajIvanamaparihAryameveti bhAvaH | nanu viShNutvAj~nAne viShNoranyo doShavAniti j~nAnena kuto bhAvyam.h | viShNutvavattadanyatvasyApyaj~nAtatvAditi chet.h | evaM tarhyaj~nAtaM prasajyata ityAha- kasyachiditi ||
itimAtre etAvatyeva viShaye | viShNurdoShavAniti j~nAnA(syA)nutpAdanaprasaN^ga eva tAtparyamiti bhAvaH | nanu yathA paTo.ayaM Chinno dagdho malina iti parAnupajIvinA pratyakSheNaiva gR^ihyate | tathA.a.agamAdikamanupajIvya pratyakSheNaiva viShNurdoShavAniti j~nAsyata ityata Aha- neti ||
svataH parAnupajIvanena | ayamabhisandhiH | paTatvamavayavasanniveshavyaN^ghayaM pratyakShameveti yujyate tathA j~nAnam.h | viShNutvaM tu samastaguNaparipUrNatvanirdoShatvajagajjanmAdikAraNatvalakShaNaM na pratyakSham.h | ato na tathAvidhaM j~nAnamupapadyate | yathA paJNchapalaparimito.ayaM paTo malina iti j~nAnamiti |
ayaM samudAyArthaH | rAmakR^iShNAdidoShagrAhiNA pratyakSheNa tredhotpattavyam.h | viShNurayaM doShavAniti vA viShNoranyo.ayaM doShavAniti vA kashchidayaM doShavAniti vA | prakArAntarAbhAvAt.h | tatra dvitIyatR^itIyayorna viShNordoShavattve tadudbhAvayituM (shakyate) shakyam.h | viShNurdoShavAniti tenAnavagAhanAt.h | vastuvR^ittyA.asau viShNureveti chet.h | kiM tataH | nahi vastuvR^ittisahitaM yatkiJNchijj~nAnaM vivakShitavishe(ShaNaM sA)ShaM sAdhayati | atiprasaN^gAt.h | Adye viShNutvaM sarvathA j~nAtavyam.h | nachaitatpratyakShavedyaM nApyanumeyamityuktaM shAstrayonisUtre | tasmAd.h "devakyAM devarUpiNyAM viShNuH sarvaguhAshayaH | AvirAsId.h' ityAgamena vA.a.agamAvagatavyAptikAnumAnena vA.avagantavyam.h | tataH sarvathA pratyakShasyAgamopajIvyatvamaN^gIkAryam.h | sarvo.apyAgamastAvadekameva vAkyam.h | sa cha sarvarUpopetasya viShNornirdoShatvaM pratipAdayatIti tadvirodhAdapramANameva doShaviShayaM pratyakShamiti |
itashcha tadapramANamiti darshayitumAha- kechiditi ||
pratyakShaM bhagavadrUpANAM doShitve pramANamiti vadanpraShyavyaH | kechittatkAlavartinaH puruShA bhagavadrUpeShu doShAnpashyantItyatrArthe.asmAkaM kiM pramANam.h | pratyakShamanumAnamAgamo veti | na tAvatpratyakSham.h | parapuruShavartini pratyakShe pareShAM pratyakShAyogAt.h | dUre kAlabhede | nApyanumAnaM liN^gAbhAvAt.h | Agamo.api vedaH purANAdirvA | nAdyaH | tasyAdarshanAt.h | tasmAd.hdvitIya evAN^gIkArya ityAha- paurANamiti ||
atra bhagavadrUpadoShagrAhipratyakShasadbhAve | vaktavyamiti sheShaH | 
tataH kimiti chet.h | tatpurANavAkyaM taddoShadarshanaM kiM pratyakShalakShaNaM pramANatayA manyate, utAparIkShitapramANApramANAbhAvapratItimAtratayA, athApramANatayA | 
Adye doShamAha- taditi ||
bhagavadrUpeShu doShagrAhiNIM pratItiM pramANatayA pratipAdayatpurANavAkyaM doShasadbhAvaM manyata eva | na hi sambhavati tad.hgrAhiNaH prAmANyamaN^gIkaroti nAN^gIkaroti cha taditi | doShasadbhAvaM manyamAnaM cha tatprAgudAhR^itayA shrutyaiva viruddhayata iti |
purANavAkyasya shrutiviruddhatve ko doSha ityata Aha- purANasyeti ||
pauruSheyeNa khalu vAkyena samUlena bhAvyam.h  | yataH kenachitkAraNena kaJNchidarthaM buddhisthIkR^itya vAkyaM prayuJNjmahe | anyathotpatterevAsambhavaH | 
purANavAkyasya cha veda eva mUlaM kuta ityata Aha- nacheti ||
aparaH pauruSheyo granthaH | chashabdaH pratyakShA(gamA)disamuchchayArthaH | pauruSheyastAvadAgamo na purANasya mUlam.h | tasyApi mUlA(ntarA)pekShAyAmandhaparamparApAtAt.h | na(cha) pratyakShAnumAne | tadarthasya tadagocharatvAt.h | nApyutprekShA | pratArakavAkyavadaprAmANyaprasaN^gAt.h | ataH parisheShAdveda eva purANasyopajIvya iti siddham.h |
tataH kimityata Aha- tadvirodha iti ||
upajIvyavedavirodhe | tat.h purANavAkyam.h | tatra bhagavataH sadoShatve | upajIvyaviruddhasyopajIvakasyAprAmANyAvashyambhAvAditi 
chArthaH | 
nanvIshvarapraNItAnAM purANAnAM tadIyaM nijaM j~nAnameva mUlaM na vedaH | anIshvarapraNItAnAmapi yogipratyakShameva | ato vedavirodhe.api ko doShaH | uchyate | vedastAvatpramANameveti niShyaN^kitam.h | nacha pramANayorvirodho.asti | vastuvikalpaprasaN^gAt.h | tato vedavirodhe nijaj~nAnAdimUlatvamevApanIyate | tathA.api veda eva purANasyopajIvya iti katham.h | amIshvarapraNItapurANAbhiprAyeNeti na doShaH | anIshvarA hi svayaMpratibhAte.apyarthe (samAshvA) AshvAsArthaM vedamupajIvanti | yathoktam.h "yatsvayaMpratibhAtasya saMshayArtaM gurorvachaH' iti | yadveshvarapraNItapurANAnAmapi prAmANyAvadhAraNAya vedasaMvAdo.apekShitaH | anyathotprekShAmUlatvashaN^kanAt.h | tadabhiprAyeNa "purANasyopajIvyashcha veda eva' ityuktam.h |
dvitIyaM nirAkaroti- aparIkShiteti ||
akShajaM kathameva bhavediti pratyakShaM pramANatayA.abhilaShitArthe nodbhAvayituM shakyate | nahi pramANatvenAnavadhAritaM pramANatvenodbhAvayanparIkShakaH syAditi bhAvaH | vipakShe bAdhakamAha- yadyevamiti ||
pramANatvenAparIkShitamapi yadi pratyakShatayodbhAvyata ityarthaH | devadattAdibhrama iti | yaj~nadattashuktyAdau devadattarajatAdibhrama ityarthaH | bAdhitatvAttannAkShajaM pramANamiti chet.h | tatkiM bAdhAbhAvamAtraM vastuvyavasthAhetuH | tathAtve nishchAyakapramANavaiyarthyApatteH | asti cha prakR^ite vedabAdha iti |
upajIvyavedavirodhAdupajIvakayoH pratyakShapurANavAkyayoraprAmANyamityuktam.h | tadasat.h | upajIvakamupajIvyavirodhena bAdhyata iti niyamAbhAvAt.h | dR^ishyate hyupajIvyasyApIdaM rajatamiti j~nAnasyopajIvakena nedaM rajatamiti j~nAnena bAdha iti chet.h | kathamatropajIvyopajIvakabhAva iti vaktavyam.h H aprAptasya pratiShedhAyogAtprAptirUpamidaM rajatamiti j~nAnamAdyamupajIvyaM, pratiShedhAtmakaM tu nedaM rajatamiti j~nAnamupajIvakamiti vA, asiddhe dharmiNi pratiShedhAsambhavAddharmij~nAnamAdyamupajIvyaM dvitIyaM tUpajIvakamiti vA | Adye samAdhimAha- yAvachChaktIti || 
parIkShAyAM satyAM pramANatayA pratItasyeti sheShaH | bAdhane upajIvakena kuta iti sheShaH | doSho.asmadabhimata(to)niyamabhaN^gaH syAt.h | upajIvye.ashodhite parIkShayA.apramANAdavivikte upajIvakena bAdhite na doShaH | upajIvyatvamastvalamiti | prakR^itodAharaNe prathamapupajIvyopajIvakabhAvamabhyupaiti | upajIvyatvamityupalakShaNam.h | upajIvakatvaM chetyapi draShyavyam.h | pUrvottaraj~nAnayoriti sheShaH | alaMshabdo.avadhAraNe | 
idamuktaM bhavati | (astveva) astyevedaM rajataM nedaM rajatamiti j~nAnayorupajIvyopajIvakabhAva upajIvyasyopajIvakena bAdhashcha | tathA.apyupajIvyavirodhenopajIvakaM bAdhyata iti niyamabhaN^go nAsti | ayaM khalvasya niyamasyArthaH | parIkShayA shodhitamupajIvyaM virodhyupajIvakaM bAdhate svayaM tena na bAdhyata iti | natu yathAshrutaH | asya tu tadA bhaN^gaH syAt.h | yadi parIkShitamupajIvyaM virodhinopajIvakena bAdhyaM (bAdhitaM) kvachidupalabhemahi | nachaivam.h | idaM rajatamiti j~nAnaM tu na shodhitam.h | tatastasminnupajIvakena bAdhite na niyamabhaN^gaH | nahi nirvisheShaNasya vyabhichAre vishiShyaM vyabhicharatyatiprasaN^gAt.h | nacha vAchyaM vishiShyasya prayojakatAkalpanaM nirmUlamiti | ubhayathA(pi) bAdhyabAdhakabhAvadarshanAt.h | visheShaNAnapekShAyAmavyavasthApAtAt.h | nanu parIkShAyAmaN^gIkR^itAyAM tayaivAlam.h | parIkShitenAparIkShitaM bAdhyata ityetAvataH kvachidvayabhichArAbhAvAtkimupajIvyopajIvakabhAvena | uchyate | bhavedevaM yadyAtyantikIM parIkShAmatrAN^gIkurmaH | nachaivam.h | kintu yAvachChaktiparIkShAmeva | nacha tAvanmAtrasya bAdhakatvaniyamo.asti | yAvachChaktiparIkShitasyApi bAdhadarshanAt.h | ato yuktaM vishiShyasyopAdAnam.h | AtyantikaparIkShaiva bAdhakatvopayoginI bhavatu kimupajIvyatvenetyapi na vAchyam.h | tasyApi sAMvyAvahArikatvAt.h | yathoktam.h | "sannipAtalakShaNo vidhiranimittaM tadvighAtasya' iti | prakR^ite tu vedaH parIkShita upajIvyashcheti |
dvitIye parihAramAha- bhrame.apIti ||
hIti vakShyamANamatrApi sambaddhayate | yadyapyekamevedaM rajatamiti j~nAnaM tathA.api viShayopAdhivashAd.h vibhAgam.h | tatra prakAre bhramatve.api svarUpe.abhramatvameva | tatra kadA.api bAdhAbhAvAt.h | tathA.anyepyAhuH | sarvaM j~nAnaM dharmiNi pramANaM prakAre tu viparyaya iti | bhAgAbhyupagamAdeva na virodhachodanAvakAshaH | tataH kimityata Aha- tanmAtramiti ||
abhramabhAgamAtram.h | tenaiva dharmiNaH siddheH | rajatAkArasya niShedhyatvena dharmitvAbhAvAditi hishabdArthaH | etaduktaM bhavati | asminpakShe yadupajIvyaM na tadupajIvakena bAdhyate yachcha bAdhyate na tadupajIvyamityato nedamasmadIyaniyamabhaN^gasyodAharaNamiti |
atrAntare mAyAvAdinashchodayanti | yaduktamupajIvyavirodhAdadvaitashrutInAmaprAmANyamiti | tadasat.h | tatrApyasya samAdhAnasya suvachatvAt.h | tathAhi | yaH sarvaj~na ityAdInAM tattvamasyAdInAM cha kathamupajIvyopajIvakabhAva iti vaktavyam.h | siddhaM na nivartakatvAdityAdivachanAt.h | tattvamasyAdivAkayamaikyavirodhinAM sAvarj~nAdInAM duHkhAdInAM cha pratiShedhakamaN^gIkR^itam.h | nacha prAptiM vinA pratiShedho.astIti prAptirUpaM yaH sarvaj~na ityAdikamupajIvyam.h, tattvamasyAdikaM tUpajIvakamiti vA, asiddhe dhamirNi pratiShedhAnupapatterdharmipratipAdakamAdyamupajIvyamupajIvakaM chottaramiti vA | Adye rajataj~nAnasyevAparIkShitatvAdupajIvyasyApi prathamasyottareNa bAdhe na kA.apyanupapattiH | dvitIye shuktisvarUpamAtramiva brahmasvarUpamAtramupajIvyaM na sArvaj~nAdivishiShyam.h | tathAcha yadupajIvyaM na taduttareNa bAdhyate | yadbAdhyate sArvaj~nAdikaM na tadupajIvyamiti na kashchidvirodha iti |
atra parihAradvayamapi pratiShedhati- nachaivamiti ||
prasiddhayorbhrAntibAdhayorivAtra samAdhAnaM na vaktuM shakyate | vaiShamyAditi bhAvaH | 
tatkathamityataH prathamapakShe tAvadvaiShamyaM darshayati- suparIkShita iti ||
prathamapramANe suparIkShite sati na chaivamiti sambandhaH | etaduktaM bhavati | idaM rajatamiti j~nAnamupajIvyamapyaparIkShitatvAdupajIvakena nedaM rajatamati j~nAnena bAdhyate | upajIvyopajIvakanyAyasya yAvachChaktiparIkShAviShayatvAti hyasmAbhirabhihitam.h | asmannyAyena cha pareNa pratyavasthAyate | nacha tadyuktam.h | yaH sarvaj~na ityAdInAmahaM duHkhItyAdInAM cha suparIkShitatvAt.h | upapAditaM khalu yaH sarvaj~na ityAdishrutInAM tattvAvedakatvaM sAkShiNashcha niyamenAvyabhichAritvamiti | 
dvitIyapakShe vaiShamyaM darshayati- sarvamiti ||
yataH kAraNAttatsarvaM sArvaj~nAdikamupajIvyaiva tattvamasItyAdikaM pramANaM pravartate.ato na chaivamiti sambandhaH | idamuktaM bhavati | yathA nedaM rajatamiti j~nAnaM purovartinaH svarUpamAtraM dharmIkR^itya pravartate na tu rajatatvavishiShyaM na tathA tattvamasyAdivAkyaM pravartitumarhati | kintu sarvaj~natvAdivishiShyaM brahmasvarUpaM duHkhAdivishiShyaM jIvasvarUpaM cha dhamarIkR^ityaiva | tathAcha dharmigrAhakavirodho.aparihArya iti | atra sarvamiti sarvaj~natvAdyanyatamasyopalakShaNam.h | 
nanu tattvamasyAdivAkyamapi yadi svarUpamAtramupajIvya pravarteta tadA kIdR^isho doSha ityata Aha- kathamiti ||
vAkyadvayametat.h | tatraikasyArthaH | dharmAnvihAya svarUpasyaivopajIvyatvaM chettarhi tatkathaM j~neyaM yattattvamasIti bodhyate | etaduktaM bhavati | shabdenAnUdya hi svarUpaM tattvamasIti vaktavyam.h | nacha nirdharmasya pratipAdakaH shabdo.asti | ataH svarUpamAtrasya buddhAvanArohAdbodhanamevAnupapannamiti | na brUmaH svarUpamAtrasyopajIvyatvam.h | kintu bhedakAnsarvaj~natvAdidharmAnvihAya tattvAdinA vishiShyasya | tathAcha na kashchiddoSha ityataH shiShyaM vAkyam.h | yadi tattvAdidharmopetasyopajIvyatvaM tarhi sarvaj~natvAdikaM vihAya yasmAtkasmAchchittattvAdestadbrahmeti kathaM j~neyam.h | yadyapyasminpakShe noktadoShastathA.api bodhyasya brahmAsmIti j~nAnamanupapannameva | sarvaj~natvAderbrahmalakShaNatvena tadanupAdAne brahmaNo buddhAvanArohAt.h | tattvAderghaTAdisAdhAraNatvAditi bhAvaH | sarvaj~natvAdiparityAgenopajIvane bAdhakamabhidhAya viparyaye paryavasAnamAha- etasmAditi ||
aparathA j~nAnAsambhavAt.h | yAvatA dharmeNa | tAvatopetasyaiva | 
nanu nedaM rajatamiti j~nAnaM yathA svarUpamAtramupajIvya pravR^ittam.h | tathedamapi pravartsyati ko doSha ityata Aha- svarUpasyaiveti ||
upajIvyatvamiti vartate | uktAnupapattereva dR^iShTAnto.api na samasta ityarthaH | 
nanu yatsarvaj~naM tattvamasIti na bodhanIyam.h | kintu tattvamasItyeva | na choktadoShaH | tachChabdo brahma vadati | yogyAnvitAbhidhAyinashchashabdAH | lakShaNaM cha brahmaNA.anvetuM yogyam.h | tatashcha tachChabdenaiva vyAvR^ittasya pratIterityAshayavAnAshaN^kate- sarveti ||
chashabdo.avadhAraNe | bhaNyate tachChabdena iti yadi bhaNyate ityAvR^ittyA yojyam.h | sampratipattimuttaramAha- astviti ||
yatpareNoktaM tadastvityarthaH | prativAdyuktArthAN^gIkAre pratij~nAhAniH kathaM na bhavedityata Aha- na iti ||
anabhimataprameyAN^gIkAre hi pratij~nAhAniH syAt.h | anena chAN^gIkR^itena no.asmAkaM (na pratij~nAhA)naiva hAniH syAt.h | parasya dharmigrAhivirodho hyasmAbhiruchyate | tatparihArAya pareNa chedamuditam.h | nachAnena tatparihAram.h | pratyuta dR^iDhIkR^itamiti bhAvaH | 
kiM prakR^itaprameyAvirodhitvamAtreNedamaN^gIkriyate uta tathAbhUtatveneti jij~nAsAyAmAha- svapakShashcheti ||
aJNjaseti nAbhyupagamamAtreNetyarthaH | tadupapAdayati- yasmAditi ||
sarvasho.apIti sambandhaH | ityetatsUtrasAmarthyena prAgupapAditamiti sheShaH |
kiJNchAsminnapi pakShe brahmaNo buddhAvanArohastadavastha eva | yatastadAdishabdAH sAmAnyata eva yogyAnvitaM bruvate | sarvaj~nAdishabdA eva visheShataH | tathA.anubhavAt.h | nacha sAmAnyato.anvitAbhidhAyinA vyAvR^ittapratItirityAshayavAnAha- visheSheti ||
akhilaM yogyAnvitaM svarUpaM visheShasAmAnyatayA shabdabodhyaM bhavet.h | 
anvitAbhidhAnamAtramaN^gIkriyata eva | tachchaikasya padasya sAmAnyata eva na visheShata iti na buddhau brahmArohaH | yadi cha visheShastadA dharmigrAhivirodhastadavastha eveti samudAyArthaH | kechinmAyAvAdino.anvitAbhidhAnamaN^gIkurvate vij~nAnaghanAdaya sati nAprAptashaN^keyam.h | 
vyAvartakadharmairvyAvR^ittasyaivopajIvyatvamiti yaduktaM tannAsti | bAdhakaj~nAneShu tadabhAvAt.h | nacha tatrApi vyAvR^ittasyaivopajIvyatvaM na svarUpamAtrasyetyuktamiti vAchyam.h | pUrvasminbhramaj~nAne vyAvR^ittatva(sya)syaivAsiddhatvAt.h | siddhau cha bhramatvAnupapatteH | "tanmAtramupajIvya hi' ityuktavirodhAchchetyata Aha- purovartitveti ||
devadattAdau yashchaitrAdibhramastatra purovartitvapUrvANi visheShaNAni devadattAdisvarUpaM devadattAderaviditatvAchchaitramAtrAdvinaivApurovartyAdibhyo vyAvartayanti yasmAttasmAdbAdhakaj~nAnaM vyAvR^ittamevopajIvatIti niyamo nAnupapannaH | nApi bhramAnupapattiH | AropyavyAvR^itteranaN^gIkaraNAt.h | tanmAtrashabdena chAropyamAtravyAvartanAnnoktavirodho.apIti bhAvaH | 
nanvanena nAtyantavyAvR^ittiru(pajIvyatvo)payoginI | kintu vyAvR^ittimAtramityuktaM bhavati | tatprakR^ite.apyasti | tattvAdinA brahmaNo.api vyAvR^ittatvenopajIvyatvasambhavAditi chenna | tAvanmAtreNa bodhyasyApi brahmAsmIti j~nAnAnupapatteruktatvAt.h |
doShAntaraM chAha- brahmaNa iti ||
brahmaNaH punariti sambandhaH | kiM kartR^i, brahma vyAvartayati, na kimapi | 
tattvAdInAmaN^gIkAre.api doShamAha- yasmAditi ||
tattvAdi visheShaNena yasmAtkasmAdapyarthAttattvAdirahitam.h | tAvadvayAvR^ittaM chedupajIvyatvamastIti bodhyate | tadedaM vAkyaM siddhasAdhanaM j~nAtasyaiva j~nApakaM syAt.h | bodhyenAsyArthasya prAgeva viditatvAt.h | tathA chAshAstraM syAt.h | 
mA bhUttattvAdinA vyAvR^ittaM brahmopajIvyam.h | vij~nAnamAnandaM brahmetyAdishrutyA brahmalakShaNatvenoktena chinmAtratvAdinA tu bhaviShyatItyata Aha- chinmAtratvaM cheti ||
mAtrashabdena chitaH sarvaviShayatvAdikaM vyAvartayati | AnandatvAderapyupalakShaNametat.h | brahmaNa iti sheShaH | chinmAtratvAdikaM na brahmaNo bhinnam.h ato nirvisheShatvAvirodhAttadaN^gIkriyata ityata Aha- tAvanmAtramiti ||
tattarhi tasyApi shrutatvAdabhinnatvAchcheti bhAvaH | abhede kathaM lakShaNatvamiti chet.h | samaM vij~nAnAdAvapi | uktashcha lakShyalakShaNaprakAro lakShaNasUtra iti |
shrutatvasAmye.api chinmAtratvAdikameva dharmiNi niveshyate | aviruddhatvAt.h | na sarvaj~natvAdikaM viruddhatvAt.h | yathA nedaM rajatamiti j~nAne.aviruddhapurovartitvAdyupetasya dharmitvaM na viruddharajatatvAdyupetasyetyata Aha- chinmAtreti ||
chinmAtreNAbhedashchinmAtrAbhedaH saH sAdhyaH pratipAdyo yasya tattathoktam.h | tattvamasyAdivAkye chinmAtrAbhedasAdhye.aN^gIkR^ite.api tadvAkyaM siddhasAdhanaM bhavedityanvayaH | tatkathamityata Aha- siddhamiti ||
tachchidaikyaM prativAdino bodhyasya yata iti sheShaH | kathaM siddhamityata Aha- sveti || 
svasya svenAbhedAN^gIkR^iteH | evashabdasya siddhamiti pUrveNa sambandhaH | svAbhedAN^gIkR^itau chidabhedaH kathaM siddha ityata Aha- chittvamiti ||
svasya bodhyasya yadyasmAnmataM sammatam.h |
etaduktaM bhavati | virodhabhayAtsarvaj~natvAdivishiShyaM na dharmIkriyate iti vadatA chidAnandarUpamapi na dharmIkartavyam.h | j~nAtaj~nApanaprasaN^gAt.h | virodha iva j~nAtaj~nApanasyApyashAstratAhetutve visheShAbhAvAt.h | chinmAtraM tvadatiriktaM nAstIti vAkyArtha iti chenna | apratibhAsanAt.h | gatyantarAbhAvAditthaM kalpyata iti chet.h(nna) | sUtrakR^itaivArthAntarasyoktatvAt.h | 
na virodhabhayAdvayaM sArvaj~nAdikaM dharmiNi na niveshayAmaH | kintu sarvaj~natvAdikaM (hi) na brahmaNo bhinnam.h | neha nAnetyAdishrutivirodhAt.h | nApi svarUpam.h | tasya viyadAdisarvasApekShatvAt.h | sarvasya cha mithyAtvAt.h | nahi tathAbhUtasya 
satyasvarUpatA sambhavati | chidAnandAdestu brahmasvarUpatve na kvApyanupapattirityAshayavAnAshaN^kate- sarveti ||
sarvaj~natvaM vartata iti sheShaH | itishabdo hetau | evashabdasya tadevetyanena sambandhaH | nahi mithyetyarthaH | pariharati- chetanatvaM cheti ||
yatparasApekShaM tanna sadityaN^gIkAre brahmaNashchetanatvaM cha na syAdityarthaH | kuta ityato (lyuT.h pratya)yupratyayasyAnekArthatvAtkatarR^ivAchitAM tAvadupAdAya vyAchaShye- j~natvamiti ||
chetanatvaM nAma tAvajj~natvamityarthaH | tataH kimityata Aha- neti ||
j~natvamiti vartate | kintu j~neyasApekShameva | j~nAnakriyAM prati kartR^itvaM khalu j~natvam.h | sakarmakakriyAvachanashcha jAnAtiH | ataH karmApekShakriyAkartR^itvamapi sApekShameva | 
tathA.api kutashchetanatvaM na syAditi chet.h | j~nasya brahmaNo j~neyaM svayameva vA syAtparaM vA | nAdya ityAha- sveti ||
chastvarthaH | asau mAyAvAdI | kuto na manyata ityata Aha- savisheShata iti || savisheShatvaprasaN^gAt.h | pratyak.h parAgbhAvalakShaNo hi kartR^ikarmabhAvo naikatraikasya yujyate | yadi cha syAttadA bhedapratinidhinA visheSheNa ghaTanIyaH | ato brahmaNo j~natvaj~neyatvayoraN^gIkAre visheSho.aN^gIkartavyaH syAt.h | nivirsheShaM cha brahmAN^gIkR^itamiti svaj~neyatvaM na manyate | tatashcha parameva j~neyaM vaktavyam.h | tachcha mithyAbhUtamiti kathaM tadapekShaM chetanatvaM satsyAditi | evaM j~natvasya j~nAnasApekShatvamapi vaktavyam.h |
kiJNchaivaM vadatA svarUpamAtramupajIvyamityapi vaktuM na shakyate | tasyApi svashabdena parApekShatApratIterityAha- svashabdo.apIti ||
parepekShaH parApekShasyArthasya pratipAdakaH | kathamityata Aha- tasmAditi ||
parasmAt.h | hishabdo hetau | arthaH pravR^ittinimittam.h | iti proktaH shabdashaktij~naiH | svaM cha tadrUpaM cheti hi svarUpam.h | rUpashabdashcha svaparasAdhAraNaH | tena svasminprApte.apyuchyamAnaH svashabdaH parisaN^khayAnyAyena paravyAvR^ittimeva pratipAdayatIti j~nAyate | Joshi-31
tyametadevaM vyAkhyAne | nachaivamityata Aha- svarUpamiti ||
asmadabhipretaM vyAkhyAnaM na chedaN^gIkriyate tadA svarUpaM nAma kiM, na kimapi | svarUpashabdo nirarthakaH syAdityarthaH | rUpashabdasamAnArthaH svarUpashabda ityataH kathametaditi chedatra vaktavyam.h | svaM cha tadrUpaM cheti vyutpattimaN^gIkR^ityaivamuchyate | utAkhaNDa evAyaM shabda ityupetya | Adye doShamAha- vaiyathyarmiti || yasmAdasminpakShe svashabdasya vaiyarthyaM tasmAtsvarUpaM nAma kimita sambandhaH | kuto vaiyarthyamityata Aha- rUpeti || svarUpashabde yo rUpashabdastenaiva rUpashabdArthAbhidhAnasya pUrNatvAt.h | nahi rUpashabdo rUpashabdArthaM nAbhidhava iti sambhavati | anyathotpalanIlotpalashabdAvapyekArthau syAtAm.h | dvitIyaM nirAkaroti- tachcheti || tat.h rUpapadam.h | cho yasmAdityarthe | sAmAnyatAvachaH sAmAnyAkArasya vAchakam.h | chAturvaNyarAditvAtsvArthe ShyaJN.hpratyayaH | etaduktaM bhavati | pratItipramANaka eva shabdArthanishchaya iti hi shAbdAH | tatra rUpashabdaH sAmAnyAkArasyAbhidhAyakaH | sarveShAM tatastatpratyayAt.h | svarUpashabdashchAsAdhAraNAkArasya | tasmAttatpratIteH | tasmAnna tayorekArthatvamiti |
yaduktaM chetanatvaM brahmaNo na syAditi tadiShyApAdanam.h | na hi vayaM brahmaNashchetanatvamaN^gIkurmaH | kriyAveshalakShaNasya kartR^itvasya nirvikalpake.abhAvAt.h | kintu chaitanyameva brahma | tadarthA eva chetanatvavAdA vyAkhyAtavyA ityatashchaitanyamapi na pareNa shakyAN^gIkAramiti bhAvena tadvayAkhyAti- chetanasyeti ||
bhAvaH shabdapravR^ittinimittam.h | tasyAtrAnAgantukatvaM j~nApayituM svashabdaH | iti hi gIyata ityanena guNavachanabrAhmaNAdibhyaH karmaNi cheti smR^itiM sUchayati | chetanashabdapravR^ittinimittaM cha j~nAnam.h | chitI saMj~nAna iti pAThAt.h | tatashcha j~nAnaM brahmetyuktaM bhavati | 
tataH kimityata Aha- tasmAditi ||
yasmAchchaitanyaM nAma j~nAnaM tasmAchchaitanyasya brahmaNo, visheShato.atishayena, visheShabAhulyaM prasajyate | j~nAnaM hi j~neyaj~nAtR^ikaraNasApekShaM bhavati | j~nAnatvAdidharmAshchAnivAryAH | nacha savisheShaM brahma pareNAN^gIkriyate | j~neyAdikaM cha na svayam.h | virodhAt.h | parantu mithyeti tatsApekShaM j~nAnaM kathaM satsyAt.h | brahmaNo j~nAnatve j~neyAdyupetatA kuta iti chet.h | j~nAnatvAt.h | prasiddhaj~nAnavat.h | nacha j~nAnatvamasiddhamiti yuktam.h | aN^gIkAravirodhAt.h | vyAptimupapAdayati- neti ||
yaduktaM prAgbrahmaNashchetanatve j~neyaj~nAnopetatvena bhAvyamiti, tatrApi j~natvAtsammatavaditi niyAmakamabhipretam.h | prasaN^gAttasyApi vyAptimupapAdayati- j~neyeti ||
Adyashchashabdo j~neyAdirAhityaj~natvayoH samuchchaye | dvitIyastu vyabhichAradvayasamuchchaye | 
nanu prasiddhasya j~nAnasya j~neyAdyupetatve.apIdaM brahmasvarUpaM j~nAnaM tadrahitaM bhavatu kiM bAdhakamityata Aha- j~nAtR^ij~neyeti ||
hInameveti sambandhaH | kartR^i tADyata iti tADayitR^itADyAbhyAM hInaM syAdityarthaH | dhAtvartho.api j~nAnaM yadi kartR^irahitaM syAt.h | AkAN^kShAvashAtsakarmakatayA pratIyamAnamapi cha yadi niShkarmakaM syAttadokto bahutaro.atiprasaN^gaH, visheShAbhAvAditi | j~naviShaye.apyevaM bhojyabhojanavihIno bhoktA.api syAdityAdiratiprasaN^go vAchyaH | nahi sakarmakakriyAyAH kartA kriyAdirahito yukta iti |
j~nAtA j~neyamiti cha kArakAbhidhAnametat.h | kArakamutpAdakamiti cha paryAyAvetau | kAryameva chotpAdakamapekShate | akAryaM cha brahmAkhyaM j~nAnamiti na tasya kartrAdyapekShetyAshayavAn.h shaN^kate- nityatvAditi ||
nityatvamakAryatvasyopalakShaNam.h | anityasya bhojanAdebharoktrAdyapekShAyAmapIdaM nityatvAttAdR^ishaM j~nAtrAdirahitaM cha syAdityanena vyApakaviruddhopalabdhyA vyApyaviparyayaH shaN^kitaH | notpAdakameva kArakam.h | tathA satyasti gaganamityAdau gaganAdInAmakArakatvaprasaN^gAt.h | kintu dhAtvarthAshrayaH kartA, tadviShayaH karmetyAdi |
AkAN^kShA.anAkAN^kShe eva cha tadanvitatvAnanvitatvayoH prayojake | natu kAryatvAkAryatve | ata eva kashchiddhAtvarthaH karmAdyanvitaH kashchinneti yujyata ityAshayavAnAkAN^kShAmaprayojakIkR^itya kAryatvAdyeva prayojakIkurvANasyAtiprasaN^gamAha- nityeti ||
akAryasya kArakAnanvitatve.akAryA vedavAk.h vAchyavaktR^ivihInA syAt.h | kAryasya cha kArakAnvitatve karmAdyanvitatAniyamo.api syAdityaperarthaH | viparyaye paryavasAnamAha- nahIti ||
sA tAdR^ishI naiva hIti sambandhaH | dvitIyaprasaN^gasya viparyayaparyavasAnaM chashabdenAha | kathaM na sA tAdR^ishItyata Aha- draShyAra iti ||
vaktAra iti vaktavye draShyAra ityuktamapauruSheyatvAvighAtArtham.h | aJNjaseti vAchyasadbhAve na kAchidanupapattirityuktam.h | 
nanu santi sthitisamaye vedavAcho vasiShThAdayo draShyAra indrAdayashcha vAchyAH | natu mahApralaya ityata Aha- nitya iti ||
dvau chashabdAvanyonyasamuchchaye | tR^itIyo yasmAdityarthe vedavAcha iti vartate | hishabdaH tasmAdityarthe | vAk.h vedavAk.h | kvachit.h pralaye.api | yathA vedavAgvAchyAdyupetA.api kvachittadrahitA tathA brahma (sva)rUpaM j~nAnaM vyavahAre j~neyAdyanvitamapi paramArthatastadrahitaM bhaviShyatIti pratyAshAM vArayitumidaM vachanam.h | 
yasmAdevaM kAryatvAdikamaprayojakaM kintvAkAN^kShAnimitto niyatasambandha eva | tasmAnnityavAgiva nityamapi j~nAnaM j~neyAdyupetamevAN^gIkAryamityupasaMharati-j~nAtR^ij~neyeti ||
nanu vAN^.h na dhAtvarthaH | api tu dhAtvatharM prati karma | tatkathamatrodAharaNam.h | uchyate | AkAN^kShAnimittaM pratisambandhyanvitatvaM nityatvena na hIyata ityetAvanmAtre(Na) vAgudAharaNasya gR^ihItatvAnna doShaH | vAgityukte hi kiMvaktR^ikA kiMvAchyetyAkAN^kShA bhavatyeva | 
varNAnAmapyatharvattvasya sthitatvAnna nityatvavAchyavattvayorvyadhikaraNatvam.h |
j~nasyApi nityatvena j~neyAdirahitatvashaN^kaivameva parihAryetyAha- nahIti ||
nityo.api vaktA parameshvaro vAkyavAchyavivajirto nAsti | yasmAttasmAdevaM nityo.api j~no j~nAnaj~neyavihIno naiva vidyate | shaktiH kArakamiti pakShasya sthitvAnnityo vakteti yujyate | anenobhayatra vyAptyabhAvena vyApakaviruddhopalabdhirasiddhetyuktaM bhavati |
mithyAbhUtaparasApekShasya sArvaj~nasyApi mithyAtvamaN^gIkurvANasya chetanatvAdyabhAvaprasaN^go.abhihitaH | idAnIM prapaJNchamithyAtvaM chAprAmANikamityAha- kiJNcheti ||
sarvavilopaH sarvasya mithyAtvam.h | na tAvatpratyakSheNa, tasya satyatAgrAhitvAt.h | nApyanumAnena, pratyakShabAdhitasya tasya prAmANyAbhAvAt.h | nachAgamena | prapaJNchamithyAtvaM pratipAdayataH tasyAbhAvAdityAkShepArthaH | 
nanu neha nAnAsti kiJNchanetyAgamasya sadbhAvAtkathaM vishvamithyAtve mAnAbhAva iti chedatra pR^ichChAmaH | atra sarvasya mithyAtvaM pratipAdayati vAkye sarvAntargatatvenedaM vAkyametadvAkyArthashcha gR^ihyate na veti | AdyamanUdya dUShayati- sarveNeti ||
tadabhAvena vAkyavAkyArthayormithyAtvena kAraNena | vAkyAbhAve pratipAdakAbhAvAdvAkyArthasya sarvamithyAtvasyAbhAve cha vyAghAtAt.h 
| dvitIyamanUdya dUShayati- na gR^ihyate chediti ||
kvachidviyadAdiviShaye.apyapalApo niShedho na yujyate | tannyAyAdvAkyAdinyAyAt.h | ayamarthaH | vAkyavAkyArthau kutaH sarvasmAdbahiShkriyete iti vAchyam.h | anupapatteriti chet.h | kimanupapannaM na pratipAdanIyam.h | addheti cheta | evaM tarhi viyadAdimithyAtvamapyanupapannatvAnna pratipAdanIyamiti | 
nanu vAkyodAharaNe kR^ite naivaMvidhaM vAkyamastIti vA (e)naiShAM padAnAmatra shaktira(rnA)stIti vA nAsya vAkyasyAtra tAtparyamastIti vA vaktavyam.h | anena vikalpanirAkaraNena tu kiM kR^itaM syAdityata Aha- upapattIti ||
vihInasya viruddhasya | arthastAtparyam.h | etaduktaM bhavati | na brUmo vayaM nAstIdaM vAkyamiti | nApyeShAM padAnAmatra shaktirnAstIti | kintvasya vAkyasya prapaJNchamithyAtve tAtparyaM nAstIti | upapattivirodhAbhAvo hi pratItArthe tAtparyasya j~nApakaH | atra chAstyupapattivirodha iti j~nApanAya vikalpya dUShaNAbhidhAnaM kR^itamiti |
syAdetat.h | upakramopasaMhArAbhyAsApUrvatAphalArthavAdopapattayaH shrutiliN^gavAkyaprakaraNasthAnasamAkhyAshcha tAtparyaliN^gAni | tatropapattivirodhe.apyanyairliN^gairasya vAkyasya prapaJNchamithyAtve tAtparyamavagamyatAmityata Aha- upakramAdIti ||
upakramAdiliN^gAnAM madhye yadyaduttaraM tattadbalIya ityupapattireva balIyasI | shrutyAdau liN^gasamUhe cha yadyatpUrvaM tattadbalIya iti | tatrApi liN^gashabdoditopapattireva balavatI | tato balavadvirodhe satAmanyeShAM liN^gAnAM na tAtparyanishchAyakatvaM yuktam.h | kuta etadityata Aha- brahmatarketi ||
brahmatarkAkhye tarkashAstre tathA nirNItatvAt.h | etenopakramasyopasaMhArAtprAbalyaM vadanto nirastAH | yathA chaitattathoktaM nyAyavivaraNe | 
itashcha nApyasya vAkyasya prapaJNchamithyAtve tAtparyamAha- pratyakShamiti ||
sadgaganamityAdi pratyakSham.h | tachcha sAkShirUpatvAdbalavat.h | upapattishchArthakriyAkAritvAdikA | sA cha vyAptyAdimattvAdbalavatI | AgamAshcha vishvaM satyamityAdyAH | teShA prAbalyavyutpAdanAya bahava ityuktam.h | niravakAshatvAdyupalakShaNametat.h | yadA yasminnarthe.aN^gIkR^ite | yatra yadarthapratipAdane.arthaH prayojanaM cha nAsti | brahmaNo.advitIyatAsiddhiH prayojanamiti chenna | tasyA evAprAmANikatvAt.h | Atmano muktisiddhiriti chenna | vinAshenApi tatsiddheH | bahujIvavAdinAmivAdarshanenApyupapatteH | vairAgyArthamiti chenna | duHkhasAdhanatAj~nApanena tatsiddheH | arthagrahaNamupalakShaNam.h | upakramAdInAmapyAnukUlyaM nAstIti cha draShyavyam.h | na kevalaM liN^gAnukUlyAbhAvaH | kinnAma yatra liN^gavirodhitA cha | etad.hdvayaM granthAntare tatra tatroktaM j~nAtavyam.h |
tarhi niravakAshaM vAkyamapramANaM prasajyata ityata Aha- upapanna iti ||
pratyakShAdipramANopakramAdiliN^gAvirodhini tadAnukUlyopapanne cha bhagavati svagatabhedAbhAve.arthe vAkyasya sati sa evArthaH kathaM grAhyaH | neha nAneti vAkyasyApavyAkhyAne nirAkR^ite labdhamAha- mukhyArtha iti ||
pratiShedhasya saN^koche kAraNAbhAvena prapaJNchamithyAtvaM mukhyo.arthaH | tasminnavidyamAne tu sAvarj~naM na pratiSheddhuM shakyate | mithyArthasApekShatayA hi tanniShedhyam.h | yadvopapanna ityAdikamekaM vAkyam.h | upapanne.avirodhini cha | ata eva mukhyArthe vAkyasya vidyamAne sati | anena prapaJNchamithyAtvAsiddheH kva sArvaj~naM niShidhyata iti yojanA | saN^gatistUktasaN^gatisamAhAreNa draShyavyA | 
sarvaM tadupajIvyaivetyAdinoktamarthamupasaMharati- ata iti ||
aN^gIkAryam.h dharmitayeti sheShaH | tathA chopajIvyavirodhastattvamasyAdivAkyasya durvAra iti herarthaH |
syAdetat.h | sArvaj~nAdiguNopetameva brahma dharmIkurmaH | kintu teShAM mithyAtvAnnopajIvyavirodho.advaitAgamasya | yathA yaH puruShaH sa sthANurityatrAropitena puruShatvena vyAvR^ittaM vastu dharmIkR^itya pravR^ittAvapi nopajIvyavirodha ityata Aha- apalApo.apIti ||
mithyAtvAbhidhAnam.h | apishabdaH pUrvavAkyArthasamuchchaye | sarvashabdena prakR^itaM guNajAtamuchyate | kathaJNchaneti pramANAbhAvAt.h shrutyAdipramANaviruddhatvAchcha | aprAptatvenAnuvAdatvAbhAvasya choktatvAdityarthaH |
nanu cha tattvamasyAdivAkyameva jIvabrahmaNorekatAM pratipAdayatsArvaj~nAdiguNajAtasya mithyAtvaM gamayati | nahi tasya satyatve jIvabrahmaikatvamupapadyate | tatkathaM guNAnAM mithyAtve pramANAbhAva iti chenna | siddhe tattvamasyAdivAkyasya jIvabrahmaikatvaniShThatve guNAnAM mithyAtvasiddhiH | tatsiddhau cha tatsiddhiriti parasparAshrayatAdoShAt.h | doShAntaraM chAha- anAdIti ||
yasmAjjIvAnAmanAdiyogyatoktA pramANairupapAditA | tena kAraNena sA grAhyaiva sarvathA | etaduktaM bhavati | yadA devamAnavadAnavarUpA tadavAntarabhedarUpA cha jIvAnAM yogyatA.anAdinityA pramitA tadA kA vArtA jIvabrahmaNorekatvasya | tathA 
cha kathaM tatsiddhaye guNAnAM mithyAtvakalpanamiti |
atraiva hetvantaramAha- muktAnAmiti ||
mAnairuktairiti mAnAnAmuktatvAdityarthaH | na chAlyate nAnyathayituM shakyate | yadA muktAvapi tAratamyaM pramitam.h | tadA kA jIvabrahmaikyapratyAshA | kathaM cha tattvamasyAdivAkyasya tatparatvam.h | yato guNAnAM mithyAtvakalpanaM yuktaM syAditi |
muktAnAM tAratamye pramANAntaramAha- j~nAnino.apIti ||
evashabdena pApaM pariharanti cheti sUchayati | tushabdena shubhAshubhakaraNaparityAgayoH tAratamyaM dyotayati | hishabdena tatra pramANaprasiddhim.h | pramANAni tu dashakalpamityAdIni prAgudAhR^itAnyeva | tenaivetyasya pramANasya niravakAshatAmAha | prAN^.hmokShasAdhanAnAM tAratamyAnmokShatAratamyamuktam.h | idAnIM tu j~nAnena nishchitamokShANAmapi shubhAshubhakaraNaparityAgatAratamyAduchyata iti bhedaH | vipakShe bAdhakamAha- tAratamyamiti |
punariti j~nAnottaram.h | yadi brahmAdyA muktau tAratamyavanto na syustadA j~nAnamAtreNa mokShasya prAptaprAyatvAjj~nAnottarakAlaM shubhaM na kuryuH | ashubhaM cha na parityajeyurityatharH | 
viparyayaparyavasAnamAha- kR^ichChreNeti ||
tapo j~nAnaM karmApItyanena shubhamityuktaM bhavati | j~nAnamiti shravaNAdikamuchyate | karmeti yaj~nAdi ete j~nAninaH kR^ichChreNApItyAdivisheShaNAnAM phalamanupadameva j~nAsyate | sakAmAshcha shubhe sadetyekasya tapaAdeshcharaNakAle tapaAdyantaraM kAmayanta ityarthaH | tasmAjj~nAnottarakAlAnuShThitena vichitreNa shubhena vichitrAmAnandabuddhiM prApnuvantIti sheShaH | 
bhavedetadyadi j~nAnottarakAlakR^itAnAM shubhAnAM phalavattvaM syAt.h | na chaivam.h | teShAM karmasvanadhikArAt.h | anadhikAriNA cha kR^itaM viphalamiti prasiddhameva | anuShThAnaM tvanyathA.apyupapadyate | te hi prAgj~nAnodayAdAdaranairantaryAbhyAM shubhAnyanuShThitavantastatsvAbhAvyamApannA j~nAnodayAnantaramapyanutiShThantItyAN^kaya pariharati- nacheti ||
ayaM j~nAninAM shubhAcharaNarUpaH | akaraNe pratyavAyo bhaviShyatItyevaM bhayapUrvapravR^ittitaH kR^ichChreNaivAcharaNAchcha, shubhasyaiveti prekShApUrvamashubhaparityAgenetyarthaH |
etena kR^ichChreNApItyAdivisheShaNaphalamuktaM bhavati | nahi svabhAvakR^itA pravR^ittirevaM bhavitumarhati |
nanvete prAganuShThAnakAle bhayapUrvaM kR^ichChreNAshubhaparityAgenaivAnuShThitavantaH | ataH tatsvabhAvA eva saMvR^ittAra idAnImapi tatsvAbhAvyena tathaiva kurvantItyaN^gIkAre ko doSha ityAshaN^kayAha- tAdR^isho.apIti ||
bhayapUrvapravR^ittyAdirUpo.api |
j~nAninastAvadanuShThAne.aj~nebhyo na vishiShyante | tatra j~nAninAM shubhapravR^ittiH pUrvatarapUrvatamasvabhAvabalAyAtaiva natu phalavatItyaN^gIkurvANaM prati yadi kashchid.h brUyAt.h aj~nAninAmapi shubhA pravR^ittiH pUrvatarapUrvamasvabhAvagataiva na tu phalavatI visheShAbhAvAditi, tadA kiM vAchyamiti | pratibandIM mochayitumAshaN^kate- phalavattva iti ||
aj~nAninAM karmaNo.astIti sheShaH | sAmye hi pratibandIgrahaH | nacha tadatrAsti | yato.aj~nAnikR^itakarmaNAM saphalatve "karmajaM buddhiyuktA hi' ityAdikaM pramANamasti | upalakShaNaM chaitat.h | adhikAriNashchaite vidhigocharAshchetyapi draShyavyam.h | nahyevaM sati svabhAvakalpanA.avakAsho.astIti | evaM tarhi j~nAniShvapi na svabhAvakalpanA yuktetyAshayavAnAha- tatreti ||
tatra karmaNaH phalavattve | tat.h pramANam.h | atrApyadhikArAdikamupalakShaNIyam.h |
kiM tatpramANamityatastaddarshayati- niShkAmamiti |
iha pravR^ittanivR^ittayormadhye | abhyeti atishayenaiti | AnandodrekasAhityena mukto bhavatItyarthaH | etatsmR^itivAkyArthavivaraNAya vAkyAntaraM paThati- shubheneti ||
hyAsashchAnandasya | shubhameva kartavyamashubhaM tyAjyaM cha | anena vidhisadbhAvo.api siddhaH | tato.adhikArashcha | atra shrutimapyAha- upAsta iti ||
anena "sa ya AtmAnameva lokamupAste na hyasya karma kShIyate.asmAddhayevAtmano yadyatkAmayate tattatsR^ijate' iti shrutimupAdatte | AtmAnaM paramAtmAnam.h | lokaM sarvAshrayam.h | upAste kAraNena kAryopalakShaNaM pashyatItyarthaH | sa vidvAnmukto bhUtvA yadyatkAmayate tattatkarmAsmAddhayevAtmano.asyAtmanaH prasAdena sR^ijate | 
avidvAnityanena "yadyapyanevaMvinmahatpuNyaM karma karoti taddhAsyAntataH kShIyata eva' iti shrutimupAdatte | anayA 
chArthAjj~nAnikarmaNaH sAphalyaM siddhayati | upari chopayogo bhaviShyati |
yadevetyanena "yadeva vidyayA karoti shraddhayopaniShadA tadeva vIryavattaraM bhavati' iti shrutimupAdatte | vidyayA brahmasAkShAtkArapUrvakamupaniShadA svayogya(m.h)yA vIryavattaramadhikaphalamityAdivAkyasAmarthyAjj~nAnikR^itakarmaNAM phalavattvaM tAvatpratIyate | tatasteShAM vaichityAdvimuktigaM tAratamyaM cha siddhamityarthaH | 
syAdetat.h | naitAni vAkyAni j~nAnikarmaNAM sAphalyaM pratipAdayanti | sa ya AtmAnamityatra tAvadupAsakakarmaNAmakShayaphalatvashravaNAt.h | itaratra cha j~nAnavidyAshabdayoH parokShaj~nAnArthatvasyApyupapatterityAshaN^kAM pariharati- nacheti ||
atra vAkyeShu | phalaM karmaNAm.h | tathA j~nAnAdipadaM parokShaj~nAnArthatayA na vyAkhyeyamityapi grAhyam.h | kuto netyata Aha- nahIti ||
j~nAnaM brahmasAkShAtkAram.h | kvApi mokShe.anyatra cha | phalasya karmaNAm.h | 
idamuktaM bhavati | brahmasAkShAtkArarahitenopAsakena kR^itAni karmANyakShayaphalAni kena prakAreNeti chintyam.h | kimakShayaM mokShaM kurvantIti | uta svargAdikam.h | nAdyaH | nAnyaH panthA iti shrutivirodhAt.h | na dvitIyaH | puNyachito lokaH kShIyata iti svargAdiphalAnAM kShayitvashravaNAt.h | "anevaMvinmahatpuNyaM karma karoti' "tadeva vIryavattaraM bhavati' ityudAhR^itashrutivirodhashcha pakShadvaye.api | tadevamaj~napakShe vAkyArthAnupapatterupAsakapadasya j~nAnyupalakShakatvameva yuktam.h | tathA brahmAbhyetIti shravaNAjj~nAnapadasya sAkShAtkAravAchitvameva yuktamiti | ata eva vAkyasAmarthyAdityuktam.h | yadyapi pashyannapImamAtmAnamityAdyAH spaShyArthAH shrutayo.atra santi | tathA.api mImAMsArthametAsAmudAharaNam.h |
nanvaj~napakShe.api nAnupapattiH | upAsakena kR^itAni khalvasaN^kalpitaphalAni karmANi j~nAnamupajanayanti | karmaNA j~nAnamAtanotIti shruteH | j~nAnena mokSho bhavatItyaj~nakR^itakarmaNAmapi j~nAnadvAreNAkShayaphalatvopapatterityAshaN^kayAha- j~nAneti ||
karmaphalasyAkShayateti vartate | tasya parakR^itavyAkhyAnasya | asmatpakShapratIpatA muktatAratamyavirodhitA | pratyuta tadanukUlataiva | muktau tAratamyamasahamAnena khalvevamanyathA vyAkhyAnaM kriyate tanmuktatAratamyameva sAdhayati | karmANi hi jij~nAsavo vichitrANi kurvanti | taishcha jAyamAnena j~nAnena vichitreNaiva bhAvyam.h | anyathA kR^itaviprANAkR^itAbhyAgamApatte | vichitreNa j~nAnena vichitra eva mokSho bhAvanIyaH | pUrvoktAdeva hetoriti | tadevaM svamatavirodhiparAnukUlamanyathAvyAkhyAnaM na kAryameva | tathA chAsmadvayAkhyAne sthite prakR^itaM yuktamiti |
astu vA.anyathAvyAkhyAnaM yuktam.h | tatashchaiteShAM vAkyAnAM prakR^itAsAdhakatvam.h | evamapi j~nAnottarakarmaNo mokShAntargataphalahetutAyAH pramANAntareNa siddhermuktatAratamyaM na hAtuM shakyamityabhyupagamavAdenAha- j~nAnottarasyeti ||
karmaNo.akShayatvamakShayamokShAnupraveshiphalatvaM siddhayati | kathamityata Aha- nacheti ||
prakArAntarAbhAvAt.h | parisheShapramANAditi yAvat.h | etena j~nAnottarasya karmaNaH sAphalye.api tasya phalasya mokShAnupraveshitAyAM pramANAbhAvAnna mokShatAratamyasiddhirityapi pratyuktam.h | 
parisheShameva darshayati- pUrveti ||
j~nAnikR^iteShu karmasvetA vidhAstAvatsambhavanti | j~nAnArthatvaM vA bhogArthatvaM vA vyarthatvaM veti | tatra j~nAnikarmaNAM j~nAnArthatvaM tAvannopapadyate | pUrvabhAvishabhaireva j~nAnasya kR^itatvAt.h | tatra hetuH pUrvabhAvIti | j~nAnAtpUrvabhAvinAM shubhAnAM yasamAjj~nAnenaiva kAryeNa kR^itArthatA nAnyena | teShAM kAryAntarAbhAvAt.h | j~nAnArthatvAbhAve vaiyarthyaM syAdityarthaH | pUrvajAtaM prati pashchAdbhAvinaH kAraNatvAyogAchcha | nApi bhogArthatvam.h | prAchInaprArabdhakarmabhireva bhogasya jAyamAnatvAt.h | tatra hetuH prArabdhAnAM cha karmaNAM bhogenaiva kR^itArthateti | pUrvavattAtparyam.h | vaiyarthyanirAsaheturanyatheti | j~nAnikarmaNAM vyarthatve tadanuShThAnaM na syAt.h | nahi prekShAvanto vyarthaM (karma) kurvanti | karaNasvAbhAvyAditi chet.h | abuddhipUrvatAprasaN^gAt.h | lokasaN^grahArthamiti chenna | tatprayojanasyApi vAchyatvAt.h | Ishvaravaditi chenna | muktAvapi prasaN^gAt.h | parisheShaphalakathanaM tattasmAjj~nAnottarakarmaNAM muktAvanupravesho muktigatAnandavR^iddhayarthatvaM syAditi |
pUrvabhAvishubhAni j~nAnArthAnItyuktam.h | tatra sarveShAM j~nAnArthatAyAM prasaktAyAM visheShamAha- j~nAnAdIti ||
j~nAnAtpUrvANyakAmyAnyeva shubhAni karmANi puNyakarmANi j~nAnasiddhaye bhavanti na tu kAmyAni | shubhAnIti visheShaNasya kR^ityamAha- niShiddhAnIti ||
j~nAnAnutpAda utpannasyApyabhibhavo vA j~nAnarodhaH | bhuktaye duHkhasya | evaM kAmyasyApi viniyogo j~nAtavyaH | etachcha(cha)turthe vyutpAdanIyam.h |
nanu yathA.akAmyAni shubhAnIti cha visheShaNamupAdIyate tathA nityanaimittikavyatiriktAnItyapi visheShaNamupAdeyam.h | nityAderapi pratyavAyaparihArAthartvena j~nAnakAraNatvAbhAvAdityata Aha- yogyatAyA iti ||
yogyAta brAhmaNatvAdirUpA pitR^imaraNAdirUpA cha | Adito j~nAnAtpUrvaM kR^itam.h | anyasya pratyavAyamAtraparihArasya | "AdhyAnAya prayojanAbhAvAt.h' ityatrAsyArthasya samarthitatvAnneha heturuktaH | atra yogyatAyA balAchChubhamAditaH kR^itametachcha j~nAnameva kuryAditi cha vaktavye yadubhayatra bAhulyagrahaNaM kR^itaM tattasya nAsmatpakShapratIpatetyuktaprapaJNchanArthamiti |
atra "puruShArtho.ataHshabdAd.h' ityAdinA j~nAnasya mokShasAdhanatvamuktam.h | atra cha karmatAratamyAjj~nAnatAratamyaM j~nAnatAratamyAnmokShatAratamyamiti vadatA cha sUchitam.h | j~nAnapadaM chAvabodhamAtrasya pratipAdakamiti pratItinirAsArthamAha- j~nAnasyeti ||
asmiJNChAstre yatra yatra j~nAnasya mokShasAdhanatvamuchyate tatra tatra j~nAnamiti padena bhaktirIryate lakShyate | kutaH | sambandhAt.h | j~nAnasya bhaktibhAgatvAt.h | mAhAtmyaj~nAnasnehasamudAyo hi bhaktirityuktam.h | tato j~nAnaM bhakterbhAga ekadeshaH | tathA chaikadeshaikadeshitvalakShaNAtsambandhAdityuktaM bhavati | ekadeshenaikadeshilakShaNA cha da(shama)shAmAtraM dattamityAdau prasiddhaiva |
prakArAntaramAha- j~nAnasyaiveti ||
yadyadA j~nAnasyaiva visheShaH snehAdisAhityalakShaNo dharmo bhavati tadA sa piNDo bhaktirityabhidhIyate | etaduktaM bhavati | j~nAnaM snehashcha bhakteraMshau | tatraikenAMshenAMshAntarasyopalakShaNam.h | tathAchAhajallakShaNayA bhaktireva sidhyatIti | ekadeshAntareNaikadeshAntarasyopalakShaNe dR^iShTAntamAha- parokShatveti ||
yathA j~nAnasya parokShatvAparokShatvalakShaNau dvau dharmau | tatra tamevaM vidvAniti parokShaj~nAnasya mokShasAdhanatve.abhihite parokShatvenAparokShatvaM lakShyata ityarthaH | dArShyAntikaM dasharyati- snehayogo.apIti || 
snehashchAsau yoga upAyashcheti snehayogaH | snehena yogaH sambandha iti vA | tata e(kenai)kadeshenaikadeshAntaralakShaNA cha syAditi sheShaH |
lAkShaNikaprayoge sUtrakArasya kiM prayojanamityata Aha- ityabhiprAyata iti ||
dvividhalakShaNAbhkimayeNa shrutayaH tarati shokamAtmavidityAdyAH | idamuktaM bhavati | dvividhA lakShaNA bhavati rUDhArUDhabhedAt.h | tatra dvitIyAyAM prayoktuH prayojanAnusandhAnena bhAvyam.h | na tvAdyAyAmabhidhAtulyAyAm.h | iyaM cha rUDhalakShaNA | shrutiShu prAyikavyavahArAdarshanAt.h | ataH kiM prayojanAnveShaNeneti |
bhaktishabdo mAhAtmyaj~nAnapUrvakasya snehasya vAchaka ityuktaM tathA j~nAnashabdo bhaktyartha iti | tadubhayamapyanupapannam.h | bhaktij~nAnAbhyAM mokSho bhavatItyapi darshanAt.h | tatra bhaktishabdasyoktArthatve j~nAnagrahaNavaiyarthyAt.h | (tasya tatrAntarbhUtatvAt.h) | j~nAnapadasya chobhayArthatve bhaktigrahaNavaiyarthyAdityata Aha- so.ayamiti ||
kvApi bhaktirj~nAnamiti padAbhyAM so.ayaM snehalakShaNo bodhalakShaNashcha visheSho.apyudIryate | na tUkta evArtha iti niyamastasmAnnAnupapattiH | yatra bhaktij~nAne(j~nAnaM) sahochyate tadA punaruktiprasaN^gAdbhaktipadaM svArthaikadeshatyAgena snehAMshasya lakShakam.h | natu mukhyArthaniShTham.h | j~nAnapadaM chAnupapattyabhAvAnmukhyArthameva natu lakShakamiti bhAvaH |
nanu vinA snehAjj~nAnamAtreNa yadi muktiranupapannA syAt.h | tadA j~nAnapadasya lakShakatvamAshrayaNIyam.h | nachaivam.h | puruShArthasya bhaktyekasAdhyatve pramANAbhAvAt.h | dveShiNAmapi shishupAlAdInAM mokShadarshanAchcha | dveShiNaH snigdhA ityasya cha vipratiShiddhatvAt.h | ato.anupapannaM lakShaNAshrayaNamityato dveShasya mokShasAdhanatvaM tAvannirAkaroti- na hIti ||
atra dveShasya puruShArthasAdhanatva niShiddhayate | dR^ishiriti tu prasaN^gAduktam.h | j~nAnasyAvashyakatAmupAdAya snehanirAsAya hi paraH pratyavasthitaH | kaimutyArthaM vA | mAhAtmyaj~nAnamapi na dveShayuktaM mokShahetuH | kimuta kevalo dveSha iti | yathoktam.h | "naiShkarmyamapyachyutabhAvavarjitaM na shobhate j~nAnamalaM viraJNjanam.h' iti | 
dveShasya muktisAdhashratvAN^gIkAre kathaM sarvashrutivirodha ityatastAvadekAM shrutiM paThati- chetanasyeti ||
jIvajAtasya | dvayameva | tatra muktisaMsArayormadhye | madhyaM mAnuShatvam.h | adho narakAdi | nityaM sukhamekaM muktitvena j~neyam.h | tathA nityaduHkhamaparamiti j~neyam.h | saMsR^itau saMsR^itiviShaye, sAdhanamapi dveSho bhaktishcheti yogyatayA sambandhaH | vidhAyakaM 
kArakam.h | nityasukharUpA sanmuktiH | iti j~nAyata iti sheShaH |
sanmuktikAraNatvasyApratiShedhAtkathamevamuchyata ityata Aha- asaditi ||
nityaduHkhasvarUpANAM mukteH kAraNatvena tAvad.h dveSha uktaH | tena sanmuktikAraNaM na bhavatIti j~nAyate virodhAditi | nanvasyAM shrutau muktiviShayau bhaktidveShau sadasanmuktikAraNatvenochyeta | viShNuviShayau tu prakR^itau | ataH kiM kena saN^gatamityata Aha- muktAviti ||
muktAvityatra saptamyante pade muktIti prAtipadikenoditaH | kevalaM muktishabdodita ityukte muktidvayetyatrApi prAptiH | ato muktAvityatretyuktam.h | kena nimittenetyata Aha- mokShamiti ||
muchlR^i mokShaNa ityasmAtstrayAM ktiniti ktin.hpratyayaH | sa cha bahulagrahaNAtkartaryapi bhavati | yadvA karotIti karaNe kartR^itvopachAraH | muchyate.aneneti muktirita karaNe ktinpratyayaH | Joshi-32
veShasya mokShasAdhanatvAN^gIkAre yuktivirodhaM chAha- dveShato.apIti ||
na kevalaM bhaktyA kintu dveShato.api vishiShyA muktishchedaN^gIkriyate tadA yatsarvashrutyAdInAM bhagavad.hguNotkarSha eva mahAtAtparyaM tadviruddhamApadyeta | kathamityata Aha- bhaktyeti ||
anye.apyAgamAH | shrutyAdayo muktiprayojanAH parameshvaraguNaviShayAshcheti tAvatprasiddham.h | tatra sambandho.ayameva | yadbhagavata eva jIvAnAM muktiH | sA cha prasannAdeva | prasAdashcha bhaktyaiva | bhaktishcha guNaj~nA(nAdeve)na evetyevaM shrutyAdyAstadguNAnvadantIti | tathAcha kathaM dveShato muktyaN^gIkAre na mahAtAtparyavirodhaH |
bhaktermokShasAdhanatvamanena gamyate | nacha tadasmAbhirapAkriyate | kintu bhaktivad.h dveShasyApItyata Aha- yadIti ||
tadA dveShotpAdanArthamiti sheShaH | nachaivam.h | guNamAtrapratipAdanasya pratipAditatvAt.h | tato mokShArthaM pravR^itto vedAdirguNAneva pratipAdayanmokShasya bhaktimAtrasAdhyatvamabhipraitIti gamyata iti bhAvaH |
nanu dveShAchchaidyAdayo nR^ipA ityAdIni dveShasyApi mokShasAdhanatAM pratipAdayanti vAkyAni santi | tatkathaM dveShasya muktisAdhanatvAbhAva ityata Aha- smartavya iti ||
purANe kvachitpradeshe | bhagavAnnityaM smartavya ityabhiprAyeNaiva dveShAnmuktimAheva purANakR^iditi sambandhaH | tasmAnnoktavirodha iti herarthaH |
idamuktaM bhavati | purANavAkyaM dveShasya muktisAdhanatvaM pratipAdayadivApAtato yadyapi pratIyateta | tathA.api tanna tadabhiprAyam.h | kintu mumukShuNA bhagavansarvadA smartavya iti tasyAbhiprAyaH | yathA "vR^iddhau cha mAtApitarau sAdhvI bhAryA sutaH shishuH | apyakAryashataM kR^itvA bhartavyA manurabravIt.h' ityatra nAkAryakaraNe tAtparyaM kintu sarvathA bhartavyatve, tathehApIti | guNAnAheti tAtparyAntaram.h | chaidyAdInAM dveShato muktiM pratipAdayadvAkyaM bhagavataH kR^ipAlutvAdInguNAnAheti | shApAdinA dveShiNo.api chaidyAdyAstAtkAlikadveShamanirUpya pUrvatanIM bhaktimevApekShya bhagavatA sUchitAH | aho kR^ipAlutvaM nirvikAratvaM satyasaN^kalpatvaM cha tasyetyatra tAtparyaM teShAM vAkyAnAmityarthaH | dvividhAni vAkyAni, vaireNa yannR^ipataya ityAdIni smaraNapradhAnAni teShAM prathamA gatiH | dveShAchchaidyAdaya ityAdIni dveShapradhAnAni teShAM dvitIyeti hR^idayam.h |
prathamavyAkhyAne laukikadR^iShTAntamAha- kruddhavAkyavaditi | kruddhavAkyasya yathA na pratIta evArthapramANyam.h kintvanyatra, tathaivetyarthaH |
etadvivR^iNoti- yatheti ||
mareti prakR^ityantarasyaitadrUpam.h | "jIva vA mara vA sAdho vyAdha mA jIva mA mara' iti prayogadarshanAt.h | AkShepo nindA | svena proktasyAnyasya kAryasya | pitA kiJNchitputraM prati vidhatte idaM kurvIti | sa tu shramAdibhIrurakurvANa evAvatiShThate | tadA kruddhaH pitA bravIti | are jAlma vaidhaveya mirayasveti | tasya vAkyasya yathA na putramaraNavidhAne tAtpayarM kintu svavihitakaraNe | tathAcha dveSheNa smaraNe muktirbhavatIti purANavAkyasyApi na dveShasya muktisAdhanatve tAtpayarm.h | kintu smaraNasya kartavyatAyAmiti |
iyaM cha vyaJNjanAvR^ittiriti kechit.h | tAtparyavR^ittirityapare | vAkyalakShaNA(a)numA(namityA)naM chetyAchAryAH | pratIta evArthaH kinna syAdityata Aha- shrutIti ||
purANagaM vAkyamiti vartate | shrutayo.atItapAde.atra chodAhR^itAH | yatra dveShasya muktisAdhanatvamuchyate tatraiva tadviruddhamuchyata iti 
svavirodhaH | so.api hiraNyakashipushchetyAdibhAgAvatavAkyAnAM paThitatvAtpradarshita eva | aJNjasA mukhyayA vR^ittyA | dveShAnmuktiM pratipAdayanna bhavati |
AgamavirodhaM darshayati- tama iti ||
viShNau bhaktyA jAtena viShNuprasAdenaiva muktiM saMyAnti | tathA viShNau dveSheNa jAtena vilomatvena viShNukopenAJNjasA tamaH saMyAntIti yojanA | chashabdau samuchchayArthau | uktArthaniyAmakaM viShNubhaktireva muktisAdhanaM na dveSha ityasyArthasya niyAmakam.h | etadvAkyasamAkhyayA chetanasyeti shrutau muktAvitishabdo viShNorvAchaka iti siddhayati | tathAcha dveSho bhaktishchetyetad.h dvayaM sanmukteH kevalo dveShastvasanmukteH kAraNamityanyathApratItirapAstA bhavati |
itashcha naitadvAkyaM patItArthaparamityAha- mahAtAtparyeti ||
mokShaprayojanAnAM sarvAgamAnAM bhagavadguNeShveva yanmahAtAtparyaM tadanyathA.anupapattyA bhaktireva muktisAdhanaM na dveSha ityavagamyate | ato mahAtAtparyavirodhena cha dveShavAkyaM pratItArthe kathaM pramANatAM yAti | 
kathamidaM labhyate | arthashabdo mukhyaM pratipAdyamAha | "sata eva padAtharsya' iti yathA | sa chaikavachanAntaH | tena cha tatpratipAdakatvaM lakShyata iti | kathamayaM mahAtAtparyashabdArtha ityata Aha- vAchakatvaM hIti ||
tat.h paraM pratipAdyaM yasya tattatparam.h | tasya bhAvastAtparyamitye(vamarthavA)vaM vAchakatvaM pratipAdakatvaM hi tAtparyamuchyate | tasya cha mahachChabdena visheShaNe yogyatayaiSho.artho mahAtAtparyashabdasya bhavatIti bhAvaH | tataH kimityata Aha- yadarthA iti ||
yo.artho yeShAM te yadarthAH | ravA AgamAH | ekashabdasya saMshaye ekavAkyasambandhini saMshaye satyekaM sandigdhaM viruddhArthaM vAkyamAdAyetyarthaH | 
etaduktaM bhavati | sarvANi vAkyAni sambhUyAnanyArthatayA yamekamarthaM pratipAdayanti tadviruddhArthaM pratipAdayattadavAntaravAkyaM yaduNlabhyate sAvakAshaM cha tanmahAvAkyArthavirodhAdanyathA kriyate na tu tadviruddho mahAvAkyArthastyajyata iti tAvatprasiddham.h | mahAvAkyasya pradhAnatvAdupakramAdibhirnishchitArthatvAchcha | avAntaravAkyasyApradhAnatvAtsandigdhArthatvAchcha | prakR^ite tu bhaktireva muktisAdhanaM na dveSha iti sarvairvAkyaiH sambhUya pratipAdito.arthaH | arthAkShi(akShi)ptasyApi pratipAdyasyeva tadarthatvAt.h | dveShAnmuktiM pratipAdayadekaM tadavAntaravAkyaM sAvakAshaM choktaprakAreNa | tasmAdidameva bAdhyata iti |
dveShasya muktisAdhanatvanirAkaraNamupasaMharati- ata iti ||
mAhAtmyaj~nAnasnehAbhyAmeva na tu dveSheNetyarthaH | mokSha iti vaktavye paraH puruShArtha iti vadatA j~nAnAdikamapi dveShiNAM na bhavatIti sUchitam.h | j~nAnAderapi dharmAdyapekShayA parapuruShArthatvAt.h | 
evaM dveShasya muktisAdhanatvaM nirAkR^ityedAnIM bhakteH paramapuruShArthasAdhakatve pramANaM nAstIti yaduktaM tannirAsAya pramANAntaramAha- yasyeti ||
yathA deve devayogyA tathA gurau guruyogyetyarthaH | anena j~nAnasya bhaktisAdhyatvamuchyate | bhaktyA j~nAnamityanena j~nAnAdeH | j~nAnaM parokShanishchayo jAyate | tato j~nAnAtpakvA bhaktirbhavati | tato dR^iShTistatashcha sA paripakvA bhaktiH | tato mokShAnantaraM bhaktiravatiShThate | sA sukharUpiNyeva syAnna phalavatI | bhaktyA prasanna ityanenApIdamevochyate | j~nAnAbhAve bhaktyAbhAvAdanAkulamityuktam.h | tayaiva pakvayA etayA paripakvayA | vedairiti bhaktirahitashravaNAdibhirityarthaH | na vidyate.anyo viShayo yasyAH sA.ananyA | "yAdR^ishI tatra bhaktiH syAttAdR^ishyanyatra naiva cheta | ananyabhakti sA j~neyA viShNAveva cha sA bhavet.h' iti cha smR^itiH | vivakShitastu sandhibharvatIti vachanAchChakya ahamiti yujyate | tattvena yAthArthyena j~nAtum.h | ityAdivAkyatashcheti chashabdena chetanasya dvayamityAdIni pUrvodAhR^itavAkyAni samuchchinoti | vAkyata eva na tvarthAt.h | 
anumAnenApyuktamarthaM sAdhayati- nacheti ||
bhagavad.hdveShAdbhagavatprasAdaM naivamApnoti | bhagavadbhaktyA taM bhagavatprasAdaM prApnuyAdityasminnarthe dR^iShTAnusAritvaM patyakShadR^iShTavyAptikAnumAnAnusAritvamapIyate j~nAyate | 
etaduktaM bhavati | bhagavatprasAdAdeva mokSha iti tAvanniShyaN^kitam.h | bhagavatprasAdo bhagavad.hdveShasAdhyo na bhavati | bhagavatprasAdatvAt.h | yo yatprasAdo nAsau tad.hdveShasAdhyo yagA guruprasAdaH | yadvA bhagavad.hdveSho bhagavatprasAdasAdhanaM na bhavati | bhagavad.hdveShatvAt.h | yo yad.hdveShaH sa tatprasAdasAdhanaM na bhavati | yathA gurudveShaH | athavA bhagavAnsvadveShiNi na prasIdati prekShAvatpuruShatvAt.h devadattavat.h | yadvA bhagavad.hdveShI bhagavatprItiviShayo na bhavati bhagavad.hdveShitvAt.h | yo yad.hdveShI nAsau 
tatprItiviShayaH | yathA sampratipanna iti dveShasya prasAdasAdhanatve.apAste muktisAdhanatvamevApAstaM bhavati | tathA bhagavatprasAdo bhagavadbhaktisAdhyo bhagavatprasAdatvAt.h | yo yatprasAdaH sa tadbhaktisAdhyo yathA guruprasAdaH | yadvA bhagavadbhaktiH bhagavatprasAdasAdhanaM bhagavadbhaktitvAt.h | yA yadbhaktiH sA tatprasAdasAdhanaM yathA gurubhaktiH | athavA bhagavAnsvabhakte prasIdati prekShAvatpuruShArthatvAt.h | sammatavat.h | yadvA bhagavadbhakto bhagavatprItiviShayo bhagavadbhaktatvAt.h | yo yadbhakto.asau tatprItiviShayaH | yathA gurubhakta iti | bhakteH prasAdasAdhanatve siddhe muktisAdhanatvameva siddhaM bhavatIti |
nanvalaukike bhagavati lokadR^iShTAntenaivamanumAnaM na yujyate | anyathA.aNutvAdiniyamasyApyanumAnApatteH | ato lokavilakShaNo dviShyo.api prasIdatItyAN^gIkAre na bAdhakamiti shaN^kAmAgamavAkyena pariharati- ya iti ||
pR^ithag.h lokavailakShaNyena, sAdaraM tAtparyeNa, dR^iShTavailomyAd.h dR^iShTavailomyamanAdR^itya | aparaM vedAnuktaM lokavilakShaNaM guNajAtaM naivAN^gIkAryam.h | kintu vedoktAdaNutvamahattvayaugapadyAderanyad.hguNajAtam.h | guNA ityasya prayojanamuchyate- doShAbhAva iti ||
chastvarthaH | lokavilakShaNA avilakShaNAshcheti sheShaH | mahAtAtparyashaktita sati ||
sarvathA.api doSho bhagavati nAstItyatra sAmAnyataH sarvashAstrANAM tAtparyasya nirNItatvAdityarthaH | vedAnuktasyAprAmANikArthasya grahaNamayuktamityAshaN^kAmanena nirAchaShye | visheShato.anuktAvapi sAmAnyataH siddheriti bhAvaH | tat.h tasmAdIrito.arthaH siddhAntaH prAmANikaH | yadvA bR^ihatsaMhiterito.artho hi siddhAnta iti tatra bahumAnamutpAdayati | 
evaM bhaktereva mokShasAdhanatvamupapAditam.h | bhaktishcha kevalaM bhagavadviShayaiveti pratItimapAkartumAha- tAratamyeneti ||
na kevalaM viShNau kintu tadbhakteShu ramAdiShvapi, vinishchayAt.h sarvathA, sA cha kriyamANA tAratamyenaiva | kuta ityata Aha- eShA.apIti ||
yatastadbhakteShu kriyamANaiShA.api bhagavadbhaktirevAtastadviShaye.api bhaktiH kartavyA | etaduktaM bhavati | viShNubhaktistAvatkartavyetyupapAditam.h | sA cha tadbhaktabhaktyaiva sAN^gA nAnyatheti | etadapi kuta ityata Aha- loketi ||
lokashabdena lekasiddhavyAptimadanumAnamuchyate | vedashabdenAgamamAtram.h | 
lokAnusAritAM darshayati- yo hIti || 
pradhAne rAjAdau | viparyaye tadIyabhaktirAhitye | viparItaH pradhAnabhaktirahitaH | niyamena dR^ishyate | anenAnvayavyatirekAvuktau | tathA chAyaM prayogaH | vimato bhagavadbhaktabhaktimAnbhavet.h bhagavadbhaktyA puruShArthabhAktvAt.h | yo yadbhaktyA puruShAtharbhAgyathA sammata iti |
nanu daityAdayo brahmAdiShu bhaktimanto.api tadbhakteShvindrAdiShu bhaktirahitA dR^ishyante | tato vyabhichAra ityata Aha- vyabhichAra iti ||
yadi kvApi pareNa vyabhichArashchodyate tadA.asmAbhiratra puruShe bhaktihrAsaH kalpyate viphalabhaktitvamuchyate | tathAcha vipakShe vishiShyasya hetorabhAvAnna vyabhichAra ityarthaH | kuta evaM kalpyata ityata Aha- bhaktIti ||
tadbhakteShvapi bhaktimAnneti yadasau pradhAnabhaktereva doSho hi | tena pradhAnabhaktireva duShyA na phalAyAlamiti prasiddham.h | hiraNyagarbhAdibhirdaityAdibhyo.amaratvAdikaM sachChalameva dIyate mR^iShA na bhavatIti purANeShu suprasiddhameveti | vedAnusAritvaM tUttaratra pradarshayiShyate |
tadbhaktabhaktiH kartavyetyetadanumAnenopapAdya sA cha tAratamyena kAryetyetadanumAnena sAdhayati- tAratamyeneti ||
teShu tadbhakteShu kriyamANA bhaktiraddhA sarvathA tAratamyena kAryA | kutaH dR^iShTAnusarataH | tAratamyenetyasyaiva vivaraNaM viShNuprasAdAnusArAditi | yasminnadhiko viShNuprasAdastasminnadhiketyAdi | tadanyathA sAmyena vaiparItyena cha karaNe.anartho bhavati | 
dR^iShTAnusArata ityuktaM darshayati- sveti ||
atra svashabdena rAjAdiH kathyate | tatprItyanusAreNa tasya yasminyathA prItistadanusAreNa bhaktikaraNe sati tasminbhakte tasya rAjAdeH prItiraddhA niyamenaiva dR^ishyate | ayamatra prayogaH | IshvaraH svaprItyanusAreNa svabhakteShu bhakteH prasIdati | prekShAvatpuruShatvAdrAjavaditi | anena prameyAntaramapi siddhamityAha- tAratamyeti ||
etenaiva bhagavadbhakteShu ramAbrahmAdiShu tAratamyenaiva muktiH karaNIyeti samarthitenaiva devatAtAratamyaparij~nAnaM yatprAguktaM tadapi mokShasya sAdhanamiti siddham.h | na hyavidite tAratamye tAratamyAnurodhena muktikaraNaM sambhavati | anenaiva prakAreNAnumAnasambhavAditi 
vA.atideshArthaH | 
bhagavatprasAdatAratamyAnusAreNa tadIyeShu muktiH kAryetyatrAgamamapyAha- lakShmIti ||
tena bhagavatprItikrameNaiva | tiShThatu kramasteShu bhaktikaraNameva kutaH | bhagavatprItigocharatvAdeva | kAraNAntaraM chochyate- sarve.apIti ||
gurutvaM vidyApravartakatvena prasiddhameva | pUjyAshchetyAdinA bhaktereva prapaJNchanaM hariM parito na tu pR^ithak.h | vedAnusArata iti yaduktaM tadapyanena dashirtaM bhavati | krameNaiva tayIyeShu bhaktistatsmR^itirityAdau tachChabdena tadIyA uchyante | krameNaiveti sarvatra sambaddhayate | krameNeti hariviShayANi bhaktyAdIni mukhyasAdhanAni tadIyaviShayANi tvamukhyasAdhanAnItyarthaH | muktisAdhanatvAdakhilaimarumukShubhirnityasAdhyAni | sAdhanasya vinirNaya iti sAdhanavinirNayAkhye.avAntaraprakaraNe.astItyarthaH | 
etadeva vivR^iNoti- pravR^itta iti ||
paJNcharAtre pravR^ittaM nAmAvAntaro granthaH | tatrApi sAdhanasya vinirNayo nAma prakaraNamastItyarthaH | 
uktArtheShvanumAnAntarANyAha- harIti ||
sad.hdveShatvAt.h uttamapuruShadveShatvAt.h | vaiShNavairdaityAdiShu kriyamANe dveShe vyabhichAraM vArayituM sadityuktam.h | gurordveShaH | prAgdveShasya bhagavatprasAdasAdhanatvAbhAve sAmAnyavyAptimAshritya bhagavad.hdveShatvaM heturuktaH, atra tu shubhamAtrasAdhanatvAbhAve visheShavyAptimevAshritya sad.hdveShatvamiti mahAnbhedaH | kramAdbhaktiriti | kramamanusR^itya ramAdiShu bhaktirdharmiNItyarthaH | tatpriyopagA bhaktiryata iti | haripriyaviShayabhaktitvAdityarthaH | tatpriyAnugachChati viShayIkarotIti tatpriyopagA | yA yatpriyaviShayA bhaktiH sA tatprItikAraNAt.h | yathA svasminbhaktiH | atra svashabdena devadatta uchyate | yathA rAjapriye devadatte bhaktI rAjaprItikAraNamityarthaH | iha kramAditi pratij~nAyAM visheShaNaprakShepeNa bhagavadbhaktabhakteH kartavyatvaM tattAratamyasya chAvashyakatvaM siddhayati | yadvA.anena prayogadvayaM sUchayati | bhAgavatabhaktirbhagavatprItikAraNaM bhagavatpriyabhaktitvAditi | bhagavAn.hrAmAdiShu tAratamyopetabhaktyaiva prasIdati | tAratamyenaiva tadviShayaprItimattvAditi cha | yuktishcheti sambandhaH | atra prAgukte.arthe | 
kiM sAmAnyavyAptyA, visheShavyAptirapyastItyAshayena prayogAntaramuchyate- prAdhAnyeti ||
uttamatvatAratamyAnusAriNI ramAdiShu bhaktirhareH prItidaiva | yasmAtsottamA bhaktiH | shAstravihitabhaktitvAdityarthaH | svopagA sA viShNuviShayA bhaktiryathetyarthaH | iti vA anumAtavyamiti sheShaH | atrApi pUrvavadvishiShyasAdhAtpR^ithak.hprayogadvayena vA sAdhyadvayasiddhiH | 
|| iti ubhayaliN^gAdhikArikAdhikaraNe ||
|| atha phalashrutyadhikaraNam.h ||
|| OM svAminaH phalashruterityAtreyaH OM || j~nAnaM mahAphalakAraNamiti puruShArthAdhikaraNe pratipAditam.h | j~nAnottaramanuShThitaM varNAshramakarma shamadamAdikaM chAnandAtishayakAraNamiti stutyadhikaraNe | tadetajj~nAnakarmAdiphalaM kiM prerakatvAddevAnAM bhavati uta kartR^itvAddevadattasyeti saMshaye prathamasUtreNa devAnAmeveti pUrvapakShayitvA | "ArtvijyamityauDulomistasmai hi parikriyate' ityekadeshimatena siddhAntamabhidhAya "sahakAryantaravidhiH pakSheNa tR^itIyaM tadvato vidhyAdivat.h' iti paramasiddhAnto.abhihitaH | tatra devAnAM j~nAnAdiphalamiti pUrvapakShAMsho grAhya eva | avadhAraNamAtrameva tyAjyam.h | ataH pUrvapakShasUtrArthaM vivR^iNoti- j~nAneti ||
phalaM cha devAnAM bhavatIti sheShaH | bhavachchaiShu deveShu kramopagaM krameNaivopagachChati | devadattenAnuShThitasya j~nAnAdeH phalaM devAnAM bhavatItyekA pratij~nA | bhavachcha tatkrameNaiva na tu sAmyena vaiparItyena veti dvitIyA | tatrAdyAyAM hetuM sUchayandvitIyamupapAdayati- svAtanteti ||
phalinAM phalabhAjAM, svAtantyatAratamyena svAmyatAratamyAnusAreNaiva hi phalena bhAvyam.h | natu sAmyena vaiparItyena vetyarthaH | brahmAdayastAratamyenaiva phalavantastatra tAratamyenaiva svAtantAdityuktaM bhavata | anena prathamapratij~nAyAM svAtantyahetuH sUchito bhavati yaH sUtre svAmipadenoktaH | yadyapi phalaprAptau tAratamyaM na sUtritam.h | tathA.api phalaprAptAvuktasya svAmitvahetoH sAmarthyena prAptamiti tadapyupapAditam.h |
yadi svAtantAddevadattAnuShThitaj~nAnAdiphalaM devAnAM syAttarhi tadanuShThitamithyAj~nAnAdiphalamapi prasajyetAvisheShAdityata Aha- ashubhaM tviti ||
anyagamashubhaM tveShAM devAnAM kvachidapi bhogAya na bhavati | kutaH | hareH prItito.ashubhe.apyeShAM svAtantAdbhagavatprasAdena 
maitadasmAnprApaditi nivAraNe teShAM sAmarthyasadbhAvAt.h | maitadetAnprApaditi harerevAj~nayA cha | anyagamiti vadatA svagataM tu bhavatIti sUchitam.h | anenAsati nivAraNakAraNa iti svAmitvaheturvisheShito bhavati |
yaduktamavisheShAditi tadasiddham.h | vyavasthApakashrutisadbhAvAdityAha- puNyameveti ||
anena "puNyamevAmuM gachChati na ha vai devAnpApaM gachChati' iti shrutimupAdatte | amuM saptAnnavidyopAsanena prerakatayA parapurapraveshinaM parakR^itaM puNyamevApnoti na pApam.h | kutaH | devo hyasau jAto | nahi devAnprApnotItyarthaH | ukte.arthe shubhameva bhavati nAshubhamityarthe | 
vyavasthApakAntaramAha- yuktaya iti ||
aparAH pUrvoktAbhyAm.h | ukte.arthe mAnamiti sambandhaH | 
kAstA yuktaya ityatastA darshayitumAgamavAkyaM paThati- upasaneti ||
yataH kAraNAddehAntare sthitiH, parapuraM pravishya tatra puNyapApapreraNaM, devAnAM bhagavadupAsanAjanitadharmaphalam.h | ataH kathaM pApAdikaM prerayanto.api doShAnavApnuyuH | nahi sAttviko dharmo duHkhaparyavasAyI | tattvavyAghAtAdityarthaH | parapure devAnAM pApAdipreraNaM na duHkhahetuH | sAttvikadharmaphalatvAttattvaj~nAnavadityuktaM bhavati | kiJNcha te devA vAsudevAj~nayaiva na tu svechChayA tattatkR^itapUrvakarmAnusArata eva | ata evArAgadveShato rAgadveShau vinaiva nityasho jIvAnpuNyapApeShu prerayanti hi yasmAttasmAtkathaM doShAnavApnuyuH | prabhorAj~nayA.aparAdhAnusAreNa chorashAsakarAjapuruShavaditi bhAvaH | pApAdipreraNena devAnAmashubhaM na bhavatItyeva kevalaM na, kintu haryAj~nA.anuShThAnAjjyotiShyomAdyanuShThAtR^ibhirivaibhirdevaiH puNyamevApyate | kiJNcha svavihitaparapreraNe haripUjeyamiti choddeshAtkathaM devA na shubhamApanuyuH | ata ityupasaMhAraH | 
dharmaj~nAnayoreveti yojyam.h | prApnuvanto.apyAviriJNchato yathAkramaM prApnuvantItyapUrvoktirnopasaMhAraH | anyagataM j~nAnAdiphalaM devAH prApnuvanti | devagataM tu kathamityapekShAyAmuktam.h- devA iti ||
devAnAmapakR^iShyAnAm.h | atastadIyaj~nAnAdiphalaM teShAM bhavatIti sheShaH | brahmA tviti AviriJNchata ityuktasya vivaraNam.h |
devAdigrahaNamupalakShaNam.h | adhikamiti kriyAvisheShaNam.h |
bhavatvanyagataj~nAnAdiphalaprAptirdevAnAm.h | tatrApi tAratamye ko heturityata uktam.h- dravyeti ||
dravyANIndriyAdIni teShu svAtantyaM dravyasvAtantyaM vij~nAnaprayatnau dharmAdyutpAnanimitte | adhikairiti sheShaH | chashabdo.anuktasamuchchayArthaH | madhyamairdravyasvAtantAdibhirmadhyamam.h | alpairalpamiti | teShvapi deveShu niravadhikadravyasvAtantyamattvAditi hishabdArthaH | phalanirNaya iti tatrApi prakaraNavisheShoktiH |
dravyasvAtantAdyatishayAtphalAtishaya ityuktasya vyAptiM darshayati- loke.apIti ||
etAdR^ishaguNairityadhikairdravyasvAtantAdibhiH samuditAyAM kR^iShau, yasyAdhikaM kShetrAdidravyasvAtantyaM, yasya chA.a.avApAdau j~nAnaprayatnAdhikyaM tasya phalAdhikyaM dR^ishyata ityarthaH | evaM madhyalpayorapyudAhatarvyam.h | anena svAtantyatAratamyenetyuktamupapAditaM bhavati |
prasaN^gAtpApAdiphalaM prerakANAmasurANAM tAratamyena bhavatItyAha- evaJNcheti ||
mahAprerakANAM mahadityAdItyarthaH | ashubheShvashubhanimittam.h | hishabdena svAtantyaM hetumAha | evamiti devadR^iShTAntam.h | asurANAM cheti sambandhaH |
prAgukte.athare.atra cha pramANAntaramAha- shubheti ||
yathAsaN^khayena shubhAshubhaphalam.h | yathAshaktIti krameNaivetyatra yuktiH | tasya vivaraNaM ye ye yathA prayojakAstathA tatheti | prerakA ityasya pUrvavachChaN^kAparihArashcha |
|| OM ArtvijyamityauDulomistasmai hi parikriyate OM || OM sahakAryantaravidhiH pakSheNa tR^itIyaM tadvato vidhyAdivat.h OM || evaM prapaJNchena pUrvapakShamuktvA siddhAntasUtratAtparyamAgamavAkyenAha- yadyapIti |
evamuktaprakAreNa yadyapi shubhAshubhebhyo j~nAnAdibhyo bhavatphalaM surANAM cha daityAnAM cha bhavatItyupapAditam.h | evaMcha tathA.api karturdevadattAderapi phalaM syAdeva | Agame.apyasyArthasya prakR^itatvAdyadyapItyAdi yujyate | etaduktaM bhavati | devAsurANAM shubhAshubhaphalamityetAvadabhyupagamyate pramitatvAt.h | teShAmeveti tu na kShamyate | kintu karturapi bhavatIti | kartuH phalAN^gIkAre yadu kiJNchemAH prajA iti sAvadhAraNashrutivirodha Atreyavachanavirodhashcha syAdityata uktam.h- mahaditi || devAdInAM mahatphalaM 
katarustvalpam.h | alpasya chasattvavivakShA bahulamupalabdheti bhAvaH |
kutaH kartuH phalAN^gIkAra ityata Aha- yathoditamita || shrutismR^itisadbhAvAdityarthaH | tAshcha bhAShyAdAvudAhR^itA draShyavyAH |
yuktamapyAha- tasmAditi ||
kartuH shubhAshubhaphalasadbhAvAdeva mAnuShottamamArabhya devaparyantA daityaparyantAshcha nirayAdyupabhogina iti yujyate nAnyathetyarthaH | uktasyApavAdamAha- devAstviti || 
anyaphalopabhoginaH | na kevalamasurANAM muktyabhAvaH kintvandhantamo.api chApnuyuH | 
etaduktaM bhavati | manuShyottamAstAvannirayamAnuShyasvargamuktIH prApnuvanti | devAshcha mAnuShyasvargamuktIH | asurAshcha svargamAnuShyanirayAndhatamasAni | nacha nirayAdIni nirnimittAni | nacha svakR^itapApAdIni vinA nimittamasti | tasmAtkarturapyasti shubhAshubhaphalaprAptirisita j~nAyate | anyathA nirayAdyabhAvaprasaN^gAt.h | nacha vAchyaM surAsurANAM kartR^itvaprayuktaphalAbhAve.api preraNanimittaphalasadbhAvAnmuktyAdyupapattiriti | devAnAM mAnuShyaprApterayogAt.h | daityAnAM svargAdipApteranupapatteH | sarvathA manuShyANAM nirayAdiprApterasambhavAditi | tadidamuktaM mAnuShottamamArabhyeti, manuSh.hyottamAnAmAditvoktyA nirayAdyanekaphaloktyA cha | vacho.astIti sheShaH |
|| iti phalashrutyadhikaraNam.h ||
|| atha anAviShkArAdhikaraNam.h ||
|| OM anAviShkurvannanvayAt.h OM || j~nAnadAnaM kimAviShkAreNa kAryamutAnAviShkAreNeti saMshaye pUrvavadatrApi pUrvapakShamatyantaheyatvAbhAvAtprapaJNchenAMha- j~nAnadA apIti ||
na kevalaM shiShyAH kintu j~nAnadA AchAryA api j~nAnaphalamApnuyuH | tachcha visheShAchChiShyAdapyatishayena | AchAryA ityenenaiva siddhe j~nAnadA iti vachanaM j~nAnadAneneti j~nApanArtham.h | chashabdaH paramAchAryAdisaN^grahaH | kuta etadityata Aha0- muktAviti ||
shiShyAt.h shiShyasya yachChravaNaphalaM tato.aShyaguNaM gururj~nAnadAnenApnoti | tad.hgururgurorgurusmAd.hguruphalAd.hdviguNaTha phalamApnoti | santAnakAraNatvAt.h | tataH paramagurorapare guravaH svashiShyaphalApekShayA sArdhaM tAvat.h adhyardhaM phalamApanuvanti | yathottaraM tasmAtkramAdityadhyardhaprAptikramAddevAj~nAnapravartakatvAtsahasraguNitam.h | yathottaraM tasmAtkramAditi brahmA mahaughaguNitamityanenApi sambaddhayate | sahasramahaughashabdAvupalakShaNArthau | paramparAyA aniyatatvAt.h | 
Agamasiddhe.atrAthare yuktirapyastItyAha- yuktaM cha taditi ||
pratigrahItuH shiShyasya j~nAnaphalAdapyAchAryasya j~nAnadAnaphalamadhikamityetadyuktisiddhaM cha | tAM yuktiM sUchayati- neti ||
pratigrahIturhi gomAtraphalam.h | godAtA na gomAtraphalavAnbhavati | kintu mahAphalaM svargAdikaM cha prApnoti | yathaitattathA prakR^ite.apItyarthaH | ayamatra prayogaH | j~nAnadAtA dattavastuphalAdapyadhikadAnaphalavAnpuruShArthahetuvastudAtR^itvAdgodAtR^ivaditi |
j~nAnaphalAdapyAchAryasya j~nAnadAnaphalamadhikAmityatra bhagavadgItAsaMvAdamAha- ya imamiti ||
adhyeShyata ityuttaravAkyamatra paThanIyam.h | 
yata evaM j~nAnadAnaM tatsampradAyapravartanaM cha mahAphalam.h | ato bahUnAM grahaNAyAviShkAreNa j~nAnadAnaM kAryamiti prApte siddhAntamAha- evamapIti ||
satyaM j~nAnadAnamuktaprakAreNa mahAphalam.h | tathA.api nAviShkAreNa kAryaM kuta ityata Aha- pAtramiti ||
dAnaphaleneti sheShaH | pAtre kriyamANaM khalu dAnaM phalAyAlam.h | nApAtre | pratyuta pratyavAyasyaiva hetuH | AviShkAreNa j~nAnadAne chAyogyAnAmapi tatprAptirbhavati | sA cha pratiShiddheti bhAvaH | 
|| iti anAviShkArAdhikaraNam.h ||
|| atha aihikAdhikaraNamuktiphalAdhikaraNe ||
|| OM aihikamaprastutapratibandhe taddarshanAt.h OM || OM evaM muktiphalAniyamastadavasthAvadhR^itestadavasthAvadhR^iteH OM ||  adhikaraNadvayasya tAtparyaM saN^kShepeNAha- evameveti ||
prArabdhasya karmaNo.avirodhenaiva j~nAnaM dR^iShTaphalaM proktamiti prathamAdhikaraNatAtparyam.h | dR^iShTaM cha tatphalaM cheti dR^iShTaphalam.h  shravaNAdisampUrtyanantarameva j~nAnamutpadyate | yadi prArabdhakamarpratibandhakaM nAsti | tasmiMstu sati tadavasAna iti | evameva muktishchaiveha labhyata iti dvitIyasya | yasmindehe j~nAnamutpannaM tatpAtAnantarameva muktirlabhyate 
prArabdhakarmapratiba(ndhAbhAve)ndhakAbhAve tadbhAve tu tadavasAna iti |
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | kR^itAyAM TIkAyAM viShamapadavAkyArthavivR^itau tR^itIyAdhyAye.asmiMshcharamacharaNaH paryavasitaH || 
|| iti shrImannyAyasudhAyAM tR^itIyAdhyAyasya chaturthaH pAdaH ||Joshi-33
|| atha shrImannyAyasudhAyAM chaturthAdhyAyasya prathamapAdaH || 
yadIyacharaNAmbhojachChAyAmAshritya nirvR^itAH | nandanti satataM mukttAH saMshraye taM shriyaH patim.h || 1 || 
phalaM nigadyate.asminnadhyAya iti bhAShyam.h | phalanirUpaNasyedAnIM kA saN^gatirityata Aha- samanvayeti || 
samanvayAvirodhAbhyAM prathamadvitIyAdhyAyapratipAditAbhyAM, parabrahmAdirUpe vastuni siddhe sati, sAdhane sAdhanaviShaye tR^itIyAdhyAye, asheSheShu mokShasAdhaneShu, vichAriteShu satsu, phalapratipAdanasyAvasaraprAptiH | jij~nAsiteShvartheShvanyeShAM vichAritatvAdasyaivAvashiShyatvAt.h | ato mokShalakShaNaM phalamAtrAdhyAye nigadyate iti vAkyasheShaH | 
pAdachatuShyayapratipAdyaM saN^gatiM cha lAghavAyaikatraiva vakShyati | tatashcha phalaviShaye.asminnadhyAye karmanAshAkhyaM phalaM prathamapAde nigadyata ityukttaM bhavati | tasyApavAdamAha- visheShata iti || tatra(atra) chaturthasya prathamapAde, prathamaM kaishchitsUtraiH sAdhanameva chintyate | katham.h | visheShataH paramAdareNa, nityasho nairantaryeNa cha kAryamiti | kutaH | yato mokShasiddhAvatyantamavashyaMbhAvi | 
idamukttaM bhavati | tR^itIye adhyAye yAni sAdhanAni vichAritAni teShveva keShAJNchitparamAdaranairantaryAbhyAmanuShTheyatvamatrAdau pratipAdyate | tathA.anuShThAna eva mokShasya bhAvAdanyathA.abhAvAt.h | etajj~nApanA(yaiva)ya tR^itIye idamanuktavA.atredamuchyate | tatrAnuktayA hi tato vailakShaNyaM j~nAyate | phalalakShaNe choktyA phalAntaraN^gatvam.h | adhyAyAdivyavasthA cha prAyikatvAdupapadyata iti | 
|| OM AvR^ittirasakR^idupadeshAt.h OM || adhikaraNotthAnakAraNaM darshayati- shravaNAdIti || 
prathamaM tatreti vartate | shrotavyo mantavyo nididhyAsitavya iti darshanAtha shravaNAdikaM vidhIyate | tasya shravaNAderjyotiShyomAdivatsakR^itkriyA vA vrIhyAvaghAtAdivadAvR^ittirveti sandehe sati | upalakShaNametat.h | sakR^itkriyeti pUrvapakShe cha satItyapi grAhyam.h | idamadhikaraNamArabhyata iti sheShaH | pUrvapakShabIjaM cha nyAyavivaraNe spaShyamavagantavyam.h | sUtraM vyAkhyAti- kartavyeti ||
shravaNAdInAmiti vartate | hishabdo tattvamasItyupadeshasya prasiddhatvaM dyotayati | yadi hi shiShyeNAvR^ittirna kartavyA tadA gurorasakR^idupadesho.anarthakaH syAt.h | tena j~nAyate kartavyA shravaNAvR^ittiriti | 
ranena shravaNAvR^itteH kartavyatA siddhA | trayANAmapyAvR^ittiM sAdhayalliN^gAchcheti sUtraM paThitvA tadabhipretAni liN^gAnyAgamavAkyenaiva darshayati- liN^gAdityAdinA || 
lAtavya AdAtavyaH shiShyairupAsitavyaH | tasmAt.h | brahmatvata iti ShaShThIbahuvachanAntAttasiH | brahmatvAnAM shatAtpUrvamiti R^iR^ijorvisheShaNam.h | yasyaitasmAdbrahmakalpAdArabhya brahmakalpAnAM shate gate brahmatvaM bhaviShyati tasmAditi yAvat.h | sAdharM parArdhamityatyantasaMyoge dvitIyA | tattribhAgaM tasya shravaNakAlasya, tR^itIyabhAgaM kAlam.h | upAsAM manananididhyAsanarUpAm.h | sambhR^itamAnasa iti upAsitavya evArthe dhR^itachittaH | 
dasha manvantarANi yasminkAle sa tathokttaH | garutmataH padayogyAdita | garutmato yatpadaM tatra yogyAdityarthaH | sutejasAveva supraj~nAveva na tu mandau | aR^iNvatAM aR^iNutAm.h | vyatyayo bahulamiti dvivikaraNatA | sumanasa eva | manvantaraM manvantarAvachChinnaM kAlam.h | upAsatAmupAsAtAm.h | ChAndaso vaNarvikAraH | 
nanvatra shravaNAdikAlabAhulyameva pratIyate | na punarAvR^ittiH | shrutasyaiva vAkyasya punaH shravaNamityAdirUpA hi seti | maivam.h | ekena vAkyenAvagatasya tattvasya punaH punastenAnyena avagatiH shravaNAvR^ittiH | evamekayA yuktayA.anusaMhitasya bhUyo bhUyaH tayA.anyathA vA.anusandhAnaM mananAvR^ittirityabhipretatvAt.h | 
nanvevaM chetsarvavedAntapratyayamityanenaiva gatametat.h | satyam.h | tasyaivAtyantAvashyakatvapradarshanAya punarArambha ityukttameva | evamuttaratrApi draShyavyam.h | 
|| iti shrImannyAyasudhAyAM AvR^ittyadhikaraNam.h || 
|| atha shrImannyAsudhAyAM AtmopagamAdhikaraNam.h || 
|| OM Atmeti tUpagachChanti grAhayanti cha OM || etatsUtraM vyAkhyAtumAtmashabdArthaM tAvadAha- Atmeti ||
yasmAdAtmeti nAma sAkShAt.h mukhyayA vR^ittyA nArAyaNasya kathitam.h | mukhye cha sambhavatyamukhyaM na yujyate | tasmAdatra sUtre.api AtmA janArdanaH Atmashabdodito janArdana iti vakShyamANenAnvayaH | 
kiM tadAtmashabdasya bhagavannAmatvakathanamityata Aha- Atmeti || 
iti nAmabhiH | paiN^gishrutiH AtmashabdaM bhagavannAmatvenAha | chashabdaH shrutyantarasamuchchayArthaH | shrutireva na tu mAnuShapraNItamabhidhAnamityevashabdaH | tena "kShetraj~na AtmA puruShaH' ityAdivirodho nAshaN^kanIyaH | omAtmeti paramashrutiH | 
AtmAnandeti samastamekaM nAma | anasUyeti bhAgavate chAtmashabdasya bhagavatyeva prayogo.asti | tathaiveti tatra prakR^itena samuchchayAtharH | jaj~ne janayAmAsa | antarNIta(Nijartho.atra)Nyartho vA.atra janiH | AtmeshabrahmasambhavAn.h viShNushivabrahmasambhavAn.h | saha bhavantIti sambhavAH | atra dattadUrvAsasau viShNushivAveva | somo brahmaNA sahabhUtaH | taddharmo.anyayorapyupachArAduchyate | ChatriNa iti yathA | 
astvAtmashabdo viShNuparastathA.api kaH sUtrArtha ityata AtmetIti pratij~nAMshaM vyAkhyAti(chaShye) tasmAditi | 
yasmAdAtmashabdo viShNuparastasmAt.h | ayaM pratij~nArthaH | AtmA viShNuH Atmeti sajjanaiH sadA j~nAtavyaH upAsyo dhyeyashcha | 
hetvaMshaM vyAchaShye- tathaiveti || 
anenAtma(tmeti)shabdasyA.a.avR^ittistushabdashchAvadhAraNArtha ityukttaM bhavati | satAmevopAsanopadeshau bhAShyodAhR^itAbhyAM shrutibhyAM siddhau | upagachChantItyetajj~nAnArthamupAsanArthaM cha | tatra j~nAnArthatvaM spaShyamityeka evArtho vyAkhyAtaH | ata eva prAk.h j~nAtavya upAsyashchetyukttam.h | 
nanvanena viShNurviShNurityupAsya ityukttaM bhavati | tatashcha kimanena kR^itaM syAt.h | na hyaviShNutvenopAstiratra prasakttetyata Aha- AdAneti || 
ayaM sUtragata AtmashabdaH patiM cha vadet.h | katham.h | AdAnAthartvata AdAnakartR^itvArthatvAt.h | AN^.hpUrvAt.h dAJNaH Ato maninniti manin.h pratyayaH AkAralopo dasya tashcha nirvachanatvAt.h | tathA chokttaM "yachchApnoti yadAdattaH' ityAdi | patirhi svIyatayA bhR^ityAnAdatte | 

tataH kimityataH sUtrArthaM vivR^iNoti- svAmIti || 
atra sUtre dvAvAtmashabdau | ekonuvAdArtho dvitIyo vidhyatharH | AtmAtmetyupAsya iti dvAvapi viShNuviShayau | tatrAdyo.avivakShitAvayavArthaH saMj~nAtvena vartate | dvitIyo vivakShitAvayavArthaH svAminaM vadati | tathA chAtmA viShNurAtmeti svAmItyupAsya iti sUtrArtho bhavatItyarthaH | aJNjasA paramAdareNa | nanvetadAnandAdayaH pradhAnasyetyanenaiva gatam.h | satyam.h | sarvathopAsyatvasya j~nApanAya punarvachanam.h | tadidamukttaM nityadaivAJNjaseti | 
asya sarvathopAsyatve kiM pramANamityata Aha- svAmIti || visheShaNavisheShyata iti svAmitvaM visheShaNaM viShNurvisheShya iti visheShaNavisheShyabhAvenaiva | natu taTasthaM svAmitvaM nirguNasya viShNorupalakShaNamityevamityarthaH | kathaJNchana AdhivyAdhisatve.api | param.h uparitanam.h | mama svAmItyanena prasakttamalpatvaM nivArayati- sarvasyeti ||
|| iti shrImannyAsudhAyAM AtmopagamAdhikaraNam.h || 
|| atha shrImannyAyasudhAyAM pratIkAdhikaraNam.h || 
|| OM na pratIke na hi saH OM || mano brahmetyupAsItetyAdishrutiprAptaM manaHprabhR^itipratIkAnAM brahmatvenopAsanamatra pratiShidhyate | tatra pratIka ityadhikaraNasaptamIti pratItiH syAt.h | pratIkAdhikaraNasya chopAsanaM brahmaNo yukttameva | ato.anyathA pratij~nAM vyAkhyAti- pratIketi || 
itthambhUtalakShaNe tR^itIyA | idaM manaAdikaM viShNurityevaMrUpopAsanA na kAryetyarthaH | na hi sa iti hetuM vyAchaShye- pratIkamiti || 
yadyasmAtpratIkaM, brahmaNaH pratimAtmakaM, manaHprabhR^iti, sa viShNurnaiva tasmAditi pUrveNAnvayaH | nanvasaN^gato.ayaM hetuH | pratIkasya viShNoshchAbhedAbhAvo hyabhedasya tatpramiteshcha nivArako na tvabhedabhAvanAmAtrasyetyata Aha- mithyeti || 
nahi sa viShNuH pratIkam.h | atastayorabhedabhAvanA mithyopAsanA | sA chAnarthasyaiva hetuH | ato na kartavyetyevaM hetuhetumadbhAvaH 
sUtrakR^ito.abhipreto na punaH sAkShAt.h | ato nAsaN^gatiH | 
mithyopAsanasyAnarthahetutvaM kuta ityatastadupapAdanapUrvakamimameva sUtrAbhiprAyaM spaShyamAchaShye- yo.anyathetyAdinA bhagavanprabhurityantena || 
anyathAsantaM pratIkabhinnatvAdiprakAraM santam.h | AtmanAM jIvAnAm.h Isham.h | anyathA pratIkatvAdinA | pratipadyate jAnAti dhyAyati cha | choratvasyaiva vivaraNaM AtmApahAriNeti | abhede khalvekAvasheShaH syAt.h | tatra pratIkAvasheShe dhyAte sphuTaM paramAtmApahAritvam.h | pratIkapravilaye.apyaishvaryApalApAtparamAtmApahAritvameva | AtmAnaM paramAtmAnam.h | 
etAni trINi vAkyAni viShNoH pratIkatAdhyAne bAdhakAni | pratIkasya viShNutvadhyAne tu na bAdhakamityataH svAtmanamiti vAkyaM paThitam.h | 
yo.anyaditi trINyubhayArthe | yatra patitasya | anyathAdhyAnameva doSho.anyathAdhyAnadoShaH | yatkiJNchidityAdIni prathamArtha eva kaimutyArthAni | 
yatkiJNchidgaN^godakAdikamanyathAsaMsthaM pavitraM sat.h anyathA.apavitraM dhyAtaM dhyAturaJNjasA mahAdoShakaraM kimu sarveshvaro hariraprakR^iShyatayA dhyAtaH | tena anarthaprasaN^gena | 
iti shrutipurANokttibalato mithyAj~nAnamanarthapadaM pratIyate yasmAttasmAdviShNoH pratIkatA na dhyeyeti paramparayA hetuhetumadbhAvamabhipretya bhagavAnsUtrakAro na hi sa iti hetumAha | ato nAsaN^gatirityarthaH | vakShyamANaprakAreNa dvirUpasyApi dhyAnasya sAmyAt.h balata ityukttam.h | dhyAnasyApi j~nAnavisheShatvAtsaN^kIrNokttiH | 
evaM tarhi mano brahmetyAdishrutInAM ko.artha ityata Aha- pratIketi || 
vyatyayo bahulaM, saptasu prathamA, ShaT.hsu dvitIyA, ityAdismaraNAdvibhakttivyatyayenAdhikaraNArthatayA shrutayo vyAkhyeyA iti bhAvaH | 
|| iti shrImannyAsudhAyAM pratIkAdhikaraNam.h || 
|| atha shrImannyAsudhAyAM brahmadR^iShTayadhikaraNam.h ||
|| OM brahmadR^iShTirutkarShAt.h OM || atra brahmadR^iShTiH kartavyetyuchyate | kutretyAkAN^kShAyAM sannidhAnAtpratIka iti prApnoti | tachcha yogyatAvirahAnnirAkR^itam.h | ataH sAkAN^kShaM pratij~nAvAkyaM vyAkhyAti- brahmeti cheti || 
atra chashabdaM prayuJNjAnenAtmetyanena vyavahitenApyasya yogyatayA.anvayaH | Atmashabdashcha prathamAntaH prakR^itaH, saptamyantena chehArthaH | arthavashAdvibhakttivipariNAmaH | ataH saptamyanto.atra anuvartata iti sUchitam.h | bhagavAnviShNurbrahmeti dhyeya iti tAtparyakathanaM, nAkSharArthaH | nanvetat.h bhUmnaH kratuvajjyAyastvamityanenaiva gatamityataH sadA.aJNjasetyukttam.h | utkarShAditi hetuH | tatra na j~nAyate kasyotkarSha iti | ato vyAchaShye- utkR^iShya iti || 
yata iti vakShyamANamihApi sambaddhayate | utkarShAdutkarShasya brahmashabdapravR^ittinimittatvAditi sUtrakR^itotkarShasya brahmashabdapravR^ittinimittatvamukttam.h | anuvyAkhyAnakR^itA tUtkarShavAn.h brahmashabdAbhidheya ityabhihitam.h | phalatastveka evArthaH | kathamutkarSho brahmashabdapravR^ittinimittamityata Aha- pUrNatvamiti || 
vR^iddhayarthAt.h bR^ihateranyebhyo.api dR^ishyanta iti manin.hpratyayaH dR^ishigrahaNasAmarthyAddhAtoramAgamashcha | vR^iddhiH pUrNatvamityeka evArthaH | brahmatA brahmashabdapravR^ittinimittam.h | pUrNatvameva chotkarShaH | hetuhetumadbhAvashcha bhAShya eva samarthitaH | 
brahmatvasya sarvathAra dhyeyatve kiM pramANamityata Aha- AdhivyAdhIti || 
AdhivyAdhIti dvandvaikavadbhAvaH | tachcha tannimittaM cha, tena | kR^ityAnAM kartari veti ShaShThI | chashabdena bhAShyodAhR^itAni vachanAni samuchchinoti | 
|| iti shrImannyAyasudhAyAM brahmadR^iShTayadhikaraNam.h || 
|| atha shrImannyAsudhAyAM AtmopagamAdhikaraNAnyathAvyAkhyAnanirAkaraNam.h || 
"Atmeti tUpagachChanti grAhayanti cha', "na pratIke na hi saH' "brahmadR^iShTirutkarShAt.h' iti trisUtrImeke.anyathA vyAchakShate | 
tathAhi | paramAtmA kimahamiti grahItavyaH | kiM vA madanya iti saMshaye nAhamiti grAhya iti prAptam.h | kutaH | apahatapApmatvAdiguNo hi paramAtmA | tadviparItaguNashcha shArIraH | ataH kathaM tayorabhedo bhavet.h | Ishvarasya cha saMsAryAtmatve IshvarAbhAvastataH shAstrAnarthakyam.h | saMsAriNo.apIshvaratve.adhikAryabhAvAchChAstrAnarthakyameva | pratyakShAdivirodhashcha | evaM prApte brUmaH | Atmetyeva parameshvaraH pratipattavyaH | tathAhi | parameshvaraprakriyAyAM jAbAlA 
AtmatvenaivainamupagachChanti | "tvaM vA.ahamasmi bhagavo devate ahaM vai tvamasi devate' iti | tathA.anye.api "ahaM brahmAsmi' ityevamAdaya AtmatvopagamA draShyavyAH | grAhayanti chAtmatvenaiveshvaraM vedavAkyAni | "eSha ta AtmA sarvAntaraH',"tattvamasi' ityAdIni | "atha yo.anyAM devatAmupAste' ityAdikA shrutirapavadati cha bhedadarshanam.h | yattUkttaM viruddhaguNayoranyonyAtmatvaM na sambhavatIti tadasat.h | viruddhaguNatayA mithyAtvAt.h | na cheshvarAbhAvaprasaN^gaH | nahIshvarasya saMsAritvaM pratipAdyate kiM tarhi saMsAritvApoheneshvaratvam.h | nachAdhikAryabhAvaH pratyakShAdivirodhashcha | prAk.h prabodhAtsaMsAritvAbhyupagamAt.h | tadviShayatvAchcha pratyakShAdivyavahArasya | prabodhe tu pratyakShAdyabhAva eva | tathA satyadvaitashruterapyabhAvaprasaN^ga iti chet.h | iShyamevaitat.h | tasmAdAtmetyeveshvare mano dadhIteti prathamasUtrArthaH | 
mano brahmetyupAsItetyevamAdiShu pratIkopAsaneShu saMshayaH kiM teShvapyAtmagrahaH kartavyo na veti | kiM tAvatprAptam.h | teShvapyAtmagraha eva yukttaH | kasmAt.h | brahmaNa AtmatvAt.h, pratIkAnAmapi brahmavikAratvAt.h brahmatve satyAtmatvopapatteriti | brUmaH | na pratIkeShvAtmamatiM badhnIyAt.h | nahi sa upAsakaH pratIkAni yattAnyAtmatvenAkalayet.h | yatpunarbrahmavikAratvAtpratIkAnAM brahmatvaM tatashchAtmatvamiti tadasat.h | pratIkAbhAvaprasaN^gAt.h | vikArasvarUpopamardena hi nAmAdijAtasya brahmatvamevAshritaM bhavati | svarUpopamarde cha nAmAdInAM kutaH pratIkasvarUpatvamAtmagraho vA | kiJNcha yathA ruchakasvastikayornetarAtmatvam.h | dvayorapi vikAratvAt.h | tathA pratIkAtmanorapi | suvarNAtmaneva brahmAtmanaikatve pratIkAbhAvaprasaN^gamavochAma | ato na pratIkeShvAtmadR^iShTiH kartavyeti dvitIyasUtrArthaH | 
tatra tAvatprathamasUtrasyApavyAkhyAnaM dUShayati- neti || 
atra pratipattirnAma pramitereva parasyAbhimatA | pratIkadasharnamityAshaN^kaya nirAkaraNAt.h | ato jIvatvena pratipattavyatvasya pratipAdakamiti, jIvatvasya pratipAdakamiti chaika evAtharH |
kuto netyataH padArthaj~nAnapUrvakatvAdvAkyArthaj~nAnasya prathamaM padArthaM nirAkaroti- Atmashabdamiti || 
svashabdAdeva prANabhR^ichcha noktta iti vedarADevAtmashabdaM hetuM kR^itvA jIvaM nyavArayadyatastasmAdAtmashabdodito viShNureva na chAparo jIva iti yojanA |
etadukttaM bhavati | bhavedayaM sUtrArtho yadyAtmashabdo jIvavAchI bhavet.h | na chaivam.h | sUtrakAravachanasAmarthyAdeva tasya tadvAchitvAbhAvAvagamAt.h | tathA hi | yasmindyauriti vAkyamudAhR^itya kimatra dyubhvAdyAyatanatvena pradhAnamuchyate uta jIvaH kiMvA paramAtmeti saMshaye pradhAnAdau prApte siddhAntitam.h | "dyubhvAdyAyatanaM svashabdAt.h' iti | svashabdAt.h "tamevaikaM jAnatha AtmAnam.h' iti dyubhvAdyAyatane AtmashabdashravaNAt.h dyubhvAdyAyatanaM paramAtmaiveti | tato "nAnumAnamatachChabdAt.h' iti pradhAnaM nirAkR^itya jIvanirAkaraNArthaM sUtritam.h | prANabhR^ichcheti | tatra chashabdo netyasya svashabdAditi hetoshchAnukarShaNArthaH | tatashchAtmashabdAjjIvo.api netyarthaH | yadevamAtmashabdaM hetuM kR^itvA jIvaM nivAritavAnsUtrakAraH, tadanyathA.anupapattyA jAnImaH sUtrakArasyAtmashabdo na jIvavAchItyabhipretamiti | tathAcha kathaM svAcharitaviruddhamidAnImAcharediti | 
etadeva vishadayati- yadIti ||
jIve.api vartata iti sUtrakR^ito.abhipretamiti sheShaH | tarhi kathaM sUtrakAro jIvamAtmashabdena vinivArayet.h | nahi gandhavattvena ghaTo nivArayituM shakyate | athavA yadyAtmashabdo jIve.api varteta tadA sa AtmashabdaH kathaM jIvaM nivArayet.h | pratyuta pratipAdayediti yojanA | 
AgamavAkyamapyatra paThati- Atmeti || 
anyAnna vadanti kuto yata AtmAdishabdAH pUrtivAchinastairanyairguNapUrNatA kvApyavasthAyAM na prAptA | yatkiJNchitpUrNatArthatve chAmukhyArthatApAta iti | Atmashabdo.apyAN^.hpUrvAttanotermanin.h pratyaye Tilope cha sati niShpannaH pUrNatAvachanaH | yadyasmAdevaM vacho.asti tasmAdapIti pUrveNaiva anvayaH | 
idAnIM vAkyArthaM dUShayati- yadIti || 
manyate(atra) tatra sUtre tadA tasmAt.h jIvAdAtmashabdaM kathaM nivArayati | kutra nivAritavAnityata ukttam.h- yukttita iti || 
jIvanirAkaraNayukttitvenokttatvAditi yAvat.h | 
idamukttaM bhavati | AtmashabdashravaNAt.h dyubhvAdyAyatanaM na jIva iti AtmashabdaM jIvanivAraNe hetuM vadatA sUtrakAreNAtmashabdo jIvAnnivArita iti gamyate | nAyaM puruSho viShANitvAditi yathA | nahi tatrasthena tannirAso yujyate | nAyaM 
gaurviShANitvAdityapi prasaN^gAt.h | prathamasUtre cha dyubhvAdyAyatanaM parameshvaro na jIva AtmashabdAdityAtmashabdasya parameshvare pravR^ittirabhyupagatA | anyathA tena tatsAdhanAnupapatteH | tatra yadi jIveshvarAvekameva tattvamiti sUtrakArasya mataM syAt.h | tadA tenAtmashabdastatraiva vartate, na vartate chetyukttaM bhavati | nacha vyAhataM sUtrakAro bhAShata iti yukttam.h | tasmAnna jIveshvaraikyaM tasya matamiti gamyata iti | 
upalakShaNaM chaitat.h | dyubhvAdyAyatanaM parameshvaro, na jIva iti, pratij~nAdvayaM cha vyAhatamityapi draShyavyam.h | 
sUtrAntaravirodhaM chAha- bhedasyeti || 
yadi jagatpatiH sUtrakAro jIveshvarayoraikyaM manyate tarhi kathaM sa eva "bhedavyapadeshAt.h' iti bhedasya vyapadeshaM cha "sthityadanAbhyAM cha' iti sthitiM chAdanaM cha satAtparyaM jIveshabhedaM dR^iDhayituM hetumAha | bhedasya prAgapi pratipAditatvAddarDhya ityukttam.h | atrApyanekapramANopanyAsAtsatAtparyamiti | 
na ko.apyayaM virodho.asti | paramArthato jIveshayorekatve.api hi vyAvahArikabhedo.asti tadapekShayA tAni sUtrANi | idaM tu paramArthApekShayeti vyavasthopapatterityAshayena shaN^kate- vyAvahAriketi || 
atra vyAvahArikashabdena bhrAntisiddho.abhipreyate | prAk.h prabodhAdityukttAnuvAdatvAt.h | jIveshvarabhedo bhrAntisiddha iti vadanpraShyavyaH | kimayameva bhedo bhrAntisiddhaH kiM vA bhedamAtramiti | nAdyaH | apasiddhAntAt.h | dvitIye doShamAha- kveti || 
bhrAnterabhrAntipUrvakatvAt.h | jIveshvarabhedasya bhrAntikalpitatve kvachitsatyo bhedo.aN^gIkartavyaH | kvAsau na kvApi | kutrApi bhedasya satyatvAN^gIkAre jIveshabhedAropo.api na sambhavatIti bhAvaH | 
syAdetat.h | nAstyeva ko.api bhedaH satyaH | tathA.api jIveshabhedabhrAntirupapadyate | bhrAntirhi saMskAramapekShyate | saMskArashcha j~nAnamAtram.h | ataH pUrvapUrvamasaMskArAduttarottarabhrAntyutpAdaH | anAdishchAyaM saMsAra iti | maivam.h | bhedamAtrasya mithyAtve pramite khalu tadbalAdeShA kalpanopapadyate | na chaivam.h | sarvo.api bhedo bhrAnta iti hi pratij~naiva tAvadvayahatA | dUre pramANopanyAsa ityAshayavAnsopapattikaM tAvatpR^ichChati- vyAvahArikamiti || 
bhedamAtramiti sheShaH | tiShThatu tAvadanyadityevArthaH | iti vikalpe tu pakShadvaite (dvaye)(dvaidhe) sambhavati kaM pakShamavalambya iti sheShaH | atra sarvatra vachanashabdena tadartho lakShyate | sarvo.api bhedo bhrAntikalpita iti vAkyArtho bhrAntikalpito.atha paramArtha iti prashnArthaH | 
AdyaM shaN^kate- yadIti || 
etadvachanamiti vartate | atrApi pR^ichChAmo vAkyArtho.ayaM bAdhyo na veti | neti pakShe bhrAntikalpito.api na bhavet.h | kutrApi kadA.api kenApyabAdhyasya bhrAntikalpitatve brahmaNo.api tathAtvApatteH | prathamaM shaN^kate- tasyeti || 
tasya vachanasya na kevalaM bhrAntikalpitatvaM kintu bAdhyatA.api syAchchedityarthaH | dUShayati- bheda iti ||
sarvo.api bhedo bhrAnta iti vAkyArthasya bhrAntatve bAdhyatve cha sakala(lo)bhedaH pAramArthikaH syAt.h | 
dvitIyamAshaN^kate- avyAvahArikatvamiti || 
tasya vachanasyeti vartate | nirAkaroti- bheda iti ||
tiShThatu tAvadanyaH | vAkyArthasya satyatve tasya brahmaNashcha yo bhedo, yashcha padArthAnAmasatyatve vAkyArthasya satyatvAnupapatteH padArthAnAM parasparaM vAkyArthAdbrahmaNashcha bhedaH, sa tAvat.h satyatAM gataH | ubhayathA.api vAkyArtho vyAhata ityarthaH | 
sarvo.api bhedo bhrAnta iti vAkyArthasya bhrAntatve bAdhyatve cha sarvasyApi bhedasya satyatA syAdityukttam.h | tatkuta ityatastadupapAdanAya vyAptiM tAvadAha- ekasyeti || yau dvAveva viruddhau tayormadhye ekasyAsatyatAyAM satyAmanyasya satyatA syAdeveti vyAptiH kena nivAryate | upAdhivyabhichArayorabhAvAnna kenApi | purovartinaH puruShatve.asati sthANutvameva bhavatIti niyamo nAsti | valmIkatvasyApi sambhavAt.h | ato dvayoreva viruddhayorityukttam.h | dvayoriti visheShaNasyAsamarthatAparihArAya viruddhagrahaNam.h | yaH padArtho dvayoreva viruddhayorekasya asatyatvavAn.h asAvanyasya satyatvavAnityukttaM bhavati | 
nidarshanamAha- anityamiti || 
AptenoktamasatyaM netyuktte satyukttaM satyamiti prajA jAnanti | tathA vipralambhakenokttaM satyaM no ityuktte tu tasyAsatyatAmapi jAnanti | satyatvAsatyatvayordvayoreva viruddhatA | tatra Aptoktte.arthe.asatyatAyAmasatyAM satyatAyAH satvamanAptoktte cha satyatAyAmasatyAmasatyatAyAH satvaM cha prasiddhamityarthaH | ityuktta iti pramitatvopalakShaNam.h | prajA jAnantItyanena 
A.avipAlAN^ganameShA vyAptiH siddhA na kevalaM parIkShakANAmiti sUchayati | 
nanu svapne.atra ghaTa iti dR^iShTvA nAtra ghaTa ityapi pashyati | tatra ghaTaH tadabhAvashcha dvayamapi mithyA | ato vyAptibhaN^ga ityata Aha- neti || 
tatkiM dvayamapi satyamityata Aha- tatreti || 
tatra ghaTatadabhAvayormadhye | yadA.abhAvasyAsatyatA tadA ghaTaH satya eva | yadA cha ghaTasya asatyatA tadA.abhAvaH satya evetyatharH | tasmAnna vyAptibhaN^ga iti hishabdArthaH | kuto na dvayamapi mithyetyata Aha- bhAveti || 
yo yasyAbhAvo yashcha yasyAbhAvasya pratiyogI tAvubhAvapyekatraikadaiva na mithyeti vyApteH | svapne.api ghaTatadabhAvau kathaM tathA bhaviShyata iti bhAvaH | vyAhataM cha bhAvAbhAvayorubhayorasattvavarNanamityAshayenAha- bhAvasya hIti || 
hishabdo hetau | bhAvasya niShedhe kR^ite tu abhAvasyaiva vihitatvAt.h | punarnAbhAvasya niShedhanaM kartuM shakyate vyAghAtAt.h | evamabhAvasya niShedhe kR^ite.abhAvAbhAvo bhAva eva tadvayapto veti bhAvasya vihitatvAt.h punarna bhAvasya niShedhanaM yukttaM vyAhatatvAditi | astvevaM vyAptistataH kimityata Aha- svavacha iti ||
svashabdena prativAdyuchyate | tadvAgarthasya sakalabhedamithyAtvasya | tasmAt.h vyAptisadbhAvAt.h mithyAtvaM satyatvaM cha dvau viruddhadharmau | bhede tayoH, mithyAtve.asati satyatvaM satsyAdevokttavyAptibalAdityarthaH | 
prakR^itamupasaMharati- tasmAditi || 
bhedamithyAtvAsambhavAjjIveshayoH pAramArthikabheda evokttanyAyena dyubhvAdisUtrairgamyate | tathAcha tadvirodhAnnedamabhedaM pratipAdayati sUtramiti siddham.h | shrutayastu prAgeva samyagvyAkhyAtAH | viruddhaguNasatyatA chopapAditA | pratyakShAdInAmatattvAvedakatvamapi ni(rastaM)rAkR^itam.h | shrutimithyAtvasyAniShyatvaM cha samarthitamityuktta eva sUtrArthaH | 
|| iti shrImannyAyasudhAyAM AtmopagamAdhikaraNAnyathAvyAkhyAnanirAkaraNam.h || 
|| atha shrImannyAyasudhAyAM pratIkAdhikaraNAnyathAvyAkhyAnirAkaraNam.h ||
evaM prathamasUtrasyApavyAkhyAM pratyAkhyAya dvitIyasyApi pratyAkhyAti- etasmAditi || 
etasmAdukttanyAyAdAtmeti sUtragato.ayamAtmashabdaH paramAtmAbhidhA paramAtmana evAbhidhAyakastAvadbhavet.h | tataH kimityata Aha- pratIketi || 
tat.h tasmAtpUrvasUtragatasyAtmashabdasya paramAtmavAchitvAnna pratIka iti pratij~nAvAkyasya pratIkaviShayatvena viShNudR^iShTiH kartavyA na bhavedityevArthaH | idamukttaM bhavati | na pratIka ityatra tAvadAtmetItyanuvartanIyaM pUrvasUtrAt.h | anyathA pratij~nAvAkyasyAparipUrNatvAt.h | pUrvasUtre chAtmashabdo viShNuviShaya iti samarthitam.h | tathAcha pratIkaviShayAyA viShNudR^iShTerevAyaM pratiShedho vyAkhyeyaH | na pratIkeShu jIvamatiM badhnIyAditi tu pratij~nAvyAkhyAne prakR^itaparityAgo.aprakR^itasvIkArashcha prasajyeyAtAmiti | 
mano brahmetyAdishrutyarthatvena yatpratIkasaMsthitatvenetyukttam.h | tadapi notsUtra(trita)m.h | kintu pratIka iti saptamyantaM padamAvartate | tatrAdyaM viShayasaptamyantaM netyanena sambaddhayate | dvitIyamadhikaraNasaptamyantaM shrutivyAkhyAnam.h | ubhayatrAtmetIti padadvayaM pUvarsUtrAdanuvartata ityAshayavAnprasaN^gAd.h dvitIyaM vyAkhyAti- pratIka iti || 
yasmAtpratIkaviShayatvena viShNudR^iShTiH kartavyA na bhavettasmAditi shrutyartha iti sheShaH | hishabdena prathamAdivibhaktteH saptamyarthavAchitvaM shAbdikAnAM prasiddhamiti dyotayati |
itashcha nAyaM pratij~nArtha ityAha- nacheti ||
yasmAdviShNuH pratIkaM, chashabdAjjIvasya na bhavati, tasmAtpratIkeShvAtmeti jIva ityupAsanA na prasakteti sheShaH | ayamarthaH | prAptau satyAM hi pratiShedho vakttavyaH | nacha pratIkeShUpAsakasya AtmadR^iShTiH prasakttA prasaJNjakAbhAvAt.h | yattu prasaJNjakamukttaM brahmaNa AtmatvaM pratIkAnAM cha brahmavikAratvaM tadubhayamaprAmANikaM pramANaviruddhaM cha | na hyatyantAbhAsena prasakttirbhavati | atiprasaN^gAt.h | tataH prasaktayabhAvAtpratiShedho.anarthaka iti | 
nahi sa iti hetuvyAkhyAnaM dUShayati- nacha viShNuH pratIkaM yattasmAditi ||  tachChabdo hi prakR^itaparAmarshe vartate prakR^itashchAtmA | Atmashabdashcha viShNuvAchyeveti samarthitam.h | tathAcha hi yasmAtsa viShNuH pratIkaM naiva tasmAdityevArthaH sampadyate | nahi sa upAsakaH pratIkAnIti vyAkhyAne tu prakR^itaparityAgenAprakR^itaparAmarshaH prasajyata iti |
|| iti pratIkAdhikaraNAnyathAvyAkhyAnanirAkaraNam.h ||
|| atha brahmadR^iShTayadhikaraNAnyathAvyAkhyAnanirAkaraNam.h || 
idanIM brahmadR^iShTiriti sUtrasyApavyAkhyAmaNakaroti- nAtmeti || 
nAtmetyupAsanetyekadeshotkIrtanena "na pratIke na hi saH' iti samagrasUtrArthamanuvadati | pratIkeShvAtmeti jIva ityupAsanA na kAryA | nahi sa upAsakaH pratIkAni iti pakSho yadA ityevaM pUrvasUtravyAkhyAnaM yadA tadA.atra pratIkeShu brahmadR^iShTishcha viruddhayate | chashabdo.apavyAkhyAnanirAsasamuchchaye | 
etadvivR^iNoti- sa iti ||
pratIkAnAmAtmatvenopAsanasyAkartavyatve tvayA yA tAdAtmyAbhAvalakShaNA sa neti yukttirabhihitA sA tatrApi brahmapratIkayorapi sameti hetoH pratIkeShu brahmadR^iShTiH kartavyeti sUtre vyAkhyAyamAne sati ukttayukttiviruddhatA bhavatIti | etadukttaM bhavati | pratIkeShu brahmadR^iShTiH kartavyeti sUtravyAkhyAnamasat.h | pratIkaM brahmatayA nopAsyam.h | abrahmatvAt.h | yadyanna bhavati na tattatvenopAsyamiti yukttiviruddhatvAt.h | na cheyaM yukttirapramA | pratIkAnAmAtmatvenopAsanasya akartavyatAyAM pUrvasUtre pareNaivopanyastatvAt.h | anyathA.anaikAntyena sAdhikA na syAt.h | nacha brahmapratIkayorabhedaH brahmaNaH satyatvAt.h pratIkAnAM kalpitatvAt.h | pAramArthikabhedAbhAvaH tAvadastIti chet.h | tarhi jIvapratIkayorapi sa nAstItyasiddhiH syAditi | 
syAdetat.h | "nahi saH' iti na nirvisheShaNo hetuH sUtrakArasyAbhi(preto)mato yena brahmadR^iShTiH pratIkeShUkttayukttiviruddhA syAt.h  | kiM tUpAsyasyotkarShaprAptyabhAve satItyanena vishiShyaH | pratIkAnAM brahmatvenopAsane tUtkarShaprAptirasti | ato.atadbhAve.apyupAsanA (kAryA)yujyata ityata Aha- yadIti || 
Adye.apishabdo.atiprasaN^gasamuchchayArthaH | hishabdasyottarArdhenAnvayaH | yadi vishiShyahetuM vyAkhyAya pratIkAnAmatadbhAve.abrahmatve.apyutkarShaprAptimAtreNa brahmatvenopAsanA.aN^gIkriyate | tadA AtmatvenApi tadupAsanamaN^gIkAryaM natu nirAkAryam.h | kuta ityata Aha- utkarSha iti || 
yasmAdbrahmavadAtmano.api pratIkAdutkarSho.asti | katham.h | AtmanashchetanatvAt.h | achetanaM khalu pratIkam.h | tasyAtmatvenopAsanAyAmutkarShapraptiH syAditi | atiprasaN^gasya viparyayapayarvasAnamAha- tasmAditi || 
yasmAdvishiShyahetau vyAkhyAyamAne pUrvasUtre.asiddhiH syAt.h | tata eva pratIkeShu brahmopAsanavadAtmopAsanaM cha prasajyeta | tasmAt.h, atattvaM, yadyanna bhavati tattatvena nopAsyamiti sAmAnyameva sUtrakArasyAbhimatam.h | natu visheShaNaprakShepaH | tathAcha brahmadR^iShTiriti pratij~nA svokttayukttiviruddhaiveti | atra vyApternirvisheShaNatvAbhidhAnasya hetornirvisheShaNatva eva tAtparyam.h | spaShyatvArthaM tu vyAptyabhidhAnamiti vAchyam.h | 
pratij~nAvyAkhyAnamapAkR^itya utkarShAditi hetuvyAkhyAnamapAkaroti- utkarShAditi || 
brahmatAdhyAne pratIkAnAmutkarShAdutkarShasya dR^iShTatvAdaJNjasA phalaM puruShArtharUpaM phalaM yadi syAttadA, tadeva brahmaNo nIchatAdhyAnamiti, tasmAdanarthaH kiM na jAyate, jAyata eveti samavyayaphalatvAdakAryamevedamiti | 
rabhyupagamyedaM samavyayaphalatvamukttam.h | vastutastu na puruShArthaH kiM tvanartha evetyAha- achetanasyeti || 
tuShyayabhAvAchcha na puuruShArthalAbhastataH | kvachidityanena yadachetanaM tadupachikIrShAlakShaNatuShyirahitamiti vyAptiM sUchayati | nIchasya pratIkasya svAtmatAdhyAnAdbrahma kupyati | tatashchAnatharM prayachChati | tatra dR^iShTAnto lokavaditi | yathA loke shilAdikaM rAjatvAdinA chintitaM na prasIdati nApi puruShArthaM prayachChati | yathA cha rAjA chaNDAlatvena dhyAtaH kupyati anarthaM cha dadAti tathetyarthaH | anena pratIkAnAmachetanatve.api brahmaiva savarAdhyakShatvAtphalaM dAsyatIti cha pratyukttam.h | tasyAnenopAsanena kupitatvAt.h | 
na vayaM brahmaNi pratIkatvopAsanaM brUmaH | yena brahma kupitamanarthaM prayachChet.h kintu pratIke brahmatvopAsanam.h | tataH puruShArthaprAptirityata Aha- chaNDAla iti || 
chaNDAlamuddishya chaNDAlo nR^ipa ityuktte tathA nR^ipamuddishya nR^ipashchaNDAla ityuktte nR^ipeNa parij~nAte satyanarthaprAptau kathaJNchana ko visheShaH syAnna kathaJNchitko.api | atrokttashabdena dhyAnamupalakShyate | aj~nAtopAsano rAjA nAnarthaM karotIti nR^ipeNa parij~nAta ityukttam.h | tathAcha pratIkaM brahmetyupAsane brahma pratIkamityupAsane cha sama evAnartha iti vAkyasheShaH | 
nanu kShattari rAjadR^iShTiH phalavatI, rAj~ni kShattR^idR^iShTiranarthaheturdR^iShTA | tatkathamubhayasya sAmyamuchyata iti chenna | tatra dR^iShTerabhAvAt.h | 
ukttimAtraM tUpachAreNa | siMho devadatta iti yathA | dR^iShTau tu tatrApyanarthasAmyamevetyAshayenAha- purata iti || 
rAjA yathA pUjyate tathA | tadA rAj~naH kopo na syAtkim.h | loke.abhipashyati satIti kopAtishayapradarshanArtham.h | pUjayA darshanamunnIyata ityataH pUjyata ityukttam.h | na kevalaM dR^iShTerunnAyikAyAM pUjAyAmeva rAjakopaH kintu tAdR^ishyAmukttAvapItyAha- rAj~nastviti || 
nAj~nAtA prokttiH kopajananItyato rAj~nastu purata ityukttam.h | chaNDAle nR^ipa iti proktte.api prakarSheNa na mayopachAreNochyate api tu vastuta evetyuktte.api rAjA kupyatyeva hi | AtmAnaM prati hi sa chaNDAla iti prokttaM prakarSheNokttamitivadityatra yathA tathaivetyarthaH | pUjaiva kopakAraNaM na dasharnamityashaN^kAnirAsAya vivekArthamayaM shlokaH | 
evamuddeshavidhAnoktayA dvairUpyamaN^gIkR^itya phalataH sAmyamukttam.h | idanIM tadapi nAstItyAha- abhedeneti || 
etayorbrahmapratIkayorabhedena dhyAne.aN^gIkR^ite na kevalamanatharsAmyaM kintu vachasyApi ko visheShaH | vachanadvayArtho.apyavishiShya evetyarthaH | atraiva dR^iShTAntamAha- ayamiti || 
vyakttibhedena dUShaNaparihAraH syAdityato.ayamityukttam.h | dUShaNaM nIchatvalakShaNam.h | dvayorabhedena dhyAne dUShaNaM sambhavatyeva | nachaivam.h | pratIkasya hi brahmatvaM bhAvyate | natu brahmaNaH pratIkatvamityata Aha- dhyAta iti || 
tattayorbrahmapratIkayorekasya pratIkasya tadbhAve brahmabhAve dhyAte satyanyasya brahmaNastadbhAvaH pratIkabhAvaH dhyAto na kim.h | 
etadukttaM bhavati | bhavedayaM parihAro yadi pratIka(sya) svarUpopamardena tasya brahmatvamupAsyamiti pakShaH syAt.h | na chaivam.h | pratIkAbhAvaprasaN^gasya pareNaivokttatvAt.h | bhedAbhedAbhiprAyeNAyaM parihAra ityapi nAsti | nahi ghaTo mR^idabhinno mR^idghaTAdbhinneti bhedAbhedau kinnAma parasparam.h | tasmAdanupamarditasvarUpasya pratIkasya brahmatve dhyAte brahmaNo.api pratIkatvaM dhyAtameveti yukttamukttamiti | 
nanvasminnupAsane brahmaNA j~nAte.anarthaH syAnna tvaj~nAte | atastathopAsanaM kariShyata ityata Aha- na chaiveti || 
tat.h upAsanam.h | brahmaNo.aj~nAne sarvAdhyakShaM brahmaiva phalaM dAsyatIti rikttaM vachaH syAt.h | 
nanu shrutivihitamAcharatA kathaM brahmakopenAnarthaprAptirityAshaN^kAM pariharannapavyAkhyAnanirAkaraNamupasaMharati- tasmAditi ||
sarvamiti shrutisUtravyAkhyAnarUpam.h | etena sAlagrAmAdau viShNvAdipratipattirapi parAstA veditavyA | sUtravyAkhyAnamupakramyApavyAkhyAnadUShaNamasaN^gatamityataH svokttadArDhyArthamiti bhAvenAha- tasmAditi || 
parakIyavyAkhyAnasya dUShitatvAt.h | yathokttamArgeNa asmadukttaM sUtrArthamanatikramya vartamAnena mArgeNa | 
|| iti shrImannyAyasudhAyAM brahmadR^iShTayadhikaraNAnyathAvyAkhyAnanirAkaraNam.h || 
|| atha shrImannyAyasudhAyAM tadadhigamAdhikaraNam.h || 
|| OM tadadhigama uttarapUrvAghayorashleShavinAshau tadvayapadeshAt.h OM || 
nivR^ittA sAdhanachintA | pratibandhA(kA)nAM pUrvottarANAmanantakarmaNAM bhAvAnna j~nAnino mokShaH sambhavatItyAshaN^kAnirAsAya karmanAshAkhyaM j~nAnaphalamidAnIM nirUpyate | tatra j~nAnasAmarthyenaiva karmakShayo bhavatIti pratItiM nirAkartuM sUtratAtparyamAha- tatheti || 
tathA ukttaprakAreNa, aJNjasA AdaranairantaryAbhyAM, upAsya dR^iShTaM, j~nAnAt.h pUrvaM, nikhilaM pApaM, chashabdAdaniShyaM puNyaM cha, pAshchAtyasya pApasyAniShyapuNyasya cha | anena "ato.anyadapItyekeShAmubhayoH' iti sUtratAtparyamukttaM bhavati | 
|| OM itarasyApyevamasaMshleShaH pAte tu OM || idaM sUtraM kechidbrahmavida evAghasyeva puNyasyA(saMshle)sheSho vinAsho bhavati, sharIrapAte pratyAsanne satIti vyAchakShate, tadasat.h | ato.anyadapItyasya punarukttatAprasaN^gAt.h | vyAkhyAnavyAkhyeyabhAvasya chAnanyagatitvAt.h | pUrvasUtra evAghapadasthAne karmapadaprakShepeNopapattau sUtrAntarArambhavaiyarthyAt.h | asmAkaM tvagnihotrAdItyAdisUtrANi puNye.api vibhAgasUchanAtharAni | j~nAnottaraM puNyArjanasyAbhAvAdashleShashabdo vinAshAtharo vyAkhyAtavyaH | tathAcha prakR^itaparityAgo.aprakR^itasvIkArashchetyAshayavAnanyathA sUtratAtparyamAha- tad.hdviShashcheti || 
brahmadviShashcha | evaM j~nAnivat.h | dveShaparipUrteH pUrvasya puNyasya nAsho bhavatyuttarasyAsaN^gatApi | atra sUtraM yadeva vidyayeti hIti, tatpunarukttam.h | etadarthasya tachChruteriti sUtreNa prAgukttatvAdityata Aha- yadeveti || 
atrokttaM prameyamiti sheShaH | ato na punarukttidoSha iti heratharH | vakShyamANo.arthavibhAgaH prakaraNavashAt.h prasiddha iti vA | kathaM vishiShyata ityataH pUrvasUtratAtparyaM tAvadAha- pUrvamiti || 
svargAdIti mokShetarapuruShArthagrahaNam.h | uttarasUtratAtparyamAha- pashchAditi ||
pashchAttviti sambandhaH | vidyAyutaM karmeti vartate | vIryapadaM AnandAtishayapradam.h | iti choditamiti sambandhaH | sakalakamarkShaye tadaiva mukttiH syAt.h | na chaivam.h | jIvanmukttAnAmupalambhAdityAshaN^kAparihArAyokttam.h- sUtrakAreNa anArabdhakArye eva tu pUrve tadavadheH iti || tarhi prArabdhakarmabhAvAtkathaM mokSha ityAshaN^kaya punaH sUtritaM- bhogena tvitare kShaparitvAtha sampatsyata iti || etadapi na brahmavinmAtraviShayamityAshayavAn.h vyAchaShye- tata iti || 
|| OM bhogena tvitare kShapayitvAtha sampatsyate OM || 
prArabdhakarmaNAmanantatve bhogena kShayo na shakya(te)ityAshaN^kAmAgamavAkyena pariharati- brahmaNAmiti || 
brahmaNAM shatamiti ShaShThayA aluk.h | tasya kAlo brahmaNAM shatakAlaH tasmAttatsamApteH pUrvameva sarveShAM j~nAninAmArabdhasaMkShayo bhavati | asyaiva vivaraNaM brahmaNastu tAvattvameva brahmakalpAnAM shatenaiva karmakShayavattvam.h | brahmaNa iti jAtAvekavachanam.h | paJNchAshatAM brahmaNAM kAlAtpUrvaM rudrasyArabdhasaN^kShayaH | tathAshabdaH samuchchaye | viMshatiparyAyo viMshachChabdaH | brahmaNAM viMshatireva tadavachChinna evendrasya prArabdhakarmasaMkShayakAlaH | arkAdike arkAdInAM dasha brahmaNastadavachChinnaH karmakShayakAlaH | brahmamAtrasya ekasyaiva brahmaNaH | ataH paraM prArabdhakarmasaN^kShayAnantaramapi brahmaNA sahaiva nArAyaNaM vrajet.h | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA kR^itAyAM TIkAyAM viShamapadavAkyArthavivR^itau chaturthe.adhyAye.asminprathamacharaNaH paryavasitaH ||
ra|| iti shrImannyAyasudhAyAM chaturthAdhyAyasya prathamaH pAdaH || 
dvitIyapAdapratipAdyapradarshanaparaM bhAShyaM "devAnAM mokSha utkrAntishchAsminpAda uchyate' iti | tatra devAnAmityetadyadi mokShotkrAntibhyAM sambaddhayate tadA devebhyo.anyeShAM sasharIrANAmevAvasthAnamiti prApnoti | anyatra vA tachCharIraparityAgaprakArashchintanIyaH | achintane vA kAraNaM vAchyam.h | yadi cha mokSheNaiva sambaddhayate tadA devAnAM mokSha itareShAmutkrAntishchetyukttaM bhavati | mokShashcha prakaraNavashAddehAditi gamyate | tathAcha prathamapAde karmanAshAkhyaM phalamasminpAde uchyata iti yathA sAmAnyenokttaM tathA.atrApyutkrAntirasminpAda uchyata iti vakttavyam.h | kimanena vibhAge(netya)na kR^itaM syAdityata Aha- devAnAM cheti || 
yadatItapAde chintitaM karmanAshAkhyaM phalametAvaddevAnAM manuShyANAM cha samameva | karmanAshAbhAve tatphalAnuvR^itterAvashyakatvAt.h | manuShyashabdo devavyatirikttAn.h lakShayati | tasmAt.h sAmAnyena pUrvapAdapratipAdyamukttam.h | etatpAdapratimAdyA dehAdutkrAntistR^itIyapAdapratipAdyo.archirAdimArgashcha devAnAM na prAyeNa bhaviShyato.ato vibhAgenokttiryuktteti | anena "mArgo gamyaM chAsminpAda uchyate' ityetadbhAShyamapi devavyatirikttAnAM mArgaH sarveShAM gamyaM cheti vyAkhyeyamiti sUchitaM bhavati | sphuTaM chaitadvakShyati | "utkrAntimArgashcha vimukttagamyam.h' iti | 
bhavatvidaM pratipAdyaM eta(tpAdaprati)tpratipAdane kA saN^gatirityataH prasaN^gAtpAdachatuShyayasyApi saN^gatimAha- karmeti || 
tathAshabdaH samuchchaye | utkrAntishabdena devataditarasAdhAraNashcharamadehanAsho lakShyate, mArgashabdena brahmaprAptishcha | itishabdo bhoga ityataH paro (paraM) yojyaH | kvachitpAThaH prokttamityuditamiti cha tatra yathAsthAna eva itishabdaH | Adye mokShAnuvAdena phalachatuShyayAtmakatvaM vidheyam.h | dvitIye tu viparyayeNa | kramAdityetadAvartanIyam.h | 
tatashchAyamarthaH | phalaM khalvatrAdhyAye nirUpaNIyam.h | phalaM cha mokShaH | sacha karmakShayAdichatuShyayAtmakaH | AtyantikAniShyanivR^ittIShyaprAptyoratraivAntabharAvAt.h | karmakShayAdayashcha kramAdbhavanti | j~nAnodayAnantarameva hi karmakShayaH kShINakarmaNashchotkrAntiH utkrAntasya cha svayogyamArgeNa gatasya brahmaprAptiH tato bhoga iti | tasmAdeteShu pAdeShu kramAdevoditA ityantarbhAvalakShaNA chAnantaryalakShaNA cha saN^gatiriti | 
devAnAM mArgo nAstItyukttam.h | tatkiM yatra sthitAstatraiva mukttA bhavantItyata Aha- sraShyR^iShveveti || 
kvachidasraShyR^iShvapIti chashabdaH, tathAcha nyAyavivaraNe | brahmaNo laye pratyAsanne sati praveshArthaM tadabhisarpaNameva mArgagamanamityarthaH | tarhi devAnAM mArgo nAstItyukttasya ko viShaya ityata Aha- neti || 
devAnAM dehAdutkramo nAstItyukttam.h | tatkutaH | sadehAnAmevAvasthAnaprasaktterityata Aha- nacheti || 
ata evetyupaskartavyam.h | chashabdena sadehAnAmavasthAnaM samuchchinoti | etadeva vivR^iNoti- sraShyu(stviti)riti || 
dehashchetanAdhiShThita eva | tata sraShyari | utkrAntiH sharIram.h | chetananiShkramaNAtprAgeva sR^ijyAnAM dehaH sraShyR^iShu vilIyata yata 
ityarthaH | sraShyR^iShu laye nimittaM sraShyurgrAsabhUtasyeti | dehastviti sambandhaH |  
devAnAmarchirAdimArgo nAstItyukttaM tatkuta ityato yatpurA mArgAntaramukttaM tata evaitatsiddhamityAshayavAnstatanuvAdena yuktayantaramAha- layAchcheti || 
devatAmuktteH prAgevetyarthaH | archirAdInAM lokAnAmiti vyadhikaraNe ShaShThayau | sarveShAmapi bhavet.h archirAdiriti sheShaH | svata(kaM) uttaraM vishatAmityukttAnuvAdaH | nanu prAyeNetyukttatvAtkadAchiddevAnAmutkrAntimArgAvaN^gIkAryau | tatrokttayukttivirodha ityata Aha- jAtAnAmiti ||
yadyapi bhavatastathA.api na tadA mukttiriShyate kintu brahmaNA sahaiva | ato nokttayukttivirodhaH | etadukttaM bhavati | utkrAntimArgasAmAnyamapekShyaiva prAyeNetyukttam.h | natu mukttikAlInAvutkrAntimArgau | tasya cha vyAvartyAvamokShakAlInau | yukttistu mukttiviShayeti na virodha iti | 
kiM devAnAmeva brahmaNA saha mukttiH | anyeShAmapIti brUmaH | tarhi "bheje khagendradhvajapAdamUlam.h' ityAdivirodha ityata Aha- anyeShAmapIti ||
sAkShAnmukttiH liN^gasharIrabhaN^galakShaNA | prApyAvasthitAnAmapIti yojyam.h | tamiti vaikuNThAdistham.h | Chandasyubhayatheti anAshIrviShayasyApi liN^a ArdhadhAtukatvAdbhUyAditi sAdhu | itIshvarAshIriti | asminpakShe sAdhyamAdau pR^ithagvAchyaM tasya nimittaM j~nApakaM chAnenochyata iti | 
iti shAstrasya nirNaya ityukttameva vivR^iNoti- kShmeti ||
bhUtAnAmAdirbhUtAdiH | kShmA.a.adipadaiH paJNchAnAM mahAbhUtAnAM, manaso, dashAnAmindriyANAM, paJNchAnAM viShayANAM, bhUtAdipadopalakShitasya trividhasyApyahaN^kArasyAbhimAnino devA uchyante | avyAkR^itaM parameshvaram.h | yarhi yadA | guNatrayasyAtmAbhimAnI | paraM parasaN^khayopetam.h | paraH kShmAdibhyaH | evaM tadA | bhagavantamiti tadIyaM lokam.h | agatAbhimAnA agatajIvabhAvAH | paramaM mokShamityasyaiva vivaraNaM liN^gabhaN^geneti | itthambhUtalakShaNe tR^itIyA | yadvA | liN^gabhaN^gena nimittena paramaM mokShamAnandAvirbhAvamAyAntIti vyAkhyeyam.h | tachcheti chashabdena sraShyR^iShvevetyukttaM samuchchinoti | shrutyAdikaM bhAShyodAhR^itaM grAhyam.h | 
nanu yathA dvitIyatR^itIyapAdapratipAdyamutkramAdikamasAdhAraNaM tathA chaturthapAdodito bhogaH kimasAdhAraNaH | kiMvA prathamapAdoditakarmakShaya iva sAdhAraNa ityapekShAyAmAha- bhogastviti || 
asAdhAraNye pramANAbhAvAditi bhAvaH | asminprathamabhAShye devAnAM mokSha iti prathamanirdeshaH kR^itastasya tAtparyamAha- tatreti || 
tatra dvitIyapAde | prathamamiti sheShaH | uttarottarataH uttarottareShu | ataH prathamamasau nirdiShya iti | 
nanvayukttametat.h | vAN^manasItyAdisUtreShu devAnAmashravaNAt.h | atha vAgAdishabdAstadabhimAninAmupalakShakA iti mataM tadA, sati vAchake lAkShaNikaprayogasya prayojanaM vAchyam.h | yadvA vAchakA eveti pakShastathA.api prasiddhashabdaparityAgenAprasiddhapadaprayoge prayojanaM vakttavyamevetyata Aha- deheti || 
bAhyatattvavyAvR^ittyarthaM dehagAnAmityukttam.h | vartate deha etAbhiriti vR^ittayo jaDA vAgAdyAH yathA muchyamAnAnAM devAnAmevameva dehagAnAM tadabhimatAnAM vAgAdInAmuttarottareShu maraNakAle layo bhavatItyetadapi prasaN^gAjj~nApayituM vAgAdipadaprayoga iti bhAvaH | vAgAdishabdA  devAnAM vAchakA eveti tushabdena sUchayati | 
bhavedevaM padArthaH saN^gatishcha | yadi bhagavajj~nAnabhogAbhyAM nivR^ittasamastAniShyakarmANaH, svottamapraveshena brahmanADyotkrameNa vA parityakttadehAH, svochitenAchirrAdinA vA pathA vaikuNThalokavAsinaM bhagavantaM hiraNyagarbheNa saha prAptA bhinnaliN^gasharIrAH vidhvastaprakR^itayo.atyantanivR^ittAniShyAH samyagAvirbhUtAnandAdiguNA bhagavatsamIpa eva tadupAsInAH, svarUpeNa vA lIlAnivR^ittAniShyAH samyagAvirbhUtAnandAdiguNA bhagavatsamIpa eva tamupAsInAH, svarUpeNa vA lIlAgR^ihItavigrahairvA saN^kalpamAtrasAdhyAndivyabhogAMstAratamyena bhuJNjAnA na kadAchitpunarAvartanta, ityetanmokShasvarUpaM "karmakShayastathotkrAntiH' ityAdinokttaM nishchitaM syAt.h | na chaivam.h | taistaiH vAdibhiranyathAmokShasvarUpasya varNitatvAt.h | vipratipattau cha saMshayasya dhruvatvAdityata Aha- tatreti || tatra | tathA sati, sUtrakAreNokttalakShaNe mokShe shrutyAdipramANairupapAdite sati | vAdinastu pratibhAshrayAt.h svotprekShAmAtreNa nAnA vadanti | ataH pramANamUlatvAdasyApramANamUlAnAmutprekShAmAtrayonInAM vAdAnAM cha sAmyAbhAvAnna saMshayAvakAshaH | 
nanu yadi tathA tathA pramANAni santi tarhi tattadvAdinAM tAdR^ishAni j~nAnAni kuto na jAyante | pramANAbhAsairvimohitAsta iti chet.h 
| tattvaj~nAbhimatA api kutastainar vimUDhAH | doShadarshanAditi chet.h | itare.api kuto na doShAnpashyanti pramANaistattvaj~nAnodayo.api samAna ityato mUlakAraNamAha- puMsAM hIti || 
guNabhedo guNavisheShaH | hishabdena "j~nAnaM karma cha kartA' ityAdipramANaprasiddhiM dyotayati | etadvishadayati- tamasaiveti || 
mishraj~nAne.anyathAtvaM samyaktavaM chAstItyato.anyathaivetyuktam.h | yatheti bhinnaM padaM samyagvAchI | tamoguNaH pramANeShu chetaHpravR^ittiM pratibadhyAbhAsAnAM doShAnAchChAdya viparItaj~nAna(mutpA)mapyutpAdayatItyAdi draShyavyam.h | 
samyagj~nAnaM sattvaguNena bhavatItyukttam.h | tasya muktteShu tAvadapavAdamAha- guNeti || 
yadyapi vimukttAnAM matiH samyageva athApi guNAtItA sattvajanyA na bhavati | kutaH shuddhachitiH nityA cha yataH | jaDaM hi kutashchijjAyate na chetanam.h | tathA.anityameva na nityam.h | daityAnAM svarUpaj~nAneShvavidyamAnaM samyaktavaM tarhi kathamityataH shuddhetyukttam.h | svAbhAvikadoSharahitetyarthaH | svarUpopAdhigatadAShanibandhanaM hi daityAnAM j~nAnAnAmasamyaktvam.h | karaNanimitto j~nAnAnAM viShayaniyamo vaishadyabhedashcha | tatra yadi mukttAnAM j~nAnaM nityaM tarhi nirviShayaM vA syAt.h sarvaviShayaM vA | evaM vaishadye.apIti | tatrAha- tattaditi || 
teShAM teShAM mAhAtmyaM yogyatArUpaM tadeva yogo nimittaM tatastadanusAreNa (bahula)bahulArthaviShayiNyativishadA cha | 
shrIdevyAmapyukttasyApavAdamAha- spaShyA cheti || 
shriyo matishcha samyaktave.api guNAtIteti sambandhaH | mahAshuddhachititveneti pUrvavadeva tatra hetuH | mahachChabdena kadA.api (bAhya)doShasambandho nAstItyuchyate | spaShyaiveti bhukttamaterapyatishayena vishadetyarthaH | etadapi pUrvavadvayAkhyeyam | 
bhagavajj~nAne.apyapavAdamAha- tato.apIti || 
nArAyaNamatishcha samyaktave.api parA guNebhya iti sheShaH | tatra pUrvavadeva hetuH | tataH shriyo.apyatishayena mahAshuddhachitiH | vishiShyanta iti visheShAH padArthAH | asheShANAmurUNAmanantAnAM visheShANAM dR^ishirviShayIkAriNI | atispaShyatayA.asheShapadArthaviShayetyetadapi bahulA chAtivishadetivadvayAkhyeyam.h | dR^ishiH sAkShAtkAra iti vA | nityamekaprakAretyutpattivinAsharahitetyayamapi guNAtItatve hetuH | kechidekameveshvaraj~nAnamityAsthitAH | apare tvanekAnIti | tadvivekArthamukttaM nirantarA nirbhedeti | tarhi kiM teShu teShu padArtheShu j~nAteShu vikriyate netyAha- nityamavikAriNyeveti | kathaM tarhi tattadviShayIkaraNamityata ukttam.h- sUryeti || yathA sUryaprabhA svayaM nirvikArA.api tAMstAnprAptAnviShayAnprakAshayati tatheyamapItyarthaH | atra cha visheSha eva nivarAhakaH | ata evaiketyanuktavA nirantaretyukttam.h | nirlepA vItadoShA cheti shuddhatvavyAkhyAnam.h | lepaH karmasambandhaH | mahachChabdavyAkhyAnaM pUrvavat.h | yadvA nityameveti tadarthamatrApi yojyam.h | parA svatantretyatishabdasya vyAkhyAtatvenApi vyAkhyeyam.h | ata eva tattantratvAchcheti vakShyati | 
etAni visheShaNAni lakShmImAne.apyatidishati- visheShAnIti || 
tadgatAnbhagavadgatAMstAni lakShaNAni yasyAH sA tathokttA | shriyo matiH pratipattavyeti sheShaH | bhagavadgatAsheShavisheShaviShayIkAritvaM vihAyAnyadharmavatI j~nAtavyetyarthaH | prAya ityukttasya tAtparyamAha- tathaiveti ||
eyathA bhagavanmaterniratishayaspaShTatvaM tathaiva | kevalaM tattantratvAt.h bhagavanmAtrAdhInatvAt.h | atra kevalamiti svarUpakathanam.h | parAdhInatvAdityeva hetuH | tAdR^ishI bhagavanmatisadR^ishI | ataH prAya ityukttamiti bhAvaH | 
lakShmImativisheShaNAni muktabrahmamatAvatidishati- brahmaNastviti || 
brahmaNastu matiH shriyo yathaivaM prAyaH | tathA vaishadyAdyabhAvAtprAya ityukttam.h | kevalamityuktayabhAvAchcha | ata eva tatra taduktam.h | brahmaNa iti vishiShyAbhidhAne ko heturityata Aha- muktAnAM tviti || 
visheShabalena vR^iddhihrAsavatItyarthaH | yathokttaM avR^iddhihrAsarUpatvamityAdi | muktagrahaNasya tAtparyamAha- agnIti ||
agnijvAlAyA agneriva saMsAriNAM dR^isho.antaHkaraNAdbhava utpattireva syAnna tu vyakttimAtram.h | 
bhavatvevaM j~nAnAnAM guNanimittaM nAnAvidhatvam.h | prakR^ite tu kimityata Aha- evaMvidheShviti || 
j~nAneShvevaMvidheShu satsu muShyadR^iShTayo.apahR^itasamyagj~nAnAH | samyagj~nAnAbhAve.anyathAdR^iktavamapi nopapadyate | adhiShThAnasAmAnyaj~nAnasya bhrAntyupayogitvAdityata ukttam.h- khadyoteti || 
yathA.andhatamase khadyotA api bhayahetavastathA viparyayabahulamalpaM samyagj~nAnamapi tAmasameva | yathokttam.h | atattvArthavadalpaM cheti | nAnAmatasamAshrayAnnAnA vadantIti yojanA | j~nAnAnAM guNavashAdanekavidhatvopapattestamasA.a.avR^ittA vAdinaH 
pramANAvadhIraNAtsamyagj~nAnavikalA AbhAsAdaraNAdadhiShThAnasAmAnyaj~nAnavattvAchcha viparItaj~nAnino mokShaM nAnAvidhamAchakShata ityarthaH | kAraNaikatvAnmithyAj~nAnenApyekavidhena bhAvyamiti chenna | sahakArivaichityAdvaichityopapatteH | tadidamukttam.h- nAnAmatamAshrayAditi || matAnAM cha pravAheNAnAditvamukttam.h | mUlakAraNe tamoguNe.api vaichityAchcha | ata evokttam.h- guNabhedata iti ||
samadhigatametat.h nAnAvidheShu mokShavAdeShvekaH pramANamUlo.anye mithyAj~nAnamUlA iti | natu visheSho.ataH punaH saMshaya evetyata paramatAnAM sarveShAM heyatvaM didarshayiShurAdau tAvajjinoditaM mokShasvarUpamanuvadati- Ashrityeti ||
tatra teShu vAdiShu | vedaprAmANyA(syA)naN^gIkArAdatitAmasImityukttam.h | kimAhetyata aha- j~nAnAditi || 
j~nAnAtkeShAJNchitkarmaNAM kShayo bhavati | keShAJNchidbhogAt.h | tataH karmakShayAt.h pakShiNaH paJNjarAdiva Atmano dehAnmokSho bhavet.h | dehAvasthAnasya karmanimittatvAt.h | tataH kathaM vartata ityata Aha- paJNjareti || 
yathA paJNjaronmukttaH khaga UrdhvaM vrajatyevamevordhvaM vrajati | ayaM tu visheShaH | alokAkAsho gocharo yasya sa tathokttaH | nityameveti cha | dehaparimANasyAtmano dehAbhAve parimANAbhAvaprAptau ukttam.h- hastapAdavAniti || charamadehasya yaH sanniveshastathAbhUta ityarthaH | ityAheti sambandhaH | anUditaM dUShayati- taditi ||
pradarshyate paraM prati jinena | yadapyanantachatuShyayAvAptirmukttasyochyate jinena | tathA.api sA sampratipannatvAnnAnUditA nApi dUShitA | 
kathamukttamokShasvarUpamaprAmANikamiti chet.h | na tAvadatra pratyakShamasti nApi AgamaH | tadIyAgamasyAsmAbhiranaN^gIkArAt.h | vedAdeshcha pareNAnaN^gIkR^itatvAt.h | ataH kevalaM kiJNchidanumAnaM vakttavyaM tatrAha- gatiriti || 
chashabdo.anukttasamuchchayArthaH | tena vipratipanneti pratij~nAyAM siddhayati | hetau cha chetanAshriteti | tenAchetanagatau bAdho, devadattagatau siddhArthatvaM, achetanagatau vyabhichArashcha na sambhavati | duHkhenetA prAptA duHkhetA | prAptishcha na sAdhyasAdhanabhAvalakShaNA | tathA sati devadattasya sukhArthAyAM mandagatau vyabhichArApAtAt.h | dUratvasya chAniyatatvAt.h | tIvratvasyApyapariniShThitatvAt.h | kiM tarhi samAnakAlInena duHkhena sahaikAdhikaraNatvalakShaNA | kadAchiddevadattaH duHkhena vinApi gachChati tatra vyabhichAra iti chenna | devadattasya kadA.api nirduHkhatAyA anaN^gIkArAt.h | AdhyAtmikAdiShvanyatamena mahatA.alpena vA.ayaM khalu sadA saMvalitaH | chetanashabdena jAgrato.abhidhAnAnna suptagatau vyabhichAraH | sukhArthA.api gatiralpaM duHkhamutpAdayatItyabhyupagamya duHkhasAdhanatvaM vA sAdhyam.h | laukikI devadattAdigatiH | iti cha pratyanumAne kenachiduktte, ekaM cha tachCharaNaM chaikasharaNaM anumAnamekasharaNaM yasyAsau tathokttaH | anyathA pUrvakAlaiketyekashabdasya pUrvanipAtaH syAt.h | pratyanumAnasyottaraM shaN^kate- anUrdhveti ||
tatra devadattagaterduHkhatatve.anUrdhvatAvishiShyaM gatitvaM prayojakaM na gatitvamAtramiti yadi brUyAdityarthaH | pakShetaro.ayaM kasmAchChaN^kita iti che(t.h)nna | lakShaNasampattau tadupAdhitvasyoktatvAt.h | nirAkaroti- khagasyeti || 
tadA vadAma ityAdAvupaskartavyam.h | khagasya pArAvatAderdUrodhvargamane cha duHkhamastIti hetoH sa upAdhiH sAdhyAnugaH sAdhyavyApako na bhavatItyato.anupAdhiH | idamukttaM bhavati | kimayaM kevalasAdhyavyApako.abhimataH kiM vA sAdhanAvachChinnasAdhyavyApakaH | na prathamaH | adharme sAdhyasadbhAve.apyanUrdhvatAvishiShyagatitvasyAbhAvena sAdhyAvyApakatvAt.h | na dvitIyaH | khagasya dUrordhvagatau gatitvAvachChinne duHkhetatve satyapyanUdhvargatitvasyAbhAvAt.h | anenordhvagatitvAbhAvo.anUrdhvagatitvaM kevalasAdhye upAdhirityapi prayukttamiti | dUragrahaNaM khagasya duHkhaM vyaJNjayitum.h | tadA hi tasminduHkhakAryANi dR^ishyante | pratyAgamanasamayavartiduHkhakAryANi tAnIti chenna | UrdhvaM gachChatyeva taddarshanAt.h | 
mA bhUdayamupAdhiH sharIravR^ittitvaM tu bhaviShyati | devadattagatau yad.hduHkhetattvaM tatra na gatitvaM prayojakaM kiM nAma sharIravR^ittitvam.h | na chedaM sAdhyAvyApakam.h | yad.hduHkhetaM tachCharIrivR^ittItyasya vyabhichArAdarshanAdityataH sarvopAdhisAdhAraNaM dUShaNamAha- pratisAdhaneti ||
jinokttAnumAnAnAM pratisAdhanaM khalvasmAbhirupanyastam.h | pratisAdhanarUpasyAnumAnasya chopAdhirna dUShaNam.h | ato.atropAdhyudbhAvanamevAsaN^gataM kiM taddUShaNagaveShaNena | pUrvopAdhestvaN^gIkAreNa dUShaNamabhihitamiti | kuto netyata Aha- pratirUpaM hIti ||
yadupAdhirnAma dUShaNaM tatpratirUpaM sAdhanaM na tvanaikAntyAdikam.h | hishabdo yasmAdityarthe | 
etadukttaM bhavati | upAdhistAvatpratipakShonnAyakaH netarasthA dUShaNam.h | tataH pratipakShasyopAdhimudbhAvayatA pratipakSha evodbhAvito bhavati | pratipakShashcha sAdhanAya pravR^ittaM pratibadhnAti na punaH kiJNchitsAdhayati | prathamenaiva pratibaddhatvAt.h | ataH pratipakShasya pratipakSho.akiJNchitkaratvAnna dUShaNam.h | ata evopAdhirapIti | 
nanu pakShAdipravibhAgottarakAlamupAdhiH pratipakShasyonnAyako bhavatyeva | prAkttu tato.avyApterunnAyakaH | atastadapekShayA sharIra(ri)vR^ittitvamupAdhirbhavatvityato.abhyupagamya dUShayati- athApIti || 
yadi kayAchidvivakShayA pratipakShasyApyupAdhiruchyate tathA.api sasharIratvaM sharIreNa saha vartamAnatvaM sharIrasamAnAshrayatvaM sharIra(ri)vR^ittitvamiti yAvat.h | na kevalamanUrdhvagatitvamiti chashabdaH | atrAsmadukttAnumAne | vaishabdo.avadhAraNe | kuto na bhavedityata Aha- gatitvamiti || 
yatra gatitvaM vishiShyaM tatra dehitvaM dehena sambandhaH pUrvokttaH dehivR^ittitvamiti yAvat.h | iti prakAreNa sharIra(ri)vR^ittitvaM sAdhanAnugaM sAdhanasya vishiShyagatitvasya vyApakaM yadyasmAdityarthaH | 
syAdetat.h | yatkiJNchidgatipakShIkAre bAdhAdiprasaN^gAt.h mukttAnAM gatiH pakShIkaraNIyA | tasyA duHkhetatvasAdhane bhavatAmapasiddhAntaH syAt.h | bhavadbhirapi mukttAnAM nirduHkhatvasyAbhyupagatatvAt.h | tathA yA gatiH sA duHkheteti vyAptiM vadatA IshvarasyApi duHkhamaN^gIkaraNIyam.h | anyathA tatra vyabhichArApatteH | tato.apyapasiddhAnta eva | sharIra(ri)vR^ittitvasya sAdhanavyApakatA.aN^gIkAre gatimattvAdIshvarasyApi sharIritvamaN^gIkAryam.h | tatashchApasiddhAnta evetyata Aha- Agameti || 
yato vedAdikamAgamamanusR^itya mokShasvarUpAnumAne.atiprasaN^go.ayamasmAbhirukttaH yadi vedAdinirapekShastvamevamanumimIShe tadaivamapi kasmAnnAnuminuyA iti | tataH kAraNAdapasiddhAntatAdoSho na bhavati | prasaN^ge.apyapasiddhAntamudbhAvayantaM bodhayitumAha- prasaN^ga iti || 
sA apasiddhAntatA | bhaveddoSha iti sheShaH | kathamatiprasaN^ga ityata Aha- neti || 
itishabdo.atrAnte.adhyAhAryaH | sarveShvapi prasaN^geShvapasiddhAntasya kathaJNchidudbhAvayituM shakyatvAditi bhAvaH | etena mukttAnAM satatordhvagatiH siddhA chedbAdho.anyathA.a.ashrayAsiddhirityapi parAstam.h | parasiddhAshraye pratipakShasya prasaJNjanAt.h | 
upAdhyantaramAshaN^kate- loketi || 
atra lokAkAshasambandhitvamevopAdhiH | sAdhyavyApakatvAt.h | gatitvaM tu svarUpakathanam.h | dUShayati- sAdhaneti || 
yA gatiH sA lokAkAshasambandhinIti so.apyupAdhiH sAdhanamanugachChati vyApnoti | mukttagatAvupAdherabhAvAnneti chenna | tatrApi gatitvena tatsAdhanam.h | etena sharIrivR^ittitvasyApi sAdhanavyApakatvaM samarthitaM veditavyam.h | tadidamukttaM ityuktte vadetkiM sa iti | svAbhimate mokShe pramANamupadasharyannupasaMharati- tasmAditi || 
jinoktte mokShasvarUpe pramANAbhAvAt.h |
ukttadoShAtideshena bauddhekttamapi mokShaM dUShayati- evamiti || 
yathA.aprAmANikatvAjjainamataM na grAhyamevaM tanmataM saugatamatamapi kvachid.h grAhyaM na bhavati | nanu paramAptena buddharUpeNa(piNA) viShNunA kR^itamidaM kathaM na grAhyamityata ukttam.h- svayamiti || yadyapi saugatamataM svayaM viShNushchakAra tathA.api na grAhyamiti sambandhaH | Isha iti karaNapATavamabhyupaiti | asheShaviditi tattvaj~nAnam.h | abhyupagame kAraNaM pramANaprasiddhiM hishabdenAha | tarhi kuto na grAhyamityata ukttam.h- mohAyaiveti || yadyasmAdasurANAM mohAyaiva tachchakAra | ato.asurAdhikAratvAnna grAhyam.h | adhikriyante.asminnityadhikAraH | asurANAmadhikAro.asurAdhikArastasya bhAvastattvaM tasmAt.h | asurAH kuto mohanIyA ityata ukttam.h- ayogyAnAmiti || vedamArga iti pUrveNottareNa cha sambaddhayate | etadukttaM bhavati | yadyapi bhagavAnbuddhaH paTukaraNastattvaj~nAnavAMshcha shrutyAdisiddhaH | granthakaraNAdeva vivakShushcha | naitAvatA.apyAptaH | vipralambhakatvAt.h | yathokttam.h "tataH kalau sampravR^itte saMmohAya suradviShAm.h | buddho nAmnA jinasutaH kIkaTeShu bhaviShyati' iti | atastadukttaM mokShasvarUpaM heyameveti | 
evaM sAmAnyato dUShitaM bauddhamataM visheShato nirAkartuM tadbhedAnAha- chaturiti || 
vyAkhyAtR^imatibhedAditi bhAvaH | kathamityata Aha- shUnyamiti || 
ekalamadvitIyaM shUnyameva tattvamityekaM matam.h | ekaM vij~nAnameva tattvamityaparam.h | anumeyaM bahistattvaM j~nanAvyatirikttaM yasmiMstattathokttam.h | astyeva j~nAnavyatirikttamapi tattvaM kiM tu tadanumeyamiti sautrAntikamatamanyadityarthaH | tathAshabdaH 
samuchchayArthaH | pratyakShaM bAhyagaM yasmiMstadvaibhAShikamataM chaikamityevaM chatuShprakAramiti | eteShu shUnyavAdino.atitAmasAH | pramitasakalavastvapalApAt.h | tato jyAyAMso vij~nAnavAdinaH | rUpAdyapalApe.api vij~nAnamAtrAN^gIkArAt.h | tataH sautrAntikA bAhyArthAbhyupagamAt.h | tasya chAnumeyatvAbhyupagamena vaibhAShikebhyaH kaShyAH | tato vaibhAShikAH | bAhyArthamabhyupagamya tasya yathAyathaM pratyakShAdigamyatA.abhyupagamAdityetajj~nApayitumanena krameNoddeshaH kR^itaH | 
tatra shUnyavAdyukttaM mokShamanuvadati- tatreti || 
teShu chaturShu | ye shUnyameva tattvaM vadanti te mAyinA yathAbhUtaM mokShamAchakShate tAdR^ishameva brUyuH | iyAMstu visheShaH | mAyino vedaH pramANamityabhimAnAt.h "paramaM sAmyamupaiti' "so.ashnute sarvAnkAmAn.h' ityAdervedAchChaN^kamAnAstasyAnyathAvyAkhyAnaM vidhAya svAbhimataM mokShaM pratipAdayanti | tamoguNo lakShyate | aj~nAnakAraNatvAt.h | "pramAdamohau tamaso bhavato.aj~nAnameva cha' iti vachanAt.h | tena mohitAH | 
evaM sAmAnyenokttaM spaShyamAchaShye- na kiJNchiditi || 
kiJNchidityasyaiva vivaraNam.h | AtmA.apyathavA.a.atmIyamiti | Atmeti (vi)j~nAnamuchyate | AtmIyamiti j~neyam.h | tadubhayamapi mokShe nAsti | 
shUnyavAdo.api dvividhaH | ekAtmavAdo.anekAtmavAdashcheti | tatra prathama eva mukhyasiddhAntaH | mandAnAM tu buddhAvArohAya tu dvitIyo.avatAritaH | tadubhayasAdhAraNamuktavA visheShaM vivakShurAdAvAdyamAha- ekasminniti || 
kiJNchit.h chetanamachetanaM cha | ekamukttau kuta etadityata Aha- taditi || 
tasyaikasyaivAtmanaH saMvR^ityA.aj~nAnenaivAyaM paridR^ishyamAnashchetanAchetanAtmako, bhidyata iti bhedaH padArthasamUho, dR^ishyate | natu paramArtho nApyanekAj~nAnakalpitaH | atastasyaikasyaivAtmanaH saMvR^iterdhvaMse jAte sati shUnyataiva pAramArthikI (ava)vishiShyata iti yukttameveti | nirvisheSheti shUnyasya svarUpasaN^kIrtanam.h | saMvR^iterdhvaMsa eva mokSha iti vakShyati | nirvisheShatvameva vivR^iNoti- na sattvamiti || 
sattvaM parasAmAnyAdirUpam.h | asattvamabhAvapratiyogitvam.h | kiMbahunA kashchanApi visheSho na vidyate | 
nanu mokShastAvadasanna bhavati | sadA saMsArApatteH | ataH satA mokSheNa savisheShaM shUnyamityata Aha- nirvisheShamiti || 
shUnyaM tattvamevAsadbhirmokSha ityuchyate | natu shUnyAtiriktto mokSho.asti | ato na tena savisheShatvam.h | tarhi sarvadA mokShabhAvAchChUnyabhAvanAdervaiyarthyamityato nirvisheShamityAdyukttam.h | svayambhAtamityasyaiva vivaraNaM manovAchAmagocharamiti | nirlepaM dharmAdharmarahitaM ajaraM cha tadamaraM cha ajarAmaram.h | sambAdho vastvantaropamardaH | asambAdhamadvitIyamiti yAvat.h | doShAH kAmAdayaH | na, kevalaM shUnyaM, mokShaH kintu nAnAsaMvR^itivarjitatvAdyupalakShitam.h | upalakShaNaniShpattaye cha bhAvanAdyupayoga iti | 
aj~nAnanivR^ittyAdyupalakShitaM shUnyameva mokSha ityetatkuta ityata Aha- nAneti || nAnAsaMvR^itibhirdUShitaM shUnyameva saMsArAvasthA vij~neyA yato.atastadviparItaM shUnyameva mokSha iti yukttam.h | 
etadukttaM bhavati | shUnyaM tattvaM svato nirvisheShamekameva | tasya paramasUkShmasya vAN^manasAtItasya svaprakAshasyAvaraNavikShepAdyanekashakttimatyA mUlasaMvR^ityA kartR^itvabhokttR^itvashakttimadahaN^kAropAdhivashAtkiJNchitsthUlatA jAyate, tataH sad.hdvitIyatvena savisheShatAyAM sthUlatA sampadyate | tato manovachanagocharatve jAte vidhiniShedhagocharatvena salepatvam.h | rAgAdidoShasaMsargashcha | tato dehendriyAntaHkaraNaviShayasambandhe sthUlataratA bhavati | tato mamakAravato duHkhAdimattve sthUlatamattvamityevaM saMvR^ityA tatkAryatvAtsaMvR^itisaMj~nakairahaN^kArAdibhishcha saMvalitaM shUnyameva saMsAraH | bhAvanAprakarShAdinA mUlasaMvR^itau dhvastAyAM tatkAryapravAhe cha vilIne tadupalakShitaM shUnyameva mokSha iti | 
shUnyameva chenmokShaH saMsArashcha | tadA mokShasaMsArashabdayoH paryAyatvamityAdikamApadyate ityetadapi chodyamanenaiva parihR^itamityAshayavAnAha- saMvR^ityaiveti || 
yadyapi shUnyameva saMsAro mokShashcha | tathA.api saMsR^itiriti mokSha ityapi vishiShyata eva | katham.h | sthitayA cha dhvastayA cha saMvR^ityaiva | upalakShaNabhedAdarthabhede sati na shabdaparyAyatvAdikamiti bhAvaH | 
evamekAtmavAdamupanyasyAnekAtmavAdaM darshayati- kechiditi || 
teShu shUnyavAdiShu | anyathA ekAtmavAdimatAt.h | kathamityata Aha- saMvR^ityaiveti || 
tushabdenaikAtmavAdaM svAbhAvikAnekAtmavAdamupAdhikR^itAnekAtmavAdaM cha vyAvartayati | saMvR^ityA nAnAbhUtayA saMvR^ityAvachChinnameva 
natu svabhAvataH | saMvR^itestatkR^itAvachChedAnAM cha mithyAtvAnnAnApudgalashabditamityukttaM bhavatIti sheShaH | 
tataH kimityata Aha- yasyeti || 
tatrAnekeShvAtmasu yasyAtmanastu shUnyaikarasatAj~nAnAchChUnyAdvitIyatAj~nAnAtsA saMvR^itirapagachChati mUlasaMvR^itirvyAvR^ittA bhavati | anyA nashyati | sa pudgalatvAtkartR^itvAdirUpAnnirmuktto mahAshUnyatvameShyatIva | yastu saMvR^ityA.avachChinna AtmA sa pudgalabhAvena duHkhAnyalaM paramArthabuddhayaivAnubhavati | iti prAhuriti sambandhaH | 
shUnyavAdyabhimatamokShanirAsena mAyAvAdyabhimato.api nirasto bhaviShyatItyAshayena yadukttaM mAyino yatheti siddhAntasAmyaM tadupapAdayati- (itye)evamiti || 
ekajIvatvavAdino bahujIvamatAshcheti dvividhamAyinashchaivaM dvividhashUnyavAdivadeva mokShasvarUpamAhuH | eko jIvo yasmiMlloke sa tathokttastasya bhAvastattvaM tadvadantItyekajIvatvavAdinaH | bahavo jIvA yasmiMstattathokttaM bahujIvamataM yeShAM te bahujIvamatAH | 
nanu shUnyavAdinaH saMvR^itinibandhanaH saMsArastannivR^ittishcha mokSha ityAchakShate | mAyAvAdinastu mAyAhetuko.ayaM saMsArastannivR^ittishcha mokSha iti | ato vaiShamyamityata Aha- mAyeti || 
yA shUnyavAdyabhyupagatA saMvR^itiH saiva teShAM mAyinAM mAyA | anAdyanirvAchyatvalakShaNasya AvaraNavikShepAdeH kAryasya chaikatvAditi bhAvaH | shUnyavAdinaH shUnyaM tattvamAhurmAyAvAdinastu brahma | ato.asti vaiShamyamityata Aha- nirvisheShatveti || 
shUnyaM brahmeti chaitayorbhidA no vidyate | kutaH nirvisheShatvasya vAchaiva dvAbhyAM dvayornirvisheShatvenokttatvAt.h | vaidharmyaM khalu vastuno bhedakam.h | tachchAtra nAstIti dvayorapi sammatam.h | ataH shabdabhedamAtraM na vastubheda iti |
atha matam.h | satyaM j~nAnamanantaM brahma vij~nAnamAnandaM brahmaiveti shrutyaiva satyAdilakShaNaM brahma sarvato vyAvartitaM tatkathaM shUnyaM brahmeti no bhidetyuchyate iti | satyam.h | sadAdilakShaNairbrahma shrutyA sarvato vyAvartitamiti | tattu mAyAvAdimate nopapadyata ityAshayavAnAha- saditi || 
sadAdikaM cha kimeva na kimapItyarthaH | tathAhi | sadAdikaM kiM brahmasvarUpamutAnyat.h | Adye na lakShyalakShaNabhAvaH | anekapadavaiyarthyaM cha | na dvitIyaH | akhaNDavAditvAt.h | yathA bhavatAM satyatvAdikaM brahmasvarUpamapi tallakShaNaM tathA mamApi kiM na syAditi chenna | asmAbhiH visheShashaktayA tannirvAhAN^gIkArAt.h | pareNa tu kuto nirvAhyametat.h | mayApi visheSho.aN^gIkriyata iti chet.h | na | akhaNDavAditvAt.h | 
yadyapi satyAdipadapratipAdyavastuni na bhedaH | tathA.api vyAvartyAnAmasattvAdInAmastyeva atastadvayAvR^ittiprayojanAni tadvAchIni vA.anekAni padAni brahmaNi vartanta ityabhyupagamAtkathamasmanmate shrutyarthAnirvAha ityata Aha- vyAvartyeti || 
vyAvartyamAtrabhedastvityekadeshotkIrtanena sakalamapyukttamupalakShayati | eShA prakriyA samastA shUnyavAdino.api mate.astyevAto naitayA.api brahmashUnyayorbhedo vakttuM shakyate | shUnyavAdino.api vidyata iti kimApAdanenochyate | netyAha- anR^itAderiti || 
satyAdipadArthatvena shUnyavisheShaNatvena cheti sheShaH | manyate shUnyavAdI | apohapadArthavAdino bauddhA iti prasiddhameveti hishabdenAha | "jADyasaMvR^ividuHkhAntapUrvadoShavirodhi yad.h' iti prasiddhaM cha | 
AstAM tAvadbrahmashUnyayorvisheShapratipAdanaM nirvisheShayoH | visheSho.astIti pratij~naiva tAvadeShA nAN^gaM dhatte | vyAhatatvAditi bhAvenAha- nirvisheShatvata iti || 
naiva pratij~nAtuM shakyata iti sheShaH | 
nanu mAyAvAdinA vedasya prAmANyaM svataH prAmANyaM nityatvaM chAN^gIkR^itya vedavAkyanirvAho.ayaM kR^itaH | shUnyavAdI tu vedaprAmANyameva nAN^gIkurute | tatkathamukttaM vyAvartyamAtreti | tatrAha- prAmANyAdIti || 
shabdamAtreNa viShamam.h | arthastu dvayorapi sama eva | tasmAdvAkyArthanirvAho.api sama ityukttamupapannam.h | vedavAkyapuraskArastu mAyAvAdinAM ChadmamAtraM prameyaM tu samAnameveti bhAvaH | kathaM phalataH samAnamityata Aha- atattvAvedakamiti || 
veda iti vartate | sarvamapi pramANamiti vA | tena mAyAvAdinA | kathyate avidyAvadviShayANi pratyakShAdIni pramANAni shAstrANi chetyAdAviti sheShaH | atattvAvedakatve.aN^gIkR^ite.api kutaH samamityata Aha- atattvAvedakatvamiti || 
yat.h yasmAt.h satAM viduShAm.h | nAnAvidhAni lakShaNAni praNayanto.api parIkShakA atattvAvedakavyAvR^ittaye prayatanta eva | anubhUtiH pramANamiti vadatA.apyatattvAvedakAbhAvAbhimAnenaiva na prayatnaH kR^itaH | na punaratattvAvedakasyApi prAmANyAbhiprAyeNa | ato 
mAyAvAdinA.abhyupagataM vedaprAmANyaM nAmAprAmANyameva | prAmANyAbhAve cha tatsvatastvaM dUrotsAritam.h | nityatvavyutpAdanaM cha vyarthameveti | nanvatattvAvedakatve.api yasya viShayo brahmaj~nAnAtprAgeva bAdhyate tadapramANam.h | yasya tu viShayo brahmaj~nAnenaiva bAdhyastadatattvAvedakaM pramANamiti vibhAgaH | vedaviShayastu brahmaj~nAnenaiva bAdhyate | atastasya prAmANyamityAshayenAshaN^kate- dIrgheti || 
yA dIrghabhrAntikarI sA.atattvAvedakaprameti yadi mataM syAdityarthaH | kimidaM lokavR^ittamanusR^ityochyate | kiM vA svasaN^ketamAtreNa | Adye doShamAha- rajjviti || 
Agamasya vedasya | kutaH | alpena kAlenAnivartyatvAdyo mahAnmohastatpradatvataH | aprAmANye visheShAbhAve.api taddhetukAnarthAtishayAbhiprAyeNAdhikyAdityukttamiti bhAvaH | dvitIye atiprasaN^gamAha- taleti || 
talamindranIlaM tasya nailyamiva nailyaM talanailyam.h | AdipadAtharM svayameva bhAShyakR^idvivR^iNoti- Chatreti || 
AkAsha iti vartate | mAnatAM vrajediti sarvatra sambaddhayate | alpakAlAnivartyabhrAntihetoH prAmANyasaN^ketaM kurvatA eteShAmapi prAmANyasaN^ketaH karaNIyo.avisheShAt.h | brahmaj~nAnanivartyaviShayatvamAshrityAyaM saN^ketaH kriyate na tvalpakAlAnivartyabhrAntihetutvamiti chet.h | (na) brahmaj~nAnanivartyaviShatvoktayA.apyasyaivArthasya mAyAvAdinA vivakShitatvAt.h | anyathA "na khalu nAga iti naga iti vA padAtkuJNjaraM giriM vA pratipadyamAnA bhavanti bhrAntA' iti varNadairghyAdij~nAnaM kathamudAharet.h | 
kiM chaivaMvidhaM vedaprAmANyaM shUnyavAdinA.apyaN^gIkR^itameveti kuto.ayaM visheShaH | na sarvasyApi vedasya mAyAvAdinA.atattvAvedakatvamuchyate | kiM nAma vidhipratiShedhaviShayasya | advitIyaM tattvaM pratipAdayatastattvamasItyAdermahAvAkyasya nirvisheShaM sachchidAnandAtmakaM tatpadArthaM pratipAdayato "yattadadreshyamagrAhyam.h' "satyaM j~nAnam.h' ityAderavAntaravAkyasya cha tattvAvedakatvamaN^gIkriyata eva, na chaivaM shUnyavAdinA, ityataH kathaM sAmyamityataH shUnyavAdinA.apyevamevAN^gIkriyate | tattvAvedakatvaM hi na viShayavisaMvAdAbhAvAtirikttaM kiJNchidasti | vAkyadvayArthasya chAvisaMvAdaH shUnyavAdinA.apyaN^gI(kR^ita)kriyata evetyAshayavAnmahAvAkyArthAN^gIkAraM tAvaddarshayati- nirbhedatvaM tviti || 
tena shUnyavAdinA api, sadetyanena svayameva nAsmadApAdaneneti sUchayati | 
avAntaravAkyArthAN^gIkAro.api dvayoH samAna iti darshayannirvisheShatvaM tAvadubhayasammatamityAha- sattveti || 
tattvasyeti sheShaH | ubhayormAyAvAdishUnyavAdinormataH sammataH | satyatvamapi shUnyavAdinA.aN^gIkriyata ityAshayena shUnyaM nAmAsattasya sattvaM kathamityata Aha- nahIti || 
satpratiyogitvaM sadvirodhitvamasattvam.h | tena cha shUnyavAdinA.api | nirvisheShatvAbhiprAyeNa shUnyamityuchyate nAsattvAbhiprAyeNa | tattvamityaN^gIkArAditi bhAvaH | AnandatA.api shUnyavAdinA abhyupagamyata iti vakttuM mAyAvAdyabhyupagatAnandatAM tAvadanuvadati- nacheti || 
duHkhavirodhitvamevAnandatvaM natu dharmarUpaM kimapItyarthaH | hishabdenAnR^itajaDavirodhItyAditatprasiddhiM sUchayati | tataH kimityata Aha- shUnyeti || 
tatsamAnamiti sheShaH | "jADyasaMvR^itiduHkhAntapUrvadoShavirodhi yad.h' ityAditadvachanAt.h | j~nAnatvAN^gIkAraM darshayati- j~nAnamiti || 
j~nAnaM cha jADyavirodhisvarUpamevochyate mAyinA | tachChUnyavAdino.api samAnamityarthaH | 
syAdetat.h | mAyAvAdinA brahmaNo nirvisheShatvAdikamaN^gIkriyate shUnyavAdinA tu shUnyasya | tatkathaM sAmyamityato maivam.h | brahmashUnyayorbhedAbhAvasyokttatvAdityAha- dharmA iti || 
tato vyAvartakAbhAvAttayorbrahmashUnyayoH ko visheShaH kiMkR^ito bhedaH syAt.h | nanUkttavidhamadvaitatattvaM sUtrakArasya siddhAnta eva | tatkathaM dUShaNAya tadanuvAdaH kriyata ityata Aha- etAdR^ishAnAmiti || 
shUnyapakShasadR^ishapakShANAm.h | katham.h | tadviruddhasya svapakShasya sAdhanenaivArthAt.h | etadukttaM bhavati | nAdvaitaM sUtrakArasya siddhAntaH | tena tasya dUShitatvAt.h | pR^ithagupadeshAdityAdinA tadviruddhAtharsya sAdhitatvAt.h | nahi tasya duShyatAmananusandadhattadviruddhaM sAdhayatIti sambhavatIti | 
na kevalamarthAddUShaNaM kR^itaM kintu "nAbhAva upalabdheH' ityAdyukttito.apItyAha- nAbhAva iti || 
evaM saprabhedaM shUnyavAdyabhimataM mokShamanUdya sAdhAraNadoSheNa tAvad.hdUShayan.h yaH shUnyavAdinA "pradIpasyeva nirvANaM vimokShastasya 
tAyina (bhAvinaH)' ityAtmavinAsho mokSha ukttastaM dUShayati- Atmeti ||
mokSha iti vakShyamANaM siMhAvalokananyAyenehA(nenehA)pi sambaddhayate | Atmano.abhAve vinAshe sati mokShaH kaH kiMsambandhI pumarthaH | etadukttaM bhavati | AtmavinAshalakShaNo mokShaH kimAtmanaH phalamutAnAtmanaH | nAdyaH | tasyAbhAvAt.h | nahi phalino.abhAve phalamupapadyate | dharmAdiShu tathA darshanAt.h | na dvitIyaH | AtmanAshe.anAtmano.apyabhAvAt.h | bhAve.apyapuruShArthatvaprasaN^gAt.h | anAtmanastenopakArAbhAvAchcheti | 
nanvAtmana evAyam.h | dharmAdivadabhyudayatvAbhAvAdasamAnakAlatA.apyupapadyata ityata Aha- Atmeti || mokShaH kaH pumarthaH pumartho na bhavedityarthaH | 
tatra hetumAha- iShyasyeti || 
iShyotkarShaparamparAyAH paryanto yataH sarvamAtmArthatayeShyam.h | AtmA tvananyArthatayA | iShyamAtrasya vittAdervinAshaM puruSho nArthayate, kimateShyatamasyAtmanaH | 
yadvA.a.atmAbhAve sati mokShaH kaH pumarthaH kimiShyAvAptirUpo.athAniShyanivR^ittirUpa ityarthaH | nAdyaH | tatra hetuH- iShyasyeti || sarvasyApyAtmetarasyeShyasyAtmA.avadhirAshrayo yataH | AtmArthaM hi sarvamiShyam.h | sa chenna syAttadA kasyAyaM puruShArthaH syAdityarthaH | na dvitIyaH | tatra hetuH- iShyasyeti || aniShyanivR^ittirapi puruShArtho bhavantI tadA syAdyadIShyaM na vihanyAt.h | tadvidhAte.api vA yadi mahato.aniShyasya vighAtinI syAt.h | tathA loke darshanAt.h | nahi kashchinmahadiShyaM vinAshya alpAniShyanivR^ittiM kurvANaH prekShAvAnupalabhyate | AtmA cha sarvato.apIShyatamaH | tadvighAtena bhavantyaniShyanivR^ittiH kathaM puruShArtho bhavet.h | rogAdipIDitA udbandhAdinA.a.atmavinAshaM kurvanto dR^ishyanta iti chenna | rogAdyAyatanadehaparityAgenAtmAnaM nirduHkhIkartumeva teShAM pravR^itteH | nirduHkho bhUyAsamiti hi sarvasyAshIH | natu na bhUyAsamiti | dehAtmavivekaj~nAnavidhurAstvAtmanAshAyaiva prayatanta iti chenna | teShAmaprekShAvattvenAtrAnudAhAryatvAt.h | upapAditaM chaitat.h | yatpashavo.api dehAtmavivekaj~nAnavanta iti | 
nanu duHkhAtyantanivR^ittistAvadavashyameShyavyA | sA cha kAraNanivR^ittyaiva bhavati nAnyathA | kAraNaM cha duHkhasyAtmaiva | adharmArjanAdAdhAratvAchcha | tatkathamAtmanAshena shUnyabhAvApattirneShyata iti chet.h | maivam.h | na hyAtmaiva duHkhakAraNam.h | kintu jAgara eva bhAvAtsuptAvabhAvAdanvayavyatirekAbhyAM sharIrendriyaviShayavedanAdikamapi | tato j~nAnabhogAbhyAM karmaNi kShINe nirbIjasya dehAderanutpAde sAmagrIvaikalyena duHkhAnutpAdasya sambhavAtkimAtmanAshakalpanayA | kuto vinigamanamiti chet.h | sarvasyApyAtmArthatvAt.h | AtmanashchAtyantAbhyarhitatvAditi brUmaH | viprakR^iShyavyayena hi sAdhyAsiddhau sannikR^iShyavyayaM prekShAvantaH kurvanti | tasmAt.h "AtmArthe pR^ithivIM tyajet.h' iti nyAyena duHkhaM jihAsatA.a.atmAvadhikasyaiva kAraNasya mokSha eShyavyo na tvAtmano.apIti yukttamutpashyAmaH | tadetatsUchayanvipakShe bAdhakamAha- yadIti || 
yadyasmAdabhimataprakAreNAtmAvadhirmokSho na bhavet.h | AtmavyatirikttAnAM duHkhakAraNAnAM dehAdInAmeva nivR^ittirAtmanastu svarUpeNAvasthAnamiti pakSho yadi na syAdityarthaH | Atmano.api shUnyatApattiryadi syAditi yAvat.h | tadA ghaTashUnyatA.api devadattasya mokShaH syAt.h | tathAcha sAdhanAnuShThAnavaiyarthyam.h | ghaTashUnyatAyAH pArivrAjyAdikAraNAnapekShatvAt.h | 
nanu kuto.ayaM prasaN^go.avisheShAditi chenna | AtmashUnyatA ghaTashUnyateti bhavadbhireva visheShasyokttatvAdityata Aha- kalpitatvAditi ||
na khalvatra shUnyatAshabdenAbhAvo.abhidhIyate | "bhAvArthapratiyogitvaM bhAvatvaM vA na tattvataH | yasya "ityabhidhAnAt.h kintu (vi) naShya AtmA ghaTashcha | tau chAprAmANikau | nacha tathAvidhayorvisheShAH prAmANikAH sambhavanti | nahi turagR^iN^gaM shashR^iN^gaM cha vyAvartakadharmavatI iti sambhavataH | tasmAdAtmashUnyatA ghaTashUnyateti vyavahartR^ibhiH kevalaM vyavahArArthaM visheShAH kalpitA ityaN^gIkAryam.h | tathAcha nAvisheSho.asiddha iti | 
dUShaNAtideshArthaM prAN^matasAmyamupapAditam.h | ataH shUnyavAdinAM dUShaNaM mAyAvAdinAmatidishati- mAyino.apIti || 
tadityAtmabhAva ityAdinokttaM samastaM parAmR^ishati | 
syAdetat.h | nAtmanAsho mAyAvAdinochyate | yeneShyanAshAdapuruShArthatvaM mokShasya syAt.h | nApi shUnyatA.a.apattiH | yato ghaTashUnyatA.api mukttirbhavet.h | kiM nAma jIvabhAvApagamena brahmabhAvAvirbhAvaH | brahma cha paramAnandAtmakamiti bhavatyeva tadbhAvaH puruShArtha iti |
maivam.h | ko.ayaM jIvabhAvo nAma kashcha brahmabhAvaH | yadyavidyAkAmakarmAdibaddhatvaM jIvatvaM paramAnandabhokttR^itvaM cha 
brahmatvamityabhidhIyate tadA.anuj~nayA vartAmahe | na chaivaM parasya panthAH | yadetatkartR^itvabhokttR^itvashaktayupetaM sAkAraM dehAdivyatirikttaM rUpamahamiti sAkShisiddhaM tadapagamasya pareNeShyatvAt.h | idameva cha rUpaM parameShyamanubhUyata iti kathaM nokttadoShaH | AnandarUpatopapAdanAya pareNApyasyaivarUpasya paramapremAspadatAyA upapAditatvAt.h | na hyetasmAdrUpAdvivikttaM kimapi nirAkAraM rUpamanusandhAya mA na bhUvaM bhUyAsamiti loka AshAste | chakShuShI nimIlya tatheti vadatastu kaH pratimallaH | saMvalitarUpe tadapyastItyata iyamAshIriti chAsat.h | tasya sarvathA.apyabuddhisthatvAt.h | AshAsanaM cha sAkArameva | nirAkArasya tadanupapatteH | nachAnyasyAnyasminnirupAdhikaH premA sambhavatItIdameveShyatamam.h | evaM tarhi dehAdisahitatvasyApIShyatvAttannAshena bhavatAmapi mokShasyApuruShArthatvaM syAditi chenna | parameShyalAbhahetoralpeShTanAshasyApi puruShArthatvena loke dR^iShTatvAt.h | 
brahmabhAvashcha na shUnyabhAvAdbhidyata ityupapAditam.h | AnandarUpatA cha vAN^mAtramityukttameva | 
kiM chAnandatvamapi na puruShArthaH | nahi kashchidAnando bhUyAsamityAshAste | kintu tamanubhUyAsamiti | nachAnubhAvyatvaM pareNeShyate | anubhavituranyasyAbhAvAt.h | svasminkarmakartR^ibhAvAnabhyupagamAt.h | 
api chAnandatvaM prAk.h siddhamiti na puruSheNArthanIyam.h | prAgavidyAvR^itaM na prakAshate pashchAdavidyAvaraNApagame prakAshate.ato naivamiti chenna | prAgapi svarUpasya svayaMprakAshamAnatA.abhyupagamAt.h | tanmAtrasya chAnandasyAprakAshAnupapatteH | prakAshamAno.apyAnando na vishadaH prakAshata iti chenna | nirvisheShatvAt.h | vaishadyAvaishadyayoshcha visheShanibandhanatvAt.h | yaddhi saha visheShaiH prakAshate tadvishadamuchyate | yattu sAdhAraNadharmaiH saha tadavishadamiti | avidyAvaraNApagame prakAshata iti cha ko.arthaH | kiM pratIyata iti uta pratyetIti | nobhAvapi | anaN^gIkArAt.h | pradIpaH prakAshata iti ko.athar iti chet.h | bhAsvararUpavAnvartata iti na kiJNchidetat.h | tadidaM sUchitaM hishabdena | 
nanu nirvisheShAM shUnyatAM mokShamAchakShmahe | talpratyayo.api hi vyavahArArthameva upAdIyate natu kamapi dharmaM pratipAdayati | ghaTashUnyatA tu savisheShA ghaTena visheShitatvAt.h | tatkathamatiprasaN^ga iti chenna | vivakShitAyA api shUnyatAyA evamevAtmashUnyatetyAtnA visheShitatvena savisheShatvadarshanAdamokShatvaprasaN^gAt.h | athaivamAtmashUnyatAyA visheShe dR^ishyamAne.api kenachidabhisandhinA nirvisheShatochyate tatrAha- dR^ishyamAna iti || 
mokShatvenAbhimatasya shUnyabhAvasyeti sheShaH | chechChabdaH syAdityarthe | bhAvashabdaH kartR^isAdhanaH | evaM tarhi ghaTashUnyatA.api tenaivAbhisandhinA nirvisheShA syAdityatiprasaN^gatAdavasthyamiti | pUrvapakShiNo.abhisandhimudghATayati- pAshchAtyashchediti || AtmashUnyabhAvaH | pAshchAtyo visheSharahita iti chedityarthaH | pAshchAtyatvaM chAtra vyavahArApekShayA | 
tatashchaitadukttaM bhavati | idAnIM nirUpaNasamaye vyavahArArthaM kalpitenaiva visheSheNAtmashUnyabhAvaH savisheSha ivAbhAti | akriyamANe tu nirUpaNe svarUpeNa nirvisheSha eveti | siddhAntino.abhisandhimudghATati- Atmagata iti || evaM tarhi ghaTashUnyabhAvo.api nirUpaNa eva savisheSho dR^ishyate | nirUpaNamanAgato.aprAptastu nirvisheSha evetyasmAbhirapi shakyate vakttumityarthaH | 
kiJNchokttarUpe shUnyavAdimayAvAdibhyAmutprekShite mokShe na kiJNchitpramANamasti | tathAhi | na tAvadatra pratyakShaM pramANam.h | pratyakShAviShayatvAdasyAtharsya | nApyAgamaH | vedAdyAgamasya shUnyavAdinA pramANatvenAnabhyupagamAt.h | tadIyAgamasyAsmAbhiranaN^gIkR^itatvAt.h | mAyAvAdinaM prati tu vakShyAmaH | tasmAdAtmashUnyatA puruShArtho duHkhanivR^ittyupayogitvAchCharIrAdishUnyatAvadityanumAnameva vakttavyam.h | yathoktam.h | "na tairvinA duHkhaheturAtmA chette.api tAdR^ishAH | nirdoShaM dvayamapyevaM vairAgyaM cha dvayostataH' iti | tadidaM satpratipakShatayA nAnumAnamityAha- na mokSha iti || 
vimataH shUnyabhAvo brahmabhAvo vA na mokSha iti pratij~nA | yasmAdadeha iti hetuH adehatvAditi | ghaTashUnyatA yatheti dR^iShTAntaH | yo.anumAmAtramAnakaH sa ityuktte kiM vadedityanenokttavidhayA pramANAntarAbhAvaM tata eva svAnumAnasyAbAdhitaviShayatvaM cha sUchayati | 
atrAnumAnaviShaye shrutimAlambya dUShaNaM na vadet.h | tathA.atra svAbhimate mokShe shrutiM pramANaM naiva vadedityarthaH | kuta ityata Aha- pUrveti ||
tasya mAyAvAdino mate shruteramAnatvAt.h | katham.h | "prAmANyAdi cha vedasya' ityAdinA pUrvokttenaiva vartmanA | nanu na sarvo vedo.atattvAvedakaH kintu vidhiniShedhAtmaka eva | atathAbhUtAstu vedAntAstattvAvedakA iti chenna | sarvadhamarojkhitasyAsya kiM  shAstreNAdhigamyata ityAdinA pUrvokttenaiva vartmanA.atra tattve shruteramAnatvAt.h | 
astu vA kathaJNchit.h shrutiH pramANam.h | tathA.api nAsmadanumAnasya tadbAdha ityAha- na cheti || 
mukttAviti sheShaH | tathA tadabhimatamokShavAdinItyapi grAhyam.h | "asharIraM vAva santaM na priyApriye spR^ishataH' ityAdishrutisadbhAvAtkathamadehatvavAdinI shrutirnAstItyuchyata ityata Aha- adehatvamiti || 
yadasyAM shrutAvadehatvamuchyate tatprAkR^itasharIrarAhityameva | natu sarvathA.apyadehatvam.h | prAkR^itashabdena jaDamupalakShyate | tadrAhityaM cha chaturthapAdoditaprakAreNa j~nAtavyam.h | evaM "brahma veda brahmaiva bhavati' ityAdishrutirAshaN^kaya vyAkhyAtavyA cha | 
asharIratvashruteH kuto.arthasaN^kochaH kriyata ityata Aha- mokSha iti ||
"sa tatra paryeti jakShankrIDanramamANaH strIbhirvA yAnairvA j~nAtibhirvA.aj~nAtibhirvA' iti shrutirmokShe stAdibhogaM brUte | na chAsharIrasyAsau sambhavatItyataH saN^kocha ityarthaH | 
tachChUnyatvaM brahmatvaM vA mokSho na bhavati nirduHkhatvAt.h pratipannaM ghaTashUnyatvaM yatheti chAnumAyAH kiM dUShaNaM syAnna kimapi | shUnyashabdena tadaN^gIkAravAn.h lakShyate | shU(nyaM cha mA)nyashcha mAyI cheti dvandvaH | yadvA shUnyaM cha mAyA cheti dvandvaH | te vidyete yayoriti vrIhyAdilakShaNa iniH | tatra cha tadantavidhiriShyate | 
pratipakShAntaramAha- duHkhamiti | 
mokSha iti shUnyaM brahma chochyate | prativAdibhyAM tathA.abhyupagatatvAt.h | sa mokSho duHkhAtmA syAt.h duHkhAdabhinnatvAt.h | duHkhapratiyogikabheda(rahitatvA)shUnyatvAtprasiddhaduHkhavat.h ityarthaH | shUnyabrahmaNorduHkhatve tadbhAvApattirna puruShArtha iti siddhayati | apishabdaH pratipakShAntarasamuchchayArthaH | asaMshayamiti vyApternishchitatvamAchaShye | 
duHkhapratiyogikabhedAbhAvaH kuta ityata Aha- bheda iti || 
duHkhAt.h shUnyabrahmaNoriti sheShaH | tathA chApasiddhAnta iti bhAvaH | 
kiJNcha duHkhApAyasyAtmanAshena vinA dehAdinAshenApi sambhavAdanyathAsiddhishcha anumAnasya | sharIrAdishUnyatA.api na duHkhadhvaMsopayogitvAtpuruShArthaH | kiM nAmAtmano nirduHkhatAM prati hetutvAt.h | nahi duHkhaM nashyatviti kashchidAshAste | api tarhi nirduHkhaH syAmiti | 
nanu shUnyabhAvo brahmabhAvo vA bhavatAM siddhashchedapasiddhAntaH, na chedAshrayAsiddhiriti chenna | parAnumAne.apyAtmashUnyatAyA asiddhatvenAshrayAsiddheH | iyAMstu visheShaH | yatparaprasiddhimAtreNa pratipakShaH sambhavatIti | 
nanu bhogashrutiH saguNamukttiviShayAstviti chenna | "paraM jyotirupasampadya svena rUpeNAbhiniShpadyate' ityukttavirodhAt.h | nirduHkhatvAnmokSho na bhavatIti viruddhamiti chet.h | parameShyasya Atmano nAshaH puruShArtha iti kathaM na viruddham.h |
raiatha sato duHkhAdbhede sad.hdvaitatA syAt.h | duHkhaM tu mithyeti chenna | anubhavavirodhAderukttatvAt.h | 
bahujIvavAdinaM prati nAntimAnumAnamiti na kuchodyAvakAshaH | 
tadetatsarvamabhisaN^ghAyopasaMharati- ityAdIti ||
sahaiveti sambandhaH | 
vij~nAnavAdyabhimataM mokShasvarUpamapyukttadoSheNAtidishati- evamiti ||
shUnyavAdimAyAvAdyabhimatamokShavadvij~nAnavAdyabhipreto.api mokSho heya ityarthaH | nanu vij~nAnavAdino vij~nAnaM tattvamAhuH tasyApi kShaNikatvaM svakarmakaprakAshakatvalakShaNaM svaprakAshatvaM cha | nachaivaM pUrvakAvityato vaiShamyAtkathamatidesha ityata Aha- j~nAneti ||
j~nAnamAtraM chAsau visheShashcha j~nAnamAtravisheShaH | tamiti dvitIyArthe tasiH | yasmAtj~nAnamAtravisheShaM tasya j~nAnasya bhaN^guratvAdivisheShamapyapahAya vij~nAnavAdo.apyadvaitatAmataM j~nAtavyam.h | na vidyate dvaitaM yasya tattvasya tadadvaitaM tasya bhAvo.advaitatA | tasyA matamadvaitatAmatam.h | tataH kAraNAdukttadoSho.api samo bhavet.h | 
idamukttaM bhavati | astu vij~nAnavAdasya pUrvasmAtkashchidvisheShaH | tathA.api sa prakR^itAnupayogitvAnnAdaraNIyaH | mokShasvarUpaM tu prakR^itaM samAnam.h | pratipannaM jIvabhAvaM vihAyAdvitIyavij~nAnatvApattirmukttiriti vij~nAnavAdinA.apyaN^gIkR^itatvAt.h | ato yuktta evAtidesha iti | yadvA j~nAnamAtravisheShaM tasya bhaN^guratvAdivisheShaM chApahAya vij~nAnavAdo.api sAkShAdadvaitatAmataM j~nAtavya ityanenedamabhipraiti | na kashchidvij~nAnavAdasya pUvarAbhyAM visheShaH | j~nAnamiti visheShasya shabdamAtratvena heyatvAt.h | na hi j~nAnatvaM nAma dharmo.abhyupagamyate pareNa | bhaN^guratvAdikaM tu tenaiva kalpitamityukttatvAddheyameva | natu vastuto matabhedahetuH | yathokttaM "tatra santatibhedashcha' ityAdi | ato yuktto.atidesha iti | atideshaprakArastu spaShya eva | 
anumAnAntaramapi tannirAsArthamAha- kAla iti ||
mokShakAlo.advitIyaj~nAnavAnna bhavatItyarthaH | pratipannavadvartamAnakAlavat.h | rodhAdvirodhAt.h | tAdR^ik.h mokSharUpaM yasyAtmano.asau tAdR^iN^mokSharUpastasya bhAvastattA | j~nAnAtirikttasya kalpitatvAdvartamAnakAlo.api kevalaj~nAnIti chenna | mukttisaMsArayoravisheShApatteH | yastu visheSho.aN^gIkriyate tadabhAva evAnena sAdhyate | 
j~nAnavyatirikttaM kimapi nAstIti mate kAlo.api nAstyeva | ataH kimAshrayA.anumAnapravR^ittirityata Aha- yadIti || 
Aha vij~nAnavAdI | tadA kadA kAlo neti prashne pareNa kR^ite sati kimutaramasau vakShyati | niradhikaraNasyAbhAvasya nirUpayitumashakyatvAtkAlo netyetadapi durnirUpamApadyetetyarthaH | mokShAvasthAyAM kAlo netyuttaraM vakShyAmItyAshaN^kyAha- yadeti ||
vadetkAlAbhAvAdhikaraNatveneti sheShaH | tarhi sA mokShAvasthA pUrvAnumAne pakShatAM vrajet.h | pakShashabdena tadekadesho dharmI lakShyate | mokShAvasthA na kevalaj~nAnavatIti pratij~nAsyata ityarthaH | 
evaM tarhi kAlatvAditi hetuH svarUpAsiddhaH syAdityata Aha- avasthAtvAditi || 
yadA.avasthA pakShIkriyate tadA.avasthAtvAdityeva hi heturuchyate na kAlatvAdityato nokttadoShaH | 
evaM saMsArAvasthaiva dR^iShTAntIkriyata iti na dR^iShTAntadoSho.apIti vAchyam.h | prathamokttapakShahetudR^iShTAntAnAM tyAge pratij~nAhAniH syAditi chet.h | maivam.h | kAlAbhAvasyAvasthAmadhikaraNaM vadatA na kiJNchidAtmahitamAcharitam.h | anumAnAntaravirodhasyAparihAryatvAt.h | nahi prativAdinigrahamAtreNa viruddhaM tattvaM vyavatiShThate | mA hi bhUtkasmiMshchidanumAne sad.hdUShaNadvayena dUShite.adhikatvena cha prativAdini nigR^ihIte tasya sadanumAnatvamiti pradarshanArthamevAnumAnAntaramupanyastam.h | vastutastu kAlAbhAvameva nirAkurma ityAshayavAnAha- sA.apIti || 
mokShAvasthAM kAlAbhAvasyAdhikaraNatvena vadatA sA mokShAvasthA.atrapa kadeti kenachitpR^iShye bhAvanAparipAkottarakAla ityavasthAdhikaraNatvena kAla eva vakttavyaH | nahyevaM kadA.api na praShyavyamiti niyAmakamasti | tataH kAlasya sarvathA.aparihAryatvAdakAlatvaM kAlAbhAvo na bhavet.h | tathAcha tadAshrayeNa prathamAnumAnamapi pravartsyatIti | 
nanu kAlAbhAvAdAshrayAsiddhimAdyAnumAnam.h | yadatrokttaM kadeti tadasat.h | pratiyogyadhikaraNameva hyabhAvasyAdhikaraNam.h | nacha kAlasya kAlo.adhikaraNam.h | yena tadabhAvaH kAlAdhikaraNaH syAt.h | ataH kadeti prashna evAnupapannaH | kimuttareNeti chet.h | evaM tarhi kAlavisheShamadhikaraNatvenAnupAdAya kAlaM niShedhatA sAmAnyaniShedha eva kR^itaH syAt.h | tataH kimityata Aha- neti ||
kAlo neti sAmAnyato niShedhe kriyamANe hi kAlasya svarUpameva niShiddhaM syAt.h | tathA cha kAlaM gachChati viShayIkarotIti kAlagA pramA sAkShI (niru)viruNaddhi | sa hi pUrvottarakoTirahitatayA kAlasadbhAvaM gR^ihNAtIti | na kevalamayaM sAkShivirodho vij~nAnavAdinaH kiM nAma pUrvAbhyAM saha trayANAM chetyAha- samashcheti ||
uukttAH pratyukttAH | 
nanu kathaM shUnyavAdimAyAvAdinorayaM sAkShivirodhaH | tAbhyAM kAlAbhAvasyAnabhyupagatatvAt.h | yathA hi loke.anekeShu mAyAmayAn.h gajaturagAdInpashyatsu yasya kAraNavisheSheNa mAyA.apagachChati sa eva tAnna pashyati anye tu pashyantyeva | tathA dvaitadarshanakAraNamaj~nAnaM yasyApagataM sa eva tanna pashyati | anyeShAM tu kAlAdiprapaJNchadarshanamanuvatarta eveti khalu tAbhyAmabhyupetamityata Aha- eketi ||
satyamevaM bahujIvavAdinaH shUnyavAdino mAyAvAdinashcha matam.h | nacha tayorasmAbhiH sAkShivirodho.abhihitaH | kiM tarhyekamukttireva sarvamukttiH ekasminmuktte na kiJNchidavashiShyata ityekajIvavAdapakShe tu mukttau kAlAbhAvAbhyupagamAdiyaM pramA sAkShirUpA kupitA virodhinI bhavatyeva | 
shUnyavAdimAyAvAdinau prati sAkShivirodhAbhidhAnamasaN^gatam.h | kAlAbhAvAbhyupagame.apIdAnIM tasyAprastutatvAdityata Aha- kAlamiti ||
vAditrayasAdhAraNamanumAnAntaramAha- vimata iti || 
kAlaH prapaJNchavAnityuktte siddhasAdhanatA syAt.h | ato vimata ityukttam.h | mokShakAla ityarthaH | tasya spaShyIkaraNAya kAla ityukttam.h | kAlAbhAvasyAnupadameva nirastatvAnnAshrayAsiddhiH | prapaJNcho viyadAdiH pratipanno vartamAnakAlaH | pUrvokttamevedaM kutaH punaruchyata ityAshaN^kAnirAsAyokttamanyA.anumA cheti | yadyapi dvayordharmyAdikaM prayojanaM cha samAnam.h | tathA.api 
pUrvamadvaitaniShedhamukhena pravR^ittam.h | idaM tu prapaJNchavidhimukheneti bhedaH | jIvasya mukttasya | 
ukttAtideshenAdvaitamatAntarANi dUShayati- kAleti || 
yadyadanuviddhaM pratIyate tattatrAropitam.h | yathedamAkAre rajatam.h | kAlAnuviddhaM cha samastaM pratibhAti | tasmAttatraivAropitam.h | sa eva tu paramArthaH | atastanmAtrAvasthAnaM mukttiriti kAlaikatvavAdinaH | evameva shabdaikatvavAdino vaiyAkaraNAH prAhuH | yathA "na so.asti pratyayo loke yaH shabdAnugamAdR^ite | anuviddhamiva j~nAnaM sarvaM shabdena gamyate' iti | shaivaikadeshinaH svAgamamAshrityeshvaraikatvamAhuH | 
kathaM nirAkR^itAnItyata Aha- teShAM cheti || 
teShAM shUnyavAdiprabhR^itInAM eteShAM cha pakShastAvatsamAna eva | shUnyAdishabdabhedasyAprayojakatvAt.h | pratipannasvarUpajIvavinAshAdeH sarvairabhyupagatatvAt.h | ataH parameShyanAshenApuruShArthatvamityAdidoSho.api samAna eveti | anumAnaM tu pratyakShavirodhAdinA duShyameva | tathA.a.agamo.apIti sphuTatvAnnokttam.h | 
vaibhAShikasautrAntikAbhimataM mokShaM nirUpayati- j~nAnamiti ||
evashabdena viShayasambandhaM vyAvartayati | iShyate mukttau | ayamarthaH | j~nAnamevAtmA | tachcha j~nAnaM svabhAvenaiva bhaN^guram.h | ata eva kShaNikam.h | tatsantAnastu nityaH | tasyAnAdivAsanAvashAdyo viShayoparakttasyotpAdaH sa saMsAraH bhAvanAprakarShavashena vasAnAyAmutsannAyAM yo viShayopaplavaM vinA shuddhasyaivAdayaH sa mokShaH ityubhayasamAnam.h | sautrAntikAstu saMsAre sAkAratvaM mukttau nirAkAratvaM cha visheShamAhuriti | 
nirAkaroti- tatrApIti || 
vimataH kAlo na nirviShayaitajj~nAnasantatimAn.h kAlatvAdidAnIntakAlavadityAdirukttA ukttasarUpA anumA ripurvirodhinItyatharH | 
anumAnAntaramAha- mokSha iti || 
shuddhavij~nAnasantAnI(ti) nirviShayachitsantAnasambandhI | kAlagatvataH kAlasambandhitvAt.h | pratipannaH saMsAraH | taduttaraM tatpakShasya dUShaNam.h | aprAmANikashchAyaM mokShaH | pUrvavatpratyakShAgamayorabhAvAtkevalAnumAnAni vAchyAni | tatrAha- anumAnAnIti ||
ukttabhaN^gayaiva pratisAdhanasambandhena | shrutiviruddhatvena kAlAtyayApadiShyAni cheti bhAvenAha- shrutayashcheti || 
uchyata ityukttiH asmadukttiM gachChanti pratipAdayantItyasmadukttigAH | asmadabhimatameva mokShasvarUpaM pratipAdayantItyarthaH | shrutiprAmANyaM tu prAgeva samarthitamiti |
sAN^khayAdyabhimataM mokShamanuvadati- sAN^khayeti || 
AdyagrahaNena vaisheShikA uchyante | yathA pUrve.anupapannabhAShiNastathaite.apIti j~nApanArthashchashabdaH | kuta evaM prAhurityata Aha- ichCheti ||
tatra mukttAvichChAdveShaprayatnAderapi layamAhuH | suptipralayavailakShaNyaM darshayituM sarvAtmanetyukttam.h | nivR^ittajAtIyasya tasminnevAtmani punaranutpAdaH sarvAtmanA layaH | Adipadena buddhiduHkhadharmAdharmANAM sharIrendriyANAM cha grahaNam.h | 
tatashchAyamAshayaH | na tAvanmukttasya sukhamanAdItyupapadyate | saMsAre.api tatpratibhAsaprasaN^gAt.h pratibhAsata eveti chenna | pratibhAsamAnasyAnAditAyAM sAdhanopAdAnavaiyathyarApatteH | 
avyakttatvAtsaMsAre na pratibhAsate vyakttatvAttu mukttau pratibhAsata iti chenna | avyakttirhi pratibhAsAbhAvo vyakttishcha pratibhAsaH | tatashchApratibhAsAnna pratibhAsate pratibhAsanAchcha pratibhAsata ityukttaM syAt.h | kiJNcha pratItikAraNAntaHkaraNasadbhAve saMsAre na pratIyate | mukttau tu tadapagame pratIyata iti subhAShitam.h | AvR^itatvAnna pratIyata iti chenna | mUrtatvAbhAvenAvaraNAnupapatteH | tadanirUpaNAchcha | sukhamiva tatpratItirapyanAdishchetkimAvaraNakR^ityam.h | viShayaviShayibhAvaH pratibadhyata iti chenna | nirviShayAyAH pratIteranupapatteH | sukhatatpratItyoranAditAyAM pramitAyAmeva chaiShA kalpanA yukttA | nacha tatra pramANaM pashyAmaH | tataH sukhasya tatpratIteshcha mukttAvutpattireva vakttavyA | sA.api na sambhavati | kAraNAbhAvAt.h | sharIre sati tadAshrayendriyasadbhAvaH, tairarthAlochanaM, tataH pUrvAnubhUtasArUpyeNeShyAniShyasAdhanatvAnumAnaM, tasmAdichChAdveShau, tAbhyAM prayatnaH, tatashcheShyasAdhanopAdAnaM, aniShyasAdhanahAnaM cha, tataH sukhotpAdaH, tadanantaraM tatpratItirityeva dR^iShTakAraNakramaH | 
adR^iShTaM cha sarvatra vijayate | na chaiSha kAraNapravAho mukttAvasti | tatsadbhAve duHkhasyApi prasaN^gena mukttatvavyAghAtAt.h | 
tasmAtsukharahita eva mokShaH | 
kathamayaM puruShArtha iti chet.h sharIraM ShaDindriyANi ShaD.hivaShayAH ShaD.hbuddhayaH sukhaM duHkhaM chetyekaviMshatibhedaduHkhAtyantanivR^ittitvAditi brUmaH | duHkhanivR^ittiH puruShArtha eva na bhavati | tadIyapuruShArthatvasya sopAdhikatvAt.h | sukhaM duHkhAbhAve satyeva bhavatIti sukhArthaM duHkhAbhAvo mR^igyate na tu sa eva puruShasya samIhita iti chet.h (na) | viparyayasyApi sadbhAvAt.h | bhojanAdisukhe satyeva bubhukShAdiduHkhaM nivartata iti duHkhanivR^ittyarthameva bhojanAdisukhaM mR^igyate na punastadeva puruShasya samIhitamiti kalpyate | kvachidduHkhanivR^ittyabhAve.api sukhasyeShyamANatvAditi chenna | duHkhanivR^ittirapi kvachitsukhAbhAve.apIShyamANatvAt.h | duHkhanivR^ittau satyAM sukhameva bhaviShyatItyabhisandhistAvadastIti chet.h | sukhAvasthAyAM niyato duHkhaviraho bhavatItyabhisandhestatrApi sadbhAvAt.h | tasmAdyadyapi duHkhAbhAve sukhaM sukhe cha duHkhAbhAvo niyataH | tathA.api parasparaM nirapekShameva puruShArthatvamanayoH | ichChAyA asaN^kINarviShayatvAditi | 
bhavati duHkhahAniH puruShArthaH kiM tvanubhUyamAnatayA | nahi viShAdijanyamohAvasthAyAM duHkhanivR^ittiriti tatra prekShAvantaH pravartante | tasmAnmokShe duHkhahAnerananubhUyamAnatvAnna puruShArthatvamiti chenna | putrAdiviyogajanyaduHkhahAnimichChatAM keShAJNchidviShashastrodbandhanAdAvapi pravR^ittidarshanAt.h | prekShAvanto naivaM kurvantIti chenna | puruShAthartvAvirodhAt.h | 
nahi paradAreShu shAstraniShedhAN^kushavAritaH prekShAvanto nAbhivartanta iti na tatra kAmaH puruShArthaH | api tvalpIyaH sukhaM mahIyAnanartha


atrAha mAyAvAdI | nedaM pratyanumAnaM mAnam.h | videhAvasthaiva mokSha iti shrutisadbhAvena kAlAtItatvAt.h | kiJNcha shrutyaiva brahmabhAvAvirbhAvo mokSha ityuktatvAtkimanumAneneti | tatrAha- nacheti ||
anumAnaviShaye shrutimAlambya dUShaNaM na vadet.h | tathA.atra svAbhimate mokShe shrutiM pramANaM naiva vadedityarthaH | kuta ityata Aha- pUrveti || 
tasya mAyAvAdino mate shruteramAnatvam.h | katham.h | "prAmANyAdi cha vedasya' ityAdinA pUrvoktenaiva vartmanA | nanu na sarvo vedo.atattvAvedakaH kintu vidhiniShedhAtmaka eva | atathAbhUtAstu vedAntAstattvAvedakA iti chenna | sarvadharmojkhitasyAsya kiM shAstreNAdhigamyata ityAdinA pUrvoktenaiva vartmanA.atra tattve shruteramAnatvAt.h | 
astu vA kathaJNchit.h shrutiH pramANam.h | tathA.api nAsmadanumAnasya tadbAdha ityAha- nacheti ||
muktAviti sheShaH | tathA tadabhimatamokShavAdinItyapi grAhyam.h | "asharIraM vAva santaM na priyApriye spR^ishata' ityAdishrutisadbhAvAtkathamadehatvavAdinI shrutirnAstItyuchyata ityata Aha- adehatvamiti ||
yadasyAM shrutAvadehatvamuchyate tatprAkR^itasharIrarAhityameva | natu sarvathA.apyadehatvam.h | prAkR^itashabdena jaDamupalakShyate | tadrAhityaM cha chaturthapAdoditaprakAreNa j~nAtavyam.h | evaM "brahma veda brahmaiva bhavati' ityAdishrautirAshaN^kaya vyAkhyAtavyA cha | 
asharIratvashruteH kuto.arthasaN^kochaH kriyata ityata Aha- mokSha iti ||
"sa tatra paryeti jakShankrIDan.hramamANaH strIbhirvA yAnairvA j~nAtibhirvA.aj~nAtibhirvA' iti shrutirmokShestAdibhogaM brUte | nachAsharIrasyAsau sambhavatItyataH saN^kocha ityarthaH | 
parakIyAnumAnasya pratipakShAntaramAha- nirduHkhatvAditi ||
tachChUnyatvaM brahmatvaM vA mokSho na bhavati nirduHkhatvAt.h pratipannaM ghaTashUnyatvaM yatheti chAnumAyAH kiM dUShaNaM syAnna kimapi | shUnyashabdena tadaN^gIkAravAn.h lakShyate | shU(nyaM cha mA)nyashcha mAyI cheti dvandvaH | yadvA shUnyaM cha mAyA cheti dvandvaH | te vidyete yayoriti vrIhyAdilakShaNa iniH | tatra cha tadantavidhiriShyate | 
pratipakShAntaramAha- duHkhamiti ||
mokSha iti shUnyaM brahma chochyate | prativAdibhyAM tathA.abhyupagatatvAt.h | sa mokSho duHkhAtmA syAt.h duHkhAdabhinnatvAt.h | duHkhapratiyogikabheda(rahitatvA)shUnyatvAtprasiddhaduHkhavat.h ityarthaH | shUnyabrahmaNorduHkhatve tadbhAvApattirna puruShArtha iti siddhayati | apishabdaH pratipakShAntarasamuchchayArthaH | asaMshayamiti vyApternishchitatvamAchaShye | 
duHkhapratiyogikabhedAbhAvaH kuta ityata Aha- bheda iti ||
duHkhAt.h shUnyabrahmaNoriti sheShaH | tathA chApasiddhAnta iti bhAvaH | 
kiJNcha duHkhApAyasyAtmanAshena vinA dehAdinAshenApi sambhavAdanyathAsiddhishcha anumAnasya | sharIrAdishUnyatA.api na duHkhadhvaMsopayogitvAtpuruShArthaH | kiM nAmAtmano nirduHkhatAM prati hetutvAt.h | nahi duHkhaM nashyatviti kashchidAshAste | api tarhi nirduHkhaH syAmiti | 
nanu shUnyabhAvo brahmabhAvo vA bhavatAM siddhashchedapasiddhAntaH, na chedAshrayAsiddhiriti chenna | parAnumAne.apyAtmashUnyatAyA asiddhatvenAshrayAsiddheH | iyAMstu visheShaH | yatparaprasiddhimAtreNa pratipakShaH sambhavatIti |
nanu bhogashrutiH saguNamuktiviShayAstviti chenna | "paraM jyotirupasampadya svena rUpeNAbhiniShpadyate' ityuktivirodhAt.h | nirduHkhatvAnmokSho na bhavatIti viruddhamiti chet.h | parameShyasya Atmano nAshaH puruShArtha iti kathaM na viruddham.h | 
atha sato duHkhAdbhede sad.hdvaitatA syAt.h | duHkhaM tu mithyeti chenna | anubhavavirodhAderuktatvAt.h |
bahujIvavAdinaM prati nAntimAnumAnamiti na kuchodyAvakAshaH | 
tadetatsavarmabhisaN^ghAyopasaMharati- ityAdIti ||
sahaiveti sambandhaH | 
vij~nAnavAdyabhimataM mokShasvarUpamapyuktadoSheNAtidishati- evamiti ||
shUnyAvAdimAyAvAdyabhimatamokShavadvij~nAnavAdyabhipreto.api mokSho heya  ityarthaH | nanu vij~nAnavAdino vij~nAnaM tattvamAhuH tasyApi kShaNikatvaM svakarmakaprakAkatvalakShaNaM svaprakAshatvaM cha | nachaivaM pUrvakAvityato vaiShamyAtkatamatidesha ityata Aha- j~nAneti ||
j~nAnamAtraM chAsau visheShashcha j~nAnamAtravisheShaH | tamiti dvitIyArthe tasiH | yasmAtj~nAnamAtravisheShaM tasya j~nAnasya bhaN^guratvAdivisheShamapyapahAya vij~nAnavAdo.apyadvaitatAmataM j~nAtavyam.h | na vidyate dvaitaM yasya tattvasya tadadvaitaM tasya bhAvo.advaitatA | tasyA matamadvaitatAmatam.h | tataH kAraNAduktadoSho.api samo bhavet.h | 
idamuktaM bhavati | astu vij~nAnavAdasya pUrvasmAtkashchidvisheShaH | tathA.api sa prakR^itAnupayogitvAnnAdaraNIyaH | mokShasvarUpaM tu prakR^itaM samAnam.h | pratipannaM jIvabhAvaM vihAyAdvitIyavij~nAnatvApattirmuktiriti vij~nAnavAdinA.apyaN^gIkR^itatvAt.h | ato yukta evAtidesha iti | yadvA j~nAnamAtravisheShaM tasya bhaN^guratvAdivisheShaM chApahAya vij~nAnavAdo.api sAkShAdadvaitatAmataM j~nAtavya ityanenedamabhipraiti | na kashchidvij~nAnavAdasya pUrvAbhyAM visheShaH | j~nAnamiti visheShasya shabdamAtratvena heyatvAt.h | nahi j~nAtavyaM nAma dharmo.abhyupagamyate pareNa | bhaN^guratvAdikaM tu tenaiva kalpitamityuktatvAddheyameva | natu vastuto matabhedahetuH | yathoktaM "tatra santatibhedashcha' ityAdi | ato yukto.atidesha iti | atideshaprakArastu spaShya eva | 
anumAnAntaramapi tannirAsArthamAha- kAla iti ||
mokShakAlo.advitIyaj~nAnavAnna bhavatItyarthaH | pratipannavadvartamAnakAlavat.h | rodhAdvirodhAt.h | tAdR^ik.h mokSharUpaM yasyAtmano.asau tAdR^iN^mokSharUpastasya bhAvastattA | j~nAnAtiriktasya kalpitatvAdvartamAnakAlo.api kevalaj~nAnIti chenna | muktisaMsArayoravisheShApatteH | yastu visheSho.aN^gIkriyate tadabhAva evAnena sAdhyate | 
j~nAnavyatiriktaM kimapi nAstIti mate kAlo.api nAstyeva | ataH kimAshrayA.anumAnapravR^ittirityata Aha- yadIti ||
Aha vij~nAnavAdI | tadA kadA kAlo neti prashne pareNa kR^ite sati kimuttaramasau vakShyati | niradhikaraNasyAbhAvasya nirUpayitumashakyatvAtkAlo netyetadapi durnirUpamApadyetetyarthaH | mokShAvasthAyAM kAlo netyuttaraM vakShyAmItyAshaN^kayAha- yadeti ||
vadetkAlAbhAvAdhikaraNatveneti sheShaH | tarhi sA mokShAvasthA pUrvAnumAne pakShatAM vrajet.h | pakShashabdena tadekadesho dharmI lakShyate | mokShAvasthA na kevalaj~nAnavatIti pratij~nAsyata ityarthaH | 
evaM tarhi kAlatvAditi hetuH svarUpAsiddhaH syAdityata Aha- avasthAtvAditi ||
yadA.avasthA pakShIkriyate tadA.avasthAtvAdityeva hi heturuchyate na kAlatvAdityato noktadoShaH | 
evaM saMsArAvasthaiva dR^iShTAntIkriyata iti na dR^iShTAntadoSho.apIti vAchyam.h | prathamoktapakShahetudR^iShTAntAnAM tyAge pratij~nAhAniH syAditi chet.h | maivam.h | kAlAbhAvasyAvasthAmadhikaraNaM vadatA na kiJNchidAtmahitAmAcharitam.h | anumAnAntaravirodhasyAparihAryatvAt.h | nahi prativAdinigrahamAtreNa viruddhaM tattvaM vyavatiShThate | mA hi bhUtkasmiMshchidanumAne 
sad.hdUShaNadvayena dUShite.adhikatvena cha prativAdini nigR^ihIte tasya sadanumAnatvamiti pradarshanArthamevAnumAnAntaramupanyastam.h |
vastutastu kAlAbhAvameva nirAkurma ityAshayavAnAha- sA.apIti ||
mokShAvasthAM kAlAbhAvasyAdhikaraNatvena vadatA sA mekShAvasthA.api kadeti kenachitpR^iShye bhAvanAparipAkottarakAla ityavasthAdhikaraNatvena kAla eva vaktavyaH | nahyevaM kadA.api na praShyavyamiti niyAmakamasti | tataH kAlasya sarvathA.aparihAryatvAdakAlatvaM kAlAbhAvo na bhavet.h | tathAcha tadAshrayeNa prathamAnumAnamapi pravartsyatIti |
nanu kAlAbhAvAdAshrayAsiddhamAdyAnumAnam.h | yadatroktaM kadeti tadasat.h | pratiyogyadhikaraNameva hyabhAvasyAdhikaraNam.h | nacha kAlasya kAlo.adhikaraNam.h | yena tadabhAvaH kAlAdhikaraNaH syAt.h | ataH kadeti prashna evAnupapannaH | kimuttareNeti chet.h | evaM tarhi kAlavisheShamadhikaraNatvenAnupAdAya kAlaM niShedhatA sAmAnyaniShedha eva kR^itaH syAt.h | tataH kimityata Aha- neti ||
kAlo neti sAmAnyato niShedhe kriyamANe hi kAlasya svarUpameva niShiddhaM syAt.h | tathA cha kAlaM gachChati viShayIkarotIti kAlagA pramA sAkShI (niru)viruNaddhi | sa hi pUrvottarakoTirahitatayA kAlasadbhAvaM gR^ihNAtIti | na kevalamayaM sAkShivirodho vij~nAnavAdinaH kiM nAma pUrvAbhyAM saha trayANAM chetyAha- samashcheti ||
uktAH pratyuktAH | 
nanu kathaM shUnyavAdimAyAvAdinorayaM sAkShivirodhaH | tAbhyAM kAlAbhAvasyAnabhyupagatatvAt.h | yathA hi loke.anekeShu mAyAmayAn.h gajaturagAdInpashyatsu yasya kAraNavisheSheNa mayA.apagachChati sa eva tAnna pashyati anye tu pashyantyeva | tathA dvaitadarshanakAraNamaj~nAnaM yasyApagataM sa eva tanna pashyati | anyeShAM tu kAlAdiprapaJNchadarshanamanuvartata eveti khalu tAbhyAmabhyupetamityata Aha- eketi || 
satyamevaM bahujIvavAdinaH shUnyavAdino mAyAvAdinashcha matam.h | nacha tayorasmAbhiH sAkShivirodho.abhihitaH | kiM tarhyekamuktireva sarvamuktiH ekasminmukte na kiJNchidavashiShyata ityekajIvavAdapakShe tu muktau kAlAbhAvAbhyupagamAdiyaM pramA sAkShirUpA kupitA virodhinI bhavatyeva | shUnyAvAdimAyAvAdinau prati sAkShivirodhAbhidhAnamasaN^gatam.h | kAlAbhAvAbhyupagame.apIdAnIM tasyAprastutatvAdityata Aha- kAlamiti ||
iyaM prameti vartate | AdhAya upapAdya | ayamabhisandhiH | advitIyasya shUnyasya brahmaNo vA.avasthAnaM muktiriti tAvadekajIvavAdibhyAM tAbhyAmabhidhIyate | tatra vayaM brUmaH | kAlasadbhAvAnnAdvaitatvamupapadyata iti | tatra paraH kAlo.api nAstIti vadati tadA sAkShivirodho.abhidhIyata ityetAM saN^gatimAshrityAtideshaH kR^ito, na tvAshrayAsiddhiprasaN^geneti |
vAditrayasAdhAraNamanumAnAntaramAha- vimata iti ||
kAlaH prapaJNchavAnityukte siddhasAdhanatA syAt.h | ato vimata ityuktam.h | mokShakAla ityarthaH | tasya spaShyIkaraNAya kAla ityuktam.h | kAlAbhAvasyAnupadameva nirastatvAnnAshrayAsiddhiH | prapaJNcho viyadAdiH pratipanno vatarmAnakAlaH | pUrvoktamevedaM kutaH punaruchyata ityAshaN^kAnirAsAyoktamanyA.anumA cheti | yadyapi dvayordharmyAdikaM prayojanaM cha samAnam.h | tathA.api pUrvamadvaitaniShedhamukhena pravR^ittam.h | idaM tu prapaJNchavidhimukheneti bhedaH | jIvasya muktasya | 
uktAtideshenAdvaitamatAntarANi dUShayati- kAleti ||
yadyadanuviddhaM pratIyate tattatrAropitam.h | yathedamAkAre rajatam.h | kAlAnuviddhaM cha samastaM pratibhAti | tasmAttatraivAropitam.h | sa eva tu paramArthaH | atastantrAvasthAnaM muktiriti kAlaikatvavAdinaH | evameva shabdaikatvavAdino vaiyAkaraNAH prAhuH | yathA "na so.asti pratyayo loke yaH shabdAnugamAdR^ite | anuviddhamiva j~nAnaM sarvaM shabdena gamyate' iti | shaivaikadeshinaH svAgamAshrityeshvaraikatvamAhuH | 
kathaM nirAkR^itAnItyata Aha- teShAM cheti ||
teShAM shUnyavAdiprabhR^itInAM eteShAM cha pakShastAvatsamAna eva | shUnyAdishabdabhedasyAprayojakatvAt.h | pratipannasvarUpajIvavinAshAdeH sarvairabhyupagatatvAt.h | ataH parameShyanAshenApuruShArthatvamityAdidoSho.api samAna eveti | anumAnaM tu pratyakShavirodhAdinA duShyameva | tathA.a.agamo.apIti sphuTatvAnnoktam.h | 
vaibhAShikasautrAntikAbhimataM mokShaM nirUpayati- j~nAnamiti ||
evashabdena viShayasambandhaM vyAvartayati | iShyate muktau | ayamarthaH | j~nAnamevAtmA | tachcha j~nAnaM svabhAvenaiva bhaN^guram.h | ata eva kShaNikam.h | tatsantAnastu nityaH | tasyAnAdivAsanAvashAdyo viShayoparaktasyotpAdaH sa saMsAraH bhavanAprakarShavashena 
vAsanAyAmutsannAyAM yo viShayopaplavaM vinA shuddhasyaivodayaH sa mokShaH ityubhayasamAnam.h | sautrAntikAstu saMsAre sAkAratvaM muktau nirAkAratvaM cha visheShamAhuriti | 
nirAkaroti- tatrApIti ||
vimataH kAlo na nirviShayaitajj~nAnasantatimAn.h kAlatvAdidAnIntanakAlavadityAdiruktA uktasarUpA anumA ripurvirodhinItyarthaH | 
anumAnAntaramAha- mokSha iti ||
shuddhavij~nAnasantAnI(ti) nirviShayachitsantAnasambandhI | kAlagatvataH kAlasambandhitvAt.h | pratipannaH saMsAraH | taduttaraM tatpakShasya dUShaNam.h | aprAmANikashchAyaM mokShaH | pUrvavatpratyakShAgamayorabhAvAtkevalAnumAnAni vAchyAni | tatrAha- anumAnAnIti ||
uktabhaN^gayaiva pratisAdhanasambandhena | shrutiviruddhatvena kAlAtyayApadiShyAni cheti bhAvenAha- shrutayashcheti ||
uchyata ityuktiH asmaduktiM gachChanti pratipAdayantItyasmaduktigAH | asmadabhimatameva mokShasvarUpaM pratipAdayantItyarthaH | shrutiprAmANyaM tu prAgeva samarthitamiti |
saN^khayAdyabhimataM mokShamanuvadati- sAN^khayeti ||
AdyagrahaNena vaisheShikA uchyante | yathA pUrve.anupapannabhAShiNastathaite.apIti j~nApanArthashchashabdaH | kuta evaM prAhurityata Aha- ichCheti ||
tatra muktAvichChAdveShaprayatnAderapi layamAhuH | suptipralayavailakShaNyaM darshayituM sarvAtmanetyuktam.h | nivR^ittajAtIyasya tasminnevAtmani punaranutpAdaH sarvAtmanA layaH | Adipadena buddhiduHkhadharmAdharmANAM sharIrendriyANAM cha grahaNam.h | 
tatashchAyamAshayaH | na tAvanmuktasya sukhamanAdItyupapadyate | saMsAre.api tatpratibhAsaprasaN^gAt.h pratibhAsata eveti chenna | pratibhAsamAnasyAnAditAyAM sAdhanopAdAnavaiyarthyApatteH| 
avyaktatvAtsaMsAre na pratibhAsate vyaktatvAttu muktau pratibhAsata iti chenna | avyaktirhi pratibhAsAbhAvo vyaktishcha pratibhAsaH | tatashchApratibhAsAnna pratibhAsate pratibhAsanAchcha pratibhAsata ityuktaM syAt.h | kiJNcha pratItikAraNAntaHkaraNasadbhAve saMsAre na pratIyate | muktau tu tadapagame pratIyata iti subhAShitam.h | AvR^itatvAnna pratIyata iti chenna | mUrtatvAbhAvenAvaNAnupapatteH | tadanirUpaNAchcha | sukhamiva tatpratItirapyanAdishchetkimAravaNakR^ityam.h | viShayaviShayibhAvaH pratibadhyata iti chenna | nirviShayAyAH pratIteranupapatteH | sukhatatprItyoranAditAyAM pramitAyAmeva chaiShA kalpanA yuktA | nacha tatra pramANaM pashyAmaH | tataH sukhasya tatpratIteshcha muktAvutpattireva vaktavyA | sA.api na sambhavati | kAraNAbhAvAt.h | sharIre sati tadAshrayendriyasadbhAvaH, tairarthAlochanaM, tataH pUrvAnubhUtasArUpyeNeShyasAdhanatvAnumAnaM, tasmAdichChAdveShau, tAbhyAM prayatnaH, tatashcheShyasAdhanopAdAnaM, aniShyasAdhanahAnaM cha, tataH sukhotpAdaH, tadanantaraM tatpratItirityeSha dR^iShTakAraNakramaH | adR^iShTaM cha sarvatra vijayate | na chaiSha kAraNapravAho muktAvasti | tatsadbhAve duHkhasyApi prasaN^gena muktatvavyAghAtAt.h | 
tasmAtsukharahita eva mokShaH | 
kathamayaM puruShArtha iti chet.h sharIraM ShaDindriyANi ShaD.hivaShayAH ShaD.hbuddhayaH sukhaM duHkhaM chetyekaviMshatibhedaduHkhAtyantanivR^ittitvAditi brUmaH | duHkhanivR^ittiH puruShArtha eva na bhavati | tadIyapuruShArthatvasya sopAdhikatvAt.h | sukhaM duHkhAbhAve satyeva bhavatIti sukhArthaM duHkhAbhAvo mR^igyate natu sa eva puruShasya samIhita iti chet.h(na) | viparyayasyApi sadbhAvAt.h | bhojanAdisukhe satyeva bubhukShAdiduHkhaM nivartata iti duHkhanivR^ittyarthameva bhojanAdisukhaM mR^igyate na punastadeva puruShasya samIhitamiti kalpyate | kvachid.hduHkhanivR^ittyabhAve.api sukhasyeShyamANatvAditi chenna | duHkhanivR^itterapi kvachitsukhAbhAve.apIShyamANatvAt.h | duHkhanivR^ittau satyAM sukhameva bhaviShyatItyabhisandhistAvadastIti chet.h | sukhAvasthAyAM niyato duHkhaviraho bhavatItyabhisandhestatrApi sadbhAvAt.h | tasmAdyadyApi duHkhAbhAve sukhaM sukhe cha duHkhAbhAvo niyataH | tathA.api parasparaM nirapekShameva puruShArthatvamanayoH | ichChAyA asaN^kIrNaviShayatvAditi | 
bhavati duHkhahAniH puruShArthaH kiM tvanubhUyamAnatayA | nahi viShAdijanyamohAvasthAyAM duHkhanivR^ittiriti tatra prekShAvantaH pravartante | tasmAnmokShe duHkhahAnerananubhUyamAnatvAnna puruShArthatvamiti chenna | putrAdiviyogajanyaduHkhahAnimichChatAM keShAJNchidviShashastrodbandhanAdAvapi pravR^ittidarshanAt.h | prekShAvanto naivaM kurvantIti chenna | puruShArthatvAvirodhAt.h | nahi paradAreShu shAstraniShedhAN^kushavAritAH prekShAvanto nAbhivatarnta iti na tatra kAmaH puruShArthaH | api tvalpIyaH sukhaM mahIyAnanartha iti 
nivR^ittiH | tathA viShAdAvapi pravR^ittasya shAstre garhitatvAdalpIyAnanartho nivartate mahIyAnpravartata iti na te pravartante | iyameva hi prekShA yatpuruShArthe.api shAstralokavirodhaparAmarshaH | svarUpeNeShyamANatAmAtranibandhanatvAtpuruShArthatAyAH | ata eva yatra lokashAstrAvirodhastatra vyAdhyAdiparipIDitAH prayagavAripAtAnashanAdinA.api dehaM tyajantaH prekShAvanto.api dR^ishyante | 
na kvachid.hduHkhanivR^ittimanubhaviShyAmIti tatsAdhane pravartante | api tu duHkhaM hAsyAmIti | api cha duHkhanivR^itteranubhUyamAnatAmAtraM vivakShitaM, duHkhanivR^ittisattA.api vA | AdyeshchettuShyatu durjanaH charame janmanyanubhUyata eva | samAdhibhAvA(vadhiva)dAtyantikI duHkhanivR^ittirapyanAgatA.avartamAnA.apyachiramanubhUyata eva | dvitIye tu prasaktakaNTakAdihetukaduHkhanivR^itterapuruShArthatvaprasaN^gaH | sarvadA.ananubhUyamAnatvAt.h | tathAtve vA viShayAntarasaJNchArAbhAvaprasaN^gaH | nivR^itteH sarvadA tAdavasthyAt.h |
tasmAtsukharahito mokShaH puruShArtha iti |
nirAkaroti- naitaditi ||
atra muktau | etat.h sukharAhityamatamapi na shobhanam.h | kuta ityata Aha- shrUyata iti ||
atreti vartate | bhogam.h tadanubhavam.h | niyamena avigAnena | iti shrutInAM prasiddhatAmAchaShye | tAshchodAhariShyante | 
nanu "asharIraM vAva santaM na priyApriye spR^ishate' iti muktasya duHkhavatsukhasyApi hAniH shrUyate | tathA "na pretya saMj~nA.asti' iti j~nAnAbhAvAchcha | tatkathametadityataH sukhAspR^iShyishrutiM tAvadvayAchaShye- prAkR^iteti ||
asyAM shrutau prAkR^itaM yadantaHkaraNapariNatirUpaM priyaM taddhAnireva priyAspR^iShyiritishabdena pratipAdyate | natu sarvathA sukhAbhAvaH | 
evaM tarhyapirayAspR^iShyirapyevaM vibhAgena vyAkhyAtavyA | visheShAbhAvAt.h | tathAcha mokShe duHkhasadbhAva(prAptiri)prasaktirityata Aha- apirayamiti ||
yasmAtsakalamapyapriyaM (duHkhaM) pratikUlaM mumukShoranapekShitam.h | tattasmAdapriyamatrAvisheSheNa shabditam.h | 
etaduktaM bhavati | sarvAtmanA.aniShyanivR^ittirmokSha iti tAvadavivAdaM sarvavAdinAm.h | duHkhaM tu yAdR^ishatAdR^ishamapyaniShyameva | ato na tadvibhAgena vyAkhyAtuM yuktamiti | 
yadvA | yena nyAyena priye vibhAgaH kriyate tadavisheShashchedapriye syAttadA tadapi vibhAgena vyAkhyAtavyaM bhavet.h | nachaivam.h | sAmastyena priyahAniraniShyA | aniShyaprAptau cha mokShasyApuruShAthartvaM syAdityato hi priye vibhAgaH kalpyate | tathAcha vakShyAmaH | nacha sAmastyena duHkhahAniraniShyA | sarvasyApi duHkhasyAniShyatvena taddhAneriShyatvAt.h | tarhi sarvasyApi sukhasyeShyatvAt.h prAkR^itasukhahAnirapi nAN^gIkaraNIyeti chenna | tasya duHkhAnuShaktatvena viShasampR^iktamadhuvadaniShyapakShanikShepAditi bhAvaH | 
itashcha nApriyaM prAkR^itatvena visheShaNIyamityAha- nAstIti |
aprAkR^ite duHkhe sati tadvayAvR^ittaye prAkR^itamiti visheShaNIyaM syAt.h | sato muktiyogyasya | jIvasyAprAkR^itaM duHkhaM nAsti pramANAbhAvAt.h | ato vyarthaM visheShaNamiti | kutrachit.h shrutau smR^itau choktamiti sheShaH | 
evaM tarhyaprAkR^itasya sukhasyApyapramitatvAttatrApi visheShaNaprakShepeNa vyAkhyAnamayuktamityata Aha- priyamiti ||
"balamAnanda ojashcha saho j~nAnamanAkulam.h | svarUpANyeva jIvasya vyajyante paramAdvibhoH' iti shrutivAkyAdasya sato jIvasya priyaM svarUpamevetyavagamyate | svarUpaM chAprakR^itam.h | atastadvayavachChedAya visheShaprakShepeNa vyAkhyAnaM yujyate | (etena) anena sukhasyotpattimattve yo doSho.abhihitaH so.anaN^gIkAraparAsto veditavyaH | svarUpatvenAnAditvasyoktatvAt.h | yadatroktaM tadapyasat.h | AvR^itAH santo vyajyanta iti shrutatvAt.h | AvaraNaM cha mAyA.avidyAdisamAkhyAtA prakR^itireva | nacha vishadashrutisiddhe.arthe kAchidanupapattiH | j~nAnasya svarUpatvenAnAditve.apyavidyayA viShayaviShayibhAvaH pratibadhyate | nachoktadoShaH | AtmasvarUpAdau tasyApratibaddhatvAt.h | 
uktamarthaM saMkShipyAha- heyatvAditi ||
apriyasya duHkhasya heyatvAdevetyevashabdena sarvatheti sUchayati | "asharIraM vAva santam.h' ityasyAM shrutau prokte mokShe samastapriyAbhAvo na vyAkhyAtuM yujyate | kutaH priyahAneraniShyatvataH | kintu prAkR^itatvavisheShaNaprakShepeNeti tushabdaH | apriyahAnaM tvavisheSheNa vyAkhyeyamityupaskartavyam.h | tatra heturapriyasya sarvathA heyatvAditi | upalakShaNaM chaitat.h | sato jIvasyAprAkR^itaduHkhAbhAvAchchetyapi draShyavyam.h | 
nanu sajjIvasyApyapriyaM svarUpabhUtamaprAkR^itamasti | tatkathametadityata Aha- apriyasyeti ||
asurAshcha na mokShayogyA iti bhAvaH | tAM shrutimarthataH paThati- asurA iti ||
anena "nityAnando nityaj~nAno nityabalaH paramAtmA | naivamasurA evamanevaM cha manuShyA iti shrutimupAdatte | nityatvoktyA svarUpatvaM siddham.h | vR^ittInAmanityatvAt.h | paramAtmA parameshvaraH | sajjIva iti vA | naivamiti | etadviruddhasvabhAvA ityarthaH | evamanevaM cheti | ubhayasvabhAvaH' ityarthaH | asurA naivaM, akhilamAnuShA evaM cha naivaM cheti yojanA | iti shrutamiti sambandhaH | 
apriyahAnAvapi saN^kochaH kriyatAmityatiprasaN^gaM nivArayataiva sAmAnyataH shrutA priyAspR^iShyiH kuto visheShe.avasthApyata ityAshaN^kA.api parihR^itA | niyAmakasya sUchitatvAt.h | tadeva niyAmakaM vispaShyamAchaShye- Atmeti ||
AtmA cha tatpriyaM cheti Atmapriyam.h | AtmanaH priyamiti vA | tadichChati cheti chashabdaH | 
yadi priyAspR^iShyiravishiShyA syAttadA na kashchitprekShAvAnmokShamichChet.h | nApi tadarthaM prayateta | yadyapi dveShavashAtparakIyasukhahAnAdAvichChAdikaM sambhavati | tathA.api na kashchid.h buddhimAnAtmanaH sukhahAnamichChati | tadatharM prayatate vA | vR^ittirUpasukhasyAniShyabhUyiShThatvAttattyA(gechChA)gAyechChAdikaM yujyate | svarUpasukhaM tu niShkaNTakaM kasmAttyAjyam.h | nacha tannAsti, shrutisiddhatvAt.h | kAraNaikyanimitto hi sukhasya duHkhAnuShaN^gaH | nachAtmasukhasya kAraNamasti | ashakyaM chAtmasukhahAnam.h | nachAshakyaviShayechChAprayatnau buddhimataH sambhavataH | AtmahAnaM khalu vinAshalakShaNamanutpAdalakShaNaM cha na sambhavati, nityatvAt.h | nApi viyogalakShaNaM, pareShAM mate vibhutvAt.h | asmAkaM svAtmani kriyAvirodhAt.h | nApyaj~nAnalakShaNaM svaprakAshatvAt.h | 
tadevaM bAdhakasadbhAvAtpriyAspR^iShyirvisheShaniShThaiva vyAkhyeyA | tathAcha "asharIraM vAva santam.h' iti shrutyuktopapattiH shliShyata iti |
evaM sukhAspR^iShyishrutiM vyAkhyAya j~nAnAbhAvashrutiM cha vyAkhyAti- saMj~neti ||
shrutirvaktIti vakShyamANamatrApi sambaddhayate | "na pretya saMj~nA.asti' ityapi shrutirasya muktasyAmuktaj~neyatA nAstItyeva vakti | natu mukto na jAnAtIti | eko hishabda evArthaH | dvitIyastu svoktArthasya shabdashaktyanatikramaM sUchayati |
tathAhi | pretya maraNAnantaraM saMj~nAM j~nAnaM nAstIti tAvachChrauto.atharH | tatra prakaraNavashAtpretyetyetanmaraNavisheShamokShAnantaramiti vyAkhyeyam.h | j~nAnaM tu muktasambandhi pratiShidhyamAnaM tatkartR^ikameveti kalpane na niyAmakaM pashyAmaH | atastatkamarkasyaiva j~nAnasyAyaM pratiShedho vij~nAyate | sarvathA.aj~ne(yatAyAM vA) yAnAM chAsattvaM prasajyata ityamuktaj~neyatAniShedha iti kalpyate | amuktAnAmapyasmadAdInAmaparokShaj~nAnasyAyaM pratiShedhaH | nAradAdibhirAparokShyeNAsmadAdibhishcha shAstreNa tajj~nAnAt.h | ata eva saMshabdaprayoga iti |
nanu sAdhAraNe vAkye muktaviShayasya j~nAnasyAyaM pratiShedho natu tatkartR^ikasyeti kutaH kalpyata ityata Aha- dharmeti || 
yataH kAraNAt.h "ayamAtmAnuchChittidharmaH' ityuttarashrutirasya muktAtmano dharmAnuchChittimeva vakti | na vidyate uchChittiryeShAM te tathoktAH | anuchChittayo dharmA yasyAsAvanuchChittidharmeti | tasmAdevaM vyAkhyAta iti |
syAdetat.h | anuchChittidharmetyetatsaN^khayAdidharmANAmanuchChittiM vaktItyapi shakyate vaktum.h | yadvA uchChitterabhAvo.anuchChittiH sA dharmo yasyAsAvanuchChittidharmeti | tatkathametanniyAmakamityAshaN^kAnirAsAyAdita eva vAkyaM vyAchaShye- AshaN^kayeti ||
"vij~nAnaghana evaitebhyo bhUtebhyaH samutthAya tAnyevAnuvinashyati na pretya saMj~nA.asti' vij~nAnamUtirrayamAtmA.anAdirapi charame janmanyetebhyo bhUtebhyaH samutthAya bhUtAtmakasharIrotpattinimittamevotpannavyavahAraviShaye bhUtvA punastAni bhUtAnyanveva tannAshanimittameva nityo.api vinashyati | vinaShyavyavahAra(gocharo bha)viShayo bhavati | apavrajyata iti yAvat.h | tataH pretya mokShAnantaramasya muktasya saMj~nA j~nAnaM nAstItyavishadaM yAj~navalkyavAkyaM shrutvA asya muktasya j~nAnahAnimAshaN^kayAnena vAkyena mukto na jAnAtItyuchyata iti matvA maitreyyA "atraiva mA bhavAnmohAntamApipat.h' iti vAkye bhavAnmAM prati yadAha mukto na jAnAtIti tanmohakamevetyarthamuktavatyA chodita iti sheShaH | 
yAj~navalkyo na vA are.ahaM mohaM bravImItyanena j~nAnopadeshAya pravR^itto.ahaM paramapriyAyai te mohaM na vadAmIti pratij~nAmuktvA kathamityAshaN^kAyAmavinAshI vA are.ayamAtmetyAtmasvarUpasyAnAshamUchivAn.h | 
yadvA AshaN^kayeti NijantAllayap.h | yAj~navalkyaH saMmugdhena vachasA.asyAmaitreyyA j~nAnahAnimAshaN^kayochivAniti yojanA | 
tasyAstathA shaN^kA jAtetyatra kiM mAnamityatroktaM mohamAha mAM bhavAnityuktavatyA hIti vachanaliN^genAshaN^kA(va)gamyata ityarthaH | ayamarthaH spaShya eva shrutAviti dvitIyo hishabdaH | 
j~nAnavinAshavachanaM mohakamityAkShepe svarUpAnAsho.asaN^gataH kathamukta ityata Aha- j~nAnasvarUpasyeti ||
yat.h yasmAjj~nAnarUpastAvadAtmA tasya cha vij~nAnanAsho nAma tannAsha eva | nachAtmanAsho.asti | tathA sati mukterapuruShArthatvaprasaN^gAt.h | ato na j~nAnanAsho.asti | ata eva na madvachanaM tadartham.h, kiM tvamuktAnAM muktaviShaye saMj~nA nAsti, muktAnAmeva vA vR^ittirUpA saMj~nA nAstItyAdireva madvachanArtha ityabhiprAyavAnsvarUpAnAshamUchivAniti sambandhaH | 
astvevaM saN^gatistathA.api j~nAnaM na nashyatIti sAkShAdanuktvaivaM vachanaM kimarthamityata Aha- shUnyeti ||
na kevalamatra prameyanirUpaNamAtrArthaM pravR^itto yAj~navalkyaH kintu parI(kShAyAM)kShayA | ata eva na pretya j~nAyata iti vishadamanuktvA shaN^kotpAdanAya na pretya saMj~nA.astIti sAdhAraNaM vAkyamAha | parIkShA cha svAnabhimatanirAsarUpA | ata evamuttare datte shUnyamatasyAtmanAshalakShaNasya niraso.api kR^ito bhavatIti tadarthaM svarUpAnAshamUchivAn.h |
yadarthamAdito vAkyaM vyAkhyAtaM tadidAnImanuchChittidharmetyetadvayAchaShye- punariti ||
svarUpAnAshamuktvA punarapi muktasyAnandapUvarkAndharmAnanuchChinnAnAha yAj~navalkyaH | svarUpAnAshoktyaiva dharmAnuchChittisiddhau punaruktiriyamityata uktamAnandapUrvakAniti | vAkyopakrame vij~nAnaghana eveti vij~nAnasyAtmasvarUpatvamuktaM na punarAnandapUrvakAniti | vAkyopakrame vij~nAnaghana eveti vij~nAnasyAtmasvarUpatvamuktaM na punarAnandapUrvakANAm.h | ataH svarUpAnAshoktyA vij~nAnAvinAsha eva suj~nAno nAnandAdyavinAshaH | ataste.api vij~nAnavat.h AtmasvarUpabhUtA eva nochChidyante ityarthapratipattyarthamidaM vAkyamiti | 
tAtparyAntaraM sUchayati- tArkikairiti |
uktametatparIkShAyAM pravR^itto yAj~navalkya iti | ataH svarUpAvinAshamaN^gIkR^itya ye tArkikA buddhisukhAdIndharmAnmuktasya vinivArayanti te.apyasamIchInavAdina iti j~nApanAyedaM vAkyamiti na paunaruktyadoShaH |
nanu svarUpAvinAshoktyA dharmAvinAsho.api siddha eva | satyam.h | svamatarItyA tat.h | tArkikAstu na j~nAnasukhAdInAmAtmasvarUpatvaM manyante | ataH kimidAnIM mokShaprasaN^ge teShAmAtmasvarUpatvopapAdanena | AtmasvarUpaprakriyAyAM tadapi vaktavyamityAshayenAnuchChittirevokteti |
idamatrAkUtam.h | anuchChittidharmeti yadi saN^khayAdidharmANAmanuchChittiruktA syAt.h tadA asaN^gatamidaM vAkyamApadyeta | j~nAnavinAshavachanaM moha ityAkShepe saN^khayAdyavinAshakathanasya saN^gatyadarshanAt.h | yadi cha svarUpAvinAsho.anenokta iti syAttadA tasya pUrvavAkyenaivoktatvAt.h punaruktidoShaH syAt.h | asmatpakShe tvasti sarveShAM vAkyAnAmuktarItyA sAphalyam.h | tasmAjj~nAnAnandAdiguNAnAmevAnuchChittimAhedaM vAkyamiti gamyate | tadbalAchcha na pretya saMj~nA.astItyetadapi uktArthameveti | 
itashchaitaduktAtharmevetyAha- mAtreti || 
yathA dharmAnuchChittimAha tathA mIyanta iti mAtrA rUpAdayo viShayAsteShAM saMsargamupabhogalakShaNamapyasyAha "mAtrAsaMsargastvasya bhavati' iti vAkyena | tato na j~nAnavilopo vyAkhyAtuM shakyate | nedaM vAkyaM shrutAvupalabhyata ityata uktam.h- mAdhyandinashrutiriti || 
maitreyIyAj~navalkyasaMvAdarUpamidaM prakaraNaM kANvamAdhyandinashrutyoH samAnam.h | idaM tu vAkyaM yadyapi kANvashrutau nAsti tathA.api mAdhyandinashrutAvastyeveti |
ito.api saMj~nA nAstIti vAkyamuktArthamevetyAha- AchikShepeti ||
shrutiriti vakShyati | yatra hi "dvaitamiva bhavati' ityAdiruttarA shrutiryasminmate muktasya na viShayAdanaM rUpAdiviShayabhogo nAstItyabhyupagamastanmatamAchikShepa ninditavatIti | tatashcha na tadvAkyaM muktasya j~nAnAbhAvaM pratipAdayati | nahi j~nAnarahitasya ghaTakalpasya viShayasaMsargo vA tadabhAvanindA vopapadyate | kathamAchikShepeti chet.h | uchyate | yatra yadi, dvaitaM bhavati tat.h tarhyeva, itara itaraM pashyatItyAdinA vyAptimabhidhAya hishabdena tasyAH pramitatvaM choktvA yatra yadi, tu , asyAtmano.apekShitaM sarvamAtmaivAbhUt.h svavyatiriktaM na syAt.h | tat.h tarhi kena sAdhanena kam.h arthaM pashyeta | na kenApi kiJNchidityaniShyaprasaN^go.abhidhIyate |
evaM tarhi yadi muktau dvaitaM na syAttadA rUpadarshanAdikaM na bhavediti tarkitaM bhavati | tathAcha dvaitAbhAvamatamanayAkShiptaM, na viShayabhogAbhAvamatamityata Aha- ghrANAdIti ||
ghrANAdinA gandhAderbhogo ghrANAdibhogaH | kena kamiti karaNasya karmaNashchoktatvAt.h | tushabdo visheShArthaH | hR^idA.abhiprAyeNa | 
pUrveNaiva sambandhaH | 
satyametat.h shUnyamataM tArkikamataM cha nirAkR^ityAdvaitamanayA shrutyA nirAkriyata iti | tachcha viShayabhogAbhAvaprasaJNjanena | prasaJNjanIyaM cha tadbhavati yadaniShyam.h | ato.advaitamate ghrANAdibhogAbhAvaM prasaJNjayantI shrutistasyAniShyatvamabhipraitIti gamyate | aniShyaM cha taduchyate yadaprAmANikaM pramANaviruddhaM cha | ato viShayabhogAbhAvanindA shrutyabhiprAyavyAptA bhavatyeveti |
bhavedevamarthApattyA viShayabhogAbhAvanindAvagamo yadyatrAdvaitamate viShayabhogAbhAvaH prasaJNjanIyaH syAt.h | na chaivam.h | api tarhi vastusthitikathanametat.h | tathAhi | ayamAtmA avinAshI ata evAnuchChittistasya dharmaH | muktau mAtrAbhirasaMsargastasya bhavati | kutaH | yatra hi saMsAre dvaitamiva bhavati tattatretara itaraM pashyatItyAdi | yatra tu muktAvasya sarvamAtmaivAbhUtsvavyatiriktaM kimapi nAsti tatra kena kaM pashyenna kenApi na kimapItyadvaitinaH | tatrAha- yeneti || 
yenedamakhilaM veda taM cha kena vijAnIyAt.h vij~nAtAraM cha kena vijAnIyAdityanena yenedaM sarvaM vijAnAti taM cha kena vijAnIyAt.h vij~nAtAramare kena vijAnIyAditi vAkyadvayamupAdatte | vij~nAtAramityetatsvameveti vyAchaShye | prathamavAkyaviShayaM sUtrasya vakShyati | iti vAkyadvayoktaM viShNuj~nAnarAhityaM svaj~nAnarAhityaM cha | 
etaduktaM bhavati | atrAnte yenedamiti vAkyadvayaM shrUyate | tadarthaH parameshvaraj~nAnAbhAvaH svaj~nAnAbhAvashcha tAvadaniShyo na vAstavaH | tatastatprasaN^gakathanameveti j~nAyate | tatsAhacharyAtkena kaM pashyedityAdikamapi prasaJNjanameva na vastusthitikathanamiti j~nAtavyamiti |
nanvIshvarastAvatsarvathA.apyavisheSha eva | yato vAcha ityAdishruteH | jIvAtmA cha na svavij~nAnI | ekasyAM kriyAyAmekasyaiva kartR^ikarmabhAvasya viruddhatvAt.h | ataH parameshvaraj~nAnAbhAvaH svaj~nAnAbhAvashcha kathamaniShya ityataH parameshvarasya savarthA.apyavij~neyatvaM tAvannirAkaroti- neti ||
atrAkhilaj~nApaka ityanena yenedamiti vAkyArthamanUdya viShNuriti tasya viShayo darshitaH | prAgavyAkhyAtatvAt.h | viShNuM vinaitadvAkyAtharsyAsambhavAt.h | hishabdastAvadarthe | viShNurniyamena sarvathA.apyaj~neya iti tAvanna bhavati | kuta ityata Aha- taditi ||
sarve vedA ityAderiti sheShaH | viShNoH sarvathA.apyaj~neyatve.akhilavedavaiyarthyaprasaN^gAdyato vAcha ityAdikamanyathA vyAkhyeyamiti bhAvaH | 
evaM paramAtmano j~neyatvamupapAdya jIvAtmanaH svaj~nAnamupapAdayati- pratyakShamiti || 
kriyAvisheShaNametat.h | Atmavij~nAnaM chAvirodhashcheti dvandvaH | avirodhashcha prasaN^gAdAtmA vij~nAna eva | tayoranubhavaH | sa cha pratyakSharUpaH tasmAt.h | apipadena shrutyAdigrahaNam.h | svavij~nAnitAyAM jIvasya kashchana virodho neyate | na kA.apyanupapattiH pratIyate | Atmavij~nAnAnubhavastAvat.h mAmahaM jAnAmIti sAkShirUpaH prasiddha eva | yathA ghaTamahaM jAnAmItyatra na kAchidanupapattiH pratIyate | kiM tvanupalambhasanAthena sAkShiNA.anupapattyabhAva eva sAkShAtkriyate | tathA tadavishiShye mAmahaM jAnAmIti j~nAne.api | shrutayo.api "ahamityeva yo vedyaH' ityAdyAH | yadi chAtmA na svAtmAnaM jAnIyAttadA mamedamiShyasAdhanamityAdij~nAnAbhAvAttathAvidhechChAprayatnayorapyabhAvAtsarvapravR^ittinivR^ittivilopaprasaN^gaH | svaprakAshatvaM j~nAnAshrayatayA prakAshamAnatvaM cha na svaj~nAnAtirekeNopapadyata iti |
ChidAdiShu kartR^ikarmaNorbhedadasharnAttadekatvAbhyupagamo viruddha iti yaduktaM tannirAkaroti- katarR^ikarmeti ||
ekasyAM kriyAyAM kartR^ikarmatvayorvirodhaH kartR^ikarmavirodhaH | nityAnubhavaH uktasAkShyanubhavaH | padam.h Aspadam.h prakR^ita iti sheShaH | 
ayamAshayaH | uktametalliN^gapAde | yatkartR^ikarmaNorbheda ityautsargiko.ayaM nyAyaH | apavAde satyabhedo.api bhavatIti | atra cha mAmahaM jAnAmIti sAkShyanubhavavirodhAnnAyamasya nyAyasya viShayaH | kintu yatrAdR^iShTabAdhanaM pramANavirodhAbhAvastatraivAyaM virodhaH pravartate | yathAN^gulyagreNAN^gulyagrasparshane | yathA vA.asidhArayA.asidhArAChedana iti |
astvevamIshvarasya j~neyatvaM, jIvasya cha svaj~nAnitvam.h | tathA.api muktau tajj~nAnAbhAvaH kathamaniShya iti chet.h | uchyate | "nAtmAnaM na parAMshchaiva na satyaM nApi chAnR^itam.h | prAj~naH kiJNchana saMvetti turyaM tatsarvadR^ik.h sadA' iti shrutau svaj~nAnamIshvaraj~nAnaM cha nAstItyabhidhAya muktasya tu tadastItyuchyate | atastadabhAvaH pramANaviruddha iti kathaM nAniShyaH | na kevalamevamaniShyaprakaraNAdviShayabhogAbhAvasyAniShyatvaM gamyate kintu viShayabhogasyApi shrutisiddhatvAchchetyAha- sa iti || 
atha mukteranantaramiti shrutidvayasyopakrame sambaddhayate | uktamevArthaM muktasya viShayabhogasadbhAvam.h | ata eva mAtrAbhirasaMsarga iti vyAkhyAnamasadeveti |
syAdetat.h | yatra hi dvaitamiva bhavatIti ivashabdena dvaitAbhAvaH pratipAdyate tatkathaM dvaitAbhAve.aniShyaprasaN^gAbhidhAnametadityata Aha- asvAtantAditi ||
dvaitasyAsvAtantyamabhipretya dvaitamivetyuktam.h | natu dvaitAbhAvamabhipretya | kutaH | kvachidabhidhAnAdAvivashabdasyAbhAvavAchitA.anukterityarthaH | asvAtantyaM chAtra svarUpamAtramuktam.h | 
ivashabdasyAbhAvArthatve bAdhakaM chAha- Atmaiveti |
ivashabdasyAbhAvArthatve dvaitamiva bhavatItyasya dvaitaM nAstItyarthaH syAt.h | yatra tvasya sarvamAtmaivAbhUdityasya tAvad.h dvaitAbhAvo.arthaH sphuTa eva | tatastasmAdasya visheSho na bhavet.h | tathA cha dvaitAbhAve itara itaraM pashyet.h | dvaitAbhAve kena kaM pashyediti vAkyadvayArthaH prasajyeta | tatashcha unmattavAkyatA shruterApadyata iti |
nanvivashabdasyAsvAtantyavAchitvaM kuta ityata Aha- asvAtanteti ||
abhedabhedeti pratIyogidvayopalakShaNam.h | ivAnta ekasminnukte tatpratiyogI dvitIyo.api labhyata ityarthaH | 
nanvasmAkamupamAyAmevevashabdaH | dvaitAbhAvastvarthasiddhaH | yathA gauriva gavaya ityukte gavayasya gotvAbhAvo.avagamyata iti chet.h | tarhi dvaitasadR^ishaM kiM taditi vAchyam.h | kalpitaM dvaitamiti chenna | tasya sattAbhAvena bhavatItyanupapatteH | bhavanamapi tasya kAlpanikamiti chet.h | evaM tarhi yadi dvaitadarshanaM syAditi syAt.h | tathA chetara itaraM pashyatItyetadapi tadeveti na hetuhetumadbhAvo.avakalpyata iti |
na pretya saMj~nA.astIti vAkyasya mukto na jAnAtItyevArthamaN^gIkR^ityAvinAshItyAdivAkyAnya(pya)nyathA vyAkurvato bAdhakamAha- maitreyIti ||
na pretya saMj~nA.astIti vAkyaM shrutvA maitreyyoktamatraiva mA bhavAnityAdi | tattAvannAhR^idayaM nirdalAkShepakaraNe.asuj~natvaprasaN^gAt.h | tataH praj~nAnaghana ityAtmano j~nAnasvarUpatvamabhidhAyedAnIM j~nAnAbhAvaM vadatastava vAkyaM mohakamityabhiprAyaH kalpyaH | apuruShArthatvaprasaN^go vA | yathoktaM "saMj~nAnAsho yadi bhavetkiM muktyA naH prayojanam.h | mohaM mAM prANayAmAsa bhavAnatreti choditaH' iti | anyathAvyAkhyAne maitreyyuktaM niruttaraM prasajyeta | na hyetairvAkyaiH svavachanavyAghAtaH parihR^ito nApi puruShArthatA samarthiteti |
evaM sAN^khayanaiyAyikAdyabhimatasya mokShasyAprAmANikatvamabhidhAya, yaduktaM mokShasyApuruShArthatvaprasaN^ga iti tatprapaJNchayati- sukhAdIti ||
sukhAdidharmahAnau muktitvenAN^gIkR^itAyAmiti sheShaH | tushabdaH svapakShAdvishinaShyi | parasyApAdyamAno doShaH svamate nAstItyAshayaH | mukteriti sambandhamAtre ShaShThI | kimAkShepe | chashabdo.aprAmANikatvena samuchchayArthaH | prayujyate pravartyate puruSho.aneneti prayojanam.h | mukteH prayojanaM kimiti | muktyarthe puruShaM pravartayatkimapi nAstItyarthaH | 
dvividhaM prayojanam.h | iShyAvAptiraniShyanivR^ittishcha | tatra yadyapi muktiriShyaprAptirUpA na bhavati tathA.apyaniShyanivR^ittirUpA bhavatyeva | ataH puruSheNArthyata ityAshaN^kate- yadIti ||
duHkhahAnirUpA muktiH puruShasyArtho.arthanIyaH syAditi yadi brUShe | atrochyate | bhavatyaniShyanivR^ittiH puruShArthaH | muktishcha samastaduHkhahAnistathA.api na puruShArthaH kathamityata Aha- anartha iti || 
sukhanAsharUpo.anartho.apyasti yataH | 
idamuktaM bhavati | kevalasya duHkhasyAtyantikI nivR^ittirbhavati puruShArthaH, iyaM tu duHkhavat.h sukhasyApyAtyantikI nivR^ittiriti kathaM puruShAtharH | aniShyanivR^ittyAshayA pravR^ittau iShyanivR^ittibhiyA nivR^ittyApatteH | duHkhashabalasukhahAnau sukhashabaladuHkhopAdAnaprApteshcha | 
yadatroktaM "yasya duHkhamupAdeyaM tasya heyaM kimuchyatAm.h | heyahInasya kA muktiH kena chApyupadishyate' iti, tadidamasaN^gatam.h | nahi vayaM duHkhasyopAdeyatvamupapAdayAmaH | kintu samavyayaphalatvena vinigamane kAraNAbhAvAnna pravR^ittyupapattiriti brUmaH | yathoktam.h "asatyAni durantAni samavyavaphalAni cha | ashakyAni cha vastUni nArabheta vichakShaNaH' iti | aN^gIkR^ityaiva samavyayaphalatvamuktam.h | vastutastu AyAdapi vyayo garIyAnityAha- tayoshcheti || 
sukhaduHkhahAnayormadhye | nahi rAjAdayo rAjyAdyapagame duHkhahAnena sukhahAnavyathAM samAdadhati | tato nivR^ittireva mukteriti bhAvaH | 
yatra nivartamAnaM duHkhamalpIyaH | sukhaM tu mahattatraivametat.h | iha tu mahad.hduHkhaM nivartate sukhaM tvalpIyastatkathaM na puruShArthatvam.h | "yastu ghanataraduHkha(timira)nirantarAtsaMsArakAntArAtsukhakhadyotikAsu dyotamAnAsvapi bibheti, taM pratyayaM nirastataskaratayA sugamo mArga upa(dishyata)darshitaH' iti | tatrAha- prApyApIti || 
yato jAndhikAdirjanaH sumahadduHkhaM prApyApi sukhaleshAptaye yatate | tasmAdalpasyApi sukhasya hAnau mahato.api duHkhasya mokShAya kaH pumAnyateta na ko.api | abhyupagamavAdashchAyam.h | nahi sAMsArikasukhasya duHkhApekShayA.alpatvaM pramitam.h | kasmiMshchana janmanyayaM (daridro)(durbhago) duHkhito bhavati kasmiMshchitsArvabhaumaH kadAchinnarakamanubhavati kadAchitsvargam.h | yA cha mokShashAstreShu sAMsArikasukhanindA sA nirastasamastaduHkhaM mokShagataM paramAnandamapekShyAlpatvAbhiprAyeNeti |
mahAduHkhahAnAdalpaM sukhaM garIya ityetatprakArAntareNopapAdayati- alpAchcheti || 
(hAnasyA)nAshasyAlpatvaM pratiyogyalpatvanimittam.h | alpasyApi sukhasya (hAnAdi)nAshAditi yAvat.h | sukhanAshanivR^ittaya iti | prasaktasya sukhanAshahetornivR^ittaya ityarthaH | udAharaNAni tu loke spaShyAnyeva kathaM tarhi madhuviShasampR^iktAnna(bhojana)parityAga iti chet.h | bahutarasukhahAniprApteriti brUmaH | anyathA pareNApi vyavasthAyAH katarvyatvAt.h | 
syAdetat.h | dvividhAH puruShAH rAgiNo vItarAgAshcha | tatra rAgiNaH sukhArthaM duHkhamapyanubhavanti | te hi madhuviShasampR^iktamapyannaM madhutayA.a.apAtaramaNIyaM viSha(viShaMgA)saMyogAttu mArayatu mA vA mImaradupa(bhuMjmahe)yuMkShmahe tAvadApAtasukhaM ko hi hastagataM pAdagataM karotIti vichintyopabhuJNjate | vItarAgAstvA(yati)pattimAlochayantaH svagarmapi kupitabhogiphaNamaNDalachChAyApratimamityapajahatItyata Aha- nacheti ||
yadetaduktaM, prApyApItyAdi tadrAganimittam.h | mumukShavastu vItarAgAH tasmAtsukhamanAdR^itya duHkhadhvaMsAyaiva yatanta iti, tachcha netyarthaH | kuta ityata Aha- vIteti ||
sphuTamiti nAradAdInAM vItarAgatvaM shrutyAdiprasiddhamityarthaH | aJNjaseti shravaNAdalpAya sukharUpArthAyeti yojyam.h | yasmAditi vakShyamANamihApi sambaddhayate | etatkuta ityata Aha- yuddhAdIti ||
sukhAtharAyeti vartate | nAradAdyA iti cha | Adipadena dUragamanAdisAdhyaM svayaMvaradarshanaM cha gR^ihyate | etadapi kuta ityata Aha- yadeti ||
naivAjarhuryuddhadarshanaM yuddharasAdyuddhadarshananimittAtsukhAtkAraNAt.h | yadAshabdasya pUrvatrottaratra vA sambandhaH | yasmAditi atrApi sambaddhayate | 
idamatrAkUtam.h | atra rAgashabdena kiM sukhechChA.abhipretA | uta lakShaNayA avivekaH | Adye satyametat.h | kintu mumukShavo.api rAgiNa eva | rAgiNAM kathaM muktiriti chet.h dveShiNAmapi katham.h | duHkhadveShAddhi te duHkhaM jahati | asthAne dveSho bandhaka itrata chet.h | rAgo.api tatheti samAnam.h | kiJNcha duHkhochChede rAgaH pareNApi svIkAryaH | na duHkhadveSho.asau kintu nirveda eveti chet.h | tarhi na sukharAgo.asau api tu shraddhaiveti vadAmaH | dvitIye tu nAradAdayo nidarshanam.h | te.api tadA.avivekina iti chet.h | kathametadvij~nAtaM laukikavaidi(kalo)kottarapraj~neneti |
nacha rAgetyAdinoktamupasaMharati- tasmAditi ||
vItarAgo.apIti sheShaH |
evaM paranirUpite mokShe duHkhAbhAvamabhyupetya tatra pravR^ittyabhAvaprasaN^go.abhihitaH | idAnIM tu duHkhAbhAvo.api nopapadyata ityAha- vimata iti ||
muktatvena parAbhyupagato.atra pakShaH | duHkhayugityApAdyam.h | yasmAchchetanaH santsukhojkhita ityApAdakam.h | ghaTAdau vyabhichAranirAsAya chetanaH sannityuktam.h | atra chetana ityAtmatvopalakShaNamiti nApAdakasiddhiH | svargavAsiShvanaikAntyaparihArAya sukhojkhita iti | IshvarasyApi sukhasAdhanAnna tatra vyabhichAraH | pratipanno nArakI yathA | evashabdaH pratij~nayA sambaddhayate | na cheyaM sAdhanAnumA yena bAdhAdikasyAvasaraH kintu prasaN^gAnumaiva | tadidamAha ityanumA kena vAryata iti | yadi muktaH sukhI na syAttadA.anAtmA vA duHkhI vA syAt.h sammatavadityAdayo.api atiprasaN^gA draShyavyAH | 
yaduktaM prAk.h shrutayo yata iti tadidAnIM prapaJNchayati- sarveti ||
tathAshabdaH samuchchaye | tAni shrutyAdInyudAharati- sa iti ||
anena "so.anAnandAdvimuktaH AnandIbhavati' iti shrutimupAdatte | Anandasya svabhAvasiddhatvAdbhavatIti kathamityataH sphuTamityuktam.h | anAnandAt.h duHkhAt.h | nirguNa iti bhAgavate bhagavadvAkyam.h | yatra paramAnande prApte kA(mastR^iShNA.ava)maH spR^ihA.avasIyate | avasAnaM gachChati |
na viShNusadR^ishamityetadapi purANavAkyam.h | yatra loke | AnandAdishabdAH sukhavisheShANAM vAchakAH | kAmasya kAmAH ichChAyA viShayAH | AptAH paryAptAH | kR^idhi kurviti vAyuM prati prArthanam.h | shruR^iNupR^ikR^ivR^ibhyaH Chandasi | shrutyormadhye purANapaThanaM tasya shrutikalpatvapradarshanArtham.h | 
udAhR^itAnAM shrutyAdInAM phalamupasaMharati- iti shrutIti ||
tatratatra pradeshe vadanti muktasya sukham.h | Adyo hishabdo yasmAdityarthe | dvitIyaH prasiddhau | yatkiJNchideva phalgvityarthaH | 
yachcha sAN^khayAdibhiruktaM sukhAbhAvopapAdanAya sharIrAhitarAhityaM muktasya, tatsvarUpasukhasyoktatvAdvaiyarthyenApAstam.h | asiddhaM cha tadityAshayenAha- shira iti ||
na kevalaM sukhAdyabhAva iti chashabdaH | jIvanmuktau shiraHkarAdibhAvo na paramamuktAvityataH kvachidityuktam.h | kuta ityata Aha- shrutayashcheti |
shiraHkarAdyabhAvo netyupasthApitaM shiraAdibhAvaM atreti parAmR^ishati | antyashcho yasmAdityarthe | santIti sheShaH | asharIratvAdergatishchokteti cha chArthaH | 
yatra loke | sattvashabdo.anekArthaH | kvachitprakR^itipariNAmavisheShasya vAchakaH | kvachit.h sAdhutvasya | tatra sattvaM cha na vidyata ityukte na j~nAyate kasya pratiShedha iti | atastayo rajastamasorbhishraM sahacharitamityuktam.h | raja AdiprakaraNAjj~nAsyata iti chet.h | shrutyabhAve prakaraNAdyanveShaNAt.h | rajaHprabhR^itInAmavR^ittirnAma bandhakatayA vyApArAbhAvaH | kAlavikramaH kAlasAmarthyakR^i(tA bhAvAvikArA)to bhAvavikAraH | mAyA prakR^itiH | apare mahadAdayo na vartanta iti kimuta vaktavyam.h | hareranuvratA yatra vartante | asurAH sAdhavaH santi | avadAtA nimarlAH | supeshasaH surUpAH | unmiShanmaNipravekaniShkAbharaNAH rashmimadratnapravarahArAbharaNAH | ruk.h prabhA | varcho balam.h | hareranuvratA ityanena sambandhaH | yo loka evaMvidhAnAM mahAtmanAM lasadvimAnAvalibhiH parito virAjate | kechitpravAlavarchasa ityAdi | parisphuratkuNDalamaulayashcha te mAlinashcheti vigrahaH | yadvA parisphurantyashcha tAH kuNDalamaulimAlAshcheti karmadhArayaM vidhAya pashchAdinirutpAdyaH | vidyotamAnAH pramadottamAH yAsu vimAnAvaliShu tAstathoktastAbhiH | yadvA vidyotamAnAbhiH pramadottamAbhirbhrAjiShNubhiriti vyadhikaraNatvena yojanA | pramadottamAH vidyutaH | vimAnAvalayaH abhrAvalayaH rUpiNI pratyakShA | mAnaM pUjA | bahudhA sthitAbhiH vibhUtibhiH svamUrtibhiH | evaMbhUtaM lokaM sandarshayAmAseti pUrveNAnvayaH | 
kAmAnnarUpI charatItyanena "kAmarUpyanusaJNcharan.h' iti shrutimupAdatte | 
udAhR^itavAkyAnAM phalamAha- itipUrveti |
ityeShA pUrvA yasyAH sA tathoktA | dehitve duHkhAdiprasaktyA muktatvavyAghAta ityata uktam.h- adoSha iti || doShahetuH kathamityata uktam.h- svarUpAtmaka eveti || jIvasvarUpamevAtmA svarUpaM yasyAsau tathoktaH | kiM jIvanmuktAnAmityata uktaM teShAmapi cha muktiM gatAnAmiti | purANavAkye hi shyAmAvadAtA ityAdinA dehaH pratIyate | na vartata ityatra cha prakR^ityAdyabhAvoktyA paramamuktitvaM, dehasya cha svarUpatvaM, tata evAdoShatvam.h | shrutAvR^iguchchAraNAdinA dehitvam.h | 
atra anumAnamapyAha- shira iti ||
yataste puruShA ityAtmatvAdityarthaH | idAnIM yatheti | asmAdAdivadityarthaH | IshvarAdInAM pakShatulyatvAnna doShaH | pUrvagrahaNena, muktirdehiniShThA jIvAvasthAtvAt.h saMsAravadityasya grahaNam.h | jIvasvarUpaM muktajIvasvarUpam.h | aN^gaM sharIram.h | AdipadenendriyANi | AvayantIti karaNe kartR^itvopachAraH | ApayantIti kvachitpAThaH | 
evaM sAN^khayAdimatamapAkR^ityedAnIM ye prAg.h bhinnasya bhinnAbhinnasya vA jIvasya muktau parabrahmaNA.atyantaikyaM bhavatIti manyante teShAM matamapAkaroti- neti ||
kathaJNchitpramayeti kenApi pramANenetyarthaH | shrutInAM prAganyathA vyAkhyAtatvAt.h | yadvA kathaJNchit.h kenApi sAdhanena na syAt.h kutaH | pramayA muktAvapi bhede pramANasadbhAvAdityarthaH | tatpramANaM paThati- sa iti ||
anena "so.ashnute sarvAnkAmAnsaha brahmaNA vipashchitA' iti shrutimupAdatte | tathAshabdaH shrutisamuchchaye | upetyetyanena 
"etamAnandamayamAtmAnamupasaN^kramya' iti | upetya tathA.asheShabhogAnbhuN^.hkta iti vA | yattadityanena "paraM jyotirupasampadya svena rUpeNAbhiniShpadyate sa uttamaH puruShaH sa tatra paryeti jakShankrIDan.hramamANaH, paraM jyotirupasampadya svena rUpeNAbhiniShpadyata eSha AtmA' iti shrutidvayam.h | yaH paraM jyotirupasampadyate sa evottamapuruSha Atmeti chAnyathApratItirarthataH shrutI paThataiva nirAkR^itA | parAkrAntaM chAtra sUtrakR^itaiva "anyArthashcha parAmarshaH' iti | guNapUrtihetoH iti AtmashabdavyAkhyAnaM puruShottamatvasya chopapAdakam.h | seturityanena "amR^itasyaiSha setuH' iti | utetyanena "utAmR^itatvasyeshAno yadannenAtirohati' iti | utetyanena "utAmR^itatvasyeshAno yadannenAtirohati' iti |
udAhR^itavAkyaphalaM darshayati- ityAdIti ||
iti j~nAyata iti sheShaH | bhagavadvasha ityupalakShaNam.h | tatsamIpaM prApta ityapi grAhyam.h | advaitino bhogaM na manyanta ityataH so.apyatra varNitaH | 
atrAnumAnamapyAha- kAlo.apIti ||
asau mokShasambandhyapi, jIvasya pareNa yadaikyaM tadyuto na bhavatItyarthaH | kAlo yataH kAlatvAt.h | eSha yadvatsaMsArakAlavat.h | anumA api | muktAvapi jIvasya parabrahmatvanivAraNe pramANamasti, kiM tat.h anumA iti yojanA | ye prAgatyantabhinnasya muktAvaikyaM vadanti | teShAmaikyamiti paratvamiti cha yathAshrutaM vyAkhyeyam.h | ye tu prAgbhedAbhedAvupetya muktAvatyantAbhedamAhustAnpratyaikyAdishabdo.atyantAbhedaparo vyAkhyeyaH | tathAcha na dR^iShTAntadoShaH | jIvashabdashcha niShkR^iShyavyaktiviShayo varNanIyaH | anyathA punardR^iShTAntadoShApatteriti | 
svakIyamAdipadaM vyAkurvannanumAnAntaramAha- kathaM cheti ||
yo jIvaH pUrvaM saMsAre.asau paramAtmA na bhavati, asau pashchAnmuktau sa paramAtmaiva bhavedityetatkathaM yuktimeti | anupapannamityarthaH | atrApi pUrvavanmatabhedena vyAkhyAnaM kartavyam.h | ata eva sa evetyavadhAraNam.h | prayogastu prAgeva darshitaH | apishabdo.anumAnasamuchchaye | asya vyaptimupapAdayati- yata iti ||
yataH kAraNAt.h yatkiJNchidghaTAdikaM vastu pUrvaM yadghaTAdikaM nAbhUt.h | yena satA vastvantareNaikIbhUtaM na bhavatIti yAvat.h | tat.h pashchAtkutashchitkAraNAttadAsa tenaikyamApannamityetanna dR^iShTam.h | nacha dR^ishyate nApi drakShyate | tasmAditi pUrveNa sambandhaH | etenAdadhibhUtasya kShIrasya pashchAddadhibhAvadarshanAdvayabhichAra ityasaN^gatam.h | 
evaM bhAskarAdimatamapAkR^itya ye yAdavaprakAshAdayaH svabhAvata eva paramAtmanA bhinnAbhinno jIvastasya saMsAre bheda eva vyakto.abhedastvavidyAsidanA.a.avR^ito vartate, muktau tu dvAvapi vyaktau bhavataH, ityAchakShate teShAM matamadhunA nirAkaroti- nacheti ||
tathAshabdaH samuchchaye | iti cha mataM yuktiM naivaitIti sambandhaH | kutaH | udAhR^itavachanAnAM bhedaj~nApakatvenAsmanmatAvirodhitvAt.h | anumAnasya chAdyasyAsmAnpratyasiddhavyAptikatvAt.h dvitIyasya chAtadbhUtasya tadbhAvanirAsahetoH siddhasAdhanatvAdityato.anumAnAntaramAha- yata iti ||
yataH kAraNAchchitashchetanayA chetanasya chetanena bhidAbhidA cha kutrApi deshe kutashchitpramANAnna dR^iShTetyanena jIveshvarau na bhinnAbhinnau chetanatvAt.h devadattayaj~nadattavat.h | Ishvaro jIvena bhinnAbhinno na bhavati chetanatvAdyaj~nadattavadityAdyanumAnaM sUchitam.h | 
mokShavAdArthamupasaMharati- itthamiti ||
itthamuktaprakAreNa jainAdimatAni bhramajAni | upalakShaNametat.h | kAnichidvipralambhajAni ityapi j~neyam.h | tasmAddheyAnIti sheShaH | nanu vaktR^INAM kvachidbhramaH sambhavatyeva | ko doSha ityata Aha- yasmAditi ||
matAnAM praNetAra iti sheShaH | aprAkaraNikaM prasaktAnuprasaktyAgatamarthaM kathaJNchidanyathA jAnanto.api nAtIva nindyA bhavanti | ete tu pradhAnoddeshyamapi mokShaM samyaN^.h na viduH | kintu bhramena vaiparItyena viduH | tasmAttatpraNItAni matAni bhramajAnIti sambandhaH | 
nachAtisUkShmaprameye aj~nAnaviparyayAveteShAM, kintu gopAlAvipAlapramukhaiH pAmarairapi suvidita ityAshayenAha- yadapIti ||
yadyasmAdiha prANiShu laukikA vaidikabuddhirahitA api, me sadA sukhaM syAditi svoddeshyaM jAnate hi | natu vayameva na mUyAsmetyAdi | atastebhyo.apyete mandA iti | tadanena prabandhena pAdapratipAdyaM saN^gatikathanaM cha samarthitam.h | 
|| iti shrImannyAyasudhAyAM anyathAmokShasvarUpanirAkaraNam.h ||
|| atha shrImannyAyasudhAyAM anekalayAdhikaraNam.h ||
idAnImetatpAdAdhikaraNeShu pUrvapakShasiddhAntayuktIrvivakShuH prasaN^gAtsiMhAvalokanena pUrvapAdadvayayuktikathanapUrvakamasminpAde chAha- audAyarmiti ||
chaturthapAde tR^itIyAdhyAyasya | pUrvapakShayuktaya iti sheShaH |
vipakShasamprAptikR^itAM nirodhAH | pUrvapakShasamprAptiM kurvantInAM yuktInAM nivArakA hetavaH | vipakShasamprAptiviruddhahetava iti kvachitpAThaH | tatra samprAptishabdaH karaNasAdhanaH | 
samatItapAde nirantarAtItapAde | 
svapakShe siddhAntaviShaye | nirNayagA nirNayahetavaH suyuktayaH | 
pUrvamatAnusArA yuktayo asminpAde.anusriyanta etAbhirityanusArAH | 
siddhAntanirNItervishiShyahetavaH | 
|| OM naikasmindarshayato hi OM || atrAgnau sarve devA vilIyante | bhUteShu devA vilIyante iti shrutidvayavipratipattyA kimagnAvekasminsarve devA vilIyante, uta paJNchasvapi bhUteShviti saMshaye.agnAvekasminneva sarveShAM devAnAM layaH | agnishruterniravakAshatvAt.h | bhUtashrutestu sAvakAshatvAt.h | ekasminnagnau sarveShAM cha laye.agneshcha vAyau vAyorAkAshe sati bhUteShviti bahuvachanopapatteriti prApte siddhAntitam.h | naikasminnagnau sarveShAM devAnAM layaH | kintu paJNchasvapi bhUteShu | kutaH | "pR^ithivyAmR^ibhavo vilIyante, varuNe.ashvinau, agnAvagnayo, vAyAvindraH, soma Adityo bR^ihaspatirityAkAsha eva sAdhyA vilIyante' (mR^ityavaH) "R^ibhavaH pR^ithivyAM, varuNa ApaH, agnayastejasi, maruto mArute, AkAshe vinAyakA vilIyante' iti shrutI yathAyogaM paJNchasvapi bhUteShu devAnAM layaM darshayato hIti |
atra vAyAvindra iti vAyushabdo bhUtavAyorapradhAnasya vAchako vivakShita iti pratIyate | pR^ithivyAdisaN^kIrtanena bhUta(prakara)kAraNAt.h | sUtrakR^itA cha sarveShu bhUteShu devAnAM laya ityatrArthe gR^ihIte.ayaM shrutiH | bhUteShu tachChaterityupakramAt.h | tato.apyapradhAno vAyuriti pratItinivAraNAya Aha- pradhAneti ||
tushabdo.avadhAraNe | iha shrutau bhUteShviti proktagato.apIti shaN^kAbIjAnuvAdaH | bhUteShu layaM vakShyAmItyAshayena shrutyA proktaM yatpR^ithivyAdikaM tadgato.apIti | yadvA bhUteShu devAnAM laya ityatrArthe proktaM sUtrakR^itA gR^ihItaM shrutivAkyaM tadgato.apIti | kutaH | yuktyA uttamAnAmindrAdInAmadhame bhUtavAyau layAnupapatterityarthaH | pradhAnavAyAvapi kathamindrAdInAM layopapattirityata Aha- yasmAditi ||
yasmAtkAraNAt.h "sA vA eShA devatA.anAdiryo.ayaM pavate' iti shrutau chashabdAdanyAsvapi shrutiShu pradhAnavAyuH bhUritvena sakalajIvottamatvena proktaH, tasmAt.h tasminnindrAdInAM pralayopapatteH, pradhAnavAyustviha vAyunAmeti sambandhaH | yadvA "eSha vai brahma yo.ayaM pavate tametAH paJNcha devatAH parimriyante vidyud.hvR^iShyishchandramA Adityo.agniH' iti shrutiratra vivakShitA | tatra bhUrispaShyaM sUryAdInAM saMhartA prokta iti | evaM tarhi bhUtaprakaraNabAdhaH syAdityata Aha- yata iti || 
na kevalamapradhAnavAyuH kintu sa pradhAnavAyurapi bhUtamAnitvAdbhUtanAmA cheti chArthaH | ataH prakaraNavirodhAbhAvAtpradhAnavAyureveha vAyunAmeti |
uktameva prapaJNchayati- mahAmAnIti ||
mahAMshchAsau mAnI cheti mahAmAnI sarvAbhimAnIti yAvat.h | yathA samastarAShyrAdhipatI rAjA tadantargatasya grAma(ka)syAdhipatirbhavatyevaM sarvAbhimAnI pradhAnavAyuralpasya vAyobharUtasyAbhimAnI bhavedeva | tachChabdena bhUtashabdena | na kevalaM vAyushabdenetyaperarthaH | 
|| iti shrImannyAyasudhAyAM anekalayAdhikaraNam.h ||
|| atha shrImannyAsudhAyAM paralayAdhikaraNam.h ||
|| OM tAni pare tathA hyAha OM || itisUtram.h | asyArthaH | tAni bhUtAbhimAnipR^ibhR^itIni daivAni pare paramAtmani lIyante tathA hyAha shrutiriti | atra sarveShAM devAnAM paramAtmani sAkShAllayaH pratIyate | tatparihArAya bhAShyaM "prANadvAreNa' iti | tatrApi prANe sarveShAM sAkShAllayaH pratIyate | ato vispaShyaM vyAchaShye- tasminniti ||
asheShakramavirodhena shrutyAdyuktaM sarvaM kramamanusR^itya | bhUtAni bhUtAdIni daivAni tasmiMnpradhAnavAyau layaM yAnti | sa eva viShNau layaM yAti | yashcha yAvadindra iti shrutAvindrAdInAM pradhAnavAyau layo.abhihitaH so.api na sAkShAdityAha- indrAdInAmiti ||
tatra pradhAnavAyau | visheShAditi tR^itIyArthe paJNchamI | visheShavAkyena proktamanusR^itya vyAkhyAtavyaH | na tvanyadvayAkhyAnaM sAkShAttatra laya iti | visheShavAkyavirodhAditi bhAvaH | 
tameva kramaM saN^kShepeNa tAvadAha- tasmAditi ||
visheShapramANasya sarvathA.anusartavyatvAditi bhAvaH | atra girijAshabdo vAruNIsauparNIparo vyAkhyeyaH | tathA rudrashabdaH sheShagaruDaparaH | tathAcha vakShyati | tayA girijayA sahaiva rudraM prApya, patiM vANyAH | samastajIvA ityasyaiva vivaraNamasheShA iti | yadvA rudraM pravishantItyadhyAhAreNa vyAkhyeyam.h | asyaiva vivaraNamuttaravAkyajAtam.h | 
tatra vAyAvindra iti shrutAvuktAnAmindrAdInAM chaturNAM pR^ithivyAdInAM bhUtAnAM cha krameNaiva vAyau pravesha iti yaduktaM tattAvatprapaJNchyate | 
iha dvau mArgau sheShamArgo garuDamArgashcha | tatra sheShamArgamAdAvAha- somastviti || 
vArIshayuta ityanenAbdevatAyA varuNasya some laya ityuchyate | ihendrAdichatuShyaye somasya bhUteShvapAM cha vAyupraveshe nirNayaH | prAggirijAM rudramityuktam.h | idAnIM cha giraM vAyumiti | ete chatvAraH shabdAH prasiddhapadArthakA iti pratItiM vArayitumAha- umeti ||
umAgirIshAviti bhAratIrAvityapi | IraH samIraH | vAgityetatparyAyasamudAyo gR^ihyate | pratItArthatve kiM bAdhakamityata uktam.h- vimuktikAla iti | vimuktipratipAdanAvasare | etenomAdInAM chaturNAmiha janmani muktyabhAvAditi bAdhakaM sUchitaM bhavati | vedavAkyAnusAriNo vayamapi tathaiva prayuktavantaH sma iti bhAvaH | umAdishabdAnAM vAruNyAdivR^ittau kiM nimittamityata Aha- ta eveti ||
yadyasmAtta umAdyA eva tatpadaM vAruNyAdipadamuttarakalpe prApnuvanti tasmAditi pUrveNa sambandhaH | anenomAtvAdInAM vAruNItvAdInAM chaikadravyasambandho lakShaNAbIjamityuktaM bhavati | prasiddhapadatyAgenAprasiddhapadaprayoge kiM prayojanamityata Aha- tatkAla iti ||
tatkAle umAtvAdikAle | etAnumAdIndevAn.h | brahmatvakAle teShAmeva vAyvAdInAM brahmatvAdeH kAle | etAn.h vAruNyAdIn.h | cho yasmAdityarthe | iti tasmAt.h | vAk.h vedavANI | tAdR^ishatAm.h umAdishabdavattAm.h | 
etaduktaM bhavati | yo yasminnatiparichayavAMstasyAshramAntaraprAptyAdinA nAmAntare prApte.api prayoga iti kiM prayojanAnveShaNeneti |
idAnIM garuDamArgamAha- sUyar iti || 
agniyukta ityanenAgneH sUrye laya ityuchyate | anenAgnirindra iti shrutiH paramparApekShetyuktaM bhavati | etadgato vANIgata eva | etenendrAdiShvindrAdityabR^ihaspatInAM, bhUteShu tejaso, vAyau layo vivR^ito bhavati | 
nanvetat.h "indra umAyAmumA rudre vilIyate' iti shrutiviruddham.h | umArudrashabdayoH svArthaparityAge.api vAruNIsheShaparatayA vyAkhyAtatvAdityata Aha- indreti || 
yadAtadAshabdAvadhikaraNamAtrasyApalakShakau yatra shrutau atra umAyAmindrapravesha uchyate | tasyAshchomAyA rudre | suparNapatnnayeva | girIshanAmnA girIshaparyAyeNa | sauparNyAmindralayasya balavachChatisiddhatvAditi hishabdaH | atra padasAdR^ishyaM pravR^ittinimittamiti bhAvaH | 
adhunA "tAni pare' ityuktAnAM hiraNyagarbhe layaprakAramAha- bhR^igvAdaya iti ||
suparNapatnnayAH suparNe layaH siddha eva | indraparyantameva vaktavye.adhikavachanamuktadArDhyArtham.h | evamuttaratrApi | ye manavo vaivasvatAdyAH ye cha rAjamukhyAH priyavratAdyAste svAyambhuvamanuM pravishya atra svAyambhuve manau gatA vartamAnA mahendram.h | vishantItyubhayatra sambadhyate | 
vAyubhUtasya mukhyAbhimAnI pradhAnavAyurityuktam.h | amukhyAbhimAninastu "shakraM marudgaNAH' iti layo vakShyate | sanAdaya iti | sanatkumAravyatiriktAH | tasya kAmAvatAratvAt.h | kAmasya tu vAruNyAmukta eva layaH | shiShyA uktebhyaH | etena "agnau sarve devA vilIyante' ityasya viShayo darshitaH | 
asyApavAdamAha- varNAshrameti ||
etatprasaN^gAnmuktau praveshamAtramuktaM na tu dehalayaH | teShAmutkramaNasya vidyamAnatvAt.h | varNAshramAchAraratA ityanena manuShyANAM muktau varNAshramavattvamastIti sUchayati | dharmasya tu svAyambhuve manau laya eva | kAle mokShakAle | sarve pitaraH taM dharmameva saMyAnti | sarve surAnugA gandharvAdyA kuberam.h | upasaMharati- vimuktIti ||
evaM sarve yathoktaprakAreNa vimuktikAle pravishantyuttamAniti sheShaH | na kevalaM pravishanti kiM tarhItyata Aha- abhIkShNamiti || AviShyagrahavadityarthaH | kimanena praveshenetyata Aha- Anandeti || 
amutra uttameShu praveshena |
praviShyAnAM punarnirgamo.asti na veti shaN^kAyAmAha- atashcheti ||
ata ebhya uttamebhyo nirgatAshcheti sambandhaH | iShyam.h ichChA | napuMsake bhAve ktaH | nirgatAnAM punaH pravesho.asti na vetyata Aha- bhUyashcheti ||
tAn.h pUrvapraviShyAneva |
nanvevaMvidhA muktiH kvApi nopalabdhetyata Aha- sAyujyamiti ||
vadanti purANAdIni | sayujAM bhAvo hi sAyujyam.h | kimidaM sAyujyaM sarveShAmasti | neti brUmaH | tarhi sAyujyahInAnAM kIdR^ishI vR^ittirityata Aha- sAyujyeti || 
laye tu laya eva | vishantyuttamAn.h | bahistebhyaH | etatsAyujyabhAjAmapi samAnamiti netyAha- tata iti ||
tataH layakAlAt.h | 
nanvetatsarvaM kutaH pramANAtpratipattavyamityata Aha- uktamiti ||
asyAsmiMllaya ityuktaM samastam.h | paramashrutishcha vistarabhayAnna paThitA | chashabda uttaravAkyena sambaddhayate | pramANAntaramAha- sargeti ||
muktau sargakramato viparyaya iti | yo yasmAjjAtastasya tasminmuktiriti tAvadaN^gIkaraNIyamityarthaH | etachchApavAdAbhAve satIti j~neyam.h | tathAcha nyAyavivaraNe | kuta etadityata Aha- laya iti ||
sAdhAraNapralaye sargakramAdviparyayasya sattvAditi bhAvaH | etadapi kuta ityata Aha- atho iti ||
athoshabdo.arthAntare | viparyayeNa sargakramamapekShya | avadat.h upapAditavAn.h | girAM vedavAchAM prabhuH sUtrakAraH | yathA "viparyayeNa tu kramo.atra upapadyate cha' iti | laye sR^iShTikramato viparyayashchenmuktau tathA bhAvyamityatra kiM niyamAkamityata Aha- laya iti || 
yataH kAraNAtsurANAM laya eveyaM muktirna tu manuShyANAmiva prAgeva dehAdutkrAntiH | tasmAduktaM yuktam.h | sAmAnyavisheShabhAvAnna sAdhyavishiShyatAdoShaH | sargashchoktAnuguNa eva shrutyAdisiddha iti bhAvaH | nanu prAN^.h muktAnAM bhogAdikaM samarthitam.h | idAnIM tUchyate laya eva muktiriti | tatkathaM pUrvAparavirodho na bhavatItyata Aha- bhoga iti ||
visheSheNa devapadAdapyatishayena | dehahAnilakShaNA muktirlayAnna vishiShyata ityuktaM na tu sarvA.apIti bhAvaH | ata eva prAgiyamityuktam.h | 
bhogashcha muktiriti sUtrakArAnuktaM kasmAdupasaN^khayeyamityata Aha- yamiti ||
yaM bhogaM chaturthapAde sUtrakAro vakShyati muktitvena saH | pramANAntaraM chAha- uktashcheti || 
bimbapratibimbabhAvo devAnAmuktalayAnusArata iti | yasminyasyAsmAbhirlaya uktaH sa bimbaH aparaH pratibimba ityuktamastItyarthaH | tataH kimityata Aha- bimba iti ||
mokShAnantaramapi sarvadA | etaduttaratropayogi | prasaN^gAdihoktam.h | yadyasmAnmuktau pratibimbasya bimbe layo niyataH pramANaprasiddhaH, tAni chAnyatra tasmAduktaM yuktamiti |
yaduktaM sarveShAM bhUtAnAM prANe layastasya viShNAviti tadasat.h | "prANastejasi tejanaH parasyAM devatAyAm.h' iti shrutivirodhAt.h | bimbe pratibimbasya laya iti chAsat.h | nahi prANastejAbhUtasya pratibimba ityata Aha- tejo.abhidhAmiti || 
vAyuH pralaye tejo.abhidhAM shriyamApya tatra lIno bhUtvA viShNumAptaH | sR^iShTikAle jAte.agre sarvebhyaH pUrvaM, tato viShNoH, putratayA hiraNyagarbhatvena prasUtaH | punareva pralaye muktau viShNuM pravishya atra viShNau tiShThati |
idamuktaM bhavati | tejaHshabdasya lakShmIvAchitvAnnoktavirodhaH | evaM tarhi "vilIno hi prakR^itau saMsArameti' iti shrutervAyoH saMsAraprasaN^ga iti chenna | iShyatvAt.h | hiraNyagarbhatvena punajarnanAN^gIkArAt.h | evamapi brahmavido muktyabhAvaprasaN^ga iti chenna | hiraNyagarbhatvAnantaraM muktisvIkArAditi | idaM cha prANashabdasya vAyuvAchitvapakShamAdAyoktam.h | hiraNyagarbhavAchitvapakShe tu bhAShyoktaM draShyavyam.h | 
muktAnAM svastottamadevatAH pravishyAvasthAnamityuktam.h | naitAvadeva | kintu bhagavatpravesho.apyasti | uktashcha bhogo nAnandasya janakaH kintu vyaJNjaka eva | Anandastu svarUpabhUta ityAha- sarve.apIti ||
sarve.apItyukte devAnAM prakR^itatvAtta eveti pratItiM vArayitumasheShato.apItyuktam.h | bhuJNjantaH anubhavantaH | 
shiShyA havyavAhamityasyApavAdAntaramAha- prayAtIti ||
nirR^itistu dhamarM prayAti | marudgaNAH shakraM prayAnti | tathAshabdaH samuchchaye | pR^itanAdhipAdyA viShvaksenAdyAH sarve bhagavataH pArShadA aniruddhaM prayAnti | dehalayArthamiti sheShaH | aniruddhasya tu kAme laya ukta evetyevArthaH | atra pramANamAha- tureti || 
ata evaitattatraiva noktaM paramashrutAvanuktatvAt.h | 
pAdArthamupasaMharati- iyamiti ||
devAdInAM dehalayarUpA vimuktirukteti | 
|| iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA kR^itAyAM TIkAyAM viShamapadavAkyArthavivR^itau chaturthe.adhyAye.atrotkramaNacharaNaH paryavasitaH ||
mAgaro gamyaM chAsminpAda uchyata iti bhAShyam.h | tatprAk.h prasaN^gAdvivR^itamapIhAvaraprAptau visheShato vivR^iNoti- utkrAnteti ||
ye sharIrAdutkrAntA mAnuShAsteShAM mArgo bhagavallokagamanArthaH | gamyamapi teShAmeveti pratItinirAsAyoktam.h- vimukteti || ye karmaNo dehAchcha vimuktAsteShAM sarveShAmapi gamyam.h | idamubhayametatpAdoditam.h | 
atrAdhikaraNeShu pUrvapakShayuktiH siddhAntayuktIshchAha- sukrameti ||
anyamatasyeti jAtAvekavachanam.h | siddhAntanirNItikarAstarkA iti sheShaH | || OM apratIkAlambanAnnayatIti bAdarAyaNa ubhayathA cha doShAttatkratushcha OM || vimuktagamyaM pratipAdayitumidaM sUtram.h | tadbhAShye na vispaShyamityataH spaShyIkariShyanpratIkashabdArthaM tAvadAha- pratIkamiti ||
Adipadena manaHprabhR^itInAM bhagavatpratimAnAM grahaNam.h | yadyapi sUtre.apratIkAlambanAnAM gamyamuktaM pratIkAlambanAnAM tu parisheShasiddham.h | tathApyaspaShyaspaShyIkaraNArthaM pravR^ittatvAdabhAvasya bhAvapUrvakatvAchcha parisheShasiddhamevArthamAdAvAha- tadgatamiti ||
pratIkagatameva viShNum.h | te pratIkAlambanAH | purataH prAk.h pralayakAlAt.h | asmAt.h brahmaNaH | matiM bhagavajj~nAnavisheSham.h | prApsyanti pralaye | idAnIM sUtritAmapratIkAlambanAnAM gatiM prapaJNchayati- ata iti || 
pratIkAlambanebhyo.anye vyoptopAsakA apratIkAlambanAH | prathamatastaM viShNumApyApi parAntakAle | tasmAdviShNostaM brahmANamApya hariM gatA bhavantIti | 
|| iti shrImatpUNarpramatibhagavatpAdasukR^iteranuvyAkhyAnasya praguNajayatIrthAkhyayatinA kR^itAyAM TIkAyAM viShamapAdavAkyArthavivR^itau chaturthAdhyAye.a(rchiHprabhR^iti)smingamanacharaNaH paryavasitaH ||
|| iti shrImannyAyasudhAyAM chaturthAdhyAyasya tR^itIyaH pAdaH ||
|| atha shrImannyAyasudhAyAM chaturthAdhyAyasya chaturthaH pAdaH ||
pAdapratipAdyaM tatsaN^gatishcha prasiddhaivetyataH pUrvottarapakShayuktirevAha- atikrameti ||
anyapakShe pUrvapakSheShu | sunirNayaH siddhAntanirNayaH arthaH prayojanaM yAsAM tAH sunirNayArthA yuktayaH | 
|| OM ata eva chAnanyAdhipatiH OM || idaM (etat.h) sUtraM kashchidvayAkhyAti | ata eva chAvandhyasaN^kalpatvA(devAna)danyAnadhipatirvidvAnbhavati | nAsyAnyo.adhipatirbhavatItyartha iti | tadidamasaditi bhAvenAha- ananyeti ||
iha sUtre muktasyAnanyAdhipatiriti yadananyabhR^ityatvamuktaM tattUditebhyA ye yasya muktasyAdhipatitvenoditAH shAstre tebhyaH anyasya bhR^ityo na bhavati mukta iti pratipAdanAya | natu sarvathA adhipatinivAraNAya | kutaH | ananyapadaprayogAt.h | anyathA.apatirityakShyat.h | 
itashchaivamevetyAha- patimiti ||
yat.h yasmAddhareramR^itatvasyota yatpatitvaM tasya vAk.h "utAmR^itatvasyeshAnaH' iti shrutiriti yAvat.h | viShNumeShAM muktAnAM patimAha | tato.apyukta eva sUtrArtho nApara iti |
anumAnenApyetamarthaM samarthayate- ete.apIti ||
api cheti pramANasamuchchaye | ete muktAH | anyo.adhipatiryeShAM te.anyAdhipatayaH | teShAM bhAvo.anyAdhipatitvaM tena yuktAH | viShNvanyatvena chittvena jIvatvena cha | tushabdo visheShArthaH | parakIyavyAkhyAnAnusAreNAnyAdhipatitvayuktA iti pratij~nAtam.h | svamate tvadhipatiyuktA ityeva pratij~neti | yadi kashchidudAhR^itashrutyarthe vipratipadyeta tasyAnumAnenaivAla(mityukta)mityanumaiva cheha mukteShvabhIShyasyAdhipatisAhityasya siddhayai bhavatIti | katham.h | vyAptipakShadharma(tva)tayoH pramitatvAditi hishabdaH | muktA adhipatirahitA muktatvAdavandhyasaN^kalpatvAdIshvaravadityanumAnapratirodha iti chenna | mUlaprakR^itAvanaikAntyAt.h | vipakShe bAdhakAbhAvAchcha | tadidamuktaM nishchayAditi | 
na kevalaM muktAnAM bhagavAnadhipatiH kiM tvanye.api yathAsambhavaM bhavantItyAshayavAnAha- mukteti ||
brahmapuraHsarANAmapi muktau muktAshcha te svakIyAH svaiH saha muktiM gatAshcha cha te.avarAshcha muktasvakIyAvarAstAnniyantR^itA.asti | amuktAnprati yantR^itA sarvathA nAsti | yathA.a.aha sUtrakAraH "vikAravatir cha' iti | mukteShvapi kalpAntare muktAnsvakalpe mukteShvapyuttamAnsamAMshcha prati nAstItyato muktetyAdyuktam.h | anena parodAhR^itashrutInAM gatishchoktA bhavati |
kuta etadityata Aha- aneneti ||
anena chakShurantasthena devena prasannena tathA.amunA.a.adityAntargatena cha parArvAktanalokavartinAM muktAnAmIShye IshitA bhavatIti shrutirj~nAnato muktaniyantR^itvaM phalamAha- hIti || atrAmunA paralokinAM, anena arvAktanalokinAmiti j~neyam.h | anena "atha ya evaM vidvAn.h' ityAdyAM "so.amunaiva ye chAmuShmAtparAJNcho lokAstAMshchApnoti devakAmAMshcha, athAnenaiva ye chaitasmAdarvAJNcho lokAstAMshchApnoti manuShyakAmAMshcha' iti shrutimupAdatte |
nanvasyAM shrutAvuktamidaM j~nAnaphalaM muktigatamityetatkuta ityata Aha- muktAviti || 
etachcha sarvalokAptilakShaNaM phalaM muktAveva | "udeti ha vai sarvebhyaH pApmabhyo ya evaM veda' iti sarvapApakShayaliN^gAt.h | nahi mukteritatraitatsambhavati | prArabdhapApasya AmokShaM vidyamAnatvAt.h | 
yadidaM sarvalokAdhipatyaM muktau phalamuktaM tatsarveShAmapi muktAnAmiti pratItinirAsAyAha- loketi || 
sarvAtmanA lokAdhipatyaM cha muktasya vidhAtureva | anyeShAM yathAyogyamiti bhAvaH | svakIyetyuktamanusandheyam.h | atra pramANamAha- ityAheti ||
sA chAnyatra draShyavyA | chashabdo vakShyamANayuktisamuchchayArthaH | shrutyantaramapyevameva vyAkhyeyamityAha- sarva iti ||
"sa veda brahma, sarve.asmai devA balimAvahanti' iti shrutyuktaM muktasya sarvadevapUjyatvaM chAnavadhikaM vidhAtureva na sarveShAmuktashruterevetyarthaH | ito.apyevamityAha- neti || pUjakA api hi devA muktA eva | amuktAnAM muktasambandhasya nivAritatvAt.h | tathAcha sarve devA muktAH sarvairmuktairdevaiH pUjyanta ityuktaM syAt.h | etachcha vyAhatam.h | tata eva na (syaivotta)syottamatvasyAdhamatvasya kvApyadarshanAt.h | ata ukta eva shrutyarthaH | 
syAdetat.h | tAMshchApnotItyukta AptA sarvAshubhanAshaliN^gAdbhavatu muktaH | tasya chAtra lokAptirevochyate | natu (mukta)svakIyAvarayantR^itetyata Aha- loka iti ||
iha shrutau lokA iti padaM tAvallokinAM vachaHpratipAdakam.h | na kevalamAptA muktaH | lokapadamapi lokiviShayamityapishabdaH | tushabdo vR^ittivisheShadyotakaH | yathA maJNchashabdo maJNchastheShu puruSheShu vidyate tathA lokashabdo.api lokastheShu puruSheShviti | atra lakShaNAbIjasambandhastu sphuTa eva | lAkShiNikaprayogaprayojanaM vAchyamityata Aha- loka iti ||
hishabdaH prasiddhau | prayojanAnusandhAnena vinetyevashabdaH | ravaH shabdaH | prajAsu prajAviShaye | rUDhalakShaNaiShA tatra kiM prayojanAnveShaNeneti bhAvaH | 
athavA kiM lakShaNayA | yato vAchaka eva lokashabdo janAnAmiti bhAvenAha- lokA iti sarvajanairiti shabdashaktij~naiH | 
prakArAntareNa lokashabdasya puruShavAchitvamAha- taditi ||
lokAbhimAninaH | abhimAnyadhikaraNanyAyeneti bhAvaH | 
astu lokashabdasya janeShu vR^ittistathA.apyasyAM shrutau tadvivakShA kuto j~nAyate | na tAvatA.apIShyasiddhiH | muktaviShayatAyAM pramANAbhAvAt.h | Aptireva chehochyate natu tanniyamanamityata Aha- tadgA iti ||
tushabdo.avadhAraNe | iha ye chAmuShmAdityasyAM shrautau tadgAH parAvaralokagatAH muktA eva loka iti shabdo eShAM te lokashabdAH | 
te chAnyonyanAthAH uttamA adhamAnAM svIyAnAM niyAmakA ityevametachChativyAkhyAnarUpA paiN^gishrutirasti | yadyapi muktasya vikArAvartivyApAraniShedhAdevaitatsiddham.h | tathA.api dArDhyAya shrutyudAharaNam.h | etena lakShaNApakShe mukhye bAdhakaM choktaM bhavati | abhimAnipakShe tu bhUtapUrvagatyA mukteShu lokashabdo vyAkhyeyaH | 
prakArAntareNAsyAM shrutau muktasya muktaniyAmakatvaM pratipAdayannAha- aloketi ||
lokadoShAtItatvAdvidehatvAdveti bhAvaH | tataH kiM prakR^ita ityata Aha- padamiti ||
iha parAJNcho lokA arvAJNcho lokA ityatra tAdR^igaloka ityapi padaM ChettuM yuktam.h | lokAlokashabdayoH saMhitAyA(yAM)H samAnarUpatvAditi bhAvaH | 
yogavR^ittyA.api lokashabdasya mukteShu vR^ittiH sambhavatItyAha- loketi ||
yataH sarve.api muktAH satatamapi prakAsharUpAH prasiddhAstato.api lokAbhidhAH | lokateH pachAdyachi kR^ite rUpametat.h | darshanaM prakAsha iti cha nArthAntaram.h | 
yaduktaM prAglokAbhimAnino ye muktAsta iha lokashabdArthA iti tadasat.h | te hi uttamAH | nacha tanniyamanaM muktAnAM sambhavatItyato moktaM vismArShIrityAha- brahmaiveti ||
tathAcha nAnupapattiriti ||
evaM svamatena shrutiM vyAkhyAya yatpareShAM vyAkhyAnamAdityamaNDale parameshvaramupAsInasya viduShaH paralAkAdhipatyaM bhavati chakShuShyupAsInasyArvAktanalokAdhipatyaM bhavatIti tannirAkaroti- nacheti ||
iha shrutau | lokAdhipatyaM vij~nAnaphalaM samuktamiti vyAkhyAnaM na yuktam.h | kuta ityata Aha- ravIti ||
chashabdena chakShurgate cheti samuchchinoti | yasmAt.h kAraNAt.h tat.h lokAdhipatyaM puraiva pUrvavAkya eva ravibimbage harau chakShurantargate cha pR^ithak.h vibhAgenoktam.h | AdityagataM prakR^itya "sa eSha ye chAmuShmAtparAJNcho lokAsteShAM cheShye manuShyakAmAnAM cha' iti | tasmAnneti |
etaduktaM bhavati | na samastalokAdhipatyaM viduSho yujyate | tasya bhagavaddharmatvenAtraivoktatvAditi |
bhagavaddharmo.api viduSho bhavatItyaN^gIkAre ko doSha iti chet.h | tatkiM bhagavAn.h svIyasarvalokAdhipatyaM parityajya viduShe dadAtIti | uta vidvAMsamavAntareshvaraM karotIti | atha vidvAMstAdAtmyaM prApnotIti |
nAdyaH | bhagavadaishvaryasya samastashrutyAdau nityatvAvagamAt.h | kiM chaikasmai viduShe dattasvAdhipatyo magavAnanyasmai (viduShe) kiM dadyAt.h | sarvapApakShayaliN^gavirodhAchcha | ata eva na dvitIyaH | hiraNyagarbhe tadyujyata iti chenna | pApma(pa)shabdena prakR^itderbandhasya vivakShitatvAt.h | ata evoktaM sarvAshubheti | "tasyoditi nAma' iti hi parameshvarasyochChabdaM nAmatvenoktvA tasya nirvachanaM kriyate "sa eSha sarvebhyaH pApmabhya udite' iti | tatroditatvamevochChabdAtharH | kasmAdityapekShAyAM yogyaM kimapi grAhyam.h | nacha tatpApameveti niyAmakamasti | ataH sarvamapyashubhaM tatra vivakShitam.h | tadeva cha viduShaH phalamuchyate | tR^itIyaM nirAkaroti- bheda iti || 
viduShaH | parameshvarAditi sheShaH | AdipadenAnenetyasya grahaNam.h | kriyAvisheShaNaM chaitat.h | bhedashcheti sambandhaH | samyagiti | spaShyam.h | nahi tadAtmA tatprasAdAttaddharmA bhavati | 
bhavedetadyadyamunA.anenetyetadamunA devena prasannena nimitteneti vyAkhyAyeva | nachaivam.h | kiM nAma | amunA rUpeNAmuShya tAdAtmyaM prApyeti | nachaivaM sati bhedoktirastItyata Aha- tvapratyayamiti ||
chashabdastatsamAnArthapratyayAntarasamuchchayArthaH | apishabdo rUpeNeti padasya | tena ityamunA anenetyubhayorgrahaNam.h | atihAya pravR^ittAyAmiha shrutau | bhave(devaM pa)dayaM parasyasyAbhilAShaH shrutistu na tathA vakti | yadi khalvadastvenAdastayedaMtvenedaMtayeti bhAvavAchI pratyayaH syAt.h | yadi vA(chA)munA rUpeNAtmanA, anena rUpeNAtmaneti padaM syAt.h | tadA pratImo.ayamarthaH shrutyabhipreta iti | nachaitadastIti |
nanu bhAvapradhAnA nirdeshA bahulamupalabhyate | tato vinA.api pratyayena so.artho bhaviShyati | sopaskarANi cha vAkyAni bhavanti | tato rUpeNetyAdipadAdhyAhAro vA kariShyate | ko doSha iti chenna | nishchite hi vAkyArthe tadupapadyate | nacha tannishchAyakamatrAstItyAshayavAndoShAntaramAha- bhavatIti ||
yadyasyAM shrutau tAdAtmyaprAptyA(ptau) tadIyaM sarvalokAdhipatyamasya bhavatItyartho vivakShitaH syAt.h | tarhyatraitadarthapratipAdane.ayaM 
vidvAnasau paramAtmA bhavatItyetAvadeva vaktavyam.h | natu so.amunaivetyAdikam.h | tAdAtmyaprAptau taddharma(rmya)sya svataH siddhatvAt.h | ayamasau bhavatItyalpaM shabdaM vihAya bahUni vAkyAni prayuJNjAnAyAH shruterakushalatvadoShaH syAt.h | nahi kashchidalpIyasA prayatnena siddhatyarthe mahAntaM prayatnamAtiShThamA(naH sadbhi)no mahadbhirAdriyate | kiM chAtra parameshvaraH saguNo vA vivakShito nirguNo vA | Adye na viduShastattAdAtmyamasti | pareNA(pya)nabhyupagatatvAt.h(mAt.h) | na dvitIyaH | nirguNasyA.a.adityAdiparichChedAnupapatteH | aishvaryAsambhavAchcha |
nacha tad.hbhUyaMgatasya sarvalokAdhipatyaM bhavatIti |
apavyAkh.hyAnanirAkaraNamupasaMharanpAdArthaM saN^kShepeNAha- ata iti || 
jagachChabdena svI(syakI)yAvaramuktA gR^ihyante | jagadvayApAravarjamityetanmuktetarajagadviShayam.h | ato na tadvirodha ityetadapyanena sUchayati | anyathA svAvaramuktanimakA evetyavakShyat.h | tathAchAnanyAdhipatipadamuktArthameveti bhAvaH | AtmIyaM natu parameshvaram.h | ajAt.h parameshvarAttamavihAyetyarthaH | tatprasAdAditi vA |
|| iti shrImannyAyasudhAyAM ananyAdhipatitvAdhikaraNam.h ||
evaMparisamApitagrantho bhagavAnAchAryaH svapratipAditaprakAraM svasyAtivishadAnAdisAvarj~napradaM nirupAdhikaparamapremAspadaguNagaNaM puruShottamaM paunaHpunyena praNamati- nama iti ||
asheShavisheShaiH pUrNA ye guNAsteShAM pradhAnAshrayAya, bhakte mayyanukampAdanukroshAt.h | ata eva tAchChIlikasya tR^inaH prayogaH | sadguNAnuvAdenAnupAdhipriyatvaM tAdAtmyaM cha vidhIyata iti na punaruktiH |
yathA bhagavatsvarUpavij~nAnaM samastapuruShArthasAdhanaM tathA svasvarUpavij~nAnamapItyataH tadAviShkurvannAha- yasyeti ||
yasya vAyordevasya vedavachane baLitthetyAdAvalaM divyAnyadbhutAni trINi rUpANyuditAni | amunA vAyunA.ayaM keshave viShaye granthaH kR^ita ityanvayaH |
kIdR^ishaM tasya mUlarUpaM kathaMbhUtAni cha tAni trINi rUpANItyata uktam.h- baDityAdi ||
yasya tanmUlarUpaM baT.h balAtmakaM darshataM j~nAnarUpaM cha | dR^isherauNashadiko.atachpratyayaH | 
anena vAyushabdo niruktaH | vashabdo balavAchI | ayatiH gatyarthaH | gatyarthAshchAvagatyarthAH | tata uN.h | vashchAsau Ayushcheti vAyuriti |
kiJNcha bhargo bharaNagamanayoH kartR^i | hubhR^iJN.h bharaNe, gamlR^i gatau, AbhyAmasun.hpratyayo Dichcha | idamapi vAyushabdavyAkhyAnam.h | vA gatigandhanayorityataH kR^ivApAjimisvadisAdhyashUbhya uNityuN.h | anekArthatvAddhAtUnAM vAtirbharaNe.api vartate | api cha mahat.h shreShTham.h | vayaH shreShThatva ityasmAduN.h | 
na kevalaM mUlarUpamevaM kintu yasyAvatAreShu nihitaM rUpamitthameva | 
yasya prathamakaM prathamaM rUpaM rAmaviShayANi vachAMsi mUlarAmAyaNAdIni rAmavachAMsi teShAM nayaM nIyante shiShyeShu pravartyante.aneneti | erajityach.h |
yasya dvitIyaM vapuH pR^ikShaH | pR^ichChabdaH pR^itanAvAchI prasiddhaH | tasminkarmaNyupapade kShai kShaya ityetasmAt.h Ato.anupasagare ka iti kaH | upapadatakAralopashChAndasaH | puMliN^gaM(N^gaH) cha shrutyanusAreNa | asunvA pratyayaH | kidita napuMsakamevedam.h | ripupR^itanAkShayakArItyarthaH |
yasya tR^itIyaM vapuH etanmadhvaH | madhushabdaH sukhavAchI | "madhuta dyaurastu naH pitA' iti prayogAt.h | vashabdaH shAstrAparaparyAyatIrthavAchI | vAteravagatyatharAtkaraNe ghaJNarthe kavidhAnamiti kaH | sukhasAdhanaM tIrthamasyeti | svarityatrevokAralopaH | 
bhagavatsvarUpapratipAdanenaiva granthopasaMhAraH samuchita ityAshayavAnnityAparokShaM bhagavantaM sambodhya stauti- niHsheShamiti ||
bhUtiH mahAlakShmIH |
vachanaprasUnamAlA jayatIrthAkhyena bhikShuNA rachitA |
dhriyatAM hR^idaye sadaye kamalAmahilena pUruSheNa || 1 || 
na vaiduShyabhrAntyA nacha vachanachAturyakudhiyA na mAtsaryAveshAnnacha chapalatAdoShavashataH |
paraM shraddhAjADyAdakR^iShi kR^itimAchAryavachasi skhalannapyetasmAjjagati nahi nindyo.asmi viduShAm.h || 2 ||
anuvyAkhyA.amR^itAmbhodheH samutpannA.atinirmalA |
iyaM nyAyasudhA bhaumairvibudhaiH sevyatAM sadA || 3 ||
iti shrImatpUrNapramatibhagavatpAdasukR^iteranuvyAkhyAnasya praguNajayatIrthAkhyayatinA | 
kR^itAyAM TIkAyAM viShamapadavAkyArthavivR^itau chaturthe.adhyAye.asmiMshcharamacharaNaH paryavasitaH || 4 || 
|| iti shrImannyAyasudhAyAM chaturtho.adhyAyaH sampUrNaH || 

