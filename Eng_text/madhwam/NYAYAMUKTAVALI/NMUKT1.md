|| OM vidyaiva tu nirdhAraNAt.h OM || 29 ||

|| OM darshanAchcha OM ||

yasyopAsanasya gurupradAnarUpetikartavyatAphalabhedAdhikAridhyeyAdikaM tasya laghUpAyakarmahetutAvAkyena muktihetutvAnirNayAt.h sarvaM prAguktaM abhittichitrAyitamiti shaN^kanAtsaN^gatiH | atra prakR^itaM shravaNAdyupAsanaM na kAryamuta kAryamiti chintA | tadarthaM tasya j~nAnadvArA muktihetunirNayo na sambhavatyatha sambhavatIti | tadarthaM karmahetutvavAkyAnAM "bhAktaM vA' ityatra (bra.sU.3-1-7) paramparayA muktihetutvAdirUpabhAktatvavarNanaM ayuktamuta yuktamiti chintA | tadarthaM karmaNaiveti tR^itIyayA tasya sAkShAnmuktihetutvabodhanasyApavAdakaM nAstyutAstIti | tathA j~nAnadvArA muktihetutvanirNayapakShe kiM parokShaj~nAnadvAramAtreNa uta aparokShaj~nAnadvAramAtreNApIti | pUvarpakShastu | "karmaNaiva hi saMsiddhimAsthitA janakAdayaH' ityAdau (bha.gI.3-20) avadhAraNasya vakShyamANadishA sAvakAshatve.api tR^itIyAvibhaktyA karmaNaH saMsiddhishabditamuktiM prati sAkShAddhetutvAvagamasyApavAdakasya pramANasya kasyachidabhAvAt.h "tarati shokamAtmavit.h' ityAdeH j~nAnasya muktihetutAmAtraprApakatayA karmaNo muktihetutvAnapavAdakatvAt.h | evaM cha nirapavAdakasAkShAnmuktihetubodhakavAkyabalena karmaNo.api sAkShAnmuktihetutvAvagamena "bhAktaM vA.anAtmavittvAt.h' (bra.sU.3-1-7) iti tR^itIyAdyapAde karmaNo muktihetutvaM gauNamiti varNanasyAyuktatvAt.h j~nAnadvArA shravaNAdyupAsanameva muktiheturiti nirNayAsambhavAt.h laghUpAye sati gurUpAyasya nishshaN^kamanuShThAnAyogAchcha na kAryamupAsanamiti | mAstu vA j~nAnadvAropAsanaM muktihetuH tathA.api "tamevaM vidvAn.h' iti shrutyA (puruShasUkta) aparokShasyaiva muktihetutvAvagamAt.h tasya cha shravaNAdinaiva siddhe dhyAnaM na sarvathA kAryameveti | siddhAntastu | "nAnyaH panthAH' iti sAvadhAraNahetutvavachanasya karmavachanAdapi balavattvena tena sAkShAtkarmahetutvasyApoditatayA karmaNaivetyAderapi paramparayA kathaMchinmuktihetutvasya prAguktarItyA varNanIyatvAt.h j~nAnadvArA muktihetutvasyopAsane nirNayasambhavAt.h kAryamevopAsanam.h | dvArabhUtaM j~nAnamapi na parokShamAtraM kintu "dR^iShTvaiva taM muchyate' ityAdi(kaushika) shrutibalena vidvAniti shruterapi aparokShaparatvAdaparokShaj~nAnamapIti shravaNAditritayamapi kAryameveti | smR^itirapi sAvadhAraNetyetadagre nirasiShyate | phalaM tu prAguktasamarthanam.h || 29 ||

|| OM shrutyAdibalIyastvAchcha na bAdhaH OM || 30 ||

yadi shruteH sAvadhAraNatvena balavattvaM tarhi smR^iterapi tathAtvAt.h AptavAkyatvAchcha balavattvamiti shaN^kanAtsaN^gatiH | atra j~nAnaphalatvena pUrvatraprakR^ito mokShaH kiM karmasAdhyo.atha j~nAnasAdhya iti chintA | tadarthaM "karmaNaiva' iti smR^itiH "nAnyaH panthAH' iti shrutito.api prabalA uta neti | tadarthaM karmaNaivetyavadhAraNaM niravakAshamuta sAvakAshamiti | tadarthaM sAvakAshakalpakaM nAstyutAstIti | pUrvapakShastu | karmasAdhyo mokShaH karmaNaiti smR^iteH | nacha sAvadhAraNashrutibAdhitA satI smR^itiH durbaleti vAchyam.h | smR^iterapi sAvadhAraNatvAt.h | nacha tadayogavyavachChedakatayA sAvakAshaM kalpakAbhAvAt.h | nacha shrutivirodhe daurbalyaM smR^iteH shrutereva cha prAbalyamiti "virodhetvanapekShaM syAt.h' iti pUrvatantre siddhamiti vAchyam.h | smR^iteH shrutimUlatvena prAmANyapakSha eva hi tat.h | karmaNaiveti smR^iteshcha bhagavadvAkyatvenaiva prAmANyopagamenAptavAkyatayA sAvadhAraNatayA cha prAbalyena vidyAshruterbAdhAditi | siddhAntastu | j~nAnasAdhya eva mokShaH na karmasAdhyaH | j~nAnasAdhyatve balavachChatiliN^gopapattismR^itInAM bhAvAt.h niravakAshAvadhAraNayuktatvena shrutebarlavattvAt.h | tathA bahukarmakR^itopIndrasya duHkhAsambhinnasukharUpamokShArthaM tattvaj~nAnaprArthanaliN^gasya "indro.ashvamedhAn.h' iti shrutiprasiddhasya balavattvAt.h | tathA.api utpattinAshavatphalatvenAvadhR^itakarmaNA nityapumartho na bhavatItyupapatteshcha | "nAstyakR^itaH kR^itena' iti (muM.1-2-12) shrutisiddhatayA nirdoShatayA cha prabalatvAt.h | "karmaNA badhyate' iti smR^iteshcha bhagavadvAkyatayA yuktimattayA cha balavattvAt.h | evaM balavatAM mokShasya j~nAnasAdhyatvanirNAyakAnAM anekasAdhakAnAM bhAvAdeva karmaNaivetyavadhAraNasya karmaNA saMsiddhimAsthitA evetyayogavyavachChedakatayA sAvakAshatvAt.h smR^iteH na karmasAdhyatvApAdane prAmANyamiti | phalaM tUpAsanAkartavyatvasamarthanam.h || 30 ||

|| OM anubandhAdibhyaH OM || 31 ||

"darshanAchcha' iti (bra.sU.3-3-49) pUvartra darshanasya muktihetutayA pUrvanaye nirNItatvena prakR^itatvAt.h tasya bhaktyAdisAdhyatvamatrochyata iti saN^gatiH | prakR^itaM darshanaM kiM bhaktyAdinA vinA pradAnopetashravaNAdimAtrAt.h bhavati uta neti chintA | tadarthaM darshanahetUpAsanaM bhaktyAdinA vinApi bhavadapi phalaparyavasAyi uta neti | pUrvapakShastu | bhaktyAdinA vinA pradAnayuktashravaNAdimAtrAdeva darshanaM bhaviShyati | "samyaglakShaNasampannaH' ityAdi (nArAyaNatantra) smR^ityA guruprasAdAsAdhyasya kasyApyabhAvAt.h | na chopAsanameva bhaktyAdihInasya neti yuktam.h | dveSheNApi tatsambhavAt.h | nacha dveShayutopAsanaM na phalaparyavasAyIti yuktam.h | "dveShAchchaidyAdayo nR^ipAH' iti saptamaskandhe dveSheNa dhyAyatAmapi muktismaraNAditi | siddhAntastu | darshanaM na bhaktyAdihInAtpradAnayutopAsanAdbhavati | kintu bhaktyAdyupetAdeva | bhaktyAdinA vinA bhagavato.apyupAsanAya pumarthAhetutvasya pratyutAnarthahetutvena "dveShAdyanmuktikathanaM shrutivAkyavirodhi tat.h' ityupakramyAnuvyAkhyAnoktAnekamAnasiddhatvena phalaparyavasAyyupAsanasya tu guruprasAdasya cha bhaktyAdinaiva siddherityasya "tathApyanAdisaMsiddhabhaktyAdiguNapUrNataH | labhedguruprasAdam.h' ityAdi (nArAyaNatantra) siddhatvAt.h | "dveShAchchaidyAdayaH' ityAdestu svAbhAvikabhaktaviShayatayopapatteriti | phalaM tu bhaktyarthakapUrvapAdIyamAhAtmyoktisAphalyasamarthanam.h || 31 ||

|| OM praj~nAntarapR^ithaktvavaddR^iShyishcha taduktam.h OM || 32 ||

yaddarshane bhaktyAdikamAvashyakamityuktaM tasmindarshane tAratamyamatra nirUpyate iti saN^gatiH | prakR^itaM muktihetubhagavaddarshanaM kimekaprakAramutAnekaprakAramiti chintA | tadarthaM "dR^iShTvaiva taM muchyate' (kaushika shruti) "bhaktyA mAmabhijAnAti' (bha.gItA. 18-55) ityAdivachanaM sarveShAmekarUpaj~nAnasya hetutAparamuta neti | tadarthaM sarveShAmekarUpaj~nAnasya hetutAparaM netyatra kalpakaM nAstyutAstIti | pUrvapakShastu | sarveShAM muktihetuj~nAnaM ekarUpameva "dR^iShTvaiva tam.h' iti shrutau sarveShAmavisheShitaj~nAnena mokShashravaNAt.h | "bhaktyA mAmabhijAnAti yAvAnyashchAsmi tattvataH | tato mAM tattvato j~nAtvA vishate tadanantaram.h' iti sarveShAM bhaktyAdinA pUrNaj~nAnotpatteH | sampUrNaj~nAnenaiva mokShasya gItAyAM smaraNAt.h | nacha shrutyAdikaM visheShaparaM kalpakAbhAvAt.h | nacha j~nAnahetUpAsanatAratamyameva kalpakam.h | anekavidhasAdhanavatAmapi kadAchitkarShakANAmiva sAdhyasAmyopapattyA tasyAprayojakatvAt.h | j~nAnasya nyUnAdhikarUpavisheShavattve "bhaktyA' iti smR^itau sampUrNaj~nAnenaiva muktyukteH taddhInAnAM muktyabhAvApAtena "aniyamassarveShAm.h' ityuktabhaN^gaprasaN^gAchcheti | siddhAntastu | anekarUpamevAdhikAriNAM bhagavaddarshanam.h | tatsAdhanopAsanasya vichitratayA tajjanyaj~nAne.api vaichityasyAvashyakatvAt.h sAdhanAnusAritvAt.h phalasya | nacha tadanyathopapattyA.aprayojakam.h | "antardR^iShyayo bahirdR^iShyayaH' ityAdi (kamaTha) shrutau j~nAnavaichityasya pramitatvena sarveShAM ekarUpasya bAdhitatayA tenopAsanavaichityasyAnyathopapatteH | kAdAchitkakarShakadR^iShyAntamAtreNa kalpayitumanuchitatvAt.h | nacha sarveShAM muktyabhAvApAtadoShaH | "dR^iShTvaiva hyavatArANAm.h' iti (adhyAtma) smR^ityA taratamabhAvApannaj~nAnenaiva adhikAriNAM mokShAvagamena "bhaktyA' iti smR^iteH sAmAnyataH sarvaviShayakaj~nAnasya muktihetuparatvena vA hiraNyagarbharUpAdhikArivisheShaparatvenavA upapatteriti | phalaM tu yAvadityatroktamokShatAratamyasamarthanam.h || 32 ||

|| OM na sAmAnyAdapyupalabdhermR^ityuvannahi lokApattiH OM || 33 ||

yadbhagavaddarshane vaichityaM taddarshanaM bimbaviShayameva muktiheturiti nirUpaNAtsaN^gatiH | atra prakR^itaM bhagavaddarshanaM kiM yatkiJNchidrUpaviShayaM muktiheturuta bimbarUpaviShayamiti chintA | tadarthaM rUpaviShayakasyaiva muktihetutve na sthAnato.apItyatra nirNItabhagavadrUpANAM sAmyabhaN^gaH prasajyate.atha neti | tathA yatkiMchidrUpadR^iShyeH muktihetutve vaiphalyaM tasyAH prasajyate na veti | pUrvapakShastu | kasyachidrUpasya mokShadAnashaktiranyasya netyaN^gIkAre "na sthAnato.api parasyobhayaliN^gaM sarvatra hi' ityukta (bra.sU.3-2-11) sarvarUpasAmyasya bhaMgApattyA yatkiMchidrUpaj~nAnamapi muktihetureva | kiM cha sAmAnyadR^ishermuktihetutve taddarshanasya vaiphalyaprasaN^gAnna cha tadyuktam.h | ato muktireva tatphalamiti sAmAnyadR^iShyirapi muktihetureva | api cha yadi kiMchidrUpaj~nAnaM muktiheturanyanneti vikalpaH tarhi biMbaj~nAnamapi kiMchinmuktihetuH kiMchinnetyaniyama ityuktabhaN^gaprasaN^ga iti | siddhAntastu | yathA 
mR^itInAM mR^ititvAvisheShe.api mR^itivisheShAnantarameva muktiH evaM bhagavadrUpANAM samatve.api bhagavatsaN^kalpAnusAreNa bimbarUpavisheShaj~nAnameva muktihetuH na yatkiJNchidrUpaj~nAnam.h | samo.api bhagavAn.h svabimbadarshane evainaM mochayatIti shruteH | nachaivaM sAmAnyadR^ishervaiphalyam.h | "sAmAnyadarshanAllokAH' iti (nArAyaNatantra) smR^ityA darshane vikalpavat.h bimbadarshane tadanApatteriti | phalaM tu bimbopAsananaiyatyasamarthanam.h || 33 ||

|| OM pareNa cha shabdasya tAdvidhyaM bhUyastvAttvanubandhaH OM || 34 ||

dR^ishihetutvena prAguktabhakteratra svAtantyanirAsAtsaN^gatiH | prakR^itadarshanaM kiM bhaktisAmarthyena bhavati uta Ishvarashaktyeti chintA | tadarthaM "bhaktirevainaM darshayati' iti (mAThara) shrutiH kiM bhakteH svAtantyaparA atha karturIshvarasya dR^ishidAne karaNatvapareti | tadarthaM bhakteH karaNatvaparatve kalpakaM nAsti bhaktireveti vishiShyoktishcha yuktota viparItamiti | pUrvapakShastu | "bhaktirevainaM darshayati' iti bhakteH kartR^itvashravaNasya karaNatvaparatvakalpane kalpakAbhAvAt.h sAdhanAntareShu satsu vishiShya bhakterevAtrokteH bIjAbhAvenAyuktatvAchcha bhaktireveshvaraprasAdamanapekShya svashaktyaiva bhagavadAparokShyaM dadAtIti | siddhAntastu | bhaktereva dR^ishikartR^itve "etairupAyairyatate yastu vidvAMstasyaiSha AtmA vishate brahmadhAma (atha.6-4) ityathavarNashrutau etaiH pravachanAdyupAyaiH yo darshanArthaM yatate tasyArthe prasannaH paramAtmA brahmadhAma vAyuM vishati tasyAvibharvati iti bhaktyAdyupAyaiH prasanneshvarasyaiva svAparokShadAtR^itvagrahaNena virodhApattyA "bhaktirevainam.h' iti shruteH bhakteH kartR^iparatvAyogena karaNaparatvAt.h sAdhaneShu bhakteH prAdhAnyena bhaktireveti vishiShya bhakteruktyupapatteH | bhaktyAdisarvashabdAnAM prathame.adhyAye bhagavati samanvayasyoktatvena prakR^itinayanyAyena strIliN^gabhaktishabdasyApi viShNau mukhyatayA shruterviShNuparatayopapatteH | "bhaktisthaH paramo viShNuH' ityAdi (mAyAvaibhava) smR^itibalAt.h, anAdibhaktiprasanneshvarasAmathyarena tadaparokShaj~nAnamiti | phalaM tu "tadavyaktamAhahi' ityukta (bra.sU.3-2-23) avyaktatvasamarthanam.h || 34 ||

|| OM eka AtmanaH sharIre bhAvAt.h OM || 35 || 

anAdibhakterdR^iShyikAraNatvoktirayuktA | "sthAnavisheShAt.h' ityatra (bra.sU.3-2-35) bhAShyAdyuktidishA anAdibhaktyAdisampattirUpayogyatAsApekShatvasyaivAyogAditi bhAvena shaN^kanAtsaN^gatiH | atra prakR^itopAsanAdau anAdiyogyatApekShA nAstyutAstIti chintA | tadarthaM yogyatAyAH anAditvaM na sambhavatyuta sambhavatIti | tadarthaM ajurnadyaMshAnAM kiM svarUpeNotpattirastyuta neti | tadarthaM aMshAMshinobhareda utAbheda iti | tadarthamabhedasAdhakaM nAsti bAdhakaM chAsti atha viparItamiti | pUrvapakShastu | aMshAMshinorabhede sAdhakapramANAbhAvAt.h pratyutAMshAMshinoshchaitramaitrayoriva j~nAnasukhaduHkhAdibhedopalambhasya abhAvaprasaN^garUpabAdhakabhAvAchcha bhedAvashyaMbhAvena aMshina indrAderanAditve.api arjunAdyaMshasya svarUpeNotpattisambhavena indrAdyaMshAnAmarjunAdInAM sAditvena taddhamaryogyatayA api tathAtvena yogyAyA anAditvAyogAt.h nA.anAdiyogyatApekShAstyupAsanAdAviti | siddhAntastu | aMshasya svarUpotpattipakShe tachCharIrArjakapUrvatanatadanuShThitakarmAbhAvAt.h mokShAbhAvaprasaN^gena karmanimittasharIrAyogAdananyagatyA "aMnistu pR^ithagjAtA aMshAstasyaiva karmaNA' iti (paramasaMhitA) smR^ityA cha aMshikarmArjitasharIre arjunAdyaMshAnAmavasthAnamityavashyaM vAchyatvAttasya chAMshAMshinorbhede.ayogAt.h tatkamarArjitasharIre.avasthAnAnyathAnupapattirUpeNa aMshigatapradhAnasAdhanopAsanAdiphalasyAMshenAnusandhIyamAnatvena tadanyathAnupapattirUpeNAMshAMshinorabhedasAdhakamAnena alpaj~nAnasukhAdyananusandhAnasya mAnuShasaMparkaprAkR^itAnnabhojanAdinA bhagavadichChayopapattyA cha bAdhakAbhAvena chAMshAMshinorabhedAt.h anAdyabhinnAMshasya svarUpotpattyayogena tasyApyanAditvena taddharmabhUtayogyatAyA apyanAditvasambhavAt.h astyanAdiyogyatApekShopAsanAdau iti | phalaM tu yogyatAhInAnAmapi upAsanaprasaN^genAvyavasthApattyabhAvaH || 35 ||

|| OM aN^gAvabaddhAstu na shAkhAsu hi prativedam.h OM || 36 ||

|| OM mantrAdivadvA.avirodhaH OM || 

pUrvatra prakR^itendrAdidevatAnAM tadyogyatAnusAryupAsanamatrochyata iti saN^gatiH | atra prakR^ita bhagavadupAsanaM kevalaM kAryamuta brahmAMgadevatopAsanayuktamiti chintA | tadarthaM "tamevekaM jAnatha' (muM.2-2-5) "pUjayennAnyadevatA' ityAdau anyopAsti niShedhaH kiM sarvAtmanA uta prAdhAnyenetyatra j~nApakaM nAstyutAstIti | tathAnyadevatopAsano.api kimekatra pratItA guNAH sarveShAM dhyeyAH uta tattadyogyA eveti | pUrvapakShastu | "tamevaikaM jAnathetyAdishrutismR^itiShu anyadevatopAsanapUjAdeH niShiddhatvAtsvAtanteNaiva pUjAderniShedha ityatra j~nApakAbhAvAt.h kevalameva bhagavadupAsanaM kAryam.h | devatopAsteH karaNe.api ekatrapratItaguNayuktatvenaiva sarvadevatopAstiH kAryA | devatvAdeH sarvatropAsyatvadarshanAdbAdhakAbhAvAchcheti | siddhAntastu | devAnAM vedeShu pratipAdanasya "AdhyayanAya prayojanAbhAvAt.h' iti (bra.sU.3-3-15) nyAyenopAsanArthatvena tadupAsanAbhAve vedeShu taduktervaiyarthyena taduktyanyathAnupapattirUpasAdhakasadbhAvAt.h tata eva "tameva' ityAdeH prAdhAnyenopAstiniShedhaparatvAvashyaMbhAvena tadvirodhAbhAvAdanyadevatopAstiyuktatvenaiva bhagavadupAsanaM kAryam.h | anyadevatopAsane.api "samatvAdvottamatvAdvA' itayAdi (brahmatarka) smR^ityA devAnAM nIchochchabhAvApannatayA uttamaguNA nAdhameShu dhyeyAH | kintu tattadyogyA eva | yathA bhagavadvAchakavAkyAnAM na sarveShAM sarvatrAnvayaH kintu yogyAnAmeva tadvat.h adhamaguNAstUttameShu dhyeyAH | yathA.adhamadevatApratipAdakamantrANAmuttamapratipAdakatvena dhyAnaM tadvat.h | tathopAsanamapi phalavisheShArthaM uttamAdhikAribhireva kAryaM na sarvaiH | "upAsanAMgadevAnAm.h' ityAdi (bR^ihattantra) smR^iteriti phalaM tu devatApratipAdakavedabhAgasArthakyasamarthanam.h || 36 ||

|| OM bhU naH kratuvajjyAyastvaM tathA cha darshayati OM || 37 ||

pUrvatra devatopAsane guNopasaMhR^itiphalasya sarvAprApyatvAt.h sA na sarvaiH kAryetyuktau tarhi bhUmaguNopAstirapi na sarvaiH kAryA | niratishayabhUmatvasya kenApyaprApyatvAditi shaN^kodayAtsaN^gatiH | atra "yo vai bhUmA' ityAdau (ChAM.7-23-1) shrutau bhUmaguNaH kiM na sarvopAsyaH atha sarvopAsyaH iti chintA | tadarthaM tadupAsanamanarthakamutArthavaditi | pUrvapakShastu | yathA sambhR^ityAdiguNopAstiphalasya sarvAprApyatvAnna sambhR^ityAdikaM sarvopAsyam.h tathA niratishayapUrNatvarUpabhUmatvaM kasyApyayogyatayA prAptumiShyaM neti vyarthatvAdbhUmatvaM na sarvopAsyam.h | tasya sarvopAsyaj~nAnAnandAdivisheShaNatve.api priyashirastvAdikamiva phalAnupayogenAnarthatvAnna sarvopAsyaM bhUmatvamiti | siddhAntastu | "bhUmaiva devaH paramo hyupAsyaH' iti (gaupavana) shrutyA j~nAnAnandAdiguNeShu sarvatra bhUmatvasya sahabhAvenopAsane satyeva iShyaphalasiddhiH anyathA tu netyavagamena j~nAnaM bhUmaM Anandashcha bhUmetyevaMrUpeNa bhUmaguNopAsterabhimataphalaprAptihetutvenArthavattvAtsarvairupAsyaM bhUmatvaM yathA dIkShAprAyaNIyodayanIyasavanatrayAvabhR^itAtmakaH kratuH sarvayAgeShvanuvartana eva sAphalyAt.h anyathA vaiphalyAjjyAyastvena sarvaiH kartavyastadvaditi | phalaM tu kAryAkhyAnAdityatrAlaukikaguNopAsanasamarthanam.h || 37 ||

|| OM nAnA shabdAdibhedAt.h OM || 38 ||

pUrvaM sAmAnyenoktasyAtra visheShachintanAdvA bhUmatvasya sarvopAsyatve "yAvat.h' ityatrokta (bra.sU.3-3-33) tAratamyabhaMgApattiriti shaMkanAdvA saMgatiH | atra prakR^itaM bhUmatvaM adhikAriNAmekarUpeNa pratIyate.atha nAnArUpeNeti chintA | tadarthaM nAnArUpeNa pratItau tasyAH pratIteH bhrAntitvamApadyate uta neti | tadarthaM bhUmatvamekarUpameva na nAnArUpamapi sambhavatIti | pUrvapakShastu | niratishayitapUrNatvarUpabhUmatve tAratamyasyAsambhAvitatayAnupapannatvena ekarUpatvAt.h | ekarUpasyApi shravaNamananAparokShaj~nAneShu tAratamyena bhAne shravaNAdermithyAj~nAnatvaprasaMgAdekarUpeNa pratIyate ityeva yuktamiti | siddhAntastu | atItavatsaramAsapakShadinaghaTikAdyAnantye tAratamyavadihApi bhUmatve tAratamyasambhavena bhagavadguNeShu bhagavati cha tAvadAnantyAnAM sattvena tattadadhikAyarnusAreNa tAvattAvadbhUmatvasya shravaNamananAparokShaj~nAneShu pratItau tAvanmAtramevetyapratItyA bhrAntitvAnApatteH nAnArUpameva pratIyate iti nAnArUpamevAdhikAribhiH svasvaprApyaphalAnurodhenopAsyamiti | phalaM tu prAguktatAratamyasamatharnam.h || 38 ||

|| OM vikalpo vishiShyaphalatvAt.h OM || 39 ||

pUrvatra guNopAstau visheShaH ukto.atra tu rUpopAstau sa uchyate iti saMgatiH | atra bhagavadupAsanaM kiM biMbAtiriktarUpaviShayaM na kAryameveti niyama uta kAryaM na veti vikalpa iti chintA | tadarthaM tadupAsanasya phalaM nAstyutAstIti | tadarthaM tadupAsanasya mokShaH phalamanyadapIti | pUrvapakShastu | mumukShubhiH kriyamANopAsanasya anyaphalakatvAyogena mokShaphalasya "na sAmAnyAdapyupalabdheH' (bra.sU.3-3-53) ityatroktadishA biMbopAstisAdhyatve mokShaphalakatvasyApyayogena cha niShphalatvAt.h pratyuta mokShopayogibiMbopAstivi nakaratvAchcha biMbAtiriktanR^isiMhAdyupAsanaM na kAryameveti | siddhAntastu | upAsakAnAM mokShakAmitve.api mokShahetubimbopAsanopayogitayA apekShitaduritanivR^ittiphalakatvena saphalatvAttAdR^ishaphalakAminA kAryaM nR^isiMhAdyupAsanam.h | tIvrayA svabiMbopAsanayaiva duritaM kShapayituM samarthena tu na kAryamiti ShoDashigrahaNavat.h vyavasthitavikalpaH | "muktyarthaM AtmayogyaM hi' ityAdeH (brahmatarka) smR^iteriti | phalaM tu nR^isiMhAdipratipAdakagranthasAphalyasamarthanam.h || 39 ||

|| OM kAmyAstu yathAkAmaM samuchchIyeranna vA pUrvahetvabhAvAt.h OM || 40 ||

mokShopayogiphalatvena nR^isiMhAdyupAsanasya kAryatve tadupayogitvAt.h kAmyarUpAdyupAsanamapi kAryaM syAditi shaMkanAdvA nR^isiMhAdyupAsteriva kAmyarUpAdyupAsterapi vaikalpikatvasAdhanAdvA saMgatiH | atra kAmasAdhanabhagavadrUpaguNaviShayakamapyupAsanamAvashyakamuta vikalpa iti chintA | tadarthaM tadAvashyakatve mokShopayogAdiheturastyuta neti | pUrvapakShastu | arthAdinA vinA j~nAnAdisiddhayA arthAdyArjakaM yadbhagavadrUpaM tadguNAdikaM tadupAsanasya jIvanAdidvArA j~nAnopayogitvAt.h arthakAmanAvashyaMbhAvAt.h Avashyakameva kAmyabhagavadrUpAdyupAsanamiti | siddhAntastu | arthagR^ihArAmakShetravidhurANAmapi j~nAnasaMpAdanadarshanenAvashyaM arthAdinaiva j~nAnamiti niyamAbhAvena tasya mokShahetUpAsanAnupayogAt.h adhikAriNAM mumukShutvenArthAdikAmanAbhAvAchcha kAmyopAsanaM mumukShubhirna kAryaM anyaiH kAryamityadhikAribhedena vA mumukShurapyarthAdyarthaM na kAryaM bhagavatprItyarthaM kAryamiti phalabhedena vA vyavasthitavikalpa eva natvAvashyakamiti niyamaH "yasya yasya hi' iti (bR^ihattantra) smR^iteriti | phalaM tu vairAgyapAdoktavairAgyaphalakagarbhayAtanAdinirUpaNasamarthanam.h || 40 ||

|| OM aMgeShu yathAshrayabhAvaH OM || 41 ||

|| OM shiShyeshcha OM || OM samAhArAt.h OM || OM guNasAdhAraNyashruteshcha OM || 

pUrvatra kAmyopAsteradhikArisaMbhavena kAryatve.apIhAMgadevatopAstestadabhAvenAkAryatvamiti shaMkanAtsaMgatiH | atra bhagavadaMgAshritatvena brahmAdidevatAviShayakamupAsanaM na kAyarmuta kAryamiti chintA | tadarthaM shrutau devatAnAmaMgAshritatvakathanaM tathopasanavidhAnaM guNasAdhAraNashravaNaM cha tathopAsanakAryatvApAdanakShamaM na bhavatyuta bhavatIti | tadarthaM tatkimupAsanaM niradhikArikamuta sAdhikArikamiti | tadarthamadhikArikalpakaM nAstyutAstIti | pUrvapakShastu | tathopAsanaM na kAyarM hetvabhAvAt.h | nacha "brahmA shirasi lalATe rudraH' ityAdi shrutau devAnAmaMgAshritatvenokteH "AdhyAyanAya prayojanAbhAvAt.h' iti (bra.sU.3-3-15) nyAyenopAsanArthatvAttaduktyanyathAnupapattiH | "yasminyasminyo hi chAMge niviShyaH parasya chintyaH sa tathA tathaiva' iti (pautrAyaNa) shrutau vidhAnaM "sAdhAraNyAtsarvaguNaH parasya samAhAryAstattvadR^i mumukShoH' iti (mANDavyashrutiH) j~nAnAnandAdiguNataulyena sUryAdyAshraya chakShustvAdIshaguNAnAmupAsyatvashravaNaM cha tathopAsanAkAryatve heturiti vAchyam.h | tathopAsanasya sarvAdhikArikatve AnandAdaya ityuktachaturguNopAstiniyamabhaMgAt.h nahi brahmAshritashiraskatvAdikaM bhUmatvamivAnandAdivisheShaNaM yena prAguktaniyativyAghAtakaM syAt.h | nacha devAdhikArikaM tadupAsanaM kalpakAbhAvAt.h | nahi rAjA rAjasUryena yajetetyAdau rAjAdipadamiva brahmA shirasItyAdau devA ete upAsIranniti vAkyamasti | tAdR^ishavisheShavidhyabhAve.api adhikArivisheShakalpane "chodanAdyavisheShAt.h' (bra.sU.3-3-1) iti sarvavedAntanayoktanyAyavirodhaH | ataH tathopAsanasya 
niradhikArikatvAt.h shrutau taduktyAdikaM svayaM vyarthaM sat.h na tathopAsanakAryatApAdanakShamamiti | siddhAntasta | kAryameva tathopAsanam.h | nacha hetvabhAvaH shrutau taduktyanyathAnupapattyAderanuShThApakatvAt.h | nacha niradhikArikatvadoShaH | aMgaiH parAdye hi devA visR^iShyAH' (kAShAyaNa) iti shrutau brahmAshritashiraskatvarudrAshritalalATatvasUryAshritachakShuShTvAdiguNopAsanasya paramasthAnaprAptirUpaphalashravaNAt.h | tasya cha devaprApyatvena phalaparyAlochanayA madhuvidyAyAmiva devAnAmevAdhikAritvakalpanopapatteriti | phalaM tu tadvidyAsArthakyasamarthanam.h || 41 ||

|| OM na vA tattsahabhAvashruteH OM || 42 ||

|| OM darshanAchcha OM || 

atra prAguktameva visheShahetunAkShipya samarthyata iti saMgatiH | atra brahmAshritariskatajavAdibhagavadguNopAsanaM na kAryamuta kAryamiti chintA | tadarthaM tadupAsanasya sarvashAkhAsvanuktirakAryatvena vinAnupapannotAnyathopapanneti | tadarthamanyathopapattiphakalpakaM nAstyutAstIti | pUrvapakShastu | na kAryameva tathopAsanaM sarvashAkhAsvanuktatvAt.h | avashyakAryatve sarvashAkhAgatopAsanena sahabhAvaprasaMgAt.h | atra sarvatrAnuktiH akAryatvena vinAnupapannA tadeva gamayatIti | siddhAntastu | sarvathA kAryatvAbhAve kvachittaduktervaiyarthyaprasaMgAt.h "satyo j~nAnaH paramAnandarUpaH' ityAdi (kamaTha) shrutyA j~nAnAdiguNachatuShyayA adhikaguNAnAM devopAsyatvakathanena tathopAsanasya devamAtrAdhikArikatvena sarvatrAnukteH | sarvairakAryatvenAnyathopapatteH kAryameva tathopAsanamiti | phalaM tu prAguktaprameyasamarthanam.h || 42 || 

|| iti shrImadrAghavendrayatikR^itAyAM nyAyamuktAvalyAM tR^itIyAdhyAyasya tR^itIyaH pAdaH samAptaH ||

|| atha chaturthaH pAdaH | 

|| OM puruShArtho.ataHshabdAditi bAdarAyaNaH OM || 1 ||

|| OM sheShatvAtpuruShArthavAdo yathA.anyeShviti jaiminiH OM || OM AchAradasharnAt.h OM || OM tachChateH OM || OM samanvArambhaNAt.h OM || OM tadvato vidhAnAt.h OM || OM niyamAchcha OM || OM adhikopadeshAttu bAdarAyaNasyaivaM taddarshanAt.h OM || OM tulyaM tu darshanam.h OM || 

pUrvapAdoktopAsanAsAdhyaj~nAnamAhAtmyamatrochyate iti pUrvapAdenAsya saMgatiH | atra j~nAnaM kiM mokShamAtre heturuta mokShetarasya svargAdipuruShArthaheturapIti chintA | tadarthaM tatra mAnaM nAstyutAstIti | pUrvapakShastu | na j~nAnaM mokShetarapuruShArthasyApi hetuH | mumukShostratrechChAbhAvAt.h | saubharyAderivechChAyAH bhAve.api taddhetutve mAnAbhAvAt.h | taddhetutvaparashrutyAdeH kamarNaH tathAtvapratipAdakashrutyAdivirodhAt.h | "karmaiva dehaM daivikaM mAnuShaM vApyanvArabhenna parastatra hetuH' ityAdi (mAThara)shrutau karmaNa eva mokShetaraphalahetutvasya "yadeva vidyayA' iti shrutau j~nAnyanuShThite karmajanyaphale.atishayAdhAyakatvena j~nAne kamarsheShatvasya cha shravaNAt.h | ata eva j~nAnakarmaNoH svargAdau tulyakakShatayA hetutvashaMkAnavakAshaH | tathA "naiva daipadam.h' iti smR^ityA j~nAninAmapi devAnAM "yaj~nena yaj~namayajanta devAH' iti karmAnuShThAnadarshanena j~nAnasyaiva sarvamumarthahetutve tadanupapattyA cha karmaNa eva hetutvAnumAnAchcha | evameva jaiminirAchAryeraMgIkArAchcha | nacha j~nAninAmAchAro muktavallIlayAnyathopapanna iti shaMkyaM "j~nAnI cha karmANi sadoditAni kuryAt.h' iti (kamaTha) shrutau j~nAnino.api karmavidhAnAt.h | vihitatvasya cha lIlAtvAyogAt.h | "kurvanneveha karmANi' iti (I.2) uttarArdhe evaM karmakaraNe tvayi pApaM karma na lipyate iti nAstIti j~nAnino.api karmAkaraNe pratyavAyashravaNAchcha | j~nAnyAchArasya lIlAtvAyogAdataH shrutyAchAraviruddhatvAt.h jaiminimatavirodhAchcha "yaM yaM lokaM manasA' ityAdikaM (muM.3-1-10) j~nAnasya sarvapumarthahetutvaparaM vAkyaM svargahetukarmasheShe.api dhanAdau "svargaM dhanAddehato vai gR^ihAchcha prApsyaMti' ityAdau prAdhAnyoktivat.h 
karmasheShabhUtaj~nAnaprAdhAnyoktiparaM neyam.h | natu sAkShAd.hj~nAnasya sarvapumarthahetuj~nAnasheShatvaparam.h | niravakAshakalpakAbhAvAtkarmaNaH kR^itAvakR^itau cha j~nAnaM mokShArjanakShamameveti stutinaye vakShyamANatvena j~nAne.atishayakaratvayogena tachCheShatvAyogAchcheti | siddhAntastu | kamarNo j~nAne.atishayAdhAyakatvena tachCheShatvAyoge.api "j~nAnAdeva svargo j~nAnAdevApavargaH' iti (kauNThavavya) shrutau j~nAnAdeva svargAdiphalaprApteH karmaNo j~nAnajanyaphale.atishayAdhAyakatvena j~nAnasheShatvasya cha shravaNAt.h "rAjasUyajitAn.h lokAnashvamedhAbhivardhitAn.h | prA nuhi tvaM mahAbhAga' iti bhAratavAkyena yudhiShThirAdInAM rAjasUyayAgAdinA phalAdhikyadarshanarUpaliMgAchcha j~nAnasyaiva sarvamuparthahetutvasya karmaNaH j~nAnajanyaphale.atishayAdhAyakatvena j~nAnasheShatvasyAvagamena asya bAdarAyaNamatatvena cha karmaNaH taddhetutvaparavAkyAdInAM taddhetuj~nAnasheShaparatvena neyatayA tadvirodhAbhAvAt.h "yaM yaM lokam.h' ityAdi vAkyabalAt.h bAdarAyaNasaMmatatvAchcha j~nAnaM mokShetarasarvapumarthaheturbhavatyeveti | nachaivaM jaimini bAdarAyaNamatayovirrodhaH devamAnuSharUpAdhikAribhedenAvirodhAditi | phalaM tu j~nAnAdAvatishayena pravR^ittiriti || 1 ||

|| OM asArvatrikI OM || 2 || 

|| OM vibhAgaH shatavat.h OM || OM adhyayanamAtravataH OM || 

pUrvatra j~nAnAtsarvapumarthAptau na j~nAninAM sarveShAM adhikAraH kiMtu uttamAnAM tatrApi apratibaddhAnAmityuktam.h | iha j~nAne sarveShAmadhikAro netyuchyate iti saMgatiH | sarvapumatharhetutvena pUrvatra prakR^ite j~nAne sarveShAmadhikAro.astyuta neti chintA | tadarthaM puruShavibhAgo nAMgIkAryo.athAMgIkArArha iti | tadarthamarthitvAdikamevAdhikAre tantramutAnyadapIti | tadarthamarthitvAdyadhikAraprayojakaM nAstyutAstIti | pUrvapakShastu | "arthI samartho vidvAnadhikriyate' iti nyAyasiddhaphalApekShitvAdyanyasya adhikAraprayojakasyAbhAvAt.h tasya cha nirduHkhasukharUpamokShe.arthitvasya shravaNAdisAmarthyasya tadupayuktavaiduShyasya cha saMbhavena sarveShu bhAvAt.h sarveShAmarthitvarUpaprayojakasAmye.api keShAMchidevAdhikAro nAnyeShAmiti puruShavibhAgAMgIkArasya nirbIjatayA anuchitatayA keShAMchidabhAve.anyeShAmapyabhAvApAtena j~nAnasya niradhikArikatvaprasaMgAt.h asti j~nAne sarveShAmadhikAra iti | siddhAntastu | "paThedvedAnathArthAnadhIyItAtha vichArya brahma vindet.h (kauSharava shrutiH) "avaiShNavasya vede.api hyadhikAro na vidyate' (brahmatarka) ityAdishrutismR^itisiddhasya sAMgasaphalayathAshaktikR^itsnAdhyayanavattvarUpaprayojakAntarasyApi sattvena arthitvAdimAtrasyAtantratA | "na cha mokSho hi devAnAm.h' iti smR^ityuktadishA sarveShAM devatvasAmye.api parAparabrahmadvayAdhikashatasyaiva somAdhikAro nAnyeShAmiti puruShavibhAgasya yuktatvAt.h na sarveShAM j~nAnAdhikAra iti | phalaM tu karmApekShayA j~nAne.atishayasamarthanam.h || 2 || N.M-12




|| OM nAvisheShAt.h OM || 3 || 

pUrvaM keShAMchideva j~nAnAdhikAra ityuktamatra tu keShAMchitsAdhye.api saMpUrNAdhikAro na sarveShAmapi samarthanAtsaMgatiH | prakR^ito j~nAnAdhikAraH kiM sarveShAM devAdInAmekaprakAro.atha nAnAprakAra iti chintA | tadarthaM "praj~nAntarapR^ithaktvadR^iShyishcha' ityatrokta (bra.sU.3-3-52) dR^iShyitAratamyamadhikAranAnAtvena vinA adhikArishaktinAnAtvenApyupapadyate.atha neti | pUrvapakShastu | adhikAriNAmuchchAvachashaktyaiva prAguktaj~nAnatAratamyopapatteH kalpakAbhAvAnna nAnArUpe.adhikAra iti | siddhAntastu | adhikAriNAM shakteruchchAvachatvasya adhikArochchAvachatvanimittatvena tadabhAvena shaktitAratamyasyApyabhAvAt.h | upajIvyatvAdadhikAratAratamyenaiva prAguktaj~nAnatAratamyasya nirvAhyatvena tadanyathAnupapattyA "atha pumarthasAdhanAni' iti bhAShyokta(kauNDiNya) shrutyA chAdhikAro nAnAprakAra iti devottamAnAmeva saMpUrNAdhikAro nAnyeShAmiti | phalaM tu j~nAnAtishayasamarthanam.h || 3 ||

|| OM stutaye.anumitirvA OM || 4 ||

|| OM kAmakAreNa chaike OM || OM upamardaM cha OM || OM Urdhvaretastu cha shabde hi OM || OM parAmarshaM jaiminirachodanA chApavadati hi OM || OM anuShTheyaM bAdarAyaNaH sAmyashruteH OM || OM vidhirvA dhAraNavat.h OM || OM stutimAtramupAdanAditi chennApUrvatvAt.h OM || OM bhAvashabdAchcha OM || OM pAriplavArthA iti chenna visheShitatvAt.h OM || OM tathA chaikavAkyopabandhAt.h OM || OM ata evA chAgnIndhanAdyanapekShA OM || OM sarvApekShA cha yaj~nAdishruterashvavat.h OM || OM shamadamAdyupetaH syAttathA.api tu tadvidhestadaMgatayA teShAmavashyAnuShTheyatvAt.h OM || OM sarvAnnAnumatishcha prANAtyaye taddarshanAt.h OM || OM abAdhAchcha OM || OM api smaryate OM || OM shabdashchAto.akAmachAre OM || OM vihitatvAchchAshramakarmApi OM || OM sahakAritvena cha OM || 

evaM pUrvatrAdhikAribhede siddhe atra trividhAdhikAribhedena viruddhArthakatrividhavAkyAnAmavirodho varNyata iti saMgatiH | atra prakR^itaj~nAnavataH kiM sadAchAradurAchArAbhyAM visheSho nAstyutAstIti chintA | tadarthaM "sa brAhmaNaH kena syAdyena syAttenedR^isha eva' iti (bR^i.5-5-1) vAkyaM kiM j~nAnimAtrasya yatheShyAcharavidhiparamuta niyamena sarvasadAchArAnuShThAnAdiparamiti | tatra j~nAninaH satpravR^ittyAdinA visheShasattve j~nAnasya muktihetutvaniyamabhaMgAdirUpaM j~nAnakarmasamuchchayavAdarUpaM cha bAdhakamastyuta neti chintA | tadarthaM j~nAnino.asatpravR^ittiH mokShasvarUpapratibandhotpattau hetuH uta mokShagatasukhAdhikyapratibandhotpattau heturiti | tadarthaM asatpravR^ittyAdinA sukhAdhikyapratibandhAdirUpavisheShasattve "yadi ha vA apyevaMvinnikhilaM bhakShayItaivameva sa bhavati' iti shrutau j~nAninaH sarvAnnabhakShaNe.api avisheShoktirayuktota yukteti | pUvarpakShastu | sadasatpravR^ittibhyAM nAsti j~nAnino visheShaH "sa brAhmaNaH' iti shrutau j~nAnimAtraM prati yatheShyAchArasya vidhiliMN^aMtasyAchChabdena vidhAnAt.h sadasatpravR^ittibhyAM j~nAnino visheShavidherapyabhAve sarvavidhyatidUratvarUpeshalakShaNasyApi j~nAnini prasaN^gAt.h | na chedaM vAkyaM j~nAnimAtrasya na yatheShyAchAravidhiparaM kiMtu j~nAnivisheShasyeti yuktam.h | sAmAnyavAkyasya visheShaparatvakalpakAbhAvAt.h | evaM cha na kevalaM yatheShyAchAre vidhyanyathAnupapattyA.avisheSho j~nAniH kalpyate kiMtu "tenedR^isha eva' iti svechChAcharaNAvisheShashravaNAchcha | nanu na j~nAnimAtrasya svechChAchAravidhiparatvamasya vAkyasyopapadyate | "prAtarutthAyAtha sandhyAmupAsIta' ityAdi shrutyanurodhena niShiddhaM kAryamiti vidhyabhAvarUpayA "brAhmaNo na hantavyaH' ityAdiniShedharUpayA yaktyA cha vidhyAdividhibandhavarjitatayA niyamena sarvasadAchArAnuShThAnaparatvamasya vAkyasya paramAptajaiminyAchAryairyadvarNitaM tathA "yastvAtmaratireva syAdAtmatR^iptashcha mAnavaH | Atmanyeva cha santuShyastasya kAryaM na vidyate ||' (bha.gI.3017) iti smR^ityA AtmaratiH paramAtmadarshananimittasukhamAptaH Atmanyeva cha santuShyaH paramAtmanimittasantoShavattvAdevahetoH AtmatR^iptaH paramAtmaprasAdena viShayeShvalaMbuddhimAptaH yaH tasya kAryaM nAstItyuktyanurodhena anAcharaNaprayuktAsAmyaniShedhakedR^isha eveti vAkyasheShabalena shrutyAdyuktyA AchAramadhye keShAMchichcharaNaM keShAMchidacharaNamityevaMrUpakAmAchAraparatvasya yadbAdarAyaNAchAryairvarNitaM tadubhayArthaparatve cha sati kathaM vidhirUpaikArthatvaparatvamupetya j~nAnino yatheShyAchArepyavisheSha uchyate iti chenmaivam.h | tathAtve vAkyasya pAriplavArthatvApattyA prAmANyAbhAvaprasaN^gAt.h | kiMcha mAstu sAdhakAbhAvAt.h j~nAnino visheShAbhAvaH visheShe sAdhakabhAvAdbhaviShyati | tathAhi | yadi j~nAninaH sadasatpravR^ittibhyAM visheShaH syAttarhi asatpravR^ittyA kuNThitashaktikasya j~nAnasya mokShahetutvabhaMgaprasaMgena "aniyamassarveShAm.h' ityuktamokShaniyamabhaMgaH syAt.h | satpravR^ittisamuchchitasya j~nAnasya muktihetutApattyA "vidyaiva tu nirdhAraNAt.h' (bra.sU.3-3-48) ityuktivirodhassyAt.h | j~nAnino.asatpravR^ittyA mokShApratibandhe jij~nAsorapi tathA j~nAnApratibandhApAtena vairAgyapAdAnarthakyaprasaMgAt.h | nacha satpravR^ittyAdeH na muktisvarUpe vyApAraH api tu muktAvAnandAtishayAbhivyaktitatpratibandhayoH vyApAra iti yuktam.h | tathAtve j~nAninaH sarvAnnabhakSharAnumatishrutivyAkopaH tatra sarvAnnabhakShaNe.api avisheShasyaivokteH | nacha tasya viShayAntaraparatve kalpakamastIti | siddhAntastu | astyeva j~nAninaH sadasatpravR^ittibhyAM visheShaH kena syAditi vAkyasya j~nAnimAtraparatayA pratItasyApi j~nAnistutimAtraparatve sarvavidhyatidUratvarUpeshalakShaNasya anIshe.atiptyAdhyApattirUpabAdhakena vidhiparatve.api jaiminibAdarayANAbhyAmuktarItyA sarvasadAchArAnuShThAnavidhiparatvam.h | sarvamadhye keShAMchiddharmANAmananuShThanAmityevaparatvaM taduktarItyA svechChAchAravidhiparatvamityarthatrayaparatvasyApi "vidhiniyatA manuShyAH, aniyatA hi devAH, brahmaiva svechChAniyataH' iti gaupavanashrutau "svechChayaiva pravR^ittistu brahmaNo vidhichoditaH' ityAdi (brAhma) smR^itau cha mAnuShadevAviriMcharUpAdhikAribhedena vyavasthoktyA virodhAbhAvena j~nAnimAtrasya svechChAchArasya vAkyasya prAmANyAbhAvAt.h | j~nAnino.asatpravR^ittyA mokShApratibandhasya 
"kAmachArAH kAmabhakShAH' iti (sAmashAkhA) shrutyA j~nAnino nivartyatayA prAptasyArabdhakarmaNo.api kiMchidupabhuktasya j~nAnenopamardasya "AtmAnamabhipashyopamR^idya puNyaM cha pApaM cha' iti (tura) shrutisiddhatayA kaimutyanyAyena cha siddhatvena aniyama ityuktaniyamabhaMgarUpasya "ya imaM paramaM guhyamUrdhvaretassu bhAShayet.h' iti (mATharashrutau) UrdhvaretastvAdiguNayukteShvevopadeshavidhAnena j~nAne.asatpravR^ittyA pratibandhasya pramitatvena atiprasaMgarUpasya kevalasya j~nAnasyaiva mokShasvarUpaniShpAdakatve.api "pashyannapImamAtmAnaM kuryAtkarmAvichArayan.h | yadAtmanassuniyatamAnandotkarShamA nuyAt.h' ityAdi (kauShAravashrutiH) vAkyabalena mokShe sukhAtishayArthe sahakAritvena satpravR^ittyasatpravR^ittivarjanayoH apekShAyAmapi j~nAnakarmasamuchchayavAdApattirUpasya cha bAdhakasyAbhAvAt.h sarvAnnAnumatishruteshcha bhAShyAdyuktaliMgena prANatyAgaviShayatvena sAvakAshatvAt.h | kiM cha j~nAnino niShiddhasyAkaraNe bAdhakAbhAvAt.h svechChAchAra uchyate, karaNaSha pramANAbhAvAdvA, niShedhakapramANAbhAvAdvA, karaNe bAdhakAbhAvAdvA | nAdyadvitIyau | asiddheH | na tR^itIyaH | "evaM pashyanna kAmacharitaM charet.h' iti (kauNDiNyashrutiH) "atItAnAgataj~nAnI trailokyoddharaNakShamaH | etAdR^isho.api nAchAraM shrautaM smArtaM parityajet.h' iti cha niShedhakashrutismR^itibhAvAt.h | na chaturthaH | "Anando hrasate.akAryAt.h' iti smR^ityA AnandahrAsarUpabAdhakasya bhAvAt.h | tasmAdastyeva j~nAninaH sadasatpravR^ittibhyAM maktivAnandahrAsarUpo visheSha iti | phalaM tu asadAchAre.api muktisaMpAdanarUpaj~nAnamahimasamarthanam.h || 4 ||

|| OM sarvathA.api tu ta evobhayaliMgAt.h OM || 5 || 

|| OM anabhibhavaM cha dasharyati OM || OM antarA chApi tu taddR^iShyeH OM || OM api smaryate OM || OM visheShAnugrahaM cha OM || OM atastvitarajjyAyo liMgAchcha OM || OM tadbhUtasya tu tadbhAvo jaiminerapi niyamAtadrUpAbhAvebhyaH OM || 

pUrvatra visheShitatvAdityatra (bra.sU.3-4-23) prakR^itaiH mandamadhyottamarUpAdhikAribhireva j~nAnaM prApya nAnyairityatrochyata iti saMgatiH | atra j~nAnaM kimayogyairapyApyaM uta prakR^itayogyaireveti chintA | tadarthaM yogyairevApyamityatra kalpakaM nAstyutAstIti | tathA yogyaprApyatvapakShe.api kimayogyatAyAH mahAprayatnenAbhibhavena teShAmapi yogyatotpattirastyuta neti | tadarthamayogyatA kiM teShAmasvabhAvaH uta svabhAva iti | tadarthaM tasyAH svabhAvatvena anabhibhave j~nApakaM nAstyutAstIti | pUrvapakShastu | yogyAnAmevetyatra pramANAbhAvAt.h vedAyogyasya prayatnena vedaprAptidarshanenAyogyAnAmapi yatnena j~nAnaprAptirastyeva | j~nAnasya yogyamAtraprApyatvapakShe.api ayogyAnAmayogyatAbhibhavena vipratvadarshanAt.h | na kShatriyatvamasvAbhAvikaM ayogyatvaM svAbhAvikaM na prayatnenApyanivartyamiti shaMkyam.h | svAbhAvikatve mAnAbhAvAt.h | svAbhAvikatve yavakalamabIjAderiva svabhAvAnusAriphalatvaprasaMgAchcheti | siddhAntastu | deshakAlagurUpasattyAdimahotsAhe.api ayogyAnAM na j~nAnaprAptiH | kiM tu yogyAnAmeva | indravirochanayoshchaturmukhopadeshe samAne.api na samyak.h j~nAnaprAptiH pratyuta viparItaj~nAnaprAptirityasya ChAnyogye.aShyame spaShyatvenendrAderj~nAprAptyAdiliN^gena tathAj~nAnahetuprasAdasya muktiyogyeShveva "R^iNve vIra ugram.h' ityAdi (R^i.6-47-16) siddhatvena tadanyathAnupapattyA cha tathAvagamAt.h | na chAyogyAnAmapi mahAprayatnenAyogyatAbhibhavena yogyatotpattirastviti yuktam.h | ayogyatAyAH svabhAvatvAt.h | nacha j~nApakAbhAvaH | "daivImeva sampattiM devAH' iti shrutau "asurA AsureNaiva svabhAvena' iti (skAnda) smR^itau cha anabhibhavasya svabhAvatvasya cha spaShyaM shravaNAt.h | tathA "nAsurA daivIM na devA AsurIm.h' ityAdi niyamashrutyA "nAsurANAM daivaM rUpam.h' ityatadrUpavattvashrutyA "taM bhUtiriti devA upAsAMchakrire' iti (ai.2-1-8) devAsurayoranyonyaviparItopAsanena samyak.hphalaviparItaphalashrutyA cha devAsuramAnuShANAM devatvAdisvabhAvatvapratipAdakajaiminyAchAryamatena cha "kanIyasA eva devAH jyAyasA asurAH' iti (bR^i.3-3-1) shrutyA "na jAnAmi' iti (brAhme) janasamUhapraveshaniShedhAnyathAnupapattirUpaliMgena chAyogyatAdeH svabhAvatvAnabhibhavayoH tattatsvabhAvAnusAriphalasattvAvagamAditi | phalaM tu mokShasya yogyatAmAtraprApyatvasamarthanam.h || 5 ||

|| OM na chAdhikArikamapi patanAnumAnAttadayogAt.h OM || 6 || 

|| OM upapUrvamapItyeke bhAvashamanavattaduktam.h OM || OM bahistUbhayathApi smR^iterAchArAchcha OM || 

pUrvaM j~nAnasyAyogyaprApyatvamuktamatra tu yogyeShvapi devAdipadAkAMkShAshUnyaireva prApyate na sarvairityuchyate iti vA prAguktadevatvAdeH svAbhAvikatvamayuktam.h | prayatnasAdhyatAshravaNena devatvasyAsvAbhAvikatvAditi shaMkanAdvAnaMtarasaMgatiH | pUrvatra devAnAM prakR^itatvAt.h saMgataM devapadaM devetaraiH prAptuM yogyamuta devaireveti chintA | tadarthaM tatpadaprAptyarthaM ichChAprayatnakR^itau bAdhakaM nAstyutAstIti | pUrvapakShastu | "svadharmaniShThaH shatajanmabhiH pumAn.h viriMchatAmeti' (bhA.4-24-25) "vayA viShNoreShasya prabhR^ithe havirbhiH videhi rudro rudriyaM mahitvam.h' ityAdi vAkyabalena viriMchatvAdeH yatnasAdhyatAvagamena chetanatvAdivat.h devatvAdeH svAbhAvikatvAbhAvena yatnaiH sarvaiH prAptuM shakyatvAchchetanatvasya svAbhAvikatvasya sarvasaMmatatvAt.h devatvAdiprAptau ichChAprayatnakR^itau bAdhakAbhAvAt.h | anyathA j~nAnabhaktyAdIchChaprayatnAvapi na syAtAmiti | devAdanyairdevAdipadaM prApyameva kiM bahunA bhagavadaishvaryamapi yatnena prApyamiti | siddhAntastu | devatApadaM bhagavadaishvaryaM vA na prApyaM tadichChAprayatnayorevAyogAt.h | brahmAdipadechChAvAn.h devAdibhiH pAtyate ashakyatatpadechChutvAt.h rAjapadechChuvat.h | devAdipadaprayatnavAn.h patati ayogyArohaprayatnavatvAt.h ayogyavR^ikShArohaprayatnayuktavadityanumAnena anarthAvagamAt.h | nacha chetanatvavaddehatvAdikaM na svAbhAvikaM iti ayogyatvAdivisheShaNamasiddham.h | "devAsuranaratvAdyA jIvAnAM tu nisargataH' iti vachanena svabhAvatvAvagamAt.h "anyatra shubhamAkAMkShannapatedavirodhataH' iti vachanena j~nAnAdyAkAMkShAyAmanarthAbhAvasyaivAvagame.atiprasaMgAbhAvAditi | phalaM tu devatApadavat.h j~nAnamapi yogyaprApyameveti prAguktasamarthanam.h || 6 ||

|| OM svAminaH phalashruterityAtreyaH OM || 7 ||

|| OM ArtvijyamityauDulomistasmai hi parikriyate OM || OM sahakAryantaravidhiH pakSheNa tR^itIyaM tadvato vidhyAdivat.h OM || 

pUrvatra j~nAnasyetthambhAva uktaH atra tu phalaniShpAdanaprakAraH uchyate iti saMgatiH | prakR^itaM j~nAnaM tattvAbhimAnidevAnAmeva phalaniShpAdakamuta prajAnAmapIti chintA | tadarthaM kriyAjanyaphalatve prayojakakartR^itvameva prayojakamuta kartR^itvamAtramapIti | kartR^itvamapItyatra heturnAsti bAdhakaM chAsti uta viparItamiti | tadarthaM kartR^itvamapi prayojakamiti pakShe.api kiM prayojakakatarR^isamAnaphalatvamAvashyakamuta neti | pUrvapakShastu | kartR^itvasyApi prayojakatve saMkochakamAnAbhAvena svAmiphalasamaphalamevAvashyaM vAchyam.h | tachcha "svAmI hi phalamashnute nAsvAmI kamar kurvANaH' iti (mAdhyandinAyana) shrutyA AtreyAchAryamatena cha viruddham.h | loke takShAdeH prayojakAdhInakarturapi kriyAjanyaphalAdR^iShyeshcha shrutyAdivirodharUpabAdhakAbhAvAt.h sAdhakAbhAvAchcha na kartR^itvamapi prayojakam.h | kiMtu prayojakakartR^itvarUpasvAmitvamapi | sarvendriyAdiprerakANAM devAnAmeva prajAkR^itashravaNAdijanyaj~nAnaphalaM na prajAnAmiti | siddhAntastu | tattvAbhimAnidevAnAM prajAkR^itashravaNAdau prayojakakartR^itvena tatphalasya saMpUrNasya "svAmI hi' iti shrutyA "tato mahattaraM proktaM devAnAm.h' iti (vArAha) smR^ityA.a.atreyamatena cha sattvAvagame.api devAnAmiti shrutivihite j~nAnadAnAdikarmaNi prajAnAM j~nAnotpattyanugrahAyaiva sahakAritvenopAdAnAt.h | satre vaidehAdinA gR^ihapatinA sahakAritvenopAttAnAmR^itttijAmagR^ihapatInAmapi phaladarshanAchcha asti prajAnAmapi kartR^itvanimittaM j~nAnajanyaphalamiti | phalaM tu aniyama ityuktamuktiniyamasamarthanam.h || 7 ||

|| OM kR^itsnabhAvAttu gR^ihiNopasaMhAraH OM || 8 || 

|| OM maunavaditareShAmapyupadeshAt.h OM || 

pUrvatra devAnAM saMpUrNaphalavattvamuktamatra tu saMpUrNavarNAshramadharmavatvamuchyata iti saMgatiH | atrAshramabhedAbhinneShu j~nAnimanuShyeShu kiM muktau gR^ihastha uttama uta yatiriti chintA | tadarthaM sarvakarmAnuShThAnayogyatvameva muktAvuttamatve prayojakamuta chirakAlasAdhanAnuShThAnameveti | tadarthaM muktau yaterAdhikye "AchAryakulAdvedamadhItya' ityAdigR^ihasthamokShopasaMhAraparavAkyavirodho.astyuta neti | tadarthaM tatkiM mAnuShaviShayamuta devaviShayamiti | tadarthaM 
devaviShayatvakalpakaM nAsti bAdhakaM chAsti uta viparatItamita | pUrvapakShastu | AshramAntarasthAnAM sarvasatkarmasu yogyatAbhAvAt.h gR^ihasthAnAmeva tadyogyatvAttasyaivottamatve prayojakatvAd.hgR^ihastha evottamo na yatiH | anyathA ChaMdogopaniShadyaShyamAdhyAyAnte "AchAryakulAdvedamadhItya' ityAdinA gR^ihasthasyaiva "brahmalokamabhisaMpadyate na cha punarAvartate' iti (ChAM.8-15-1) mokShoktipUrvakamupasaMhriyamANatvena gR^ihasthasyaiva muktau anuttamatve tAtparyAvagamAt.h tadvirodhaH syAt.h | nachedaM vAkyaM devaparaM kalpakAbhAvAt.h | nacha teShAM kR^itsnagR^ihasthadharmavattvena mukhyagR^ihitvameva kalpakam.h | tathAtve atvarayA siddhimadyatibhyaH tvarayA siddhimad.hgR^ihiNo nIchA iti vAdinaH siddhAntino mate mAnuShayatibhyo devAnAM muktAvAdhikyAbhAvApAtAditi | siddhAntastu | gR^ihasthasya sarvasatkarmAdhikArasattve.api tAvadAcharaNaniyamAbhAvena tatsaMpAdyamokShasya "tvarayaiva gR^ihiNassAdhayanti muktimatvarayaiva yatayaH' iti (nyAyavivaraNodAhR^ita) shrutyA cha achitakAlInasAdhanasAdhyatvAt.h yatimokShasya gR^ihimokShAdapi chirakAlasAdhyatvenAdhikyAt.h yatireva muktAvadhikaH na gR^ihI | na chaivaM ChaMdogavAkyavirodhaH | "kR^itsnA hyete gR^ihiNaH' ityAdi (pautrAyaNa) shrutau devAnAmeva kR^itsnagR^ihasthadharmavattvena mukhyagR^ihitvoktyA ChAMdogyavAkye.api mukhyagR^ihasthadevaparatvasya mukhyAmukhyanyAyaprAptatvAt.h | nachaivaM mAnuShayatibhyo devAnAM muktAvAdhikyAbhAvaprasaMgo bAdhakaH | "kR^itsnA hyete yatayaH' iti (pautrAyaNa) shrutau kR^itsnayatidharmatvasyApyuktatvAt.h tathA "devA eva brahmachAriNaH' iti (kauMTharavya) shrutau sarvAshramadharmavattvashravaNAchcha yatito.apyAdhikyasiddheriti | phalaM tu j~nAnAdhikAriNAmAdhikyoktyA j~nAnamahimasamarthanam.h | TIkAyAM tu gR^ihastha uttamo yatirveti saMshayAnupadarshanaM tu pUrvottarapakShadishA shiShyairevohituM shakyamiti saMdehAntaroktyabhiprAyo bhAvadIpe vyaktaH || 8 ||

|| OM anAviShkurvannanvayAt.h OM || 9 ||

j~nAnAdhikAriNAmAdhikyaM chedanakeShAM j~nAnAdhikAriNAM j~nAnasaMpAdane phalAdhikyAdupadesho.apyAviShkAreNa syAditi shaMkanAtsaMgatiH | aparokShaj~nAnasaMgataparokShaj~nAnahetUpadeshaH kimAviShkAreNa kAryamuta neti chintA | tadarthamAviShkAre sAdhakamasti bAdhakaM cha nAsti uta viparItamiti | pUrvapakShastu | sabhAchatvarAdau sthitvopadeshe bahUnAM tattvaj~nAnayogyAnAM j~nAnodayasaMbhavAt.h tena cha phalAdhikyena sAdhakabhAvAt.h bAdhakAbhAvAchcha AviShkAreNaivopadeshaH kArya iti | siddhAntastu | AviShkAreNopadeshe yogyAnAmivAyogyAnAM upadiShyAthargrahaNaprasaMgAt.h | ayogyopadeshasya cha "mAnastenebhyaH' ityAdi (2-23-16) shrutyA niShiddhatvenAnarthahetutvena yogyeShveva j~nAnodayahetutvena phalAtishayahetutvena chopapannatvAdanAviShkAreNaivopadeshaH kArya iti | phalaM tu j~nAnAtishayasamarthanam.h || 9 ||

|| OM aihikamaprastutapratibandhe taddarshanAt.h OM || 10 ||

pUrvatra parokShaj~nAnasyAtigopanAkhyetthaMbhAvoktirayuktA | tasya dR^iShyirUpaphalavyabhichAreNa dR^iShyayahetutvAditi shaMkAnirAsAtsaMgatiH | atra pUrvatra prakR^itaparokShaj~nAnasAdhyamaparokShaj~nAnaM kiM sAdhanasaMpUrtijanmanyeva bhavatIti niyamaH uta tatra janmAntarevetyaniyama iti chintA | tadarthaM tasminjanmanyanudayo tasya kadApyanudaya evApadyate atha neti | tadarthamaniyamakalpakaM nAstyutAstIti | pUrvapakShastu | shravaNAdisAdhanasaMpUrtijanmani aparokShaj~nAnAnudaye yAgAdisAdhanasaMpUrtijanmanyeva svargasukhAnudaye taddehAvachChedena tAdR^ishasukhabhogAyogarUpakAraNasyeva iha prabalakAraNAbhAvAt.h tasya tajjanmanyanudaye janmAntare tadudaya ityatra kalpakAbhAvAt.h kadApyanudayasyaivApAtAt.h tasminjanmanyevAparokShaj~nAnodaya iti | siddhAntastu | sAdhanasaMpUrtijanmani yAgaphalasvargAnudaye taddehAvachChedena bhogAyogasyeva ihApi taddehe j~nAnAnudaye prArabdhakarmapratibandharUpakAraNasya sattvAt.h tajjanmanyanudaye janmAntare tadudayastadabhAve tajjanmanItyaniyama eva | nacha kalpakAbhAvaH "shrutvAtmAnaM matipUrvaM hyupAsya ihaiva dR^iShyiM paramasya vindet.h' iti shrutau tathAvagAmAditi | phalaM tu shravaNAderj~nAnahetutvasamarthanam.h || 10 ||

|| OM evaM muktiphalAniyamastadavasthAvadhR^itestadavasthAvadhR^iteH OM || 11 ||

yathA pUrvatra j~nAnamaihikamevetyaniyamaH evaM mokShaphalamapi taddehapAtAnantarameveti na niyama iti sAdhanAtsaMgatiH | atra 
prakR^itaj~nAnasAdhyo mokShaH yachCharIre j~nAnamutpannaM taddehapAtAnantarameva bhavatIti niyama utAniyama ityevaM pUrvavadeva chintAparamparA pUrvapakShasiddhAntAshcha j~neyAH | visheShastu uttaratra j~nAnasAdhanapUrtimajjanmani j~nAnodayo janmAntare vA tadudaya ityaniyame prArabdhapratibandharUpakAraNavat.h iha tAdR^ishakAraNAbhAve kalpakaM netyeva visheShashaMkAyAM "brahmasaMstho.amR^itameti' iti brahmasaMsthasya mokShAvadhAraNAnyathAnupapattiH "vidvAnamR^itamA noti' iti shrutishchAniyame kAraNIbhUtapratibandhAbhAvatadbhAvakalpaketi samAdhAnam.h | phalaM tu aniyama ityuktasamarthanam.h || 11 ||

|| iti shrIrAghavendrayativirachitAyAM nyAyamuktAvalyAM tR^itIyAdhyAyasya chaturthaH pAdaH samAptaH ||

|| atha chaturtho.adhyAyaH || 

|| pUrvatra "evaM muktiphalAniyamaH' iti phalapadena muktireva j~nAnasya pradhAnaM phalaM anyattu AnuShaMgikamiti sUchitaM pradhAnaM phalamatrAdhyAye prapaMchyate | tatra karmakShayotkrAntimArgabhogabhedena chatuvirdhasya mokShasya kramabhAvitvAttatsarvaM kramAt.h pAdachatuShyaye.api vadiShyan.h Adau karmakShayAkhyaphalamAhAdyapAde | tatra saptabhirnayaiH atyaMtAvashyaMbhAvi sAdhanaM vichAryate | 

|| OM AvR^ittirasakR^idupadeshAt.h OM || 1 || 

|| OM liMgAchcha OM || 

atraihikamityatra prakR^itaM shravaNAdikaM sakR^idanuShTheyamuta AvartanIyamiti chintA | tadarthaM shravaNAdividheragniShyomAdividhivat.h sakR^idanuShThAna eva paryavasAnamuta avaghAtavidhivadAvartanameveti | tadarthaM j~nAnaM hi shravaNAdeH sakR^idanuShThAnena bhavati uta neti | tadarthaM j~nAnasya sushakatvaM guNaH uta duHshakatvameva guNaH iti | tadarthaM duHshakatvasya guNatvakalpakaM nAstyutAstIti | pUrvapakShastu | shravaNAdisAdhanaM agniShyomAdivatsakR^idevAnuShTheyam.h | tAvataiva j~nAnodayasaMbhavena sakR^idanuShThAna eva shravaNAdividheH paryavasAnAt.h | nacha vrIhInavahantItyAdividheH sakR^idanuShThAnena tuShavimokarUpaphalAsiddheH avaghAtAvartane paryavasAnavat.h iha kiM na syAditi vAchyam.h | tathAtve j~nAnasya sakR^itsAdhanAnuShThAnalabhyatvarUpasushakatvaguNAbhAvaprasaMgAt.h | nacha j~nAnasya duHshakatvameva guNaH kalpakAbhAvAditi | siddhAntastu | avagAdivachChravaNAdikamAvartanIyam.h | avaghAtasya sakR^idanuShThAnena tuShavimokasyeveha shravaNAdeH sakR^idanuShThAnena j~nAnodayasyAdarshanena tadvidheravaghAtAdividhivadAvartana eva paryavasAnam.h | nacha j~nAnasya shravaNAdyAvartanasAdhyatvopagame sushakatvaguNabhaMgaH | mahAphalahetuj~nAne duHshakatvasyaiva guNatvAt.h | nacha j~nAnasya duHshakatvaM guNa ityupetya shravaNAdyAvartanasAdhyatvopagame kalpakAbhAvAt.h | uddAlakena shvetaketuM prati "sa evo.aNimA' ityAditattvasya navakR^itvaH ChAnyogye ShaShThe upadiShyatvena tadanyathAnupapatteH shravaNAvR^ittikalpakatvAt.h | anyathA sakR^idevopadeshakaraNApAtAt.h | tathA taittirIye bhR^iguvallayAM "tasmA etatprovAcha annaM prANaH chakShuH shrotraM mano vAcham.h' iti shrutyA annAdirUpaviShaya eva bhR^igoH "adhIhi bhagavo brahma' iti punaH shravaNamananadhyAnAni kurviti bhAvena "tadvijij~nAsasva' iti varuNasyoktiH | shrutasya punarAlochanenApekShitatvamityevaM rUpaliMgadarshanasya cha "nityashaH shravaNaM cha' iti (bR^ihattantra) smR^iteH shravaNamananadhyAnAvR^ittikalpakatvAditi | phalaM tu aihikamityAdAvabhimatasya shravaNAderj~nAnahetutvasamarthanam.h || 1 ||

|| OM Atmeti tUpagachChanti grAhayanti cha OM || 2 ||

pUrvaM yajj~nAnArthaM shravaNAdyAvartyamityuktaM tasyAtmatvasya svAmitvashabditasyAtra dhyAnamAvashyakamiti sAdhanAtsaMgatiH | atra prakR^itAtmatvopAsanopadeshau na nityashaH kAryAvuta kAryau iti chintA | tadarthamAtmatvarUpasvAmitvasyAtiprasiddhatvaM tadupAsanAdipratibandhakamuta neti | tadarthaM tasyApratibandhakatvakalpakaM nAstyutAstIti | pUrvapakShastu | AtmatvadhyAnopadeshau na nityashaH kAryau tasya svAmitvarUpasya nityaprasiddhatvAt.h | suprasiddhasya nityaM sarvamanasi viparivartanena dhyAnopadeshavaiyathyarAt.h 
| aprasiddhatvasyaiva upadeShyavyatvAdau prayojakatvAt.h suprasiddhasyApi avashyaM dhyAnopadeshau kAryAvityatra kalpakAbhAvAditi | siddhAntastu | "AtmetyupAsanaM kAryaM sarvathaiva mumukShubhiH' ityAdi (bhaviShyatparva) vachanenAnvayavyatirekAbhyAM viShNurAtmetyupAsanopadeshayoH mokShahetutvAvagamena mokShArthopAsanAdeH prasiddhayaprasiddhibhyAM kartavyatvAdyasiddheH nityaM sarvathAtmatvopAsanopadeshau kAryAveveti | phalaM tu vedAnAM svAmitve mahAtAtparyasya yuktatvasamarthanam.h || 2 ||

|| OM na pratIke na hi saH OM || 3 ||

pUrvoktasvAmitvopAsanAkShepeNeha pUrvapakShodayAtsaMgatiH | saptame "nAma brahmetyupAste' "vAchaM brahmetyupAste' ityAdirUpeNa (ChAM.7-1-5) shrutanAmavAgAdishabditoShAsvAhAdikaM brahmAbhedenopAsyaM uta tatrasthatveneti chintA | tadarthaM nAmabrahmetyAdishrutiH aikyAbhiprAyota nA nibrahmetyevaMrUpeNa tatrasthatvAbhiprAyeti | tadarthaM mithyopAsanamapi pumarthaheturuta satyopAsanamiti | pUrvapakShastu | nAmavAgAdikaM brahmatayopAsyaM "nAma brahma' iti sAmAnAdhikaraNashrutyA tayoraikyopAsanasya shrutatvAt.h | nacha "pR^ithagupadeshAt.h' ityatra (bra.sU.2-3-28) jIvabrahmabhedasya siddhatayA nAmabrahmaikyaM mithyaiveti chenna | pUvartra prasiddhayaprasiddhayoraprayojakatvena pumarthahetutvenaivAtmatvopAsanavat.h upAsyavastunaH satyamithyAtvayoraprayojakatvena "yAvannA no gataM tatrAsya yathA kAmachAro bhavati' ityAdivAkyasheShashrutaphalavattvena tathopAsanasambhavAditi | siddhAntastu | "achetanAsatyAyogyAnyanupAsyAnyaphalatvaviparyayAbhyAm.h' iti saMkarShaNasUtreNa anuvyAkhyAnoktavachanaishcha mithyopAsanAyAH aphalatvaviparItaphalatvayoruktyA mithyopAsteH pumarthAhetutayA tathopAsterakartavyatvAt.h | "nAmAdiprANaparyantam.h' ityAdi smR^itibalAchcha nA ni brahmetyeva tatrasthatvenaivopAsanaM kAryaM na tvaikyeneti | phalaM tu prAguktAtmopAsanasamarthanam.h || 3 || 

|| OM brahmadR^iShyirutkarShAt.h OM || 4 || 

pUrvatra nAmabrahmetiprakR^itabrahmatvopAsteratrAvashyakatvasAdhanAtsaN^gatiH | atra prakR^itaM brahmatvaM kiM sadA sarvathopAsyaM na bhavati uta bhavatIti chintA | tadarthaM tasya tathopAsyatve heturnAstyutAstIti | pUrvapakShastu | na brahmatvashabditasyopAsanaM kAryaM sadA sarvatheti | siddhAntastu | brahmatve savarguNAntarbhAvena tasya bhagavadutkR^iShyatvarUpatvena itaraguNebhyo jyAyastvena tadupAsterbhagavatprItivisheShahetutvena AtmatvopAsteriva etadupAsterabhAve mokShAsiddheshcha mokShahetubhagavatprItivisheShajanakatvAtsarvadA sarvathaiva brahmatvamupAsyam.h | tachcha AtmabrahmetyAtmatvavisheShaNatayaiveti na chaturguNopAstiniyamabhaMga iti dhyeyam.h | phalaM tu bhU no jyAyastvamityuktasamarthanamiti || 4 ||

|| OM AdityAdimatayashchAMga upapatteH OM || 5 ||

pUrvatra yadvisheShaNatayA brahmatvaM dhyeyamityuktaM tadAtmatvameva aMgAshritatvavanna dhyeyamiti shaMkodayAtsaMgatiH | atra devAnAM svasvotpattyaMgAshritatvenopAsanaM devaiH kAryamiti yaduktaM "aMgeShu yathAshrayabhAvaH' (bra.sU.3-3-63) ityatra tatkiM devAnAM sadA sarvathA na kAyumuta kAryamiti chintA | tadarthaM tathA kAryatve visheShaheturnAstyutAstIti | pUrvapakShastu | guNAntareShu satsvapi vishiShya svasvAshrayAMgattvarUpaguNasyaiva nityamupAsane brahmatvopAsana iva visheShahetvabhAvAt.h sUryAdidevAnAM jagatprakAshanAdyarthaM vividhisthAneShu saMcharaNena nityaM bhagavadaMgeShvavasthityabhAvena tathopAstermithyopAstitayA saMcharaNena nityaM bhagavadaMgeShvavasthityabhAvena tathopAstermithyopAstitayA anatharphalatvAchcha na tathopAsanaM kAryamiti | siddhAntastu | "svotpattyagaM cha devAnAM viShNoshchintyam.h' iti (nArAyaNatantra) smR^ityA devAnAM muktau bhagavadaMgapraveshasyAvashyakatayA tasya cha sadA tAdR^ishaguNopAsanena vinA siddhayabhAvAt.h | bhagavadagapravesharUpakAraNasattvAt.h nityaM rUpAntareNa bhagavadaMsheShu sthitatvena mithyopAsanA.aprasakteshcha svAshrayachakShuShkatayA sUryeNa, chandrAshrayamanaskatayA chandreNa, brahmAshritamUrdhatayA brahmaNA, ityevaMrUpeNa devaiH sadA sarvatra kAryamevopAsanamiti | phalaM tu AtmatvopAsanasamarthanameva satyapyAshrayAshrayibhAve svasvAmisambandhasyApi anupAsyatvApAtAditi shaMkAnirAsAt.h || 5 ||

|| OM AsInaH saMbhavAt.h OM || 6 ||

|| OM dhyAnAchcha OM || OM achalatvaM chApekShya OM || OM smaranti cha OM || OM yatraikAgratA tatrAvisheShAt.h OM || 

pUrvaM saMmugdhatayoktopAsanasya dhyAnasmaraNabhedoktipUrvamitikartavyatAkathanAtsaMgatiH | "upavishyAsane yuMjvAt.h' iti (bha.gI.6-12) ShaShThe gItAyAM dhyAnAMgatvena uktamAsanAdikaM kiM nAvashyakamutAvashyakamiti chintA | tadarthaM Asanena vinopAsanopayuktaH harau manoniveshaH yukta uta na yukta iti | pUrvapakShastu | bhagavaddR^iShyihetUpAsanasya harau manoniveshamAtreNopapatteH AsanaM nAvashyakam.h | na chAsanena vinA harau manonivesha eva na yukta iti vAchyam.h | pratyAhArAdinApi tatsaMbhavAt.h | anyathA "smartavyassatataM viShNuH' ityAdividhInAmanupapattiprasaMgAt.h | yadi chAsanAdyupadeshAnyathAnupapattyA tadAvashyakatve cha "parvatAgre nadI tIre' "brAhme muhUrte utthAya' (bhA.10-77-4) ityAdyuktyanyathAnupapattyA deshAdiniyamopyAvashyakaH syAditi | siddhAntastu | manaso vikShepAbhAvena harau niveshasya pratyAhArAdinA saMbhave.api "achalaM chechCharIraM syAnmanasashchApyachAlanam.h' iti (brahmANDa) smR^ityA sharIrAchalatvenApi manaso vikShepAbhAvasyAvagamAt.h | sharIrAchalatvasya cha Asana eva saMbhavAt.h | "samaM kAyashirogrIvam.h' ityAdi (bha.gI.6-13) smR^itibalAchcha upAsanopayuktatayA samyagbhagavati manoniveshanArthaM AvashyakamevAsanam.h | nacha nityopAsanasyAsanAvashyakatvasya cha viruddhatvAdAsanasyAvashyakatve "smartavyassatatam.h' iti smR^ityA upAsanavidhivirodhaH | smaraNadhyAnarUpeNopAsterdvaividhyena smaraNopAsanasya nityaM kAryatvena tatrAsananiyame.api kAdAchitkadhyAnarUpeNopAsane tadAvashyakatve virodhAbhAvAt.h | ata eva nAsanAdyupadeshavaiyarthyam.h | nachaivaM deshavisheShAderapi AvashyakatvaprasaMgaH | AsanAdivat.h dhyAnopayogitAyA vA shravaNAdivat.h j~nAnopayogitAyA vA abhAvAt.h | "tameva deshaM seveta' ityAdi (vArAha) smR^iteshcha yatraikAgratA dhyAnasya sa eva deshAdirgrAhyo na parvatAgrAdiniyama iti | phalaM tu AsanAdyupadeshasArthakatvam.h || 6 || N.M-13
|| OM AprAyaNAttatrApi hi dR^iShyam.h OM || 7 || 

pUrvatra visheShabhAvAdAsanamAvashyakaM deshavisheShAdi tu visheShaNAbhAvAnnAvashyakamityuktam.h | tadvadihApi "dhyAnAchcha' iti prakR^itaM dhyAnaM j~nAnaparyantameva na tu tadanantaramapi muktiparyantaM muktau tatkR^itavisheShAbhAvAditi shaMkodayAtsaMgatiH | atra dhyAnAchcheti prakR^itaM dhyAnaM kiM j~nAnaparyantamevAvashyakamuta muktiparyantamapIti chintA | tadarthaM j~nAnArthaM vihitasya muktipayarntamanuShThAne heturnAstyutAstIti | tadarthaM muktAvAnandAtishayo dhyAnAdanyenApi bhavatyuta dhyAnenaiveti | pUrvapakShastu | muktAvAnandavR^iddheH dhyAnAdanyena shravaNAdisAdhanAntareNApi saMbhavAt.h j~nAnArthaM vihitasya muktiparyantamanuShThAne hetvabhAvAnna muktiparyantaM dhyAnamanuShTheyamiti | siddhAntastu | "yogarUDhasya tasyaiva shamaH kAraNamuchyate' iti (bha.gI.6-3) gItAyAM yogArUDhasyAparokShaj~nAninaH shamaH dhyAnaM paramasukhakAraNamityuktyA prAdhAnyena dhyAnasyAnandavR^iddhihetutvAvagamAt.h | "prAyaNAntamoMkAramabhidhyAyIta' iti (Sha.pra.5-1) shruteH | "muktA api hyenamupAsate' iti (sauparNa) shrutyuktakaimutyanyAyAchcha kAryameva muktiparyantaM dhyAnamiti | phalaM tu yAvadadhikAramityAdau (bra.sU.3-3-33) uktatAratamyasamarthanam.h | anyathA muktau j~nAninAM dhyAnaphalAbhAvaprasaMgena tAratamyAbhAvApAtAditi || 7 ||

|| OM tadadhigama uttarapUvarAghayorashleShavinAshau tadvayapadeshAt.h OM || 8 || 

|| OM itarasyApyevamasaMshleShaH pAte tu OM || OM anArabdhakArye eva tu pUrve tadavadheH OM || OM agnihotrAdi tu tatkAryAyaiva taddarshanAt.h OM || OM ato.anyadapItyekeShAmubhayoH OM || OM yadeva vidyayeti hi OM || OM bhogena tvitare kShapayitvA.atha sampatsyate OM || 

evaM prAsaMgikaM samApya karmakShayAkhyaM mokShasvarUpamevAtrochyata ityavasarasaMgatiH | "evaM muktiphala' iti (bra.sU.3-4-51) 
pUvaroktaj~nAnAnmuktirayukteti chintA | tadarthaM muktipratibandhakAnAM j~nAnapUrvAparabhAvikarmaNAM j~nAnAnnAshAdikamayuktamuta yuktamiti chintA | tadarthaM nAshAdyaN^gIkR^itau bAdhakamastyuta neti | pUrvapakShastu | "evaM muktiphalAniyamaH' ityatra karmakR^itapratibandhAbhAve j~nAnAnmuktirbhavatyevetyuktamayuktam.h | j~nAnAtpUrvaM pashchAchchAnuShThitakarmaNAM pratibandhakIbhUtAnAM nivR^ittyayogAt.h | tatkiM pUrvakarmaNAM bhogena nivR^ittiruta agninA tUlasyeva j~nAnena nAshaH uttareShAmalepaH | Adye kiM tasminneva dehe teShAM bhoga uta dehAntare | ante.api kiM krameNota ekasminneva janmani kAyavyUhena yugapadeva bhogaH | nAdyaH | bahudehaphalakarmaNAM bhAvAt.h | na dvitIyaH | tathAtve bahukAlAntaritaj~nAnasya jIrNabIjavanmokShahetutvAbhAvApatteH | na tR^itIyaH | aniyatadeshakAlavipAkatvAt.h tAdR^ishAnAmapi yogaprabhAvenaikadeshakAlayoreva bhoga ityaN^gIkAre cha yogasAmarthyAdbhogAbhAvaprasaN^gAt.h | tadbhogakAleShu punaH karmAntarasaMbhavenAsamApteshcha | nacha na karoti j~nAnI "na hi kashchitkShaNamapi jAtu tiShThatyakarmakR^it.h' iti (bha.gI.3-5) gItoktivirodhAt.h | na chaturthaH | "nAbhuktaM kShIyate karma kalpakoTishatairapi' iti smR^itivirodhAt.h | j~nAnenaiva karmakShaye j~nAnotpattyuttarakAlameva mokShApAtAt.h | kiM cha j~nAninaH prAchInapuNyakarmaNo.api j~nAnena kShaye "sarvApekShA cha yaj~nAdishruteH' ityatra (bra.sU.3-4-26) j~nAnopayogoktivirodhaH | uttarasyAshleShe cha stuninayokta (bra.sU.3-4-14) AnandAtishayahetutvavirodhaH syAditi | anenaiva nyAyena "aniShyAdikAriNAm.h' iti vairAgyapAdIya ekAdashAdhikaraNe haridviShAM tamaHprAptyuktirayuktA | dveShapUrtitaH prAgUrdhvaM satAM karmaNAM bhogena vA dveShapUrtyA vA nAshasyAshleShasya vA ayogAditi | siddhAntastu | bhogena karmaNAM kShayayoge.api j~nAnodayAnantaraM karmAnuShThAnabhAve.api j~nAnAnmokSho yukta eva | j~nAnena pUrvAparakarmanAshAshleShAbhyupagamAnnoktadoShaH | j~nAnena prAchInAnAM aprArabdhAsheShapApakarmaNAM puNyamadhyepi aprArabdhAnabhIShyakAmyapuNyakarmaNAmeva nAshopagamena tadanyapuNyapApayorbhAvena "nAbhuktam.h' itismR^itestadviShayatayA tadvirodhasya j~nAnotpattyuttarakShaNa eva mokShasya prAchInapuNyaj~nAnopayogoktyavirodhasya chopapatteH | tathottarasyApi pApasyAshuchitvAdyanApAdakatvarUpAshleShasya akAmyapuNyasya cha mokShe sukhAtishayahetutvasya chopagamena stutinayoktavirodhasyAbhAvAt.h | prArabdhapuNyapApAnAM aprArabdhakAmyapUrvottarAbhIShyapuNyakarmaNAM cha bhogena kShapaNasambhavAchcha | ato bAdhakAbhAvAt.h j~nAnAtkarmanAshAdikaM yuktameveti j~nAnAnmokSho yukta eva | evaM dveShiNo.api dveShapUrtitaH prAkkR^itAsheShAprArabdhapuNyAnAM nAshasya udIchInAM asheShapuNyAnAmashleShasya prArabdhapuNyapApAnAM bhogena kShapaNasyopagamAt.h dveShiNastamaHprAptyuktirapyupapanneti | phalaM tu prAguktaprameyasamarthanaM vyaktam.h || 8 ||

|| iti shrImadrAghavendrayatikR^itAyAM nyAyamuktAvalyAM chaturthAdhyAyasya prathamaH pAdaH ||

|| atha dvitIyaH pAdaH ||

j~nAnino.ataHpadoktamokShaphalAya j~nAnabhogAbhyAM karmakShaya uktaH pUrvapAde | atra tu kamarkShayasAdhyadehakShayakrama uchyate iti pUrvAnantaryamasya pAdasya dhyeyam.h |

|| OM vAN^manasi darshanAchChabdAchcha OM || 1 || 

|| OM ata eva cha sarvANyanu OM || 

|| OM j~nAninAM dehakShayo dvividhaH | devAnAM svottameShu layo.anyeShAM brahmanADyotkramaNeneti | tatra devAnAmadhikAryuttamatvAdAdau teShAM "avibhAgo vachanAt.h' (bra.sU.4-2-16) ityataH prAktanasaptabhiradhikaraNaiH dehalayobhidhIyate | tatra vAgdevyA bhagavatprAptilakShaNamokShAya manodeve layo.ashakyanirNayo.atha shakyanirNaya iti chintA | tadatharM manovedasya uttamatvaM nirNetumashakyamuta shakyamiti | tadarthaM "vAkpUrvarUpaM mana uttararUpam.h' "manaH pUrvarUpaM vAguttararUpam.h' (ai.3-1-1) iti vyAmishroktiH vAN^manasayoranyajanmoktyA samaprAdhAnyAvagamena manasa uttamatvanirNayAya "viparyayeNa tu kramo.ata upapadyate cha' (bra.sU.2-3-14) ityatra svasR^iShyatayA svottamadeva eva layasya vAchyatvAt.h vAcho manolayaH ashakyanirNaya iti | siddhAntastu | vAcho manovashyatvasya sarvapratyakShasiddhatvAt.h "manasA vAgre saMkalpayatyatha vAchA vyAharati' (ai.3-1-1) iti vAkpravR^itteH 
manaHpravR^ittipUrvakatvayuktyupetatayA visheShaNAchcha manasa uttamatvanirNayasambhavAt.h vAgdevyA manodeve layo.astyeveti | nacha vyAmishroktivirodhaH | tasyAH saMhitAyAH pUrvottaravarNadevatAtve guNapradhAnabhAve cha mAMDUkeyatajjyeShThaputrayorvivAdaparatvAt.h | vyaktametadaitareyabhAShye | phalaM tu pUrvapakShe vAgdevyAH mokShAbhAvenAniyamaH sarveShAmityuktyAkShepaH | siddhAnte tatsamAdhiH | atra vAgdevI vAruNI sauparNI cha | manodevaH sheShaH suparNashcha j~neyAH | etena "agnau sarve devA vilIyante agnirindre' ityAdishrutibalAtsarvadevAnAmapi svasvottamadeveShu layaH siddho bhavati | tatra vyAmishroktyAdirUpabAdhakAbhAvAditi | atra TIkAyAM manasi lIyate na veti saMdehavAkye ityanirNayo.atha lIyata eveti nirNaya iti sheSho vA nobhayathApi sambhavatIti pUrvapakShapravR^ittiriti vA tasyAbhiprAyo dhyeyaH | tena na pUrvapakShAnAnuguNyamitishaMkA kAryA || 1 ||

|| OM tanmanaH prANa uttarAt.h OM || 2 ||

atrAdhikaraNatraye vAN^manasi lIyata ityAdishrautakramAtkramo dhyeyaH | atra manodevasya prANadevAdutpattirnAstyutAstIti | pUrvapakShastu | prANadevasya chaturmukhasya sarvatra pravR^ittihetutvamiva manodevasyApi sheShAdeH sarvatra pravR^ittikAraNatvena tattadanubhavasiddhAnvayavyatirekAbhyAM siddhatayA cheShyakatvasAmye manodevasya prANAdevAdanUnabalavattvAnna manodevaH prANe lIyate | ato nAsti mokShaH | "viparyayeNa' ityatroktadishA (bra.sU.2-3-14) adhikabale eva nyUnabalo lIyate iti vaktavyatvAt.h | nacha manasaH prANajatvAt.h tatra layaH shaMkyaH | "tatprAk.hshruteshcha' iti (bra.sU.2-4-4) sUtre bhagavadutpattyokteriti | siddhAntastu | "vAN^manasi sampadyante' ityuktyA "manaH prANe' iti manodevasya prANadeve saMpattishabditalayashravaNAt.h manodevo.api prANadeve chaturmukhe vachanAntarabalAdvANIdvArA lIyata "mana udakramAt.h' ityAdyaitareyashrutau (ai.2-1-4) brahmadehAnmanodevasyotkramaNapraveshayorapi taddehapAtotthAnayorabhAvasya prANadevotkramaNapraveshayostadbhAvasya shravaNena manodevAdapi prANadevasyAdhikyAvagamena cheShyakatvasAmyAbhAvAdbhagavadutapannatvasya viyatpadIyanyAyena prANadevadvAropapattyA "vAyorvAva rudra udeti' iti (kauNDiNya) shrutyA cha manasaH prANajatvAchcha asti manaso mokSha iti | phalaM tu pUrvavat.h || 2 ||

|| OM so.adhyakSho tadupagamAdibhyaH OM || 3 || 

atra shrautakramAdvA pUrvanayadvayaphalAkShepAdvA saMgatiH | atra prANapadokto viriMchaH bhagavatprAptirUpamokShAya harau na lIyate.atha lIyata iti chintA | tadarthaM tasyeshAdhInatvanishchayo nAstyutAstIti | tadarthaM prANasvAtantyashrutibAhulyaM anadyamAnatve satyattR^itvamAhAtmyaM cha niravakAshamuta sAvakAshamiti | pUrvapakShastu | "na prANaH kiMchidAshritaH' iti, "yasminnidaM sarvamadhyA not.h' iti, "prANasyaitadvashe sarvaM tridive yatpratiShThitam.h' iti, "vAyunA vai gautamasUtreNa' (bR^i.5-7-2) ityAdishrutibAhulyena prANasya ananyAdhInatvAvagamena IshAdhInatvanishchayAnna tatra viriMchasya layaH | nacha "ananyeshvaratA prANe tadanyeshvaravarjanam.h' ityuktadishA viShNvanyeshvaravarjanaparatvena shrutInAM sAvakAshatvaM shaMkyam.h | bahutvaprayuktaprAbalyopetAnAM shrutInAM ananyetyAdidurbalavachanena gatyantarakalpanAyogAt.h | anadyamAna iti prANasya layAbhAvokteshcheti | siddhAntastu | astyeva prANapadoktaviriMchasya harau layaH | prANasyAsvAtante shrutibAhulyasyeshAdhInatve.api "prANaH parasyAM devatAyAm.h' iti, "prANaH paramupagachChati' iti, "prANaH paramanuprANiti' ityAdishrutibAhulyasya sattvAt.h | nacha sAmyeneshAdhInatvAnirNayaH | svAtantyashrutInAM "sarveprANamupagachChanti'iti, "prANaM devA anuprANanti' "ananyeshvaratA prANetadanyeshvaravarjanam.h' ityAdi vachanabalena rudrAdisarvopajIvyatvabhagavadanyeshvaravarjanaparatvena sAvakAshatvAt.h | anadyamAnatvasyeshAdanyairanadyamAnatvenopapatteriti | prANastejasItishrutau tejasi shrItattve prANasya layashravaNaM tu "prANasya tejasi layo mArgamAtram.h' iti smR^ityA tatprAptimAtraparaM na tatra layaparam.h | viriMchasya sAkShAtparamAtmanilayayogyatvAt.h prANasyeva tatra laya iti j~neyam.h | "chakShurAdivattu tatsahashiShyayAdibhyaH' (bra.sU.2-4-11) ityatra prANasyeshavashatvoktAvapi iha svAtante shrutibAhulyavisheShAshaMketi na gatArthatA | phalaM tu pUrvapakShe viriMchasya layAbhAve mokShAbhAvena tadanupraviShyAnAmasheShaj~nAninAmapi mokShAbhAvena pUrvoktanayadvayAkShepadvArA aniyama ityuktAkShepAtsiddhAnte tatsamAdhiriti || 3 || 

|| OM bhUteShu tachChateH OM || 5 ||

pUrvoktAkShepeNAtra shaMkanAtsaMgatiH | "vAN^manasi' ityAdishrutau vishiShyoktebhyo.anye devAH bhagavatprAptirUpamokShAya kimekasminbhUtamAniti lIyante.atha bhUtAntaramAniShvapIti chintA | tadarthaM "agnau sarve devA vilIyante' iti shrutiH pratItArthanirNAyakA bhavati na veti | tadarthaM bhUtAntaramAniShu laye pramANaM nAsti prAguktanyAyashcha anirNAyaka utAsti pramANaM prAguktanyAyashcha nirNAyaka iti | pUrvapakShastu | "agnau sarve devAH' iti shruteH agnideve eva sarve devA vilIyante.anyatrApi lIyanta ityatra pramANAbhAvAchcha yo yanniyamaH sa tatra lIyata iti prAguktanyAyasya niyAmakAnAM bahutvenAnirNAyakatvAt.h prAguktasvasvaniyAmake laya ityetadayuktamiti | siddhAntastu | "bhUteShu devA vilIyante' iti bhAShyoktashrutyA paMchasvapi bhUtamAniShu yathA svasvaniyAmake devA vilIyante niyAmakAnAM bahutve.api "agnau sarve devA vilIyante.agnirindre indra umAyAM umA rudre' ityAdishrutyuktadishA nirNayasambhavena prAguktanyAyasyAnirNAyakatvAbhAvAditi | phalaM tu prAguktAkShepasamAdhI || 4 ||

|| OM naikasmindarshayato hi OM || 5 || 

atrApi pUrvAkShepeNa shaMkanAtsaMgatiH | pUrvaprakR^itadevAH bhagavatprAptilakShaNamokShasya kiM agnAveva lIyante.atha paMchasvapIti chintA | "bhUteShu devA vilIyante' iti prAguktashrutiH sAvakAshAtha niravakAsheti | tadarthaM "agnau sarve devAH' iti shrutyanyathAnupapattiH niravakAshota sAvakAshA | tadarthaM paMchasvapItyatra visheShapramANAbhAvena agnAvitishrutyanyatAnupapatteH gatyantarakalpakAbhAvAt.h niravakAshatayA bhUteShviti bahuvachanAntashruteH agnau devAnAM laye.api agniH svajanakavAyau, vAyoshcha svajanakAkAshe, layena paraMparAlayAbhiprAyeNa sAvakAshatvakalpanAdagnAveva sarvadevAnAM laya iti paMchasvapi laya iti prAguktamayuktamiti | siddhAntastu | "pR^ithivyAM R^ibhavo vilIyante' iti, "R^ibhavaH pR^ithivyAm.h' iti cha, bhAShyoktavisheShapramANAbhyAM pratyekaM paMchasvapi bhUtamAniShu R^ibhuprabhR^itidevAnAM layashravaNAdagnau sarve devA iti shruteH "agnAvagnayo vAyAvindraH' ityAdi shrutau nirdiShyAgniputrAM prAyeNAdhamAnAM sarveShAM bhUtAntarApraveshinAM layaviShayatvena sAvakAshatayA bhUteShvitishruteH paraMparayA layAbhiprAyarUpAmukhyArthatAkalpakatvAyogAt.h niravakAshabhUteShu iti prAguktashrutyA paMchasvapi bhUtamAniShu devAnAM prAguktapaMchasvapi laya ityetadyuktamiti | phalaM vyaktam.h || 5 || 

|| OM samanA chAsR^ityupakramAdamR^itatvaM chAnupoShya OM || 6 ||

|| OM tadapIteH saMsAravyapadeshAt.h OM || OM sUkShmaM pramANatashcha tayopalabdheH OM || OM nopamardenAtaH OM || OM asyaiva chopapatterUShmA OM || OM pratiShedhAditi chenna shArIrAt.h OM || OM spaShyo hyekeShAm.h OM || OM smaryate cha OM || 

tadadhInatvayuktivisheShashrutibhyAM prAguktasiddhAntanyAyenAtra shaMkanAdApavAdakI saMgatiH | prANAduttamatvena buddhisthatayA prakR^itA, shrautakrameNa vA prakR^itA, chitprakR^itiH bhagavati lIyate na veti chintA | tadarthaM prAguktayuktiH, "tejaH parasyAm.h' itivisheShashrutishcheti dvayamapi niravakAshamuta sAvakAshamiti | tadarthaM kAmAdityatroktaM (bra.sU.3-3-40) asaMsAritvaM prakR^iterayuktamuta yuktamiti | tadarthaM muktatvaM tasyAH kimAgantukamuta svAbhAvikamiti | svAbhAvikatve bhagavatA sarvasAmyamApatatyuta neti | pUrvapakShastu | bhagavadadhInatvayukti "teja' iti shrutibhyAM sApi harau lIyata eva | anyathA vAgAdInAM manaHprabhR^itiShu tAbhyAmuktalayo.api na syAt.h | nacha asaMsAritvAllayAbhAvaH tasyaivAnupapatteH | nacha muktatvAttadyuktaM tasyAgantukatvAt.h | svAbhAvikatve bhagavatA tasyAH sarvasAmyApAtAt.h | nityaM saMsArarAhitye guNAntaraiH sAmyasyApyApAtAditi | siddhAntastu | "dvau vAva sR^ityanupakramau prakR^itishcha paramashcha' iti bhAShyokta (bR^ihachChatiH) shrutau paramapuruShatvasarvagatatvanityatvayuktibhyAM kadApi saMsArAbhAvasya taddhetukanityamuktvasyoktyA bhagavadupAsanAdisAdhanAsAdhyatayA muktatvasya svAbhAvikatvAt.h tAdR^ishamuktimatyAshcha devyAH hareriva dehatyAgarUpalayAyogAt.h na prakR^itirlIyate | tadadhInatvAdvAgAdivatsvottame harau lIyata ityabhipretAnumAnaM tu saMsAritvopAdhigrastAt.h | "tejaH' iti shrutirapi 
"hareratyantasAmIpyaM layo lakShmAH prakIrtitaH' iti vachanAdatisAmIpyArthatayopapannA | prakR^iterIshena sarvasAmyApAtasya cha "tadapIteH' "sUkShmam.h' "asyaiva cha' iti sUtratrayoktaiH mochakatvAmochakatva, paramasUkShmatvasUkShmatva, j~nAnAnandAdiguNaparimANAdhikya, nyUnatva, UShmAvattvAnUShmAvattvahetubhirnirAsAt.h | sarvasAmyAbhAve brahmAderiva nityamuktatvAdinApi sAmyaM na syAditi chodyasya cha "nopamardena' iti sUtre bhagavadvisheShaguNAnupamardenaiva deshakAlavyAptyAdikiMchitsAmyasyaiva pramANasiddhatvoktyA nirAsAnna "asamo vA eSha paraH' iti shrutau hareH sAmyaniShedhasya "pratiShedhAt.h' ityAdisUtratrayoktadishA jIvaviShayatvAditi | phalaM tu pUrvapakShe devyAH saMsAritvAt.h bhagavati layasadbhAvAdadhikAritvena adhikAriNAM "iyadAmananAt.h' ityatroktapramANAvadhitvAkShepaH siddhAnte tatsamAdhAnam.h || 6 ||

|| OM tAni pare tathA hyAha OM || 7 ||

pUrvatra "vilInaH parame hyamR^itatvameti' ityuktau astu amR^itatvaM "so.adhyakShe' (bra.sU.4-2-4) ityuktasya prANasya, na "bhUteShu devA vilIyante' ityuktadevAnAmiti shaMkanAtsaMgatiH | "bhUteShu devA vilIyante' ityuktadevAH bhagavati na lIyante.atha lIyanta iti chintA | tadarthaM kimete prANapadoktachaturmukhapratibiMbAH uta bhagavatpratibiMbAH apIti | tadadhInatve sati tatsadR^ishatvarUpapratibiMbo hi svaniyAmake biMbe lIyate | "pratibiMbo hareH prANaH prANasyAnye kalAH kramAt.h' iti vachanena prANasyaikasyaiva bhagavatpratibiMbatvAt.h tasyaikasyaiva tatra pravesharUpamokSho nAnyeShAM j~nAninAmityaniyamaH sarveShAmityuktamayuktamiti prApte kramAtprANabiMbatve.api devAnAM "sarve devAH prANamAvishya deve muktA layaM parame yAnti' iti (kauShArava) shrutyA prANadvArA paramAtmani praveshopapatteH | bhagavatpratibiMbaviriMchapraviShyAnAM, viriMchasyeshvarapraveshe, paramAtmapraveshasyAparihAryatvAt.h | "AbhAsa eva cha' iti (bra.sU.2-3-50) sUtroktadishA sAmAnyato.asheShajIvAnAM uktarUpapratibiMbatvAchcha asti tatra pravesharUpamokShaH iti aniyama ityuktaM yuktamiti | phalaM tu vyaktam.h || 7 || 

|| OM avibhAgo vachanAt.h OM || 8 || 

pUrvAkShepeNAtra shaMkanAtsaMgatiH | pUrvAdhikaraNe mokShavattvenoktAH devAH kiM muktau svatantrAH uteshAdhInA iti chintA | tadarthamanyAdhInatve saMsAraduHkhAdiprasaMgaH shrautasatyakAmatvAdyabhAvaprasaMgashcha astyuta neti | muktAnAM parAdhInatve saMsAraduHkhAdiprasaMgAt.h "ete devA etamAtmAnamanuvishya satyAH satyakAmAH' ityAdi (gaupavana) shrutyuktasatyakAmatvAdyayogAchcha na muktAH parAdhInA iti prAguktamIshAdhInatvAdirUpaM prati biMbatvamayuktamiti prApte "kAmena me kAma AgamAt.h' iti (tai.A.3-15-4) "muktAnAM satyakAmatvam.h' iti (brAhma) shrutismR^itibhyAM shrautasatyakAmatvAderIshechChAnusAritvAdeva duHkhAdiprasakterapyabhAvAtkAmitAlAbhaprayuktatvAt.h duHkhAdeH bhagavadichChAnusAreNa kAmayamAnAnAM muktAnAM kAmitAlAbhAbhAvAdIshAdhInA eva muktAvapi j~nAnina iti prAguktaM yuktamiti siddhAntaH || 8 ||

|| OM tadokograjvalanaM tatprakAshitadvAro vidyAsAmarthyAt.h tachCheShagatyanusmR^itiyogAchcha hArdAnugR^ihItaH shatAdhikayA OM || 9 ||

|| OM rashmyanusArI OM || OM nishi neti chenna sambandhAt.h OM || OM yAvaddehabhAvitvAddarshayati OM || OM atashchAyane.api hi dakShiNe OM || 

pUrvatrAdhikAryuttamakrameNAdau devAnAM svasvottameShu dehalayAnmokShaH sApavAdaH saptabhiH nayairuktaH | atra tu naye manuShyANAmutkramaNena bhagavatprAptirUpamokSha uchyata iti pUrvapeTikayAsya saMgatirdhyeyA | atra j~nAninAM dehAdutkrAntiH aj~namR^itivadeva atha j~nAnashaktyA tato vilakShaNeti chintA | tadarthaM j~nAnaM kiM tanmR^itervilakShaNatAsaMpAdanAshaktamuta shaktamiti | tadarthaM prArabdhakarmasheSho j~nAnashaktipratibandhako bhavatyuta neti | tadarthaM kiM j~nAnaM svodayAtphaladAnasamarthaM kiM vA karmAvasAna eveti | tadarthaM svodayAtphaladAnashaktatve.atiprasaMgo.astyuta neti | pUrvapakShastu | svodayamArabhyaiva j~nAnasyAj~namR^itervailakShaNyarUpaphaladAnashaktatve 
j~nasyAdimR^iterapi aj~namR^itito vailakShaNyasaMpAdakatvApAtena prArabdhAvasAna eva phaladAnashaktaM na tu tasminsatIti vAchyatvAt.h "Adeham.h' iti (nyAyavivaraNodAhR^ita) vachanena dehapAtaparyantavidyamAnaprArabdhapratibaddhashaktikaM j~nAnaM nAj~namR^itito j~nAnimR^itervailakShaNyasaMpAdakam.h | nacha mR^itikAle prArabdhaM neti yuktam.h aj~namR^iteriva j~namR^iterapi prArabdhanibandhanatvAt.h | "svodayAtphaladaM j~nAnam.h' iti tu (nyAyavivaraNashedAhR^itashrutiH) phalAntaraparaM neyamiti | siddhAntastu | syAdevaM yati j~nAnamAtreNa vailakShaNyasaMpAdakaM j~nAnimR^iterityaMgIkurmaH tadA syAdevAtiprasaMgaH | nachaivaM kiM tu svahR^idayamArabhya bhagavatprAptiparyantaM vidyamAnamArgasmR^itisahitaM vidyAprasannahR^idgatabhagavadanugrahasahitameva | tathA tad.hvyayaMcha karmAvasAna eva bhavati nAnyadeti nAtiprasaMgo.ataH tadubhayasahakR^itaM j~nAnamaj~nAnimR^itito j~nAnimR^itervailakShaNyasaMpAdakaM bhavatyeveti j~nAnapAdoktaj~nAnasAmarthyaM yuktameveti phalaM dhyeyam.h | vailakShaNyaprakArashcha hR^idgatabhagavatprakAshena prakAshitadvArayA brahmanADyA yAvaddehabhAvisUryarashmibhirantarvyAptayA j~nAnino nirgamanaM nAj~nasyeti tatprakAshitadvAra ityAdi sUtrabhAShyAdyuktadishA j~neyaH | atra yadyapi j~nAninaH astyutkramaNamiti sAmAnyataH siddhau kimaj~namR^itito vilakShaNamuta neti visheShachintA yuktA | tathA.api viyatpAde janmoktyaiva layaM siddhavatkR^itya sR^iShyikrameNota vaiparItyenetichintAvadihApi devAnAmanyonyapraveshena dehalayoktau tadanyeShAM dehAdutkramaNamiti labdhameveti siddhavatkR^ityeyaM visheShachinteti na doShaH || 9 ||

|| OM yoginaH prati smaryete smArte chete OM || 10 ||

pUrvAkShepeNa shaMkanAtsaMgatiH | pUrvatra pradhAnAMgabhAvena prakR^itaM vidyA gatismaraNaM chetyetadubhayaM gatyarthaM nAvashyakamutAvashyakamiti chintA | tadarthaM "agnirjyotirahaH shuklaH' ityAdi (bha.gI.8-24) smR^itiH lokAnusaraNasahAyA satI gateH kAlamR^ityadhInatvaparA | "yaM yaM vApi' iti (bha.gI.8-6) smR^itiH liMgadarshanaM cha lokAnusArAdanyathA neyamuta "agniH' ityAdismR^itiH vidyAdyadhInatvaparA yaM yaM iti vachanamanyathA neyamiti | pUrvapakShastu | "agnirjyotirahaHshuklaH' iti smR^itau "dhUmo rAtriH' iti (bha.gI.8-15) smR^itau cha brahmaprAptichandraprAptigatyoH kramAdaharAdirAtyAdikAlamR^ityadhInatAvagamAlloke phalAnusmR^itiM vinApi phalaprAptidarshanAchcha na gatiprAptyarthaM gatismR^itiH vidyA chApekShitA kiMtvaharAdikAlasmR^itireva | nacha "yaM yaM vApi smaran.h' iti smR^itau smR^itiviShayasyaiva prApyatvoktestadvirodhitayA "AchAryastu te gatiM vaktA' iti (ChAM.6-14-1) shrutyarthagatyuktirUpaliMgavirodhashchaivaM sati prA notIti shaMkyam.h | dehatyAgakShaNe duHkhena smaraNAchChAstrAdinA pUrvaM jAnanniti j~nAnamAtrAthartvena smarannityasya neyatvAt.h | etena liMgadarshanamapi pratyuktaM j~nAnArthatayA tadupadeshopapatteH | anyathA lokAnusAravirodhAditi | siddhAntastu | AdyasmR^itau "brahmavidaH' iti "dhUmaH' iti smR^itau yogIti cha visheShaNAchcha tAbhyAM j~nAnakarmarUpopAyasAdhyatvapratItyA kAlamR^ityadhInatvApratIteH vidyAdikamavashyamapekShitameva | anyathA smR^ityostadvisheShaNavaiyarthyApAtAt.h | aharAderabhimAninayanyAyena devatAtvAt.h kAlatvAbhAvAchcha "yaM yaM vApi' iti smR^itau tyAgakShaNe smR^ityayogaH | mahAtmanAM dehe sadA heyatvabuddhibhAvena tadA duHkhAbhAvAt.h | pAmarANAmapi kAla eva duHkhabhAvena tatkShaNe duHkhAbhAvAchcha | nacha lokAnanusAritvadoShaH | loke phalaprAptau karShaNAdikriyAnuvR^itterdarshanenehApi smR^itirUpakriyAvR^ittyaMgIkArAt.h | loke kriyA karShaNAdirUpA | atra tu mAnasIti avAntaravailakShaNyamAtram.h | na tAvatA tadananusAritA shaMkanIyA atiprasaMgAt.h | etena liMgadarshanamapi nAnyathA neyamiti | phalaM tu j~nAnasya chaturvidhamokShahetutvAkShepasamAdhI || 10 ||

|| iti shrIrAghavendrayatikR^itAyAM nyAyamuktAvalyAM chaturthAdhyAyasya dvitIyaH pAdaH || 

|| atha tR^itIyaH pAdaH ||

pUrvatra brahmanADyotkrAntAnAM brahmaprAptau yadgatismaraNaM vidyAMtayoktaM sA gatistadgamyaM cha atrochyata iti pUrvapAdAnaMtaryasya dhyeyam.h | nacha gatigamyayoH dvayorapyuktau pAdabhedaprasaMgaH shaMkyaH | charamagamyena sahitasyaiva mArgatvena mArgarUpaikArthatve.api mArgaikadeshacharamagamyasya pR^ithagvivakShayA gamyaM chochyata ityukteH | 

|| OM archirAdinA tatprathiteH OM || 1 ||

pUrvatra yadgatismaraNamAvashyakamityuktaM sA gatiH kiM archirvAyUbhayaprAthamikA achirHprAthamikA veti chintA | tadarthaM shrutidvayaM niravakAshamuta sAvakAshamiti | tadarthamubhayaprAthamyaM gateraviruddhamuta viruddhamiti | tadarthaM sA kiM dvirUpA utaikarUpeti gateradhikAribhedenAkShiptayordvayorapi prAthamyavirodhena niravakAshota sAvakAsheti | "te archiShAmabhisaMbhavanti' (ChAM.5-10-1) "sa vAyumAgachChati' iti (bR^i.7-10-1) shrutidvayena archirvAyUbhayaprAthamikA gatiriti prApte siddhAntaH | "dvAveva mArgau prathitAvarchirAdivipashchitAm.h | dhUmAdiH karmiNAm.h' iti smR^itAveka eva mAgarH | sa chArchirAdika eva na tu vAyvAdika iti prathitapadena prasiddhatvoktyA "te.archiShamiti shruteH prAbalyAttadanurodhena archirnAmikadevatAprAthamikA ekaiva brahmagatirnAnekA | sa vAyu mA gachChatItishrutistu prabalashrutyanurodhena archiranantaraprAptyarthatayopapannA | shiShyaM TIkAyAm.h | phalaM tu adhikAribhedena mArgadvayasya vyavasthitatve.api ahamatrAdhikArItyanirNayAdgatismR^ityanupapattistatsamAdhishcheti || 1 ||

|| OM vAyushabdAdaviShavisheShAbhyAm.h OM || 2 ||

pUrvatra brahmaprAptimArge prathamaprApyadevatAdinirNayaH kR^itaH | atra dvitIyaprApyadevatAniNaryaH kriyata iti saMgatiH | pUrvavaiShamyeNa shaMkanAdvA saMgatiH | pUrvaprakR^itArchirAdimArge vAyudevatAhardevatetyubhayaM dvitIyaprApyamuta vAyudaivatameveti chintA | tadarthaM "sa vAyum.h' iti (bR^i.7-10-1) "archiSho.ahariH' iti (ChAM.5-10-1) shrutidvayaM dvayordvitIyaprApyatvaprApakaM bhavatyuta neti | tadarthaM kiM dvau mArgAvutaika eveti | pUrvapakShastu | pUrvatra dvAveva mArgAvitivisheShavachanena archiSha eva prAthamyAvagame.api iha vAyoreva dvitIyaprApyatve visheShavachanAbhAvAt.h "archiSho.ahaH' iti "sa vAyum.h' iti shrutidvayasyApi prAmANyAt.h mArgabhedena dvayorapi dvitIyaprApyatve virodhAbhAvAchChatidvayabalAt.h aharvAyU dvAvapi dvitIyaprApyAviti | siddhAntastu | "sa vAyumAgachChati' iti sAmAnyavachanena vAyoshcha prAptaprAthamyasya "dvAveva mArgau prathitau' ityuktaprasiddhivirodhena tyAge.api dvitIyaprApyatvasya nyAyaprApyatvAt.h "sa ito gato dvitIyAM gatiM vAyumAgachChati' iti visheShashruteshcha vAyureva dvitIyaprApyaH ahaH tadanantaraprApyamiti | mArgadvayena dvayordvitIyaprApyatvaM tu dvAvevetivachanoktaprasiddhivirodhAdeva bAdhitamiti | phalaM tu pUrvatreveti || 2 ||

|| OM taTito.adhi varuNaH sambandhAt.h OM || 3 ||

"te.archiShamabhisambhavanti archiSho.arahna ApUryamANapakShamApUryamANapakShAdyAn.h ShaDudaN^.h eti mAsAMstAn.h | mAsebhyaH saMvatsaram.h' ityAdi ChandogashrutyAdyukta (ChAM.5-10-1,2) brahmaprAptimAge yatra vivAdaH tadAdyaM dvitIyaM cha prApyaM nirNItam.h | anyatra saMvatsaraparyantaM kramaprApyeShu vivAdAbhAvAnnirNaya eva | saMvatsarAdanantaraM prajApatilokaM gantuM kiM taTidvaruNau dvAvapi mArgabhedena prApyAvuta mArgaikyena taTillokaM prApya veti chintA | tadarthaM "saMvatsarAdvaruNalokam.h' iti "saMvatsarAttaTitam.h' iti cha shrutidvayaM tadubhayaprAptiprApakaM na veti | netyatra pramANaM nAstyutAstIti | pUrvatra dvitIyAM gatiM vAyumiti visheShavachanena vAyordvitIyaprApyatvanirNayepIha tAdR^ishapramANAbhAvAt.h shrutidvayaprAmANyAdadhikAribhedAdhInamArgabhedena dvayorapi prApyvopapatteH dvAvapi lokau saMvatsaramAnilokAnantaraM prApyAviti saMgatipUrvapakShau | siddhAntastu | "taTito varuNaM gachChati taTitA hyUhyate varuNalokaH' iti visheShashrutyA taTidanantarameva sayuktikaM varuNalokasya prApyatvokteH mArgadvayasya cha dvAvevotyatroktabrahmaprAptimArgaikyaprasiddhivirodhayuktatayA dvayorekasminmArgai yugapatprApyatvavirodhena shrutidvayasya dvayoH paurvAparyeNaiva prAptiprApakatvArthakatvasyAvashyaMbhAvAt.h pUrvaM taTillokaM prApya pashchAdvaruNalokaM prA notIti | phalaM tu mArgAnirNayAttadanusmR^ityanupapattitatsamAdhI || 3 || N.M-14
|| OM ativAhikastalliMgAt.h OM || 4 || 

|| OM ubhayavyAmohAttatsiddheH OM || 

pUrvatra bhinnavAkyagatabhinnapadArthayostaTidvaruNayoH paurvAparyoktau atraikavAyushabdArthayerAtivAhikamukhyayoH paurvAparyamuchyata iti saMgatiH | dvitIyAM gatiM vAyumAgachChatItishrutau vAyuH kimAtivAhiko.atha mukhyavAyuriti chintA | tadarthaM tasya AtivAhikatve mukhyasya prApyatvaM na prA notyuta prA notIti | tadarthaM "dyau rvAva vidyuttatpatiM vAyumupagamya tenaiva brahma gachChati' itishrutavAyushabde mukhyo vA.a.ativAhiko veti sandehena prAktane.api sandehAdinirNayaH atha mukhya iti nirNaya iti | pUrvatra taTito varuNaM gachChatIti sayuktikavachanabalena paurvAparyanirNaye.api iha pUrvaH AtivAhikaH charamo mukhyaH iti vA pUrvo mukhyashcharama AtivAhika iti vA sandehe nirNayAbhAvAt.h pUrvasyAtivAhikatvaj~nApakAbhAvAt.h somAgnIndradhruvAnAmapi mArge kramAtprApyatvoktyA tAratamyakramasyAtrAvivakShitatvena mukhyasyApi dvitIyaprApyatvasambhavAt.h mukhyArthatvAchcha mukhyavAyureva dvitIyaprApya vAyushabdArtho nAtivAhikaH | tathAtve mukhyasya prApyatvAbhAvaprasaMgAditi pUrvavaiShamyeNApi shaMkanAtsaMgatishcha | siddhAntastu | pUrvaprApyatva, vidyuchChabditavANIpatitvarUpaliMgAbhyAM pUrvaM AtivAhikashcharamo mukhya iti nirNayasambhavAt.h | mukhyArthasyApi pUrvaprApyatvaliMgena "utkrAntastu sharIrAtsvAt.h' ityAdi bhAShyokta (brahmatarka) vachanena cha tyAgasambhavAt.h pUrvaprApya AtivAhika eveti | phalaM tu "iyadAmananAt.h' (bra.sU.3-3-35) ityatrokataprANAdhikAryuttamatvasyAyogastatsamAdhishcheti || 4 || 

|| OM vaidyutenaiva tatastachChateH OM || 5 || 

pUrvavaiShamyeNa shaMkanAtsaMgatiH | prakR^itabrahmaprAptimArge mukhyavAyoranantaraM, brahmaNo.arvAk.h prApyo.asti na veti chintA | tadarthaM mukhyabrahmaNorantarAle prApyAMgIkAre bAdhakaM nAstyutAstIti | pUrvatra divaspatitvabAdhakena charamavAyorAtivAhikatvAyoge.api iha mukhyabrahmAntarAle kasyachitprApyasyAMgIkAre bAdhakAbhAvAnmukhyavAyuH svasmAdantaramapi brahmetaraprAyAntarayuktaH adhikAritvAtprAchInAdhikArivadityanumAnAchcha | nacha iyadAmananAdityatroktAdhikAyaruttamatvena bAdhakaM tadbAdhitaM chAnumAnamiti shaMkyam.h | "somaM vaishvAnaraM chendraM dhruvam.h' iti pUrvatra bhAShyokta(brahmatarka) smR^itAvindrAdavarasya dhruvasyendrAnantaraM prAptyuktyottamatvakramAnurodhena prAptikramAbhAvAt.h vAyoranantaramapi tadanyaH kashchitprApyo.astviti prApte siddhAntaH | adhikAryuttamatvasya prApyAntarAbhyupagamAbAdhakatve.api "tatpuruSho mAnavaH' "sa etAn.h brahma gamayati' (ChAM.5-10-2) "vidyutpatirvAyureva nayedbrahma na chAparaH' (bR^ihattantra) ityAdishrutismR^ityavagatabrahmaprApakatvaM vAyoH shrutaM antarAle prApyAntarakalpanaM bAdhata iti sa evAntimaprApyaH | anyasyAntimaprApyatve tasyaiva brahmaprApakatvApatteH rAjAdau tathA darshanAditi | phalaM tu vAyoratishayena prAdhAnyAyogaH tatsamAdhishcheti || 5 ||

|| OM kAryaM bAdarirasya gatyupapatteH OM || 6 ||

|| OM kAryAtyaye tadadhyakSheNa sahAtaH paramabhidhAnAt.h OM || OM smR^iteshcha OM || OM paraM jaiminirmukhyatvAt.h OM || OM darshanAchcha OM || OM na cha kArye patipattyabhisandhiH OM || OM apratIkAlaMbanAnnayatIti bAdarAyaNa ubhayathA cha doShAttatkratushcha OM || OM visheShaM cha darshayati OM || 

brahmaprAptimArge charamaprAptinirUpaNAdvA | "sa enAn.h brahma' iti pUrvatrodAhR^itashrutigatabrahmapadArthanirUpaNAdvA pUrvasaMgatiH | atra sa enAn.h brahmeti shrutaM brahma kiM chaturmukha evAtha brahmaiva utobhayamapIti chintA | tadarthamubhayamiti pakShe ekaikapakShoktasAdhakabAdhake samIkartuM na shakyete kiM vA shakyete iti | tathobhayaprAptipakShe yugapadubhayaprApterayogAttatra krame pramANaM nAstyutAstIti | pUrvapakShastu | chaturmukha evedaM shrutyuktaM brahma | yadiha vAva paramabhipashyati prA noti prA noti brahmANaM chaturmukham.h' iti (kauShArava) shrutyA "brahmaNA saha te sarve samprApte pratisaMchare | parasyAnte parAtmAnaH pravishanti paraM padam.h ||' iti smR^ityA "tathA.api prakR^iterbandho brahmaNA saha bhidyate' ityAdinA chaturmukhamuktipayarntaM bandhasya santatatvena tatorvAk.h chaturmukhasyaiva shravaNAdisAdhanairaparokShIkR^itatvAttasyaiva prApteryuktatvAdityupapattyA cha chaturmukhaprApterevAvagamena bAdhakena mukhyArthasyApi parabrahmaNastyAgena amukhyArthaviriMchagrahaNopapatteH | nacha "brahmavidA noti param.h' iti (tai.2-1) parabrahmaprAptishrutivirodhaH | tasya 
sAmAnyavAkyasya prAguktavisheShashrutyAdinA chaturmukhaprAptyanantaraM achireNa pralayakAle tena saha paramA notIti sAmIpyArthatayA sAvakAshatvasambhavAdityAdyaH | sa enAn.h brahmetyatra brahmapadArthaH parabrahmaiva brahmashabdasya tatra mukhyatvAt.h | tasyaiva shravaNAdisAdhanairevAparokShIkR^itatvAchchaturmukhe cha shravaNAdisAdhanArjitapratipatteH chaturmukhaM prA nuvAnItIchChAyAshchAbhAvAditi dvitIyaH | ubhayasvIkArapakShasya choktahetUnAM samIkaraNAyogAt.h yugapatprAptyayogashcheti | kramaprAptipakShasya cha mAnAbhAvenAyogAditi | siddhAntastu chaturmukha eva parabrahmaivetyanyavyAvR^ittyA tattanmAtrArthakatve visheShahetvabhAvenoktahetUnAM tattadarthagrahaNamAtrasyaivopapAdakatvAt.h ubhayamapi brahmashabdArthatvena atra prAptishrutau vivakShitam.h | yattu chaturmukhagrahaNe pratipattyabhisandhyabhAvarUpaM bAdhakamuktaM yachcha parabrahmagrahaNena "gatyupapatteH' ityatra bandhasya santatatvarUpabAdhakamuktaM tatrAdyaM pratIkAlambanAnAM paraprAptyanaMgIkAreNa teShAM pratipattyAderabhAvAnna bAdhakam.h | dvitIyaM "apratIkAshrayA ye hi te yAnti parameva tu' iti (gAruDa) pramANabalena amuktasthAnagataparabrahmaprAptyaMgIkAreNa chopapannam.h | chaturmukhapraptimatAM cha pratIkAlambanAnAM astyeva kArye pratipattyAdIti teShAmapi tanna bAdhakamityadhikAribhedena pakShadvayoktahetUnAM ubhayArthatvAMgIkAre samIkartuM shakyatvAt.h | "apratIkAshrayA ye hi te yAnti parameva tu | svadehe brahmadR^iShyayaiva gachChedbrahma salokatAm.h ||' ityukteH yAgyatAkrameNaiva pralaye pUrvaM cha tayoH prAptiriti | phalaM tu gamyAnirNayanirNayAbhyAM gatyanusmR^ititatsamAdhI || 6 ||

|| iti shrImadrAghavendrayatikR^itAyAM nyAyamuktAvalyAM chaturthAdhyAyasya tR^itIyaH pAdaH ||

|| atha chaturthaH pAdaH || 

karmakShayAdi chaturvidhaphale trividhamuktvA atrAvasaraprApto bhoga uchyate | 

|| OM sampadyAvihAya svena shabdAt.h OM || 1 ||

"paraM jaiminiH' ityatra (bra.sU.4-3-12) brahmaprAptimattvena prakR^ito muktaH kiM brahmAtikramya bhogAn.h bhu .hkte.athAnatikramyeti chintA | tadarthaM "etaM setuM tIrtvAghassannanandho bhavati' iti shrutiratikramaparotAnatikramapareti | anatikramArthakatve kalpakaM nAstyutAstIti | pUrvapakShastu | "etaM setum.h' iti shruteranyArthaparatve kalpakAbhAvAt.h setupadoktabrahma tIrtvAtikramyeti brahmAtikramAnantarameva svarUpAvirbhAvarUpamuktyuktyA brahmaprAptasyAmuktatvAvagamAt.h muktasyaiva bhogabhoktR^itvAt.h brahmAtikramya muktaH san.h bhogAn.h bhu .hkte iti | siddhAntastu | "paraMjyotirupasampadya' iti (ChAM.8-3-4) shrutau brahmapAptasyaiva svarUpAvirbhAvarUpamuktatvasyokteH "imAM ghoramashivAM nadIM tIrtvaitaM setumApya' iti spaShya(maudgalya)shrutyanurodhena etaM setuM gantuM anyattIrtvA ityeva tasyAH shruterarthasya vAchyatvAt.h "AtmAnamabhisampadyaitenAtmanA yathAkAmaM sarvAn.h kAmAnanubhavati' iti shruteshcha j~nAnI brahma prApya tadavihAyaiva bhogAn.h bhu .hkte iti | phalaM tu brahmaNashcharamaprApyatvAkShepasamAdhI || 1 ||

|| OM muktaH pratij~nAnAt.h OM || 2 ||

pUrvAkShepeNAtra shaMkanAtsaMgatiH | "paraMjyotirupasampadya svena rUpeNAbhiniShpadyate' "sa tatra paryeti' iti pUrvasUtropAtte shrutisheShe sa ityukteH kimamukta uta mukta iti chintA | tadarthaM sa iti tachChabdaH kimavyavahitapUrvaparAmarshako.atha prAkaraNikaparAmarshaka iti | tadarthamavyavahitaparAmarshe paryetItyAdinoktakriyAvattvaM bAdhakamuta neti | pUrvapakShastu | pUrvatra paraMjyotisampannasyAvirbhUtasvarUpasya muktasyaiva "sa tatra paryeti' iti vAkyasyeshAnatikrameNa bhoge mAnatvamabhipretya sUtre svenetishrutyuktirayuktA | svenetipUrvavAkye nirguNopAsakasya svarUpAvirbhAvokteH | sa tatretyatra punaH daharavidyopAsakasyAmuktasyaiveha kalpakatvAt.h | na hi kriyAvattvaM kR^itakR^ityasya muktasyopapadyate | amuktasya tu anyadetAdR^ishabhogAyoge.api brahmaprAptasya tAdR^ishabhogasambhavAt.h | nacha dvitIye "vihAropadeshAt.h' ityatra (bra.sU.2-3-34) muktasya sa tatra paryetIti vihArokterna kartR^itvaM kAlpanikamityuktestadvirodha iti shaMkyaM tasyApIhAkShepAditi | siddhAntastu | 
"aharaharenam.h' itibhAShyokta (bR^ihat.h) shrutau brahmaprAptAnAM suptAnAmamuktatayA divyabhogAbhAvamuktvA muktasyaiva tatprAptyA tAdR^ishabhogokteH | kriyAvattvasya kR^itimattvasya mukte.api siddhatvena tasya prAguktaparAmarshakatve.api bAdhakAbhAvAt.h sa iti tachChabdArtho mukta eveti | phalaM tu muktasya bhogAkShepasamAdhishcheti || 2 ||

|| OM AtmA prakaraNAt.h OM || 3 || 

pUrvatra sveneti shrutisheShasthatachChabdArtha uktaH | atra pUrvavAkyasthajyotiHshabdArtha uchyata iti saMgatiH | paraMjyotirityuktajyotiHshabdArthaH kimAdityo.atha brahmeti chintA | tadarthaM "sa tejasi sUrye sampannaH' iti (Sha.pra.5-2) samAkhyA balavatyuta prakaraNamiti | tadarthaM samAkhyA niravakAshota sAvakAsheti | jyotiHshabdasya "sUryamaganma jyotiH' ityAdau Aditya iva "jyotishcharaNaH' ityAdau (bra.sU.1-1-24) uktadishA bhagavati prayoge.api "sa tejasi sUrye sampannaH' iti (Sha.pra.5-5) samAkhyayA aikArthyalAbhAt.h | jyotiratra Aditya eva na viShNuH prakaraNasya cha vaiShNavatve.api prasaMgAdanyoktisambhavAt.h niravakAshasamAkhyayA bAdhAchcheti prApte siddhAntaH | "ya AtmApahatapApmA' ityAdinA (ChAM.10-7-1) brahmAsAdhAraNashrutiliMgAbhyAM brahmopakramya paraMjyotirityadhItatvenAsya vAkyasya brahmaprakaraNasthatvAt.h prakaraNasya cha samAkhyAto balavattvAt.h samAkhyAyAshcha prArabdhakarmamokShaparatvena brahmaprAptimArge antarAdityaprAptiparatvena chopapattyA sAvakAshatvAt.h "paraMjyotiH paraMbrahma' iti (brahmANDa) smR^ityA paraMjyotiHshabdasya paramAtmanyeva mukhyatvAchcha brahmaiva paraMjyotiHshabdArthaH iti | phalaM tu muktasya brahmasamIpa eva bhoga iti prAguktasyAkShepasamAdhishcheti || 3 ||

|| OM avibhAgena dR^iShyatvAt.h OM || 4 ||

evaM tribhirnayairmuktau brahma prApya bhogAn.h bhu .hkte iti siddhe sati sa bhogaH kiMrUpa iti visheShachintanAtsaMgatiH | mukteShu sAyujyabhAjAM bhogaH kiM bhagavadabhuktasyAtha bhagavadbhuktasheShasyeti chintA | tadarthaM bhuktasheShayoge mukteH paramapumarthatvaM hIyata uta neti | pUrvapakShastu | mukteH paramamumarthatvena bhagavadabhuktasyApi bhogyasya saulabhyAt.h bhagavadabhuktAneva bhu .hkte | bhagavadbhuktasheShaniyame cha keShAMchitsaMjAtabhogechChAnAM bhogAbhAvaprasaMgena mukteH pumathartvahAniH | Ishvarasya nityapUrNAnandatvena kadAchidabhogasyApi saMbhavAditi | siddhAntastu | mukteH pumarthatvena bhagavadabhuktabhogAnAM sulabhatve.api "yAnevAhaM shruNomi' iti (chaturvedashikhA) shrutau bhagavatA bhujyamAnabhogabhoktR^itvashravaNAnmuktAnAM bhagavadbhujyamAnabhogyabhoktR^itvamevopeyam.h | nachaivaM bhagavadbhuktAsheShabhoktR^itvasya yAneveti shrutau pratIteH bhagavatsAmyApattiH shaMkyA | "muktAH prApya paraM viShNum.h' iti (bhaviShyatpurANa) visheShasmR^ityA "tAneva' iti sAmAnyashruteH saMkochAt.h | nachoktarItyA kadAchidbhogAbhAvaprasaktyA mukterapumarthatvaM shaMkyam.h | "pUrNAnandaH pUrNabhuk.h pUrNakatarA' iti shrutau pUrNAnandatve.api pUrNabhogashravaNena tasyAbhogAprasakteriti | phalaM tu "attA' ityAdau (bra.sU.1-2-9) uktasya hareH sarvabhoktR^itvasyAkShepaH tatsamAdhishcha || 4 ||

|| OM brAhmeNa jaiminirupanyAsAdibhyaH OM || 5 ||

|| OM chitimAtreNa tadAtmakatvAdityauDulomiH OM || OM evamapyupanyAsAtpUrvabhAvAdavirodhaM bAdarAyaNaH OM || 

pUrvAkShepeNa shaMkanAtsaMgatiH | prakR^ito bhogaH kiM muktAnAM na yuktaH uta yukta iti chintA | tadarthaM teShAM bhogahetusharIraM nAstyutAstIti | tathA bhautikadehAbhAve.api dehAntareNa na yukta uta yukta iti | pUrvatrokto muktAnAM brahmAnatikrameNa bhogo vA bhagavadbhuktabhogo vA na yuktaH | teShAM saMsArapAraMgatatvena bhogahetudehAbhAvAt.h | tatsattve muktatvavyAghAtAt.h | brAhmadehAdinA bhogastu na yuktaH | pralayAdau tadbhAve.api bhogAbhAvAditi prApte siddhAntaH | bhautikAdisarvasvadehAbhAve.api "sa vA eSha brahmaniShThaH' iti (mAdhyandinAyanashrutiH) "Adatte harihastena' iti bhAShyoktashrutismR^itibhyAM paramAtmAnaM praviShyasya taddehenaiva dehivadbhogAvagamAt.h | "gachChAmi viShNupAdAbhyAm.h' iti (bR^ihattantra) smR^ityuktyA viShNvavayavaireva gamanAdi karomIti 
pUrvasmaraNabalena muktau taddehaprAptimattvayuktyA cha brAhmadehena vA "sa vA eSha etasmAnmartyAdvimuktashchinmAtrI bhavati' ityAdi (sauparNa) shrutyA "martyadehaM parityajya' ityAdi (nArAyaNAdhyAtma) smR^ityA bhagavadanugR^ihItaiH svarUpabhUtachinmAtradehAvayavairvA muktaH bhogAnbhuMjate karmANi cha kurvanti cheti | phalaM tu mukteH pumarthatvAkShepasamAdhI || 5 || 

|| OM saMkalpAdeva cha tachChateH OM || 6 || 

pUrvatra bhAge.alaukikopakaraNAnapekShoktA | atra tu laukikasAdhanApekShA netyuchyata iti saMgatiH | prakR^itamuktabhogaH kiM tattadupAyasAdhyasAdhanasAdhyaH uta saMkalpamAtrasAdhya iti chintA | tadarthaM bhagavadokasthatvayuktiH lokAnusArasahAyA satI sAdhanasAdhyatvasAdhikA bhavatyuta neti chintA | bhagavadokastho muktabhogastattadupAyasAdhyasAdhanasAdhyaH okasthatvAt.h bhUmyAdyokasthabhogavaditi yuktyA loke bhogasya tattadupAyasAdhyasAdhanasAdhyatvadR^iShyayA lokAnusArAchcha muktabhogo.api tAdR^isha eveti prApte siddhAntaH | "sa yadi pitR^ilokakAmo bhavati saMkalpAdevAsya pitaraH samuttiShThanti' iti (ChAM.8-2-1) shruteH saMkalpamAtrasAdhyo muktabhogo na tattadupAyasAdhyasAdhanasAdhyaH | prAguktayuktistu shrutibAdhitA satI na sAdhikA | lokavirodhastu nirdoShabhagadokasi guNa eveti | phalaM tu saMsArasamAnadharmatApattyA mukteH pumarthatvAkShepastatsamAdhishcheti | 

|| OM ata eva chAnanyAdhipatiH OM || 7 ||

atra prAguktahetvatideshAdantarasaMgatiH | prakR^ito muktaH kiM kl.hptapatibhyo.anyapatiniyataH atha kl.hptapatiniyata eveti chintA | tadarthaM muktAvanapekShitamapi bhavatyuta neti | loke rAjagR^ihapraviShyasya anapekShitasvAvarapratihArAdiniyatatvamiva muktasyApi paragR^ihagatatvAt.h svAvaraniyatatvaM syAdanyathA lokavirodhAditi prApte siddhAntaH | loke satyasaMkalpatvAbhAvena anapekShitasvAvaraniyatatvasaMbhave.api muktasya satyasaMkalpatvAdeva nAnapekShitaprAptiryukteti kl.hptapatiniyatA eva muktAH | nahi muktAnAmavaraniyatatvamapekShitam.h | tathAcha (vArAha)smR^itiH "paramodhipatisteShAm.h' ityAdiketi | phalaM tu muktasya saMsArasamAnadharmavattvatadabhAvau || 7 ||

|| OM abhAvaM bAdarirAha hyevaM OM || 8 ||

|| OM bhAvaM jaimininirvikalpA nAnAt.h OM || OM dvAdashAhavadubhayavidhaM bAdarAyaNo.ataH OM || OM tanvabhAve sandhyavadupapatteH OM || OM bhAve jAgradvat.h OM || OM pradIpavadAveshastathA hi darshayati OM || OM svApyayasampattyoranyatarApekShamAviShkR^itaM hi OM || 

saMkalpAdevetyatrokatasaMkalpamAtrAdhInabhogAkShepeNAtra shaMkanAtsaMgatiH | "atra eva' ityasya (bra.sU.4-4-9) prAguktahetvatideshakatayA prAsaMgikatvenAvyavadhAyakatvAt.h prakR^ito muktAnAM bhogaH na yujyate uta yujyate iti chintA | tadarthaM dehabhAvAbhAvayoH bhoga upapAdayitumashakya uta shakya iti | tathA muktAnAM dehabhAvAbhAvau virodhAdayuktAvuta yuktAviti | pUrvapakShastu | muktAnAM dehasya bhAve duHkhAdiprasaMgena nirduHkhabhogo.anupapAdanaH | abhAve cha bhogAsambhavaH | nacha brAhmeNetyatroktadishA brAhmadehena bhogo yukta iti vAchyam.h | sAyujyabhAjAM tatsaMbhave.api anyeShAM tadabhAvAt.h | nacha chichCharIreNa teShAM bhogopapattiH | suptyAdau sato.api tasya bhogAyatanatvAdarshanAt.h | ato dehabhAvenAbhAvena vA bhogasya durupapAdanatvAnna yujyate bhogaH | virodhAdayuktau cha dehabhAvAbhAvapakShAviti | siddhAntastu | yujyate muktAnAM bhogaH | pakShadvaye.api bhogasya sUpapAdanatvAt.h | bAhyadehabhAve tasya jaDatve.api shuddhasattvAtmakatejorUpatayA duHkhAdyanApAdakatvena tatra sukhAnubhavamAtrasyopapatteH | pradIpo yathA tailAdyeva bhuMkte na tu tadgatakArShNyAdi tadvat.h | "tIrNo hi tadA sarvAn.h shokAn.h' iti (bR^i.6-3-22) shruteH | dehAbhAvapakShe.api yathA sva nAvasthAyAM bAhyadehAbhimAnAbhAve.api bhogaH tathA muktau bAhyadehAbhAve.api chichCharIreNa bhogopapatteH anabhimAnasyAbhAvasAmyAt.h | suptau manasa uparatatvAdabhogaH dehabhAvapakShau cha "chintA vAchitA' veti 
(uddAlakashrutiH) "asharIro vAva tadA bhavati' iti cha (kauNTharavya) shrutisiddhatvAt.h | dvAdashAhasya yajamAnechChayA ekAnekakartR^ikatvAbhyAM ahInatvasatratvavat.h muktAnAM svechChayA tejorUpabAhyadehabhAvAbhAvayoravirodhAchcha yuktAviti | tathAcha smR^itiH "svechChayA vA sharIrANi tejorUpANi kAnichit.h | svIkR^itya jAgaritavadbhuktvA tyAgaH kadAchaneti | phalaM tu nirduHkhabhogAbhAvAnmukteH pumarthatvAkShepastatsamAdhishcheti || 9 ||

|| OM jagadvayApAravarjam.h OM || 9 ||

|| OM prakaraNAdasannihitatvAchcha OM || OM pratyakShopadeshAditi chennAdhikArikamaNDalasthokteH OM || OM vikAravarti cha tathA hi darshayati OM || 

evamanupapattinirAsena muktAnAM bhoge siddhe.atra maryAdochyate iti saMgatiH | muktAH kiM jagadvayApArAn.h kurvanti na veti chintA | tadarthaM "sarvAn.h kAmAnAptveti shrutau (ai.2-5-1) sarvashabdo.asaMkuchitavR^ittiruta saMkuchitavR^ittiriti | tadatharM tatsaMsochakaM nAstyutAstIti | tadarthaM "sarve.asmai devA viriMchaviShayA veti | sarvesmai devA iti shruterjIvamAtraviShayatvAt.h sarvAn.h kAmAnitishruteH "sharIrabhedAdUrdhvaH utkramya' (ai.2-5-1) ityAdijIvaprakaraNagatatve.api jIvAnAM tAdR^ishashaktikalpanena vA shaktyabhAve.api satyakAmatvAdeva sarvaishvayarsambhavena sarvavAkyasaMkochakAbhAvAt.h kurvantyeva muktAH jagatsR^iShyayAdivyApAramiti prApte siddhAntaH | "mAhAchamasya' ityupakrameNa "sarve.asmai' iti shruteH viriMchaviShayatayA sarvamuktaviShayatvAbhAvena jIvAnAM sR^iShyayAdau shaktikalpanAbhAvena tatra sAmarthyAbhAvAt.h satyakAmatvasya "svAdhikAnandasamprAptau sR^iShyayAdivyApR^itiShvapi | muktAnAM naiva kAmaH syAt.h' iti (vArAha) smR^ityA sR^iShyayAdyanyakAmAnavattvenopapatteH | jagadvayApAravarjamanyAn.h kAmAn.h bhuMkte mukta iti | atra muktaviriMchasyAsheShamuktaniyamanavyApAro.anyadevAnAM svAvaramuktaniyamanavyApArashchAstIti dhyeyam.h | phalaM tu lakShaNasUtrAkShepasamAdhI || 9 ||

|| OM sthitimAha darshayatashchaivaM pratyakShAnumAne OM || 10 ||

|| OM bhogamAtrasAmyaliMgAchcha OM || 

pUrvatra kAmapadoktaviShayabhogeyattoktA atra tu tadabhivyaMgyasvarUpasukhasya yathAsthitirUpeyattochyata iti saMgatiH | muktaH kimAnandavR^iddhihrAsavAn.h uta yathAsthitimAniti chintA | tadarthaM teShAmupAsanAdikaM kiM vR^iddhayAdiheturbhavatyuta neti | pUrvapakShastu | "etatsAma gAyannAste' (tai.3-10) ityAdau muktAnAmupAsanAshravaNAt.h tasya cha vaiyarthyAnyathAnupapattyA phalatvAvashyaMbhAvAt.h muktAnAM vashitvarUpaishvaryabalena kAmitAsheShabhogavisheShasattvAchcha vR^iddhimAn.h Anandastaduparame cha hrAsavAniti | siddhAntastu | ekaprakAreNaiva sthitimAn.h muktAnandaH | "sa eShaH' iti bhAShyokta (jAbAla) shrutau vR^iddhayAdyabhAvamuktvA "darshannevAtmAnam.h' ityupAsanAvacho.api ApattivipattishabditavR^iddhihrAsaniShedhAt.h mahatAM pratyakSheNa mukto na vR^iddhayAdimAn.h kAraNashUnyatvAdityanumAnena cha vR^iddhayAdyabhAvasya siddhatvAt.h | upAsanayAshcha "harerupAsanA chAtra sadaiva sukharUpiNi' iti (brahmavaivarta) smR^ityA svayaM phalarUpatvena phalAntarasAdhanatvAbhAvAt.h | vashitvena kAmitAsheShabhogaprAptAvapi ayogye kAmanAvirahAt.h yogyasya cha prAptatvAt.h bhogavisheShe.api taduparamAdapi na sukhavR^iddhihrAsahetutayApi sa bhogavisheShaH "avR^iddhihrAsarUpatvaM muktAnAM prAyikaM bhavet.h | kAdAchitkavisheShasya naiva teShAM niShiddhayate' iti (kaurme) uktadishA svarUpasukhasya vaichityahetutayA vopapanna iti | phalaM tu saMsArasamAnadharmatApattyA mukterapumarthatvAkShepasamAdhI || 10 ||

|| OM anAvR^ittishshabdAdanAvR^ittishshabdAt.h OM || 11 ||

pUrvatra muktAnandasya vR^iddhayAdi netyuktam.h | atra tu tadanubhavasyAnto nAstItyuchyata iti saMgatiH | prakR^ito muktaH kiM 
janmamR^ityAdiprAptirUpapunarAvR^ittimAnuta neti chintA | tadarthaM muktasya samastakAlavAsitvaM punarAvR^ittAvabAdhakamiti | tadarthaM samastasyApi kAlasya samAptirastyuta neti | pUrvapakShastu | svargAdisthasyeva muktasyApyasti punarAvR^ittiH | muktasya samastakAlavAsitve.api samastasyApi kAlasya kadAchitsamAptisambhavAt.h | nacha kAlasyAnantyAt.h samApterasambhavaH | bhAratayuddhe "chaturdashIM paMchadarshIM bhUtapUrvAM tu ShoDashIm.h | imAM tu nAbhijAnAmi amAvAsyAM trayodashI' iti (mahAbhArate) trayodashyAH asambhAvitapaJNchadashItvadarshanAditi | siddhAntastu | kAlasya samastasyApi samApteH vyAhatatvena anantakAlAvasAyitvAt.h svagirNo manvantarAdyavasAyitayA punarAvR^ittAvapi na muktasya punarAvR^ittiH "nacha punarAvartate' iti shruteshcha | "sarvAn.h kAmAnA noti' iti shrutau sarvakAmApteH shravaNena shrutAvapunarAvR^itteH kAmitatvAchcha na punarAvR^ittiriti nityanirduHkhAnandAnubhavavanta eva muktA iti | phalaM tu mukteH pumarthatvAkShepasamAdhI || 11 || 

kalyANaguNapUrNAya doShadUrAya viShNave | 

namaH shrIprANanAthAya bhaktAbhIShyapradAyine ||

|| iti shrImatparamahaMsaparivrAjakAchArya shrImatsudhIndragurupAdashiShyarAghavendrayatikR^itAyAM nyAyamuktAvalyAM chaturthAdhyAyasya chaturthaH pAdaH || N.M-15
