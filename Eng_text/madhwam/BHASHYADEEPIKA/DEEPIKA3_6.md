3) yuktyantareNa mAnuShayatibhyo devAnAmuttamatvaM samarthayatsUtramupanyasyati - maunavaditi || atrApishabdo dR^iShyAntadArShyAntikayoH samuchchaye kaimutye cha | apyanta Avartata | bhAvassiddha iti sheSha ityAshayena sasheShApyantasUtrAMshoktaM sAdhyamAha - na cheti || Ashramadvayameveti | gR^ihayatvAshramarUpAshramadvayakarmitvamevetyarthaH | na tu sarvAshramakarmitvamityevashabdArthaH | devAnAmityanantaraM kintu sarvAshramakarmitvamapIti pratij~nAsheShaH | etatsUchanAya chashabdaH | kuta ityatastaddhetutvena upadeshapadoktashrutyudAharaNapUrvakaM maunavaditareShAmapyu2padeshAdityaMshaM vyAchaShye - devA iti || devA eva brahmachAriNa ityAdyuktArthasya "yathA hyete munayaH' ityAdinopapAdanaM kriyate | atra "yathA hyete' devAH "munayo' yatayaH prasiddhAH "evaM' tathA sarvAshramA ityevaMshabdasya vyavadhAnenAnvaye sarvAshramA iti dArShyAntikoktiH | evaMshabdasya samuchchayArthatve na kevalaM yatayaH, kintu savarvarNAssarvAshramAshcheti svasthAne.anvayaH | savavarNAssarvAshramA ityubhayatra hetumAha - sarve hIti || "hi' yataH sarvavarNAshramochitaM karma kurvantItyarthaH | munerbhAvaH karma vA maunamityAshayena maunavadityetadvayAchaShye - yatitveti || karmApyupalakShyate | itareShAmityasya pratipadaM - yatitvAdanyeShAmiti | brahmacharyAdInAmityarthaH | "upadeshAt.h' uktatvAt.h | anena devAnAM "maunavaditareShAmapyupadeshAt.h' maunavadyatitvavaditareShAmapyAshramadharmANAM teShu bhAvaH siddhaH, na tvAshramadvayakarmitvameva teShAM, tathA cha yadA.a.ashramadvayakarmitvenaiva devAnAM yatibhya uttamatvaM siddhayati tadA kimuvAchyaM sarvAshramakarmitva iti sUtrArtha ukto bhavati |
|| iti kR^itsnabhAvAdhikaraNam.h ||
9. || anvayAdhikaraNam.h ||
1) atrAdhikaraNe aparokShaj~nAnasaN^gataparokShaj~nAnasyAtigopyatvamahimAsamarthyate | sUtraM paThati - anAviShkurvanniti || atra viShayodAharaNapUrvakamanAviShkurvannityanena sUchitaM pUrvapakShaM darshayati - etAmiti || atretthaM yojanA - yataH "etAm.h' iti mATharashrutau vidyAdAnaM kartavyaM shrUyate, tathA svAdhikyAnusAreNa phalapradaM chochyate | ato j~nAnadAtrA svasyAdhikaphalArthaM tadupayogitayA "bahUnAM' shiShyANAM svIkArArthaM "tat.h' vidyAdAnaM "AviShkAreNaiva' uchchaiH kAyarmiti | "etAM' prakR^itAM "vidyAM' brahmamAnasAdhanavedavidyAM "adhItya' tadarthaM matvA dhyAtvA vedavidyAM vichAryeti vA "brahmadarshI' brahmAparokShaj~nAnI bhavati shiShyaH ha prasiddhau | vAvetyavadhAraNe | "saH' gururetAM "manuShyeShu' bahujanamadhye yathA yathA.adhikamiti sheShaH | "vibrUyAt.h' uchchaiH samyak.h upadishet.h "tathA tathA' upadeshAdhikyAnusAreNa phale.adhiko bhavatIti shrutyarthaH | evaM pradarshitaM pUrvapakShaM niShedhati - iti na mantavyamiti || kintvanAviShkurvannevopadishediti pratij~nAsheShaH | kuta etadityataH pravR^ittamanvayAditi hetumanUdya vyAchaShye - anvayAditi | "yukteH' upapatteH | kA.asAvupapattirityata Aha - AviShkAra iti || sabhAchatvArAdAvityAdAvupaskAryam.h | sabhAchatvarAdAvupavishyopadeshe ityarthaH | svIkAreti | "svIkAro' vidyAsvIkAraH | nanvayogyAnAM grahaNaprasaN^ge.api kuto.anAviShkAreNa vAchyamityata Aha - tachcheti || chastvarthaH | "tat.h' ayogyebhyaH kathanaM tu shrutyAdiniShiddhamityarthaH |
2) tAM shrutimudAharati - mAna iti ||
mA nasstenebhyo ye abhidruhaspade nirAmiNo ripavo.anneShu jAgR^idhuH |
yeShAM naitannAparaM kiJNchanaikaM brahmaNaspate brUhi tebhyaH kadAchit.h || 
athopashamenoparatA manuShyA ye dharmiNo brUhi tebhyaH sadA naH |
AdevAnAmohate vivrayo hR^idi bR^ihaspate na paraH sAmno viduH ||
iti R^iN^mantradvayasyaitareyabhAShyasudhAtattvapradIpaTIkArItyA.ayamarthaH - etadvAyuM prati vidyAdevatAnAM prArthanarUpaM vachanam.h | tathA cha he brahmaNasspate "AsanyaM prANamUchire....eSha u eva brahmaNaspatiH' (bR^i.3-3-21) iti shruteH brahmaNo vedasya pate vAyo ye ramaNarUpatvAdrAmo bhagavAn.h sa eva svAmIti j~nAnameShAmasti te rAmiNaH tasmAnniShkrAntAH tasya vimukhAH nirAmiNaH bhagavaduttamatvAj~nAninaH, niro niShedhArthatvAt.h nirAmiNastadaj~nAninaH pratyuta tasya jIvarUpatvaj~nAnena tannIchatAvettratvAt.h tadvirodhinaH | yadvA - rAmo ramaNamasyAstIti rAmI bhagavAn.h tasmAnniShkrAntAH tasya vimukhAH nirAmiNaH, ata eva tasya ripavaH "anneShu' annAdiShu bhogeShveva "jAgR^idhuH' AkAMkShAM chakruH | akAMkShAvanta iti yAvat.h | te "abhidruhaspade' abhito drohasya viShNuvaiShNavadrAhaphalasya nityaniratishayaduHkhasyAspade' Akare tamasi sthAtuM yogyA bhavantIti sheShaH | yato.atastebhyaH stenebhyo.asmAn.h mA vochaH na hyasmachChravaNavAn.h duHkhamarhatIti bhAvaH | evameShAM etadvAsudevAkhyaM paraM brahma na, aparaM tadaparaM jagachcha nAsti, kintu "kiJNcha' yatkiJNchit.h nirguNaM brahma "naikaM' ekavidhabhinnaM sadasadvilakShaNaM anirvAchyaM cha jagadabhimataM "tebhyo' brahmastenebhyo "naH' asmAn.h mA brUhi | atha kiM nAma? he "bR^ihaspate' vAgdhi bR^ihatI' (ChA.1-2-11) iti shruteH bR^ihatyA vAchaH pate vAyo ye "shamena' viShNuniShThayA "upa' samIpe tasminneva "ratAH' manuShyAH mananashIlAH "dharmiNo' niShkAmakarmiNaH ye cha devAnAM "vrayaH' napuMsakaM padametat.h | varaM niyAmakaM cha brahma hR^idi vi A ohate vyauhate vahanti | sarvatra samatvAt.h "sAmno' viShNoH sakAshAt.h "paraH' paraM uttamaM cha na viduH tebhyo naH asmAn.h sadA brUhIti | aitareyabhAShye tu "tadeva' sAmaiva vAsudevAdirUpeNa "hR^idA' svechChayA "ohate' prApnoti savarmiti ohate ityetat.h bhagavadviShayatayA vyAkhyAtam.h | yadyapi bhAShyodAhR^itaR^igdvaye pUrvAttarArdhayoreva pAThaH sAMvyAvahArikaH | tathApi "mA nassteneti pUrvAsu hyUnatA dR^ishyate.arthataH' iti R^igbhAShyokteH madhyagataM "yeShashaM naitat.h' athopashamena' ityardharchadvayamavAntaravede antarhitaM mUlavede paThitamiti dhyeyam.h | itItyasya niShiddhamityanenAnvayaH |
3) shrutyantaraM paThati - vidyeti || "brahmaNaM' vAyuM prati vidyAdevatA AjagAma | Agatya cha he vAyo mAM "gopAya' gopaya rakSha te.ahaM "shevadhiH' nidhirasmi | mAM "anAryakAya' bhAgavate -
titikShavaH kAruNikAH suhR^idaH sarvavedinAm.h |
ajAtashatravaH shAntAH sAdhavaH sAdhubhUShaNAH ||
mayyananyena bhAvena bhaktiM kurvanti ye dR^iDham.h |
matkR^ite tyaktakarmANaH tyaktasvajanabAndhavAH ||
madAshrayakathAhR^iShyAH..............||
ityAdinoktAryakalakShaNarahitAya "anR^ijave' aviparItachittAdipravR^ittimAn.h R^ijuH tadbhinnAya "shaThAya' bhUrkhAya doShadR^ishe vA mA sma brUyAH | mAshabdo.ayaM niSherdhArthaH, na mAN^.h | tarhi kasmai vAchyetyAkAMkShAyAmAha - R^ijava iti || AryakAdyupalakShaNametat.h | tathAcha AryakAya AshaThAya R^ijave "nityaM' niyamena mAM brUhIti prArthayAmAseti shrutyarthaH | atrApi itItyasya niShiddhamityanenAnvayaH | shrutisamuchchaye chaH |
|| ityanvayAdhikaraNam.h ||
10. || aihikAdhikaraNam.h ||
1) atrAdhikaraNe aparokShaj~nAnasya pratibandhAbhAve sAdhanasampattijanamanyevotpattiH samarthyate | sAdhanasampUrtAvapi j~nAnAnudaye kAraNAbhAvAt.h sAdhanasampUrtijanmanyeva j~nAnasya bhAvyatvAt.h | tadabhAve tu kadA.api tadanudaya iti pUvarpakShe siddhAntayatsUtraM paThati - aihikamiti || atra taditi vyastaM samastaM cha | tatra vyastamAvR^ittaM vipariNataM cha shrutiprakR^itaparAmarshItyAshayena tatpadArthaM vadan.h tasyaihikapadenAnvayaM pradarshayati - Atmeti || tachcha taddarshanaM cheti vigrahaH | darshanaM brahmadarshanam.h | chashabdo visheShaNasamuchchaye | tathA cha "AtmA' iti shrutau yaddarshanArthaM shravaNAdi vidhIyate tachChravaNAdisAdhyatvena shrutaM darshanaM "aihikaM' iha janmani bhavameva yasmin.h janmani shravaNAdisampattiH tajjanmabhavameva, na tu tasmin.h janmanyeveti niyama ityarthaH | na cha kvachichChravaNAdisampattijanmani j~nAnAnudayavirodha ityataH pravR^ittasyAprastutapratibandha ityasyArthamAha - prArabdheti | j~nAnodayavighaTakatvena prasaktapratibandhakAbhAve ityarthaH | tathA cha pratibandhakAbhAve, taddarshanamaihikameva pratibandhe tu janmAntara iti aniyamAbhyupagamAt.h | kvachitkAraNe satyapi kAryAnudayasya pratibandhakaprayuktatvAnnoktadoSha iti bhAvaH | anena sUtre aihikamityAvartate tachcha sAvadhAraNam.h | taditi vyastamAvartate | tathA cha tachChatau shravaNashadiphalatvena uktaM brahmadarshanamaihikameva | na cha kvachittadabhAvavirodhaH | yatastaddarshanaM prastutapratibandhe janmAntare bhavaM aprastutapratibandhe tvaihikamevetyaniyamAbhyupagamo.ata iti sUtrakhaNDArtha ukte bhavati |
2) ubhayaM kuta ityataH taddarshanAdityetadvayAchaShye - shrutveti || "AtmAnaM' paramAtmAnaM shrutvA atha "matipUrvaM' mananapUrvakaM "upAsya' dhyAtvA "ihaiva' shravaNAdisampattijanmanyeva "paramasya' viShNoH darshanaM "vindet.h' prApnuyAt.h | prArabdhapratibandhAbhAva iti sheShaH | tatsattve tvAha - yadIti || "nibandhakaM' nitarAM bandhakaM ArabdhaM j~nAnapratibandhakaM karma yadi syAt.h | tarhIti sheShaH | "pretya' asmAchCharIrAnmR^itvA 
j~nAnaM tu yogamuddiShyaM yujyate tena yatsukham.h |
kvachidyoga upAyassayAtkvachichchittanirodhanam.h ||
ityabhidhAnAdyogashabdoktaM shravaNAdyupAyaM punaH kiJNchit.h "anvavekShya' apekShyaiva kR^itvaiva paramasya dR^iShyiM vindedityarthaH | shrutau darshanAdityanena tasyAM shrutau tasyArthasya pratibandhakasadasattvayoH aihikAnantaryakatvarUpArthasya darshanAduktatvAditi sUtrakhaNDArtha ukto bhavati |
3) shrutisiddhArthe smR^itiM chAha - anAdIti || paJNjarashabdo.astrIliN^gaH patatrigatipratibandhakanoDavAchI | tathA cha pravAhato.anAdijanmabhiH sambandho yasya tat.h , anAdijanmasambandhaM anAdijanmakAraNaM pApameva paJNjarasadR^ishaM pAparUpaj~nAnapratibandhakaM "yAvatyA sevayA' yAvajjanmabhavena sevanena "nirbhettuM' vidArayituM shakyaM tAvatsevanaM kAyarmityarthaH | anAdIti vyastaM vA padaM pApavisheShaNam.h | tathAtve janmasambandhamiti karmaNi ghaJNantaM, janmabhiH sambandhaM yadanAdi pApaM tadeva paJNjaramityarthaH | atra nidarshanamAha - yAvaditi || "gamyAt.h' prApyAd.hgrAmAdestadapekShya yAvadnadUre sthito janaH tAvaddUraM tena gantavyamiti hi prasiddhamityarthaH | nanu "tadyathA puShkarapalAshe' (ChA.4-14-3) "yathaiShIkAtUlam.h' (ChA,5-24-3) ityAdi shruteH brahmadarshanaikasAdhyaH pApaShaJNjaranirbhedaH kathaM sevayA pApapaJNjaraM nirbhettuM shakyaM tAvatyaiva sevayA darshanaM bhavati | atha pApapaJNjaranirbhedo bhavatItyarthaH | tushabdaH pratibandhakAbhAvabhAvayoriha janmAntare veti visheShadyotakaH | tathA cha pApapaJNjaranirbhedasyeha janmani janamAntare vA sevAsAdyadarshanasAdhyatvAbhyupagamAt.h sAkShAtsevAsAdhyatvAnabhyupagamAt.h na shrutivirodha iti bhAvaH | 
4) nanu shravaNAdyekasAdhyaM j~nAnaM kathaM shushrUShArUpasevayA syAdityata Aha - shravaNamiti || chashabdaH parasparasamuchchaye | evashabdAvevamityarthau | "pare' paramAtmani viShaye paricharyA pUjA | AdipadAnnamanAdigrahaH | prathamayachChabdasya yA bhaktiH yachcha paricharyAdikatyibhayatrAnvayaH | ayameva na sarvatra sevAshabdArthaH, kintu j~nAnasAdhanaviShayaivetyAha - yayeti || yayA taddarshanaM brahmadR^iShyirbhavati sA sevA "eShA' shravaNAdirUpA samproktetyarthaH | evaM cha yAvatyA sevayayetyatra sevAshabdArthatvena shravaNAdisevaiva samproktA, na shushrUShA, ato na j~nAnasya shravaNAdisAdhyatvapratipAdakAtmA vA are ityAdipramANavirodha ityarthaH | bR^ihatsaMhitAyAmuktatvAduktaM yuktamiti sheShaH |
|| ityaihikAdhikaraNam.h ||
11. || muktiphalAdhikaraNam.h ||
1) atrAdhikaraNe brahmaj~nAnasya svotpattijanmAnantarameva pratibandhakAbhAve muktisAdhanatvamahimA varNyate | tatra kAraNe sati kAryAnudaye hetvabhAvAdyachCharIre j~nAnamutpannaM tachCharIrapAtAnantarameva mokSha iti pUrvapakShe siddhAntayatsUtramupanyasyati - evamiti || atra evaM muktiphalAniyama iti sAdhyAMshaM evakAragarbhitatayA vyAchaShye - evameveti || yathA j~nAne chAniyamaH, evaM muktiphale.apyaniyama eva na tu niyama ityarthaH | nanu niShkAraNamaniyame kadA.api mokShAbhAvaprasaN^ga ityata evamityetadvivR^iNoti - prArabdheti || prArabdhakarmAkhyamuktipratibandhakAbhAva ityarthaH | "tadbhAve' pratibandhakasattve janmAntarANIti dvitIyAbahuvachanaM, bahutvamavivakShitam.h | janmAntaramityarthaH | prApyaiveti sheShaH | tathA cha prArabdhabhAvAbhAvayoraniyamakAraNatvAt.h noktadoSha iti bhAvaH |
2) nanu kuto.atra pratibandhakakalpanamityataH tatra hetutvena tadavasthAvadhR^iterityaMshaM tachChatyudAharaNapUrvakaM vyAchaShye - dharmIti || "dharmI' puNyakarmavAn.h "vidharmI' pApakarmavAn.h tatkartA "brahmasaMstho' brahmadarshI "amR^itatvaM' muktiM "eti" prApnoti evashabdena kvachit.h tadayogaM vyavachChinatti etyeva brahmasaMsthA.amR^itatvamiti | dvirvachanaM tAtparyadyotanArtham.h | itItyanantaraM shrutAviti sheShaH | "brahmasaMsthasya' brahmadashirnaH brahmaj~nAnasyeti yAvat.h | "mokShasyaiva' muktihetutvasyaiva | AvartanIyo.ayamevashabdaH | tathA chaivashabdane muktihetutvasyaivAvadhAraNAt.h etajjanmanyevetyanavadhAraNAdityarthaH | anena pratibandhakadashAyAM sati j~nAne mokShAbhAvena avadhAraNAnupapattiH | pratibandhakAbhAve.aj~nine sati mokShAbhAve tu brahmasaMsthasya taddarshanasya mokShahetutvAvadhAraNAnupapattireva | ataH rashrautamokShahetutvAvadhAraNAnyathA.anupapattyA pratibandhakakalpanA yuktA | tathA cha pratibandhakasadbhAvo.aniyamahetuH, tadAkShepakaM chAvadhAraNaM, tasyAsid.hitranavArikA shrutirityuktaM bhavati | athavA - j~nAninaH taddehapAtAnantarameva mokSho janmAntarANi prApya vA iti mokShakAlaniyame eva shruti; pramANam.h | atra pakShe shrutau j~nAnino mokShasyaivAvadhAraNAdetaddehapAtAnantaramevetyavaMrUpaniyamasyAnavadhAraNAnniyamAyogasyAvyavachChedakteriti hetvavAkyArthasyaivaM muktiphalAniyama iti sAdhyenAnvayaH | atra bhAShyasthaivakAro.anyayogavyachChedakaH, shrutigatastvayogavyavachChedaka iti draShyavyam.h |
3) nanu shrutau niyamAnuktimAtraM nAniyamasAdhakamityataH smR^itimudAharati - vidvAniti || "vidvAn.h' brahmAparokShaj~nAnI "amR^itaM' muktimApanotyeva | nAtra sandehaH kArya ityarthaH | parantu yasmin.h janmani j~nAnamutpannaM taddehapAtAnantarameveti na niyama ityAha - avasannamiti | "yat.h' yadi ArabdhaM karma "tatraiva' taddaha eva "avasannaM' paryavasannaM taddehapAtAnantaramevAmR^itaM "gachChati' prApanoti | avasannaM na chet.h bahUni janmAni prApyaiva "ante' prArabdhakShayAnte amR^itaM gachChati nAtra saMshaya ityarthaH | nArAyaNAdhyAtma ityasya "prArabdhakarmAbhAve' ityAdinokto niyamaH yukta iti pUveNAnvayaH | sUtre phalashabdo j~nAnaphaleShu mokShasya prAdhAnyaj~nApanArthaH | taduktaM tattvapradIpe - sarvapuruShArthaprAptidarshanAdityukte.api itareShAmAnuShaN^gikatvaM sAkShAtphalatvaM muktereveti phalashabda iti | dviruktistvetadadhyAyArthasya prAmANikatvasUchanArtheti draShyavyam.h | taduktamaitareyabhoShye -
sarvapramANasiddhatvaM vaktumAdhyAyamUlataH |
adhyAyAnte dviruktissyAtpUrvoktasyAvadhAraNe || iti ||
"avadhAraNe' nirNAyakagranthe | "AdhyAyamUlataH' adhyAyamUlamArabhyapUrvoktasyArthasya sarvapramANasiddhatvaM vaktuM adhyAyAnte dviruktissyAdityarthaH | || iti muktiphalAdhikaraNam.h ||
iti shrImatparamahaMsaparivrAjakAchAryANAM sarvatantrasvatantrANAM shrImadraghunAthatIrthapUjyapAdAnAM shiShyeNa shrImajjagannAthayatinA kR^itAyAM shrImadbrahmasUtrabhAShyadIpikAyAM tR^itIyAdhyAyasya chaturthaH pAdaH | tR^itIyAdhyAyassamAptaH || 
|| atha chaturthadhyAyaH ||
1. || AvR^ittyadhikaraNam.h ||
1) etadadhyAyapratipAdyaM darshayati - phalamiti || sAdhyamityarthaH | brahmadarshanetyAdAvupaskAryam.h | mokSharUpamiti sheShaH | "nigadyate' kIdR^ishamiti vichAryate.asmin.h chaturthe.adhyAya ityarthaH | mokShasya darshanasAdhyatvaM tu "aniyamaH, vidyaiva' ityAdAvevoktamiti bhAvaH | etatpAdArthaM darshayati - karmeti || nigadyata ityanuShajyate | mokShalakShaNaM hi j~nAnaphalaM chaturvidhaM - karmakShayotkrAntimArgabhogabhedAt.h | tatrAsmin.h pAde darshanapUrvakAlInasaJNchitakarmanAshAkhyaM phalaM nigadyata ityarthaH | nanvAvR^ittirityAdisUtre karmakShayoktyapratIteH kathametatpAdapratipAdyakathanamityata Aha - nityasha iti || sarvadaivetyatharH | paramAdareNetyapyAdAvupaskAryam.h | kimarthametaduchyate ityata uktaM - sarvathA bhAvyamiti || sarvaprakAravighne.api yAvachChaktyanuShTheyamityarthaH | nityashaH karaNavishiShyasAdhanaM vinA.aparokShaj~nAnAbhAvAt.h tadabhAve cha chaturvidhamokSheShu madhye ekasyApi mokShasyAbhAvAdasya sarvathA bhAvyatvamiti bhAvaH | tathA cha yataH sarvathA bhAvyamato nityashaH kAryamiti yojanA | sAdhanamiti | shravaNAdyAvR^ittyAdirUpaj~nAnasAdhanamityarthaH | "prathamataH' saptAdhikaraNyAM "uchyate' kartavyatvena pratipAdyate | sarvavedAntanayena gatArthatAparihArAya - nityashaH sarvatheti choktam.h | tathA cha tatroktasyaiva sAdhanasya sarvaprakAravighne.api sarvadA paramAdareNa yAvachChaktyanuShTheyatvarUpetthaMbhAvo.atrochyata iti na gatArthateti bhAvaH | yadi phalAdhyaye karmakShayapede cha sAdhanamevAchyate tarhyadhyAyapAdAnAmarthavyavasthA.abhAvaH syAdityata Aha - prAyikatvAchcheti || prathamashcho.apyarthaH | dvitIyassamuchchaye | tathAcha adhyAyapAdeShvarthAntaroktAvapi na vyavasthA.abhAvalakShaNavirodho bhavati | kutaH? samanvayAdhyAyAnAM nAmAdipadAnAM cha "prAyikatvAt.h' prAchuryeNa svasyaikArthapratipAdakatvAditi yojanA | na chAsya pAdasya karmakShaye prAyikatvAnupapattiH, adhikaraNasaptake sAdhanavichArAt.h phalasya chaikasminnevAdhikaraNe vichArAditi vAchyam.h | yo.arthaH prAyeNa kAtsnaryena prAdhAnyena cha yatra pratipAdyate so.adhyAyAdistadarthaka ityasyArthasyAtra vivakShitatvAt.h | tathA cha karmakShayavat.h sAdhanasya kAtsnaryena prAdhAnyena etatpAdavichAryatvAbhAvAnnoktAnupapattiriti bhAvaH |
2) tatra saN^gasyAdijij~nAsAjananAya sUtramevAdau paThati - avR^ittiriti || sUtre AvR^ittiriti pratij~nAMshaM kartavyeti padAdhyAhAreNAvR^ittipadasUchitapUrvapakShaniShedhapUrvakaM vyAchaShye - Atmeti || ityAdInAmiti | iti shrutyA AdIyante upAdIyante vAchyatayeti ityAdIni teShAmityarthaH | shravaNAdInAmiti sheShaH | yadvA - ityAdishrutyuktAnAM shravaNAdInAmityarthaH | atrAdishabdenaitajjAtIyavAkyAntaraM gR^ihyate | prAptiriti prathamA paJNchamyarthe | yata iti sheSho vA | netyAvartate, itIti cha | agniShyomAdItyAdishabdena dasharpaurNamAsAdikaM gR^ihyate AvR^ittiriti sAvadhAraNametat.h | ekena vAkyena avagatasya tattvasya punaH punastena vAkyena anyena vA avagatiH shravaNAvR^ittiH | yuktyAmananAvR^ittirapyevameva | tathAcha "agniShyomAdivat.h' yathA sakR^idanuShThitAgniShyomAdeH svargaphalasiddhistathA shravaNAdInAmapi "ekavAreNa' sakR^idanuShThAnenaiva "phalaprApteH' phalasiddheH "AtmA' ityAdishrutyuktAnAM shravaNAdInAM nAvR^ittirato.anAvR^ittiriti pUrvapakSho na, kintu shravaNashadInAmAvR^ittireva kartavyeti yojanA | kuta ityato.asakR^idupadeshAditi hetvaMshaM vyAchaShye - sa iti || ityAdIti | ityAdirUpo yo.ayamasakR^idupadeshaH anekavAramuktistasmAdityarthaH | Adishabdena "sa AtmA tattvamasi' (ChA.6-8-7) iti shiShyavAkyaM gR^ihyate | shvetaketuM prati uddAlakavAkyametat.h | prakR^itaH paradevatAkhyo viShNuH sAratvAtsaH | niyamanAt.h j~nAnarUpatvAdvA yaH | sarvasyeShyatvAdavighnasarvechChArUpatvAdvA eShaH | sUkShmaj~nAnaviShayatvAdatisUkShmaparimANatvAdvA aNimA | "idaM sarvaM' jagat.h "aitadAtmyaM' etat.h sat.h AtmA svAmI yasya tattathoktam.h | yadvA - eSha chAsAvAtmA cha tadAtmA vichitrA hi taddhitagatiriti vachanAt.h, tasyedamityarthe ShyaJN.hpratyayaH tadvashamityarthaH | tatvAt.h tat.h paramAnandatvataH sAdhusvarUpatvAdvA satyaM sAdhanAt.h saH pUrNaguNatvAdAtmA | tattvaM atat.h tvamiti cha padachChedaH | tathAcha tvaM "tattvaM' tattvataH "atadasi' tasmAdanyo.asIti ChandogashrutyarthaH | anenoddAlakena shvetaketuM prati paratattvasya "asakR^it.h' navakR^itvaH "upadeshAdupadiShyatvAt.h j~nAnArthaM shravaNashadInAmAvR^ittiH eva kartavyA | shravaNAdeH sakR^ideva kartavyatve kimathamasAvasakR^idupadishediti bhAva iti sUtrArtha ukte bhavati |
3) hetvantareNa shravaNAdyAvR^ittiM sAdhayatsUtraM paThitvA vyAchaShye - liN^gAchcheti || Adishabdena "adhIhi bhagavo brahmeti' | ta? hovAcha | "sa tapaH' ityataH prAgapi "tasmA etatprovAcha | annaM prANaM chakShushshrotraM mano vAchamiti | ta?hovAcha | yato vA imAni bhUtAni jAyante' (tai.3-1) ityAdikamapyudAharaNIyam.h | itthaM hi taittirIye AkhyAyikA - varuNaputro bhR^iguH brahmAdhyApayeti pitaramupasAditavAn.h | atha varuNastasmai bhR^igave annamayAdirUpAShyakamupadidesha | teShAM jagajjanmAdikAraNatvAdilakShaNAnyapyuvAcha | evaM shrutAnnAdirUpo bhR^iguH punaHpunastadviShaya evApR^ichChat.h | tathaiva varuNo.apyupadidesha | evamupadiShyassa bhR^iguH "tapaH' AlochanaM "atapyata' akarot.h | sa tapastaptvA annamayAkhyamaniruddharUpaM jagajjanmAdikartR^itvalakShaNavattayA sAkShashatkR^itavAn.h | sa bhR^igurekarUpaM sAkShAtkR^itya dvitIyamapi sAkShAtkartuM gurvanugrahArthaM punareva varuNaM pitaraM "upasasAra' upasAditavAn.h | he "bhagavo' bhagavan.h prANamayAkhyaM brahma sAkShAtkartumiti sheShaH | "adhIhi' anuj~nAM dehi anujAnIhIti vAchye vinayapradarshanAyaivamuktiH | evaM bhR^iguNokto varuNa uvAcha | kimiti? "tapasA' j~nAnAnusandhAnarUpAlochanena brahma vijij~nAsasva "tapo brahma' j~nAnarUpaM brahmeti tapaso brahmaj~nAnahetutvAttapo brahmetyabhedopachAra iti granthAntare | ityAdyAvartanaliN^gAditi | evamAdivAkyabodhyaM yadanuj~nAprArthanA.a.avartanAdirUpaM shravaNAvartanaliN^gaM tasmAdityarthaH | chashabdo na kevalaM upadeshAkhyaguruvyApArAddhetorAvR^itteH kartavyatAsiddhiH kintu shrutasya punarAlochanenAparokShitatvarUpashiShyavyApArAkhyaliN^gadarshanAdapIti hetusamuchchaye | liN^gAchchetyasyAvR^ittiH kartavyeti pUrveNAnvayaH | asya shravaNAditritayAvR^ittisAdhakatvAdyogavibhAgaH | yadyapi shrautaliN^gadarshanabalAnmanananididhyAsanayorevAvR^ittiH siddhayati, na shravaNAdInAM trayANAm.h | tathApi shrutAnnamayAdInAM jagajjanmAdikAraNatvena yadbrahmatvaM prAguktam.h, tasya "tapo brahma' ityanena sarvatra tadghaTakasArvaj~nayoktyopapAdanasya shravaNashadyAvartane liN^gatvaM sambhavatyeva | na chAnnamayarUpe tapashshabdoktasArvaj~nena brahmatvAnupapAdanAtkathametadaShyarUpANAM shravaNAdyArvanaliN^gatvamiti vAchyam.h | tatrAliN^gatve.api taditararUpeShu liN^gatvasambhavena brahmaviShayakashravaNAdyAvR^ittAvasya liN^gatvAvirodhAt.h | na cha bhR^igukartR^ikashravaNashaderekarUpaviShayatvAbhAvAt.h kathamiyamAvR^ittiriti vAchyam.h | ekaikarUpaviShaye.api sAmAnyavisheShAbhyAM dvishshravaNAdiprApteH ||
|| ityAvR^ittyadhikaraNam.h ||
2. || AtmAdhikaraNam.h || 
1) atrAdhikaraNe AtmatvopAsternityashaH kAryatvaM samarthyate | AtmatvaM na sarvathA sadopAsyamiti pUrvapakShe siddhAntayatsUtramupanyasyati - Atmeti || atrAtmashabdaH prakArArthaH, itishabdashchArvate | tatrAdyo rUDhyA viShNuparaH | dvitIyaH Adatte svIyatayAbhR^ityAniti svAmivAchI | upadeshaH upAsanaM cha kAryamiti sheShaH iti bhAvenAtmeti pratij~nAMshaM "AtmepyupAsanam.h' iti smR^ityanusAreNa vyAchaShye - Atmeti || sUtra ivAtrApyAtmetyAvartate | tatraiko rUDho.anyaH svAmivachanaH | upadeshashcheti chashabdAnvayaH | na kevalaM tathopAsanamAvashyakaM kintu tathopadeshashcha kArya iti chashabdArthaH | mokShArthibhiriti sautratushabdasyArthAntaroktiH | anenAtmatvopAstaravashyakartavyatve tasyA eva mokShasAdhanatvAt.h tAM vinA mokShAsiddheriti heturukto bhavati - sarvatheti || sarvaprakAravighne.api sadA kAryamityarthaH | tushabdasyArthaH - eveti, na tvakAryamityevakArArthaH | kutaH sarvathA kAryatvamityato hetvantarapratipAdanAya pravR^ittaM AtmetyupagachChanti grAhayanti chetyaMshaM shrutyudAharaNapUrvakaM vyAchaShye - neti || itIti | iti shrutyetyarthaH | "hi' yataH | upagachChantIti | upAsate gurUpadeshena jAnanti chetyarthaH | uktaM hi sudhAyAM upagachChantItyetat.h j~nAnArthaM upAsanArthaM cheti | ata eva shrutau vijAnIyAmupAsa ityubhayoktiH | santa iti siddhamiti cha sheShaH | tathA cha "hi' yato "na' iti shrutyA santa AtmetyupagachChantIti siddham.h, AtmatvasyopAsyatvaM siddhamiti yAvat.h | ato mokShArthibhirAtmA viShNurAtmA svAmItyupAsanaM sarvathA kAryameveti yojanA | shrutyarthastu - ahaM paramAtmano.ayaM na vichintaye | paramAtmAnamevAtmeti vijAnIyAm.h | paramAtmAnamevAtmetyupAse | na chaitadavidyamAnopAsanamityAha - Atmeti | "eShaH' viShNuH "mama' upAsakasyAtmA svAmIti hi yataH prasaddha iti | evamare shiShya AtmA svAmItyevopAsva, Atmetyeva vijAnIhi, viShNoranyaM nAtmeti "vijAnatha' vijAnIthAH | na chAyaM mithyopAsanopadeshaH, "hi' yataH "eShaH' viShNuH AtmA svAmI bhavati khalviti | atrApItyanantaraM shrutyeti grAhayanti chetyanantaraM iti siddhamiti cha sheShaH | yojanA tu pUrvavadeva | grAhayantItyasyopadishantItyarthaH | santaH shiShyAniti sheShaH | chashabda upadishantigrAhayantyoH samuchchaye, tushabdasUchitahetusamuchchaye cheti dhyeyam.h |
2) yadAtmatvopAsanasya mokShasAdhanatvaM tushabdArthatvenoktaM mokShArthibhirityanena, tat.h kuto j~nAyata ityata Aha - Atmeti || "AtmA' svAmItyupAsanaM "sarvathA' sarvaprakAreNa yAvachChakti sadA kAryameva | "etAvat.h' AtmatvamAtraM vA na vismaredityarthaH | bhaviShyatparvaNItyasyoktatvAditi sheSheNAtmeti pratij~nAvAkyenAnvayaH |
3) kechittu - viShNurAtmatayA jIvatvenopAsyaH | kutaH? yataH "ahaM brahmAsmi' ityupagachChanti "tattvamasi' ityAdinA grAhayanti cha shiShyAnityahaMgrahe pratyagarthasya jIvAtmatvagrahaNametadadhikaraNapratipAdyatayA varNayanti | tadayuktamiti bhAvenAha - Atmeti || kartavyamiti vipariNAmenAkR^iShyate | tathA cha viShNuH "AtmA' svAmIti dhyAnaM kartavyam.h | katham.h? "visheShaNavisheShyataH' bhAvapradhAnaH sAvadhAraNashcha | mumukShuNAmiti tR^itIyArthe ShaShThI | tathA cha sarvairapi mumukShubhiH viShNurAtmA svAmIti visheShaNavisheShyabhAvenaiva dhyAnaM kartavyam.h | na tu viShNoH jIvAtmatvavidhAnena | na kevalaM dhyAnaM, kintu tAdR^ishaH AtmA viShNuriti visheShaNavisheShyabhAvopeta upadeshashcha kartavyaH | "asya' AtmatvasyopAsanasya "hAnena' tyAgenAsyAkaraNe kasyApi mokShonetIShyate prAmANikairiti smR^ityarthaH | brAhma ityanantaraM arthAntaraM dUShitamiti vAkyasheShaH |
|| ityAtmAdhikaraNam.h ||
3. || napratIkAdhikaraNam.h ||
1) atrAdhikaraNe brahmaj~nAnArthino viShNupratIkaikyopAsanavarjanamAvashyakamiti pratipAdyate | "nAma brahma' iti shruterbhagavatpratimArUpaM nAmavAgAdikaM brahmatayopAsyamiti pUrvapakShe siddhAntayatsUtramupanyasyati - neti || atra pratIka iti viShayasaptamI | sudhoktarItyA pUrvasUtrAdAtmetIti padadvayamuttarasUtrAddR^iShyipadaM cha, yadvA - uttarasUtrAdbrahmadR^iShyipadamevAtra sambadhyata iti bhAvena na pratIka iti pratij~nAMshaM kartavyeti padAdh.hyAhAreNa vyAchaShye - nAma brahmetyupAsta ityAdineti | Adishabdena "vAchaM brahmetyupAste' ityAdIni gR^ihante | jAtayeti sheShaH | kartavyetyanantaramitItyanuvartate | tathA cha ityAdinA vAkyenaikavibhaktikatvarUpasAmAnAdhikaraNyabalena jAtayA asmin.h vAkye aikyopAsanaM vidhIyata iti shabdaviShayabhrAntyA mUlabhUtayA "pratIke' nAmavAN^manaHsaN^kalpAdishabditoShAsvAhAparjanyamitrAdirUpapratimAviShaye "brahmadR^iShyiH' brahmatvopAstaH kartavyeti yatpUrvapakShiNoktaM na tadyuktamiti yojanA | AtmetyanuktvA brahmetyuktyA pratIke Atmeti dR^iShyeH jIvadR^iShyirna kAryeti paravyAkhyAnaM nirastaM bhavati | "saH' prasiddho "yaH' adhikArI nAmoShArUpapratIkaM brahmetyupAste, "asya' tasyAdhikANi nAmno "yAvadgataM' vyAptisthAnaM tatra "kAmachAro' yatheShyasaJNchAro bhavatIti pUrvapakShe shrutyarthaH | siddhAnte tu nAmni brahmAstItyupAsta ityarthaH | nanu yadyabhedopAsanaM na yuktaM tarhi kathaM upAsanaM kAryam.h | na cha na kAryameveti vAchyam.h | shrutyaprAmANyaprasaN^gAdityAshaN^kate - kintviti || pariharati - tatsthatveneti || anena sUtre pratIka ityAvartate | adhikaraNatvaM cha saptamyarthaH | brahmadR^iShyirityatrApi sambadhyate | Atmeti dR^iShyiriti vA | kintviti labhyate | tathA cha kintu pratIkAdhikaraNe brahmadR^iShyiH kartavyeti pratij~nAsheSho darshito bhavati | kuto netyatastaddhetutvena "hi' yataH "saH' AtmA viShNuH pratIkaM na bhavatIti sUtrakhaNDo yojanIya iti siddhatvAdanyatra vyAkR^itatvAchchAtra sa na vyAkR^itaH |
2) tatsthatvenaivopAsanaM kAryaM, na tvayabhedenetyuktAthare smR^itiM chAha - brahmatarke cheti || ayamartha ukta iti sheShaH | na kevalamasmAbhiriti chArthaH | nAmAdIti | nAmashabdAdItyarthaH | Adishabdena vAN^manaHsaN^kalpachittadhyAnavij~nAnabalAnnApteja AkAshasmarAshAshabdA gR^ihyante | "prANaparyantaM' prANashabdaparyantaM "ubhayoH' nAmAdibrahmapadayoH | yadyapi nAmAdishabdAssarvAnugatabrahmashabdAshcha bahava dvivachanAnupapattiH | tathApi pratyekavAkyavivakShayA rAshidvayavivakShayA vA tadupapattiH | prathamAtvata iti | prathamAvibhaktyantatvAdityarthaH | kechittu - nanu ChAndogye "nAmopAsva, vAchamupAsva' (ChA.7-1) ityAdividhivAkyaM, "sa yo nAma brahmetyupAste yAvannAmno gataM tatrAsya kAmachAro bhavati.......vAchaM brahmetyupAste yAvadvAcho gataM tatrasya' (ChA.2-1..) ityAdiphalavAkyaM cha shrUyate | tatra chobhayoH dvitIyAntatvameva, na prathamAntatvaM tatkathametaditi chet.h - na, yato "nAma brahmetyupAsIta' iti shAkhAntarIyapAThAbhiprAyeNedaM vachanam.h | ChAndogyAnusAreNa tu "prathamAtvataH' ityetadadvitIyAtvAdityasyopalakShakam.h | dvitIyAtve.api devadattaM siMhaM viddhItyAdau vidhibalenaikyapratIteH | yathoktaM tattvapradIpe prathamAtvata iti sannikR^iShyopalakShaNaM, prathamAtvAt.h dvitIyAtvAdityarthaH | shAkhAntare prathamAtvAditItyAhuH | tanna, bhAShyapustakeShu shAkhAntarapAThasyAdarshanAt.h, tattvapradIparItyA shAkhAntarapAThasya smR^ityabhipretatve.apIha bhAShye tadupAdAne niyAmakAbhAvAchcha, phalavAkyagatanapuMsakanAmabrahmapadayoritishabdashiraskayoH prathamAntatvena tayorviShayatve sati sambhavati dvitIyAntatvamAshrityAkShepasya tadaj~nAnamUlatvAchcha | yathoktaM ChAndogyavyAsatIrthaye - nAma brahmopAsvetyAdyuktAH dvitIyAH sa yo nAma brahmetyupAste ityAdyuktAH prathamAshcha saptamyarthatayA vyAkhyAtA iti | tasmAt.h ChAndogyasthaphalavAkyAnusAreNaivaitadvachanam.h | parantu prathamAtvata ityetadajahatsvArthalakShaNayA dvitIyAtvata ityasyApyupalakShakam.h | tattvapradIpo.apyubhayopalakShakatvAbhiprAyaH | tathA chopalakShaNApakShe phalavAkye ubhayoH prathamAtvena dvitIyAtvAbhAve.api vidhivAkye brahmapadAvartanenobhayoH dvitIyAtvaM sampAdya dvitIyAtvata ityetatparatayA yojanIyamiti siddhayati | anena "vAchaM brahma' ityAdivAkyamapi gR^ihItaM bhavati | shAkhAntare prathamAtvAditi tattvapradIpastu shAkhAntarIyavidhivAkya ityarthakaH | "mano hi brahma mana upAsva' (ChA.7-3) ityatratyashrutivat.h "nAma hi brahma, vAgdhi brahma' ityapi shAkhAntare pATho.astIti tadabhiprAyako vA bhavatIti na tadvirodhaH | anye tu - upakShaNAM vinA "prathamayoH pUrvasavarNaH' ityatreva prathamAtvata ityasya prathamA cha dvitIyA cha prathame tayoH bhAvaH prathamAtvam.h, tata ityathar ityAhuH | eke tu - "mano hi brahma mana upAsva' iti mana AkhyapratIkaviShayavAkaye mano hi brahmeti manobrahmapadayoH prathamAntatvadarshanAt.h tadvAkyabalena "nAma hi brahma, vAgdhi brahma' ityAdivAkyAnAM sarvatrohe kriyamANe nAmAdipadAnAM brahmapadasya cha sarvatra prathamAntatvamastIti bhAvena "nAmAdiprANaparyantamubhayoH prathamAtvataH' ityuktam.h | evameva shAkhAntarapATho.apyastIti sampradAyavida ityAhuH | prathamAtvAt.h ityanantaraM nimittAditi sheShaH | ubhayoraikyadR^iShyiriti | abhedopAstirityarthaH | atra kartavyatayochyata iti sheShaH | bhrAntirityasya bhaviShyatItyanenAnvayaH | sAmAnAdhikaraNyabalena tatA bhrAntisambhavAditi bhAvaH bhrAntau mUlakAraNamAha - "abudhAnAM' aj~nAnAmiti | nanu kasmAdiyaM bhrAntirabudhAnAM kalpyate, budhAnAmevaM pramaiva kiM na syAdityata Aha - nAmAdIti || nAmAdau sthitiravasthAnaM "atra' nAmabrahma' ityAdivAkyeShu "brahmaNo' viShNoH "hi' yataH "vidhIyate' abhidhIyate | nAmeti prathamAyA vAchamiti prANamiti dvitIyAyAshcha tarhi kA gatiH ityata Aha - sIrvArtheti || prathameti dvitIyAyA apyupalakShakam.h | tathA cha yasmAt.h prathamA "sarvArthA' sarvavibhaktyarthakA saptamIvibhaktyarthA adhikaraNatvArthakA mateti yojanA | iti brahmatarka ityanvayaH |
|| iti napratIkAdhikaraNam.h ||
4. || brahmAdhikaraNam.h ||
1) atrAdhikaraNe brahmatvopAstarAvashyakatvaM samarthyate | brahmatvasyaiva sadA vishiShyopAsane kAraNashabhAvAnna brahmatvaM sarvathopAsyamiti pUrvapakShe siddhAntayatsUtraM paThati - brahmeti || atrAtmeti sUtrAtparameshvaravAchI saptamyantatayA vipariNataH Atmashabdo.anuvartate | evaM tushabdo.api sarvathetyarthakassan.h guNAntaropAsanAdasya visheShadyotako.avadhAraNArthashchArthakashcha | kAryeti sheSha iti bhAvena brahmadR^iShyiriti pratij~nAMshaM vyAchaShye - brahmadR^iShyiriti || chaH samuchchaye | evako bhinnakramaH | tathA cha na kevalamAtmadR^iShyiH, kintu "parameshvare' bhagavatyeva "brahmadR^iShyiH' sarvotkR^iShyatvopAstishcha kAryetyarthaH | sA cha paroktarItyA na pratIke kAyarA "na hi saH' iti pUrvanyAyena nirastatvAtkintu bhagavatyeveti bhAvenAha - parameshvara sati || ubhayopAstiprakArastu vakShyate | kuta ityata utkarShAditi hetuM vyAchaShye - utkR^iShyatvAditi || parameshvarasyeti vipariNAmenAnuShaN^gaH | yadvA - brahmatvasyeti sheShaH | atha vA - brahmadR^iShyeriti vipariNAmenAnvayaH | nanu sUtre utkarShAdityuktam.h, bhAShye chotkR^iShyatvAditi tadevoktam.h | tatkathamanena hetvarthanirNayaH kathaM cha hetusadbhAva iti cheduchyate, yathA AtmadR^iShyistathA brahmadR^iShyiH brahmatvopAstishcha parameshvara eva kAryeti pratij~nA | tatra hetuH - utkaSharAditi tasyArthaH | parameshvarasyotkR^iShyatvAditi bhagavato brahmatvopAstyA utkR^iShyatvasiddheH | brahmatvopAstau upAsakena kR^itAyAM bhagavadutkR^iShyatvopAstireva kR^itA syAditi phalitArthaH | nanu brahmatvopAsane.api kathamutkR^iShyatvamanenopAsitamiti chodye.api utkR^iShyatvAdityetadevottaram.h | sarvotkR^iShyatvasyaiva brahmashabdapravR^ittinimittatvAdityarthaH | tadapi kutaH? "utkR^iShyatvAt.h' brahmatve sarvaguNAntarbhAvena brahmapadapravR^ittinimittabrahmatvasyAntarbhAvitasarvaguNatvenotkR^iShyatvarUpatvAdityatharH | tathA cha brahmatvopAsanamutkR^iShyatvopAsanaM bhavatyeveti bhAvaH | nanu tathApi kuto guNAntaraparityAgenAsyopAsanamityato.apyAha - utkR^iShyatvAditi || guNAntaropAsanebhyo.asyaivopAsanasyotkR^iShyatvAdatishayenotkR^iShyaprasAdahetutvAditi |
2) sUtrArthe smR^itiM chAha - brahmati || dhAnyena dhanavAnitivadatrAbhede tR^itIyA | tathA cha viShNussarvairbrahmadR^iShyayA sarvotkR^iShyatvopAsanena "upAsyo' viShayIkartavya ityarthaH | anena brahmadR^iShyirityaMsho vyAkhyAtaH | atra hetumAha - mahattveti || "ayaM shabdo' brahmashabdaH | yata iti sheShaH | anena hetvaMsho vyAkR^itaH | guNAntaraparityAgenAsyaiva upAsane kAraNamAha - mahattveti || j~nAnamupAsanaM "hi' yataH | "sarvato' lakShmAdisarvebhyo mahattvaj~nAnamityanvayaH | yadvA - sarvato guNAntaropAsanAdAdhikyeneti sheShaH | bhavedityataH prAkkAryamityupaskAryam.h | tathAchetthaM yojanA - yato.ayaM shabdo mahattvavAchI "hi' yasmAnmahattvaj~nAnameva sarvataH pratItijanakaM, atastanmahattvaj~nAnaM savathaiva kAryaM bhavet.h, yata evamato viShNussadopAsya iti |
3) AtmatvopAsanavat.h brahmatvopAsanaM vinA.api mokShAsambhavAchchaitatkAryamiti bhAvena chashabdaj~nApitArthe pramANamAha - Atmeti || yadA viShNorAtmetyupAsA viShNudharmikAtmatvaprakAraposAnA mokShasiddhayarthamadhikAriNA kAryaiva, tAM vinA mokShAbhAvAditi bhAvaH | tadA brahmatvopAsanAbhAve.api mokShAbhAvAt.h tadarthaM "brahmatvasaMyutA' tatprakArikA.apyupAsanA "sarvathA' sarvaprakAravighne.api kAryaiveti yojanA | asmin.h pakShe na chaturguNaniyamaH | etadeva vivR^iNoti - brahmatvamiti || brahmatvopAsanamityarthaH | anena brahmadR^iShyiM vinA mokShAbhAvenotkR^iShyasAdhanatvAdAtmani brahmadR^iShyiH kAyareti sUtrasya vR^ittyantaraM darshitaM bhavati | nanu brahmatvasyApyavashyopAsyatve chaturguNopAsanAniyamabhaN^gassyAdityato vA.a.aha - Atmeti || asmin.h pakShe yadA AtmetyupAsA pravartate tadA "brahmatvasaMyutA' sarvotkR^iShyasvAmI viShNurityAtmatvavisheShaNatvena brahmatvaviShayiNI kAryeti yojanA | brahmatarke cheti | ayamartha ukta iti sheShaH | na kevalamasmabhiriti chArthaH |
|| iti brahmAdhikaraNam.h ||
5. || AdityAdhikaraNam.h ||
1) atrAdhikaraNe viShNvaN^gAshritatvena devatopAsanamAvashyakamiti sAdhyate | AdityAdibhiH devaiH svasvotpattyaN^gAshritatvenopAsanaM sadA sarvathA na kAryaM, teShashaM sadA tatra sthityabhAvAt.h, guNAntareShu satsu bhagavadaN^gAshritatvena vishiShya svachintane kAraNavisheShAbhAvAchcheti pUrvapakShe siddhAntayatsUtraM paThati - AdityAdIti || atrAdityAdimataya iti pratij~nAMshaM vyAchaShye - chakShoriti || ityadIti | ityAdinetyarthaH | uktamiti sheShaH | yadyapyatropAsanaM noktam.h | upAsanamityataH prAk.h aN^ga ityupaskAryam.h | viShayasaptamIyam.h | tathA cha svAshrayatvena bhagavadaN^gopAsanamityarthaH | anena matishabdo j~nAnavisheSharUpopAsanopalakShaka ityuktaM bhavati | na kevalaM pUrvoktamiti chArthaH | devanAmiti | devairityarthaH | kAryamityanena sUtre kAryA iti sheSho darshitaH | chashabdasyArthaH - eveti || ko visheShaheturityataH pravR^ittasya upapatterityasyArthamAha - muktau tatra "layasya' praveshasya apekShitatvAditi | nanvaprayojako.ayaM heturiti chodyottaratvenApi - upapatteriti heturyojyaH | upAsanasya phalasAmyena kAryatvAditi tadarthaH | nanu muktau tatra layo.asiddha ityato.api - upapatterityAha | tadarthaH - svatpattisthAnatvAditi | svashabda upAsakaparaH | yataH yasyotpattistatra tasya layaniyamAnnAsiddhiriti bhAvaH | nanu sUryAdidevAnAM vividhasthAneShu charaNena sadA bhagavachchakShurAdyAshritatvAbhAvAt.h tadabhAve.api tathopAsane.anyathopAsanaprasaN^gAdetadayuktamityAshaN^kottaratvenapyupapatterityetady.hAchaShye - svAshrayatvAditi || aN^gAnAmiti sheShaH | tathA cha nityaM rUpAntarApekShayA aN^gAnAM svAshrayatvAnnoktanupapattiriti bhAvaH | chashabdo hetUnAM samuchchaye | nigamayati - upapannamiti || yuktamityarthaH | "teShAM' devAnAM "tatA' svAshrayatvena bhagavadaN^gopAsanamityarthaH | tathA chAyaM sUtrArthaH - na kevalaM brahmadR^iShyiH, kintu "aN^ge' bhagavadaN^gavisheShaviShaye AdityAdibhiH devaiH "AdityAdimatayaH' AdityAdyAshrayatvena IshvarAN^gopAsanA api kAryA eva | ko visheShahetuH? - upapatteH | muktau tattadaN^geShu praveshasyApekShitatvAditi hetoH | na chAprayojakatA | "upapatteH' upAsanasya phalasAmyena kAryatvAt.h | na cha muktau tatra praveshasyAsiddhiH | "upapatteH' svotpattisthAnatvAt.h | na chAnyathopAsanaprasaN^gAdetadayuktam.h | "upapatteH' nityaM rUpAntareNAN^gAnAM svAshrayatvAditi |
2) atItAdhikaraNasahitaitadadhikaraNArthe smR^itiM chAha - nArAyaNeti || ayamartha ukta iti sheShaH | AdhirmAnasI vyathA | vyAdhI rogaH | etadupalakShitaiH vighnahetubhirityarthaH | vikShiptamanasa iti | anyavyAsaktamanasa ityarthaH | puMsa iti sheShaH | katarri ShaShThIyam.h | ashaktAvapItyanvayaH | tushabdo visheShArthaH | anyo.avadhAraNe | smaraNaM dhyAnam.h | viShNoH guNAnAM smaraNAshaktAvityanvayaH | viShNorityetadbrahmatvamityanenApi sambadhyate | "tat.h' brahmatvaM tadupAsanamiti yAvat.h | "cho' yataH "atra' brahmatve sarvaguNAnAM j~nAnAnandAdiviShNudharmANAM "antarbhAvaH' tadrUpatvamiShyate prAmANikairato brahmatvaM "satataM smartavyam.h' upAsitavyamityarthaH | 
3) evamatItAdhikaraNArthopayuktAMshamudAhR^itya etadadhikaraNopayuktaM smR^ityaMshamudAharati - svotpattyaN^gaM cheti || "devAnAM' devairviShNossvotpattyaN^gaM cha sadaiva chintyam.h | svAshrayatveneti sheShaH | na kevalaM brahmatvAdIti chashabdArthaH | atra hetumAha - "teShAM' devAnAmiti | "tatra' aN^geShu "hi' yataH | na chAnyathopAsanametadityAha - tadAshritAshcheti || "te' devAH "nityaM' rUpAntareNAN^gAshritA evetyarthaH | "tataH' tadAshritAshcheti | "tataH' tadAshritatvAt.h "visheShato' vishiShya sarvathA devAshrayAN^gaM devaishchintyamityatharH | iti nArAyaNatantra ityanvayaH |
|| ityAdityAdhikaraNam.h ||
6. || AsInAdhikaraNam.h ||
1) atrAdhikaraNe AsanAdiniyamassAdhyate | prayojanAbhAvAnnAsanaM sarvathApekShitamiti pUrvapakShe siddhAntayatsUtramupanyasyati - AsIna iti || atra pUrvasmAchchashabdo.anuvartate | sa chApyartho.avadhAraNe cha | jij~nAsurupAsanaM kuryAditi cha sheSha iti bhAvena pratij~nAMshaM vyAchaShye - sarvadopAsanaM kurvanniti | "sarvadA' sthitigatyAsanAdisavarkAleShu "upAsanaM' sAmAnyasmaraNAdi | kurvannitA | jij~nAsuriti sheShaH | apishabdo hetuvAkye sambadhyate | asIna iti sAvadhAraNam.h | tenAnuvR^ittachashabdo vyAkhyAtaH | "visheShataH' sarvathA kuryAditi | atrApi upAsanamiti sambadhyate | atropasanaM vastuto dhyAnam.h | tathAchetthaM pratij~nAvAkyayojanA - upAsanaM kurvan.h jij~nAsuH "AsInaH' upavishannevopAsanaM visheShataH "sarvathA' sarvaprakaravighne.api kuryAditi | AsInasyopAsane sarvadopAsanA.abhAvaH syAditi shaN^kAvaraNAya - sarvadopAsanaM kurvannityAha | tatA chAdhikArI sIrvadopAsanaM kurvanneva bhavet.h | tachcha AsIna eva kuryAdityarthaH | kuta ityataH sambhavAditi hetuM tadAshabdAdhyAhAreNa vyAchaShye - tadeti || sAvadhAraNametat.h | tasyeti sheShaH | tathA cha yadyapi utrapAsanasyaiva j~nAnasAdhanatvam.h | tathApi tasya "tadaiva' Asane satyeva "sambhavAt.h' yogAt.h, anyathA.asambhavAditi yojanA | kuta ityato.anuvR^ittachashabdasUchitaM hetusAdhakahetuM dasharyati - vikShepeti || tasyetyatrA.api sambadhyate | tathA cha tasyAsInasyaiva vikShepasya chittavikShepasya alpatvena abahutvetyarthaH | uktopAsanavirodhibahuchittavikShaShapAbhAvAdanyasya cha tanniyamAditi phalitArthaH | tattvapradIpe tu sarvadopAsanaM kurvannayaM nAvisheShataH, kintu AsIno visheShataH kuyarAdityuktam.h |
2) nanu sarvadopAsanaM kurvannAsIna evetyanena sarvadopAsanaM kAryam.h, AsanaM chApekShitamityuktam.h | tanna yujyate | viruddhatvenobhayorekadA samAveshAyogAt.h | tanyitarasmin.h tyajyo shrutivihitatvAt.h sarvadopAsanamupAdAyAsanameva tyajyate, tadvidhAyakashrutyabhAvAdato nAsanamAvashyakamityashaN^kAM pariharatsUtramupanyasyati - dhyAnAchcheti || atra dhyAnAditi bhAvapradhAno nirdeshaH | upAsanavisheShasyeti sheShaH | chashabdo.anuktasamuchchaye, virodhAbhAvasamuchchaye cheti bhAvena tattvapradIpe - smaraNaM vichChedena manaso vR^ittiriti | smaraNaShati bhinnapadaM liN^gavyatyaH ChAndasaH | luptavibhaktike vA nirdeshaH | upAsanamiti sheSho vA | chassamuchchaye | evakAro nyUnasaN^khayAvyavachChedakaH | tathA cha upAsanaM smaraNopAsanaM dhyAnAtmakaM cheti dvidhaivetyarthaH | "sarvadA' sthitigatyAsanAdiShvapi | dhyAnopAsanamiti karmadhArayaH | "Asane' upaveshane satyeva | yogyamityanuShajyate |
3) dhyAnasvarUpapradarshanapUrvakaM tasyAsanasApekShatvamanvayavyatirekAbhyAmupapAdayati - nairantaryamityAdinA || nairantaryamavichChedaH | "tat.h' dhyAnam.h | tushabdo.avadhAraNArthaH | AsInasyaivetyanveti | tadvayAvartyamAha - neti || nidrayA shayAnasyetyanvayaH | gachChata iti ShaShThI | vAshabdo vikalpArthaH | evakArassambhavAdevetyanveti | tarhi sushakena sArvakAlikena smaraNenaivAlaM, kiM dhyenanetyata Aha - smaraNAditi || "paramaM' adhikaM "atra' AdhikyaviShaye | nArAyaNatantra iti | yato.abhihitamiti sheShaH | dhyAnatvAditi | tasya upAsanasyeti sheShaH | chashabdaH AsanasyAvashyakatvamavirodhashcheti sAdhyasamuchchaye | tathAchetthaM yojanA - yataH upAsanaM smaraNaM dhyAnAtmakamiti dvidhA bhavati | tatashcha smaraNopAsanaM sarvadA yogyam.h | yatashcha sarvadopAsanavidhiH sarvadopAsanaM kurvannityuktishcha tadviShayo bhavatIti sheShaH | yato dhyAnaM manovR^itternairantaryaM upAsanavisheShaH | tachchAsanAbhAve chittavikShepaprApterAsane satyeva yujyate | yatashcha smaraNAt.h dhyAnamadhikamiti nArAyaNatantre.abhihitam.h | atastasyAsanasApekShatayochyamAnasyopAsanasya dhyAnatvAttadrUpatvAnnAsananiyamasadopAsanayorvirodhaH | ata eva dhyAnasyAsanamantareNAsambhavAdAsanasyAvashyakatvaM cha sidhyatIti | atra sarvatra viShayAnuktiH prakR^itisiddhatvAt.h paramAtmA hi prakR^itaH |
4) nanu dh.hyAnArthamapi nAsanamAvashyakam.h | na chaivaM chittavikShepAparihAraH | indriyANAM viShayobhya upatasaMhArarUpapratyAhArAdinA chittavikShepaparihArAdityAshaN^kAM pariharatsUtraM paThati - achalatvaM cheti || atra manaso dehasya bhavatIti padatrayamadhyAhAryam.h | sUtrapadAnAmAvR^ittishcha | AsIna ityanuvartate | upAsanaM visheShataH kuryAditi cha prakaraNashallabhyate | achalatvamiti prathAntaM dvitIyAntaM cha | sAdhanasamuchchaye chashabdaH | yadvA - tattvapradIparItyAnidratvaM chakArArthaH | tathA cha yato manasaH "achalatvaM' vikShepAbhAvo na kevalaM pratyAhArAdinA bhavati, kintu dehasyAchalatvaM chApekShya bhavati | dehasyAchalatvaM chAsanamapekShya bhavati | ata AsIna evopAsanaM kuryAditi sUtravR^ittimabhipretya sUtrArthe smR^itimudAharati - achalamiti || "chet.h' yadi achAlanamachalanaM syAdityubhayatra sambadhyate | cho.anvayavyatirekasamuchchaye | apiH dharmisamuchchaye | tuH visheShe | hiH prasiddhau | brahmANDa ityanantaraM sUtrArtho.abhihita iti sheShaH |
5) smR^itibhirapi AsanasyAvashyakatvaM samarthayatsUtramupanyasya tAH smR^itIrudAharati - smaranti cheti || kR^iShNAdayo.api svayametamarthaM bud.hdhvA tadviShaye "samaM kAyaM' ityAdigranthaM kurvantIti sUtrArthaH | yathoktaM bhAgavatatAtparye - "smaraNaM' granthakR^itiH "smaranti cha' ityAderiti | "samam.h' iti gItAsmR^iterayamarthaH - asane upavishya "kAyashirogrIvaM' kAyashcha shirashcha grIvAcheti dvandvastata evakavadbhAvaH | tat.h samaM yathA bhavati tathA dhArayan.h ata evAchalaM dhArayan.h "sthiraH' sthiramanAH achaJNchalamanA bhUtvA svakIyanAsikAgrameva samprekShya "disho' digavasthitaviShayAn.h "anavalokayan.h' apashyan.h "athAtmavishuddhaye' AtmanaH svasya pApanivR^ittyarthamAnandavR^iddhayarthaM vA samAdhiyogaM "yuJNjyAt.h' kuryAditi | ityAdIti | Adishabdena smR^ityantarANi gR^ihyante | ata eva sUtre bahuvachanam.h | ityAdi smarantItyanvayaH | "samaprekShya nAsikAgraM svam.h' ityanena dR^iShyerachalatvaM chApekShya AsIno bhavediti pUrvasUtrasya, yatastathA smarantItyuttarasUtrasya chArthAntaramuktaM bhavati | yadyapyasyAM smR^itAvAsanasyAvashyakatvaM noktam.h | tathA.apyasyAH "upavishyAsane yuJNjyAt.h' ityanena sambandhAdvivakShitArthasiddhiH | na cha "upavishyasane' ityasyaiva viShayatvAt.h kathaM pramANatvenopanyAsa iti vAchyam.h | tatroktAyAssamatayA dhAraNArthatvAditi yukterevAtra pramANatvenopanyAsAt.h |6) nanvAsanAdiniyativat.h deshakAlAdiniyatirapyaN^gIkAryA |
parvatAgre nadItIre.....iti smR^iteH |
brAhme muhUrte utthAya vAryupaspR^ishya mAdhavaH |
dadhyau prasannakaraNa AtmAnaM tamasaH param.h || iti bhAgavatavachanAt.h |
brAhme muhUrte utthAya dharmArthAnupachintayet.h |
iti manusmR^iteshchetyAshaN^kAM nivArayatsUtraM paThati - yatreti || atra dhyAnAdityasya ShaShThayantatayA vipariNAmeva anuvR^ittiM bhavatIti sheShaM chAbhipretya yatreti pratij~nAMshaM vyAchaShye - desheti || yatra tatretyanuvAdaH, deshakAlAvasthAdiShviti vyAkhyAnam.h | avasthA Asanam.h | Adishabdena bhogo gR^ihyate | "ekAgratA' ekaviShayatA | dhyAnasyeti sheShaH | sthAtavyamityetattasminneva deshe sthAtavyaM tasminneva kAle dhyAtavyaM tadevAsanaM grAhyaM tadeva bhogyaM bhoktavyamiti sarveShAM smR^ityuktAnAmupalakShakam.h | anena sUtre tatreti sAvadhAnaM dhyAnaM kAryamiti sheSha ityuktaM bhavati |
7) avishaShAditi hetvaMshasya smR^ityaiva vyAkhyAnAttamavyAkhyAya samagrasUtrArthe smR^itimAha - tameveti || atra deshakAlAdInAM kimAsanAdivat.h dhyAnopayogitayA.a.avashyakatvam.h, uta pR^ithageva j~nAnopayogitvAditi vikalpyAdyasya dUShaNamAha - tameveti || avasthitirAsanam.h | atra hetumAha - na hIti || yataH "deshAdibhiH' niyatadeshakAlAdinA "kashchidvisheShaH' atishayo nAsti dhyAne iti sheShaH | atastadeva deshAdikaM seveta na tu niyatamityarthaH | dvitIyasya dUShaNamAha - na hIti || asmin.h pakShe j~nAna iti sheShaH | tathA cha j~nAne deshAdibhiH kevalairna kashchidvisheSha ityarthaH | tatra hetuH - manaHprasAdanArthamiti | prasAdanaM tR^iptirachAJNchalyaM vA | tadarthaM tatsampAdanArthamityarthaH | "hi' yataH "chintanA' mArgaNaM yadvA - "chintanA' vichAraH yogashAstra iti sheShaH | uktaM hi tattvapradIpe - yA tu yogashAstre harikShetradinAdideshakAlavisheShAdichintA kriyate sA hareH visheShAbhivyaktihetutvena teShAM manaHprasAdakaratvenaiva, nAnyavisheShahetoriti | ato.anyathAsiddhatvAt.h na deshAdeH j~nAnopayogitvamiti bhAvaH | na cha deshakAlAdivadAsanasyApyapadmAsanameva dhyAnopayogIti visheShaniyamasyaivAtra niShedhAt.h | upaveshanArthamAsanasAmAnyaniyamasyAniShedhAt.h | tasyaiva pUrvamabhihitatvAt.h | na cha "parvatAgre' ityAdyuktivirodhaH | prAyeNa manaHprasAdanArthatvena taduktisambhavAt.h | vArAhe ityanantaramuktatvAditi sheShaH | asya pUrveNAnvayaH |
|| ityAsInAdhikaraNam.h ||
7. || AprAyaNAdhikaraNam.h ||
1) atrAdhikaraNe dhyAnasya prAyaNAntatvaM samarthyate | sAdhanasya kAryaparyantamevAnuShTheyatvAt.h j~nAnaparyantameva dhyAnamAvashyakaM, na tu muktiparyantamapIti pUrvapakShe siddhAntayatsUtramupanyasyati - A prAyaNashaditi || atrAN^.h maryAdAyAm.h | TIkArItyA prAyaNaM charamasharIrotkramaNaM, tattvapradIrItyA tu prAyaNaM prakarSheNAyanaM nArAyaNaM prati gamanaM mokShastatparyantamityartha ityAshayenAprAyaNashadityaMshaM vyAchaShye - yAvanmokSha iti || upAsanAdi kAryamiti sheShoktiH | kAryamiti sAvadhAraNaM, mumukShUNAmiti sheShaH | upAsanaM dhyAnam.h | Adipadena shravaNashadirgrahyate | tattvapradIparItyA.archanAdikaM vA | tatrAyaM vivekaH - j~nAnAtpUrvaM tAvachChravaNAdiyutadhyAnaM kartavyaM, AnandAtishayAtharM j~nAnAnantaramapi prAyeNa kevalaM dhyAnaM kartavyam.h | na cha shravaNAdinA.api tatsiddhiH | dhyAnasya pradhAnasAdhanatvena tadayogAt.h | samyak.h dhyAnAbhAve shravaNAdIti |
2) nanu dhyAnasya j~nAnaphalakatvena tatparyantamanuShThAne.api tadanantaramapi muktiparyantaM tadanuvartanIyamiti kuto j~nAyata ityato j~nAnAtpUrvaM dhyAnasya kartavyatve vivAdAbhAvAt.h tatsiddhavatkR^itya taduttaraM tasya kAryatve shrutipramANasUchakatayA dR^iShyaM hItyetadvayAchaShye - sa iti || "hi' yataH | iti ShaT.hprashnashrutirastItyarthaH | asya yAvanmokSha ityanenAnvayaH | he "bhagavan.h' pUjya "etat.h' eteShu j~nAnimanuShyeShu sa yaH kashchit.h "prAyaNAntaM' prAyaNaparyantaM yAvachCharIrAdutkramaNaM tAvaditi yAvat.h | "oMkAraM' omityAkriyamANaM tadvAchyaM paramAtmAnaM "abhidhyAyIta' praNavena sarvadA hariM chintayediti yAvat.h | "saH' puruShastena dhyAnena katamaM lokaM prApnotIti shrutyarthaH | pippalAdaM prati shaibyavAkyametat.h |
3) kaimutyenApi dhyAnasya muktiparyantatvaM sAdhayituM sUtrakhaNDaH - tatrApIti || tatrApiH kaimutye | tathA cha muktAvapi dhyAnaM kurvanti santaH, kimu tataH pUrvamiti tasyAsiddhiparihArArthamapi dR^iShyaM hItyaMsho yojya ityAshayena tatsUchitashrutiM darshayati - sarvadeti || j~nAnAtpUrvaM taduttaraM chetyarthaH | asyottarAvadhimAha - yAvadvimuktiriti || evaM kaimutyopayuktasAdhyamabhidhAya taddhetuM kaimutyamAha - muktA apIti || apishabdaH kaimutye | hishabdo yata ityarthe | shrutishchetyanvayaH | chaH shrutidvayasamuchchaye | yata iti sheShaH | asyAto yAvanmokSha ita sAdhyavAkyenAnvayaH |
4) j~nAnaparyantaM shravaNashadiyutaM dhyAnaM kAryamityatra smR^itiM chAha - R^iNuyAditi || aj~nAnashabdena tannivR^ittirlakShyate | tAvaditi sheShaH | evamuttaratrApi | matirmananam.h | "ayuktatA' viparyayaH | yuktAyuktatvasaMshayo tattvasyeti sarvatrAnvIyate | shravaNashaderiva j~nAnasyApyavR^ittAveva mokSho na tvAvR^ittyabhAva iti na vAchyamiti bhAvenAha - nekSheti || "ikShA' brahmadR^iShyiH "kvachana' kAdAchitkA.api "na bAdhyate' na mokShAsAdhikA bhavati tatsAdhikaiva bhavatItyarthaH | j~nAnottaraM shravaNashadirahitaM kevaladhyAnaM prAyeNa kartavyamevetyatrApi pramANatvena smR^itisheShamudAharati - dR^iShyattvasyeti | prAyeNa kevalamityadhyAhAryam.h | dR^iShyaM sAkShAtkR^itaM tattvaM brahmAkhyaM yena sa tathoktaH tasyetyarthaH | na kevalaM jij~nAsoriti chashabdArthaH | dhyAnamityetadanantaramapi anantakAlIneti padaM vipariNAmena sambadhyate | tathA cha "dR^iShyatattvasya' puMsaH "parame brahmaNi' viShaye prAyeNa kevalaM dhyAnamanantakAlInaM kartavyameva | na kevalaM dhyanamanantakAlInaM, kintu "sphuTA' nirupAdhikA bhaktishchAnantakAlInA apekShitA | tatra hetuH - "yadA' yasmAt.h dR^iShyiH phalatvena na vidyate.asiddhatvAditi | phalatve hyanantakAlInatvaM na syAditi bhAvaH | athavA aparokShaj~nAnakAle vAsanAmayadhyAnAyogAdAha - yadeti || "yadA' yasmin.h kAle "dR^iShyiH' brahmadarshanamityarthaH | yadvA - "yadA' yasya "dR^iShyirna vidyate' tadvichChedo bhavati | tadA tasyApAkaraNArthaM punaHpunaH dR^iShyayarthaM dR^iShyatattvasyApi madhye madhye dhyAnamapekShitamityarthaH | uktaM hi tattvapradIpe - darshanavato.api yadA tadvichChedastadA tasyApakaraNArthaM tasya paramasya dhyAturviriJNchalokaM nItasya tato.apyupadeshaM prApya punarabhyastaH paraM pashyato.apyAmokShAdupAstikartavyatAyAM pramANadarshanAditi | nanu j~nAnottaramapi nivadhikadhyAnaM kiM vihitatvAtkriyate anyathA vA? | nAdyaH - niravadhikadhyAnasya vihitatvena kAyartve mokShe.api tathAkAryatvApattyA muktasya vidhibandhavajirtattvarUpamokShavirodhAt.h | na dvitIyaH - mokShAtpUrvaM karaNAnupapatterityata Aha - A vimukteriti || mokShaparyantamityarthaH | nityaM vidhirityanvayaH | vidhivihitatvena karaNam.h | bhaktidhyAnayoriti sheShaH | "tataH paraM' mukteranantaraM "svata eva' svabhAvenaiva karaNamiti sheShaH | brahmANDe vivakShitAthar ukta iti sheShaH | na kevalaM shrutidvaye iti chArthaH |
|| ityAprAyaNAdhikaraNam.h || 
8. || tadadhigamAdhikaraNam.h ||
1) atrAdhikaraNe prAsaN^gikaM samApya karmakShayAkhyaphalasiddhissAdhyate | prAgApAditakarmaNAM bhAvAt.h na j~nAnena mokShassambhavatIti pUvarpakShe siddhAntayatsUtramupanyasyati - taditi || atra sambhavatyeva j~nAnena mokSha iti sAdhyAdhyAhAraM, taddhetutvena tadadhigama uttarapUrvAdhayorityasyAnvayaM, tatsAdhakatayA tadvayapadeshAdityasya pravR^ittiM chAbhipretya sUtraM vyAchaShye - brahmadarshana iti || nimittasaptamyeShA | brahmadarshanAdityarthaH | anena sUtre tachChabdo brahmadR^iShyiriti prakR^itabrahmaparAmarshI | adhigamo j~nAnam.h, nimittArthe saptamItyuktaM bhavati | "uttarAdhasya' j~nAnottarakAlInapApasyAshleShaH phalataH | pUrvasyetyanantaramaghasyeti buddhayA vivekenAnuShajyate | aprArabdhasyeti sheShaH | "vinAshaH' svarUpataH | chaH samuchchaye | bhavati yata iti sheShaH | asyAdhyAhR^itasAdhyenAnvayaH | uttarAghasyAshleSho nAma nAnandahrAsakaratvAbhAvaH, kintu pAralaukikaj~nAnottarapApaphalanArakAdishleShAbhAvArUpo.alepaH, tathA aihikaj~nAnottarapApaphalAshuchitvAsambhAShyatvAdisaMshleShAbhAvashcheti draShyavyaH | yathoktaM -
j~nAnottarasya pApasya chaturthe.alepa uchyate |
ashuchitvAdikaM chAsya na bhavediti tatphalam.h ||
ityanuvyAkhyAnasudhayoH | kuta etadubhayaM j~nAnAdbhavatIti, tathA sati "nAbhuktam.h' iti smR^itivirodhApAtAt.h | na cha tasyA aj~nAnikarmaviShayatvaM, bAdhakAbhAvAdityataH tadvayapadeshAdityaMshaM tasmin.h tasya tayorityAvR^ittyabhiprAyeNa vyAchaShye - tadyatheti || itIti | evaMrUpe Chandogashrutidvaye ityarthaH | tadvayapadeshAditi | tasya j~nAninaH tayorashleShavinAshayoruktatvAdityarthaH | tathA cha shrutereva bAdhiketi bhAvaH | shrutyarthastu - "tat.h' tatrArthe vakShyamANadR^iShyAnto "yathA puShkarapalAshe' padmapatre "evaM' tathA "evaMvidi' uktaprakAreNa brahmaj~nAninipApaM kamar "na shliShyate' tatphalaM narakAdikaM na prApnotItyarthaH | iShIkA tR^iNavisheShaH, sA cha tUlamaMshushcheti dvandvaikavadbhAve cheShIkAtUlamiti bhavati | "iShyakeShIka' iti hrasvAbhAvashChAndasaH | "protaM' praviShyaM "pradUyate' pradahyate evameva "asya' j~nAniH "sarve' j~nAnottarakR^itAH "pApmAnaH' pApAni "pradUyante' svarUpato nashyantIti |
2) evaM brahmaj~nAnino muktisiddhayarthaM j~nAnAdevAdhavinAshAshleShAvuktvA tatsamananyAyatvAt.h bhagavaddveShipuNyasyApi mithyAj~nAnAdeva vinAshAshleShau tamassiddhayarthaM vadatsUtramupanyasyati - itarasyApIti || atretarasyetyayaMshabdastantrAvR^ittyA prakR^itaj~nAnItarabrahmadveShiparaH adhetarapuNyaparashcha | apissamuchchaye | evaMshabdastathArthe | samityuktiH j~nAnyadhasya muktAvAnandahrAsakaratvamiva na dveShipuNyasya tamasi sukhalesharUpakAyarkaratvamiti dyotanAya | ata eva ashleSha iti prakR^ite.api punarArambhaH | pAta iti sAmIpye tAdarthye vA saptamItyabhipretya sUtraM vyAchaShye - puNyasyApIti || bhagavad.hdveShItyAdAvupaskAyarm.h | j~nAnidveShiNoH puN.hyapApayoshcha samuchchaye.apishabdaH | evamityataH prAk.h yathA j~nAnipApasyeti labhyate | evaMshabdastathArthaH | tathA cha "pAte' pratyAsanne tamaHpatanahetubhUtamithyAj~nAne pUrNe sati tamaHprAptyarthamiti sheShaH | yadvA - pAtArthaM yathA j~nAnipApasya saMshleShaH "evaM' tathA dveShiNyasyApyasaMshleShaH | upalakShaNametat.h | vinAshashchAvashyaka iti yojanA | pAta ityanena vinAshAshleShAnaN^gIkAre pAto na syAditi hetuH sUchitaH | tena sUtre na hetvanuktidoShaH | nanu pAte prApte.api tadanubhavAnantaraM puNyabhogasambhavAt.h kiM tadashleShAdinetyashaN^kaya taduttaratvena tushabdaM vyAchaShye - tushabda iti || anutthAnaM tamo.anutthAnam.h | anena - yathA j~nAninaH "evaM pAte tu' anuttAnatamaHpAtapratyAsanne pAtArthaM "itarasya' brahmadveShiNo.api "itarasya' puNyasyApi asaMshleSho vinAshashchAvashyakaH, anyathA pAto na syAditi sUtrArtha ukto bhavati |
3) sUtrArthe smR^itiM chAha - yatheti || "muktasya' jIvanmuktasya pratyAsannamuktasyeti vA | tushabdaH sautrasaMshabdArthako visheShArthaH | sa cha prAgevoktaH | "vikarmaNo' j~nAnottarakR^itasya tatpUrvasyAprArabdhasya cha pApakarmaNaH tajjanyAdharmasyeti yAvat.h | ashleSho vinAshashcha yathA AvashyakaH "evaM' tathA "dhruvaM' nishchitaM "tamasi patataH' pratyAsannapatanavato.api "sukamarNaH' puNyakarmaNastajjanyadharmasya ashleSho vinAshashchAvashyaka iti yojanA | dhruvamityanena sautratushabdArtha uktaH | dveShipuNyasyAsaMshleSho nAma iha loke shuchitvAdisampAdakatvAbhAvaH | paratra cha svargAdisampAdakatvAbhAvArUpo.alepaH | iti chAgneya iti | sUtrArtho darshita iti sheShaH | na kevalamasmAbhiriti chAtharH | 
4) nanu brahmaj~nAnidveShiNoH j~nAnAdinaiva pApapuNyakShaye j~nAnAdyudaya eva sadyo mokShAdiprasaN^ga ityAshaN^kAM pariharatsUtraM paThati - anArabdhakArye iti || atra na j~nAnAnantarameva muktayAdiprasaN^gadoSha iti sAdhyAdhyAhAraM, tatrAnArabdhakArye eva pUvare ityasya yatashshabdashiraskasya hetutvaM chAbhipretya sUtraM vyAchaShye - anArabdheti || yasya pApasya kAryaM duHkhaM yasya puNyasya kAryaM sukhaM cha bhoktumArabdhaM tadArabdhamityuchyate |na ArabdhamanArabdhaM, anArabdhe kArye yayoste tathokte | pUrve iti | j~nAnamithyAj~nApUrvakAlIne ityarthaH | asya visheShyamAha - puNyeti || puNyapApe evetyanvayaH | na tu sarvapuNyapApe ityevashabdArthaH | vinashyataH iti sUtre sheShoktiH |
5) nanu j~nAnAntaraM prArabdhapratibandhakasadbhAvaH kutaH kalpyata ityataH taduttaratvena tadavadherityaMshaM shrutyupalakShakatayA vyAchaShye - tasyeti || itItyanantaraM shravaNashaditi sheShaH | tadavadheriti bhAvapradhAnaH | taditi bhinnaM padaM samastaM cha shrutisthaparAmarshako.ayam.h | tathA cha tasya mokShasya tadavadhitvasya prArabdhakarmanivR^ittyavadhikatvasya "tasya' ityAdau shravaNAdityarthaH | tathA cha j~nAnottaramapi karmasadbhAvo j~nAyata iti vAkyasheShaH | "tasya' aparokShaj~nAninaH "tAvadeva' tAvAveva "chiraM' mokShavilambaH | kiyatkAlaM? yAvat.h j~nAnI prArabdhena karmaNA "na vimokShye' na vimokShyate | "atha' karmanivR^ittyanantaraM brahma "sampatsyate' mukto bhavatIti ChandogashrutyarthaH | atra vimokShye itrata prathamapuruShaH, mucheH karmaNi lR^iT.h pratyaye vimokShyate iti rUpaM, tasya vyatyayena vimokShyetetyarthaH | tatra "lopasta AtmanepadeShu' iti talopaH | sampatsyata iti prathamapuruShe tu takArassanneva | tattvapradIpe tu na vimokShye ityatra puruShavyatyaya eva, na lArthavyatyaya ityuktam.h |
6) nanvasyAM shrutau prArabdhakarmasadbhAvo na sphuTaM pratIyate ityataH prayuktasya tushabdasya tadavadherityanenAnvayaM chArthatvaM chAbhipretya tadvayAchaShye - tushabda iti || smR^itidyotaka iti | visheShabodhakasmR^itisamuchchAyaka ityarthaH | tAM smR^itiM paThati - yaditi || yathA "nirdvandvaM' samAdhikashUnyaM brahma "pakShyato' dR^iShyavato "yadanArabdhapApaM' prArabdhakAryakabhinnaM pApaM syAttanishchayAt.h "vinashyati' vinashyatyeva | evaM brahma "hInaM' guNAkR^itihInatvena hInajIvaikyena cha "pashyato' jAnato brahma "dviShato vA' dviShatashcha "puNyanAsho' mithyAj~nAnapUrvakAlInadharmanAsho bhavediti yojanA | kechittu - tamoyogyAnAmapi brahmasAkShAtkAro.astyeva, kintu dharmiNo pratyakShe sati tatra hInatvaM doShAMshcha pashyanti rAmakR^iShNAdau ChedAdIni cha | tathA cha pakShyata ityasya yathAshruta evArtha ityAhuH |
7) uktasyApavAdamAha - tasyApIti || dveShiNyasyApItyarthaH | na kevalaM j~nAnipApasyetyaperarthaH | j~nAnidveShisambandhino.api puNyasya pApasyeti vA "vinAshaH' svarUpataH "kutrachit.h' kAle deshe cha | ata eva paramadveShiNo.api prAgadhaHpAtAt.h kadAchidbhogAn.h bhuJNjate iti bhAvaH | apavAdasyApavAdamAha - Arabdhayorati || ArabdhakAryayoralpayoH puNyapApayoH "nAshaH' phalahrAsarUpopamardaH syAdityarthaH | bhogakAlasyAlpatvAdalpayorityuktiH |
8) nanu j~nAnikR^itapuNyasya pUvarottarasya vinAshAshleShau vidyete na vA? Adye pUrvasUtre adhashabdavaiyarthyam.h | dvitIye mokShAsiddhiH, puNyasyApi bandhakatvAdityAshaN^kAM pariharatsUtramupanyasyati - agnIti || atra kimakAmyapuNyaviShayo.ayaM vikalpaH? uta kAmyapuNyaviShayaH? Adye tasya nAshAshleShau na sta iti samAdhanAM, na chaivaM bandhAnivR^ittiriti sAdhyopaskAraM chAbhipretya tatra hetutayA - agnihotrAdi tu tatkAryAyaivetyaMshaM vyAchaShye - agnihodyipIti || j~nAnapUvarottarakAlInAkAmyAgnihodityarthaH | Adishabdena sandhyopAsanashrAddAdirUpaM nityanaimittikapuNyaM gR^ihyate | tushabdavyAkhyArUpAdapishabdAt.h TIkArItyA dhyAnAdi samuchchIyate | yadvA - tattvapradIparatyA dveShipApaM gR^ihyate | uktaM hi tattvapradIpe - apishabdAditarasya dveShiNa itaradapi itaravisheShAyaiveti gamyata iti | mokShAnubhavAyaiveti | mokShaphale vivakShite taddhetubrahmAparokShAnubhavAyetyarthaH | yadvA - mokShe AnandAtishayAnubhavAyetyarthaH | yato bhavatIti sheShaH | na tu bandhAya bhavati, na vA kAryamajanayitvA nAshAshleShau prApnotItyevakArArthaH | tattvapradIparItaytu mokShe AnandAnubhavAyetyeka evArthaH | ulakShaNametat.h | mithyAj~nAnapUrvakAlInaM taduttarakAlInaM cha pApamanyathAj~nAnakAryAya bhavatItyapi draShyavyam.h | tathaiva tattvapradIpokteH | anena TIkArItyA tatkAryAyetyetat.h tachcha tat.h kArya cheti kamadhArayamAshritya prakR^itabrahmaj~nAnAkhyakAyarAyeti, tasya kAryamiti tatpuruShamAshritya tasya j~nAnasya kAyare mokShe.anubhavAyeti dvedhA, tattvapradIrItyAtvekadhA vyAkhyAtaM bhavati | pUrvaM j~nAnidveShiNoranuvR^ittatvAdatrapyubhayasambandhipuNyaviShayamidaM vachanamiti shaN^kAnivartakatayA.api tushabdaM vyAchaShye - tushabdAditi || TIkArItyA "brahmadarshanavataH' tadyogyasyetyarthaH | iti tamanyasmAdvishinaShyIti sheShaH | tathA cha brahmadarshanavataH "agnihotrAdi' tatkR^itamevAgnihotrAdItyanvayamabhipretya sUtrakAraH tushabdena dveShiNaH sakAshAt.h j~nAninaM brahmadarshitvarUpavyAvartakadharmeNa vishinaShyItyarthaH |
9) nanu brahmadarshikR^itasyaiva pUrvottarapuNyasya j~nAnamokShanupraveshenAbandhakatvaM kuta ityAshaN^kAparihArakatayA taddarshanAdityetadvayAchaShye - sa iti || iti taddarshanAditi | evaMrUpAyAM bR^ihadAraNyakashrutAvuktArthasya "darshanAt.h' uktatvAdityarthaH | anena tasyAM shrutau vivakShitArthasya darshanAditi sautrahetvartha ukto bhavati | shrutistu bhAktanaye vyAkhyAtA |
10) kAmyapuNyaviShaya iti dvitIyapakShottaraM sUtramupanyasyati - ata iti || atrAtashshabdaparAmR^ishyaM darshayan.h sUtraM vyAchaShye - muktAvanubhavakAraNAditi || muktau sAdhyAyAM tatkAraNIbhUto yo.aparokShAnubhavaH tatkAraNAdityarthaH | yadvA - muktAvatishayAnubhavakAraNAdityarthaH | akAmyAdityanuktvA evamuktiH uktavidhayA.arthadvayalAbhAya | yaditi shravaNashattaditi sheShaH | tathA cha ato muktAvanubhavakAraNAt.h j~nAnapUrvottarakAlInAkAmyAdanyadyatkAmyaM puNyaM tadapi nashyati | na kevalaM pApamityaperarthaH | upalakShaNametat.h | na shliShyate cha | tatra pUrvaM nashyati uttaraM na shliShyata iti sUtrAMsho vyAkhyAto bhavati | ato.anyadapi kAmyaM ataH prArabdhAdiShyAchchAnyadeva nashyati, na tu sarvamityapi vR^ittimupetya tallabdhaM visheShamAha - aprArabdhamiti || asya pUrveNAnvayaH | chassamuchchaye | atrAyaM vivekaH - j~nAnAtpUrvatanaM kAmyaM karma dvividhaM prArabdhamaprArabdhaM cha | tatra prArebdhaM na nashyati | aprArabdhaM dvividhaM iShyamaniShyaM cha | tatreShyamapi na nashyati aniShyameva nashyati | yadyapi puNyakaraNakAle sarvamiShyameva | tathApi j~nAnakAle tadeva kiJNchidiShyaM kiJNchidaniShyaM bhavati | yathA vaktR^itvAdyApAdakamiShyaM j~nAnAnantaramapi tadichChayAH sattvAt.h | rAjatvAdyApAdakamaniShyaM tasya j~nAnabhaktyAdipratibandhakatvena j~nAninaH tadichChAyA abhAvAt.h, mA bhUditi viparItechChAbhAvAchcha | saptajanmasu vipratvApAdakaM chAniShyam.h | evaM mokShAtishayasAdhanashravaNashadisAdhanAdiprApakaM puNyamiShyaM svargAdisAdhanamaniShyamiti AnandamAloktamapi draShyavyam.h | evamuttarakAlInamapi kAmyaM karaNAnantaraM ichChAbhAvAbhAvAbhyAmiShyamaniShyaM cheti dvividham.h | tatreShyasya saMshleShaH aniShyasya chAshleSha iti | kuta etadityata ekeShAmubhayorityaMshaM vyAchaShye - tathAhIti || tathA hItyuktyA itishabdaH prakArArtho hetyarthashchetyuktaM bhavati | "ekeShAM' sAmashAkhinAM pATha iti sheShoktiH | "ubhayoH' pApakAmyapuNyayoH | tathetyasya vivaraNam.h - tyAgeneti || tyAgaj~nApakatayetyarthaH | suhR^idAM puNyaprAptyuktyA j~nAninastattyAgo.avagamyata iti bhAvaH | itishabdaparAmR^iShyAM shrutiM darshayati - tasyeti || "tasya' j~nAninaH | yatheti sheShaH | "dAyaM' pitrAjirtaM dravyaM "upayanti' prApnuvanti | tathA viShNubhaktAH "suhR^idaH' pratyupakAramanapekShyopakartAraH "sAdhukR^ityAM' aprArabdhamanabhIShyaM kAmyaM puNyameva upayanti, na tu akAmyaM prArabdhamiShyaM cha | akAmyasya j~nAne sukhAtishaye cha viniyuktatvat.h prArabdhasya bhoktavyatvAt.h iShyanAshasyApuruShArthatvAt.h | "pApakR^ityAM' pApakarmajanitAdharmaM upayantItyarthaH | ityekeShAM pATho.astItyanvayaH | anena - "ubhayoH' pApakAmyapuNyoH "tyAgena' tyAgaj~nApakatayA "iti suhR^idaH' ityevaMrUpaH ekeShAM pATho.astIti hetoH ataH "anyat.h' kAmyapuNyamapi nashyati na shliShyate cheti sUtrArtha ukto bhavati |
11) nanu tathApi kAmye.abhihito.avAntaravisheShaH shrutau spaShyaM na pratIyata ityato.apishabdasUchitAM smR^itiM darshayati - anabhIShyamiti || parabrahmaj~nAnino.anabhIShyamanArabdhaM puNyamapi nashyati | nAtra saMshayaH | evaM sati asya pApaM nashyatIti kimu vaktavyamityarthaH | pAdma iti | aprArabdhamanabhIShyaM cha nashyatItyayaM visheShaH spaShyamukta iti vAkyasheShaH |
12) nanu j~nAnikR^itottarakAlInAkAmyapuNyasya kathaM mokShAnupraveshAkamarNo nashvarAlpaphalakatvAdityAshaN^kAM pariharatsUtraM paThati - yadeveti || atra agnihotrAdi tatkAryAyeti padadvayAnuvR^ittyA labdhaM sAdhyaM darshayati - brahmadarshIti || apishchArtha evArthashcha brahmadashirkR^itamityanantaraM svasthAne cha sambadhyate | tathA cha brahmaj~nAnikR^itamevAgnihotrAdipuNyaM svarUpato.alpamapi "mahattamaM' atishayitamahAphalapradaM "anantaM' avinAshiphalapradaM cha bhavatItyarthaH | ato yuktastasya mokShAnupravesha iti bhAvaH | kuta etadityatastatra hetutayA sUtragR^ihItashrutyudAharaNapUrvakaM sUtraM vyAchaShye - yadeveti || "iti shruteH' iti Chandogashruterityanena sautrahishabdo yata ityarthe | itishabdaH shrutipadArthaka ityuktaM bhavati | shrutistu puruShArthanaye vyAkhyAtaH | sUtre ekashrutyudAharaNamupalakShaNam.h, itishabdo vA Adyartha iti bhAvenAtrArthe shrutyantaraM smR^itiM cha krameNa darshayati - na hAsyeti || iti cha shruterityanvayaH | chaH samuchchaye | iyaM bR^ihadAraNyashrutiH bhAktanaye vyAkhyAtA | smR^itau j~nAnavata iti tR^itIyArthe ShaShThI | evamaj~nAnAmiti cha | etayoH kR^itapadenAnvayaH | "alpamAtraH' svarUpato.atyalpaH alpamAtrakR^ita iti samastapAThe alpamAtrashchAsau kR^itashcheti vigrahaH | tadA nityasApekShatvAt.h samAsaH | "mahAn.h' mahAphalapradaH "mahAn.h' svarUpataH | yadyapi tathA.apItyarthe.apiH ubhayatrAnvetavyaH | iti cheti | chaH samuchchaye | bhArate vachanAchcheti sheShaH | hetutrayasyApi brahmadarshItyanenAnvayaH | anena yataH j~nAnikR^itAgnihotrAdi svarUpato.alpamapi "tatkAryAya' tachcha tatkAryaM cha tatkAryaM tasmai mahAnantaphalAyaiva bhavati, na tvaj~nakarmavadalpAsthiraphalAya | kutaH? "hi' yataH "yadeva vidyayA' iti "na hAsya' iti shrutidvayaM "alpa' iti smR^itishchetyevamAha, ato yuktastasya mokShAnupravesha iti sUtrArtha ukto bhavati | idaM tvavadheyam.h - dveShiNaH pUrvapuNyasyAprArabdhasya vinAshaH uttarasyAshleSha ityayamarthastAvaditarasyetyanenaivoktaH | agnihotrAdItyanena j~nAnikR^itAkAmyapuNyasya pUrvasya j~nAnArthatvamuttarasya j~nAnakAryamokShAtishayArthatvamiti yo nyAyo.abhihitaH so.api dveShiNi tadvaiparItyenAnusartavyaH | dveShaparipAkaprAkkAlInasyAprArabdhasya pApasya dveShAbhivR^iddhihetutvamuttarasya tu sAkShAttame.anupraveshaH | evamato.anyadapItyanena j~nAnapUrvakAlInakAmyapuNyasyAprArabdhasyAniShyasya cha nAshastaduttarakAlInasya tAdR^ishasyAsaMshleSha iti yo nyAyo.abhihitaH sa dveShiNyapi vaiparItyenAnusartavyaH | dveShaparipAkAt.h pUrvatanaM kAmyamaprArabdhaM puNyamaniShyaM chenna nashyati | yathA duryodhanAdInAM rAjatvApAdakaM kuruvaMshAdau jananakAraNaM puNyam.h | tasya kR^iShNabhImAdimahAdrohadvArA pUrNatamohetutvAt.h | iShyaM chennashyati | dveShapUrtyuttarakAlInaM cha kAmyapuNyamaprArabdhamaniShyaM chet.h shliShyate | iShyaM chenna shliShyate | uttarasyAkAmyasya tu manuShyAdhamakR^itasya tamasi duHkhAtishayahrAsahetutvaM, kalyAdikR^ithasya tu teShAM duHkhasya klR^iptatvAt.h svayogyAdhikapApavinAshahetutvam.h | evaM "yadeva vidyayA' ityanena j~nAnikR^itottarapuNyasya mahAnantaphalatvamiti yo nyayo.abhihitaH saH dveShipApe.apyanusartavyaH | pramANabalAddveShipApasyApi tamo.anupravesho.avashyamaN^gIkAyar iti sUtratrayanyAyo dveShipuNye pApe chAnuvartavya iti |
13) nanu tathApi brahmaj~nAnidveShiNoH muktitamasI na sidhyataH ubhayorapi pratyekaM prArabdhapuNyapApasadbhAvAdityAshaN^kAM pariharatsUtramupanyasyati - bhogeneti || atra tushabdo j~nAninaH prArabdhabhoge upamardaM chetyuktavisheShadyotaka iti bhAvena sUtraM vyAchaShye - ArabdhapuNyapApe iti || anena itare ityetat.h prakR^itAnArabdhakAryakapuNyapApetaraparAmarshakamityuktaM bhavati | "bhogena' kAryadvArA.anubhavena "kShapayitvA' vinAshyAnantaram.h | brahmeti sheShoktiH | tamovetyasyApyupalakShaNametat.h | "sampatsyate' brahmadarshIti sheShaH | itara iti cha vipariNAmenAtrapyanvIyate | tathA cha brahmadarshI brahma "sampatsyate' "itaro' brahmadviT.h tamaH "sampatsyate' prApnotIti yojanA | ato na prArabdhakarmasadbhAvena mokShAdyabhAvaH shaN^kaya iti bhAvaH | nanu yathA j~nAnAntaraM na mokSho niyataH, tathA chopAsanAnantaraM j~nAnamaniyataM, tathA karmakShayAnantaramapi mokSho.aniyata iti shaN^kAnivartakatayA.athashabdaM vyAchaShye - atheti || shabda iti sheShaH | anenAthetyetat.h anantarameveti vyAkhyAtaM bhavati |
14) kuto.ayaM niyamo j~nAyata ityata Aha - Arabdheti || "kShapaNAt.h' nAshAdanvanantaramevetyevakArAnvaya; | brahma prApnoti "ghoraM' asahyaduHkhaM tamo vA prApnotIti "atra' arthe na saMshaya ityarthaH | brahmadarshI brahmAdviDiti cha sheShaH | pratyekamasyAnvayaH | ato niyamaH siddha iti vAkyasheShaH | nanvArabdhabhogasya niravadhikatve j~nAnidveShiNoH brahmatamaHprAptI anupapanne ityata Aha - brahmaNAmiti || atra brahmaNAM shatamiti ShaShThayA aluk.h | tasya kAlo brahmaNAMshatakAlaH tasmAt.h tatsamApteH "pUrvaM tu' pUrvameva sarveShAM j~nAninAM "ArabdhasaMkShayaH' prArabdhanAsho bhavatItyarthaH | shatakAlAnantaraM na kasyApi prArabdhAnuvR^ittiH | kintu tatsamAptiparyantameveti bhAvaH | "atra' niyamasya "kAchit.h' kvachit.h "vichAraNA' vyabhichAro netyarthaH | idameva vAkyaM tattvapradIparItyA brahmaNAmityasyAvR^ittiM tatraikasya samAsapraveshaM chAshritya brahmaNAmapi brahmaNAMshatakAlAt.h pUrvamevArabdhasaMkShayo bhavati, evaM tato.api pUrva pUrvamanantAdInAmiti vyAkhyAtaM chedvisheShaniShThaM cha bhavatIti j~nAtavyam.h | nArAyaNatantre vachanAditi sheShaH | asyApyadhyAhR^itenAnvayaH ||
|| iti tadadhigamAdhikaraNam.h ||
iti shrImatparamahaMsaparivrAjakAchAryANAM sarvatantrasvatantrANAM shrImadraghaunAtharIrthapUjyapAdAnAM shiShyeNa shrImajjagannAthayatinA kR^itAyAM shrImadbrahmasUtrabhAShyadIpikAyAM chaturthAdhyayasya prathamaH pAdaH ||
1. || vAN^manasAdhikaraNam.h ||
1) etatpAdArthaM darshayati - devAnAmiti || svapadaM gatAnAM devAnAM uttarottarapraveshAtmako dehAnmokShaH svapadagadevabhinnAnAM mAnuShasharIrANAM j~nAninAM dehAdbrahmanADyotkrAntishchAsmin.h chaturthasya dvitIyapAde uchyata iti yojanA | tatrAdhikAryAdhikyakramAt.h prathamaM devAnAM layo nigadyate pashchAditareShAmutkrAntiriti bhAvaH | na chaivaM pAdabhedaprasaN^gaH | chaturmukhAdidevAnAM manuShyANAM cha bahvalpaguNaviShayakatvena upAsane.avAntarabhede vidyamAne.apyupAsanatvenaikIkaraNavadatrApi dehalayatvenaikIkaraNasambhavAt.h | tatra prathamAdhikaraNe vAcho manasi layaH samarthyate | tatra na vAN^manasi lIyata iti pUrvapakShe siddhAntayatsUtramupanyasyati - vAgiti || atra vAN^manashshabdArthoktipUrvakaM vilIyata iti padAdhyAhAreNa sUtraM vyAchaShye - vAgabhimAninIti || atromArudrapadAbhyAM lakShaNayA vAruNIsheShau sauparNIsuparNau cha pratipAdyete | lakShaNAbIjaM tu umAtvavAruNItvAdInAmekadravyasambandhaH saupaNyarAdInAM padasAdR^ishyaM cheti sudhoktaM draShyavyam.h | tattvapradIpe tu umArudrAdInAmupari vAruNIsheShashadibhAvAt.h tadAnImapi teShu pUrvaprasiddhanAmaprayogo.arjunAdisharIrapAte.api svagarArohaNashadike.arjunAdishabdaprayogavadbhUtapUrvagatyA na viruddha ityuktam.h | kuta ityato - darshanAdityetat.h shabdAdityanena pauruktyaparihArAya pratyakShaparatayA vyAchaShye - vAcha iti || pratyakShatayaivetyAdAvupaskartavyam.h | mano.anusAreNaiva vAkpravR^itteH sarvAnubhavasiddhatvAditi bhAvaH | shabdAdityetachChatipradarshanena vyAchaShye - tasyeti || Chandogashrutiriyam.h | atra jIvasya maraNakAle asvAtantyaM pratipAdayituM tattvAbhimAnidevatAvyApAroparamaH pratipAdyate | ata eva prameyadIpe vAgiti vAkyenotkramaNe paradevatA vAgAdInyAkarShatItyuchyate ityuktam.h | "tasya' mriyamANasya puruShasya yAvatparyantaM vAgabhimAninyumAmano.abhimAnini "na sampadyate' tena grastavyApArA na bhavati | tAvatsvIyAn.h j~nAtyAdIn.h jAnAti | yadA tu vAN^manasi sampadyate tadA na jAnAti puruSha iti shrutyarthaH | yadyapIyaM shrutiH maraNakAlInadevatApraveshaviShayeti nAtrodAharaNaM yuktaM, tathApi maraNakAle devatApraveshasya pralaye tallayakramAnusAritvena asyA ubhayaviShayatvAnnAsaN^gatiH |
2) nanvetachChatisUtragatau vAN^manaHshabdau umArudraparau kuto j~nAyete ityataH smR^iterevetyAha - umeti || atrApyumApadena vAruNI sauparNI cha rudrapadena cha sheShaH suparNashchochyate | umAvivakShAyAM tu tasyAH rudradvArA bhAratyAM layo j~nAtavyaH | vaishabdaH prasiddhau | "tat.h' shrutyuktaM "etat.h' umArudrAkhyaM vAN^manasAkhyaM cha "mithunaM' dvandvaM "dAmpatyAt.h' jAyApatibhAvAt.h | evaM j~nAturvaidhuryaM na bhavediti bhAvaH | skAnda iti | vAk.h umA mano rudra ityuktaM yata iti vAkyasheShaH |
3) astvevaM vAcho layanirNayaH | tathApi na sarvadevAnAM mokSho yujyate | layAnishchayAdityAshaN^kAM pariharatsUtraM paThati - ata eveti || atra ata iti padamanUdya tadarthamAha ata iti "shabdAt.h' shruteH | shabdAdevetyanvayaH | na tatra mAnAntaraM gaveShaNImityevArthaH | evaprayogo niyAmakAnAM bAhulyAllayAnishchaya iti shaN^kAnirAsArthaH | chashabdo.apyarthaH | sarvANItyataH paraM sambadhyate | na kevalaM vAgiti chashabdArthaH | tattvapradIpe tu chashabdAdindriyANi chetyuktam.h | daivatAnIti sUtre sheShoktiH | anvityasyArthamAha yathA.anukUlamiti | khaniyamyaniyAmakabhAvAnusAreNetyarthaH | vilIyanta iti pUrvatrAdhyAhR^itapadasyAtra vipariNAmenAnuShaN^goktiH | ko.asau shabda ityatastamudAharati - agnAviti || atromArudrapadAbhyAM sauparNIsuparNAvuchyete | agnerindre layaH sUryadvAreNaiva, na tu sAkShAditi j~nAtavyam.h | vilIyata iti sarvatra sambadhyate | shruterityanantaraM yata iti sheShaH | hishabdaH shruteH prasiddhatvadyotakaH | shabdAt.h shruteriti sAmAnAdhikaraNyam.h |
|| iti vAN^manasAdhikaraNam.h ||
2. || manaHprANAdhikaraNam.h ||
1) atrAdhikaraNe manasaH prANe layassamarthyate | na prANe mano lIyate, avisheShAt.h iti pUrvapakShe siddhAntayatsUtraM paThati - tanmana iti || atra shabdAdityasyAnuvR^ittyA uttarAditi hetuvAkyaM vyAchaShye - mana iti || ityuttaravachanAditi | evaMrUpAt.h "vAN^manasi sampadyate' iti pUrvanayodAhR^itavAkyApekShayottarAdvAkyAdityarthaH | tanmana iti samAsaniviShyatachChabdasya pUrvanayoktavAglayAdhikaraNatvavisheShitaparatvena spaShyArthatvAt.h taM vihAya tanmanaH prANa iti pratij~nAMshaM vyAchaShye - mana iti || vilIyata iti sheShokti;, shrutau sampadyata ityunuvR^ittapadArthakathanaM vA | sAvadhAraNametat.h | atra prANavAyupadAbhyAM vyAkhyeyavyAkhyAnarUpAbhyAM chaturmukho grAhyaH | manorudrapadAbhyAM sheSho garuDashcha | tayoshcha vANIdvArA chartumukhe layo bodhyaH | evaM shrutAvapi vAyurudrashabdau manaHprANashabdau vyAkhyeyau | nanu prANAdanutpannasya manasaH kathaM prANe laya ityato.anuvR^ittaM shabdAdityetachChatyanantaraparatayA.api vyAchaShye - vAyoriti || vAvetyavadhAraNe | "udeti' utpadyate, tasmAdutpannatvAdeva vAyau vilIyate rudraH | tasmAdityuttaratrApi sambadhyate | "tasmAt.h' rudrotpattilayahetutvAdAhurvR^iddhAH "devAnAM' rudrAdInAm.h | shrutirityanantaraM yata iti sheSho.asya manaH prANa iti siddhamityupaskR^itenAnvayaH | asmin.h pakShe prANa iti nittisaptamIti dhyeyam.h |
|| iti manaHprANAdhikaraNam.h ||
3. || adhyakShAdhikaraNam.h ||
1) atrAdhikaraNe prANabdoktachaturmukhasyeshvare layaH samarthyate | tadadhInatvAnishchayAnna paramAtmani prANo lIyata iti pUvarpakShe siddhAntayatsUtramupanyasyati - sa iti || so.adhyakShaSha iti pratij~nAyAM sa ityanuvAdena prANa iti vyAkhyAnaM kR^itam.h | "prANo' hiraNyargabhaH | adhyakShe ityasya "adhyakSho.adhipatiH shreShTho yadakShANyasya lopari' iti gItAtAtparyodAhR^itavachanAnusAreNaitajjagadadhikR^ityAkShANi yasya so.adhyakSha iti vigrahAshrayeNArthaM darshayati - paramAtmanIti || vilIyata iti sheShoktiH | sAvadhAraNametat.h | kuta ityatastatrAdhyakShapadasUchitaM tasya tadadhInatvAditi hetumabhipretya, nanu tannishchayopAyAbhAva ityataH pravR^ittasya tadupagamAdibhya iti hetuvAkyasya tasmin.h prANo teShAM devAnAmupagamo layaH tasmin.h adhyakShe tasya prANasyopagamo vA, adipadena sarveShAM prANAnuprANanaM tatra layaH prANasya adhyakShAnuprANanaM, tatra layo bhogashcha grAhyaH, tadasiddhishaN^kAyAM upagamAdItyanena tatpratipAdakashrutismR^itayo grAhyA ityarthamabhipretya tAdR^ishashrutismR^ityudAharaNena tadupagamAdibhya ityaMshaM vyAchaShye - sarva iti || devA ityatrApi sambadhyate | IshalakShmIvyatiriktasarvadevA ityarthaH | anyathA "prANaH param.h' ityuttaravAkyavirodhaH | "upagachChanti' prapnuvanti "prANo' hiraNyagarbhaH | "paraM' parameshvaraM "upagachChati' tatra lIyata iti yAvat.h | "devAH' sheShAdayaH "prANamanuprANanti' prANamanusR^itya cheShyAM kurvanti | "paraM' paramAtmAnaM "tasmAt.h' prANacheShyApravartakatvAt.h | ityAhurityatrApi paramiti sambadhyate | atra "na prANaH kiJNchidAshritaH, so.anyaM kathamupAshrayet.h' ityAdiprANasvAtantyashrutInAM sAvakAshatvapradarshanAya "sarve prANamupagachChanti, prANaM devA anuprANanti' ityaMshodAharaNam.h | tathAcha "sarve prANamupagachChanti' iti shrutyuktanyAyena bhagavaditarasvAtante shrutitAtparyamiti bhAvaH | "prANaH parasyAM devatAyAm.h' iti shrutyantaraM, "parasyAM' viShNvakhyadevatAyAM "prANaH' chaturmukho lIyata ityarthaH |
2) muktAssanta iti shrutiH | agneradhamAstatra layayogyAH sarve devAH "muktAH' kamarkShayaM prAptAH santo.agniM pravishya tatra sthitAn.h bhogyAn.h svayogyAnandAdIn.h "bhuJNjate' anubhavantItyarthaH | apirabhivyAptau, agnirapIti vA | agnerindrapraveshaH paramparayA | tathAshabda upamAyAm.h | chaH samuchchaye | "saH' vAyuH | apiH samuchchaye | tushabdo hiraNyagarbhasyetaradevebhyaH sarvAN^gapraveshAkhyavisheShArthaH | avadhAraNe vA tuH | "bAhyakAn.h bhogAn.h' svayogyAnandAnityarthaH | bahuvachanamekatvArthe | yadvA - bAhyaprAkR^itaviShayabhogAnityarthaH | uktaM hi tattvapradIpe | paramAtmasvarUpAdanyaM muktAntarAnandAchcha bAhyaM svAnandaM bhuN^.hkte bahiH nigartastu bAhyaviShayAnapi kAMshchitsvayogyAn.h bhuN^.hkte iti | punastushabdo.avadhAraNasharthaH | bAhyakAnityetadevopapAdayati - na hIti || "hi' yasmAt.h "teShAM' muktAnAM madhye ekasya "nijaH' svarUpabhUta AnandaH "paraiH' anyaiH "kathaJNchana' kenApyupAyena prApyo na bhavati | viShNoH parAnandastu na prApya iti kimu vaktavyamityarthaH | viShNusambandhAnando.anyaiH na labhya iti kuto j~nAyata ityata Aha - na ta iti || anyathaitachChativirodhaH syAditi bhAvaH | vyAkhyAtaiShA shrutirjanmAdhikaraNe | na cha praveshAbhidhAyakasmR^ityudAharaNaM prakR^itAsaN^gatamiti vAchyam.h | "muktau laye yadvat.h' ityanuvyAkhyAnoktarItyA muktau bhogArthaM praveshakramasya laye praveshakramasya cha samaniyatatvena saN^gatatvAt.h |
3) nanu "prANaH parasyAm.h' iti shrutau prANasya paramAtmani laya uktaH | sa nopapadyate "prANastejasi' (ChA.6-15-1) iti shrutivirodhAdityataH smR^ityantaramudAharati - prANasyeti || prANasya "tejasi' lakShmAM layo nAma "mAgarmAtraM' tatprAptimAtram.h, na tu jIrNabhAva iti "udAhR^itaM' uktamabhiyuktairityarthaH | kuto.amukhyArthaklapanetyata Aha - savareshituriti || "tasya' prANasya "sarvAdeH' sarvotpattikAraNAt.h "sarvelayayogyatvAditi bhAvaH | idaM cha shrutisthaprANashabdasya hiraNyagarbhavAchitvamAshrityoktam.h | uktaM hi sudhAyAM - prANashabdasya hiraNyagarbhavAchitvapakShe bhAShyoktamiti draShyavyamiti | yadA tu prANashabdo vAyuvAchI tadA tasya "tejo.abhidhAM tu shriyamApya viShNumagre tataH putratayaiva vAyuH' ityanuvyAkhyAnoktarItyA sAkShashadeva tejasyeva dehalayo na paramAtmani, tasya cha chaturmukhatvena punarjananAt.h "vilIno hi prakR^itau saMsArameti' (sauparNashrutiH) iti shruteriti dhyeyam.h | ityAdishrutismR^itibhya iti | shrutI cha smR^itI cheti vigrahaH | AdishabdoktashrutismR^itivivakShayA bahuvachanam.h | shrutismR^itibhya ityasya prANaH paramAtmani lIyate iti siddhamiti sAdhyenAnvayaH |
|| ityadhyakShAdhikaraNam.h ||
4) || bhUtAdhikaraNam.h ||
1) atrAdhikaraNe prAgvishiShyoktebhyo.anyeShAM devAnAM pR^ithivyAdisamastabhUteShu layaH samarthyate | "agnau sarve devA vilIyante' (gaupavana) iti shruteragnAveva sarveShAM devAnAM laya iti pUvarpakShe siddhAntayatsUtramupanyasyati - bhUteShviti || atra sa iti vipariNAmenAnuvartate | devA vilIyanta iti prakaraNallabhyata iti bhAvena bhUteShviti pratij~nAMshaM vyAchaShye - bhUteShviti || paJNcharUpi bhUteShu tadabhimAniShvityarthaH | anyeShAmiti | "vAN^manasi' ityAdyadhikaraNatraye sheShasuparNachaturmukhaparamAtmasu lIyamAnatvena uktebhyo vArurNIshesuparNachaturmukhebhyo.anyeShAM devAnAmityarthaH | kuta ityataH tachChaterityaMshaM vyAchaShye - bhUteShviti || "devAH' uktebhyo.anye devAH "bhUtAni' pR^ithivyAdIni "pare' paramAtmani lIyante ityanuShaN^gaH | bhUtAnAM paramAtmani layastu AkAshorvyoH bR^ihaspatidvArA bhUtavAyoH pravahasyendradvArA apAM somadvAretyevaM paramparayA draShyavyaH | parasyApItaravachchetanatvAllayamAshaN^kayAha - na para iti || "nodeti' notpadyate | "astaM' layaM "naiti' na prApnoti | kuta ityata Aha - "ekalaH' svatantra iti || "madhye' dehamadhye hR^idaye "sthAtAM' vidyamAna ityarthaH | yadvA - utpattilayayoH madhye sthitAveka eva sthAtetyarthaH | anena te vishiShyoktebhyo.anye devAH paJNchasvapi bhUteShu lIyante, naikasminnagnAveva | kutaH? "tachChateH' tasya bhUteShu devAnAM layasya shruteH "bhUteShu devAH' iti shravaNAditi sUtrArtha ukto bhavati |
|| iti bhUtAdhikaraNam.h ||
5. || naikasminnadhikaraNam.h ||
1) atrAdhikaraNe devAnAM savarbhUteShu layaH samarthyate | na cha pUrveNa gatArthatA | adhikAshaN^kayaivaitadadhikaraNapravR^itteH | na cha sannyAyaratnAvalyAmekAdhikaraNatvena vyAkhyAnAttadvirodhaH | asya prasthAnAntaratvena arthato.abhinnanyAyamUlatvena chAdhikaraNabhede.apyavirodhAt.h | na chAnena pUrvasya gatArthatA | "bhUteShu devAH' iti shrutivisheShasUchakatayA sArthakatvAt.h | "agnau sarve devAH' iti shruteragnavAva sarveShAM laya iti pUrvapakShe siddhAntayatsUtramupanyasyati - naikasminniti || atra pUrvasUtrAdbhUteShvityasya vipariNAmenAnuvR^ittiM sarveShAM devAnAM laya iti prakR^itapratij~nAsheShaM chAbhipretya naikasminniti pratij~nAMshaM vyAchaShye - naikasminniti || bhUte tejobhimAnini agnAveva layo na vAchya ityarthaH | kuto netyataH pravR^ittaM darshayato hIti hetvaMshaM shrutidvayodAharaNapUrvakaM vyAchaShye - pR^ithivyAmityAdinA || pR^ithivyabhimAnidhararAyAmR^ibhunAmakA devA vilIyanta ityarthaH | "varuNe' ababhimAnini ashvinau vilIyete iti vipariNAmenAnvayaH | "agnau' agnijaDAbhimAnini deve "agnayaH' agniputrA vilIyanta ityarthaH | "vAyau' pradhAne hiraNyagarbhaparo.ayaM shabdaH | iti shabdaH shrutisthaH Adyarthe | yathoktaM tattvapradIpe - itishabdasyAdyarthatvAditi || tathA cha vAyAvindraH soma Adityo bR^ihaspatirityAdyAH sarve devA vilIyanta ityarthaH | tatrendrasya layaH "indra umAyAm.h' (gaupavana) iti shrutyuktakrameNa sauparNIsupaNarvANIdvAreNa | somasya chAniruddhakAmavAruNIsheShavANIdvAreNa | sUryasya bR^ihaspatishakrasauparNIsuparNavANIdvAreNa | bR^ihaspateH shakrasauparNIsuparNavANIdvAreNa laya iti vivektavyam.h | "AkAshe' tadabhimAnini gaNapatau "sAdhyAH' tannAmakA devAH |
2) evaM mahopaniShadvAkyamudAhR^itya chaturvedashikhAvAkyamudAharati - mR^ityavaH pR^ithivyAmiti || mArakatvAnnimittAt.h mR^ityunAmakA devAH pR^ithivyabhimAnidevatAyAM lIyanta ityarthaH | R^ibhavaH pR^ithivyAmiti kvachitpAThaH | na cha R^ibhupR^ithivyoH shatasthatAsAmyAt.h kathametat.h | kiJNchinnyUnatAdibhAvAt.h | "ApaH' varuNabhinnabdevatAH "tejasi' tejobhUtAbhimAninyagnau "maruto' bhUtavAyvAdayo marudgaNAH "mArute' hiraNyagarbhe lIyante ityarthaH | tatra marutAM indrasauparNIsuparNavANIdvAreNa hiraNyagarbhe layo na sAkShAditi dhyeyam.h | "vinAyakAH' gaNapatibhR^ityAH vinAyakaputrA iti vA | brahmachAriveSheNa prachChanna iti tattvapradIpe uktam.h | vastuto vinAyasya gR^ihasthatvAt.h "itIti' evaMrUpetyarthaH | mahopaniShachchaturvedashikhAchetyanena sUtre mahopaniShachchaturvedashikhe iti dvivachanAntapadAdhyAhAraH sUchitaH | "darshayataH' pratipAdayataH | itItyatrApi sambadhyate | tathA cha "iti' ityevaM pratyekaM bhUteShu devatAlayaM darshayata ityarthaH | anena sUtre pUrvasmAttadityetadvibhajyAnuvartate | pratyekaM bhUteShu devAnAM laye "agnau sarve devA vilIyante' iti shruteH kA gatirityata Aha - ata iti || itItyanantaraM shrutyA layAbhidhAnamiti sheShaH | "atra' anayoH | tathA cha yata evaM pR^ithak.h shrutadvaye pratyekaM bhUteShu devAnAM layaH prasiddho.ataH "agnau sarve devAH vilIyante' iti shrutyA layAmidhAnaM "atra' udAhR^itashrutidvaye "nirdiShyAnAM' uktAnAmagniputrANAmeva, na sarveShAM devAnAmityaN^gIkAryamityarthaH | tathA cha shrutisthAgnishabdaH kR^itsnAgniputraviShaya iti na tadvirodha iti bhAvaH | upalakShaNametat.h | prAyeNa bhUtAntarApraveshAnAM sarveShAmadhamAnAmagnAveva laya iti tadabhiprAyakaH sarvashabda ityapi draShyavyam.h | taduktamanuvyAkhyAne | "vishanti shiShyA api havyavAhanam.h' iti | atrAyaM gurupAdoktalayakramaH - manuShyottamAnAM nirR^iteshcha yame layaH | yamasya pitR^INAM vaivasvatAdimanUnAM pirayavratAdichakravartinAM cha svAyambhuve manau layaH | R^ibhUNAM pR^ithivyAM layaH | sAdhyAnAmAkAshe layaH | agniputrANAmagnau layaH | agneH sUrye layaH | sUryasyAkAshasya pR^ithivyAshcha gurau layaH | bhR^igvAdInAM dakShe layaH | nugirudikShashalInAM manugurudakShashachInAM marudgaNAnAM chendre layaH | gandharvANAM kubere layaH | shatasthanAmashvinoshcha abbhUtAbhimAnini varuNe layaH | kuberasya varuNasya cha some layaH | somasya viShvaksenAdipArShadAnAM cha aniruddhe layaH | aniruddhasya sanakAdiyatInAM ratyAshcha evamindrasya saupArNyAM layaH | sauparNyA garuDe | garuDasya sarasvatyAm.h | evaM sheShagaruDamArgabhedena svodarapraviShyAkhilaprapaJNchAyAH sarasvatyAH viriJNche layaH | viriJNchastu lakShmIM pravishya nArAyaNe lIno bhavatIti |
|| iti naikasminnadhikaraNam.h ||
6. || samanAdhikaraNam.h ||
1) atrAdhikaraNe prakR^iterviShNau layAbhAvassamathyarte | viShNvadInatvAllakShmIH viShNau lIyata iti pUrvapakShe siddhAntayatsUtramupanyasyati - samaneti || atra samanetyetaddhetugarbhaM visheShaNam.h | tadvalAtprakR^itiriti visheShyaM labhyate | idaM chAvartate | adhyakSha iti chAnuvartate ityAshayena samanetyetadvayAchaShye - deshata iti || netyasya vyAkhyA - paramapuruSha iti || paramapuruShavatsarvagatA nityA chetyarthaH | savamanetyantaraM na lIyata iti vAkyasheShaH | tenAdyachashabdo naJNanukarShaNArtha iti sUchitam.h | kuto na lIyata ityato.amR^itatvaJNchAnupopyetadvayAchaShye - svata evAmR^itatvaM tasyA iti | yasyAH sA samanetyasya tasyA ityanenAnvayaH | tatA cha tasyAH samanAyAshchitprakR^iteramR^itatvamityarthaH | anena samaneti prathamA ShaShThArthe.apItyuktaM bhavati | yathoktaM tattvapradIpe - prathamAyAH ShaShThayathartveneti | tasyAshchetyapi sambandhaH | anenAdyashcho na kevalaM nuH kintu samanAyA apyasR^ityupakramAdamR^itatvamiti samuchchayArthatayA.api vyAkhyAtaH | anupAsyetyarthakasyAnupoShyetyasya pratipadaM - svata iti , dvitIyachashabdasyAnupoShyetyanenAnvayamupetya tadarthamAha - eveti || "amR^itatvaM' nityamuktatvam.h | yata iti sheShaH | tena dvitIyashcho yata ityarthe.api vyAkR^itaH | nityamuktatvemeva tasyAH kuta ityAshaN^kAnivArakatayA.asR^ityupakramAdityaMshaM vyAchaShye - saMsArAnupakramAditi || upakrama upasaN^kramaNaM sambandhastadabhAvAdityarthaH | kadAchidapi saMsArAbhAvAditi phalitArthaH | sAsArAbhAvAdityanuktvA.anupakramAdityuktyA.ayamartho j~nAyate | samaneti visheShaNaprayogena asR^ityupakramAdityasyAsiddhishaN^kA parihR^itA | saMsAritve nityatvasya sarvagatatvasya chAyogAttAbhyAM tatsiddhiriti bhAvaH | na cha tadadhInatvayuktivirodhaH | tasyAH prabalayuktivirodhenAbhAvatvAt.h | saMsAritvena sopAdhikatvAchcha | anena - na kevalaM nuH, kintu yataH samanAyAH deshataH kAlatashcha vyAptyA paramapuruShasamAyAH tadvatsarvagatAyA nityAyAshcha devyA api "asR^ityupakramAt.h' kadA.api saMsArasambandhAbhAvAt.h "anupoShya cha' anupAsyaivAmR^itatvamastyataH samanA prakR^itiradhyakShe paramAtmani na lIyata iti sUtrArtha ukta bhavati | "tejaH parasyAM devatAyAm.h' (ChA.6-15-1) iti layoktistu gurau vasatItivat.h atisamIpasthityarthatayA yojanIyeti na tadvirodhaH | yathoktamekAdashaskandhatAtparye - "hareratyantasAmIpakayaM layo lakShmAH prakIrtitaH' iti |
2) yaduktaM prakR^iterIshvaravannityatvena sarvagatvena chAnupakrAntasaMsAritvAnnitvamuktatvamiti, tadayuktaM tadubhayaj~nApakAbhAvAdityata Aha - bR^ihaditi || uktArthe pramANamiti sheShaH | na kevalaM sautrayuktiriti chashabdArthaH | vAvetyavadhAraNe | dvAveva nirdishati - prakR^itiriti || chitprakR^itirityarthaH | "paramaH' paramAtmA | chau parasparasamuchchaye |sR^ityanupakramAvitinityamuktAvityatra hetuH | "nityau' dehato.api nityau sarvagatau cheti sR^ityanupakrame hetuH | pUrvavachchashabdadvayArthaH | prakR^itiparamashabdayoranyaparatvashaN^kAnirAsAya - etau j~nAtveti sheShodAharaN.h | iti bR^ihachChatirityanvayaH | anena sUtre shrutisamuchchaye.api chashabda ityuktaM bhavati | nanu prakR^iterapi nityamuktatvAN^gIkAre bhagavatA sarvasAmyamApatitamityata Aha =- naitAvateti || tasya ityanuShajyate | parameNeti sheShaH | tathA cha prakR^itipuruShayoH nityamuktatvAdinA sAmyamastItyetAvatA na sarvadharmeNa sAmyamiti sambandhabhAShyasyArthaH | netyanena sUtre naJNanukarShakaH chashabdo.anuvartanIya ityuktaM bhavati |
3) naitAvatetyuktasAdhye hetutayA sUtraM paThitvA sUtravyAkhyAnasya shrutyaiva karaNAttadvihAya sUtropAttashrutivodAharati - taditi || etAvityuktAveva darshayati - prakR^itishcheti || "nityau' dehato.api nityau | samAvetAvityArabhya nityamuktAvityantena nityamuktatvAdinaiva sAmyamityarthe pramANamuktaM bhavati, na tu sarvasAmyamiti pratij~nAyAM taddhetau mochakatvAmochakatvarUpaviruddhadharmAdhikaraNatve cha pramANatvena shrutisheShamudAharati - asamAvetAviti || "hi' yataH "parame' paramAtmani "vilInaH' anyairadR^ishya eva taM prAptaH "amR^itatvaM' muktimetIti | anena sautratachChabdaH paramAtmaparo.apItyuktaM bhavati | vilIna ityanenApItishabdo vyAkR^itaH | shruteriti vyapadeshapadArthoktiH | anena - tadapIteriti hetau paJNchamI | saMsAreti tannivR^itterapyupalakShakam.h | anuvR^ittachashabdena neti labhyate | tathA cha tasyAM prakR^itau apIteH layAtsaMsAravyapadeshAt.h "vilIno hi' iti shrutau saMsAraprAptyukteH tathA tasmin.h paramAtmani apIteH amuktairadarshanavishiShyaprApteramR^itatvokteH mochakatvAmochakatvarUpaviruddhadharmavatoH prakR^itipuruShayoH na sarvadharmeNa sAmyam.h, kintu nityamuktatvAdinaiveti sUtrArtha ukte bhavati | yadvA - tadapIteriti ShaShThI | saMsArapadaM karaNavyutpattyA taddhetuparaM bhAvapradhAnam.h | tathA cha tadapIteH saMsArahetutvokterityarthaH | saMsAranivR^ittirUpamuktihetutvasyApyupalakShaNametat.h | tattvapradIpe tu - tadApIteriti paThitvA apItiravij~nAtapraveshaH "avij~nAtaM praviShyaM yadapItamiti kIrtyate' iti vachanAt.h | A samantAdapItirApItiH svaparobhayAvij~nAtapraveshaH | tasyA ityarthaH | AN^.hprashleShAbhAve "apyayo.ayaM samuddiShyaH tadanyeShAmadarshanam.h' iti tattvanirNayodAhR^itashrutivachanAtpraveshasyAnyAvij~nAtatvameva pratIyate | pUrvasyAnena sAvakAshatvAt.h | tanmA pratyAyItyAN^.hprashleShaH | tathA cha tadA svasyApyavij~nAta eva prakR^itau pravesha ityartha iti vyAkhyAtaH | TIkAkR^ito.apyaN^.hprashleShaH apItishabdena chAdarshanavishiShyA prAptirevAbhipretA, na tu pradhvaMsaH | pradhvaMsastu pramANAntaragamya iti tattvanirNayaTIkoktivirodhAt.h |
4) hetvantareNa prakR^itipuruShayoH sarvasAmyaM pratiShedhatsUtraM paThati - sUkShmamiti || atra pUrvasmAttaditi vibhajyAnuvR^ittamAvartate | pramANashabdaH parimANavAchI | tathA cha yatastadbrahma tasyAH samanAyAH prakR^iterapi sUkShmaM, na kevalametAvat.h, kintu "pramANataH' j~nAnAnandAdiguNatashchAdhikam.h | kutaH? "tathopalabdheH' tathA shruterato na sAmyamiti sUtravR^ittimabhipretya tadabhipretashrutyudAharaNapUrvakaM tadvayAchaShye - sUkShmatvaM cheti || atisUkShmatvaM chAdhikamityarthaH | na kevalaM mochakatvamiti chAshabdArthaH | "pramANAdhikyaM' parimANAdhikyam.h | chashabdaH sUkShmatvasamuchchaye | AdhikyaM brahmaNaH yata iti sheShaH | asyAto.api na sAmyamiti pUrveNAnvayaH | shrutau sarvapadaM brahmAdiparaM, prakR^itiH shrIH, prakR^iteriti paJNchamI | parameshvara ityanantaraM sUkShma iti vipariNAmenAnuvartate | tathAshabdaH samuchchaye | aishvaryamaNimAdi | "anye' balAdyA guNAdidharmAH | na kevalaM prabhorIshvarasya sUkShmatvaM prakR^iteradhikaM, kintu j~nAnAdayo.apyadhikA iti samuchchaye chashabdaH | iti cheti chashabdassvoktishrutisamuchchaye |
5) yadi prakR^iteH na puruSheNa savarsAmyaM tarhi nityamuktatvAdisAmyamapi na syAt.h brahmAdivat.h | tathA cha layasadbhAva ityAshaN^kAM pariharatsUtramupanyasyati - neti || atra ata ityasya samanetyAdisUtratrayaprakR^itasAmyatadabhAvaparatvam.h | nopamardeneti nasamAsaH | anupamardenetyatharH | tadapIterityatastaditi vibhajyAnuvartate | tachcha vipariNAmenAvartate | sAmyamastyeveti sheShaH | tathA chAtassAmyatadabhAvayoreva sAdhitatvAttasya parameshvarasya ye svAtantAdyasAdhAraNaguNAsteShAM yadasAdharaNyaM tanmAtraniShThatvaM tasya "anupamardena' abAdhena tasyAH prakR^iteH tena parameshvareNa tena nityamuktatvAdinA sAmyamastyeveti sUtrArtha ityabhipretya sUtraM vyAchaShye - ata iti || "visheShaguNAH' asAdhAraNaguNAH svAtantAdayaH | teShAmanupardenetyasya teShAmasAdhAraNyasyAnupamardenetyarthaH | anyathA lakShmIsvAtantAdAvapi viShNusvAtantAderabAdhAdasaN^gatatvApatteH | tanmAtraniShThatvarUpAsAdhAraNyasya tu astyeva bAdha iti bhAvaH | sAmyamastIti sheShaH | anenaivashabdasyAnvayaH |
6) yadi prakR^iterIshvareNa nityamuktatvAdisAmyaM tarhyastyeva visheShaguNAsAdhAraNyopamardaH, prakR^itenirtyamuktatve tata eva svAtantyaprApterityata Aha - deshata iti || "Ishvare' IshvareNa "ubhayoH' prakR^itIshvarayoH "avaddhatvaM' nityamuktatvamityarthaH | astIti sheShaH | apiH yadyapi tathA.apItyartho.abaddhatvamityasyAnantaro yojyaH | nityamuktatvAdisAmye.api na svAtantAdi prakR^iterityAha - tadabandha iti || sa chAsAvabandhashcha tadabandhaH paramAtmanaH pareshasyeti sAmAnAdhikaraNyam.h | tathA cha yadyapyubhayorabaddhatvamasti, tathApi "paramAtmanaH' paramachetanasya "pareshituH' viShNoH "tadabandhaH' abaddhatvamityukto.abandhaH "svata eva' aparAdhIna eva, na prakR^iterato na tasyAH svAtantAdItyarthaH | athavA - "tadabandhaH' tasyAH prakR^iterabandhaH nityamuktatvaM "paramAtmano' hareH sakAshAdAgataM, parasya tu svata eveti vaiyadhikaraNyenAnvayaH | prakR^iterharyadhInAbaddhatve yuktimAha - sA cheti || "cho' yataH "sA' prakR^itiH "sadA harimupAste' sadA harisamIpe tiShThati ato nityamuktatvaM tasyA iti bhAvaH | yadvA - prakR^iterabaddhatve upAsanAvaiyarthyamityata upAsanaM na phalArthaM, kintu AdarAdityuktanyAyena svAbhAvikamityAha - sA cheti || cho.avadhAraNe | svabhAvata iti sheShaH | guNAntare.api haryadhInatvaM prakR^iterityAha - prakR^iteriti || "guNAH' j~nAnAnandAdyAH viShNunA niyatAH | na kevalaM prakR^iteH, kintu "prAkR^itasya' brahmAderye guNAH "te tu' te.api "viShNunA niyatAH' tadadhInA evetyarthaH | svata evetyatra hetumAha - naiveti || hirhetau pramANaprasiddhau vA | bhaviShyatparvaNIti vachanAchchodyaparihArAditi sheShaH | asya teShAmanupamardena sAmyaM yuktameveti pUrveNAnvayaH | 
7) shrutirUpayuktyantareNa kiJNchitsAmyaM pratipAdayatsUtraM paThati - asyaiveti || atroShmAshabdena ghrANanAdyaviShayatvAdyanukUlasAmarthyamuchyate | tena tadvattvapratipAdikA shrutiH gR^ihyate | upapatteriti ShaShThIti bhAvena tAM shrutimudAharan.h sUtraM vyAchaShye - dvidhA hIti || hishabdaH prasiddhau | "idaM' chetanajAtam.h | "dvidhA' dviprakAropetaM "avadR^ishyate' pratIyate | tadeva prakAradvayaM darshayati - UShmAvaditi || UShmAvadityArvate | idaM UShmAvadanUShmAvachcheti dvividhamityarthaH | prakAriNAvevAha - tatreti || tayoH madhye paraM brahma "UShmAvat.h' chakShurAdyagocharatvAnukUlasAmarthyavat.h | UShmashabdasya sAmarthyavAchitvaM cha "UShmanAmA sa bhagavAn.h samarthatvAtprakIrtitaH' ityaitareyabhAShyoktisiddham.h | na chAkArAntoShmAshabdaH na varNavAchakeShmashabdasamAnArthaka iti vAchyam.h | kiJNchidvairUpyepyarthasAmyasambhavAt.h | kechittu - uSha dAhe ityukteH parAbhitApanasAmarthyavisheShavattvaM UShmAvattvaM, tachcha paramAtmani "bhAsastavogrAH pratapanti viShNo' iti vachanAt.h svabhAvataH siddhamityAhuH | anye tu - ghrANAdyaviShayatvamevoShmApadArtha ityAhuH | atra kechit.h - nAyaM matup.h, kintu vatiH na jighrantIti shrutyAnuguNyAt.h | tathAchoShmAvattvaM IShadUShmasadR^ishatvaM paramAtmanaH sarvathA pratyakShAviShayatvAt.h tatpratipAdikA shrutirUShmA ityAhuH | brahmaNaH UShmAvattvaM upapAdayati - yaditi || idaM cha "yat.h' brahma yasmAnna jighranti na R^iNvanti na vijAnanti manasA sAkalyena janAstasmAdUShmAvaditi vyAkhyeyam.h | evamuttaratrApi | yadyapi ghrANashrotrAviShayatvaM dravyamAtrasAdhAraNaM, tathApi tadgandhAdeH ghrANAdyaviShayatvamAdAyAsAdhAraNyaM yujyata iti dhyeyam.h | anUShmAvaddasharyituM pratijAnIte - atheti || AnantaryAtho.ayaM shabdaH | uchyata iti sheShaH | pratij~nAtamAha - prakR^itishcheti || "prakR^itiH' shrIH "prAkR^itaM' brahmAdi | prAkR^itaM rukmiNyAdIti vyAkhyAnaM tu prakaraNaviruddham.h | chAvanyonyasamuchchaye | "yat.h' yasmAt.h "yat.h' prakR^itiprAkR^itam.h | ubhayarUpatvopapAdanAya bhAvAbhAvoktiH | chashabdAH samuchchaye | sauparNashrutishcheti | na kevalaM sAmyatadabhAvAnyathA.anupapattirUpayuktiriti chashabdArthaH | anena sUtre UShmA cha UShmAvattvapratipAdikA shrutishcheti chashabdAnvayo darshitaH | asyeti pade prAtipadikArthamAha - kiJNchitsAmyopapatteriti || deshakAlavyAptinityamuktatvAdisAmyasyopapatterarthe bhavatItyarthaH | kiJNchitsAmyopapAdikA bhavatIti yAvat.h | ato.apyasti kiJNchitsAmyamiti vAkyasheShaH |
8) kiJNchitsAmyamAkShipya samAdadhatsUtramupanyasyati - pratiShedhAditi || atra pUrvapakShAMshena prakR^itipuruShayoH kiJNchitsAmyamiti sAdhyAdhyAhAramabhipretya pratiShedhakashrutyudAharaNapUrvakaM pUvarpakShAMshaM vyAchaShye - asamo veti || vaishabdo.avadhAraNe | "paraH' paramAtmA "asama eva' na tu kenApi prakAreNa sama ityatharH | kuta ityata Aha - na hIti || "hi' yato loke kashchitpuruShaH "evaM' paramAtmavat.h na dR^ishyate ata ityarthaH | asAmyameva viruddhadharmoktyopapAdayati - sarva iti || "ete' jIvAH "aNavaH' apUrNAH "ChidrAH' doShiNaH doShameva leshato darshayati - dehato jAyante nashyanti cheti | "paraH' paramAtmA tu dehato.api na jAyate na mriyate pUrNaH sarvagato nirdoSha iti chashabdAtharH | tattvapradIpe tu aNutvapratiyogibhUtaM sarvagatatvaM chashabdArthaH ChidratvamapUrNatvamityuktam.h | sAmyetyataH prAk.h "atha paraH' ityAdinA parameshvarasyaiva nityasarvagatatvAdikamuktvA "sarve hyete.aNavaH' ityAdinA.anyeShAM tadabhAvamuktvA "asamo vA' ityanenetyupaskR^itya yojanIyam.h | sAmyapratiShedhAditi | parameshvareNAnyeShAM kiJNchitsAmyasyApi pratiShiddhatvAdityarthaH | sAmyetyanena sUtre tadvAchakasya asyetyasyAnuvR^ittiH sUchitA | parihArAMshaM vyAchaShye - neti || na prakR^iteH bhagavatsAmyamatra pratiShiddhayata ityarthaH | kiM tarhItyataH shArIrAdityaMshaM vyAchaShye - shArIrAditi || sharIramAtramadhikR^itya tadabhimAnitayA sthitAchCharIrakR^itotpattinAshayuktAchchetyarthaH | hetugabharvisheShaNametat.h | ata eva hetvarthakahishabdaH | jIvAditi sheShaH | sAmyamiti | Ishvarasyeti sheShaH | sAmyamityanena sUtre sAmyasyeti sheShaH | pratiShiddhayati ityanena shArIrAdityanantaramapi pratiShedhAdityasyAnuvR^ittishcha sUchitA | sUtrabhAShyayoH shArIrAditi sAvadhAraNaM, na tu prakR^iterityavadhAraNArthaH | tR^itIyArthe paJNchamItyavadheyam.h |
9) nanvasyAH shrute; sAmAnyarUpatvAdatra paramAtmanaH shArIreNa sAmyaM pratiShidhyate, na prakR^iteriti kuta ityAkShipati - kuta iti || etatparihArAya sUtraM paThitvA vyAchaShye - spaShya iti || "hi' yataH "ekeShAM' mAdhyandinAyanAnAM samAdivAdaH spaShyo.asti, atA hareH shArIreNaiva sAmyaM pratiShidhyate, na prakR^iteriti sUtrArthaH | "atha' anantaraM "ataH' prayojanasattvAddhareH prasAdAdvA "samAH' sarvadharmaiH "samAsamA' kenachiddharmeNa samAH sarvadharmairambhe.athashabda | "brahmaNaH' parabrahmaNaH "rUpANi' niyamanaM niyamyatvalakShakametat.h | utpattisthitilayonniyatIti samastapAThe.api "unniyatiH' niyamanaM, "sarvo dvandvaH' ityekavadbhAva; | ChAndaso napuMsakatvAbhAvaH | "AyatiH' niyamanasAdhyA pravR^ittirjagato bhavatIti sheShaH | uktamevopapAdayati - ekamiti || "hi' yataH "etat.h' avatArajAtaM rUpaiH "ekaM' abhinnaM bhavatItyarthaH | "asamAH' chetanAH | "brahmA' hiraNyagarbhaH "prajApatiH' dakShaH ye kechidanye devAH "suradviShaH ityete.asamA ityanvayaH | yatkiJNchedamiti vistaraH | "charaM' chetanam.h | "acharaM' achetanam.h | samA cha sA.asamA cha samA.asamA | pUrva bahuvachanoktiH rUpabAhulyAt.h | nityA.ajareti sAmyopapAdakam.h | "tadvashA' IshvaravashetyasAmyopapAdakam.h | "hi' yasmAt.h | ekeShAmityasyArthamAha - mAdhyandinAyananAnAmiti | samAdivAda iti sheShoktiH | vAdo vachanaM, tathA cha samavAdo.asamavAdaH samAsamavAdashchetyarthaH | asya tasmAditi sheSheNa shArIrAddhi sAmyaM pratiShiddhayata iti pUrvasAdhyenAnvayaH |
10) na kevalaM sAmyashruteH visheShashrutibalAtsaN^kochaH, kintu visheShasmR^ityA.apItyAha sUtrakR^it.h - smayarte cheti || atra sAmyAdirityasyAdhyAhAraM chashabdasya shrutisamuchchAyakatvaM pUrvasAdhyenAnvayaM chAbhipretya sUtrAbhimatasmR^ityudAharaNena sUtraM vyAchaShye - matsyeti || AdyashabdenAnye.apyAvirbhAvA grahyante | viShNossarvadharmaiH samA ityatra hetuH - abhedata iti || turvisheShArthaH | chastvarthaH | vArAhe smaryate chetyanvayaH |
|| iti samanAdhikaraNam.h ||
7. || parAdhikaraNam.h ||
1) atrAdhikaraNe chaturmukhetaradevAnAM paramAtmani layaH samathyarte | na viriJNchetaradevAnAM paramAtmani layastadapratibimbatvAditi pUrvapakShe siddhAntayatsUtramupanyasyati - tAnIti || atra tAnItyanena "bhUteShu' ityatra yeShAM devAnAM bhUtapravesho nigaditasteShAM sarveShAM grahaNam.h | prANadvAreNa lIyanta iti sheSha ityabhipretya sUtraM vyAchaShye - prAdvAreNeti || shrutyantaroditadvArAntarapraveshapUrvakaM bhUtavR^ittyA prANashabdavAchyaviriJNchadvAreNetyarthaH | sarvANi daivatAnItyanena samyagdarshI devabhAga eva saN^gR^ihIto veditavyaH | tathaiva tattvapradIpokteH | anena R^iShyAdInAmapi prANadvArA haripravesha ukte bhavati | para ityasyArthaH - paramAtmanIti | tathA chetthaM yojanA | sarvANi daivatAni paramAtmani "vilIyante' pravishantyeva | na cha "pratibimbo hareH prANaH prANasyAnyAH kalAH kramAt.h' iti vachanasiddhaprANapratibimbatvavirodhaH | yataH prANadvAreNa vilIyante ityaN^gIkriyata iti |
2) nanvatra pramANAbhAva ityataH pravR^ittaM tathA hyAheti hetvaMshaM vyAchaShye - sarve devA iti || viriJNchetaradevA ityarthaH | "prANaM' viriJNchadevamityanvayaH | "muktAH' karmaNaH "layaM' praveshaM, hishabdo hetau | shrutirityanenAhetyasya kartA darshitaH | sautratathAshabdastu prANapraveshadvArA paramAtmapraveshapara iti siddhatvAnna vyAkhyAtaH | shrutirityanantaraM yata iti sheShaH | asyAto vilIyanta iti sAdhyenAnvayaH |
|| iti parAdhikaraNam.h || 
8. || avibhAgAdhikaraNam.h || 
1) atrAdhikaraNe devAdimuktAnAM IshvarAdhInatvaM sarvarthyate | muktAH svatantrA eva neshAdhInAH, muktatvAdeva "ete devAH' iti shruteshcheti pUrvapakShe siddhAntayatsUtramupanyasyati - avibhAga iti || atra muktAnAM paramAtmAdhInatvAt.h "avibhAgaH' tadadhInatvameveti sAdhyavAkyArthamabhipretya tatra shrutisiddhasatyakAmatvAdiyuktivirodhamAshaN^kaya tatparihArAyApyavibhAga ityaMshaM vyAchaShye - ete devA iti || shrutirityanantaraM yatsatyakAmatvaM vaktIti sheShaH | Adipadena saN^kalpo gR^ihyate | tathA chetthaM yojanA | "ete' iti shrutiryanmuktAnAM satyakAmatvaM vakti, tatteShAM satyakAmatvaM, upalakShaNametat.h | AdishabdasyottaratrApi sambandho vA | tathA cha satyasaN^kalpatvaM cha yataH parameshvarakAmAdyavibhAgenaiva tadabhedenaiva tadviShayaviShayakatvenaiva aN^gakIkriyate, na svAtanteNAto na tadvirodha ityataH teShAmavibhAga iti | anena avibhAga ityasya bhagavatkAmAdavibhAgastadaviruddhArthaviShayakatvaM tathA tatkAmitalAbhasyeshvarakAmanimittakatvAdavibhAga iti dvedhA.artha ukto bhavati | "ete' prakR^itAH sAyujyaM prAptA devAH "etaM' harimanupravishya "satyAH' nityAH "satyakAmAH' satyAbhIShyAH "satyasaN^kalpAH' abAdhitamAnasikalasaN^kalpayutAH "yathAnikAmaM' yathechChaM IshvaradehAntarbahiH saJNcharantItyarthaH |
2) kutaH satyakAmatvashruteranyAnusArikAmatvarUpAmukhyArthatvakalpAnamityato vachanAdityaMshaM vyAchaShye - kAmeneti ||
kAmena me kAma AgAddhR^idayAddhR^idayaM mR^ityoH |
yadamIShAmadaH priyaM tadaitUpamAmabhiH ||
iti R^iN^mantrasyAyamatharH - "AgAt.h' Agatam.h | IshechChAnantaraM prAptatvAt.h tatastadAgatamityuchyate | kathamishvarechChAyAH kAraNatvamityato - hR^idayAddhR^idayamityAha | "hR^idayaM' mamechChA "hR^idayAt.h' IshechChayA bhavati | bhagavadichChAnusAriNIti yAvaditi TIkArItyA paramamuktavAkyametat.h | sheShavAkyArthastu "amIShAM' sarvasaMhArakabhagavatpramukhadevAnAM yatpriyaM etanmAM prati priyamabhyupaitviti tattvapradIpe.abhihitaH | viShNutattvanirNayaTIkAyAM tu mR^ityoH "kAmena' ichChAnusAreNaiva me kAma AgAt.h | luN^.h loDarthe | muktAvAgachChatu | mR^ityoH "hR^idayAt.h' hR^idayaM saN^kalpamanusR^ityaiva me "hR^idayaM' saN^kalpaH AgachChatu | "amIShAM' amuShyamR^ityoH yadadaH priyaM tadeva mAmabhi A samyagetu mamApi pirayaM bhavatviti tattvapradIpAnusAreNa jIvanmuktavachanatayA vyAkhyAtam.h |
3) satyakAmatvashruteramukhyArthatve smR^itimAha - muktAnAmiti || turavadhAraNe | muktAnAM satyakAmatvaM sAmarthyaM cheshvarAdhInamiti sheShaH | tatra satyakAmatvaM nirvakti - parasya tviti || "tuH' eva | "parasya' paramAtmana; kAmAnukUlakAmatvameva teShAM satyakAmatvaM nAnyadityarthaH | "na vidhIyante' nochyate | brAhme vachanAdityanuvartate | asya tatparameshvaretyanenAnvayaH |
|| ityavibhAgAdhikaraNam.h ||
9. || tadoko.adhikaraNam.h ||
1) atrAdhikaraNe pratIkAlambanApratIkAlambanataditaramanuShyANAM muktyarthaM dehotkramaNasyAj~nAnimaraNavilakShaNatvaM samarthyate | j~nAninAM dehAdutkramaNaM pAmaramaraNavadeva na visheSho.astIti pUrvapakShe siddhAntayatsUtramupanyasyati - taditi || atra na j~nAnimaraNasyAj~namaraNAvishiShyateti sAdhyAdhyAhAramabhipretya tatra hetutayA tadoko.agrajvalanamiti sUtrAMshaM vyAchaShye - utkrAntikAla iti || arthalabdhoktiriyam.h | yadvA - tantramAshritya tadityasyArthoktiH | tasminmutkrantikAla iti | ata eva tattvapradIpe tadotkrAntikAla iti tadarthoktiH | viduSha iti sheShaH | tena tachChabdasya viduSha iti chArthaH | tadokasa ityasya bhagavadokaso hR^idasyetyapi tachChabdArtha ityAshayena okashshabditaM sthAnaM darshayati - hR^idayasyeti || agre jvalanaM prakAsho bhavati | agaM prakAshata iti phalitArtha | hR^idayasyAgrajvalanaM bhavatIti kuto j~nAyata ityatastachChabdasUchitashruterevetyAha - tasyeti || "tasya' utkramiShyataH "etasya' j~nAnino hR^idayasyAgraM prakAshate | "ha' khalu ityarthaH | atra tasyeti maraNavaishiShyayamAtraparamiti prameyadIpoktiH, asyAnyathA vaiyarthyApatteriti bhAvaH | "shruteH' ChandogashruteH vAjasaneyashruteshchetyarthaH | hR^idayAgrapraveshane.api j~nAnyutkramaNasya ko visheSha ityato niShkramatIti padAdhyAhAreNa tatprakAshita ityaMshaM vyAchaShye - tatprakAshita iti || tena prakAshena prakAshitanADIdvArassannityarthaH | "niShkrAmati' dehAt.h j~nAnI, ato.asti visheSha iti vAkyasheShaH | nanu j~nAninaH prArabdhakarmavataH kathamayaM visheSha ityataH pravR^ittaM vidyAsAmarthyAdityaMshaM vyAchaShye - vidyeti || bhagavatsAkShAtkArasAmarthyAdityarthaH | tathA cha prArabdhakarmasadbhAve.api j~nAnino j~nAnasAmarthyAdvishiShyotkrAntiryujyate | j~nAnasya svodayamArabhyaiva phalapradatvAditi bhAvaH | 
2) yadi j~nAninaH j~nAnasAmarthyAdevamutkraNaM bhavati, tarhi j~nAninaH j~nAnajanmadehaviyogAkhyaprathamamaraNamevaivaM kiM na syAdityataH - tachCheShagatyanusmR^itiyogAdityaMshaH pravR^ittaH, taM vyAchaShye - yaM yamiti || he "kaunteya' arjuna "ante' antyakAle yaM yaM vA.api "bhAvaM' AkR^itivisheShaM padArthaM vA pUrvakamarAnuvashAt.h smaran.h "kalebaraM' dehaM tyajati puruShaH saH taM taM tameva bhAvaM "eti' prApnoti | antyakAlasmaraNe upAyamAha - sadA tadbhAvAbhAvita iti | bhAvo.antargataM manaH tasminnAkAre padArthe vA bhAvastadbhAvastadviShayakaM manaH tena bhAvito.ativAsita ityarthaH | atra bhAvitatvaM saMskR^itatvaM manodharmastena chAtmopacharyata iti dhyeyam.h | "smR^iteH' gItAsmR^iteH | vidyAsheSheti hetugarbhaM visheShaNam.h | tathA cha tasyA vidyAyAH j~nAnasya sheShaH phalopakAryaN^gaM sharIratyAgakAle yatsvahR^idamArabhya brahmaparyantagamyaviShayAnusmaraNaM tena yogaH sAhityaM tasmAdityarthaH | na kevalaM vidyAsAmarthyAditi chashabdArthaH | tathA cha j~nAnI na kevalaM vidyAsAmarthyAddehAnniShkramati, yenAtiprasaN^gaH, kintu gatyanusmR^itiyogAchcha | na chaivaM satyutkraNe j~nAnasyAhetutvaM prApnoti | na chobhayoH sAmyam.h | yato gatyanusmaraNaM vidyAsheShaH | nanu bhavechCheShaH, yadi gatyanusmaraNaM gatiprAptikAraNaM syAt.h | tadeva kutaH? "yaM yaM vApi' iti smR^itereveti yojanA |
3) nanu tathApi "yaMyam.h' iti sAmAnyenoktatvAt.h gatyanusmaraNaM tatprAptikAraNamityarthe na visheShapramANamastItyata Aha - AchAryastviti || "AchAryaH' satyakAmaH | ChAndogye upakosalaM pratyagnInAM vAkyametat.h | "iti' evaMrUpaM smaraNArthaM gatishravaNottarabhAvIdaM vAkyamityarthaH | yadvA - etadvAkyoktaM gatishravaNamityarthaH | vaktR^itvoktyA shrotR^itvasyApyuktatvAditi bhAvaH | "hi' yataH "liN^gaM' gatismaraNasya tatprAptisAdhanatve j~nApakamastItyatharH | anyathA smaraNArthaM gatishravaNaM vyarthaM syAditi bhAvaH | liN^gamityasyAta iti sheSheNa gatyanusmR^itiyogAchcheti pUrveNAnvayaH |
4) idaM chotkramaNaM na gatyanusmaraNayuktena sAmarthyena svatantreNa bhavati, kiM tarhi? j~nAnAdinA prasannasya bhagavato.anugraheNaiveti vaktuM - hArdetyaMshaH pravR^ittaH | taM tatpadasUchitasmR^ithyudAharaNena vyAchaShye hR^idistheneti || sahayoge tR^itIyA | turavadhAraNe | upAsata iti bahuShvekavachanam.h | tathA cha hR^idisthena hariNA sahaiva tasyAnugraheNaivAntyakAle taM harimeva "upAsatAM' dhyAyatAM pratIkAlambanAnAM apratIkAlambanAnAM cha puMsAM "brahmarandhreNa' brahmanADyotkrAntirbhavedityarthaH | yathoktaM bR^ihadbhAShye-
viShNorlokaM paraM gachChan.h niShkrAman.h mUrdhna eva tu |
tathaiva brahmaNo lokaM suShumnAyA vibhedataH || iti ||
adhyAtma iti vachanAt.h hArdAnugR^ihItaH shatAdhika evetyarthaH | siddha iti vAkyasheShaH | anena sUtre haDhadayasyAyaM hArdasteneti vigrahaH | tathAcha hArdena hR^idisthena hariNA sahaiva hArdenAnugR^ihItastasyAnugrahaM prApta eva j~nAnI dehAnniShkrAmatIti sUtrakhaNDArtha ukto bhavati ||
5. prakAshitadvAro niShkrAmatItyuktam.h | tatra nADyAM visheShoktiparaMshatAdhikayetyaMshaM tatsUchitashrutyudAharaNena vyAchaShye - shatamiti || hR^idayasya nADyaH tatsambandhinyaH nADyaH "shataM chaikA cha' ekottarashatasaN^khayAkA bhavanti | tAsAM madhye"ekA' nADI "mUrdhAnaM abhi' prati "nissR^itA' mUrdhaparyantaM gatA | "tayA' shatottarayA suShumnAkhyanADyordhvaM gachChan.h puruSho.amR^itatvaM "eti' prApnoti | tatrAyaM vivekaH - ye pratIkAlambanAH suShumnAprabhedAt.h niShkrAntAste "amR^itatvaM' brahmalokaM, anye apratIkAlambanAH "amR^itatvaM' vaikuNThalokaM yAntIti | "anyAH' shataM nADyo "viShvagutkramaNe' tAdarthye saptamI | lokAntaragamanArthaM bhavantIti kaThashrutyarthaH | shrutishchetyanantaraM shatAdhikayetyarthe pramANamiti sheShaH | na kevalaM smR^itiritichArthaH |
6) nanu yadi prakAshitanADIdvAro niShkAmati tarhyaj~nAnivannADyantastamasaiva gamanaM syAt.h | yadyantarapyasti prakAshaH, tarhi dvArapadavaiyarthyamityAshaN^kAM pariharatsUtraM paThitvA tachCheShamAtraM pUrayati - rashmIti || j~nAnI nADyantarAtatAdityarashmyanusArI san.h IshvaramanusR^itya dehAnniShkrAmatItyarthaH | ato na nADyantastamasotkrAmati, na vA dvArapadavaiyarthyamiti vAkyasheShaH | dvAraprakAshasya vaiShNavatvAdasya cha sauratvAditi bhAvaH | nADyantarAtatasaurarashmyanusAreNotkrAmatItyetatkuto j~nAyata ityata Aha - sahramiti || vaishabdaH prasiddhau | Asu dvairAshyena paJNchashatabhedabhinnAH punaH pratyekaM paJNchashatabhedabhinnAH sahasrasaN^khayAkeShu rashmiShu "AtatAH' antarAshritAH santi | "tatra' sahasrasaN^khayAkeShu rashmiShu pUrvottaravargeShu madhye varNataH shveto, nAmataH suShumanaH, karmato "brahmayAno' brahmaprApako rashmivisheShaH | shatAdhikAyAM suShumnAkhyAyAM nADyAmantarAtato.anyo.asti | tatprakANena "eShaH' j~nAnI jIvo dehAnniShakrAmatItyarthaH | shrutirityanantaraM uktArthe pramANamita sheShaH |
7) uktamAkShipya samAdadhatsUtraM paThati - nishIti || atrAdyanaJNAvR^ittyA "nishi' rAtrau yatassUryarashmayo na santi ataH tadA paryavasitakarmaNAM keShAJNchit.h j~nAninAmapekShitamutkramaNaM na yuktaM, keShAJNchit.h j~nAninAmevaM, keShAJNchidanevamiti vailakShaNyamapi na yuktamityAkShepAMshayojanAmabhipretya tamaMshaM vyAchaShye - nishIti || j~nAnina iti | parisamAptapratibandhakarmaNo j~nAnina ityarthaH | na vilakShaNamapi kasyachidyuktamityapi vyAkhyeyametat.h | parihArAMshaM vyAchaShye - neti || nishi mR^itAnAM j~nAninAM bAhyAdityarashmyabhAvAtsarveShAM rashmyanusAreNa utkramaNAnupapattiH netyarthaH | kuto netyataH - sambandhAditi || tadvayAchaShye - "rashmInAM' antasthAdityarashmInAM sarvadA nADIsambandhasattvAdityarthaH | tathA cha nishi bAhyAdityarashmyabhAvo.aprayojakaH | AntarAdityarashmyabhAvastvasiddha iti bhAvaH |
8) nanu nADIrashmasambandhaH sarvadA.astIti ko.arthaH | kiM sadAtanaH? kiM vA dehapAtapUrvakAlInaH? uta yAvaddehabhAvI? | nAdyaH, sadA nADInAmabhAvAt.h | na dvitIyaH, kadAchit.h j~nAnino.api tamasotkrAntiprasaN^gAt.h | na tR^itIyaH, yAvaddehaM tanniyame pramANAbhAvAditi bhAvena pR^ichChati - kiyaditi || kiyatkAlaM rashmInAM nADIsambandho.astIti vipariNAmenAnvayaH | etatparihArAya sUtramupanyasyati - yAvaditi || atra sambandhAditi padaM ShaShThayantatayA vipariNamya anuvartate | chashabdo na pUrvapakShyuktadoSha iti sAdhyasamuchchAyaka iti bhAvena yAvaddehabhAvitvAditi hetuvAkyaM vyAchaShye - yAvaditi || astyeva yata iti sheShaH | asya adhyAhR^itAto netyanenAnvayaH |
9) nanvatrApi pramANAbhAvo doSha ukta ityataH pravR^ittaM darshayati - chetyaMshaM vyAchaShye - saMsR^iShyA iti || "ete' AdityarashmayaH "saMsR^iShyAH' sambaddhA ityarthaH | chAvanyonyasamuchchaye | "viyogo' vibhAgaH "idaM' pramitaM sthUlasharIraM "etaiH' rashmibhiH "pashyati' nADyantarmArgamiti sheShaH | "etaiH' prakAshaiH nimittabhUtairutkrAntau "pravartate' prayatate tataH etairevotkrAmatyutkrAntikAle j~nAnItyarthaH | shrutiriti sUtrasheShAktiH | yata iti sheShaH | asyAstyeveti sAdhyenAnvayaH |
10) nanu vyartho.ayaM j~nAninaH rAtrau utkramaNasambhavapratipAdanAyAsaH "dakShiNe maraNAt.h' iti vachanAt.h mokShArthaM j~nAnino dakShiNAyanotkrAntyayogAt.h | tadvadrAtrAvapyutkrAntyabhAvopapatterityAshaN^kAM pariharatsUtraM paThati - atashcheti || atrApishabdaH smR^itisattve.api dakShiNAyane.apIti samuchchaye | chashabdaH sAdhyAsamuchchaye | hishabdo hetAviti bhAvena ayane.api hi dakShiNe iti sAdhyAMshaM utkrAntiryujyata iti padadvayAdhyAhAreNa vyAchaShye - dakShiNa iti | "uttarAyaNe' maraNAt.h brahma yAtItyanvayaH | uktaM vachanaM, bhAve ktaH | iti smR^itisadbhAve.api dakShiNAyane utkrAntiH yujyata ityarthaH | asyAto na smR^itibalena j~nAnino dakShiNAyanotkrAntatyayogadR^iShyAntena rAtrAvapi tadabhAvo vAchya iti chashabdasUchitasAdhyenAnvayaH |
11) kuta ityataH pravR^ittamata iti hetvaMshaM prakR^itasambandhaparAmarshakatayA spaShyatvAt.h avyAkR^itya samagrasUtrArthaM smR^ityA vishadayati - shatamiti || sUryasya dakShiNAyanarashmayaH "shataM paJNchaiva' paJNcha shatAnyevetyarthaH | "tAvanta eva' paJNcha shatAnyeva te rashmayaH | ubhayeShAM prayojanamAha - maharlokAdIti || maharloka eva AdiryeShAM te maharlokAdayaH tAn.h gantAraH pratIkAlambanAH | atadguNasaMvij~nAno.ayam.h | tena janalokAdigantAra iti paryavasyati | yathAshrute "AmerubrahmasadanAdAjanAnna janirbhuvi' iti gItAbhAShyodAhR^itavachanavidhApatteH | atra janalokamArabhyaiva tataH parataH sthiteShu janmAdyabhAvokteH | uktaM hi gItAtAtparye -
niyamAjjanmano.abhAvo muktasyaiva tathApi tu |
maharlokamatItAnAM na janmAMshalayau vinA || iti ||
atra nyAyadIpikA - janmapadaM maraNasyApyupalakShakam.h | aMshalayAvityaMshena bhUmau jananaM layAnte cha tadadau maraNaM chAstItyartha iti | janAdAvalpajananAdibhAvAditi cha | tathAchAlpasya avivakShitatvAt.h apunarAvR^ittitvaM yuktam.h | pratIkAlambanaprApyasatyalokasyApratIkAlambanaprApyavaikuNThAdyamuktasthAnarUpasya cha sAkShAt.h mokShasya suShumnanAmakarashmyekasAdh.hyatvena rashmyantarAsAdhyatvAt.h maharlokAdItyuktam.h | na cha "brahmottarAyaNe' ityuktivirodhaH | janalokAdInAmapi apunarAvR^ittitvena brahmalokatvAt.h tadekArthopapatte; | "itarA' maharlokAdibhyo.anyA "gatiH' svagarAdilokAntaraprAptirUpA "yaiH' rashmibhiH "eShyavyA' prApyA tairitaraiH' dakShiNAyanarashmibhiH itare janAH gachChantItyanvayaH | uttarAyaNadakShiNAyanagatyukteH prakR^itasaN^gatimAha - uttaramiti | "te eva' paJNchashate eva tayorekaikameva | tathAchottarAyaNarashmipaJNchashatameva "dakShiNe maraNAt.h' iti smR^itau "uttaraM' uttarAyaNamiti nigadyate | dakShiNAyanarashmipaJNchashatameva dakShiNAyanamiti nigadyata ityarthaH, ayaM cha tattvapradIpoktaH | anena "te' iti napuMsakadvivachanaM ShaShThIdvichanatvena vipariNatavyamityuktaM bhavati | te rashmayaH nigadyate nigadyanta iti vA | evakAravyAvatyarM ApAtapratItArthaM niShedhati - na tviti || smR^itau dakShiNamuttaramiti shabdoktaH kAlavisheSho "nAsti' na bhavatItyarthaH | kuto.ayamartho "dakShiNe maraNAt.h' iti smR^iteH kalpyata ityata Aha - na tviti || utkramaNAyeti sheShaH | tathA cha j~nAninAM utkramaNArthaM kAlaniyamo nAstItyarthaH | j~nAninAmutkrAntau kAlaniyamAbhAve kathaM bhIShmAdInAM uttarAyaNakAlapratIkShaNamityata Aha - kAle.anuguNa iti || uttarAyaNashuklapakShAdikAle anukUle sati phalaM kiJNchidatishiShyata ityarthaH | kAle.anuguNa ityatra AhaH pUrvapakShAdi vivakShitamiti tattvapradIpoktiH | uktasyApavAdamAha - atIti || "atyuttamAnAM' bhIShmAderapyuttamAnAM keShAJNchit.h j~nAninAM sarvakAlasyApyatishayitatvAt.h na kAlavisheSheNa atishayo bhavatItyarthaH | nArAyaNAdhyAtma iti | sUtrArtho vishadIkR^ita iti sheShaH |
|| iti tadoko.adhikaraNam.h ||
10. || yogyadhikaraNam.h ||
1) atrAdhikaraNe gatyanusmaraNAdeH AvashyakatvaM sAdhyate | na gatyarthaM vidyA.anusmR^itI apekShite iti pUrvapakShe siddhAntayatsUtramupanyasyati - yogina iti || atra yogina; prati smaryete iti hetuvAkyAnvayayogyaM pUrvapakShaniShedharUpaM sAdhyavAkyaM darshayati - na kevalamiti || netyAvartate | kevalaM "kAlAdikR^ite' kAlAdimAtrakR^ite ityarthaH | Adipadena agnyAdigrahaNaM, "gatiH' prAptiH | brahmagatiH chandragatishcheti vigrahaH | "agnirjyotiH' ityAderitItyantasya smaryete ityanenApi sambandhaH | atastadarthaM te apekShite iti sheShaH | tathAchetthaM yojanA - yataH "agnirjyotiH' ityAdinA brahmachandragatI kevalaM j~nAnakarmarahitakAlAdikR^ite smaryete, ato na gatyarthaM mokShAya vidyA.anusmR^itI apekShite iti neti | nanu te yadi na kAlAdikR^ite tarhi kiM hetuke smaryete iti pR^ichChati - kintviti || taduttaratvena yoginaH prati iti hetvaMshaM vyAchaShye - j~nAneti || yata ityAdAvupaskAryam.h | asya prati iti sautrapadenAnvayaH | chassamuchchaye | smaryete ityanuShajyate | ityatra yogIti vishaShaNAdityupalakShaNam.h | brahmavida iti visheShaNAchchetyapi draShyavyam.h | tathA cha yato brahmachandragatI j~nAnayoginaH karmayoginashcha prati "smaryete' yogashabditavidyAkarmakR^ite eva smR^ityA uchyete | kutaH "agniH' ityatra yogI, brahmavida iti visheShaNAt.h, ato naitatsmR^itibalena gatyoH kAlAdikR^itatvaM mantavyamiti vA | na kevalaM kAlAdidevatAprayANakR^ite ete gatI smaryete, kintu j~nAnakarmasahitakAlAdikR^ite eva, j~nAnakarmabhyAM vinA kAlAdidevatAprayANasyaivAbhAvAditi yojanA | TIkA.apyevameva yojyA | smR^itAvagnyAdishabdena tadabhimAnidevatA gR^ihyante | tathA ahaHshaklapakShAdishabdAH na kAlavachanAH kintu devatAvachanAH | tathA cha yatra mArge prathamaM agnyabhimAnivatAlokaH, atha "jyotiH' archiSho lokaH, tato.ahardevatAlokaH, tatashshuklapakShadevalokaH, tataH "ShaNmAsAH' pratyekaM pratyakaM ShaNmAsAbhimAnidevatAlokAH, tataH uttarAyaNashabhimAnidevalokAH santi | "tatra prayAtAH' agnyAdidevatAyutamArgeNa gachChanto "brahmavidaH' taddarshino viShNvAkhyaM parabrahma "gachChanti' prApnuvanti | tato na punarAvartanta ityarthaH | tatra shuklapakShalokAnantaraM pUrNimAdevaloko mAsadevalokAnantaraM meShatulAkhyaviShvabhimAnidevatAlokashcha grAhyaH | tathAchoktaM gItAbhAShye -
devenAbhijitA shuklapakSheNa cha sapUrNimA |
viShuvA chAyanenAsau pUjitaH keshavaM vrajet.h || iti ||
evaM pratij~nAtamArgadvaye apunarAvR^ittimArgamabhidhAya punarAvR^ittisAdhanamAha - dhUma iti | yatrAdau dhUmAbhimAnidevasya lokaH, tadanurAtridevasya, tataH kR^iShNapakShadevasya, atha ShaNmAsAbhimAninAM lokAH, tadanu dakShiNAyanadevaloko vartate | "tatra' tena mArgeNa "yogI' kAmyakarmI "chandramasaM' chandrasambandhi jyotiH prapya punaH bhUmau jAyata ityarthaH | na chaitAvatA dakShiNAyane mR^itasya j~nAnino brahmaprAptyabhAvashshaN^kayaH | "vidvAn.h brahma samApnoti yatra tatra mR^ito.api san.h' iti gItAtAtparyodAhR^itavachanAttatsiddheH | yatra tatretyasya aharAdiShu rAtyAdiShu chetyartha iti nyAyadIpikokteH | nanvastu gatau vidyApekShA, tathApi tadanusmR^iteranupayoga ityataH pravR^ittaM smArte ityaMshaM vyAchaShye - smaraNeti || bahuvrIhiH | cha eva | "ete' brahmachandragatI | anena smR^iterime smArte tathAchaite gatI smarte gatyanusmR^itisAdhye eva, na tAM vinA bhavata iti sUtrakhaNDArtha ukte bhavati | gatI ityanantaraM yata iti sheShaH | asyAtastadarthaM gatismR^itirapekShitetyupaskR^itavAkyenAnvayaH |
2) kutassmArte ete j~nAyete ityato.api prayuktasya smaryete ityasya yataH smaraNanimitte smaryeti ityanvayamabhipretya tAM smR^itimudAharati - gatIti || brahma gachChati chandraM vA gachChatItyanvayaH | vA vikalpe | dhruvameva | hantaivaM j~nAnino.api gatiprakAramabhAvayato gatyabhAvAt.h samaprayojakatvaM j~nAnasmR^ityorityata Aha - ananusmarata iti || brahmavidaH j~nAnAtpUrvaM gatiprakAramabhAvayato.api j~nAnAnantaraM j~nAtabrahmaprasAdAdutkrAntikAle smaraNaM prApya gatirbhavatyeveta na j~nAnasAmyaM smR^iteH kintu j~nAnasya prAdhAnyaM tachCheShatvaM smR^itereva | "kAle' utkrAntikAle aj~nAnAdinA.ananusmarataH karmayogino.api janmAntare kAle smaraNaM prApyaiva gatiH bhavet.h | na cha brahmavidaH utkrAntikAle buddhimoho bhraMsho vA shaN^kanIyaH | prArabdhakarmaNA prAptakleshasyApi tAvat.h "kAle smaraNaM prApya vai gatiH' iti vachanAdeveti tattvapradIpoktiH | adhyAtme granthe vachanAditi sheShaH | asya smaraNanimitte chaite iti pUrvavAkyenAnvayaH |
|| iti yogyadhikaraNam.h ||
iti shrImatparamahaMsaparivrAjakAchAryANAM sarvatantrasvatantrANAM shrImadraghunAthatIrthapUjyapAdAnAM shiShyeNa shrImajjagannAthayatinA kR^itAyAM shrImadbrahmasUtrabhAShyadIpikAyAM chaturthAdhyAyasya dvitIyaH pAdaH ||
1. || archirAdyadhikaraNam.h ||
etatpAdArthaM darshayati - mArgeti || brahmaprAptau mArga ityarthaH | utkrAntAnAmiti sheShaH, brahmanADyA nADyantareNa chotkrAntAnAmiti tadarthaH, na tu brahmanADyetyeva | nADyantarotkrAntAnAM svasvalokaprAptau mArgAntarAbhAvAt.h | "gamyaM' prApyaM kAryAkAryaM brahmarUpaM, tena mArgeNa gatAnAmiti sheShaH | chaH samuchchaye | "asmin.h' chaturthasya tR^itIye | saN^gatyAdijij~nAsAjananAya sUtramevAdau paThati - archirAdineti || etadadhikaraNAN^gasandehabIjaM shrutavirodhaM darshayati - te.archiShamiti || ye cheme.araNye shraddhA tapa ityupAsate shraddhAtapaHprabhR^ityanutiShThanti shraddhayA tapaHpadoktaj~nAnasvarUpaM brahmopAsate vA te utkrantAH "archiShaM' tannAmakAgniputraM "abhisambhavanti' prApnuvanti "ahaH' tadabhimAnidevaM "ApUryamANapakShaM' shuklapakShAbhimAnidevam.h | itIti | iti ChandogashrutAvityarthaH | "sarve vA ete utkrAmanti te.archiShamevAbhisaMyanti' iti shrutyantarasamAkhyAtvadyotanAyAdhikAMshodAharaNam.h | yadA.ayaM "puruSho' j~nAnI "asmAllokAt.h' sharIrAt.h "praiti' utkrAnto bhavati | saH pravahAkhyaM vAyuM pratyAyAtItyarthaH | itItyanantaraM bR^ihadAraNyakashrutAviti sheShaH | vAyoH prAthamyaM shrUyata ityanuShaN^gaH | yata evaM shrUyate.ataH saMshayaH shrutidvayabalAdubhayorapi mArgabhedena prAthamyamiti pUrvapakShashcha prApta iti vAkyasheShaH |
2) siddhAntayatsUtraM vyAchaShye - tatreti || j~nAniprApyamArga ityarthaH | na tu vAyuprAptirapItyevArthaH | anenArchirAdinetyetattAtparyato vyAkhyAtaM bhavati | 
3) nanveka eva mArgaH archirAdirevetyetat.h kutaH ityataH pravR^ittasya tatprathiterityasya tasyAM smR^itau teShAM tasya mArgaikatvasya rchirAditvasya cha prasiddhatvAdityatharmupetya tAM smR^itiM darshayati - dvAveveti || archirAdiriti bahuvrIhiH | tathA cha sarvavedavinirNayAt.h' sarvavedAnnishchitya vichAryaj~nAninAmevakaH karmiNAM chApara iti dvAveva mAgarau prathitau' prasiddhau j~nAnibhiH nirNItAviti yAvat.h | na tvekastrayo vA | "vipashchitAM' utkrantaj~nAninAM yo mAgarH so.archirAdireva j~neyaH | kAmyakarmiNAM mArgastu dhUmAdireveti yojanA | nanu "agnirjyotiH' iti gItAsmR^itAvagneH prAthamyamuchyate, tatkathamatrArchiSho jyotishshabditasya dvitIyaprApyatvenoktasya prAthamyamuchyata ityata Aha - agniriti || ekasvayAgniputrasyArchiSha evAgnirjyotiriti "dvedhA' dvirUpeNa "sampratiShThiti' samyagavasthAnaM bhavati nArchiSho.anyo.agniH | tatra brahma saMvrajan.h j~nAnI prathamamagnimetyatha jyotirApanoti | tathApi pR^ithakkiM nochyate "te.archiSham.h' ityAdishrutAvityata Aha - ekasminniti || "mahAn.h' pUjyo archirnAmako.agnirjyotirbhedena "dvirUpo' dvividho.api yata ekasmin.h pure saMsthaH, ataH "te.archiSham.h' iti shrutau pR^ithak.h nochyate | yataH prathamaM dvividho.api krameNa j~nAniprApyo.ato nArchiShaH prAthamyavirodhaH | nanvagneH somAdanantaraM prAptiH "somaM vaishvAnaram.h' iti vachanAt.h, ataH kathametadityata Aha - agneH suta iti || tathA cha yato.agnessuto.ataH "somaM vaishvanaram.h' iti vakShyamANavirodho.api na, asya pradhAnAgniputratvAditi yojanA | brahmatarka ityasya prathiteriti sautrapadenAnvayaH | sUtrArthastu - utkrAnto j~nAnI brahma gachChannekenaivArchirAdinA mArgeNa gachChanti, na tu mArgabhedena | mArgasyArchirAditvaM ekatvaM cha kutaH siddham.h? "tatprathiteH' tasya j~nAnimArgasyArchirAditvasyaikatvasya cha' sarve vA iti shrutau "agniH' iti smR^itau cha prasiddhatvAditi |
|| ityarchirAdyadhikaraNam.h ||
2. || vAyushabdAdhikaraNam.h || 
1) atrAdhikaraNe vAyoH dvitIyaprApyatvaM samarthyate | tatra "dvAveva mArgau' iti smR^iteH samagramArgasyaikatve.api archiHpUrvapakShayoH madhye mArgabhedasambhavAt.h | "sa vAyumAgachChati, archiSho.ahaH' iti shrutidvayaprAmANyAdvAyvahnorubhayoradhikAribhedena dvitIyaprApyatvamiti pUrvapakShe siddhAntayatsUtramupanyasyati - vAyushabdAditi || sUtre.adhyAhAryapratij~nAM darshayati - archiSha iti || anantaramiti sheShaH | tathAchaikenaiva mArgeNa brahma gachChan.h j~nAnI tasmin.h mAgare.archiSho.anantaraM vAyumeva gachChati na tvaharityarthaH | kuta etadityato.atra hetutayA pravR^ittaM sUtraM avisheShavisheShAbhyAM vAyushabdAt.h vAyushruterityanvayamupetya vyAchaShye - sa iti || sAmAnyetyavisheShapadavyAkhyAnam.h | "vachanAt.h' bR^ihadAraNyakagachChatIti siddhAnte shrutyarthaH | sAmAnyashruteH dvitIyaprApyatAnirNAyakatvaM tu nyAyAnugR^ihItatvena | nyAyastu TIkAyAmeva pradarshitaH | 
2) nanu shruteH sAmAnyavachanatvAdeva prathamaprApyapratipAdakatvaM kiM na syAdityAshaN^kAyAM na kevalamevaMnyAyAnugR^ihItasAmAnyashrutyA vAyoH dvitIyaprApyatAsiddhiH, yenoktadoShassyAt.h | api tu visheShashrutitashchetibhAvena pravR^ittaM visheShetyaMshaM vyAchaShye - sa iti || "saH' "itaH' sharIrAt.h "gataH' utkranta ityarthaH | yadvA - "itaH' archiSho "gataH' tallokAnnirgata ityarthaH | dvitIyAM gatimiti sAmAnAdhikaraNyaM, "gatiM' prApya aharAgachChatItyanvayaH | evamuttaratrApi | "visheShavachanAt.h' visheShashruteH | chassAmAnyashrutisamuchchaye | spaShyassUtrArthaH | atra TIkAyAM pUrvAdhikaraNaguNasUtratvenApIdaM sUtraM vyAkhyAtaM, tasmin.h pakShe "vAyushabdAt.h' vAyoH dvitIyaprApyatvashruteH sakAshAdvAyushabdasya vAyoH prAthamyena prApyatvashruteH "avisheShavisheShAbhyAM' bhAvapradhAno.ayaM sAmAnyavisheShabhAvAbhyAM nimittAbhyAM bAdho dvitIyaprApyatvapratipAdakatvaM sambhavatIti nArchiHprAthamyashruteH tadvirodha iti sUtrArthaH | tadanusAreNa sAmAnyavachanatvAdvisheShavachanatvAditi bhAShyArthashcha draShyavyaH | evamasmin.h pakShe pratij~nAbhAShyasyApi sAmAnyashruteH archiShA.anantaraM vAyuM gachChatItyartha ityupaskAreNa vyAkhyAtaM draShyavyam.h |
|| iti vAyushabdAdhikaraNam.h || 