|| brahmasUtrabhAShyam ||
shrImadAnandatIrthabhagavatpAdAchAryavirachitam
(1) nArAyaNaM guNaissarvairudIrNaM doShavarjitam |
j~neyaM gamyaM gurUMshchApi natvA sUtrArtha uchyate ||
(2) dvApare sarvatra j~nAne AkulIbhUte tannirNayAya brahmarudre-
ndrAdibhirarthito bhagavAnnArAyaNo vyAsatvenAvatatAra |
(3) atheShTAniShTaprAptiparihArechChUnAM tadyogamavijAnatAM
tajj~nApanArthaM vedamutsannaM vyaJNjayaMshchaturdhA vyabhajat,
chaturviMshatidhaikashatadhA sahasradhA dvAdashadhA cha |
(4) tadarthanirNayAya brahmasUtrANi chakAra |
(5) tachchoktaM skAnde -
nArAyaNAd viniShpannaM j~nAnaM kR^itayuge sthitam |
kiJNchittadanyathA jAtaM tretAyAM dvApare.akhilam ||
(6) gautamasya R^iSheshshApAjj~nAne tvaj~nAnatAM gate |
saN^kIrNabuddhayo devA brahmarudrapurassarAH |
sharaNyaM sharaNaM jagmuH nArAyaNamanAmayam ||
(7) tairvij~nApitakAryastu bhagavAnpuruShottamaH |
avatIrNo mahAyogI satyavatyAM parAsharAt |
utsannAnbhagavAnvedAnujjahAra harisvayam |
chaturdhA vyabhajattAMshcha chaturviMshatidhA punaH |
shatadhA chaikadhA chaiva tathaiva cha sahasradhA |
kR^iShNo dvAdashadhA chaiva
(8) punastasyArthavittaye |
(9) alpAkSharamasandigdhaM sAravad vishvatomukham |
astobhamanavadyaM cha sUtraM sUtravido viduH |
(10) nirvisheShitasUtratvaM brahmasUtrasya chApyataH |
yathA vyAsatvamekasya kR^iShNasyAnye visheShaNAt |
(11) savisheShaNasUtrANi hyaparANi vido viduH |
(12) mukhyasya nirvisheSheNa shabdo.anyeShAM visheShataH |
(13) iti vedavidaH prAhuH shabdatattvArthavedinaH |
(14) sUtreShu yeShu sarve.api nirNayAssamudIritAH |
(15) shabdajAtasya sarvasya yatpramANashcha nirNayaH |
(16) evaMvidhAni sUtrANi kR^itvA vyAso mahAyashAH |
(17) brahmarudrAdideveShu manuShyapitR^ipakShiShu |
(18) j~nAnaM saMsthApya bhagavAn krIDate puruShottamaH | ityAdi |
(19) sU - OM|| OM athAto brahmajij~nAsA || OM || 1||
(20) athashabdo maN^galArtho.adhikArAntaryArthashcha |
atashshabdo hetvarthaH |
(21) uktaM cha gAruDe -
(22) athAtashshabdapUrvANi sUtrANi nikhilAnyapi |
(23) prArabhante niyatyaiva tatkimatra niyAmakam ||
(24) kashchArthashcha tayorvidvan kathamuttamatA tayoH |
(25) etadAkhyAhi me brahman yathA j~nAsyAmi tattvataH |
(26) evamukto nAradena brahmA provAcha sattamaH |
(27) AnantaryesdhikArasya maN^galArthe tathaiva cha |
(28) athashabdastvatashshabdo hetvarthe samudIritaH |
(29) parasya brahmaNo viShNoH prasAdAditi vA bhavet |
(30) sa hi sarvamanovR^ittiprerakassamudAhR^itaH |
(31) sisR^ikShoH paramAdviShNoH prathamaM dvau vinismR^itau |
(32) oN^kArashchAthashabdashcha tasmAtprAthamikau kramAt |
(33) taddhetutvaM vadaMshchApi tR^itIyosta udAhR^itaH |
(34) akArassarvavAgAtmA parabrahmAbhidhAyakaH |
(35) tathau prANAtmakau proktau vyAptisthitividhAyakau |
(36) atashcha pUrvamuchchAryAH sarva ete satAM matAH |
(37) athAtashshabdayorevaM vIryamAj~nAya tattvataH
(38) sUtreShu tu mahAprAj~nAstAvevAdau prayu़JNjate || iti |
(39) adhikArashchokto bhAgavatatantre -
(40) mandamadhyottamatvena trividhA hyadhikAriNaH |
(41) tatra mandA manuShyeShu ya uttamagaNA matAH |
(42) madhyamA R^iShigandharvA devAstatrottamA matAH |
(43) iti jAtikR^ito bhedastathAsnyo guNapUrvakaH |
(44) bhaktimAn parame viShNau yastvadhyayanavAnnaraH |
(45) adhamaH shamAdisaMyukto madhyamassamudAhR^itaH |
(46) AbrahmastambaparyantamasAraM chApyanityakam |
(47) vij~nAya jAtavairAgyo viShNupAdaikasaMshrayaH |
(48) sa uttamodhikArI syAtsaMnyastAkhilakarmavAn || iti ||
(49) "adhyayanamAtravataH | nAvisheShAt" (1) 
iti chopari | (bra. sU. 3-4-12-13.)
(50) "shAnto dAnta uparatastitikShuH samAhito bhUtvA 
AtmanyevAtmAnaM pashyet" (bR^i-u. 6-4-23)
(51) parIkShya lokAn karmachitAnbrAhmaNo |
(52) nirvedamAyAnnAstyakR^itaH kR^itena |
(53) tadvij~nAnArthaM sa gurumevAbhigachChet |
(54) samitpANiH shrotriyaM brahmaniShTham || (mu.u. 1-2-12)
(55) yamevaiSha vR^iNute tena labhyaH 
(56) tasyaiSha AtmA vivR^iNute tanUM svAm || (kaThopa. 2-23)
(57) yasya deve parA bhaktiryathA deve tathA gurau |
(58) tasyaite kathitA hyarthAH prakAshante mahAtmanaH | (shve.u.6-23.)
(59) ityAdishrutibhyashcha | vyomasaMhitAyAM cha -
(60) antyajA api ye bhaktA nAmaj~nAnAdhikAriNaH |
(61) strIshUdrabrahmabandhUnAM tantraj~nAnesdhikAritA ||
(62) ekadeshe parokte tu na tu granthapurassare |
(63) traivarNikAnAM vedokte samyagbhaktimatAM harau ||
(64) AhurapyuttamastrINAmadhikAraM tu vaidike |
(65) yathorvashI yamI chaiva shachyAdyAshcha tathAparAH || iti ||
(66) yato nArAyaNaprasAdamR^ite na mokShaH,na cha j~nAnaM vinAtyarthaprasAdaH|
(67) ato brahmajij~nAsA kartavyA ||
(68) yatrAnavasaronyatra padaM tatra pratiShThitam ||
(69) vAkyaM veti satAM nItiH sAvakAshe na tadbhavatet ||
(iti bR^ihatsaMhitAyAm)
(70) "tamevaM vidvAnamR^ita iha bhavati, 
nAnyaH panthA ayanAya vidyate"   (tai.A. 3-12.)
(71) "priyo hi j~nAninotyarthamahaM sa cha mama priyaH"| (bha.gI. 7-17)
(72) "yamevaiSha vR^iNute tena labhyaH" (kaTha. 2-23.)
"AtmA vA are draShTavyaH shrotavyo mantavyo nididhyAsitavyaH"(bR^i.u.6-5-6.)
(73) ityAdishrutismR^itibhyaH |
(74) karmaNA tvadhamaH proktaH prasAdaH shravaNAdibhiH |
(75) madhyamo j~nAnasampattyA prasAdastUttamo mataH ||
(76) prasAdAttvadhamAdviShNoH svargalokaH prakIrtitaH |
(77) madhyamAjjanalokAdiruttamastveva muktidaH ||
(78) shravaNaM mananaM chaiva dhyAnaM bhaktistathaiva cha |
(79) sAdhanaM j~nAnasampattau pradhAnaM nAnyadiShyate ||
(80) na chaitAni vinA kashchit j~nAnamApa kutashchana || iti nAradIye ||
(81) brahmashabdashcha viShNAveva |
(82) yamantassamudre kavayosvayanti tadakShare parame prajAH |
(83) yataH prasUtA jagataH prasUtI toyena jIvAnvyasasarja bhUmyAm ||
(84-85) ityAdyuktvA "tadevartaM tadu satyamAhustadeva brahma paramaM kavInAm" 
(mahAnA. 1.)
(86) iti hi shrutiH | "tanno viShNuH" (mahAnA. 3-16).
iti vachanAt viShNureva hi tatrochyate |
(87) na chetarashabdAttatprAptiH |
(88) nAmani vishvAbhi na santi loke yadAvirAsIdanR^itasya sarvam |
(89) nAmAni sarvANi yamAvishanti taM vai viShNuM paramamudAharanti ||
(90) iti bhAllaveyashrutiH | "yo devAnAM nAmadhA eva eva taM
samprashnaM bhuvanA yantyanyA" (R^i.saM.10-82-3.)
ityevashabdAnnAnyeShAM sarvanAmatA |
(91) "ajasya nAbhAvadhyekamarpitaM yasmin vishvAni bhuvanAni tasthuH"|
(R^i.saM.10-82-6.) iti hi viShNorliN^gam |
(92) na cha prasiddhArthaM vinAnyortho yujyate |
(93) ajasya nAbhAviti yasya nAbherabhUt shruteH puShkaraM lokasAram |
(94) tasmai namo vyastasamastavishvavibhUtaye viShNave lokakartre || iti cha skAnde |
(95) "paro divA para enA pR^ithivyA" (R^i.saM. 10-82-5) iti samAkhyAshrutau |
(96) "yaM kAmaye taM tamugraM kR^iNomi taM brahmANaM tamR^iShiM taM sumedhAm" 
(R^i.saM. 10-125-5.) ityuktvA |
(97) "mama yonirapsvantaH samudre" (R^i.saM. 10-125-7.) ityAha |
(98) ugro rudraH, samudresntarnArAyaNaH | prasiddhatvAt sUchitatvAchchAsyArthasya |
(99) na chAvirodhe prasiddhaH parityajate | uktanyAyena cha shrutaya etameva vadanti |
(100) vede rAmAyaNe chaiva purANe bhArate tathA |
(101) AdAvante cha madhye cha viShNussarvatra gIyate |
(102) iti harivaMsheShu | na chetaragranthavirodhaH,
(103) eSha mohaM sR^ijAmyAshu yo janAnmohayiShyati |
(104) tvaM cha rudra mahAbAho mohashAstrANi kAraya |
(105) atathyAni vitathyAni darshayasva mahAbhuja |
(106) prakAshaM kuru chAtmAnamaprakAshaM cha mAM kuru |
(107) iti vArAhavachanAt | shaive cha skAnde -
(108) shvapachAdapi kaShTatvaM brahmeshAnAdayassurAH |
(109) tadaivAchyuta yAntyeva yadaiva tvaM parAN^mukhaH || iti ||
(110) brAhme cha brahmavaivarte -
(111) nAhaM na cha shivosnye cha tachChaktyekAMshabhAginaH |
(112) bAlaH krIDanakairyadvat krIDatessmAbhirachyutaH || iti |
(113) na cha vaiShNaveShu tathA | tachcha "eSha" mohaM ityuktam ||

|| iti jij~nAsAdhikaraNam ||

|| 2. janmAdhikaraNam ||
(1) brahmaNo lakShaNamAha -
sU - OM || janmAdyasya yataH || OM || 2 ||
sR^iShTisthitisaMhAraniyamanaj~nAnAj~nAnabandhamokShA yataH |
(2) utpattisthitisaMhArA niyatirj~nAnamAvR^itiH |
bandhamokShau cha puruShAdyasmAtsa harirekarAT || iti skAnde ||
(3) "yato vA imAni bhUtAni jAyante | yena jAtAni jIvanti | 
yatprayantyabhisaMvishanti | tadvijij~nAsasva tadbrahmeti"|| ( tai.u. 3-1.)
(4) ya u tridhAtu pR^ithivImuta dyAM eko dAdhAra bhuvanAni vishvA ||
(R^i.saM. 1-154-4.)
chaturbhissAkaM navatiM cha nAmabhiH chakraM na vR^ittaM vyatIMravIvipat ||
(R^i.saM. 1-155-6.)
(5) paro mAtrayA tanvA vR^idhAna na te mahitvamanvashnuvanti |
na te viShNo jAyamAno na jAto devamahimnaH paramantamApa || 
(R^i.saM.8-99-1.)
(6) yo naH pitA janitA yo vidhAtA dhAmAni veda bhavanAni vishvA || 
(R^i.saM. 10-82-3.) ityAdi cha || 2||
|| iti janmAdhikaraNam ||
|| 3. shAstrayonitvAdhikaraNam ||
(1) anumAnatosnye na kalpanIyAH |
sU - OM || shAstrayonitvAt || OM || 3 ||
(2) "nAvedavinmanute taM bR^ihantam | sarvAnubhumAtmana sAmparAye" (tai. brA. 3-12-9)
"aupaniShadaH puruShaH" ( ) ityAdishrutibhyashcha |
(3) na chAnumAnasya niyataprAmANyam |
shrutisAhAyyarahitamanumAnaM na kutrachit |
nishchayAtsAdhayedarthaM pramANAntarameva cha ||
(4) shrutismR^itisahAyaM yat pramANAntaramuttamam |
pramANapadavIM gachChennAtra kAryA vichAraNA |
(5) pUrvottarAvirodhena ko.atrArtho.abhimato bhavet |
ityAdyamUhanaM tarkaH shuShkatarkaM tu varjayet || ityAdi mahAkaurme |
(6) shakyatvAchchAnumAnAM sarvatra |
(7) sarvatra shakyate kartumAgamaM hi vinA.anumA |
tasmAnna sA shaktimatI vinAgamamudIkShitum || iti vArAhe |
(8) reto dhAturvaTakaNikA ghR^itadhUmAdhivAsanam |
jAtismR^itirayaskAntaH sUryakAntosmbubhakShaNam |
pretya bhUtApyayashchaiva devatAsbhyupayAchanam |
mR^ite karmanivR^ittishcha pramANamiti nishchayaH | iti
mokShadharmavachanAnna nAstikyavAdo yujyate ||
(9) darshanAchcha tapa Adiphalasya |
(10) R^igyajussAmAtharvAshcha bhArataM paJNcharAtrakam |
mUlarAmAyaNaM chaiva shAstramityabhidhIyate ||
(11) yachchAnukUlametasya tachcha shAstraM prakIrtitam |
ato.anyo granthavistAro naiva shAstraM kuvartma tat || iti skAnde |
(12) sAN^khyaM yogaH pAshupataM vetAraNyakameva cha |
ityArabhya vedapaJNcharAtrayoraikyAbhiprAyeNa paJNcharAtrasyaiva
prAmANyamuktamitareShAM bhinnamatatvaM pradarshya mokShadharmeShvapi ||
(13) shAstraM yoniH pramANamasyeti shAstrayoni || 3 ||
|| iti shAstrayonitvAdhikaraNam ||
|| 4. samanvayAdhikaraNam ||
(1) aj~nAnAM pratIyamAnamapi netareShAM shAstrayonitvam | kutaH?
sU - OM || tattu samanvayAt || OM || 4 ||
(2) anvaya upapattyAdi liN^gam |
(3) uktaM cha bR^ihatsaMhitAyAm - 
upakramopasaMhArAvabhyAso.apUrvatA phalam |
arthavAdopapattI cha liN^gaM tAtparyanirNaye || iti |
(4) upakramAditAtparyaliN^gaiH samyaN^nirUpyamANe
tadevashAstragamyam |
(5) mAM vidhatte.abhidhatte mAM vikalpyo.apohyA ityaham |
ityasyA hR^idayaM sAkShAnnAnyo madveda kashchana | iti bhAgavate || 4 ||
|| iti samanvayAdhikaraNam ||
|| 5. IkShatyadhikaraNam ||
(1) nanu yato vAcho nivartante | aprApya manasA saha | (tai.u. 2-4-1.)
(2) 'ashabdamasparshamarUpamavyayaM tathA.arasaM nityamagandhavachcha yat'| (kaTha. 3-15.)
(3) 'avachanenaiva provAcha' (bAShkalashrutiH)
(4) 'yadvAchA.anabhyuditaM yena vAgabhyudyate ... yachChrotreNa na shruNoti yena 
shrotramidaM shrutam' (ke.1.) ityAdibhishshrutibhiH na tachChabdagocharam |
(5) netyAha -
sU - OM || IkShaternAshabdam || OM || 5 ||
'sa etasmAjjIvaghanAtparAtparaM purishayaM puruShamIkShate' (pra.5-5.)
'AtmanyevAtmAnaM pashyet' (bR^i.6-4-23.)
'vij~nAya praj~nAM kurvIta' (bR^i. 6-4-21.)
ityAdivachanairIkShaNIyatvAdvAchyameva |
(6) aupaniShadatvAnnAvachanenekShaNam |
(7) 'sarve vedA yatpadamAmanti tapAMsi sarvANi cha yadvadanti' | (kaTha. 2-15.)
vedaishcha sarvairahameva vedyo vedAntakR^idvedavideva chAham | (bha.gI. 15-15.)
ityAdishrutismR^itismR^itibhyashcha |
(8) avAchyatvAdikaM tvaprasiddhatvAt |
(9) na tadIdR^igiti j~neyaM na vAchyaM na cha tarkyate |
pashyanto.api na pashyanti mero rUpaM vipashchitaH || itivat ||
(10) aprasiddheravAchyaM tadvAchyaM sarvAgamoktitaH |
atarkyaM tarkyamaj~neyaM j~neyamevaM paraM smR^itam || iti gAruDe ||
(11) na chAshabdatvamitarasiddham ||
(12) sU - OM || gauNashchennAtmashabdAt || OM || 6 ||
(13) na cha gauNa AtmA dR^ishyo vAchyashcha na nirguNa iti yuktam | AtmashabdAt |
(14) yo guNaissarvato hIno yashcha doShavivarjitaH |
heyopAdeyarahitaH sa AtmetyabhidhIyate |
etadanyasvabhAvo yaH so.anAtmeti satAM matam |
anAtmanyAtmashabdastu sopachAraH prayujyate || iti vAmane ||
(15) 'dve vAva brahmaNo rUpe AtmA chaivAnAtmA cha | tatra yaH sa AtmA 
sa nityaH shuddhaH kevalo nirguNashcha | atha ha yosnIdR^ishaH 
so.anAtmA' iti talavakArabrAhmaNam |
(16) na cha mukhye satyamukhyaM yujyate |
(17) sU - OM || tanniShThasya mokShopadeshAt || OM || 7 ||
(18) na hi gauNAtmaniShThasya mokShaH |
(19) yasyAnuvittaH pratibuddha AtmA asmin sandohe gahane praviShTaH |
sa vishvakR^itsa hi sarvasya kartA tasya lokaH sa u loka eva
(bR^i.u. 6-4-13.) ityAtmaniShThasya mokSha upadishyate |
(20) ayamAtmA brahma (mA.u. 1-2, bR^i.u. 4-5-19.)
(21) brahmeti paramAtmeti bhagavAniti shabdyate ||
dattaM durvAsasaM somamAtmeshabrahmasambhavAn ||
chetanastu dvidhA prokto jIva Atmeti cha prabho |
jIvA brahmAdayaH proktA Atmaikastu janArdanaH ||
itareShvAtmashabdastu sopachAraH prayujyate |
tasyAtmano nirguNasya j~nAnAnmokSha udAhR^itaH ||
saguNAstvapare proktAstajj~nAnAnnaiva muchyate |
paro hi puruSho viShNustasmAnmokShastatassmR^itaH || iti pAdme ||
(22) sU - || OM || heyatvAvachanAchcha || OM || 8 ||
'tamevaikaM jAnatha AtmAnamanyA vAcho vimuJNchatha |
amR^itasyaiSha setuH' (muM. u. 2-2-5.) ityanyeShAM heyatvavacha-
nAdasyAheyatvavachanAnna gauNa AtmA ||
(23) sU - OM || svApyayAt || OM || 9 ||
pUrNamadaH pUrNamidaM pUrNAtpUrNamudachyate |
pUrNasya pUrNamAdAya pUrNamevAvashiShyate || (bR^i. u. 7-1-1.)
"sa Atmana AtmAnamuddhR^ityAtmanyeva vilApayatyathAtmaiva bhavati"|
sa devI bahudhA bhUtvA nirguNaH puruShottamaH |
ekIbhUya punashshete nirdoSho harirAdikR^it || iti ||
(24) svasyaiva svasminnapyayavachanAt |
na hi gauNAtmani nirdoShasya layaH || 9 ||
(25) na cha kAsuchichChAkhAsvanyathochyate ||
sU - OM || gatisAmAnyAt || OM || 10 ||
sarve vedA yuktayaH supramANA brAhmaM j~nAnaM paramaM tvekameva |
prakAshayante na virodhaH kutashchidvedeShu sarveShu tathetihAse ||
iti paiN^gishrutergaterj~nAnasya sAmyameva ||
(26) sU - OM || shrutatvAchcha || OM || 11 ||
"eko devassarvabhUteShu gUDhaH sarvavyApI sarvabhUtAntarAtmA |
karmAdhyakShassarvabhUtAdhivAsaH sAkShI chetA kevalo nirguNashcha"| (shve.6-11) 
iti na shabdaH shrUyate | na chAprasiddhaM kalpyam |
sarvashabdAvAchyasya lakShaNA.ayukteH || 5 ||
|| iti IkShatyadhikaraNam ||
|| 6. AnandamayAdhikaraNam ||
(1) tameva samasvayaM prakaTayati 'AnandamayosbhyAsAt' ityAdinA
samastenAdhyAyena prAyeNa |
(2) prAyeNAnyatraprasiddhAnAM shabdAnAM paramAtmani samanvayaH 
pradarshyate.asmin pAde | nAnyathA tadadR^iShTe |
(3) brahmajij~nAsA kartavyetyuktam | tachcha 'brahma puchChaM pratiShThA' (tai. 2-5-2.)
ityAnandamayAvayavarUpaM pratIyate | 
na hyavayavinaM vinA avayavamAtrasya j~neyatetyata Aha || -
sU - OM || Anandamayo.abhyAsAt || OM || 12 ||
(4) Anandamayo brahmAdiH prakR^itirviShNurvA |
(5) brahmashabdAddhiraNyagarbhasya prAptiH | shatAnandanAmnA cha |
(6) aShTamUrtitvAtsUrye proktatvAchcha rudrasya |
(7) evamanyeShAmapi |
(8) 'mama yonirmahadbrahma' (bha. gI. 14-3.)
iti brahmashabdAt, bahubhAvAchcha prakR^iteH |
(9) bR^iha jAtijIvakamalAsanashabdarAshiShviti brahmashabdAdeva
sarvajIvAnAm, annamayatvAdeshcha |
(10) tathA.api na ta Anandamayashabdenochyante | kintu, viShNureva |
'tadeva brahma paramaM kavInAm' (mahAnA. 1-3.) 
'etameva brahmetyAchakShate'  (ai.A. 3-2-3-12.)
(11) brahmashabdaH pare viShNau nAnyatra kvachidiShyate |
asampUrNAH pare yasmAdupachAreNa vA bhavet ||
brahmeti paramAtmeti bhagavAniti shabdyate |
vAsudevAtmakaM brahma mUlamantreNa vA yatiH |
ityAdiShu tasminneva prasiddhabrahmashabdAbhyAsAt |
(12) sU - OM || vikArashabdAnneti chenna prAchuryAt || OM ||13||
vikArAtmakatvAttadabhimAnitvAchcha yujyate prakR^ityAdInAM mayaTChabdaH |
na tu paramAtmanaH iti mAbhUt |
prachurAnandatvAddhyAnandamayaH | na tu tadvikAnatvAt |
(13) annAdInAM cha prAchuryameva | 'adyatestti cha' (tai. 2-2.) 
iti vyAkhyAnAttatprAchuryaM cha yujyate |
(14) upajIvyatvamevAdyatvam | 'sa vA eShaH' (tai. 2-2.)
ityanyaprArambhAt |
(15) 'ye.annaM brahmopAsate' (tai. 2-2.) ityAdibrahmashabdAdbahurUpatvAchcha na 
vikAritvamavirodhashcha |
(16) na cha pR^ithakkalpanA yuktA |
svarUpaM cha yujyate prachuraprakAsho raviritivat |
(17) sU - OM || taddhetuvyapadeshAchcha || OM || 14 ||
'ko hyevAnyAtmakaH prANyAt | yadeSha AkAsha Anando na 
syAt' (tai. 2-7.) iti|
(18) sU - OM || mAntravarNikameva cha gIyate || OM || 15 ||
'brahmAvidApnoti param' iti sUchayitvA 'satyaM j~nAnamanantaM brahma'(tai.2-1)iti 
mantravarNalakShitaM parameva brahma shabdAnusandhAnAdgIyate |
(19) na chAvayavatvavirodhaH | 'sa shiraH, sa dakShiNaH pakShaH, sa uttaraH pakShaH, 
sa AtmA, sa puchCham' iti tasyaivAvayavatvokteshchaturvedashikhAyAm |
(20) shiro nArAyaNaH pakSho dakShiNassavya eva cha |
pradyumnashchAniruddhashcha sandoho vAsudevakaH ||
nArAyaNo.atha sandoho vAsudevaH shirospi vA |
puchChaM saN^karShaNaH proktaH eka eva tu paJNchadhA ||
aN^gAN^gitvena bhagavAn krIDate puruShottamaH ||
aishvaryAnna virodhashcha chintyastasmin janArdane |
atarkye hi kutastarkastvaprameye kutaH pramA || iti bR^ihatsaMhitAyAm ||
(21) rasashabdena visheShaNAttattatsArabhUtaM chinmAtramevochyate |
idamiti cha dR^ishyamAnasannihitatvAt |
(22) ananyo.apyanyashabdena tathaiko bahurUpavAn |
prochyate bhagavAnviShNuraishvaryAt puruShottamaH || iti 
brahmANDe purANe -
(23) na choktaprAptyA viriJNchAdiruchyate |
sU - OM || netaro.anupapatteH || OM || 16 ||
na hyanyaj~nAnAnmokSha upapadyate | 'tamevaM vidvAnamR^ita iha bhavati |
nAnyaH panthA ayanAya vidyate' (tai. A. 3-12-7.) iti hyuktam |
(24) sU - OM || bhedavyapadeshAchcha || OM || 17 ||
'te ye shataM prajApaterAnandAH' (tai. 2-8.)
'adR^ishye.anAtmye.anirukte.anilayane.abhayaM pratiShThAM vindate |
atha so.abhayaM gato bhavati' (tai. 2-7.) 'sa yashchAyaM puruShe' (tai. 2-8.) 
ityAdi bhedavyapadeshAt |
(25) na cha 'tattvamasi' (ChA. 6-8.) 'ahaM brahmAsmi' (bR^i. 3-4-10.) 
ityAdishrutivirodhaH | 'nAmAni sarvANi yamAvishanti' (bhAllaveyashruti) 
iti tattachChabdavAchyatvokteH |
(26) idaM hi vishvaM bhagavAnivetaro yato jagatsthAnanirodhasambhavaH |
asarvaH sarva ityapi (turashrutiH) |
(27) vidyA.a.atmani bhidAbodhaH |
bhedadR^iShTyA.abhimAnena nissaN^genApi karmaNA |
(28) 'juShTaM yadA pashyatyanyamIshamasya mahimAnamiti vItashokaH' (mu. 3-1-2.)
(29) 'asarvaH sarva ivAtmaiva sannanAtmeva pratyaN^parAN^ivaika Iyate bahudheyate' 
'sa puruShaH' 'sa IshvaraH sa brahma'
(30) sarvAntaryAmiko viShNuH sarvanAmnA.abhidhIyate |
eSho.ahaM tvamasau cheti na tu sarvasvarUpataH ||
naitadichChanti puruShamekaM kurukulodvaha | ityAdeshcha |
(31) uktA cha prAptiH | 'brahmaiva san' (bR^i. 6-4.) ityapi,
jIva eva brahmashabdaH | upapadyate cha virodhe ||
(32) pramAdAtmakatvAdbandhasya vimuktatvaM cha yujyate |
(33) muktirhitvA.anyathA rUpaM svarUpeNa vyavasthitiH | 
iti hi bhAgavate |
(34) na cha tattadanumAnavirodhaH |
(35) sU - OM || kAmAchcha nAnumA nApekShA || OM || 18 ||
yathAkAmaM hyanumAtuM shakyate | ato na tattve pR^ithaganumAnamapekShyate |
(36) uktaM cha skAnde -
yathAkAmA.anumA yasmAttasmAtsA.anapagA shruteH |
pUrvAparAvirodhAya cheShyate nAnyathA kvachit || iti |
(37) 'naiShA tarkeNa matirA.apaneyA' (kaTha. 2-9.) iti cha ||
(38) sU - OM || asminnasya cha tadyogaM shAsti || OM || 19 ||
asya jIvasya | yuktisamuchchaye chashabdaH | 'sosshnute
sarvAn kAmAn saha brahmaNA vipashchitA' (tai. 2-9.)
'anilayanesbhayaM pratiShThAM vindate' (tai. 2-7.)
'etamAnandamayamAtmAnamupasaN^krAmati' (tai. 2-8.) ityAdi || 6 ||
|| ityAnandamayAdhikaraNam ||
|| 7. antassthatvAdhikaraNam ||
(1) 'adR^ishyesnAtmye' ityuktam | tachchAdR^ishyatvam 'antaHpraviShTaM kartArametam | 
antashchandramasi manasA charantam | sahaiva santaM na vijAnanti devAH' 
(tai. A. 3-11.) ityantaHsthasya kasyachiduchyate | sa cha 'indro rAjA' ...
(tai. A. 3-11-6.) 'sapta yuJNjanti' (tai. A. 3-11-8.) ityAdibhiranyaH
pratIyate | tasmAtsa evAnandamaya iti na mantavyam ||
(2) sU - OM || antastaddharmopadeshAt || OM || 20 ||
antaH shrUyamANo viShNureva | 'antassamudre manasA charantam |
brahmAnvavindaddashahotAramarNe' (tai.u. 3-11-1.) 'samudre antaH kavayo
vichakShate marIchInAM padamichChanti vedhasaH' (tai.A. 3-11-11.) 
'yasyANDakoshaM shuShmamAhuH' (tai.A. 3-11-4.) ityAditaddharmopadeshAt |
sa hi kShIrasamudrashIyI |
(3) tasya cha vIryamaNDakoshaH |
so.abhidhyAya sharIrAtsvAtsisR^ikShurvividhAH prajAH |
apa eva sasarjAdau tAsu vIryamavAsR^ijat |
tadaNaDamabhavaddhaimaM sahasrAMshusamaprabham |
yasmin jaj~ne svayaM brahmA sarvalokapitAmahaH |
Apo nArA iti proktA Apo vai narasUnavaH |
ayanaM tasya tAH pUrvaM tena nArAyaNaH smR^itaH | iti  vyAsasmR^iteH |
(4) 'ahaM tattejo rashmInnArAyaNaM puruShaM jAtamagrataH |
puruShAtprakR^itirjagadaNDam' iti chaturvedashikhAyAm || 20 ||
(5) sU - OM || bhedavyapadeshAchchAnyaH || OM || 21 ||
'indrasyAtmA nihitaH paJNcha hotA' ... 'vAyorAtmAnaM kavayo 
nichikyuH' ... 'antarAditye manasA charantam, devAnAँhR^idayaM
brahmAnvavindat' (tai.A. 3-11.) ityAdibhedavyapadeshAt || 21 ||
|| ityantassthatvAdhikaraNam || 7 ||
|| 8. AkAshAdhikaraNam ||
(1) 'ko hyevAnyAtkaH prANyAt | yadeSha AkAsha Anando na syAt'
(tai. 2-7.) iti AkAshasyAnandamayatve heturuktaH na tu viShNoH |
(2) iti na mantavyam | yataH -
sU - OM|| AkAshastalliN^gAt || OM|| 22 ||
'asya lokasya kA gatirityAkAsha iti hovAcha' (ChA. 1-9.)
ityatra bhUtAkAshasya prAptiH | na chAsau yujyate, kintu, 
viShNureva | 'sa eSha parovarIyAnudgIthaH sa eSho.anantaH' (ChA. 1-9.)
ityAditalliN^gAt |
(3) 'viShNornu kaM vIryANi pravochaM yaH pArthivAn vimame
rajAMsi' (R^i. 1-154-1.) 'paro mAtrayA tanvA vR^idhAna' (R^i. 7-99-1.)
ityAdinA tasyaiva hi talliN^gam |
(4) ananto bhagavAn brahmA AnandetyAdibhiH padaiH |
prochyate viShNurevaikaH pareShAmupachArataH | iti brAhme |
(5) 'nAmAni sarvANi yamAvishanti' (bhAllaveya) iti choktam || 22 ||
|| ityAkAshAdhikaraNam || 8 ||
|| 9. prANAdhikaraNam ||
(1) sU - OM|| ata eva prANaH || OM|| 23 ||
(2) tadvai tvaM prANo abhavaH mahAn bhogaH prajApateH |
bhujaH kariShyamANaH yaddevAn prANayo nava (tai. A. 3-14.)
iti mahAbhogashabdena paramAnandatvaM prANasyoktam ||
(3) sa cha prANaH prasiddhervAyuH ityApatati |
(4) na chaivam | yato viShNureva prANaH, ata eva 'shrIshcha te lakShmIshcha 
patnyau | ahorAtre pArshve' (tai.A. 3-13.) ityAditalliN^gAdeva ||
|| iti prANAdhikaraNam || 9 ||
|| 10. jyotiradhikaraNam ||
(1) 'yo veda nihitaM guhAyAm' (tai.u. 2-1.) ityuktam |
tachcha guhAnihitam | 'vi me karNA patayato vichakShurvI3daM 
jyotirhR^idaya AhitaM yat |
vi me manashcharati dUra AdhIH kiM svidvakShyAmi kimu nUmaniShye'
(R^i. 6-9-6.) iti jyotiruktam |
(2) tachcha jyotiragnisUktatvAtprasiddheshchAgnireveti prAptam |
(3) ata Aha -
sU - OM|| jyotishcharaNAbhidhAnAt || OM|| 24 ||
viShNureva jyotiH | karNAdInAM vicharaNAbhidhAnAt |
(4) sa hi 'paro mAtrayA tanvA vR^idhAna' (R^i. 7-99-1.)
ityAdinA karNAdividUraH || 10 ||
|| iti jyotiradhikaraNam || 10 ||
|| 11. Chando.abhidhAnAdhikaraNam || 
(1) sU - OM|| Chando.abhidhAnAnneti chenna tathA 
chetorpaNanigadAttathA hi darshanam || OM || 25 ||
(2) 'atha yadataH paro divo jyotirdIpyate' (ChAM. 3-13-7.) 
ityuktasya jyotiSho 'gAyatrI vA idaM sarvam' (ChAM. 3-12.1.)
iti gAyatryA samArambhaH kR^itaH ||
tasmAnna viShNuriti chet - na, tathA cheto.arpaNArthaM hi nigadyate |
agnigAyatryAdishabdArtharUpo.asAviti cheto.arpaNArthaM hi nigadyate |
(3) tathA hi darshanaM 'gAyati trAyati cha' (ChAM. 3-12-1.) ityAdi |
(4) sarvaChando.abhidho hyeShaH sarvadevAbhidho hyasau |
sarvalokAbhidho hyeShasteShAM tadupachArataH || iti vAmane ||
(5) sU - OM|| bhUtAdipAdavyapadeshopapatteshchaivam || OM|| 26||
(6) 'tAvAnasya mahimA tato jyAyAMshcha puruShaH |
pAdossya sarvA bhUtAni tripAdasyAmR^itaM divi' (ChAM. 3-12-6.) iti |
(7) suvarNaM koshaM rajasA parIvR^itam | devAnAM vasudhAnIM virAjam |
amR^itasya pUrNAM tAmu kalAM vichakShate | pAdaM ShaDDhoturna kilA
vivitse (tai.A. 3-11.) iti shruteH |
pAda iti ekadeshaparimitaM chaturbhAgabala itivadbhinnaM cha |
(8) sa hi puruShasUktAbhidheyaH |
'yaj~nena yaj~namayajanta' (tai.A. 3-12.) iti yaj~nashabdAt |
'yaj~no viShNurdevatA' (shrutyantaram.) iti hi shrutiH |
(9) tasmin kAle mahArAja rAma evAbhidhIyate |
yathA hi pauruShe sUkte viShNurevAbhidhIyate | iti cha skAnde ||
(10) sU - OM|| upadeshabhedAnneti chennobhayasminnapya-
virodhAt || OM|| 27||
'tripAdasyAmR^itaM divi' (ChAM. 3-12-6.) iti pUrvopadeshaH |
'paro divaH' (ChAM. 3-13-7.) iti paJNchamyantaH pashchimaH |
tasmAnnekaM vastvatrochyate iti chet - na, trisaptalokApekShayA 
ubhayasminnapyavirodhAt ||
|| iti Chando.abhidhAnAdhikaraNam || 11 ||
|| 12. pAdAntyaprANAdhikaraNam ||
(1) prANo viShNurityuktam | tatra 'tA vA etAH shIrShan ChriyaH shritAshchakShuH 
shrotraM mano vAkprANaH' (ai.A. 2-1-4.) ityatra prANasya viShNutvaM 
na vidyate | indriyaissahAbhidhAnAditi | ata Aha -
(2) sU - OM|| prANastathA.anugamAt || OM|| 28 ||
'taM devAH prANayanta' (ai.A. 2-1-5.) 'sa eShossuH sa eSha 
prANaH' (ai.A. 2-1-5.) 'prANa R^icha ityeva vidyAt' (ai.A.2-2-2.)
'tadayaM prANo.adhitiShThati' (ai.A. 2-3-8.) ityAdyAnugamAt |
(3) atrApi prANo viShNureva |
(4) viShNumevAnayan devA viShNuM bhUtimupAsate |
sa eva sarvavedoktastadratho deha uchyate || iti skAnde |
(5) brahmashabdAnugamAchcha ||
(6) sU - OM || na vakturAtmopadeshAditi chedadhyAtma-
sambandhabhUmAhyasmin || OM|| 29 ||
'prANo vA ahamasmyR^iShe' (ai.A. 2-2-3.) iti vakturAtmo- 
padeshAdindra eveti chet - na, 'prANastvaM prANaH sarvANi bhUtAni' 
(ai.A. 2-2-3.) iti bahvadhyAtmasambandho hyatra vidyate || 29 ||
(7) sU - OM || shAstradR^iShTyA tUpadesho vAma-
devavat || OM|| 30 ||
shAstramantaryAmI |
(8) 'saMvichChAstraM paraM padam' iti hi bhAgavate |
(9) tattannAmnochyate viShNuH sarvashAstR^itvahetutaH |
na kvApi kiJNchinnAmAsti tamR^ite puruShottamam || iti pAdme ||
(10) 'ahaM manurabhavaM sUryashcha' (R^i.4-23-1.) ityAdivat || 30 ||
(11) sU - OM || jIvamukhyaprANaliN^gAnneti chennopAsA-
traividhyAdAshritatvAdiha tadyogAt || OM|| 31 ||
'tAvanti shatasaMvatsarasyAhnAM sahasrANi bhavanti' (ai.A. 2-2-4.)
iti jIvaliN^gaM prANasaMvAdAdimukhyaprANaliN^gaM tasmAt neti chet -
(12) na, antarbahissarvagatatvenetyupAsAtraividhyAdihAshritatvAchcha |
(13) 'sa etameva sImAnaM vidAryaitayA dvArA prApadyata' (ai.A. 2-4-3.)
'sa etameva puruShaM brahma tatamamapashyat' (ai.A. 2-4-3.) 'etaddha sma
vai tadvidvAnAha mahidAsa aitareyaH' (ai.A.2-1-8.) ityAdinA |
(14) mahidAsAbhidho jaj~ne itarAyAstapobalAt |
sAkShAtsa bhagavAnviShNuryastantraM vaiShNavaM vyadhAt || iti brahmANDe |
(15) tattadupAsanAyogyatayA cha puruShANAm |
(16) keShAMchitsarvagatvena keShAMchiddhR^idaye hariH |
keShAJNchidbahirevAsau upAsyaH puruShottamaH | iti brAhme |
(17) agnau kriyAvatAM viShNuryoginAM hR^idaye hariH |
pratimAsvaprabuddhAnAM sarvatra viditAtmanAm || iti cha || 31 ||
|| iti pAdAntyaprANAdhikaraNam ||
iti shrImadAnandatIrthabhagavatpAdAchAryavirachite
brahmasUtrabhAShye prathamAdhyAyasya
prathama pAdaH 
|| om ||
jij~nAsyaM janmarakShAlayaniyatimatipratyagaj~nAnabandha-
shreyodaM shAstragamyaM shrutigatavachanairmukhyavR^ittyAsbhidheyam |
bhaiShmIsatyAsametaM bahuguNavapuShaM bhItipUrvAradUraM
bhaktishrutyAdichintyaM bhajanaparagatiM bhAvaye veNukR^iShNam || 1 ||
AmrastambhAtsamAgamya tAmratuNDAnnihatya yaH |
namraM naumi jagannAthaM kamrospAttaM nR^ikesarI || 2 ||
anadhItya mahAbhAShyaM yasya vyAkR^iShyanugrahAt |
tamupAse nR^isiMhArkaM pratyUhatimirApaham || 3 ||
pUrNabodhagurUn vande jayAryAn vyAsadeshikAn |
rAmachandragurUnAryAn lakShmIkAntagurUnapi || 4 ||
yenAyaM niraNAyi madhvagurusadbhAShyaprakAshAshayaH 
prAkhaNDi prativAdidarshanagaNaH prAbandhi gurvarNavaH |
shiShyebhyassamadAyi vittamubhayaM prAlambhi vidyAsanaM
sosyaM shrIraghunAthatIrthagururAT shuddhiM vidadhyAnmateH || 5 ||
jayAryarachitAM TIkAmanusR^itya yathAmati |
jagannAthAkhyayatinA kriyate bhAShyadIpikA || 6 ||
kvachidbhAShyavivR^ityaiva TIkArthospi vivichyate |
tattvapradIpatAtparyachandrikAdyuktamArgataH || 7 ||
(1) paramAnandAdyAtmakasya paramAtmanaH pratibimbatayA svatashchidAnandAdyAtmakasya jIvasya anAdyavidyA- kAmakarmAdinimittabandhadhvaMsAya nikhilajIvajaDAtmakAt prapaJNchAt paramArthatostyantabhinnatayA nikhilaguNodAratayA nirastasamastadoShatayA paramapuruShamavagamayituM sakalasadAgamAnAM pravR^ittiriti tattvam| yadAhuH -
aduHkhamitaratsarvaM jIvA eva tu duHkhinaH |
teShAM duHkhaprahANAya shrutireShA pravartate ||
iti | 'pravartate' duHkhaprahANasAdhanaM paramAtmAnaM pratipAdayatItyarthaH | teShAM chArthanirNayAya brahmasUtrANi chakAra bhagavAn bAdarAyaNaH| tAni cha paTalapihitanayanavat yathAvadarthAvettR^ibhiH avidyAkhyapaTalapihitanayanapadoktasadarthaiH anyairanyathA- vyAkhyAtAni 
yathAvadvyAchikhyAsurbhagavAnAnandatIrthAchAryaH samaN^galasyaiva saphalatvAt prAripsitabhAShyasya kaivalyAdya- khilaphalasAdhanatAsiddhyarthaM nirantarAyaparisamAptyAdyarthaM cha nArAyaNapraNAmarUpaM maN^galamAcharan shiShyashikShArthaM grathayati chikIrShitaM cha pratijAnIte - 'nArAyaNam' iti | 'sarvairguNaiH udIrNaM' udAram utkR^iShTam |  'doShavarjitaM' doSharahitam| 'j~neyaM' parokShAparokShAkhyobhayavidhaj~nAnaviShayIkaraNIyam | 'gamyaM' prApyam | ubhayatra sad.hbhiriti sheShaH | nArAyaNaM 'natvA gurUMshcha' iti chakArArthassamuchchayaH | tathA cha gurUMshcha natvA sAShTAN^gaM namaskR^itya 'sUtrArthaH' samastavedatadupabR^iMhaNetihAsapurANAdishabdarAshyarthabhUto nArAyaNAkhyo brahmasUtrArtho mayA 'uchyate' bhAShyata iti yojanA| 
atra guNairudIrNam ityanena prathamAdhyAyasya, doShavarjitam ityanena dvitIyAdhyAyasya, j~neyam ityanena tR^itIyAdhyAyasya, gamyam ityanena chaturthAdhyAyasya arthaH shiShyahitatayA Adau saN^gR^ihIta iti j~nAtavyam | anenaiva visheShaNachatuShTayena visheShyavAchakanArAyaNashabdaH na DitthAdishabdavatsAN^ketikaH; kintu arAH doShAH tadviruddhAH nArAH guNAH teShAmAshraya iti vA, arANAmAshrayo na bhavatIti vA, viShayatayA naravisheShasambandhij~nAnAshraya iti vA, aravidhuramuktAshraya iti vA yogenotkR^iShTaguNavAchaka ityuktaM bhavati | tena nArAyaNa eva shAstrArtha iti pradarshitam | anenaiva visheShaNachatuShTayena vandyatAprayojakAni bahuguNatva- nirdoShatva-shAstraj~neyatva-shAstragamyatvAni choktAni |
yadvA - atra nArAyaNamityAdipadapaJNchakena samudrashAyitva-sarvavasanotkarShakrIDAj~nAnAdiguNairuchchatva-samyagdoSha- karShaNa-prakR^iShTadyutimayatva-j~nAninaH prati prAptinirodharahitatvAkhyanimittapaJNchakayutena nArAyaNavAsudevasaN^karShaNapradyumnA- niruddhAkhyamUrtaya uchyante; tAsAmetachChAstrAdhyAyapAdeShu pratipipAdayiShitatvAt | tathA cha 'nArAyaNaM natvA guNairudIrNaM natvA doShavarjitaM natvA' ityAdikA tattvapradIpikoktayojanA draShTavyA|
'gurornAma na gR^ihNIyAchChiShyo bhAryA paterapi' iti vachanAd gurornAma nAgrahIdAchAryaH | na cha 'gurUn nArAyaNashabdavAchyAn nArAyaNapadenaiva gurunAma chovAcha, AsamantAt vishiShTassa eva hi vyAsospi' iti tattvapradIpikAvirodha iti vAchyam; gurudevatayorvAstavAbhedavivakShayA tadupapatteH | yogarUDhavyAsakR^iShNA- dyasAdhAraNanAmavivakShayA evamuktatvAt | gurutvanimittashAstraprabhavatva-shAstrasampradAyapravartakatva-sAkShAdupadeshakatvA- khyaprakArabAhulyAt gauravAdvA bahumAnArthaM vA bahuvachanaprayogaH | yadyapi gururvyAsaH, iShTadevatAspi sa eveti na tayorbhedaH, tathApi visheShAnugrahArthaM pR^ithaN^natiriti | evaM svasya gurudevatayoH bhede aruchisUchanArthospishabdaH | tathA cha - 'api' tathApi gurudevatAbhedAbhAvespItyarthaH | tattvapradIpakR^ittu apishabdAtsUtrakAramapItyAha | tasyApi visheShAnugrahArthaM pR^ithaN^natirityevAbhiprAyaH | yadvA - 'apishabdaH visheShaNAntarasamuchchayArthaH, tadvivaraNamasyetyAdi' iti sudhoktarItyA guNapUrNatvopapAdakajagajjanmAdikAraNatvAdirUpAnuktavisheShaNAntarasamuchchayArthospishabdaH |
anenaiva shlokena shrotR^ipravR^ittyaN^gabhUtAH shAstrAdhikAriviShayaprayojanasambandhAshcha shiShyashikShArthaM sUchitA bhavanti|
(2) nanu brahmasUtrANAM prAmANye satyeva prekShAvadupAdeyatvam, prAyossya prAmANyaprayojyatvAt | satyeva tasmin prAtItikArthanirAsena yathAvadvyAkhyeyatvaM sambhavati | prAmANyameva kathamityAshaN^kya AptimUlatvAdinaiveti parihAramabhipretya vaktR^ishrotR^iprasaN^gadoShAbhAvarUpAptimUlatvopapAdanAya sUtrAgatikramamAha - 'dvApare' ityAdinA | dvAveva dharmapAdau parAvavashiShTau yasmin yuge, dvAbhyAM yugAbhyAM parasminnuttarasmin yuge iti vA, vaivasvatamanvantare mahAyugeShu prathamadvAparApekShayAsShTAviMshe dharmapAdadvayayutatvAt dvAparAkhye yuge | 'sarvatra' 'manuShyANAM R^iShINAM devAnAM cha' iti tattvapradIpokteH 'loka iti sajjano vivakShitaH' iti prameyadIpokteshcha sarveShAM devaR^iShyAdInAM satAM 'j~nAne' samyagj~nAne 'AkulIbhUte' samyagj~nAnaM saguNatvAdij~nAnaM uta nirguNatvAdij~nAnamiti vipratipattijanyasandehaviShayatAM nirguNa- tvAdij~nAnameva na tvanyaditi mithyAj~nAnaviShayatAM cha prApte sati, tajj~nAnaviShayIbhUtaM saguNatvAdikaM tattvamanyadveti sandehe tAdR^igviparyaye cha satIti yAvat | 'tannirNayAya' tasmin saguNatvAdij~nAne tasya samyagj~nAnatvasya nishchayArthe, idameva tattvaM nAnyaditi viShaye samyaktvanishchayArthamiti yAvat | 'brahmarudrendrAdibhiH' devairiti sheShaH | 'arthitaH' upayAchitaH | anyapadArthAnAM devAnAM brahmarudrendrAdibhiriti yadvisheShaNaM tat prasiddhaprabhAvAnAmapi bhagavaditareShAma- shakyamidaM kAryamiti pradarshanArtham | 'bhagavAn' samagraishvaryavairAgyAdiguNasampanno 'nArAyaNaH' tannirNayAya 'vyAsatvena' vyAsabhAvena 'shubhamarakatavarNam' ityuktavyAsarUpeNa 'avatatAra' AvirbabhUveti | tannirNayAyetyasyAvR^ityA yojanA | tannirNayAyendrAdibhirarthito rudraH brahmA cha tataH taiH sarvairupagamyottamAdhikAribhiH arthito bhagavAniti buddhyA vivekenAnvayaH | 
(3) tataH kiM prakR^ite ityata Aha - atheti | 'atha' tasmAt tannirNayAyAvatIrNatvAt avatArAnantarameva tattvaj~nAnAnanukUlavijAtIyavyApAravyavadhAnamakR^itveti yAvat, na tu paropadeshamapekShyeti vA | 'iShTAniShTaprApti- parihArechChUnAm' iShTaprAptishchAniShTaparihArashcha tAvichChUnAm | tattvapradIparItyA aprAptasukha- prAptiduHkhaparihArechChA- vatAmiti vA | mokShasya puruShArthatAsamarthanArthaM vAdivipratipatteH tatsvarUpanirUpaNArthaM chaivamuktam | anyathA mumukShUNAmityeva brUyAt | naitAvatAslam 'Atyantika' iti chopaskartavyam | 'tadyogaM' tayorupAyavisheShaM nivR^ittadharma- parAparatattvaj~nAnarUpaM 'avijAnatAm' ajAnAnAnAM sajjanAnAM 'tajj~nApanArtham' iShTAniShTaprAptiparihAropAyaj~nApanArthaM| 'utsannam' apapAThAdinA tirohitaM 'vedaM chaturdhA' - 'vyabhajat' ityAvartate, 'tataH prAgeva vibhaktam' iti 'punarekaikam' iti cha sheShaH | tathA cha avAntaravedavibhAgAt prAgeva tataH svata eva chaturdhA vibhaktAt R^igAdirUpAt mUlavedAt chaturdhA vibhaktaM vedaM R^iN^nigadAdirUpamupavedaM vyaJNjayan adhyApanenAbhivyajya tatastasmAdekaikasmAdekaiko bhAga iti chaturdhA vyabhajat | R^icho R^icha uddhR^ityAbhivyajya tato R^igvedaM, nigadAdyajurvedam, sAmnassAmavedam, AtharvaNAdatharvaNavedaM kR^itavAnityarthaH | punarekaikaM cha vedam R^igvedAdirUpAvAntarabhedaM vedam 
adhyetR^iNAmalpashaktiM vIkShya chaturviMshatidhA ekashatadhA ekottarashatAkhyaprakAreNa sahasradhA dvAdashadhA cha vyabhajadityarthaH | taduktam R^igbhAShye -
R^ichaH sa R^icha uddhR^itya R^igvedaM kR^itavAn prabhuH |
yajUMShi nigadAchchaiva tathA sAmAni sAmataH ||
ityAdinA svata eva chaturdhA vibhaktAt mUlavedAt R^igAdirUpopavedamuddhR^ityAbhivyajya tasmAdavAntaram R^igvedAdi kR^itavAnityarthaH | atra pUrvaM dvAparagrahaNaM mahAvedAt uddhR^itasya upavedasya avAntaravedatvena avAntaravedasya cha chaturviMsha- tyAditvena vibhAgakathanaM cha akhilaj~nAnAkulIbhAvasamarthanArtham | kAlato vibhAgAtpUrvaM tattachChAkhAsparij~nAnAchcha bhavati hyAkulIbhAvaH | taduktaM - 'chakre vedataroH1' ityAdinA | 'alpamedhasaH' AkulIbhUtaj~nAnAn, tannivAraNArtha- miti sheShaH |  yadyapi -  
eko vedaH kR^ite hyAsIt tretAyAM sa tridhAsbhavat |
sa eva paJNchadhA jAto dvAparaM prApya vai yugam ||
utsannassa kaliM prApya vedaH prAyeNa sarvashaH ||
ityatharvaNabhAShyodAhR^itasmR^itau kR^itayuge vedaikatvasya tretAyAM traividhyamAtrasya dvApare paJNchavidhatvasya chokteH, tathA sarvasyApi vedasya kalAvevotsAdokteH, atra tu 'vedamutsannam' ityanena tretAyuge chaturdhA vibhAgasya dvApara evotsAdasya choktervirodho bhAti | tathApi avyaktamUlarAshyapekShayA vedaikyokteH sambhavAt, tretAyuge prAchuryeNa bhagavadijyAsAdhana- tvavivakShayA traividhyoktAvapi vastuta atharvaNAkhyaprakArAntarasattvasya aniShedhena vidhAntarasyApi sattvasambhavAt, dvApare apauruSheyasya vedasya chaturvidhatvespi pauruSheyairitihAsapurANAdibhiH saha pa़JNchavidhatvasyApi sambhavAt, bAhulyena sarvaiH prakArairvedasya kalAvutsAdespi vyAsAvatArAtpUrvaM dvAparespyapapAThAdirUpotsAdasya sambhavAt avirodhaH|
(4) evamupodghAtamuktvA prakR^itamAha - 'tadarthanirNayAya' iti | teShAM sarveShAm arthaH tam upakramAdi- yuktibhirnirNetumityarthaH | 'brahmasUtrANi' brahma vedaH, tadarthaH parabrahma vA, tasya sUtrANi tatsvarUpanirNAya- kAnItyarthaH|  gItAbhAShye tu 'brahmasUtrANi chakAra' ityantena vakturvyAsasya nArAyaNAvatAratvoktyA parihR^itatvAt, brahmAdInAmarthi- tvoktyA cha shrotR^idoShAbhAvasya vaktari tannimittavipralambhAbhAvasya choktatvAt, 'j~nAna AkulIbhUte tannirNayAya' ityanena aj~nAnanirharaNasya prasaktatvena prasaN^gadoShAbhAvasya tata evAnapahAsasya choktatvAdAptimUlatA darshitA bhavati|  'brahmasUtrANi' ityanena brahmaparashrutivyAkhyAnarUpatvAt shrutimUlatvaM, nyAyavyutpAdakatvAdyuktimUlatvaM cha sUchitam | tathA cha siddhaM brahmasUtrANAM prAmANyamiti bhAvaH |
(5) uktamevArthaM pramANena sthApayati - 'tachcha' iti | 'cha' shabda evArthe | tathA cha - yadasmAbhiH 'dvApare' ityAdinoktaM tat skAndapurANoktameveti bhAvaH | na kevalamasmAbhiH kintu skAnde choktamiti samuchchaye vA 'cha' shabdaH | tathoktaM tattvapradIpe - 'yadyapyAchAryaH svoktArthe svayameva pramANaM, sarvaj~natvAdavipralambhakatvAchcha | tathApi skAnde choktamiti prauDhavAdaM karoti' iti | 'na kevalamasmAbhiH' iti prameyadIpespi kimuktamityatastatpaThati - 'nArAyaNAt' iti | tadupadeshAdityarthaH | 'brahmAdidvArA' iti sheShaH | yadvA - utpatt.hyAdyaShTake j~nAnasya praviShTatvAt tasya nArAyaNajanyatvopapattiH | 'niShpannam' utpannaM 'akhilaM' saguNatvAdisarvaviShayakamityatrApi sambadhyate | 'j~nAnaM' samyagj~nAnaM 'sthitaM' yathotpannaM tathaiva saMshayAdyanAskanditameva sthitam | 'satsu' iti sheShaH | j~nAnaviShaye saMshayAdikaM nAbhUditi phalitArthaH | 'tretAyAM' yuge 'tat' j~nAnaM 'kiJNchit' viShaye 'anyathAjAtam' idamado veti pUrvoktasaMshaya- viShayatAm anyadeveti mithyAj~nAnaviShayatAM cha prAptamityarthaH | atra dvAparavat tretAdirapyaSha़्TAviMsho grAhyaH | dvApare yuge akhilaM sarvaviShayaM tadanyathA jAtamityanvayaH |
(6) nanu kAlaprayuktamanyathAtvaM chet dvAparayuge bhAgadvayasyaivAnyathAtvaM yuktaM, na tu sarvasyetyato visheShakAraNaM chAha - 'gotamasya' iti | 'tu' shabdashchArthaH shApe visheShakAraNatvasya j~nAne vA samyaktvasya dyotakaH | tathA cha gautamasya R^iSheH shApAchcha j~nAne guNapUrNatvAdisamyagj~nAne aj~nAnatAM nedaM tattvaj~nAnamiti tattvaj~nAnabhinnatvaprakAra- kapratItiviShayatAM sandehaviShayatAM cha gate prApte sati, j~nAnaviShaye samyagj~nAnaviruddhasaMshayaviparyayaviShayatAM gate satIti yAvat | 'brahmarudrapurassarAH' tadAdayo 'devAH' 'saN^kIrNabuddhayaH' aj~nAnAdimishraj~nAninaH yadviShaye j~nAnaM jAtaM punastadviShayagataprakAreShu aj~nAnasaMshayAdimantaH santaH 'sharaNyaM' tatra sAdhuM sharaNeShu rakShakeShu agryam 'anAmayaM' pramANalakShaNaTIkoktarItyA atra AmayapadaM rogavAchakaM doShAntaropalakShakam | tathA cha nirdoShaM 'nArAyaNaM' "sarvottamatvavij~nAnapUrvaM tatra manaH sadA" ityAdyuktaprakAreNa 'sharaNaM jagmuH' sharaNaM gatA ityarthaH | taM prArthayan svakAryaM cha vyaj~nApayanniti cha draShTavyam | atra brahmAdibuddhInAM saN^kIrNatvaM nAma saN^kIrNabuddhiShu sajjaneShu dayAyuktatvameva, na tvitareShAM buddhInAmivAj~nAnAdimishratvam, aj~nAnasaMshayAdiviShayaviShayakatvaM vA | svahatagonirmAtR^i- mAtraviShayakagautamashApakAlanimittAbhibhavapadoktatirodhAnayordeveShvasambhavAt | brahmAdidevagonirmAtR^ivyatiriktalokasya tu gautamahatagonirmAtR^itvAbhAvespi sampradAyapravartakAbhAvAt kAlatashchAj~nAnaprAptiriti draShTavyam | gautamashApAgama- prakArastu ittham - pUrvaM hi dvAdashavArShikyAM anAvR^iShTau satyAM tayA pIDitA R^iShayo gautamAshramaM annavantam adhyUShuH | tatraiva bahukAlaM tenAdR^itAH svasvavihitakarmANaH samavartanta | atha anAvR^iShTau shAntAyAM teShAM svasvAshramagamanechChA samajani | tadarthaM gautamamanuj~nAM yayAchire | tathApi svAshramAshUnyatAlobhAt na tadanuj~nAmalambhiShata | tasminnevAvasare 
harashirassthasurasaritaM sapatnIM matvA tAM nishchikAsayiShantyA pArvatyA preShito vinAyako brahmachAriveSheNa prachChanna- stAnR^iShInupasasAra, abravIchcha - he tatra bhavantaH, kimarthamimamAshramamadhivasatha? chirakAlamekaparAnnAshanena yuShmattapo vinaN^kShyati| tasmAt svaMsvamAshramaM vrajata| tatra cha mayochyamAnamupAyamAkarNayata| yUyaM j~nAnatapobalAt kAJNchana mAyA- mayIM mAheyIM nirmimIdhvam | tAM gautamatapobalAkR^iShTabalAhakAvalIvigalitasalilavardhitasasyAdau praveshayata | atha sasyagrAsinIM tAM apakrAmayituM prayatiShyate gautamaH | tataH sahasA tatkamaNDalUdakasaMsparshamAtreNa sA nipatiShyati | tadA brAhmaNAstaM pratibrUta yAvadimAmasheShamAtaraM gAM notthApayiShyati bhavAn tAvanna bhojyAnnaH | tato harashirasstha- dyusaritamavatArya tadvAriNA abhiShichya tAmujjIvayatu bhavAn ityevamanutApinaM tamabhilapyApasaratetyuktvA herambosmbikAM jagAma| atha te vinAyakena praNigaditaM prayANopAyamupasR^itya anvatiShThan| tenaivopAyena prAtiShThanta | tatastAvadgautamaH tapasA tryambakamArAdhya mandAkinIM anusamAnIya tadvAriNA surabhimabhiShiShecha | tataH sottasthau munistaddhatyAsghAt vimuktashcha | ata eva godAvarIti tasyAH saMj~nA samajani | atha vinAyakacheShTitaM pratibudhya R^iShibhyashchukrodha, ashapachcha gautamaH yadasmadannanimittaj~nAnabalAdete gAM niramaMsta tat j~nAnamapaitviti |
(7) devaiH prArthito bhagavAn kimakarodityata Aha - 'taiH' iti | 'tuH' avadhAraNe | 'mahAyogI' munirUpaH mahAshaktirvA | 'puruShottamaH' kSharAkSharachetanAbhyAM uttamo 'bhagavAn' nArAyaNaH 'taiH' svasharaNAgatiM prAptaireva devaiH 'vij~nApitakAryaH' san vij~nApitaM pratipAditam avatArAdirUpaM kAryaँ yasya saH, rUpeNa 'mahAyogI' nAmnA kR^iShNaH 'parAsharAt satyavatyAmavatIrNaH' ityanvayaH | avatArAnantarikaprayojanamAha - 'utsannAn' iti | 'svayaM' sAkShAt 'hariH' 'bhagavAn' j~nAnAdiguNashAlI vyAsaH 'utsannAn' apapAThAdinA tirohitAn 'vedAn' 'svayameva' anyopadesha- mantareNa 'ujjahAra' uchchAraNena vyaktIchakAra | tAMshcha prAgeva chaturdhA vibhaktAn vedAn punaH 'chaturdhA vyabhajat' chaturbhAgAnakarot | ekaikaM cha bhAgaM 'punaH' chaturviMshatyAdishAkhArUpeNa R^igvedaM 'chaturviMshatidhA', yajurvedaM 'ekashatadhA' ekottarashatAkhyaikaprakAreNa, sAmavedaM 'sahasradhA' atharvaNavedaM 'dvAdashadhA cha' vyabhajadityarthaH | bhagavattvasya mukhyatva- j~nApanAya 'bhagavAn' iti punaruktiH | 'eva' shabdAH prakArAdhikyavyavachChedakAH | 'cha' shabdAH prakArANAM paraspara- samuchchAyakAH |
(8) prakR^itamAha - 'punaH' iti | pUrveNaivAsyAnvayaH | yadvA - uttareNApyanvayaH | vedavibhAgAnantaraM ityarthaH | 'tasya' vedasya 'arthavittaye' arthaj~nAnAya | vedAnAM bahutvespi arthasyaikatvAttadvivakShayA tAn vedAniti bahuvachana- nirdiShTAnAmapi vedAnAM tasyetyekavachanena nirdesho nAnupapannaH, tasyetyasya samudAyaikavachanatvAt | nityasApekShatvAt 'arthavittaye' iti samAsassAdhuH | punashshabdasyAnantaryArthatvaM cha 'punaraprathame bhede' ityamaroktyA 'punareva samabhyaset' ityatra punaH nidrApagamAnantaramiti sudhoktyA 'tR^itIye punareva cha' ityatra varatrayAnantaramiti vishveshatIrthoktyA cha siddham | 'chakAra' ityatrApi 'kR^iShNo vyAsaH' ityanuShajyate | nanu sUtrAntaraireva vedArthanirNayasambhavAtkiM brahmasUtrairiti gatArthatAshaN^kAparihArAyAha  - 'yeShAm' iti| 'sUtratvaM' sUtrashabdapravR^ittinimittaM 'a़JNjasA' mukhyatos- stItyarthaH| asya tAni 'chakAra' iti pUrveNa 'evaMvidhAni' ityuttareNa vA anvayaH |
(9) kiM tat sUtratvaM yadAJNjasyaM brahmasUtrANAmityata Aha - 'alpa' iti | yAvadakSharatAM vinA shrutyarthAbhyAM vivakShitArthasiddhirnAsti tadarthapratipAdanAya tAvanmAtrAkSharamasati niyAmake tatosdhikAkShararahitam 'alpAkSharam' | kechittu - alpAkSharabahvakSharayuktaparyAyapadayormadhye alpAkSharapadopetatvaM alpAkSharatvamityAhuH | taTTIkAnanuguNam | evaM cha bhavitumarhatItyanuchyamAnArtham 'asandigdham' | 'asandigdhArthaM nirNItArtham' iti tattvapradIpokteH | ananya- labhyottamArthayuktaM 'sAravat' | bahushAkhAgatapadavAkyArthanirNAyakaM 'vishvatomukham' | tattvapradIpe tu ekaM prayojanaM pratyapekShitArthasya kR^itsnasya pratipAdikaM 'vishvatomukham' ityuktam | arthaj~nAnamantareNa gAnabhAgapUraNAdi- prayojanAntarArthAkShararahitam 'astobham' | shabdArthadoShavidhuram 'anavadyam' | yadetAvadvisheShaNayutaM tadeva 'sUtram' iti 'sUtravidaH' sUtralakShaNaj~nAH 'viduH' abhyupayantItyarthaH | atra bhAShyanirNayahetushUnyavAkyaM kushalapuruShoktalaukika- vArtAdikaM bhagavannAmamantrAdikam arthApratipAdakatvespi R^igakSharAvyAptagAnabhAgaparipUrakasAmagatastobhAkSharANi apashabdopetatAdR^ishavAkyaM cha vyAvartayituM krameNa visheShaNAnIti padaprayojanaM tattvapradIpoktamanusandheyam | atra sarvatra dharmikathanespi taddvArA sUtrapadapravR^ittinimittamapyuktamiti nAsaN^gatiH |
(10) nanvetatsUtratvaM kuto brahmasUtrANAmAJNjasyenetyata Aha - 'nirvisheShita' iti | 'brahmasUtrasya' iti samudAyaikavachanam | chosvadhAraNe yata ityarthe cha | 'api' shabdo mukhyasUtratvasamuchchaye | tathA cha yato brahmasUtrANAM mukhyasUtratvamasti ata eva hi 'nirvisheShitasUtratvaM' nirgatA visheShA yasmAttannirvisheShaM tathAkhyAtaM nirvisheShitaM tAdR^ishaM sUtrapadaM yasya tasya bhAvaH | yadvA - visheSho visheShaNaM, tasyAbhAvossya saJNjAtaH tAdR^ishaH sUtrashabdo yasya tasya bhAvo nirvisheShitasUtratvam | visheShaNarahitakevalasUtrapadavAchyatvamasti purANAdAvuktam | anyathA tanna syAt, vyApakAbhAve 
vyApyAbhAvaniyamAdityarthaH | atrAdyapakShe tathAkhyAtamityarthe NyantAtkarmaNi ktaH, dvitIye taddhitaH 'itach' iti vivekaH| anena brahmasUtrANAM mukhyasUtratve nirvisheShitashabdavAchyatvAditi heturukto bhavati | atra hetoraprayojakatvamAshaN^kya vyAptivachanena tAM parihartuM tatra prathamaM yadyannanirvisheShitaM tattanna mukhyamityanvaya- vyAptimabhipretya tatra dR^iShTAntamAha - 'yathA' iti | 'eva' ityanuvartate | tenaikashabdArthasya mukhyatvasya vyApakatA labhyate | tathA cha yathA ekasyaiva sataH kR^iShNasya vedavyAsasya vyAsatvaM nirvisheShitavyAsapadavAchyatvamastItyarthaH | tathA cha nirvisheShitatvAnmukhyasUtratvaM brahmasUtrANAmiti vAkyasheShaH | idAnIM ye amukhyAH na te nirvisheShapadavAchyAH kintu savisheShapadavAchyAH iti vyatirekavyAptimabhipretya tatra dR^iShTAntamAha - 'anye' iti | 'yathA' ityanuvartate | pUrvamekashabdashravaNAdatrAmukhyA iti labhyate | 'vyAsAH' iti sheShaH | tathA cha - yathA kR^iShNAt 'anye' drauNyAdayo yesmukhyAste 'visheShaNAt' eva visheShaNamapekShyaiva vyAsAH na tannairapekShyeNa | tR^itIyArthe vA pa़JNchamI, savisheShaNa- vyAsapadavAchyA eveti yojanA |
(11) nanvastu brahmasUtrANAM mukhyatvaM, tathApi tadanyeShAmapyasti, na teShAmeva, itareShAmamukhyatve kAraNAbhAvAdityAshaN^kya, tatra nirvisheShitatvahetoH samavyAptipareNa tadarthameva prAguktavyatirekavyApti- dR^iShTAntavachanenopapAditAnvayavyAptikamanumAnaM niyAmakatvenAha - 'savisheShaNa' iti | 'ataH' ityanuvartate | aparA- NIti chAvartate | 'hi' shabdo hetvarthe | tathA cha - yataH 'aparANi' brahmasUtrebhyosnyAni sUtrANi 'aparANi' amukhyAni ata eva 'vido' j~nAninaH 'aparANi' 'savisheShaNasUtrANi' visheShaNasahitasUtrapadavAchyAnIti 'viduH' upajA- nantItyarthaH | tathA cha anyasUtrANAM savisheShaNasUtratvAt amukhyatvameva, na mukhyatvamiti bhAvaH |
(12) nirvisheShitatvamukhyatvayoH savisheShaNatvAmukhyatvayoshcha dR^iShTAntamukhenopapAditAM vyAptiM dR^iShTAnte mukhyatvAmukhyatvayoH vedavibhAgagranthavistarakartR^itvatatsAdR^ishyAdirUpAnyakAraNaprayojyatvasambhavAdasiddhA vyAptirityA- shaN^kAparihArAya pramANena sAdhayati - 'mukhyasya' iti | sAvadhAraNametat | evam 'anyeShAm' ityapi | tena mukhyatvAmukhyatvayorvyApakatAsiddhiH | vAchakatvaM ShaShThyarthaH | tathA cha yato mukhyasyaiva 'nirvisheSheNa' visheShaNAbhAvena 'vAchakashabdossti' nirvisheShitashabdavAchyatvamastIti yAvat | 'anyeShAm' amukhyAnAmeva 'visheShato' visheShaNamapekShya, visheShaNeneti vA, 'shabdo' vAchakaH | savisheShaNapadavAchyatvamiti yAvat |
(13) 'iti' evaM prakAreNa 'shabdatattvArthavedinaH' shabdasya yathAbhUtArthaj~nAnino 'vedavido' vedArthaj~nAH vR^iddhAH 'prAhuH' vadantItyarthaH | asya "ato 'yeShAM sUtratvamaJNjasA' 'savisheShaNasUtrANi aparANi amukhyAni' ityuktaM yuktam" iti vAkyasheSheNAnvayaH | 'visheShitaH' iti kvachitpAThaH | visheShaNaM prApta iti tasyArthaH | 
tathA cha mukhyAmukhyayo- rnirvisheShaNasavisheShaNashabdavAchyatve vedo vR^iddhavyavahArashcha pramANamityuktatvAnna tayoH kAraNAntaraM shaN^kyamiti bhAvaH |
(14) astvetatsUtratvamaJNjasA brahmasUtrANAm | tathApi vedArthanirNayasya sUtrAntaraireva sambhavAt kiM brahmasUtrairiti chodyasya kathaM 'yeShAm' ityanena parihAra ukta ityatastadvAkyoktaM vivR^iNoti - 'sUtreShu' iti | nimittasaptamI iyam | apiH abhivyAptau saN^kochanivartakaH | nirNayasya sarvatvaM viShayadvArA tasya cha shabdadvArA bodhyam | tathA cha yebhyaH sUtrebhyaH sarve nirNayAH sarvashAkhArthanirNayAH bhAvyatayA samudIritAH, yeShAM sarvashAkhAnirNAyakatvamuktaM pramANa ityarthaH | yadvA nirNIyanta  iti nirNayAH nirNetavyArthAH | ayaM bhAvaH - 'yeShAm' iti vAkye tAvat brahmasUtrANAmevAJNjasA sUtratvamityuktam | sati chaivaM tadantargataM sUtradharmatayoktaM vishvatoNukhatvamapi teShAmevAJNjasA bhavati | yadA chaivaM tadA teShAmasaN^kuchitasarvashAkhAnirNAyakatvamuktaM bhavet, katipayashAkhAnirNAyakatve AJNjasyAnupapatteH | yata evamataH sarvavedashAkhArthanirNAyakAnAM brahmasUtrANAm asarvanirNAyakebhyosnyasUtre- bhyostishayena nirNAyakatvAt yuktaM 'tasyArthavittaye brahmasUtrANi chakAra' iti | tachChabdaghaTitaM tadvachanaM tAdarthyena sUtrakaraNavachanamiti bhavati tena shaN^kAparihAra iti |
(15) anyeShAmapi dvitrashAkhAnirNAyakatvAt kathameteShAmeva sarvashAkhAnirNAyakatvamityuchyate? anyathA tadvaiyarthyaprasaN^gAt | tathA cha aMshe gatArthatetyAshaN^kAparihArAyAJNjasyoktyA sUchitamanyachchAha - 'shabdajAtasya' iti| pUrvamImAMsAdirUpasyetyarthaH | ata evoktaM sudhAyAm "etanmImAMsopajIvinI khalu seti purANe paThyate shabdajAtasyeti" iti | kartari ShaShThIyaM na karmaNi | ata eva TIkAyAM shabdasamUhairiti tR^itIyA | kartR^itvaM cha karaNIbhUtavedetikartavyatayA | itikartavyatvaM cha mImAMsAdvArA upakArakatvAt bhavati | shabdajAtapadaM shabdapramANamAtraparamityAshayena sambandhaShaShThIyam, sambandhashcha janyajanakabhAvaH iti kechit | yatpramANaM mUlaM yasya sa tathoktaH | 'cha' shabdassamuchchaye, 'samudAhR^itaH' ityasyAnukarShakashcha | itishabdosdhyAhAryaH | tathA cha anyeShAM dvitrashAkhAnirNAyakatvespi bhavatyeva brahmasUtrANAmevAnanyApekShAsaN^kuchitasarvashAkhAnirNAyakatvam, anyakartR^ikadvitrashAkhArthanirNayasya brahmasUtramUlatvena tajjanyanirNayopajIvitvena anyeShAM shrutivyAkhyAnarUpatvAt | yathA shrutimUlakasmR^iteravaiyarthyaM tadvadavaiyarthyopapattermUlena mUlino vaiyarthyAbhAvAditi bhAvaH |
(16) 'evaMvidhAni' iti | aJNjasA vishvatomukhatvAdyupetAnItyarthaH | asyopasaMhArarUpatvAnna 'tAni chakAra' ityanena punaruktiH |
(17) 'deveShu' ityanena karmajAjAnajadevadevagandharvA api saN^gR^ihItAH | manuShyapadaM "nivItaM manuShyANAM" (tai. saM. 2-5-11) ityAdAviva mananashIlarShiparam | pAntIti pAH chakravartinaH | kShIti kShayArthasya kSheH rUpaM manuShyotta- mavAchakam, teShAmitarApekShayA atyalpAyuShTvAt | manuShyagandharvANAmapyupalakShakametat | manuShyAshcha pitarashcha pAshcha kShayashcheti vigrahaH | anena 'devarShipitR^ipanarAH' ityuktAH pa़JNchavidhA api muktiyogyAH saN^gR^ihItA bhavanti | pakShItyasyAkhaNDatve pakShishabdo jaritAryAdiyogyatiryakparaH |
(18) 'j~nAnaM' samyagj~nAnaM visheShaj~nAnaM 'saMsthApya' utpAdya dR^iDhIkR^itveti vA | dR^iDhIkaraNaM nAma j~nAnaviShaye saMshayaviparyayanirAsaH | tathA cha puruShottamo mahAyashAH uttamashloko bhagavAn vyAso yeShu sUtreShu sarve nirNayAH samudIritAH, yeShAM sarvashAkhAnirNAyakatvamuktam, tathA sarvaiH shabdasamUhaiH jaiminyAdisUtrAntarAtmakairnirNAyakaiH smR^ityA- dibhishcha kriyamANo lokakartR^ikavedaikadeshAvAntaratAtAparyanirNayo yanmUlako yajjanyasarvavedamahAtAtparyanirNayamUlakaH tadupajIvI - taM vinA avAntaratAtparyaj~nAnamAtreNa muktiphalAsiddheriti choktaM 'yeShAM' iti pUrvavAkye pramANe cha - evaMvidhAni etAdR^ikprakArANi sUtrANi kR^itvA brahmarudrAdideveShu manuShyapitR^ipakShiShu j~nAnaM saMsthApya krIData iti mahAvAkyayojanA | 'krIDate parameshvaraH' iti pAThe aishvaryam evaMvidhasUtrakaraNe asAmarthyashaN^kA- nirAsakatayoktamiti dhyeyam | atra brahmAdiShu j~nAnasaMsthApanaM nAma pUrvaM sthitasyaiva j~nAnasya visheShayuktyAdibhiH dR^iDhIkaraNaM kiJNchidaprApta- lAbhashchochyate1, 'jAnantospi visheShArthaj~nAnAya sthApanAya vA' iti gItAtAtparyodAhR^itavachanAt | na cha 'evaM j~nAnaM punaH prApurdevAshcha R^iShayastathA' iti bhAratatAtparyaniraNayavirodhaH, atra punashshabdAtsarvadevAdInAM aj~nAtavismR^itArtha- j~nAnaprApteruktatvAditi vAchyam, tasyApyuktArthatvAt | viriJNchetareShAM tirohitArthaj~nAnalAbho vAstrochyate, yata AhurgItAtAtparye AchAryAH - "brahmaNastu prAyo nApratibhAsitam" iti | 'ityAdi' ityasya 'tachchoktam' ityanenA- nvayaH | luptavibhaktikosyaM nirdeshaH |
(19) pramANAbhAvena jIvachaitanyAtiriktabrahmaNosbhAvAt, jIvasya cha svaprakAshatvenAsandigdhatvAt, tathA cha viShayAbhAvAt pratyagrUpe brahmaNyahamiti pratIyamAnespi mokShAnuphalambhena prayojanAbhAvAt tata eva tatpratibaddhA- dhikAryabhAvAchcha na brahmajij~nAsA kartavyeti prApte siddhAntitaM bhagavatA sUtrakAreNa om athAto brahmajij~nAsA om iti |
idamekaM sUtramekamadhikaraNam | adhikaraNaM nAma viShayasaMshayapUrvapakShasiddhAntaprayojanarUpapaJNchAN^gasamudAyaH | yathAstraiva jij~nAsAdhikaraNe "tadvijij~nAsasva" iti jij~nAsAbhidhAyakavAkyavihitA shravaNAdirUpA jij~nAsA viShayaH | kartavyA na veti sandehaH | na kartavyeti pUrvaH pakShaH | asmin pakShe cha shAstrasyAnArambhaNIyatvanishchayaH phalam | kartavyeti siddhAntaH | 
tatra chArambhaNIyatvanirNayaH phalaM, nyAyAnusandhAnAtmakamImAMsArUpajij~nAsAyAH akartavyatve nyAyagrathanAtmakamImAMsAshAstrasyAnArambhaNIyatvAvashyaMbhAvAt | evamanyatrApi | 
ekasyAdhikaraNasya saN^gatipaJNchakam | tachcha - shAstrasaN^gatiH, adhyAyasaN^gatiH, pAdasaN^gatiH, pUrvAdhi- karaNasaN^gatiH, tadviShayavAkyasaN^gatishchetyevaMrUpam | saN^gatirapi sAmAnyato dvividhA, antarbhAvarUpA Anantarya- lakShaNA cheti | tatra shAstrAdhyAyapAdairantarbhAvarUpA saN^gatiH | pUrvAdhikaraNatadviShayavAkyAbhyAM tu AnantaryarUpA | sAspi AkShepikI AtideshikI aupodghAtikI ApavAdikI prAsaN^gikI ityAdirUpeNa bahuvidhA | tatra paJNchAdhikaraNIparyantaM shAstrasaN^gatimAtraM, nAdhyAyapAdasaN^gatI | samanvayekShatyoradhyAyena saN^gatisatvespi pAdenAAvAtsaN^gatyorabhAvaH paJNchAdhikaraNIsAdhAraNaH | tathA pUrvAdhikaraNatadviShayasaN^gatI api naitadadhikaraNasya bhavataH, asyaivAdyAdhikaraNatvAt shrutivichArasyAdyApyanArabdhatvAchcha; kintvitareShAM chaturNAmiti dhyeyam |
atra sUtre AdyantayoroN^kAraH uchchAraNIyaH tatrAdya eka eva dR^iShTAdR^iShTobhayArthaH ata eva sUtrAvayavaH sarvasUtreShu anuvR^ittyarthamasaMhitatayochchAryate | athavA - Adau oMkAradvayaM adR^iShTArtho dR^iShTArthashcheti | ante tu pakShadvayespi adR^iShTArtha eka evoN^kAraH | adR^iShTArthatvaM nAma kevalaM sravaNavisharaNarUpadoShaparihArArthatvam |  dR^iShTArthatvaM tu anvetavyapadArthapratipAdakatvam | tatrAdisUtrAvayavabhUtaM 'oM' ityetat avyayaM brahmashabdavisheShaNaM guNapUrNatvavAchi | brahmashabdospi vidvadrUDhyA mahAyogena cha viShNuvAchI | 'atha'  shabda AnantaryArthaH | yogyatayA 'adhikArAt' iti sambadhyate | kartavyeti sheShaH | tathA cha 'atha' adhyayanashamadamAdirUpAdhikArAnantaraM 'ataH' svajanmaj~nAnajanya- prasAdajanyamokShAkhyaphalayuktatvAt 'oM' guNapUrNasya 'brahmaNo' viShNoH 'jij~nAsA' shravaNAdirUpo vichAraH kartavya iti sUtrArthaH | viShNoH prasAdAditi 'ataH' shabdasyArthAntaram | asya jij~nAsAdikAryaM bhavediti vAkyasheSheNAnvayaH | oM brahmashabdayorubhayoryaugikatvespi ekasya rUDhatvena visheShyavAchitvaM anyasya yaugikatvena visheShaNavAchitvamAshri- tyAnvayAN^gIkArAnnAnyataravaiyarthyam | "omityetadakSharamudgIthamupAsIta" "tadvijij~nAsasva | tadbrahmeti" ityAdyaneka- viShayavAkyasaN^grahAya chobhayoH prayogaH |
(20) granthAdau maN^galAcharaNasyAvashyaM kartavyatvena maN^galaprayojakatayA athashabdaM vyAchaShTe - 'atha' iti | maN^galaM vighnotsAraNAsAdhAraNakAraNAnuShTheyaviShNusmaraNAthashabdochchAraNarUpamarthaH prayojanaM yasya, tathA prashastarUpAnu- ShTheyamaN^galAtmako viShNuH tadguNo vAsbhidheyo yasya sa tathoktaH | athashabdasya maN^galaphalakatvaM tu -
oN^kArashchAthashcha dvAvetau brahmaNaH purA |
kaNThaM bhittvA viniryAtau tasmAnmAN^galikAvubhau ||
iti manusmR^itisiddham | muktyarthimAtrasya brahmajij~nAsAyAM pravR^ittinirasanatAtparyeNApi prayuktasyAkhaN‍DAthashabdasya vAchyamarthamAha - 'adhikAra' iti | cha shabdosnuShTheyAnanuShTheyAkSharArthavivakShayA samuchchaye, na kevalaM maN^galaprayojakaH kintvAnantaryAbhidhAyakashcheti viShayasamuchchaye vA |
yadvA - avadhAraNe chashabdaH | tenAnuShTheyamaN^galArambhaprashnakArtsnyArthanirAsaH | tatprakArastu chandrikAyA- muktaH | tathA chAdhikArAnantaryamarthosbhidheyo yasya sa tathoktaH | athashabdasyAnantaryamAtrArthatvespi adhikAretipadasya yogyatayA sambandhAt evamuktiH | anenAnadhikAriNo muktyarthimAtrasya brahmavichAre pravR^ittirnirastA bhavati | brahmajij~nAsAyAH prayojanakAraNashUnyatAshaN^kAnivartakatayA ataHshabdaM vyAchaShTe - 'ataH' iti | 'hetvarthaH' iti | heturliN^gamartho yasya, hetuH kAraNaM prasAdAkhyamartho yasyeti vA, sa tathoktaH |
(21) nanvathAtaH shabdapUrvakatvaM sUtrANAM kiM nimittaM vighnanivartakashabdochchAraNAdeH "maN^galaM tataH" iti shabdAntarochchAraNenApi sambhavAdityAshaN^kAM purANavachanenaiva nirAkaroti - 'uktaJNcha' iti | yadetat "athashabdaH" ityAdinoktaM tadgAruDapurANe uktamevetyarthaH | na kevalamasmAbhiH, kintu gAruDe cheti samuchchaye vA cha shabdaH |
(22) - (23) kimuktamityastatpaThati - 'atha' iti | yAdR^ichChikatvAparaparyAyAniyatatvashaN^kAvAraNAya 'niyatyaiva' iti | 'nikhilAni' ityetat 'sUtrANi' ityasya saN^kochavArakaM visheShaNam | apirabhivyAptau | evakArosniyamavyavR^ittyarthaH | bhinnakramo vA | tathA cha - he 'vidvan' Adikave 'brahman' chaturmukha 'nikhilAnyapi' vyAsajaiminyAdikR^itAni sarvANyapyAdisUtrANi 'niyatyaiva' niyamenaiva kalpAntarepi 'athAtashshabdapUrvANi' eva, athAtashshabdau pUrvau prathamaprayojyau yeShu tathAvidhAnyeva 'prArabhante' sUtrakArAH | 'atra' prathamaprayojyatve niyamena prathamaprayoge kenachinniyAmakena bhAvyaM, tanniyAmakaM kimiti prashnavAkyayojanA |
(24) nanvavashyavaktavyArthatvaM svarUpottamattvam arthata AdhikyaM vA niyAmakaM bhaviShyatItyAshaN^kyAdyapakShe pR^ichChati - 'kashcha' iti | chaH prashnasamuchchaye, avadhAraNe vA | dvitIyastushabdArthaH arthasyAvashyavaktavyatvarUpa- visheShamAha | tushabdapAThastu svarasaH | tathA cha - 'tayoH' athAtaHshabdayoH kossAvavashyavaktavyosrthaH yena prAthamya- mityarthaH | dvitIyamAkShipati - 'kathaM' iti | 'uttamatA' svarUpatashchAdhikyam | na kathamapItyarthaH | evaM kathaMshabdasya prashnaparatvamaN^gIkR^itya tR^itIyapakShaprashnaparatvenApi kathamityetadyojanIyam | arthata iti sheShaH | tathA cha - tayorathA- taHshabdayoH arthataH uttamatA AdhikyaM 
kathamityarthaH | atra AdyatR^itIyapakShayoravashyavaktavyArthatArthAdhikya- yostadabhAvayoshcha loke shabdAntareShu darshanAt athAtashshabdayostatsandehAt prashna eva na tvAkShepaH | dvitIyapakShe tu svarUpAdhikyasya shabdAntareShvadarshanAt AkShepa eveti dhyeyam | atroN^kArasya prashnAdyaviShayatvaM sarvashAstrAdisUtrA- vayavatvAbhAvAt, 'sravati' iti shrutyA 'sisR^ikShoH' ityAdismR^ityA chaitachChAstramAtramukhyAditvena siddhatvAchchetyavadheyam|
(25) - (26) 'etat' prashnAkShepaviShayIbhUtaM niyAmakaM 'ahaM tattvato' yAthArthyena 'yathA j~nAsyAmi' tathA 'me' mahyaM 'AkhyAhi' brUhiti 'evaM nAradenoktaH' pR^iShTaH AkShiptashcha 'sattamaH' sajjIvottamaH 'brahmA' pratyuvAchetyarthaH |
(27) jij~nAsAdhikArasyAvashyavaktavyatvena taddhetutAsAdhakAnantaryasya jij~nAsAhetostatkartavyatAhetoshchAvashya- vaktavyatvAttadarthakatvAttayoH prathamaprayoga iti parihAramabhipretyAvashyavaktavyArthatvaM athAtashshabdayordarshayati - 'Anantarye' iti | parasparasamuchchaye tathA chashabdau | evakAro bhinnakramaH; tenAbhidheyontaraM vyAvartyate | tathA cha - sautrAthashabdaH 'adhikArasyAnantarye' adhikAranirUpitAnantaryarUpArthe tadviShaye tanmAtravAchakatvAbhiprAyeNaiva sUtrakAraiH 'samudIritaH' prayukto na maN^galAdivAchakatvenetyarthaH | avashyakartavyaprayojanakatvAchcha prathamamathashabdaprayoga iti bhAvenAthashabdo maN^galArtha iti svoktArthe pramANaM darshayati - 'maN^galArthe' iti | chaturthyarthe saptamIyaM, avyayaM vA | arthashabdaH prayojanavAchI | tathA cha - maN^galarUpaprayojanArthaM cha athashabdaH sUtrakAraissamudIritaH prayukto bhavedityarthaH| viShNuvAchakAkAraghaTitAthashabdochchAraNarUpamaN^galasya tatsAdhyatvAditi bhAvaH | Anantarya itivat 'maN^gale' ityanu- ktvA 'artha' iti vachanaM tadvaiShamyasUchanArtham | svavAkye pramANakramAtikramastu maN^galasya prathamamanuShTheyatvAt kR^itaH |
(28) evamathashabdasya avasyavaktavyArthatvarUpaM prathamaprayoganiyAmakaM pradarshya ataHshabdasyApi taddarshayati - 'ataHshabdastu hetvarthe' iti | tushabdo visheShArthaH | heturliN^gaM kAraNaM cha sa chAsAvarthosbhidheyashcha tasmin tadviShaye tadvAchakatayA sUtrakR^idbhiH 'samudIritaH' ityarthaH | gurvarthadIpikAyAntu "hetvarthe iti svavAkye pramANe cha 'taddhetutvaM vadan' ityuttaravAkyAnusArAt bhAvapradhAno nirdeshaH" ityuktam | tanniShphalam | tathA cha vyAkhyAsyAmaH | hetAvitya- nuktvA arthashabdagrahaNaM shabdAdhikyAdarthAdhikyamiti nyAyena prakR^iterheturarthaH pratyayasya tu hetutvamartha iti prakR^iti- pratyayobhayArthakathanArtham | yadvA - arthashabdasyobhayatra shravaNAtsa pUrvatrApyanuShaJNjanIya iti j~nApanAya, tadarthamAtraM bhinnamiti dhyeyam |
(29) atra atashshabdasyAvashyavaktavyamarthAntaraM chAha - 'parasya' iti  | vAshabdaH samuchchaye | uktaM hi prameya- dIpe "vAshabdashchArthaH" iti | uktaM hi "yadi vA bhedabhinnayoH" iti viShNutattvanirNayaTIkAyAM 
"vAshabdassamuchchayArthaH" iti | tathA tattvapradIpespi "suptau mokShe vA" ityatra "vAshabdassamuchchayArthaH" iti | anena 'ataH' ityetat 'a' shabdaprakR^itikaM tasilantaM padam, prakR^ityartho viShNuH, 'prasAdAt' iti tu labdhArthakathanaM, kAraNatvaM pratyayArtha ityuktaM bhavati | aparavyAvR^ityarthaM 'parasya' iti | "a iti brahma" (ai.A.2-3-8-7) iti shrutiM sUchayati parabrahmagrahaNena | tatsthabrahmashabdavyAkhyAnAya parasya brahmaNa ityanuvAdena viShNorityuktam | prasAdAdityanantaraM tajjij~nAsAdirUpaM kAryamiti sheShaH | bhavedityasya ityarthespi ataHshabdaH ityanvayaH | ataHshabda- prakR^ityarthasya phalasya yathA jij~nAsA- kartavyatve liN^gatvaM, na tathA tadarthaprasAdasya, kintu kartavyajij~nAsAyAM j~nAna- mokShayorathashabdArthAdhyayanAdau cha kAraNatvenAnvaya ityAshayena pR^ithaguktiH | yadyapi hetvarthe ityanenaivAyamartho labhyeta, hetushabdasya liN^gakAraNo- bhayArthatvAt; tathApi asAdhAraNAsarvanAmaprakR^itikashabdena bodhanArtamidamityadoShaH |
(30) nanu jij~nAsAdyarthaM kiM bhagavatprasAdena yenAsAvavashyavaktavyArthaH syAdityata Aha - 'sa hi' iti | 'hi' yasmAt 'saH' viShNuprasAdaH prasanno viShNuriti yAvat 'sarvamanovR^ittiprerakaH' sarveShAM adhikAriNAM sarvasmin pUrNe viShNau manovR^itteH prerakaH prAvaNyahetuH 'samudAhR^itaH' prAmANikairityarthaH | jij~nAsApi sAkShAtpramANadvArA vA manovR^itteH prAvaNyameva, "jij~nAsApi saiva" iti sudhokteH | evaM sarvAsAM manovR^ittInAM tatprabhedAnAM TIkAsthAdipadagR^ihItAnAM j~nAnAdhyayanAdInAM manovR^ittisAdhyamokShAdeshcha prerakaH sampAdakaH ityapi vyAkhyeyam | asya tasmAttadarthepyatashshabdo bhavediti pUrveNAnvayaH |
(31) - (32) nanu maN^galAcharaNAdeH "maN^galaM tataH" iti shabdAntareNApi sambhavAtkimetatprayoga- niyatyeti kR^itachodyasya kaH parihAra ityato na kevalamavashyavaktavyArthatvAdathAtaHshabdayoH prathamaprayogaH, kintu svarUpAdhikyA- chchetyAshayena 'kathamuttamatA' ityasyottaratvena tayoH svarUpAdhikyamAha - 'sisR^ikShoH' iti | shabdayoR^i samuchchaye AdyaH chashabdaH | nimittasamuchchaye dvitIyaH | 'svarUpottamau' iti sheShaH | 'tasmAt' ityAvartate | tathA cha yasmAt 'sisR^ikShoH' sraShTumichChoH 'paramAt' sarvottamAt 'viShNoH' tanmukhAt 'prathamaM' svasamAnajAtIyashabdAntarotpatteH pUrvaM oN^kArostha shabdashchetyetau kaNThaM bhittvA 'vinissR^itau' viniryAtau, tasmAtsvarUpottamau, tasmAtsvarUpottamatvAdeva 'prAthamikau' prathamaM prayojyAviti yojanA | atrAkShepAviShayasyApyoN^kArasya svarUpAdhikyoktirbrahmamImAMsAshAstramAtra- mukhyAmukhyAditvavivakShayA pravR^ittaM 'sarva ete'  iti vakShyamANamanusR^ityeti draShTavyam | nanu dvayorekavidhaM prAthamikatvaM viruddhamityata uktaM 'kramAt'  iti | AdimadhyakramAdityarthaH | tatroN^kArasya mukhyaM prAthamikatvaM, athashabdasya dvitIyatayA mukhyamiti dhyeyam |
(33) athashabdasya oN^kAreNa saha svarUpAdhikayamabhidhAya ataHshabdasyApi tadAha - 'tat' iti | 'taddhetutvaM vadan' iti 'hetvarthe' ityasyAnuvAdaH | sa choddeshyasamarpakasya ata ityasya shabdaparatvaj~nApanadvArA tR^itIya- tayoktatvAdividhAnArthaH anyathA svarUpAdhikyakathanadashAsaN^gatiH syAt | yadyapi 
purovAdAnusArAt 'taddhetutvaM vadan' iti suvacham; tathApi hetushabdasya liN^gArthatvapakShe tatsvarUpaM vivarituM kAraNArthatvapakShe tatkAryaM tasipratyayArthaM cha pradarshayituM 'taddhetutvaM vadan' ityuktam | atrAtaHshabdossakR^idAvartate | tatraikashshabdaparaH, anyo hetau, aparo viShNuparaH | atra shabdaparasyAtashshabdasya samuchchayArthena apishabdenAnvayaH | cho yata ityarthe | 'tR^itIyaH udAhR^itaH' ityanayorAvR^ittiH | 'prAthamikau' ityasya vachanavyatyayenAnuShaN^ga | tR^itIyashabdo bhAvapradhAnaH, vibhaktivyatyayashcha | tathA cha na kevalamoN^kArAthashabdau, kintu 'taddhetutvaM' tasya prasannasyAkAravAchyasya viShNostatra jij~nAsAdau kAraNatvaM tasipratyayena vadanprakR^ityaiva tasya jij~nAsAdermokShahetutvarUpaM liN^gaM vA vadan 'ataH' sarvanAmAsarvanAmaprakR^iti- kostashshabdospi yato viShNoH 'tR^itIyaH' tR^itIyatayA 'udAhR^itaH' uchchAritaH ataH sospi svarUpottamaH ; yata evamatostashshabdospi tR^itIyatayA prAthamika udAhR^ita iti yojanA | tathA cha - maN^galashabdena maN^galoktAvapi tasya svarUpAdhikyAnukteH athAtaHshabdAbhyAmivAdhikAraprayojanayoranukteshcha na tena gatArthatA, adhikAraprayonasUchanArthaM tayoravashyApekShitatvAt | ata eva TIkAyAM "maN^galoktyAdeH" ityAdishabdaH tatashshabdena hetvAnantaryapratiyogya- dhikArasUchanespi na tasyAdisUtre niveshA yuktaH, tasya svarUpAdhikyAnuktereveti bhAvaH |
(34) na kevalamavashyavaktavyArthatvAt nApi svarUpAdhikyAt athAtashshabdayoH prathamaprayogaH, kintvavayavArthatashcha | atospi prathamaprayoga iti bhAvena kathamiti tR^itIyaprashnasya prAkarAntareNottaramAha - 'akAraH' iti | tayorityanuvartate | tathA cha - athAtashshabdayossambandhI 'akAro' yataH 'sarvavAgAtmA' 'tasmAtsarvaguNAn viShNoH akAro vakti yatprabhoH' ityaitareyabhAShyadishA sarvAsAM vAchAmartho yatpUrNatvaM tadabhidhAyakaH, ataH parabrahmA- bhidhAyakaH guNapUrNatvadharmiNa eva parabrahmatvAt, dharmadharmiNorabhedAchcheti bhAvaH|
(35) evaM tayoH 'tathau' tashcha thashcha varNau 'prANAtmakau' prANau, doShAtmakaH doSha itivat | visheShaNayoH pratyekamanvayaH | prANashabdo vAyuviShNUbhayavAchI | "mahatashchaturmukhAt" itivat abhimAnyabhima- nyamAnayoH, "ayaM vai lokaH prathamA mahAnAmnI" ( ) itivadvAchyavAchakayoH sAmAnAdhikaraNyena aikyavyapadeshaH | asya nirUDhatvaj~nApanAya 'Atmaka' shabdaH | proktAviti vAchyatvAbhimAnitvayoH prAmANikatvamAha | kramabhaN^gastu vargakra- mAnusArAt uchchAraNalAghavAchcha kR^itaH | paramAtmavAchitvaM cha tadguNadvAretyAha - 'vyApti' iti | tasyeti sheShaH | tathA cha - tasya akAravAchyasya parabrahmaNo vyAptisthityabhidAyakau ityarthaH | tathayoretatkrameNa yojanIyam | atrA- kArArtho guNavyAptiH, takArArtho deshakAlavyAptiH, thakArasya tu avikAreNa avasthitirartha ityarthabhedo j~nAtavyaH | tattvapradIpe tu - 
'tathau prANAtmakaM prAptau' iti pAThabhedamaN^gIkR^itya prANAtmakaM prANapraNetAraM viShNuM vAchakatvena prAptAviti vyAkhyAtam | yadyapi sUtre praviShTasya sarvanAmaprakR^itikasya atashshabdasya naivamavayavArthakathanaM yujyate, asarvanAma- prakR^itikasya tu 'parasya' ityanenaiva arthata AdhikyaM choktam | tathApi athashabdasya arthata AdhikyA- nukteH tadgatavarNayoH asarvanAmaprakR^itikAtashshabdagatavarNayoshcha vAkyArthApraviShTAtishayitArthAntaroktiriyamityadoShaH |
(36) astvevaM, tataH kimityata Aha - 'atashcha' iti | chosvadhAraNe samuchchaye cha | tatra athAtashshabda- viShaye samuchchayaH, oN^kAraviShaye tu svarUpata AdhikyAdevetyavadhAraNArthateti dhyeyam | 'ete' ityasya vivaraNaM 'sarve' omathAtashshabdA iti | 'ataH pUrvaM' etachChAstrAdAviti atashshabdAvR^ittyA anvayaH | 'kramAt' ityatrApi sambadhyate | 'uchchAryAH' ityevaM 'satAM' janAnAM sammatA ityarthaH | yadvA - 'satAM' mukhyAnAM brahmasUtrANAM pUrvaM AdisUtre ityarthaH | na chAtra "sakalasUtrakArairevameva prayuktatvAt" iti sudhAvirodhaH, tasyAthAtashshabdamAtra- viShayatvAt | ata eva "etau" iti pUrvamuktvA sakala- sUtrakArairevamevetyuktam, kramAntaraM vihAyAvAdAvevetyarthaH | athashabdasya sUtrakR^iteti sheShaH |
(37) - (38) tatkimatretyAdiprashnottaramupasaMharati - 'atha' iti | tushabdosvadhAraNe visheShe cha | 'evaM' iti uktaprakAreNa 'vIryaM' svarUpAdhikyAdimAhAtmyaM 'Aj~nAya' tattvato vij~nAya 'sUtreShu' vichArashAstrAdiShu sarveShu 'tau' athAtashshabdAveva natvanyaM 'Adau' prathamameva 'prayuJNjate' prayogaM kurvantItyarthaH | 'mahAprAj~nAH' ityanena sUtrakR^itAM shabdamArAtmyatattvaj~nAne asAmarthyaM nivArayati | evakAraH sarvashAstrAdisUtravivakShayoN^kAravyavachChedakaH | ata eva 'atashcha' iti trayANAM prakR^itatvepi oN^kAravaiShamyaj~nApanAya athAtashshabdayorevoktiH | ata eva athAtashshabdaviShaye upakramopasaMhArayoH 'nikhilAni sUtrANi' 'sUtreShu' iti sarvasUtroktiH, oN^kAraviShaye tu tadanuktiH | athashabdasyo- N^kAreNa saha pAThespi na sArvatrikatvaM, upakramopasaMhAravirodhAt | iti shabdasya uktamityanenAnvayaH ||
(39) athashabdosdhikArAnantaryaM vaktItyuktaM; tatra kosAvadhikAro brahmajij~nAsAyAM, katividhashcha sa ityata Aha - 'adhikAraH' iti | chashabdo na kevalamadhikAraH kintu tadvibhAgashcha bhAgavatatantrAkhyagranthesbhihita iti samuchchaye | atra pramANe adhikArikathanespi tadvisheShaNatayA devatvAdirUpospyadhikAraH ukto bhavatIti nAsaN^gatiH|
(40) kathamityatastadvAkyaM paThati - 'manda' iti | tvaH pratyekaM sambadhyate | itthaMbhUtalakShaNe tR^itIyA | hishabdaH prasiddhau |
(41) 'tatra' trividheShu madhye manuShyeShu ye uttamagaNAH te mokShayogyeShu mandAdhikAriNa 
ityuddeshyavidheyabhAvo draShTavyaH | evaM uttaratrApi | gaNashabdena puruShArthanayoktatrividhamanuShyottamA gR^ihItAH |
(42) R^iShayashcha gandharvAshcha 'R^iShigandharvAH' | bahuvachanamAdyarthe | tena pitR^ipayorgrahaNam | 'tatra' triShu | punaH 'tatra' ityasya 'evaMvidhAni' itivadupasaMhArarUpatvAnna punaruktiH | yadvA - prathamasya 'tatra' ityasya brahmajij~nAsA- yAmityarthaH | ata evoktaM TIkAyAM "brahmajij~nAsAyAM" iti | tathA cha - 'tatra' brahmajij~nAsAyAmadhikAriNa- strividhAH, 'tatra' trividheShvityanvayaH | athavA "itishabdaH pratyekaM abhisambadhyate, ata eva dvirgrahaNaM" iti tatvodyotaTIkArItyA madhyameShvanuShaN^gasUchanAyAdyantayostatretyuktiH | 'tatra' teShAmadhikAriNAm ||
(43) 'iti' evaM 'jAtikR^ito' manuShyarShidevatvAdirUpasAmAnyanimittakaH tattatkulajaninimitto vA 'bhedaH' avAntaravibhAgaH anyonyAbhAvo vA j~neya ityarthaH | anena mokShayogyatvaM vaidikabrahmavidyAdhikArisAmAnya- lakShaNamabhipretam | nanvidaM lakShaNaM sachChUdrAdau ativyAptam | na cha sachChUdrAderviprAdidehAntare brahmavidyAdhikAritvA- nnAtivyAptiriti vAchyam, dehAntare satospi adhikArasyedAnIntanapravR^ittyanupayogitvAt, taddehAvachChedena tu anutpanna- brahmAparokShaj~nAnitvenAsyAbhAvanishchayAt | tathA cha sachChUdrAdAvasyAdhikArasya prAyikatvAdbAhulakatvAt, ataevaita- ddehesbhAvAt ata evAlakShyatvAt, asya cha mokShayogyatvasya svarUpatvenAnadhikAraH dashAyAmapi sattvAdvyApterdhrauvyA- dityataH prakArAntareNa adhikAriNaH svarUpamAha - 'tathA' iti | samuchchayArthoyam | 'anyo' jAtikR^itabhedAdbheda ityasti 'guNapUrvako' bhaktyadhyayanAdishubhadharmanimittosstIti sheShaH |
(44) - (45) tameva darshayati - 'bhaktimAn' iti | pUrvamuddeshavAkye bahuvachananirdeshepyatra 'naraH' ityAdyeka- vachananirdesho nAnupapannaH, asya lakShaNavAkyatvAt, "pramANAni" ityuddeshavAkye bahuvachananirdeshespi "pramAkaraNaM pramANaM" ityekavachanena lakShaNoktivat | atra -
avaiShNavasya vedespi hyadhikAro na vidyate |
gurubhaktivihInasya shamAdirahitasya cha ||
ityukteH | adhyayanalabdhApi viShNubhaktiH shamAdikaJNcha abhaktAnadhikArikR^itAdhyayanashamAdinivR^ityarthaM pR^ithamuktam | Adishabdena "shAnto dAntaH" ityuktAnAM grahaNam | sAranityasamuchchaye chApishabdau | 'iti' iti sheShaH | 'naro' bhaktajanaH | asya sarvatra sambandhaH | tathA cha - yo naraH parame viShNau bhaktimAn adhyayanavAMshcha sosdhamosdhi- kArIti prAmANikaiH samudAhR^itaH | yaH shamAdisaMyukto naraH sa madhyama iti proktaH ||
(46) yaH 'AbrahmastambaparyantaM' chaturmukhamArabhya tR^iNajIvaparyantaM jIvajAtaM 'asAraM' asarvottamaM, asArapadaM mokShadavaraparaM vA 'anityakaM' anityaM brahmAdijIvAnAM dehanAshespi svarUpanAshAbhAvAt kapratyayaH | parabrahma tu sarvasAraM sarvathA nityaM cheti |
(47) 'vij~nAya' j~nAnavAn san sArAsAranityAnityavastuvivekavAniti yAvat | yashcha tato vivekAt 'jAtavairAgyaH' iti vij~nAya janitavairAgya iti vA | yashcha 'viShNupAdaikasaMshrayaH' viShNupAda eva eko mukhyaH saMshrayo mama sharaNamiti j~nAnaM yasya saH |
(48) yashcha 'sannyastAkhilakarmavAn' sannyastaM bhagavati samarpitaM akhilaM yadakAmyaM karma tadvAn 'saH' naraH 'uttamosdhikArI' syAditi yojanA | atra sannyAso nAma bhagavAn sarvANi karmANi karoti sarvakarmANi bhagavatpUjArUpANIti cha j~nAtvA bhrAntyA jIvakartR^ikatvena j~nAtAnAM karmaNAM bhagavati visargaH | yathoktaM gItAbhAShye - "bhagavAneva sarvANi karmANi karoti" ityAdinA | anena 'bhaktimAn parame viShNau' ityAdi 'sannyastAkhilakarmavAn' ityantavAkyena yAnyadhikAritrayavisheShaNAnyuktAni tAnyeva sarvANi militvAdhikArisAmAnyalakShaNabhUtAnItyuktaM bhavati| na cha militAnAM trayANAM pratyekaM triShvabhAvAdasambhavaH, bhAve vAsdhamAdilakShaNasya madhyamAdiShvati- vyAptyApattiriti vAchyam, uttaravAkye pUrvasya pUrvavAkye chottarasyAnukarSheNa sarvatra sarvasya satvAbhyupagamenA- sambhavAbhAvAt | nanvasaN^kIrNavisheShalakShaNAnuktestraividhyAyoga iti chet - atra kechit "uttaroktAprAchuryeNa" iti TIkAvAkyasyottarayoradhikAriNoruktAnAM guNAnAM pUrvasminnadhamesprAchuryeNetyarthamAshritya prachuratamAdhyayanAdiguNatrayavattva- muttamatvaM, prachuratarAdhyayanAdiguNatrayavattvaM madhyamatvaM, tadubhayabhinnakevalaguNatrayavattvaM adhamatvaM ityasAN^karyamAhuH | ta evottaratra saN^gR^ihItAH pUrvatrAnukR^iShTAshcha guNA uttaroktAsteShAM tatratatra bhaktimAnityAdiyathAsthitamUlokta- guNApekShayAsprAchuryeNeti pakShAntaramAhuH | chandrikAyAM tu pUrvapUrvasmin uttarottarasminnuktAprAchuryeNeti TIkArthamAshritya samAnAdhikaraNAnAM adhyayanashamadamAdisampattiviShNupAdaikasaMshrayatvAdInAM madhye yaH prachurAdhyayanavAn - itare  tvaprachure - sosdhamosdhikArI | yaH prachurAdhyayanashamAdimAn - anyadekamevAprachuraM - sa madhyamaH | yaH prachuraviShNupAdaika- saMshrayatvAdimAn - itare tvaprachure - sa uttamAdhikArIti tallakShaNamedAt traividhyopapattiriti uktam | 'iti' shabdasya 'bhAgavatatantre' ityanenAnvayaH |
(49) adhyayanaM brahmavidyAdhikAra ityuktam | tatkutaH? udAhR^itapramANe brahmavidyAyAmiti kaNThatosnukteH kutashcha tatrAdhikAratraividhyamityata Aha - 'adhyayana' iti | mAtrashabdaH kArtsnyArthaH |  tathA cha - yathAshaktisarvavedAdhyayanavato brahmavidyAdhikAriteti sUtrArthaH | 'nAvisheShAt' ityaparaM sUtram | devAdInAM brahmavidyA- dhikAritA avisheShAtsAmAnyAnna, kintu tAratamyAdevetyarthaH | 'upari' tR^itIye 
adhikArastAratamyena vakShyate, sUtrakR^iteti sheShaH | tadabhipretasmR^itau 'vedoktabrahmavidyAyAm' ityuktatvAt tatrodAhR^itashrutau j~nAnAdhikAritraividhyasyApyukta- tvAduktashaN^kAparihAra iti bhAvaH | chashabdaH 'adhyayanavAn' iti pramANasamuchchaye | 
(50) shamAdikamapi brahmavidyAyAdhikAra ityatra kANvashrutimAha (bR^i-6-4-23) - 'shAnta' iti | atra 'Atmani' ityuktyA madhyamAdhikArI sUchitaH, 'R^iShayosntaHprakAshAH' iti shruteH (chaturvedashikhA) 'madhyamA R^iShi- gandharvAH' ityukteshcha | 'shAnto' bhagavanniShThabuddhiH "shamo manniShThatA buddheH" iti bhAgavatokteH | tattvapradIpe tu - vaiShNavasiddhAntAdachalanaM shama iti paryavasitamuktam | 'dAnto' nigR^ihItamadaH, indriyanigrahavAniti yAvat | 'uparato' viShayAlambuddhimAn | bR^ihadbhAShyarItyA - upa samIpe svahR^idayesthe viShNau santoShavAniti vA | 'titikShuH' shItoShNA- didvandvasahiShNuH | 'samAhitaH' same sendire harau chittavR^ittimAn | yadvA - 'yathAvastu tathA j~nAnaM tatsAmyAtsama- mIritam' iti vachanAt samaM yathArthamAhitamAdhAnaM manovR^ittirUpaM j~nAnaM ichChA cha yasya sa tathoktaH | tathAcha yathAvastuj~nAnAdimAnityarthaH| bhUtvetyasya pratyekaM sambandhaH | sthitamiti sheShaH | tathA cha - pUrvaM 'evaM' vichChabdenokto hareH saMsAramochakatvaj~nAnIshAntyAdimAn 'bhUtvA' 'Atmani' svahR^idaye sthitaM 'AtmanaM' paramAtmAnaM 'pashyet' jAnIyA- dityarthaH, vichArayediti lAkShaNikArthaH | shAntAdirbhUtvAtmAnaM vidyAdityanena upanayanasya adhyayanArthatvavat shAntyAde- rbrahmavidyArthatvamuktaM bhavati | yadyapi pashyatIti shrutipAThaH tathApi viShNutattvanirNayaTIkAyAM "sa tathA chakAreti kvachitpAThaH sa sadR^ishashAkhAntaragato j~nAtavyaH, evamanyatrApi" ityuktatvAt tannyAyenAyamapi sadR^ishashAkhAntaragato vA pashyatItyasyArthAnuvAdo vetyadoShaH||
(51) - (52) sArAsAranityAvivekajanyavairAgyAdyapi brahmavidyAyAmeva adhikAra ityatrAtharvaNashrutimAha (muM. 1-2-12) - 'parIkShya' iti | 'brAhmaNo' brahmaj~nAnayogyaH 'lokAn' viShNuloketarAn 'karmachitAn' kAmyakarma- sampAditAn tata evAsAratvenAnityatvena cha 'parIkShya' vivichya tena vivekena 'nirvedaM' kAmyakarmaNi tatphale cha vairAgyaM 'AyAt' prApnuyAt | yasmAtsvarUpAnandAvirbhAvarUpatvAt 'akR^ito' nityapumartharUpo mokShaH 'kR^itena' utpattinAsha- vatphalatvenAvadhR^itakarmaNA 'nAsti', kintu j~nAnena |
(53) - (54) 'tat' tasmAt 'saH' mokShAditaratra viraktaH 'vij~nAnArthaM' brahmaNo visheShaj~nAnAya | 'samitpANiH' samidyuktau pANI yasya | yadvA - samprAptau sampuTIkR^itau ariktau vA pANI yasya | sa 
evaMbhUtassan 'shrotriyaM' ChandodhyetAraM brahmaniShThameva gurum 'abhigachChet' upasIdedityarthaH | gurumeva na tvanyamiti vA evashabdAnvayaH | tattvapradIpe tu - 'karmachitAn' karmaNA saJNchitAn aihikAn mandirAdIn vinAshinaH 'parIkShya' parito vIkShya pAralaukikatvena tadviparItAnapi karmabhishchitAn svargAdilokAn vinAshina eva parIkShya tebhyo 'nirvedamAyAt' | 'akR^ito' j~nAnipriyo bhagavAn 'kR^itena' karmaNA 'na' labhyate | tataH 'tadvij~nAnArthaM' tasya j~nAnipriyasya viShNorvij~nAnArthaM 'gurumabhigachChet' iti shrutyartha uktaH | atrApi vij~nAnapadena brahmaj~nAniparabrAhmaNapadena cha uttamAdhikArI sUchitaH, 'devAdInAM tu tajj~nAnaM vij~nAnamiti kIrtitam' iti gItAbhAShyokteH, 'naiva devapadaM prAptAH brahmadarshanavarjitAH' iti tattAtparyokteshcha |
(55) viShNubhaktirapi brahmavidyAyAmadhikAra ityetatkaThashrutyA darshayati - 'yaM' iti | AtharvaNepIyaM paThyate | (muM. 3-2-3) 'eShaH' ichChArUpaH 'AtmA' viShNuH 'yaM' adhikAriNaM 'vR^iNute' parigR^ihNAti 'tena' eva 'labhyaH' prApyaH tasya prasanno bhavati |
(56) tatashcha 'tasya' adhikAriNaH 'eShaH' prasannaH 'AtmA svAM tanUM' rupaM 'vivR^iNute' prakAshayatItyarthaH| atra 'bhaktameva cha vR^iNuta iti prasiddhaH' iti prameyadIpoktarItyA vR^iNuta ityanena bhaktatvaM sUchitam | tattvapradIpe tu - 'yamevaiShaH' paramAtmA bhaktidAnena 'vR^iNute' svIkaroti 'tena' prApyo yatastasyaiva 'svAM tanuM' prakAshayatItyuktam |
(57) sA cha bhaktiH viShNau sarvAdhikA anyeShvapi yathAyogyA brahmavidyopayoginItyarthe shvetAshvatarANAM shrutiM (shve. 6-23) darshayati - 'yasya' iti | 'yathA' ityAvartate | 'tathA' iti samuchchaye | 'kathitAH' 'akathitAH' iti dvedhA vichChedaH | pUrvavedAdibhirguruNeti cha sheShaH | tathAcha - 'yasya' adhikAriNo 'deve' dyotanAdiguNe viShNau 'parA' sarvAdhikA 'bhaktiH' asti 'tathA' 'deve' taditaradeveShu brahmAdiShu 'yathA' yathAyogyA bhaktirasti, 'tathA gurau' anyeShu svottameShu cha yathA yogyA bhaktirasti |
(58) 'tasya' mahAtmanaH kartari ShaShThIyam | tenAdhikAriNA pUrvaM vedAdibhirguruNA vA 'kathitAH' 'ete' uktAH 'arthAH' parAparatattvarUpAH 'prakAshyante' j~nAyanta ityarthaH | yadvA - 'ete' shamAdirUpA 'arthAH' guNAstasmin 'prakAshyante' dR^ishyanta ityarthaH | atha vA - 'akathitAH' gurubhiranupadiShTAH 'arthAH' asya bhaktivashAt 'prakAshyante' 'hi' prasiddhamityarthaH | 'prakAshante' iti pAThe tatkartR^ikaj~nAnAnukUlamAnakartAro bhavantItyarthaH |
(59) 'ityAdishrutibhyashcha' ityasya 'adhikAra uktaH' ityanenAnvayaH na kevalamuktashrutibhiH, kintu "bhaktyA tvananyayA shakya ahamevaM vidhorjuna j~nAtuM draShTuM" (bha.gI. 11-54) ityAdismR^itibhyashcheti 
chashabdArthaH | nanu yadyadhyayanavatAmeva brahmavidyAdhikAraH tarhi trivarNetareShAmadhyayanAbhAvenAdhikAro na syAt | tatashcha teShAM brahmaj~nAnA- bhAvena mokShAbhAvassyAdityAshaN^kAM smR^ityA pariharati - 'vyomasaMhitAyAM cha' iti | prakR^itashaN^kAnirAsapUrvakamiti sheShaH | pUrvagranthasamuchchaye chashabdaH | asyApi 'adhikAra uktaH' | ityanenAnvayaH |
(60) ante bhavAH antyAH teShu jAtAH 'antyajAH' trivarNabAhyAH | ayaM chArtho "viShNunAma- svAdhyAyosntyAnAM" ityetadavatArikArUpatayA "nAgnirna yaj~naH shUdrasyetyAdestrivarNabAhyAnAM" iti nyAyadIpikayA sUchitaH | 'bhaktAH' iti bhaktimAnityuktabrahmavidyAdhikArakathanam | evaM 'bhaktimatAM' ityapi| etachchobhayanvayi | tathA cha - na kevalaM traivarNikAH, kintu ye antyajAH trivarNabAhyAH shUdrAdayaH pulkasAntAH te yadyapi vaidikabrahma- j~nAnAnadhikAriNaH, tathApi yato bhaktAH ato nAmaj~nAnAdhikAriNaH viShNunAmaj~nAnatatsvAdhyAyAdhikAriNaH, ataste brahmaj~nAnamuktyadhikAriNa iti yojanA |
(61) traivarNikeShvapi vedAnadhikAriNAM keShA़JNchit, antyajeShvapi keShAJNchidbhaktimatAM, uktAdanyachchAha - 'strIshUdrabrahmabandhUnAm' iti | striyashcha shUdrAshcha brahmabandhavo brAhmaNAbhAsAshcha teShAmiti vigrahaH | tantraM paJNcharAtrAdi, tajj~nAne taduktArthaj~nAne, tantrotpannabrahmavidyAyAmiti yAvat | apishabdostrApi sambadhyate | tathAcha teShAM tadj~nAnadvArAspi mokShopapattiriti bhAvaH |
(62) tantrespi na sarvatrAdhikAraH, kintu ekadeshe eva | tatrApi 'na granthapurassare' na svaprAdhAnyena granthArambhesdhikAraH, kintu 'parokte' pareNAnyena parArthaM prokte Arabdha evetyAha - 'ekadesha' iti | avadhAraNe tushabdaH | tadvyAvartyamAha - 'na tu' iti | stryAdimAtrapuraskAreNa prApabhyamANatantragranbhAdau teShAM nAdhikAritetyarthaH| anena strIshUdrAdimAtraM puraskR^itya purANAdigranthapravachanamapi na kAryamityuktaM bhavati | dvitIyatushabdasyottaratrAnvayaH |
(63) tarhi vedotpannabrahmavidyAyAM keShAmadhikAraH? parisheShAt traivarNikAnAM chet - teShAmapi kiM sarveShA- madhikAraH? na, kiM tu keShAJNchidityAha - 'traivarNikAnAM' iti | 'vedokteH' vedotpannabrahmaj~nAne tu 'harau samyagbhaktimatAM' eva 'traivarNikAnAM' uktetarabrahmakShatriyavaishyAnAM adhikAritetyarthaH | na kevalaM nAmAdij~nAnAdhikAra ityarthepi tushabdaH |
(64) "sapatnIM me parAdhamapatiM me kevalaM kuru|" (maM-pra-16-2) ityAdau strINAmapi vedAdhikAradarshanAt kathaM tAsAmanadhikAra ityata uktasyApavAdamAha - 'AhuH' iti | turapyarthespi | 'vaidike' ityasya vipariNAmenAvR^ittiH | 'uttamastrINAM' iti tatpuruShakarmadhArayau | tathAcha - na 
kevalamuttamAnAM devAnAM strINAM nAmAdij~nAnesdhikAraH kintu vaidikespi j~nAne vedotpannabrahmavidyAyAmapi vaidikAH adhikAramAhuriti yojanA |
(65) tAH udAharati - 'yathA' iti | 'eva' evaM 'yamI' yamasya bhAryA shyAmalA | chashabda uktasamuchchaye | Adyashabdena umAratyAdi gR^ihyate | anuktasamuchchaye dvitIyashchaH, tena manuShyAdikulotpannadevastriyo gR^ihyante | tathAshabdaH upamAyAM uktasamuchchaye vA | aparAH uttamastrIbhyo anyAH R^iNipatnyaH | avarA iti vA, uttamadevastryapekShayA madhyamaR^iShipatnInAM avaratvAditi | 'vyomasaMhitAyAM' iti itishabdAnvayaH |
(66) - (67) evaM pratij~nApramANopanyAsAbhyAM AnantaryapratiyogyadhikAravivaraNamukhenAthashabdaM saMkShepavista- rAbhyAM vyAkhyAya sUtre 'kartavyA' iti padaM atashshabdaparAmarshanIyasamarpakaM 'yataH' ityAdikaM chAdhyAhAryamiti darshayan 'atashshabdo hetvarthe' iti saN^kShepeNoktamarthaM vishadayati - 'yataH' iti | 'yataH' ityAvartate | tathAcha - yatassukhameva me syAt duHkhamIShadapi mAbhUditi sarvAbhimato 'mokShaH' samya़JNchaM 'nArAyaNaprasAdaM R^ite' vinA nAsti, sa cha 'atyartha- prasAdaH' atimAtraprasAdashcha nAparokShaj~nAnaM vinA, tachcha na brahmajij~nAsAM vinA, 'ato brahmajij~nAsA kartavyA' ityarthaH | uktaM hi shabdAdhikaraNe tattvapradIpe "mokShasyaiva paramapuruShArthatvAt tasya cha samIcho vinA viShNuprasAdAt alabhyatvAt tasya cha atimAtrasya aparokShaj~nAnaprasAdhyatvAt tasya chAparokShasya jij~nAsAsamAyattattvAdviShNureva jij~nAsya ityuktam" iti| sAvadhAraNAnvayasyApyupalakShakametat | tasyAtashshabdena parAmarshAnnAnupapattiH | anena sUtre yato nArAyaNaprasAda- mR^ite na mokShaH, kintu prasAdenaiva, na cha j~nAnaM vinAstyarthaprasAdaH, kintu j~nAnenaiva, na cha jij~nAsAM vinA j~nAnaM, kintu jij~nAnayaiva, ato brahmajij~nAsA kartavyetyanvayapradarshanamukhena atashshabdasya mokShasAdhanaprasAdasAdhanaj~nAnasAdhanatvAditi heturartha ityetadvivR^itaM bhavati | evaM yato nArAyaNaprasAdamR^ite na j~nAnaM na jij~nAsA kintu prasAdenaiva iti yojanAyAM ataHshabdasyArthAntaramapi vivR^itaM bhavati | nArAyaNashabdaprayogeNa sautrasbrahmashabdopi vyAkhyAto bhavati |
(68) - (69) nanu sUtre 'kartavyA' iti padasyaiva adhyAhAraH kutaH adhyAhArasya niraN^kushatvena 'na kartavyA' iti vAkyasyaivAdhyAhAraH kiM na syAdityata Aha - 'yatra' iti | atra yatreti tatreti padamiti chAvartate, tathA vAkyamityapi, vinetyadhyAhriyate | tathA cha - 'yatra' avAntaravAkye yat 'padaM' vinA 'anyatra' arthAntare 'anavasaraH' aghaTanA 'tatra' vAkye tadeva 'padaM' 'pratiShThitaM' prAptaM bhavet nAnyaditi 'satAM' nyAyaH, yatra vAkye yasmin vAkye sAvakAshe arthAntare ghaTanAvati sati tadeva padaM niyamena pratiShThitaM prAptaM na bhavet | evaM yatra mahAvAkye yadavAntaravAkyaM vinAnyatrAnavasaraH tatra mahAvAkye tadeva vAkyaM pratiShThitaM, yatra yasmin mahAvAkye sAvakAshe sati tadavAntaravAkyaM niyamena pratiShThitaM na bhavedityarthaH | yatra vAkye 
yatpadaM vAkyaM vAspekShitaM anyatrAnyasyAnavasara iti vA | iti bR^ihatsaMhitAyAmuktatvAt 'kartavyA' iti padamevAvashyamadhyAhartavyamiti vAkyasheSheNAsyAnvayaH | 'na kartavyA' ityadhyAhAre athAtashshabdArthAdhirArAderatrAnvayAyogAditi bhAvaH | evaM chandrikoktarItyA 'yatra' iti shloko 'yataH' ityAdyadhyAhArasamarthanaparatayApi vyAkhyeyaH |
(70) yaduktaM 'yato nArAyaNaprasAdaM' ityanena prasAdasya mokShasAdhanatvaM tatkuta ityatastatra shrutiM pramANayati - 'taM' iti | 'iha' adhikArivarge prakR^itapuruShashabditaM 'taM' paramAtmAnaM 'evaM' sahasrashIrShatvAdyuktaprakAreNa 'iha' loke 'vidvAn' parokShaj~nAnadvArA aparokShato jAnannevAnte 'amR^ito' mukto bhavati, yato nArAyaNAyanAya tatprAptirUpamokShArthaM 'anyaH' paramapuruShaj~nAnAt 'panthAH' upAyo 'na vidyate' nAsti ata ityarthaH |  atra j~nAnasya mokShasAdhanatvaM sAkShAt j~nAyate | prasAdasya mokShasAdhanatvaM tu TIkAsudhoktarItyA prasAdaM vinA vidvatpadalakShyAparokShaj~nAnamAtreNa mokSho na bhavatItyanyathAnupapattyaiva, na tu sAkShAt | nimittena naimittikopalakShaNAvetyavagantavyam |
(71) 'na cha j~nAnaM vinA' iti yadaparokShaj~nAnasya prasAdasAdhanatvamuktaM tatkuta ityatastatra gItAsmR^itimAha 'priyo hi' iti | 'ahaM j~nAninostyarthaM' atyantaM 'priyaH' | 'hi' prasiddham | 'sa cha sospyaparokShaj~nAnI mama priyaH' ityarthaH| kR^iShNavAkyametat |
(72) prasAdasya mokShasAdhanatvaM na kovalamarthAt j~nAyate, kintu shrutyA chetyAshayena tatra kaThashrutimAha 'yaM' iti| atraivakAro bhinnakramaH | tathA cha 'eShaH' paramAtmA 'eShaH' ichChArUpaH prasannaH san   'yaM' adhikAriNaM 'vR^iNute' anugR^ihNAti 'tena' eva 'labhyaH' prApyaH, na tvanyena karmaNetyarthaH | ata eva viShNutattvanirNayaTIkAyAm "eSha paramAtmA yaM vR^iNute yasya prasIdati tenaiva labhyaH | kathaM? yatastasya svAM tanuM vivR^iNute prakAshayati, tatashchAsya svAM tanuM avidyAvR^itasvarUpAM vivR^iNute AvirbhAvayati" iti prakR^itAnukUlatayA samagravAkyArtha uktaH |  yatpUrvaM jij~nAsAyAH aparokShaj~nAnasAdhanatvamupaskR^itavAkyenoktaM tatra pramANatevana shrutimAha 'AtmA' iti |  vA ara iti vishliShTapAThaH| 'vA' shabdosvadhAraNe | 'are' iti yAj~navalkyakartR^ikamaitreyIsambodhanam | tathA cha 'are' maitreyi amR^itatvamiShyate chettarhi 'AtmA' paramAtmA tvayA 'draShTavyo' darshanena viShayIkartavya ityarthaH | darshanaM kena syAdityAkAN^kShAyAmAha  - 'shrotavyaH' ityAdi | darshanArthaM nididhyAsitavyaH | tadarthaM 'shrotavyaH' gurUpadeshamukhena ayamasya vAkyasyArtha ityupaniSha- dvAkyArthagrahaNarUpashravaNena viShayIkartavyaH, tathA 'mantavyaH' yuktyanusandhAnarUpamananena viShayIkartavyashchetyarthaH| anena shravaNamanananididhyAsanAtmakajij~nAsAyAH
 aN^gAN^girUpAyAH j~nAnasAdhanatvamuktaM bhavati |
(73) 'shrutismR^itibhyaH' iti | shrutayashcha smR^itishcha tAbhya iti vigrahaH | asya 'yato nArAyaNa' itAyAdinoktaM siddhamityanvayaH |
(74) nanu 'tatkarma haritoShaM' 'ya imaM paramaM guhyaM' (bha.gI.18-68.) ityAdeH karmAdinAspi bhagava- tprasAdasiddheH kiM j~nAnena? prasAdasya mokShasAdhanatAbodhake "tamevaM vidvAn" "yamevaiSha vR^iNute" ityAdAviva "priyo hi" iti vAkyesnyaniShedhAbhAvAdityAshN^kAM smR^ityA pariharati - 'karmaNA' iti | kAmyAkAmyobhayakarmaNeti yAvat|  tathA cha 'karmaNA' janyo yaH 'prasAdaH' sa 'adhamaH' eva 'proktaH' prAmANikaiH| evaM 'shravaNAdibhiH' yaH prasAdo bhavati|
(75) sa 'madhyamaH' | 'j~nAnasampattyA' aparokShaj~nAnaparipAkena janyo yaH 'prasAdaH' sa eva 'uttamo mataH' utkR^iShTatayA pramita ityarthaH | avadhAraNArthakatushabdasya dvirgrahaNaM triShvapyanvayasUchanArtham |
(76) kimato yadyevamityata Aha - 'prasAdAt' iti |  turvisheShe | tathAcha 'adhamAt viShNoH prasAdAt' kAmyakarmasAdhyAt 'svargalokaH' bhAvyatayA vR^iddhaiH 'prakIrtitaH' ityarthaH |  kAmyaphalamAtropalakShakametat "parIkShya lokAn" (mu.u. 1-2-12) iti shruteH kAmyakarmaNAM vairAgyajananadvArA mokShespyupayogosstIti j~nAtavyam | evaM akAmyakarmasAdhyAt adhamaprasAdAt antaHkaraNashuddhyAdidvArA mokSho bhavatItyapi j~nAtavyam | na cha adhama- prasAdashUnyAnAM atidveShiNAM duryodhanAdInAM kathaM svargaprAptiriti vAchyam, bhAgavatAchAryarahitAnAM tadabhAvoktAvapi tadvatAM tatsambhavAt | yathoktaM gItAtAtparye -
AchAryANAM tu tejasA |
yAnti svargaM tataH kShipraM tamondhaM prApnuvanti cha ||
tadanye naiva cha svargam ||
iti | svargaloka ityuktyA tatraiva "mokShaH sAN^kalpikaH svargaH bhUtAditvaM phalaM kramAt" iti vachanokto yo nityasaMsAribhI rAjasarAjasai rAjasatAmasaishcha prApya svargapratinidhitvena kalpito daityendralokaH sAN^kalpikaH svargaH sa iha na vivakShitaH, kintu saptalokAntargato rAjasasAttvikaiH prApyaH svargaloka eveti sUchitam |
(77) 'janalokAdiH' ityatra tu janatyAgena janAkhyalokasyaiva pratipattayarthaM lokashabdaprayoga iti j~neyam | janalokAdirityatra tatpuruSho bahuvrIhishcha vivakShitaH | tushabdo visheShArthaH | tathA cha 'madhyamAt' viShNoH prasAdAt janalokasyAdirmaharlokaH janatapolokAdireva vA bhavati na muktiH | 'muktidastu' uttamaprasAda eva prakIrtito vR^iddhaiH, na tvanyAviti yojanA | tathA cha karmAdinA bhagavatprasAdasiddhAvapi 
tasyAnuttamatvAt j~nAnasAdhyasyaivottamatvAt anuttamena svargAdimAtrasiddhAvapi mokShAsiddheH tatsAdhanaprasAdAya j~nAnamapekShitamiti bhAvaH | na chAtra "IyustrIn karmaNA lokAn j~nAnenaiva taduttarAn" iti vAkyavirodhaH shaN^kyaH, tasya maharlokasthAkR^itakabhAgaviShayatvAt, asya cha punarAvartyabhAgaviShayatvAt, 'sAmAnyadarshanAllokAH' iti pramANabalena j~nAnashabdasya svabimbaviShayayogyAparokSha- vyatiriktasAmAnyAvatArA- dyaparokShaviShayatvAt, tasya cha shravaNAdibhirityatra hyAdipadena grahaNAdvA; nyAyAmR^itoktarItyA j~nAnadvAreti sheShakaraNAdvA; evakArasyAyogavyavachChedArthatvAdvA na virodhaH |
(78) nanvastUttamaprasAdAya j~nAnApekShA, tathApi "karmaNA j~nAnamAtanoti" ityAdeH karmAdinAspi j~nAnaM bhavatIti na tadarthaM jij~nAsA kartavyA "AtmA" iti vAkyesnyaniShedhAbhAvAdityAshaN^kAM prakR^itapramANasheSheNa pariharati - 'shravaNaM' iti | atra evakArasya dvirgrahaNaM sarvatra sambandhaj~nApanAya | te cha shravaNAdInAM kAryasAdhane anyasAhitya- nirAsaktAH, "naraM cha nArAyaNameva" ityAdAviva anabhimatakarmAdivyAvartakAshcha | dvayordvayossamuchchaye 'cha' shabdau | 'tathA' shabda upamAyAm | 'tathaiva cha' iti nipAtasamudAyo vA | bhaktigrahaNaM prasaN^gAt dR^iShTAntArthaM vA |
(79) tathA cha 'j~nAnasampattau' aparokShaj~nAnaprAptau yathA bhaktistathA shravaNAdyeva sAdhanaM, nAnyatkarmAdItyarthaH | kA gatistarhi "karmaNA j~nAnamAtanoti" ityAdivachanasyetyata Aha - 'pradhAnaM' iti | shravaNAdi pradhAnaM sAdhanaM 'anyat' apradhAnamityeva 'iShyate' abhyupeyate prAmANikaiH, na tvanyat sAdhanameva neti yojanA | apradhAnasAdhanaviShayaM karmAdivachanamiti bhAvaH |
(80) viparItaM kiM na syAdityata Aha - 'na cha' iti | chashabdospyarthaH | tathA cha 'etAni' shravaNAdIni 'vinA kashchit' api adhikArI 'kutashchana' karmAdessataH 'j~nAnaM nApa' evametAni shravaNAdIni santichet kutashcha karmAdervinA j~nAnaM nApeti neti yojanA | tathA cha nirapekShAnvayavyatirekAbhyAM shravaNAdyeva j~nAne pradhAnaM sAkShAtsAdhanaM, karmAdi tu tadabhAvAt pAramparyeNa sAdhanamiti na vaiparItyamiti bhAvaH | 'nAradIye' 'yata uktaM' iti sheShaH | asya 'ato "yato nArAyaNa" ityAdinoktaM yuktaM' ityupaskR^itavAkyenAnvayaH | 'yato nArAyaNa' ityanena jij~nAsAyAH nirviShayatvashaN^kAnirAsAya prayuktaH sautro brahmashabdo nArAyaNapara iti vyAkhyAtaH |
(81) nanu nArAyaNaprasAdamR^ite na mokShashchet tarhi tajjij~nAsaiva kartavyA na brahmajij~nAsA | na cha vAchyaM 
nArAyaNa eva brahmapadena vivakShitaH sUtrakR^iteti, brahmashabdasya bahvarthatvena sUtrakAravivakShAvisheShasya durj~neyatvAdityata Aha - 'brahma' iti | mukhya iti sheShaH | chaH 'anekArthospi brahmashabdaH' iti apyarthe, yata ityarthe cha | tathA cha brahmashabdasyAnekArthatvespi yataH saH viShNAveva mukhyaH ato mukhyAmukhyayormukhyasyaiva grAhyatvAt sa eva sUtrakAra- vivakShito j~nAyata iti yojanA | atra shabdAntaraM vihAya viShNushabdaprayogeNa tachChabdagatAnAM vargapa़JNchamaShaShThachaturthAnAM NaShavAnAM saN^khyArekhAlekhanena sUtrANAM chatuShShaShTyuttarapaJNchashatasaN^khyoktA bhavati | yadvA - 
deshataH kAlatashchaiva guNatashchApi pUrtitaH |
viShNau brahmeti nAmaitanmukhyatonyatra na kvachit ||
ityaitareyabhAShyokteH deshakAlaguNAparichChedarUpatrividhapUrtivAchakabrahmashabdavyAkhyAnAya tAdR^ishaviShNushabdaprayogaH| TIkAyAM tu - atra viShNugrahaNena "saviShNurAha hi | taM brahmetyAchakShate" ityanyonyAvyavahitasUtradvayakaraNAnantarameva brahmamI- mAMsAyAH vyAsenArabdhatvAdetadavyavahitadevamImAMsAntyasUtradvaye brahmatvena nArAyaNasyaiva prakR^itatvaM sUchayatIti prayojanA- ntaramuktam | tattvapradIpespyetadeva 'yashcha devatAmImAMsAnte "viShNureva hi tat shrutestaM brahmetyAchakShate" iti sarvadevottamatvena pratij~nAto brahmatvena choktaH, sa eva brahmashabdenottaramImAMsAyAM vichAryatvenochyate' iti pAThabhedenoktam|
(82) brahmashabdasyAnyatrApi rUDhatvAdrUDhereva mukhyavR^ittitvAtkutossau viShNAveva mukhya ityata Aha - 'yaM' iti| 'brahmashabdashcha' ityAdi atrApi sambadhyate | cho yadyapItyAdyarthe | hishabdo yata ityarthe | shrutirAheti sheShaH | tathA cha yadyapi brahmashabdosnyatra rUDhaH, tathApi 'shrutiH' "yamanta" ityAdikA yataH kavInAM mate 'tadeva paramaM brahma' ityAhuriti prayogabAhulyarUpAM rUDhimAha, ato brahmashabdo viShNAveva paramamukhya ityarthaH | anyatrAj~narUDheH  vidvadrUDheratimukhyatvA- diti bhAvaH | yamantassamudre iti vAkyam -
yadoShadhIbhiH puruShAn pashUMshcha vivesha bhUtAni charAcharANi |
ataH paraM nAnyadaNIyasaM hi parAtparaM yanmahato mahAntam ||
yadekamavyaktamanantarUpaM vishvaM purANaM tamasaH parastAt ||
iti vAkyena saha vyAkhyAtaM viShNutattvanirNayaTIkAyAm | tathA hi - 'yamantassamudre' vibhakttayarthesvyayIbhAvaH samudrasyAntassthitaM 'kavayo' j~nAninaH 'avayanti' IShadeva jAnanti, yasmin 'tadakShare' avij~neyatvarUpapUrvavisheShaNa- vishiShTe prasiddhe vA avinAshini 'parame' prajA adhInAH santi |
(83) 'jagataH prasUtI' prasUtirjanayitrI mUlaprakR^itirlakShmIH 'yato' yasmAt prasUtA utpannA, sR^iShTau 
abhimukhI- babhUveti vA, yachcha yadvastu 'toyena' tattajjIvakarmaNA svavIryeNa vA, toyashabdoktAmbUpalakShitairbhUtairvA 'bhUmyAM' pR^ithivyAdiShu lokeShu 'jIvAn vyasasarja' vividhaM sasarja |
(84)-(85) yachcha 'oShadhIbhiH' sahitAn 'puruShAn pashUMshcha charAcharANi bhUtAni' preraNAya 'vivesha' | 'charAcharANi bhUtAni' ityanenaiva siddhe yaj~nAN^gatvAdinA vishiShTAnAM vrIhyoShadhInAM grahaNAya punarvachanam | 'ataH' yasmAt 'paraM' atishayena 'anyat' vastu 'aNIyasaM' aNIyo nAsti, yachcha 'parAtparaM' utkR^iShTAdutkR^iShTaM 'mahato' mahatparimANAdapi 'mahAntaM' mahat, 'yadekaM' kevalaM 'avyaktaM' svaprasAdaM vinA atIndriyaM 'vishvaM pUrNaM tamasaH' prakR^iteraj~nAnAdvA 'parastAt' atikramya sthitaM 'tadevartaM' yathArthaj~nAnarUpaM 'tadu' tadeva 'satyaM' j~nAnapUrvakriyAvat 'tadeva kavInAM' mate 'paramaM' mukhyaM 'brahma' ityAhuriti | atra 'tadakShare' iti shrutipAThaH | 'yadakShare' iti kvachitpAThe yasminnityadhyAhAro na kAryaH | 'vyasasarja' iti prAyikaH shrutipAThaH |  'vyachasarja' ityapi kvachitpaThanti | atra sakArasya chakArAdeshaH ChAndasaH | AdyapakShespi vi A sasarjetyavayavavibhAgaH tatrAN^o hrasvatvaM ChAndasaM bahulagraha- NAt | "indrA varuNa vAmaham" iti shrutau NakArAtparasyAkArasya yathA hrasvatvaM tadvaditi nArAyaNapaNDitA- chAryoktiH| "vyasasarja visasarja bahulagrahaNAt" iti prameyadIpoktirapi hrasvAbhiprAyikaiva | kechittu liTyaDAgamaH ChAndaso bahulagrahaNAditi prameyadIpArthamAhuH | tadAryoktAtpakShAntaram | padmanAbhatIrthakR^itatattvanirNayaTIkAyAM nyAyaratnAvalyAM tu 'vayanti' iti vichChidya 'tadakShare' ityeva cha paThitvA, "yaM puruShaM samudresntaH kavayo vayanti vAJNChanti tadakShare yasmin tasmin akShare nAshavarjite parame prajAstadAdhArAH tiShThanti, jagataH prasUtI jagajjanayitrI prakR^itiH yataH prasUtA prAdurbhUtA satI toyena itaramishritena jIvAn dehavattvena vyasasarja visR^iShTavatI" ityekAnvayena "tadeva tAtparyaviShayIbhUtatvAdR^itaM tadevAbAdhitarUpatvAtsatyaM tadeva kavInAmabhimataM paraM brahma" ityartha uktaH | nArAyaNapaNDitAryakR^itau tattvama़JNjaryAmapi 'tadakShare' iti paThitvA "yamavayanti avagachChanti yasmiMstasmin akShare prajAH santi yataH prasUtA parAdhInavisheShaM prAptA shrIH toyena karmaNA jIvAn bhUmyAM prakR^ityAM vyasasarja" ityanvayena "tadevartaM shashvadekaprakAraM satyaM sAdhu guNapUrNaM" ityartha uktaH |
(86) nanu 'tadeva' iti vAkye tachChabdena kuto viShNunishchayaH? samudrasthatvaliN^gAditi chet - na, tasya rudrAdAvapi kathaJNchitsambhavAdityato niravakAshaviShNushruterevetyAha - 'tannaH' iti | 'iti vachanAdviShNureva' 'tatra' "tadeva" iti shrutau tachChabdena 'uchyate' iti nishichIyata ityarthaH | hishabdaH prasiddhau | atra 'tannaH' ityekadeshagrahaNena "nArAyaNAya vidmahe vAsudevAya dhImahi, tanno viShNuH prachodayAt" iti samagravAkyaM gR^ihyate | dvitIyArthe chaturthyau | tathA cha yasmAt vayaM nArAyaNaM 'vidmahe' jAnImahe yatashcha taM vAsudevaM 'dhImahi' dhyAyemahi 'tat' tasmAt 'naH' asmAn 'tat' shubhaM prati 'viShNuH 
prachodayAt' prerayatviti shrutyarthaH |
(87) yadyuttaravAkye viShNushabdashravaNAdviShNurevAtroktaM brahma, tarhi 'tanno rudraH' ityAdItara- shabdashravaNAt rudrAderapi mukhyabrahmatA prAptetyata Aha - 'na cha' iti | chashabdaH samuchchaye | tathA cha 'itarashabdAt' rudrAdivAchaka- shabdabalAttasya rudrAderapi tasya mukhyabrahmatvasya 'prAptirna' ityarthaH |
(88) kuta ityatastatprApakashabdAnAM viShNAveva mukhyatvAditi hetUpaskArabhipretya tasyAsiddhiparihArAya viShNormukhyataH sarvanAmavAchyatve shrutimAha - 'nAmAni' iti | 'shruteH' iti kvachitpaJNchamyantapAThaH | prathamAntapAThe yatosta iti sheShaH | asya 'na cha' ityanenAnvayaH | 'yat' yasmAt 'anR^itasya' R^itabhinnasya viShNvitarasya lokasya jagataH 'sarvaM' nAmapravR^ittinimittaM 'AvirAsIt' abhUt tasmAdutpattimatpravR^ittinimittavattvAt 'vishvA' vishvAni sarvANi 'nAmAni' 'loke' rudrAdijagati 'abhi' mukhyataH vAchakatayA 'na santi' ityarthaH |
(89) tarhi kasmin tAni mukhyAnItyata Aha 'nAmAni' iti | vaishabdosvadhAraNe | paramamiti hetugarbhavisheShaNam | tathA cha 'sarvANi nAmAni' 'yaM' 'A' mukhyato vAchakatvena 'vishanti' 'taM paramaM' deshakAlAbhyAmaparichChinnapravR^ittinimittaM 'viShNuM vai' vadanti vidvAMsa ityarthaH | tattvapradIpe tu - 'vishvA' vishvAni 'nAmAni loke' abhito 'na santi' mukhyato na santi mukhyato na lokavAchakAni 'yat' yasmAt, yataH puruShAt 'anR^itasya' viShNvanyasya jagato janmalayAdikaM sarvaM 'AvirAsIt', yaM cha vAchakatvena 'nAmAni A' samantAt 'vishanti', 'taM' ha 'viShNuM' uttamaM vadantItyartha uktaH | etatpakShe yachChabdasyAvR^ittiH | dvitIyAdipAdatrayasya hetu- samarpakatvam | pakShadvayespi viShNushabdo bhinnakramaH |
(90) nanu yathA viShNoH shrutyantarasiddhasarvanAmatvenAtroktaM brahmatvaM siddhyati tathA rudrAdInAmapi viShNvAdishabdavAchyatvena atroktaM brahmatvaM kiM na syAdityata Aha - 'yaH' iti | 'ityevashabdAt' iti itivAkyasyaivashabdAt 'anyeShAM' rudrAdInAM 'sarvanAmatA' viShNvAdisarvashabdavAchyatvaM netyarthaH | sarvanAmatetyanantaraM - yata evamataH 'tanno viShNuH' (mahAnA.3-16) ityAdau nAnyeShAM prAptiH ata eva na brahmatvaM teShAmiti vAkyasheShaH | 'yo' bhagavAn 'eka eva devAnAM' brahmAdInAM 'nAmadhAH' - vishvapAshabdavadayaM shabdaH - nAmadhArakaH na tvanyespi 'taM prashnaM' praShTAraM 'anyA' anyAni 'bhuvanA' bhuvanAni lokAH 'saMyanti' saMyAnti mokShe pralaye cheti shrutyarthaH |
(91) nanvatrApi yachChabdena viShNuriti kutaH? vishvakarmeti shrutibalAdasya sUktAkhyaprakaraNasya vishvakarmAdyanyaparatayA tadgatayachChabdasyApi tatparatvauchityAdityata Aha - 'ajasya' iti | 'hi' yasmAt iti vAkye 'viShNoH liN^gaM' padmanAbhatvAkhyamasAdhAraNo dharmaH shrutaH tasmAdyachChabdodito viShNurevetyanvayaH | 
utsargato liN^gAt shruteH prAbalyespi sAvakAshAyA vishvakarmashruteH niravakAshaliN^gena bAdhopapatteriti bhAvaH | shrutyarthastu - 'ajasya' ajanyasya puruShasya 'nAbhau ekaM' vastu 'arpitaM' udbhUtam | 'yasmin vishvAni bhuvanAni' sarve chaturdashalokAH 'adhitasthuH' adhiShThitAH iti |
(92) nAbhyarpitaM padmAdanyatkiM na syAdityata Aha - 'na cha' iti | chaH samuchchaye | prasiddhaM viShNunAbhisthatvena prasiddhaM padmAkhyArthaM 'vinAsnyosrtho' na yujyate, prasiddhibAdhAdityarthaH | vishvakarmashruti- vatpadmanAbhatvaliN^gamapyanyasya kiM na syAdityato vAssha - 'na cha' iti | padmanAbhatvena prasiddhapadArthaM bhagavantaM vinA 'anyaH' padmanAbho na yujyate prasiddhibAdhAdityarthaH |
(93) na kevalaM prasiddhibalAdevaitachChrutyuktaM padmaM padmanAbhashcha harirityavasIyate, kintu 'ajasya' iti shrutestadubhayabodhakatvena smR^ityanugR^ihItatvAchchetyAha - 'ajasya' iti | iti shruterityanvayaH | tathA cha 'ajasya nAbhAviti shruteH' sakAshAt 'lokasAraM' lokAdhArabhUtaM 'puShkaraM' padmaM 'abhUt' iti j~nAyate |
(94) 'tasmai vyastasamastavishvavibhUtaye' vishvasya jagato vibhUtayaH sR^iShTyAdyaShTakaM jIvAdau vyastAH vistR^itAH jaDAdau samastAH saMkShiptAH vishvavibhUtayo yenAsau vyastasamastavishvavibhUtistasmai 'lokakartre' lokasvAmine 'viShNave namaH' ityarthaH | tattvapradIpe tu - samastavishvavibhUtayo yena vyastA sa vyastasamastavishvavibhUtiH | atha vA vyastAH samastA vishvavibhUtayo yeneti dvedhA vyAkhyAtam | tatra divitIyaM TIkAyAM vivR^itam | pUrvArdhe viShNuvAchaka- shabdAbhAvAduttarArdhodAharaNam | 'iti cha skAnde' iti chashabdo bhinnakrameNa 'uktaM' ityadhyAhR^itapadena sambadhyate | yata evamataH 'ajasya' ityuktaM padmameva, padmanAbhashcha harireveti vAkyasheShaH | na kevalaM prasiddhibAdhAditi chArthaH |
(95) yadA niravakAshaliN^gamAtraM shrutibAdhakaM tadA kimu vAchyaM samAkhyAyuktaM taditi bhAvenAha - 'para' iti| idaM chAvartate, 'viShNureva' ityAdikamatrApi sambadhyate | tathA cha yataH vishvakarmasUkte "paro divA para enA pR^ithivyA paro devebhirasurairyadasti" iti yA AkhyA uktiH tasyAH samA samAnA 'paro divA' ityevaMrUpa 'shrutau' AmbhR^iNIsUkte asti atospi 'viShNureva' vishvakarmasUktodita ityarthaH |
(96) nanu samAkhyAshrutAvapi viShNuH kuto vAchya ityata Aha - 'yaM' iti | itItyanantaraM vAkyenetyubhayatra sheShaH | 'paro divA' ityetatsamastamanenApi yojyam | atra samAkhyAshrutAvityekaM padam| tathA cha yasmAt 'paro divA' iti samAkhyAshrutau metyAkhyA mAkhyA tayA sahitA samAkhyA "prakR^itirvAva samAsamA" (mAdhyandinashrutiH) iti shrutau samAsamatvokteH 'nAmaikadeshe' iti nyAyena samAbhidhAvA, ahamiti prakR^itA lakShmIH "yaM" ityAdivAkyena brahmAdInAM svAdhInatvamuktvA "mama yonirapsvantaH samudre" 
iti vAkyena "paro divA" ityuktaM viShNuM svakAraNatvena samudrasthatvena chAha, tasmAdviShNureva samAkhyAshrutipratipAdya ityarthaH|  uktvetyanena lakShmIkAraNaM brahmAdyanyatamaM kiM na syAditi shaN^kA vAritA | shrutau 'divA' ityAdi tR^itIyA paJNchamyarthe | tathA cha - 'divaH' 'shriyaH' 'paraH' 'enA' etasyAH bhUmyAshcha 'paraH' uttamaH | 'devebhiH' 'devebhyaH' 'asuraiH' asurebhyashcha 'paraH' uttamaH | kiM bahunA - 'yadasti' tasmAtsarvasmAdapi paraH | sa viShNuH dyAvApR^ithivIbhyAM paraH | ahaM tu 'mahinA' mahimnA 'etAvatI' parimitA babhUva | ahametAvatI yathoktaprakArA mahimnA nAtosdhiketi vA shrutyarthaH | ahamiti labdhapadena lakShmIruchyate, etatsUktapravartikAyAH AmbhR^iNyAH lakShmIrUpatvAt | tathA cha - ahaM 'yaM yaM' rudrapadayogyaM jIvaM 'ugraM' rudraM kartuM 'kAmaye' ichCheyaM 'taM taM' ugraM kR^iNomi karomi | evaM tattatpadayogyaM yaM yaM 'brahmANaM' 'R^iShiM' 'sumedhAM' sumedhasaM vA kartuM kAmaye taM taM tathA karomItyarthaH | shiShTavAkyArthaH "patyurasAmaJNjasyAt" (bra.sU. 2-2-37) ityadhikaraNe vakShyate |
(97) tathAspi mama na svatantryamityaha - 'mama' iti | 'mama' 'yoniH' kAraNaM 'samudre apsu' apAm 'antaH' tiShThati | tasyAdhikyaM kampasvarArthaH | patinAma na grAhyamiti bhAvena nArAyaNa ityanuktvA tadartha- bodhanAyaivamuktiH |
(98) nanvatra samudrastho rudraH kiM na syAt 'tapyamAnAya salile' iti bhAratokteH na cha ramAdhInatoktivirodhaH, ugrashabdena kasyachitkrUrasya grahaNasambhavAdityata Aha - 'ugra' iti | bhavedityubhayatra sheShaH | tathA cha atrogra ityukto rudra eva bhavet, tathA samudresntassthito nArAyaNa eva bhavet, iti pratij~nAvAkyadvayArthaH | tatra hetumAha - 'prasiddhatvAt' iti | 'asyArthasya' rudre ugrashabdavAchyatvarUpArthasya prasiddhatvAt, "ugraH kapardI" ityAdikoshaprasiddhatvAt, ugrashabdena rudrashabdArthasya krauryasya j~nApitatvAchchetyarthaH | rudro raudra ugra ityeteShAmekA- rthatvAditi bhAvaH | evaM samudrashAyitvarUpArthasya "mahodadhishayosntakaH" ityAdiviShNusahasranAmaprasiddhatvAt samudres- ntaHsthatvakathanena "Apo nArAH" iti smR^itisiddhanArashabdoditodakAshrayatvarUpanArAyaNashabdArthasya 'sUchitatvAchcha' ityarthaH |
(99) nanu prasiddhyAdisadbhAvespi tatparityAgenAnyasvIkAre kiM bAdhakamityata Aha - 'na cha' 
iti| arthasyetyetadvipariNAmenAtra sambadhyate | tathA cha cho yatosyamarthaH 'prasiddhaH' ato 'avirodhe' pramANavirodhAbhAve 'na parityajyate' na tyajyata ityarthaH, prasiddhArthasya virodhaikApodyatvAt, anyathA prasiddhibAdhAditi bhAvaH | "AkAshA- deva samutpadyante" (ChAM. u. 1-9-1.) "janitota viShNoH" (R^i.saM. 9-97-5.) "nakirindratvaduttaraH" (R^i. 4-30-1.) ityAdau vyabhichAravAraNAyAvirodha iti | nanu virodhAbhAvossiddhaH, yatostra yadi rudro lakShmya- dhInatayograpadenochyate tarhi "vishvAdhiko rudraH" ityAdishrutivirodhaH syAt atostra tatparityAgo yukta ityata Aha - 'ukta' iti | karaNavyutpattyA nyAyaH pramANam | tathA cha - yato "nAmAni vishvA" (bhAllaveyashrutiH) ityAdyu- ktAgamena, taduktotpattimatpravR^ittinimittavattvAdyanumAnena, chashabdasamuchchitaiH "vede rAmAyaNe chaiva" iti vakShyamANa- pramANaishcha sAdhakaiH 'shrutayo' "vishvAdhiko rudraH" (mahAnA. 10-3.) ityAdyAgamAH radrAdipadAnAM viShNuvAchitva- mAshritya vA, vishvo vAyuH adhiko yasmAdvishvAdhika ityarthAshrayaNena vA 'etameva' viShNumeva 'vadanti' tAtparyataH prAdhAnyena bodhayanti ityavagamyate | ato na "vishvAdhikaH" ityAdishrutivirodha iti yojanA |
(100) shrutInAM viShNvekavAchitve smR^itiM chAha - 'vede' iti | viShNureva 'vede rAmAyaNe cha purANe tathA bhArate' |
(101) kiM bahunA 'sarvatra' sarvagrantheShu 'gIyate' pratipAdyate | teShvapi na bhAge, kintvAdau madhye ante cha, karmAdikANDatrayespi, upakramopasaMhArayoravAntaraprakaraNeShu cha, sarvatra prativAkyaM pratipadaM pratyakSharaM cha mukhyataH pratipAdyata ityarthaH |
(102) 'veda' iti vachanasya khilAkhilapArijAtAkhyaharivaMshabhAgatrayagatatvasUchanAya 'harivaMsheShu' iti bahuvachanam | harivaMsheShvityanantaraM 'yaduktaM' iti sheShaH, tasyAto na virodha iti, harivaMsheShUktanyAyena uktarItyA iti vAsnvayaH | nanu pramANavirodhAbhAvossiddhaH, yataH shrutivirodhAbhAvespyasti pAshupatAdishAstravirodhaH, tatra rudrAdInAM sarvottamatvasya sarvakAraNatvasya chokteH ityata Aha - 'na cha' iti| chospyarthaH na kevalaM shrutivirodhAbhAvaH, apitarhItaravirodhospi neti | 'asyArthasya' iti vartate |
(103) kuta ityata teShAM mohArthaM kR^itatvAditi hetvadhyAhAramabhipretya tasyAsiddhiM pramANodAharaNena nirAha - 'eSha' iti | rudraM prati viShNuvAkyametat | muhyatesnena jana iti 'moho' naTanaM va़JNchanaM vA | 'moho' mohakAraNamanAdikarmavAsanArupamiti tattvapradIptokterapyayamevArthaH, mohakashAstramiti vyAsatIrthIyokteH | na cha asya 'na mohashAstrasya vaktA viShNurAshaN^kyaH, "ajasyAvakrachetasaH" (ka.u. 5-1.) iti hi shrutiH' iti tattvapradIpavirodhaH shaN^kyaH asatAmityabhiprAyAt | 
vidyamAnAkArAchChAdanenAvidyamAnAkArapradarshanaM naTanam | avidyamAnakathanaM vaJNchanam | sR^ijAmItyuttamapuruShaprayogAdahamiti kartA labhyate | chashabdaH kriyAkartR^isamuchchaye | 'pUrvashrutasyaitachChabdasya pashchAt shruto yachChabdo visheShaNam' iti  nyAyadIpokteH ya eSha iti yojanA | tathA cha ahaM 'mohaM sR^ijAmi' karomi | 'ya eSha' mohaH 'janAn mohayiShyati' aj~nAnamithyAj~nAnAdikaM prApayiShyati |
(104) parabAdhakatvAt bAhuH prANyaN^gaM, mahAn bAhuryasya saH, tasya sambuddhiH he 'mahAbAho' shatrubAdhakAN^gayukta 'rudra' 'tvaM cha' mohaM sR^ija 'mohashAstrANi' cha 'kAraya' kuru, dadhIchyAdibhishcha kAraya| he 'mahAbhuja' mahAbhakShaka mahAkuTileti vA he rudra |
(105) teShviti sheShaH tathA cha - 'teShu' mohashAstreShu 'atathyAni' kvApyavidyamAnAni liN^gamUlAnveShaNAdIni 'vitathyAni' vyadhikaraNatvena vidyamAnAni viShNuniShThAni vAyuniShThAni vA rudrAdiniShThatayochyamAnAni sarvottamatva- sarvasvAtantryaviShabhakShaNAdIni 'darshayasva' pratipAdayeti yAvat | 
(106) 'mAm AtmAnam' ityuddeshyadvitIyAntam | parasparasamuchchaye chashabdau | tathA cha lokeShu 'AtmAnaM' svAtmAnamuddishya 'prakAshaM' prasiddhiM 'kuru' | na kevalametAvat, kintu 'mAm' uddishya 'aprakAsham' aprasiddhiM cha kurvItyarthaH | kechittu - prakAshossyAstIti prakAshamiti arshaAdyajantatvamAshritya uddeshyadvitIyAnAshrayaNena prakAshaM prasiddhamiti vyAchakShate |
(107) 'vArAhavachanAt' ityasyetareShAM mohArthaM kR^itatvAvagamAditi  hetumukhena 'na chetara' iti pratij~nAvAkyenAnvayaH | liN^gamUlAnveShaNakathA tu - pUrvaM jagatkartR^itvaviShaye viShNuviriJNchayorvivAdosbhUt ahameva jagataH kartA na mattosnyaH iti | etasminnantare tayorgarvavinAshAya tanmadhye kiJNchana liN^gamudabhUt | tau tat dR^iShTvA sarvadevasannidhau parasparaM samayaM chakratuH | tatra brahmA viShNumAha - avayormadhyessya liN^gasya yosntamAdiM cha gachChati sa bhavedadhiko loke, lokakartA cha sa prabhuH | tasmAddhe viShNo tvaM liN^gasya mUlagaveShaNAyAdhastAdvraja, ahamantagaveShaNAya UrdhvaM gamiShyAmi iti | evaM tau samayaM kR^itvA mArgamANau nirgatau | tatra viShNurvarAha- rUpeNAdhastAdgaveShituM yayau | vANIjAnistu haMsarUpeNordhvaM yayo | atha punarviShNuH svasthAnaM samAgatya sarvadevasannidhau ahaM liN^gasyAdimadrAkShamiti satyam Aha | brahmAspi samAgatya ahamantamadrAkShamiti ChadmanA mR^iShA Aha | atha liN^garUpI maheshvaraH tayorvachaH shrutvA he viShNo yatastvaM satyamevAvochaH ataH tava loke matsamA pUjA bhaviShyati | brahmaNastu netyuvAcha | tato brahmA he rudra mamAnR^itoktikR^itAparAdhastvayA kShantavya ityAha | tato rudro na mama vacho mithyA bhaviShyati | tathAspi 
tvaM mithyoktikR^itadoShaparihArArthaM gandhamAdanagiriM vraja | tatra kratUn kuruShva| tatastava shrautasmArtakarmasveva pUjA bhaviShyati | na tu devAlayAdiShvityuktvAsntaradhIyatetyAdirUpA skAndapurANasthA| nanu tathAspyasyArthasya skAndabrahmavaivartAdipurANavirodhassyAt, teShAM shivabrahmAdipAramyaviShayatvAdityata Aha - 'shaive cha' iti | chashabdospyarthassamuchchaye, yadyapItyAdyarthe cha - 'shaive' shivotkarShaparespIti 'skAnde' vachanAditya- nuShaN^gadyotakashcha | evamuttaratrApi |
(108) - (109) he 'achyuta' 'yadaiva' yadi cha tvameva sarvathA 'parAN^mukho' bhavasi anugrahaM cha karoShi 'tadA' tarhi 'brahmeshAnAdayaH surAH' shvapachAdapi shvAnaM pachatIti shvapacho nIchaH tasmAdapi 'kaShTatvaM' kleshayuktatvaM kaShTaM vA 'yAntyeva' ityarthaH | asya tarkatvAttasya viparyayaparyavasAne brahmAdInAM viShNvadhInatvam atyantatadanugrahapAtratvaM cha siddhyatIti na pramANavirodhaH | itishabdasya 'iti skAnde' ityanvayaH |
(110) - (112) 'brAhme' brahmaviShaye | atra 'aham' iti chaturmukha uchyate | 'yadvat' iti shravaNAt 'tadvat' iti labhyate | chashabdau samuchchayArthau | 'asmAbhiH' ityatra shivashchAnye cha ahaM cha vayaM tairityekasheShaH | tathA cha yadyapi vayaM 'tachChaktyekAMshabhAginaH' tasyAchyutasya yA shaktiH sAmarthyaM tasyaikAMshabhAgino na bhavAmaH tathAspi 'yadvat' yathA 'bAlaH krIDanakaiH' krIDAsAdhanapadArthaiH 'krIDate' 'tadvat' tathA 'achyuto' harirapi 'asmAbhiH' karaNaiH 'krIDate' sR^iShTyAdikrIDAM karotItyarthaH | punarna chetyuktiH tAtparyArthA, 'nA' puruSha iti vA | itishabdasya iti brahmavaivarte ityanvayaH | 'skAnde' 'brahmavaivarte' ityanayoH 'vachanAt' itipadadvArA 'na chetaragranthavirodhaH' ityanenAnvayaH | tathA cha teShAM shaivAditvespi na virodhitvam, tatrAspi viShNUttamatvAderapyuktyA svavirodhena shivAdyutkarShesprAmANyAt | na cha viparItaM kiM na syAditi vAchyam, shivAdyutkarShAdeH shaivAdipurANeShvevAsAdhAraNyena prAptatvAt, tatraiva viShNUtkarShoktau tatra prAmANyasya shivAdyutkarShAdAvaprAmANyasya cha nishchayena vaiparItyAyogAt | tasmAtpAshupatAdiparikalpitashivAdyuttamatva- paripATI darshanabhAShayA teShUpanyasyata iti na tadvirodha iti bhAvaH |
(113) tathApi viShNUttamatvarUdrAdhamatvayorvaiShNavagranthavirodhosstItyata Aha - 'na cha' iti | samuchchaye chashabdaH | tathA cha - 'vaiShNaveShu' viShNuviShayapurANAdiShvapi 'tathA' viShNoranyasyottamatvamuktaM na, ata eva 'tathA' shaivavat sarvottamatvAdhamatvaviShaye virodho netyarthaH, yena svavirodhena svaviShayesprAmANyaM syAditi bhAvaH | tarhi vaiShNaveShu rAmakR^iShNAdiviShNukartR^ikashivastutyAdi kathamuchyata ityata Aha - 'tachcha' iti | chastavarthaH | vachanAdityanuvtate | tadityasyAvR^ittiH | tathA cha - cho yato vaiShNaveShu yachChivastutyAdyuchyate tattu 'eSha moham' iti vachanAjj~nAtena tena mohArthatvena 'uktaM' pratyuktaM samAhitaM 
ityuktamityarthaH | asya 'ato na tadvirodhaH' ityadhyAhR^itenAnvayaH |
|| iti jij~nAsAdhikaraNam ||
|| 2. janmAdhikaraNam ||
(1) etadadhikaraNapratipAdyaM darshayati - 'brahmaNaH' iti | nirbAdharUDhibalAt jIva evedaM brahma, tasya chAsandhigdhatvAnna jij~nAsyatvamiti prAptetannirAkartuM brahmashabdena jIvagrahaNe bAdhakarUpaM shrutyuktaM jij~nAsyabrahmaNo lakShaNamAha sUtrakAra ityarthaH | "shrutyuktaM lakShaNamAha" iti TIkayA "sA viShNorbrahmatvavidhAtrI taittirIyashrutiryAni tasya lakShaNAnyAha tAnyanena sUtreNa bhagavAnAha" iti tattvapradIpokteH tachChabdAdhyAhAreNa bhAShyArtha uktaH | ata eva lakShaNamiti samudAyaikavachanamiti j~nAtavyam| anena pUrvatra vivakShitabrahmajij~nAsAkShepeNeha pUrvapakShotthAnAt pUrvAdhikaraNenAsyAkShepikI saN^gatiruktA bhavati | brahmaviShayatvAchChAstrasaN^gatiH siddhaiva | yadyapi 'brahmashabdashcha viShNAveva' ityanena brahmashabdo viShNAveva mukhya ityuktam | tathApi bhAShyakArairuktatvespi sUtrakR^itAnuktatvAt brahma kiM jIva uta viShNuriti bhavatyeva sandehaH | sUtraM paThati - 'janma' iti | yata ityuktestadbrahmeti prakR^itaM bhavatIti sheShaH| yadvA - "janmAdyasya yata iti sUtre shrutamiti vAkyasheShaH" | iti sudhokteH shrutamiti vAkyasheShaH | janma Adiryasya sR^iShTyAdisamudAyasya tajjanmAdIti tadguNasaMvij~nAnabahuvrIhiH, tasya samAsArthaikadeshasya janmano guNatvena visheShaNatvena saMvij~nAnAt | tathA cha - 'asya' pramitasya jagato 'janmAdi yato' bhavati shrutamiti vA tadbrahmeti sUtrArtha ityabhipretya asya jagato janma Adipadokte sthitisaMhR^itI yatastadbrahmetyAdyanyathApratItivAraNAya sUtraM yathAvadvyAchaShTe - 'sR^iShTi' iti | atra prayojakavyApAravAchisR^iShTisaMhAraniyamanashabdairlakShaNayA prapaJNchaniShThajanmanAsha- niyamyatvarUpaprayojyavyApArAH pratipAdyante | lakShaNAprayojanaM brahmaNa upAdAnatvAbhAvapradarshanamiti chandrikoktiH | sR^iShTyAdInAmaShTAnAM cha pratyekaM lakShaNatvaM, na tu samuditaveSheNa, ativyAptyAdyabhAvAt | etachcha lakShaNamananta- guNapUrNatvasyApyupalakShakam | ekenopalakShaNasambhavespi mumukShuj~neyatvAtsArthakamaShTAnAM vachanam | yathoktaM shrImanmahA- bhAratatAtparyanirNaye -
sR^iShTirakShAhR^itij~nAnaniyatyaj~nAnabandhanAn |
mokShaM cha viShNutashchaiva j~nAtvA muktirna chAnyathA ||
iti | yata ityanantaraM 'shrutAH' 'bhavanti' iti vA sheShaH | asya tadbrahmetyupaskR^itenAnvayaH ||
(2) nanu jagajjanmAdikartR^itvaM yadi viShNvekaniShThaM bhavettadA brahmashabdena jIvagrahaNe bAdhakarUpaM syAt; 
tasya viShNvekaniShThatvameva kuto j~nAyata ityata Aha - 'utpatti' iti | asya jagato 'yasmAt' puruShAt 'utpattisthitisaMhArAH' bhavanti 'niyatiH' niyamanam 'AvR^itiH j~nAnaM' cha yasmAdbhavati 'bandhamokShau cha' yasmAdbhavataH 'saH ekarAT' svatantro 'hariH' eva ityarthaH | viriJNchAdiShu ativyAptiparihArArtham 'ekarAT' iti| 'iti skAnde' ityanantaraM 'vachanAt sR^iShTyAdikartA harireva' iti vAkyasheShaH |
(3) jij~nAsyaM brahma viShNureva bhavet janmAdikartR^itvAt ityanumAne hetvasiddhiM jij~nAsyabrahmalakShaNasya tatrAnupalambhakR^itAsambhavaM vA nirAkartuM jagatkAraNatvalakShaNaM jij~nAsye brahmaNi "tadvijij~nAsasva" ityataH pUrvavAkye kathitamityAha - 'yataH' iti | vaishabdaH prasiddhau | bhUtashabdaH "astitvAdbhUtanAmabhyaH sarvajIvebhya eva yat" iti gItAtAtparyanirNayavachanAjjIvavAchI tadupalakShitasarvajagatparaH | tathA cha -  'imAni bhUtAni yato jAyante yena jAtAni' utpannAni 'jIvanti' prANaM dadhati 'yat' cha pralaye 'prayanti' pravishanti yachcha 'abhi' svechChayA samyak 'vishanti' muktau 'tat' tadeva 'brahma' nAnyat | mukhyataH tajj~nAnAya vedArthabhUtaM 'tadvijij~nAsasva' tadviShayakavichAraM kurvityarthaH | itishabdaH shrutistha eva | tasya 'iti varuNo bhR^igumuvAcha' iti kriyApadenAnvayaH |
(4) lakShaNasyAtivyAptishaN^kAM uktAnumAnasya vyabhichArashaN^kAM vA parihartuM spaShTArthatvAtprathamaM smR^itimupanyasya idAnIM sR^iShTyAdikartR^itvaM pratyekamapi viShNvekaniShThaM kimu sarvamiti bhAvena sthitikartR^itvasya viShNvekaniShThatve shrutimAha - 'yaH' iti | ushabda evArthaH, tridhAtvityekaM padaM, utashabdassamuchchaye | tathA cha - 'yo' viShNuH 'ekaH' eva 'tridhAtu' prakR^itipuruShakAladhArakaH 'pR^ithivIM' bhUmiM 'dyAM' shriyaM cha 'vishvA' vishvAni sarvANi cha 'bhuvanAni' 'dAdhAra' dadhAretyarthaH | niyamanasyApi viShNvekakartR^itve shrutimAha - 'chaturbhiH' iti | sa iti sheShaH, nashabda ivArthaH, chashabdo mAtrArthaH | tathA cha - sa bR^ihachCharIro mUlarUpI viShNuH 'nAmabhishcha' nAmamAtraiH svarUpabhedashUnyaiH 'chaturbhiH' vAsudevasaN^karShaNapradyumnAniruddhaiH 'sAkaM navatiM' navatisaN^khyAkAn 'vyatIn' - deveShu yaugikosyaM shabdaH - visheSheNA- dhikAn devAn kimutAnyAn 'vR^ittaM chakraM na' vartulaM rathAN^gamiva yugapat 'avIvipat', viparivartana iti dhAtuH, paryavartayadityarthaH | aShTau vasavaH ekAdasha rudrAH viShNuvyatiriktaikAdashAdityAH hiraNyagarbheNa saha dasha prajeshvarAH pradhAnena paJNchAshanmaruta iti navatiH | tattvapradIpe tu - prathamaM TIkoktArthamabhidhAya -
AdityA vasavo rudrA marutashchAshvinAvapi |
bR^ihaspatishach kAmashcha manurdakSho vinAyakaH |
bhR^igushchaivAniruddhashcha dharmo nirR^itireva cha |
kuberasahitA devAH navatissamprakIrtitAH |
ananto garuDo vAyuH chatvAro brahmaNA saha ||
iti pramANAnusAreNa prakArAntareNa chaturuttaranavatiruktA | tatraiva nAmavadbhiH kIrtimadbhiriti cha vyAkhyAtam |
(5) eteShAM lakShaNAnAmativyAptiM viShNvekaniShThatvoktyA smR^ityA chArthAt parihR^itAmapi sAkShAdanyatra lakShaNAbhAvaM pratipAdayantyA shrutyA nirAha - 'paraH' iti | viShNAvityAkR^iShyate | tattvodyotaTIkoktarItyA muktA amuktAshcheti sheShaH | ata eva TIkAyAM ka ityuktam | tathA cha - 'tanvA' svamUrtyaiva na tu kIrtimAtreNa 'vR^idhAna' aparichChinna he viShNo tvaM yato 'mAtrayA' miteH 'paraH' vilakShaNossi aparimitossIti yAvat | ata evaMbhUtasya 'te mahitvaM' jagatsR^iShTyAdirUpaM mahimAnam 'anu' api kespi muktA amuktAshcha 'nAshnuvanti' na prApnuvantItyarthaH | yadvA - 'nAshnuvanti' nAnubhavantItyarthaH | nAshnuvantIti vartamAnaniShedhAt syAduttaratretyata Aha - 'na' iti | prApnotIti sheShaH | tathA cha - he 'viShNo' 'devamahimnaH' ramAdimahimnaH 'param antaM' sImAnaM mahimatAratamyaparAvadhibhUtaM 'te mahitvaM' mahimAnaM 'jAyamAno' na prApnoti, jAto 'nApa' ityarthaH | upalakShaNaM chaitat janiShyamANo na prApsyatItyapi draShTavyam | ata eva tattvapradIpe - "paro mAtrayA tanvA vR^idhAna | na te mahitvamanvashnuvanti | ubhe te vidma rajasI pR^ithivyA viShNo devatvaM paramasya vitse | na te viShNo jAyamAno na jAto devamahimnaH paramantamApa | udastabhnA nAkamR^iShvaM bR^ihantaM dAdhartha prAchIM kakubhaM pR^ithivyAH" iti R^igdvayamevameva vyAkhyAtam | tathA hi - mAtrAyAH paraH parimANAtItaH tanvA vR^idhAnaH tanvA vardhamAnaH dehena pUrNaH - itthaM bhAve tR^itIyA - deharUpeNa pUrNa ityarthaH | yatashchidAnandAdyAtmako viShNorabhinnashcha dehaH | te mahitvaM mahimAnaM nAnubhavanti na prApnuvanti cha | te tvadIyAyAH pR^ithivyAH prakR^iteH rajasI rajoguNakArye ubhe puNyapApe vayaM vidmaH | prakR^iteH rajasA hi puNyapApe sR^ijyate | paramasya te mahimAnaM tvameva vitse | tvameva mahimnaH mahimasamudAyasyAntaM brahmaNaH shriyo vA mahimAnamatishayito hi viShNu- mahimA anyamahimnAM param antaM te mahimAnaM na kaJNchidApa | yatrAkaM nAsti tannAkam | R^iShvaM prakAsharUpam | bR^ihantaM pUrNaM lokam udastabhnAH udastabhnaH uchchairastambhayaH | pR^ithivyAH prathivyAtmakasya brahmANDasya prAchIM kakubhaM dishaM indrasthApanena dAdhartha dhR^itavAnasi | sarvadhAraNopalakShaNametaditi |
(6) jagatkAraNatvaM cha brahmaNo na vikAritvena, kintu pitR^ivannimittattvenaiveti shrutyA darshayati, - 
'yaH' iti | 'yaH' eka eva 'naH' asmadAdisarveShAM 'janitA' janayitaiva 'pitA' na dattaputrapitR^ivat pAlakapitR^imAtram | yadvA - "sa eva pitR^isaMsthastupAtR^itvAtpitR^inAmakaH" ityaitareyabhAShyadishA "pitA pAtA" iti tattvapradIpokteH 'janitA' janakaH 'pitA' pAtA chetyarthaH | 'yo vidhAtA' visheSheNa dhArakaH poShakaH, "muktAnAM poShaNaM cha j~nAnamokShadAnena" iti tattvapradIpokteH | "vidhAtA kartA" iti prameyadIpoktiH | tasyA dhAraNapoShaNayoriti bhAvaH | yo 'vishvA' vishvAni sarvANi bhuvanAni tadgata 'dhAmAni' gR^ihANi jIvAdisvarUpANi cha 'veda' jAnAtItyarthaH | 'ityAdi' iti vAkyam 'uktArthe pramANam' iti sheShaH | Adishabdena etajjAtIyakashrutyantaraM "dyAvAbhUmI janayan" iti cha gR^ihyate || 2 ||
|| iti janmAdhikaraNam ||
|| 3. shAstrayonitvAdhikaraNam ||
(1) atrAdhikaraNe pUrvoktajagajjanmAdikAraNatvarUpabrahmalakShaNasya rudrAdiShvativyAptiparihArAya jagatkAraNe pramANamuchyate | siddhAntapratij~nAmupaskR^itya darshayati - 'anumAnataH' iti | kAraNatveneti sheShaH| tathA cha - shivo jagajjanmAdikartA sarvaj~natvAt vyatirekeNa yaj~nadattavat ityAdyanumAnAt viShNoH 'anye' rudrAdayospi jagatkAraNatvena 'na kalpanIyAH' na shaN^kyA ityarthaH| kuta ityatastatra hetvA- kAN^kShAyAM sUtramupanyasyati - 'shAstrayonitvAt' iti| jagatkAraNasyeti sheShaH | "tannirdhAritayuktirvA" ityanuvyAkhyApade "tannirdhAritetyataH paraM vyAptishabdosdhyAhAryaH" iti sudhokteryathA tatra madhyesdhyAhAraH, yathA vA "sarvendriyavivarjitatvAdyartha uktaH" iti gItAbhAShyaprameyadIpe AdItyataH paraM shabdashabdosdhyAhArya ityuktestatra yathA madhyesdhyAhAraH, yathA vA "puruShAdvadhavikArasamUhatenakR^iteShu" iti mahAbhAShyavAkye samAsamadhye teneti padAdhyAhAraH, tathAstrApi shAstrashabdAtparamekashabdosdhyAhAryaH yoni- shabdAtprAk j~naptishabdashcha | tathA cha R^igAdirUpaM shAstraM cha tadekamasahAyaM cha j~naptiyonirj~naptikAraNaM yasya vastunaH tattathoktaM tasya bhAvastattvaM tasmAditisUtrArthaH | anena na jagatkAraNamAnumAnikaM tasya shAstraikasamadhigamyatvAt dharmAdivat ityanumAnamuktaM bhavati | na cha dR^iShTAnte sAdhyavaikalyam | na hi dharmAdinishchayosnumAnena bhavati | tathA cha - anumAnAdanyeShAM jagatkAraNatAsAdhanamayuktamiti na teShu lakShaNasyAtivyAptiriti bhAvaH |
(2) kAraNasya shAstraikavedyatvaM kuta ityata Aha - 'na' iti | taittirIyavAkyamidam | atra hrasvokArapAThaH| 'aupaniShadaH' iti shrutyantaram | atrAN^aH prashleShaH kAryaH | Adishabdena "sarve vedA 
yatpadaM" (kaTha. u. 2-15) "vedAhyevainaM" (bhAllaveyaM) "taM tvaupaniShadaM puruShaM pR^ichChAmi" (bR^i. u. 5-9-26) iti vAkyaM cha gR^ihyate | 'taM' pUrvaprakR^itaM 'bR^ihantaM' pUrNaM 'sarvAnubhuM' sarvamanubhavatIti sarvAnubhUH taM sarvaj~nam | yadvA - sarvamanubhAvayatIti sarvAnubhustaM AtmAnaM sarvajagatkartAraM sarvasvAminaM vA | 'sAmparAye' samyakparasyAsyaH prAptiH samparAyaH sa eva sAmparAyaH, tAdarthye saptamI, tathA cha mokShAya 'avedavit' - viShNu- tattvanirNayaTIkoktarItyA atra vedashabdena sadAgamA gR^ihyante | tathA cha sadAgamatadarthAj~nAnI vedaviruddhaj~nAnI vA 'na manute' na jAnAti, vedAdanyat jagatkartAraM na pramApayatIti yAvat | kintu vedavideva jAnAti veda eva pramApayatIti prathamashrutyarthaH | puruSho jagatkartA A aupaniShadaH upaniShadekasamadhigamya ityanyashrutyarthaH | gamyatvaM grAhyatvaM taddhitArthaH | AdishabdopAttashrutyapekShayA 'shrutibhyashcha' iti bahuvachanam| chashabdosdhyAhR^itasAdhyasamuchchaye, svoktisamuchchaye vA | asya shAstrayonitvAdityanenAnvayaH | kAraNasyeti sheShaH | tathA chaivamAdishrutibhyaH kAraNasya shAstraikayonitvAvagamAt nAsiddhiriti bhAvaH | naJN.hdvayAN^ghaTitashrutyudAharaNena sUtra ekashabdosdhyAhArya iti sUchitam |
(3) aupaniShadasyApi kAraNasyAnumAnena siddhiH kiM na syAdityata Aha - 'na cha' iti | chosvadhAraNe | tathA cha - 'anumAnasya' anumAnamAtrasya 'prAmANyam' atIndriyArthapramApakatvaM netyarthaH | tathA cha - na tenAnyasya jagatkartR^itAsAdhanaM yuktamiti bhAvaH | nanu kathametat 'sarvadharmopapatteshcha' (sU. 2-1-38) ityadhikaraNe svAtantryAdihetunA viShNoH pUrNatvAdisiddhyaN^gIkArAdityata uktam - 'niyata' iti | idaM cha svAtantryArthakaM pramANa- rUpaprakR^ityarthavisheShaNam | anumAnasyeti hetugarbham | tathA cha - anumAnatvAdeva na tasya svAtantryeNAdR^iShTArtha- nishchAyakatvaM, pratipakShAdisambhavAt, kintvasvAtantryeNa | svAtantryaM cha sahAyarAhityam | tachcha na svAtantryAdihetAvasti shrutisAhAyyarahitatvena svatantratvAnna pramANatvamiti bhAvaH | kuto nAnumAnasya niyataprAmANyamityata Aha - 'shruti' iti | smR^iterapyupalakShakametat | atra sahAyashabdo mUlavAchI | tasmAtsvArthe ShyaJN | shrutishcha tatsAhAyyaM cheti karmadhArayaH, tatastena rahitamiti tatpuruShaH | shrutyanugrAhyatvarahitamiti yAvat | chaH samuchchaye | evashabdo bhinnakramaH | tathA cha - 'kutrachit' asmAdAdyadR^iShTe shrautesrthe 'shrutisAhAyyarahitamanumAnam' Ishvaro na svatantraH chetanatvAdityAdi liN^gam, tathA yaj~nahiMsAsdharmatvAnumAnaM cha tathA 'pramANAntaram' anumAnAdanyat rAmakR^iShmAdidoShagrAhi mAnuShatvagrAhi cha pratyakShaM 'nishchayAt' sphuTamatIndriyArthaM 'na sAdhayet' iti yojanA | yadvA - arthaM nishchayAnna sAdhayenna sAdhayedevetyarthaH | uktaM hi gItAbhAShye - "sa nishchayena yoktavyaH yoktavya eva bubhUShuNetyarthaH" iti uktaM hi prameyadIpikAyAm "ayogavyavachChede nishchayashabdaH" iti |
(4) tarhi kIdR^ishasya pratyakShAderadR^iShTArthanishchAyakatvamityata Aha 'shruti' iti | bahuvrIhirayam | tathA 
cha - shrutismR^itirUpasahakAriyuktaM 'yatpramANAntaraM' yashodAdipratyakShaM tat 'uttamam' | ataH tat 'pramANapadavIm' anupramANasya pramAkaraNatvarUpAM paddhatiM 'gachChet' prApnuyAdityanvayaH | taditi pAThespyevameva yojanA | evaM shrutismR^itisahAyo yastarkaH viShNuH svatantraH pUrNatvAditi samavyAptikAnumAnaM sospi pramANapadavIM gachChedityanvayaH | 'atra' asmin viShaye 'vichAraNA' saMshayo 'na' kArya ityarthaH nAtretyanena svoktArthesprAmANyashaN^kA nirAkR^itA |
(5) tarkapadasya vyApyAropeNetyAdyanyathApratItinirAsAya tarkasvarUpamAha - 'pUrva' iti | 'atra' vipratipanne vAkye 'kosrthosbhimataH' tAtparyaviShayo 'bhavedityAdyam' evaMbhUtavimarshapUrvakaM 'pUrvottarAvirodhena' upakramopasaMhArAvirodhena tadaikarUpyeNa-liN^gAntarasyApyupalakShaNametat - tathA cha - upakramAditAtparya- liN^gaiH atra tAtparyaviShayArthosyameva bhavedityAdyaM yat 'UhanaM' yatpramAj~nAnaM tatsAdhanaM liN^gaM sa eva 'tarkaH' atrAbhimataH | 'shuShkatarkaM' shrutismR^itisahAyarahitaM tannirapekShaM chetanatvAdi tarkaM tu varjayet, tenAtIndriyArthanishchayo na kArya ityarthaH | kechittu ka - ityasyobhayArthatvamAshrisya "kashChandasAm" (R^i. 10-115-9) iti vAkyam 'atra' ityanena parAmR^ishyate | ata eva 'ityAdyam' ityapi yuktamityAhuH | 'kaurme' ityanantaraM purANe yata uktamiti sheShaH | asya 'na cha' ityanenAnvayaH |
(6) na kevalaM shrutyAdisAhityahInAnumAnasya prAmANyAbhAve sAdhaka sadbhAvaH, api tu tatprAmANyAbhyupagame bAdhakaM chAstItyAha - 'shakyatvAt' iti | prayoktumiti sheShaH | 'anumAnAm' iti karmaNi ShaShThI | chashabdo na kevalamityuktasamuchchayArthaH | tathA cha - shrutyAdisAhityahInAnAm 'anumAnAM' chetanatvavastutvAdirUpakevalahetUnAM 'sarvatra' rudrAderjagatkAraNatvAbhAvAdau shashAdeH shrR^iN^gitvAdau sAdhyospi prayoktuM 'shakyatvAt' nAnumAnasya niyataprAmANyamiti yojanA |
(7) atraiva pramANamAha - sarvatreti | 'hi' yasmAt 'AgamaM vinA' taddhInA 'anumA' 'sarvatra' IshvarakAraNatvAbhAvAdau 'kartuM' prayoktuM 'shakyate' 'tasmAt' anumA 'AgamaM vinA udIkShitum' udIkShayituM j~nApayitum arthamiti sheShaH 'shaktimatI' sAmarthyayutA netyarthaH | 'vArAhe' ityasyApi 'kaurme' itivadanvayaH | tasmAtkevalAnumAnasyAnirNAyakatvAchChAstreNaiva kartR^itvanishchaya iti sthitam |
(8) nanvatIndriyArthAbhAvena pratyakShetarasyAprAmANyAtkathaM shAstrAdIshvarasiddhiriti nAstikyavAdaM mokShadharmavachanena nirAchaShTe - reta iti | reta ityAdiprathamaikavachanAntAnAM padAnAM pratyekaM pramANamiti padenAnvayaH | 'atrArthe' iti sheShaH | tathA cha - retodhAtvAdi 'atrArthe' atIndriyArthasattve anumAnAdi- prAmANye cha pramANaM pramApakaM bhavatItyarthaH| bhAShyakArIyadvitIyetishabdasya evaM mokShadharmavachanAtpratItairhetubhirnAstikyavAdo na yujyata iti yojanA | nAstikA eva nAstikyaM, 
nAstikasamudAyo vA nAstikyam | tathA cha - nAsti paralokaH, dharmo nAsti, adharmo nAstIti dhiyA vAda ityarthaH | yadvA - nyAyadIpikoktarItyA - AstikyaM dharmAdAvastyanena prayojanamiti bhAvo buddhiH, tatpUrvako vAdaH, tadanyo nAstikyavAda ityarthaH | retodhAtvAdInAmanumApakatvaprakArastvittham - retashshabditacharamadhAtusharIrayoH kAryakAraNabhAvo na pratyakShaH, kintvanvayavyatirekAkhyAnumAnagamya iti tatprAmANyasiddhiH | mR^itasharIre siktasya retasaH sharIrAkAraNatvena yadadhiShThite sharIre siktaM retaH sharIrAtmanA pariNamati tajjIvasiddhiH| vandhyAdisarvasharIre siktasya retasaH kAryAkaratvena yatpreritaM retaH kAryakaraM tadIshvarAdR^iShTasiddhiH | tata eva tatpratipAdakAgama- prAmANyasiddhiH | evaM vAtapittAdidhAturapathyAdinA jIvachCharIre kvachideva vikriyate, na mR^itasharIre, nApi jIvatsarva- sharIreShu | tato jIveshvaratadbodhakAgamaprAmANyAdisiddhiH | vaTakaNikApadoktavaTabIjAdvaTa utpadyata iti suprasiddham, na cha bharjitAyAstasyAH, nApyabharjitAbhyassarvAbhya iti tatprerakeshvAdR^iShTasiddhiH | ghR^itena jIvachCharIra eva pInatA jAyate, na mR^itasharIre kShiptena nApi jAvatsarvasharIreShu | 'dhUmAdhivAsanaM' nAma puShpAdisampattyarthaH dhUmena vR^ikShasya saMskAraH | tenAshuShkavR^ikSheShveva puShpAdisampattiH, na shuShke, nApyashuShkeShu sarveShu | etAbhyAmapi liN^gAbhyAM jIveshvarAdR^iShTAdisiddhiH | keShAJNchitsAdhanavisheShAt 'jAtismR^itiH' pUrvajanmasmR^itirbhavati anenaiva puNyena evaM svargosnubhUtaH, anena pApenetthaM narakamanubhUtamiti | sA cha kasyachideva, na sarvasya, na chetanAdyabhAve sA yuktetyatospi chetanAdR^iShTAdisiddhiH | ayaskAntAkhyashilAvisheSheNAyo bhramati, na chAchetane cheShTakatvaM dR^iShTaM, nApi sarvachetanAnAmityetasmAdapi tatprerakeshvarAdR^iShTAdisiddhiH | sUryakAntAkhyashilAvisheSheNAgnirjAyate, na chAsau shaktirachetane yuktA | atospi prerakeshvarAdR^iShTAdisiddhiH | ambubhakShaNena jIvachCharIra eva tR^iShNA nivartate, na cha tanmR^itasharIre pAtrAntare vA nihitaM pachyate | nApi jIvatsarvasharIreShu | tasmAdapi jIveshvarAdisiddhiH | pretyetyanantaraM sthitasyeti sheShaH | 'pretya' jIvaM vihAya sthitasya dehasya 'bhUtApyayo' bhUteShu laya ityarthaH | tathA cha - maraNena dehasya pR^ithivyAdipaJNchabhUteShu layo bhavati, na jIvato, na chechChayetyatospi tanniyAmakeshvarAdisiddhiH | evaM devatAsbhyupayAchanena keShAJNchideva sampadAdikaM bhavati, evaM mR^ite dehe cheShTAnivR^ittirbhavati, na purA na svechChayA | atospi jIveshvarAdR^iShTAdisiddhiriti |
(9) yuktyantareNApi nAstikyavAdaM dUShayati - darshanAchcheti | cho yuktisamuchchaye | Adishabdena pApaM gR^ihyate| tathA cha svAdhyAyabrahmacharyAdirUpAtyutkaTatapaAdiphalasya tejassvitvAdeH pratyakShata eva darshanAchcha na nAstikyavAdo yujyata ityarthaH | puNyapApAkhyAtIndriyavastunastatsAdhakAnumAnAgamaprAmANyasya chAN^gIkAryatvAditi bhAvaH |
(10) nanu yadyanumAnasyAnishchAyakatvena shAstrAdeva kAraNatvasiddhiH, tarhi pAshupatAdishAstreNa 
rudrAderjaga- tkAraNatvasiddhiH syAdityata Aha - R^igiti | akArAntosyamatharvashabdaH | R^ikcha yajushcha sAma chAtharvashcheti tathoktAH | evashabdasya R^igAdikameveti sambandhaH | 'mUlarAmAyaNamevetyavAntararAmAyaNavyudAsaH' iti sudhoktiH | chashabdau samuchchaye |
(11) tarhi mAnavAdyashAstraM syAdityata Aha - yachcheti | chosvadhAraNe, dvitIyospyarthe | tathA cha 'etasya' R^igAdeH 'yat' yadeva 'anukUlam' aviruddhArthapratipAdakaM mAnavAdi purANAdikaM vA 'tat' sarvamapi 'shAstraMprakIrtitaM' prAmANikaiH 'ataH' etasmAt vedAt tadanukUlAchcha 'anyaH' viruddhaH udAsInashcha yo 'granthavistAraH' pAshupatAdi- rUpagranthavistaraH 'tannaiva shAstram', kintu 'kuvartma' kutsitamArgaH, mArga iva mArgaH, kutsitaj~nAnopAyosmAnamityarthaH| R^igAdikamevetyevakArastu viruddhAdiviShaya iti bhAvaH | skAnde purANe ityuktamityanvayaH | pAshupatAdeH kuvartmatva- mitishabdArthaH |
(12) itospi pAshupatAdikaM kuvartmetyAha - sAN^khyamiti | atraivaM yojanA - na kevalaM skAnde, kintu mokShadharmeShvapi | 'sAN^khyaM yogaH pAshupataM vedAraNyakameva cha' 'ityArabhya' upakramyAdhItena 
paJNcharAtras kR^itsnasya vaktA nArAyaNassvayam |
j~nAneShveteShu rAjendra sarveShvetaddhishiShyate ||
ityuttaravAkyena sAN^khyAdiShu prakR^iteShvapi tatparityAgena paJNcharAtrasyaiva prAmANyarUpamAdhikyamuktaM yatostaH pAshupatAdikaM kuvartma amAnameveti | nanvanena paJNcharAtraprAmANyameva bhavennAnyAprAmANyamityata Aha - itareShAmiti | vedapaJNcharAtrayoranyeShAM sAN^khyAdInAmityarthaH| 'bhinnamatattvaM' viruddhadarshanatvaM 'pradarshya' j~nApayitvA pratipAdyeti yAvat|
sAN^khyaM yogaH pAshupataM vedAraNyakameva cha |
j~nAnAnyetAni bhinnAni nAtra kAryA vichAraNA ||
iti vAkyasheSheNeti sheShaH | pradarshyetyasya paJNcharAtrasyaiva prAmANyamuktamityanenAnvayaH | parasparaviruddhAnAmeka- prAmANyoktAvanyAprAmANyalAbhAditi bhAvaH | tarhi vedAraNyakasyApyaprAmANyaM syAdityata Aha - vedeti | 'aikyAbhiprAyeNa' iti | ekArthatvarUpamUlamUlibhAvAbhiprAyeNetyarthaH | tathA cha paJNcharAtrasya vedasamAnArthatvena tatprAmANyoktau vedaprAmANyamevoktaM bhavatIti na tasyAprAmANyamiti bhAvaH | na chaikyAbhiprAyaH kutaH kalpyata iti vAchyam, yatosdR^iShTaviShayasya pauruSheyasya paJNcharAtrasya nirmUlatvesprAmANyAdAdhikyakathanamasaN^gataM syAt | 'sAN^khyam' IshvarAvatArAnyakapiloktaM shAstram |
kapilo vAsudevAkhyaH tantraM sAN^khyaM jagAda ha |
sarvAgamaviruddhaM cha kapilosnyo jagAda ha ||
ityuktatvAt | 'yogo' hi hiraNyagarbhoktaM pAtaJNjalam | 'pAshupataM' pashupatinA proktam | araNye nirjane deshe adhyetavyatvAdAraNyakamityupaniShaduchyate | vedAshchAraNyakAni cha, teShAM samAhAraH vedAraNyakaM, dvandvaikavadbhAvo vA | varNAshramarAjadAnadharmAdipratipAdyadharmabahutvAt mokShadharmANAM bhedAdvA mokShadharmeShviti bahuvachanam | ata eva tattvapradIpe - mokShadharmeShviti bahuvachanaM dharmabhedAdityuktam | mokShadharme hi -
sAN^khyaM yogaH pAshupataM vedAraNyakameva cha |
j~nAnAnyetAni bhinnAni utAho neti chochyatAm |
iti vaishampAyanoktaM prativachanaM chAsti | ime yudhiShThirabhIShmakartR^ike cha | bhagavataH j~nAnAni j~nAnasAdhanAni bhinnAni bhinnamatAni | viruddhanAmapi matAnAM na sarveShAM prAmANyaM sambhavati vastuno bahurUpatvAbhAvAt, kintvekasyAtra prAmANyamitareShAmaprAmANyaM vAchyam | tatra kasya prAmANyaM kasya vAsprAmANyamiti punaryudhiShThirajanamejaya- hArdaprashnottaramAha bhIShmo vaishampAyanashcha | "sAN^khyasya vaktA kapilaH" ityArabhya "paJNcharAtrasya kR^itsnasya" ityanena j~nAneShu j~nAnasAdhaneShu etatpaJNcharAtram | abhiprAyastu paramAptatamena nArAyaNena sarvasya paJNcharAtrasya kR^itatvA- tprAmANyaM tAvatsiddham, viruddhAnAM chaikaprAmANye anyAprAmANyaM cha| etachchAdyavAkyasthavedAraNyakapadena vedamUlakapaJNcha- rAtrasyottaravAkyasthapaJNcharAtrapadena cha mUlabhUtavedAraNyakasyopalakShaNAmaN^gIkR^ityobhayorekavAkyatAyAmeva sambhavati | anyathA paJNcharAtrasya pUrvamaprakR^itatvena pUrvottaravAkyayorasaN^gatatvApAtaH | upalakShaNAmaN^gIkR^ityaikavAkyatAyAM cha svIkR^itAyAM vedapaJNcharAtrayoreva prAmANayaM siddhyati | na tadviruddhapAshupatAdInAmiti teShAmaprAmANyameveti |
(13) evaM sUtraM vyAkhyAya yatpareNoktaM shAstrasya yoniriti tadayuktamiti bhAvena svAbhimatArthaM darshayati - shAstramiti | kAraNArthakena yonishabdena yogyatayA j~naptessambandhe pramANamiti paryavasya- tItyabhiprAyeNa 'yoniH pramANam' iti vyAkhyAtam | 'asya' jagatkAraNasya 'iti shAstrayoni' ityanantaraM tushabdosdhyAhAryaH | ata eva gItAbhAShye "iti tu shAstrayonitvam" ityuktam | turevArthaH | tathA cha - shAstraM yoniH pramANaM yasya tachChAstra- yonItyeva shAstrayonipadArtho brahma, na tu shAstrasya yonItyarthaH| paravyAkhyAnaM tUktAnupayuktamayuktaM cheti TIkAyAmeva dUShitam || 3 ||
|| iti shAstrayonitvAdhikaraNam ||
|| 4. samanvayAdhikaraNam ||
(1) atrAdhikaraNe jagatkAraNasya shAstrayonitvAnna lakShaNAtivyAptiriti pUrvAdhikaraNaphalAkShepa- parihAramukhena tasya lakShaNatvasiddhaye viShNoreva jagatkAraNatvena shAstragamyatvaM netareShAmapIti samarthyate | pUrvapakShasUchanapUrvakaM siddhAntamAha - aj~nAnAmiti || kartari ShaShThIyam | itareShAM iti sambandhe | samuchchayArthasyAperubhayatrAnvayaH | pratItyA AgamopalakShaNA vA | tathA cha - na kevalaM pAshupatAdyuktam, kintu 'aj~nAnAM' shrutitAtparyArthAj~nAnibhi- rApAtataH j~nAyamAnamapi na kevalaM viShNoH kintu 'itareShAM' rudrAdInAmapi shAstrayonitvaM, jagatkAraNatvena shAstragamyatvaM netyarthaH | nanu pratItyAderaj~nAnamUlatvAdikaM parikalpyAnyeShAM kAraNatayA shAstrayonitvAgrahaNe ko heturiti pR^ichChati - kuta iti | pratIyamAnamapItyanenAsyAnvayaH | tatra hetukathanAya sUtramupanyasyati - tattviti | yata ityAdau grAhyam |
(2) sUtrAkSharANi vyAchaShTe - anvaya iti | anvIyate svArthena sambadhyate tatparatayA j~nAyate shAstraM shabdo vAsnenetyanvayaH upapattyAditAtparyaliN^gamityarthaH | sUtrAnusArAdekavachanaM samudAyAbhiprAyam | tena chopakramAdInAM kvachidavirodhaM sUchayati | AdipadaM shrutiliN^gavAkyaprakaraNasthAnasamAkhyAnAmapi grAhakam | atra shrutyAdiShaTkaM cha grAhyamiti TIkokteH | atra vAkye shrutyAdiShaTkamapyAdipadena grAhyamiti hi tasyArthaH |  parantu shrutyAdInAmupakramA- divattAtparyagrAhakatvAbhAvAdAgamArthamAtranirNAyakatvAt nAtra tannidarshakapramANoktiH |  ata evottaratra -
shrutirliN^gaM samAkhyA cha vAkyaM prakaraNaM tathA |
pUrvaM pUrvaM balIyaH syAdevamAgamanirNaye ||
iti tatrApi pramANaM vakShyati | uktaM hi pramANalakShaNaTIkAyAm "upakramAdInAM tAtparyaliN^gatvameteShAM punarartha eveti visheShaj~nApanArtho yogavibhAgaH" iti | na chaivam "atra shrutyAdiShaTkaM cha grAhyam" iti TIkAyAM tAtparyagrAhake- ShvantarbhAvoktirayukteti vAchyam, yatostretyasya samanvayashabdArtha ityevArtho na tAtparyagrahakeShviti, 'AkAsha- stalliN^gAt' 'shabdAdeva pramitaH' (bra.sU. 1-1-22, 7-24) ityAdau shrutiliN^gAdibhirAgamArthaniraNayadarshanena teShAmapi anvIyate shaktirUpasambandhavattayA j~nAyate padajAtamebhiritivyutpattyA anvayashabdArthatvauchityAt | na chopakramopasaMhArAbhyAsApUrvatAphalArthavAdopapattayaH shrutiliN^gavAkyaprakaraNasthAnasamAkhyAshcha tAtparyaliN^gAnIti j~nAna- pAdIyasudhAvirodha iti vAchyam, atra shakterapi saMyojanAt | ata eva chandrikAyAmupakramAdipramANakaH shaktitAtparya- lakShaNassambandhaH samanvaya ityuktam | atradipadaM shrutyAdInAmapi grAhakam | vyutkrameNAnvayaH | anenAtra bR^ihatsaMhitA- vachanodAharaNaM vakShyamANasya 
shrutirliN^gamiti vachanasyopalakShakamiti sUchitam |
(3) kAni tAnyupapattyAdIni kutra cha liN^gAnItyata Aha - uktaM cheti | upapattyAdItyanuShajyate| na kevalamupapattyAdyuktaM nirdiShTaM, kintu tajj~nApyaM choktamiti chArthaH | asmaduktamupapattyAdi liN^gaM bR^ihatsaMhitAyAmapyukta- miti vA | kimuktamityatastatpaThati - upakrameti | prakaraNAdirupakramaH tadanta upasaMhAraH | upakramopasaMhArashcha tau tathoktau | atropakramopasaMhAratadaikarUpyAbhyAsApUrvatAphalArthavAdAshcheti pramANalakShaNokteH pratyekavivakShayA vishakali- tAvupakramopasaMhArau dvau samudAyavivakShayA ubhayAvirodhalakShaNaM ekArthatvalakShaNaM vA tadaikarUpyamapi pR^ithaktAtparyagrAhaka- manusandheyam | ata eva dvivachanaprayogaH | ekaprakArAsakR^iduktirabhyAsaH | prAchuryeNa pramANAntarAsiddhArthabodhakatA apUrvatA | phalavadarthapratipAdakaM phalam | stutiH, nindA, ekakartR^ikopAkhyAnarUpA parakR^itiH, anekakartR^ikopAkhyAna- rUpaH purAkalpashcha, arthavAdaH | upapattiH yuktiH | 'tAtparyanirNaye' vAkyatAtparyanishchaye 'liN^gaM' sAdhanamitiyarthaH| yadvA - nirNetavye tAtparye sAdhye 'liN^gaM' heturityarthaH| liN^gamityasya upakramAdipadaiH yathAyogyaM pratyekaM sambandhaH | smR^iterupakramAditvespi virodhe uttarottaraprAbalyasUchanAya bhAShye upapattyAdIti vyatyasyoktiH | sAmAnyavisheShabhAvena upapatterupakramAdibhyaH pR^ithaguktiH | yadvA - etachchopakramAdi svArthe shabdAtmakamapi idametatparam abAdhe satyetadupa- kramatvAt ityAdirUpeNa vAkyatAtparye liN^gaM cha bhavati | upapattistu yathAsgnyAdirUpasvarthe tathA tAtparyespi ayametattAtparyaviShayaH upapannatvAt iti prakAreNa liN^garUpeti pR^ithaguktiH |
(4) sUtraM yojayati - upakramAdIti | 'shAstre' iti sheShaH | samityasyArthaH samyagiti | sarvasminnityapi draShTavyam | 'nirUpyamANe' ityanena saMshabdArthasya adhyAhR^itakriyayAsnvayo  darshitaH | tushabdasyArtha eveti | 'shAstrayoni' ityanuShaktapadasyArthaH shAstrAgamyamiti | tathA cha yatostrAnvayapadoktaiH shrutiliN^gavAkyaprakaraNasthAna- samAkhyopakramAdibhiH shaktitAtparyaliN^gaiH 'saM samyak' balAbalavimarshapUrvakaM 'sarvasmin' shAstre R^igAdirUpe 'nirUpyamANe' vichAryamANe ekArthe shaktitAtparyarUpavyApakadharmavattayA avagamyamAne 'tadeva' viShNvAkhyaM brahmaiva 'shAstragamyaM' tatpramANakaM pratIyate, na rudrAdi, atosj~nAnAM pratIyamAnamapi netareShAM shAstrayonitvamiti yojanA | liN^gairiti tR^itIyayA nirUpyamANe iti saptamIprayoge cha upakramAdikaM tAtparyahetuH | tAtparyaM cha shAstrapramANakatve heturiti sUchitaM bhavati | na kevalamupapattyAdikaM samanvayashabdArthaH, kintu taddhetukaH shAstrajanyapramAgocharatvarUpaH shAstrayonitve hetubhUtaH | "tatparatvasambandhospi" iti sudhokteH | anena 'samanvayAt' sAvakAshatvaniravakAsha- tvAdinA balAbalanishchayapurassaraM anyatarabAdhayA vAkyArthavimarsharUpasamyagvichAritatvalakShaNasamyakttvayuktAdupakramA- 
dishaktitAtprayaliN^gasamudAyAtmasamanvayAt sarvashAstrasya bhagavatyeva samyagvachanavR^ittyA shaktitAtparyAkhya- sambandhAvagamAt tadviShNvAkhyaM brahmaiva jagatkAraNatayA shAstrayoni na rudrAdIti 'samanvayAt' ityasyAvR^ittyA sUtrayojanA darshitA bhavati |
(5) nanu karmavidhAnAdirUpashAstrasya kathaM brahmaparatetyAshaN^kAM bhagavadvAkyena pratiShedhati - mAmiti| yadyapi bhAgavate "ityasyA hR^idayaM loke" iti pAThaH, tathA pUrvottarArdhayorvyutkrameNa pAThashcha dR^ishyate| tathAspyAchAryokte- ranyakalpIyosyamityadoShaH | ekAdashaskandhe uddhavaM prati kR^iShNavachanametat | atrAsmachChabdena kR^iShNa uchyate | tathA cha "vasante vasante" ityAdi karmavidhAtrI shrutiH 'mAm' uddishyaiva matpUjAtvena karmavidhatte | indrAdyabhidhAtrI 'mAmabhidhatte' madguNAnaishvaryAdInabhidhatte | 'ahaM vikalpyaH' kalpanaM vidhAnaM tathA cha -
chatvAri vAkparimitA padAni tAni vidurbrAhmaNA ye manIShiNaH |
guhA trINi nihitA neN^gayanti turIyaM vAcho manuShyA vadanti || (R^i. 1-164-45.)
iti shrutyA yA vAgvaktR^ittvAnnimittAdvAkbdito hariH tasyA yAni sthAnApekShayA 'parimitAni' parichChinnAni 'chatvAri padAni' vAsudevAdirUpANi tAni ye manIShiNaH brAhmaNAH ta eva viduH | tatra vAcho hR^idayaguhAyAM nihitAni vAsudevAditrINi rUpANi 'manuShyAH' sAdhAraNAH 'neN^gayanti' na jAnanti | 'turIyam' aniruddhAkhyaM tu 'vadanti' jAnanatItyevaMrUpeNa ahameva chatuShTvasaN^khyAvishiShTavAsudevAdivividharUpatayA bahutvena vidheya ityarthaH | 'ahama- pohyaH' 'na surAM pibet' (manu. 11-94.) ityAdivAkyenApriyAditi sheShaH| tathA cha "niShedhabuddhiviShayamapriyaM hi hareH smR^itam" iti bhAgavatatAtparyokteH surApAnAdikaM madaprItisAdhanatvAt niShidhyate ityapriyadvArA 'na surAM pibet' ityAdinA ahameva niShedhya ityarthaH | athavA - ahamapriyAdapohyaH mamAprItikarAtsurApAnashabditAt "surA harerguNA me syuH" iti chintanAttapadapekShya apohyo niShedhya ityarthaH | taduktaM bhAgavatatAtparye - vidhirUpatvena kalpanaM vikalpaH chatvAri vAgityAdi | tatra vAgityanuvAdaH |
vidhibhAge hareH pUjaivAbhidhAne cha tadguNAH |
vikalpe tadbahutvaM chApyapohe tu tadapriyam |
uchyate sarvavedeShu tachcha veda sa eva hi || iti | tathA -
surA harerguNAH proktAste me syuriti chintanam |
surApAnamiti proktaM tanna kuryAtkathaJNchana || iti |
tattvapradIpe tu - 'dve vA va brahmaNo rUpe' iti vikalpya vividhaM kalpayitvA 'tatra yassa AtmA' (talavakArabrAhmaNam) iti sadoShAdapohyo nirdoShatvena vidheyospyahamevetyarthaH uktaH | atra tattvapradIpapakShe vikalpyeti lyap | TIkAkR^itpakShe tu vikalpyashabdassamAsAntargato vyasto veti visheShaH | iyaM cha bhagavati 
vAkyasamanvayarItiH - Adyasya itishabdasya prakArArthasya hR^idayamityanenAnvayaH | dvitIyasya evaMbhUtAyA ityarthaH | tathA cha hyevaMbhUtAyA vidhiniShedhAdirUpAyA anyaparatvena pratItAyAshchAsyAshshruteriti 'mAM vidhatte' ityAdyuktaprakAreNa 'hR^idayaM' tAtparyam 'ahameva veda' jAnAmi 'madanyaH kashchana' kospi visheShataH prAyaH na veda na jAnAtItyarthaH | bhAgavata ityanantaraM tadeva shAstragamya- mityuktatvAt na kathamitishaN^kAvakAsha iti vAkyasheShaH || 4 ||
|| iti samanvayAdhikaraNam ||
|| 5. IkShatyadhikaraNam ||
(1) atrAdhikaraNe saMshabdoktaM vAchyatvaM kArtsnyaM chAkShipya samAdhIyate | pUrvapakShayati - nanviti | 'ityAdibhishshrutibhiH' iti tR^itIyApa़JNchamyarthe | netyAdyAvartate | tathA cha 'tat' pUrvasUtre tachChabdoktaM brahmashabdagocharaM shAstroktaM kAraNaM na, kutaH? yato na shabdagocharaM shAstramukhyArthaH na, tadapi kutaH? yato na shabdagocharaM shabdAvAchyaM, nachekShaNIyatvavirodhaH tadasiddheH | kutaH? yato na tadgocharaM j~nAnaviShayaH na, aj~neyamiti yAvat | na chAvAchyatvAj~neyatvayorasiddhiH | "yato vAcho nivartante" ityAdi shruteriti yojanA| 'yato vAchaH' iti vAkye avAchyatvasya 'aprApya manasA saha' ityaj~neyatvasya cha uktatvAditi bhAvaH | "trayI na shrutigocharA" ityatra gocharashabdasya visheShyaliN^gatayA prayogAt 'na tachChabdagocharam' iti sAdhu | sudhAyAM tu shabdAnAM gavAM j~nAnAnAM charashcharaNaM vR^ittiryasmin tachChabdagocharamiti vyadhikaraNabahuvrIhiM charashcharaNamasyAstIti matvarthIyAchpratyayAntatvaM chAshritya shabdagocharamityasya sAdhutvamuktam | 'yataH' iti taittirIyavAkyam | yato 'vAcho' vedA vAgindriyANi cha 'manasA' manorUpendriyeNa saha 'tamaprApya' tadviShayakavR^ittij~nAnamajAnantya eva nivartante | taM brahmaNa AnandaM vidvAnna bibheti ityarthaH | guNaguNinorabhedAshrayeNaitadudAhR^itam |
(2) 'ashabdam' iti kAThakavAkyam | atra sarvatra yachChabdo yojyaH | na vidyate shabdo guNaH pramANaM vA yasmiMstattathoktam | prAkR^itashabdaguNashUnyaM shabdapramANAviShayaH shabdabhinnaM chetyarthaH | 'asparshaM' sparshaguNashUnyaM tata eva sparshaliN^gAviShayaH tadbhinnaM cha, 'arUpaM' rUparahitam ata eva chakShuShapratyakShAviShayastadbhinnaM cha | 'arasaM' rasaguNashUnyaM rasabhinnaM cha | agandhamityasyApyupalakShakametat | 
anena pa़JNchamAtrAvilakShaNatvamapyuktam | 'avyayaM nityam' ityAbhAyAM svarUpato dehatashcha nAshashUnyatva- muchyate | agandhavadityanena gandhavatpR^ithivIlakShaNatvamuktam | anenopalakShaNayA paJNchamahAbhUtavilakShaNatva- mapyuktaM bhavati | asya 'nichAyya taM mR^ityumukhAtpramuchyate' ityanenAnvayaH| 
(3) 'avachanena' ityanyachChrutivAkyam | 'avachanena' vachanavR^ittiM vinaiva lakShaNayA 'provAcha brahma guruH' shiShyAyopadidesheti pararItyAsrthaH |
(4) 'yadvAchA' ityanyattalavakAravAkyam | 'vAchA' taduchchAryeNa shabdena yat 'anabhyuditam' anuktam | yena vAk 'abhyudyate' uchyate | shrotrendriyeNa na shrR^iNoti puruShaH | yenedaM shrotraM shrutaM tadeva brahma tvaM viddhItyarthaH | atra pUrvapakSharItyA vachanavR^ittiniShedhaH | AdipadenaivaMjAtIyakA shrutirgR^ihyate |
(5) siddhAntayatsUtramavatArayati - neti || itishabda Avartate | tathA cha atra sUtrakAraH iti pUrvapakShyuktaM shrutitAtparyAparij~nAnaprAptaM brahmaNosvAchyatvaM neti niShedhatItyarthaH | sUtraM paThati - IkShateriti | atra tadityanuvartate | tachcha AsdhyAyaparisamApteH vidheyasamarpakamapIhoddeshyasamarpakam | na vidyate shabdo vAchako yasya tadashabdam | tathA cha 'tat' brahma 'ashabdaM' shabdAvAchyaM na, kintu vAchyameva | kutaH? IkShateH | dhAtunirdeshosyaM, tathaiva sudhokteH | tathAspi shabdamAtrasyAsAdhakatayA tena tadartho lakShyate | tena prakR^itAnukUlatayekShaNIyatvaM vivakShyate | tathA cha 'IkShateH' IkShaNIyatvAt j~nAnaviShayatvAdityarthaH ityAshayena sUtraM vyAchaShTe - sa iti | idaM cha ShaTprashnavAkyam | atra "yaH punaretaM trimAtreNaumityanenaivAkShareNa paraM puruShamabhidhyAyIta sa tejasi sUrye sampanno yathA pAdodarastavachA vinirmuchyate evaM ha vai sa pApmanA vinirmuktaH sa sAmabhirunnIyate brahmalokam" iti pUrvavAkye prakR^ito yaH akArokAramakArAkhyAMshatrayayuktapraNavoktaprakAreNa paramAtmAnamabhidhyAya tamaparokShIkR^itya cha tejorUpe sUrye sampannatvagvinirmuktasarpavadvidhUtapApassAmAbhimAnidevaiH satyAkhyaM brahmalokaM prAptaH praNavopAsako jIvaH saH 'jIvaghanAt' jIvasArAttachChreShThAt 'etasmAt' chaturmukhAttadupadeshena 'parAtparam' uttamAduttamaM 'purishayaM' sakaladehAntargataM 'puruShaM' pUrNaM vAsudevaM paramAtmAnaM 'IkShate' jAnAtItyarthaH | yadyapi ShaTprashnaTIkAyAM "jIvaghanAdviriJNchAttadupAsanayeti yAvat, IkShate punarabhivR^iddhaj~nAno bhavati | IkShitvAcha taM prApnoti" ityukterIkShatera- parokShaj~nAnArthatvaM pratIyate | tathApi mUle j~nAnasAmAnyaviShayatvarUpekShaNIyatvahetorasiddhiparihArAya asyAH shruterupanyastatvAt "hiraNyagarbhopadeshena" iti TIkokteshcheha prakR^itAnuguNyAdIkShatiH parokShaj~nAnArtho vyAkhyeyaH| 'Atmani' ityaparaM kANvavAkyaM jij~nAsAnaye vyAkR^itam | 'vij~nAya' ityanyadvAjasaneyavAkyam| 'brAhmaNo' brahmaniShTho dhIraH 'taM' paramAtmAnamevaM shAstreNAchAryAdvA 'vij~nAya' parokShato j~nAtvA 'praj~nAM' prakR^iShTamapokShaj~nAnaM 'kurvIta' 
sampAdayedityarthaH | ityAdIti | evamAdivAkyairityarthaH | Adishabdena "AtmA vA are draShTavyaH" (bR^i.u. 4-4-5.) "ajaAtmA mahAn dhruvaH" (bR^i.u. 6-4-20.) "tameva dhIro vij~nAya" (bR^i.u. 6-4-21.) ityAdikaM gR^ihyate | IkShaNIyatvAt | avagamopalakShakametat | anyathAsnanvayAt | anenAsiddhiH parihR^itA | tadanyathAs- nupapatteriti sheShaH | vAchyameveti sautranaJNdvayalabdhArthoktiH | na tvavAchyaM nApi lakShyamiti evashabdArthaH | tadityanenAsyAnvayaH | aniyamasUchanAya sUtrabhAShyayoH pratij~nAhetvorvyutkrameNoktiH |
(6) nanvastvIkShaNIyatvaM brahmaNaH, tathAspi na tadanyathAnupapattyA tasya vAchyatvaM vAchyaM pratyakShAdinAspIkShaNIyatvopapatterityata Aha - aupaniShadatvAditi | tadityetadvipariNamyAnuvartate | tathA cha 'tasya' brahmaNaH 'aupaniShadatvAt' upaniShadekasamadhigamyatvAt 'avachanena' vachanetarapramANena 'IkShaNaM' j~nAnaM netyarthaH | tathA cha shrutismR^itisAhAyyarahitapratyakShAdyavedyatvavishiShTekShaNIyatvAnyathAsnupapattyA brahmaNo vAchyatvaM siddhyatyeveti bhAvaH | parisheShapramANaparatayA vA idamAvR^ittya vyAkhyeyam | yojanA tu brahmaNashrutiShUktaM IkShaNaM pramANenaiva hi bhavet | prasaktapramANeShu cha 'nAvachanena' vachanetarapramANenekShaNaM sambhavati aupaniShadatvAt vachanenaiva bhavadIkShaNaM nAvachanena vachanavR^ittyanyalakShaNAdinA sambhavati | kutaH? 'avachanena' bhAvapradhAno bahuvrIhiH | avachanatvenAvAchyatvena nimittena ataH parisheShAdIkShaNaM vAchyatvameva sAdhayatIti |
(7) nanu shrutisiddhamavAchyatvaM kathamIkShaNIyatvayuktimAtreNa dUShyate? 'prAbalyamAgamasyaiva' iti yuktitaH shruteH  prAbalyokterityataH sautro heturAgamopalakShaka iti bhAvena vAchyatve shrutismR^itI chAha - sarva iti || kaThAnAmiyaM shrutiH| sarve vedA 'yatpadaM' yasya brahmaNaH svarUpam 'Amananti' mukhyavR^ittyA satAtparyaM pratipAdayanti | sarve vedAH sarvANi tapAMsi prasiddhAni 'yat' brahma prati 'vadanti' yaduddeshena kartavyAnIti bodhayantItyarthaH | tattvapradIparItyA 'tapAMsi' AlochanarUpA yuktaya iti vA | sarvairvedairahameva 'vedyo' mukhyataH pratipAdyaH | ahaM 'vedAntakR^it' brahmasUtrakR^it 'vedavit' vedArthaj~nAnI cheti gItAsmR^ityarthaH | AdipadAt 'atha kasmAduchyate' 'nAmAni sarvANi' 'vachasAM vAchyamuttamam' ityAdessaN^grahaH | tathA cha shrutau 'Amananti' iti sAkShAdvAchyatvokteH, smR^itau cha 'ahameva' ityavadhAraNopapattaye mukhyatayA vedyatvasya vivakShaNIyatvAt tasya cha vAchyatvaM vinAsyogAtsarvashabdalakShaNAyAshchA- sambhavAdvAchyatvamevAbhyAM siddhyatIti bhAvaH | smR^itibhyashchetyasya vAchyamevetyanenAnvayaH | AdishabdopAttashrutismR^itya- pekShayA bahuvachanam | na kevalamIkShaNIyatvahetoriti chArthaH |
(8) nanvevaM vAchyatvasya yuktyAdisiddhatve avAchyatvAj~neyatvAbhidhAyakodAhR^itashruteH 'yato vAchaH' ityAdirUpAyAH kA gatirityata Aha - avAchyatvAdikamiti | aj~neyatvamatarkyatvaM cha AdishabdArthaH | tushabdaH shaN^kAvyAvartakaH bhinnakrameNAvadhAraNe vA | tathA cha 'aprasiddhatvAt' sAkalyena agocharatvA- nnimittAdeva brahmaNi 'avAchyatvAdikam' avAchyatvAdivyapadesho yujyata iti na tadvirodha iti bhAvaH | anena siddhAnte 'ashabdam' ityAderaprasiddhatvAtsAkalyena vAchakashabdashUnyamityAdirthaH | 'avachanena' ityasya tu sAkalyena vachanamantareNetyartha ityuktaM bhavati |
(9) nanvaprasiddhinimittakosvAchyatvAdivyapadeshaH kva dR^iShTa ityata Aha - na taditi | yasmAt 'vipashchito' j~nAnino mero rUpaM pashyantospi 'IdR^igiti' sAkalyena 'na pashyanti' na jAnanti | anenAprasiddhatvahetuH sUchitaH | tasmAnmero rUpaM na j~neyaM pratyakSheNa | na vAchyaM shabdena | 'na tarkyate' nAnumIyate cha liN^genetyuchyata ityarthaH | itivaditi | iti vAkya ivetyarthaH | asyAvAchyatvAdikamiti pUrveNAnvayaH |  tathA cha yathA merurUpe aprasiddhi- nimittakAvAchyatvAdivyapadeshastathA brahmaNyapIti bhAvaH |
(10) na kevalaM 'pashyantaH' ityuktyanyathAsnupapattimAtreNaiva aprasiddheraj~neyatvAtarkyatvAvAchyatvavyapadesha iti vyavasthA siddhA, api tu smR^itisiddhA cheti bhAvenAha - aprasiddheriti | tadbrahma yataH 'paraM' pUrNam atassAkalyenAprasiddhatvAdavAchyamuchyate | sarvasadAgamoktatvAttatprasiddhatvAdvAchyaM cha bhavatItyarthaH | evamaprasiddhi- prasiddhibhyAM tat atarkyam anumeyaM cha aj~neyaM j~neyaM j~nAnipratyakShagamyaM cha 'smR^itaM' smR^itikArairuktamityarthaH | gAruDe ityanantaraM uktamiti sheShaH | asyApyavAchyatvAdikamityanenAnvayaH |
(11) evaM 'yato vAchaH' ityAdishrutInAM yuktyAdibalAdarthAntaropapatterna tadbalAchChabdAvAchyaM brahmeti sUtraM vyAkhyAyApavyAkhyAM pratyAkhyAti - na cheti | chashabdaH svasiddhamapi netisamuchchaye | tathA cha jagatkAraNaM 'ashabdaM' pradhAnaM na, kutaH? ashabdaM hi tat | 'ashabdaM' pradhAnaM kAraNaM neti vA, kutaH? 'IkShateH' 'tadaikShata' iti jagatkAra- NasyekShaNakartR^itvashravaNAtpradhAnasya chAchetanatvena tadasambhavAditi sAN^khya- matanirAkaraNaparatayA vyAkhyAne prathama- pratij~nAyAM hetUkR^itam 'ashabdatvam' ashrautatvam 
'itarasiddhaM' svetarasAN^khyasiddhaM na, na kevalametAvat, kintu svasiddhamapi na, sAN^khyena vaidikatvAbhyupagateH | sUtrakAreNa 'ajAmekAm' (tai. A. 10-10-1.) ityAdi shrutyuktatvAN^gIkArAt |
yadvA - tattvapradIparItyA mAyinA sAN^khyaM prati hetutvenopanyastamashabdatvaM mAyItarasya sAN^khyasya na siddhaM nApi sAN^khyetaramAyisiddhamuktahetubhyAmeva | tathA chAsiddhiriti na tadvyAkhyAnaM yuktamitibhAvaH | evamashabdatvaM shrautatvaM brahmaNassAN^khyetaramAyisiddhaM na, tanmate avAchyatvAt | chakArAdIkShitR^itvamapi siddhaM na, tasyekShati- svarUpatvAdityapi vyAkhyeyam | tathA cha hetudvayamapi svapakShapratikUlamiti na paravyAkhyA yukteti bhAvaH tattvapradIpe tu 'nacha' ityAdibhAShyaM 'itarasiddhaM' mAyisiddhamashabdatvaM na shrutyarthaH uktanyAyena brahmaNo vAchyatvAt | evam 'ashabdatvam' avAchyatvaM brahmaNa itarasya mAyinospi na siddham | brahmaNi vyavahArAbhAvaprasaN^gAt iti dvedhA vyAkhyAyaparakR^itavyAkhyApratyAkhyAnAya paroktahetoShTIkArItyAssiddhyuktiparatayAspi vyAkhyAtam || 5 ||
(12) IkShaNIyatvasya hetorvyadhikaraNAsiddhimAkShipya samAdhAtuM sUtram - 'oM gauNashchennAtmashabdAt' iti | asyArthaH - 'yataH AtmanyevAtmAnaM pashyet' ityAdishrutyukta AtmA 'gauNaH' sattvAdiguNabaddho jIva evAtasta- danyathAsnupapattyA vAchyospi sa eva syAnna nirguNaH paramAtmeti chet - na, kutaH? 'AtmAnaM pashyet' itIkShaNIye tasminnAtmashabdashravaNAditi | 'AtmapatasAmAnAdhikaraNyAya pulliN^ganirdeshaH' ||
(13) sUtraM vyAchaShTe - na cheti | atra yato 'dR^ishyaH' IkShatishrutau dR^ishyatayoktaH 'AtmA' jIvAkhyo gauNa eva atastadanyathAnupapattyA vAchyospi sa eva syAt 'na nirguNaH' guNAtIto viShNuH 'dR^ishyaH' IkShatishruttyuktaH | gauNa- grahaNe bAdhakasyetaraj~nApakasya chAbhAvAditi bhAvaH | ato na sa vAchyaH iti chodyaM na yuktam | kutaH? 'Atma- shabdAt' 'Atmanyeva' iti vAkye IkShaNIye tasmin AtmashabdashravaNAddR^ishyo nirguNa eva, ata evekShatyA liN^gena vAchyospi sa eva bhavediti yojanA | yadyapi sudhAyAM gauNapadaM mAyAshabalitaishvaryAdidharmayuktasaguNabrahmaparatayA vyAkhyAtaM tathApi pUrvapakShiNo mAyAshabalitaM vA guNabaddhA jIvA vA dR^ishyA vAchyAshcha, na sarvathA nirguNaM brahmetyAshayAnna virodhaH |
(14) nanvAtmashabdasadbhAve kutosyaM nirguNo na gauNa ityata Aha - ya iti | yaH 'sarvataH' prakAreNa 'guNaiH' sattvAdibhiH shUnyaH yashcha dukhakhAdidoSharahitaH yashcha heyopAdeyarahitaH | bhAvapradhAnosyam | heyatvasahitopAde- yatvarahita iti | upAdeya evetyarthaH | tattvapradIparItyA svAbhAvikadoSharahito guNapUrNatvenAptakAmatvAdupAdeyarahita iti vA | tattvodyotaTIkArItyA doShAbhAvAddhAturabhAvAdvA heyatvarahitaH, laukikaguNAbhAvAdupAdAturanyasya svatantra- syAbhAvAdvA upAdeyatvarahitaH aniShTAbhAvAddheyaM nAsti, apUrtyabhAvAdupAdeyamasya nAstIti vA tathoktaH | ya evaM bhUtassa AtmetyabhidhIyate | ya etadviruddhasvabhAvavAn sosnAtmeti satAM mataM sammatamitythaH | kvachit 'hR^idi hyeSha AtmA' 
ityAdAvetadanyasvabhAvespyAtmapadaprayogAt kathaM sosnAtmetyata Aha - anAtmanIti | 'anAtmani' Atma- shabdamukhyArthabhinne jIve 'AtmashabdaH' 'sopachAraH' upachAraH paramamukhyavR^ittyanyamukhyavR^ittiH tatsahitastadvR^ittika ityarthaH| tushabdo visheShArthaH | 'vAmane' ityanantaraM 'nirguNaikaniShThatvenoktAt' iti sheShaH | asya nAyaM dR^ishyo vAchyashcha gauNaH, kintu nirguNa evetyanenAnvayaH |
(15) atraiva pramANAntaramAha - dve vAveti | 'brahmaNaH' parabrahmaNaH rUpaM cha rUpaM cha rUpe | tatrAdyo rUpashabdaH svarUpaparaH dvitIyo rUpyate j~nAyate brahmAkhyamiti vyutpattyA pratimAparaH | vAveti nipAtasamudAyaH prasiddhidyotakaH | te rUpe darshayati - Atmeti | AtmashabdamukhyavAchyastadavAchyashchetyarthaH | 'tatra' AtmanAtnormadhye 'sa yaH' ityanvayaH | anyathA paunaruktyAt | tathA cha 'saH' prasiddho 'yaH' AtmA AtmashabdamukhyArtho viShNuH 'saH nityaH' dehahAnyAdirahitaH 'shuddhaH' karmalepavidhuraH 'kevalaH' jaDAmishraH 'nirguNaH' sattvAdiguNAbaddha ityarthaH | cho visheShaNasamuchchaye | evaM prathamoddiShTAtmashabdArthaM lakShaNamukhena pradarshya athAnAtmAnamuktalakShaNavyatirekamukhena darshayati - atheti | yasmAdAtmA evaM bhUtaH 'atha' tasmAt 'yosnIdR^ishaH' nityatvAdirahitaH ha prasiddhaH | 'sosnAtmeti' satAM sammatamityarthaH | 'brAhmaNam' ityanantaraM yato nirguNasya viShNorevAtmatvaM vaktIti sheShaH | asyApi 'vAmane' itivadanvayaH |
(16) nanUpachAreNApyAtmashabdasya gauNe prayogasadbhAvAtsa eva shrutyukto dR^ishya AtmA kiM na syAdityata Aha - na cheti | 'mukhye' AtmapadamukhyArthe nirguNe dR^ishyatayekShatishrutipratipAdye sambhavati sati amukhyArthagauNagrahaNaM na yujyata ityarthaH | atra satItyanena mukhyasambhavAkhyo heturuktaH | amukhyaM na yujyata ityanena sAdhyam | ubhaya- samuchchaye shaN^kAparihArasamuchchaye vA chashabdaH || 6 ||
(17) nanu Atmashabdo mukhyata eva gauNAtmaparaH kiM na syAt | na choktashrutismR^itivirodhaH, tatrAtmashabdo nirguNe viShNau mukhyo jIveShvamukhya ityanukteH AtmanAtmashabdayoshchetanAchetanaviShayatvasambha- vAt | kaॢJNcha - AtmAnAtmashabdayoH prasiddhachetanAchetanaparatveshruterArjavaM, prasiddhArthAparityAgAt, rUpashabdasyAnekArthAkalpanAchcha | na cha jIve nirdoShatvAdyayogaH, duHkhAdidoShasyaupAdhikatvena jIvasyApi svabhAvato nirdoShatayA shruteH svabhAvaviShayatvopapatterityAshaN^kAM parihartuM sUtraM paThati - oM tanniShThasya iti|| neti vartate | tathA cha - 'tanniShThasya' asya Atmaj~nAninaH 'mokShopadeshAt' nAtmashabdamukhyavAchyo gauNa iti sUtrArthaH |
(18) tanniShThasya mokShopadeshespi kutosyamAtmA na gauNa ityaprayojakatvamAshaN^khyAha - na hIti | 
gauNamokShapadasamabhivyAhR^ito hishabdo virodhAkhyahetusUchakaH | tathA cha - 'hi' yasmAt 'gauNAtmaniShThasya' guNabaddhajIvaj~nAninaH tajj~nAnAdguNabandhanivR^ittirUpo 'mokSho' na sambhavati, virodhAt tasmAt 'na hi' nAprayojakatA shaN^kyetyarthaH |
(19) asiddhishaN^kAM parihartuM kossAvAtmaniShThasya mokShopadesha ityatastaM darshayati - yasyeti | atra shrutiH svaprayuktamushabdam eveti vyAchaShTe | 'u' ekaH pradhAna iti vA | tachChabdo viShNutajj~nAniparaH | tathA cha - 'hi' yasmAt 'saH' viShNuH 'sarvasya kartA' tasmAdeva 'vishvakR^it' vAyukartA 'pratibuddhaH' svatassarvaj~naH 'asmin sandohe' sanduhyate puruShArtho aneneti vA kAryakAraNasaN^khAtarUpatvAdvA bhUtasamudAyarUpatvAdvA sandohanAmake madhyadehe sthite 'gahane' gambhIre hR^idayaguhAsthAne 'praviShTaH' saH 'AtmA'  viShNuH 'yasya' yenopAsakena 'anuvittaH' samayagj~nAtaH 'tasya' adhikAriNaH 'u' pradhAnaH tasya viShNoryo 'lokaH' sa eva lokaH sthAnaM bhavatItyarthaH | 'sandoghe' iti pAThespyayayamevArthaH 'sandehe' iti pAThe anekArthasaN^kaTa ityarthaH | tattvapradIpe tu - sa vishvakR^it kR^itakR^ityaH | kutaH? yataH sa hi paramAtmA prasannaH sarvashaktiH sarvamasya j~nAninaH kAryaM karotItyuktam | asmin pakShe prathamaH prathamAntatachChabdo viShNuj~nAniparaH, vishvashabdaH kR^ityaparaH, sarvashabdo j~nAnikAryaparaH | TIkAkR^itpakShe tu - prathamaH prakR^itaviShNuparaH, vishvashabdo vAyuparaH, sarvashabdo jagatpara iti bhedaH | pakShadvayespi dvitIyatR^itIyau viShNutallokapara| 'iti' ityevaMrUpe bR^ihadAraNyake 'AtmaniShThasya' tajj~nAnino 'mokSha upadishyate' | asya yata ityupadishyate ato 'na gauNa AtmA' iti vakShyamANapratij~nayAsnvayaH | sUtrasya tu na gauNa Atmashabda iti pUrveNAnvayaH | Atmetyanena sautratachChabdo nAtmashabdaparaH, kintvarthataH pradhAnAtmapara ityuktaM bhavati |
(20) Atmashabdo viShNAveva mukhyaH na jIveShvityatra na kevalaM tanniShThasyetyAdinoktamanumAnaM mAnam, kintu sUtrakR^idabhipretAH spaShTashrutismR^itayashcheti bhAvena tAM tAshchAha - ayamiti | brahmetyantasya upadishyata iti pUrve- NAnvayaH | 'ayamAtmA' ramAbrahmAdiShu AdAnAdikartR^itvena sthitaH AtmA 'brahma' viShNureveti mANDUkashrutyarthaH "sosyaM viShNU ramAbrahmarudrAnantAdigaH sadA | AdAnAdanakartR^itvAdAtmA" iti mANDUkabhAShyoktaH |
(21) "vadanti tattattvavidastattvaM yajj~nAnamadvayam | brahma" ityaparaM bhAgavatavAkyam | advayaM samAdhikashUnyaM j~nAnasvarUpaM yattattvaM vadanti j~nAninaH tat deshakAlAdiShu bR^iMhitatvAt sarvAntaryAmitvAdyaishvaryAdiguNavAttvAchcha nimittAt 'brahmeti paramAtmeti bhagavAniti shabdyate' abhidhIyata ityarthaH | asyApi pUrveNa sambandhaH | tatraiva chaturthaskandhe "dattam" ityanyadvAkyam | etachcha 'anasUyA 
tathaivAtrerjaj~ne putrAnakalmaShAn' iti pUrvArdhenaivAnvetavyam |
patnI marIchessukalA suShuve kardamAtmajA |
kAshyapaM pUrNimAnaM cha yayorApUritaM jagat ||
iti prakR^itena samuchchayArthastathAshabdaH | tathA cha - anasUyAkhyA atribhAryA atreH sakAshAt 'AtmeshabrahmasambhavAn' AtmA viShNurIshorudraH brahmA chaturmukhaH AtmA cheshashcha brahmA cha te tathoktAH taissaha bhavantItyAtmeshabrahmasambhavAH tAn 'akalmaShAn' apApAn yo dattaH durvAsAH somashchaitAn putrAn 'jaj~ne' janayAmAsetyarthaH | yadvA - anasUyA atrerdattAdIn janayAmAsa, te cha AtmeshabrahmasambhavA iti vipariNAmena vyAkhyeyam | atra brahmAveshena sahotpanne chandre niruktasambhavashabdo mukhyaH | sAkShAdviShNurudrAMshatvena tatsambhUtayordattadurvAsasostu ChatrinyAyenAmukhya iti draShTavyam | yadyapi "atreH patnyanasUyA trIn jaj~nestiyashasaH sutAn | dattam" iti bhAgavatapAThaH, tathAspyanuvyAkhyAne evaM paThitatvAttathaiva sudhAyAM vyAkhyAtatvAttadanyakalpIyaM pAThAntaraM bhaviShyatItyadoShaH | asyApItyupadishyata ityane- nAnvayaH | chetanastviti pAdmavAkyam | 'prabho' iti kasyachitsambodhanam | tatreti sheShaH | Adyastushabdo visheShArthaH | dvitIyosvadhAraNe | tathA cha - 'jIvAH brahmAdayaH proktAH AtmA tu' tachChabdamukhyavAchyastu 'janArdano' viShNuH 'ekaH' eva proktaH pramANeShu | 'itareShu' brahmAdiShu 'AtmashabdaH sopAchAraH' paramamukhyavR^ittyapekShayA hInavR^itti- yukta iti j~nAnibhirabhidhIyata ityartaH | kutastasyaivAtmatvaM nAnyeShAmityata Aha - tasyeti | yataH 'tasya' nirguNasya Atmano 'j~nAnAnmokSho' bhavatIti "yasyAnuvittaH" (bR^i.u. 6-4-31.) ityAdau 'udAhR^itaH' uktaH atosyamAtmA nirguNo viShNureva nAnyaH | kutaH? tasyaiva viShNornirguNasya mokShadAtR^itvasambhavAt, anyeShAM tadasambhavAdityarthaH | Atmaj~nAnAnmokShopadeshespi kuto netareShAmAtmatvaM teShAmapi mokShadAtR^itvasambhavAdityata Aha - saguNA iti | turavadhAraNe | tathAcha - 'apare' viShNoranye brahmAdayo yataH 'saguNAH' sattvAdiguNabaddhA eva na svatastadvidhurAH ataH 'tajj~nAnAnnaiva' sarvathA 'muchyate' adhikArItyarthaH, guNabaddhAtmavij~nAnAt guNabandhanivR^ittirUpamokShAyAgAditi bhAvaH | nanu viShNAvapi nirguNatvenAstu mokShadAtR^itvasambhAvanA, tannishchayastu kuta ityata Aha - paro hIti | 'hi' yasmAt 'viShNuparaH' svatantraH | tattvapradIparItyA sarvottama iti vA, 'puruShaH' pUrNaH 'tasmAnmokShastato' viShNo- rbhavedeveti smR^itaH smR^ityukta ityarthaH| 'iti pAdme' ityasyApi ityupadishyata iti pUrveNAnvayaH|| 7||
(22) yuktyantareNAtmashabdAdito na gauNa ityAha sUtrakR^it - heyatveti | atra heyatvaM nAma mokShArthaM prAdhAnyena j~neyatvenAvihitatvam | tathA cha - na kevalaM tanniShThasya mokShopadeshAt, kintu "tamevaikam" iti shrutau Atmano heyatvAvachanAt, pratyuta 'jAnatha' ityaheyatvavachanAt, jIvasya cha "anyA vAcho vimuJNchatha" iti mumukShubhirheyatvavachanAchcheti sUtravR^ittimabhipretya sUtraM vyAchaShTe - tamiti | he R^iShayaH 'tam' AtmAnaM 
viShNum 'eva ekaM' pradhAnaM 'jAnatha' jAnIdhvam | 'anyAH' jIvAdiviShayiNIH 'vAchaH vimuJNchatha' tyajata, prAdhAnyena viShNvitarAn na jAnIdhvamityarthaH | 'jAnatha AtmAnam' iti vishleSho viShNoH sarvato vilakShaNatvapradarshanArthaH | vikaraNa- vyatyayastu ChAndasaH | amR^itasyetyekavachanaM samudAyavivakShayA | tathA cha - 'amR^itasya' muktavargasya 'eShaH' viShNuH setuH' mukhyAshraya ityarthaH | 'iti' ityevaMrUpAyAM muNDakashrutau 'anyeShAM' jIvAnAM 'heyatvavachanAt' ityanena chashabdasamuchcheyaM darshitam | sautranaJNo vyatyAsena anvayamabhipretya samuchcheyAntaramAha - asya viShNoraheyatveti | chashabdaH samuchchaye | sUtre gauNasUtrAdanuvR^ittasya "na gauNa AtmashabdaH" ityasyArthamAha - neti | gauNa Atma- shabdamukhyavAchyo na, kintu nirguNo viShNurevetyarthaH| tathA cha - AtmashabdAdIkShatishrutyuktospi nirguNa eveti siddham| tasyekShatyanyathAsnupapattyA vAchyatvamiti bhAvaH || 8 ||
(23) yuktyantareNApi nirguNasya viShNorvAchyatvamupapAdayatsUtramupanyasyati - svApyayAditi | sUtraM vyAchaShTe pUrNamiti | 'ado' mUlarUpaM 'pUrNam' 'idam' avatArarUpaM cha 'pUrNam' | 'pUrNam' avatArarUpaM sR^iShTikAle 'pUrNAt' mUlarUpAt 'udachyate' udgachChati | tattvapradIparItyA amuShmAdidaM saN^khyAmAtreNodachyate ekameva bahusaN^khyaM bhavati visheShAdeveti vA | pralaye mUlarUpaM 'pUrNasya' svasya 'pUrNam' avatArarUpam 'AdAya' svIkR^ityaikIbhUya 'pUrNameva' anyatrAlInaM sadeva svayam 'avashiShyate' iti bR^ihadAraNyakashrutyarthaH | 'sa' ityanyAshrutiH | tadarthastu - 'sa' viShNuH 'AtmanaH' svasmAt mUlarUpAt 'AtmAnam' avatAragataM svasvarUpaM 'uddhR^itya' sR^iShTikAle pR^ithagvyaktIkR^itya pralaye 'Atmani' svasvinneva 'vilApayati' ekIbhAvayati | 'atha' anantaraM sa viShNuH 'Atmaiva' mUlarUpyeva 'bhavati' avashiShyata iti | 'sa devaH' iti skAndasmR^itiH shrautatachChabdArthavivaraNarUpA | 'devo' dyotanAdeH 'nirguNaH' sattvAdiguNebhyo niShkrAntaH tata eva guNakAryadoShahInaH 'puruShottamaH' kSharAkSharachetanottamaH 'AdikR^it' vishvasyo- tpattikartA prathamakartA vA 'saH' shvetadvIpago 'hariH' AdisR^iShTau 'bahudhAbhUtvA' varAhAdibahurUpANi sR^iShTvA 'punaH' atha pralaye 'ekIbhUya' mUlarUpeNa tAnyekatAM prApayitvA ahipatau 'shete' yoganidrAM karotItyarthaH | itItyasya iti shrutyuktatvAchchetyadhyAhAreNa 'vAchyameva tat' iti paramasAdhyenAnvayaH |
(24) etachChrutyuktospi nirguNaH kutaH? gauNa eva kiM na syAdityastatra sautraM hetuM sAvadhAraNasvashabdAvR^ittyA yojayati - svasyaiveti || evakAro bhinnakramaH | itishabda AvR^ittostrApi yojyaH| vachanAdityAvartate | na gauNa ityanuvartate | ayamiti sheShaH | svApyayapadaM pUrNatvasyApyupalakShakam | tathA cha pUrNamiti shrutau svApyaya- padopalakShitapUrNatvasya vachanAt svasya svasminnevApyayavachanAchcha, sa iti spaShTashrutAvapi Atmanyeva vilApayIti svasya svasminnevApyayavachanAt, tasya cha nirguNahariniShThatAyAH smR^itau vachanAchcha ayaM nirguNa eva na gauNa iti yojanA | vAchyatve svApyayasya sAkShAddhetutvAbhAvAt sUtre bhAShye cha chashabdAbhAvaH | yadyapyatropalakShaNA- bhiprAyakaTIkArItyA pUrNatvahetusamuchchAyakashchashabdosnuvartanIyaH | tathAspyasya vAchyatve sAkShadahetutvAttatra hetvantarasya j~nApakachashabdo nAnuvartanIyaH | na cha 
shrutyuktatvAchchetyadhyAhR^itahetau chashabdAvashyaMbhAvAt kathaM tadabhAva iti  vAchyam, sUtrashrutahetau chashabdAbhAva ityabhiprAyAt | ata eva TIkAyAM tatretyuktam | tathA chAyaM sUtrArthaH - na kevalaM nirguNaviShNvAkhyaM brahma IkShaNIyatvAdvAchyam, kintvetachChrutyuktatvAchcha | shrutyuktaM nirguNameva na gauNamiti kutaH? purNatvAtsvasya svasminnapyayAchcha, gauNasyApUrNatvAt anyasmin layena svApyayashUnyatvAchcheti | shrutyuktasvApyaya- pUrNatvayorasiddhiparihArAya hetau sAdhyasAmAnAdhikaraNyopapAdanAya cha shrutismR^ityorvachanAdityuktaM bhAShye | nanvayaM svApyayavAn anyatrAlInashcha gauNassyAt, nirguNosnyosstIti chet - na, yadyayaM svApyayavAn gauNaH tarhyayaM nirguNashchobhau pralayesnyatra layahInau tiShThataH? uta ekasminnanyasya layo bhavati? nAdyaH "idaM vA agne naiva kiJNcha nAsIt" (tai.brA. 2-2-9-1.) ityAdishrutivirodhAt, atra pralaye dvitIyamAtraniShedhAt | dvitIye na tAvadgauNasya nirguNe layaH, tasya svApyayavattayA avasthAnAbhyupagamAt | tathA cha nirguNasya saguNe layo vAchyaH | sa cha na sambhavatItyAha - na hIti | 'gauNAtmani' jIve 'nirdoShasya' sattvAdiguNabandharUpadoShahInasya nirguNasya  viShNorlayo nopapadyata ityarthaH | hishabdena "yatprayanti" (tai.u.3-1.) ityAdishrutivirodhAditi hetuH sUchitaH | tasmAnnirguNasya svasminneva layo vAchya ityatosyamananyalIno nirguNa eveti tasyaiva shrutyuktatvAdvAchyatvaM siddhamiti bhAvaH | atra naye gauNAdivyapadeshaH sattvAdiguNayuktatvatadabhAvarUpadharmAshrayajIvaparamAtmaviShayaka eva, na tu mukhyAsambhave gauNAshrayaNA- dityatreva nirguNosyamityatreva vA mukhyArthaguNahInaviShaya iti sUchanAya nirguNasyeti vaktavyatvespi nirdoShasyetyuktam |
(25) nanvastu nirguNasya viShNorvAchyatvopapattau satyAM kAraNatvena shAstragamyatvam | tachchopakramAdibalAt prasiddhashAkhAsveva kAraNatvena pratipAdyatvaparyavasitam | aprasiddhashAkhAsu punaranyospi kAraNatvena uchyatAm | na cha tA na santi, tAsAmAnantyeneyattAsnishchayAdityata Aha - na cheti || chospyarthaH | tathA cha - 'kAsuchit' aprasiddhashAkhAsu 'anyathA' anyo nirguNAt saguNospi 'anyathA' akAraNatvAdeH kAraNatvena Atmashabda- mukhyavAchyatvena mokShajanakaj~nAnaviShayatvena cha, nirguNo vA 'anyathA' akAraNatvAdinA 'uchyate' uchyatAmiti 'na' iti yojanA | 'nAnyathA' ityanena sUtre gauNasUtrAnnetyasyAnuvR^ittiH anyathetyadhyAhArashcha sUchitaH | 'tattu sam' ityuktAdanyathA netyarthaH | kuto netyatastatra hetutvena sUtramupanyasya vyAchaShTe - gatIti | uttarasUtrapadAkarShaNena sarvAdhikArisAdhAraNaM gatisAmAnyasya shrutatvAditi yojanAmabhipretya asiddhiparihArAya tatsUtrasUchitAM shrutimAha - sarva iti | vedA ityasya vivaraNaM 'sarve' iti | tathA cha - 'sarve vedAH' tathA 'supramANAH' suShThu pramANaM pramANAnantaraM mUlabhUtaM yAsAM tAH 'yuktayaH' | 'tathetihAse' iti vakShyamANAnurodhAdatretihAsA apyupalakShyAH | tathA chetihAsAshcha | 'brAhmaM' brahmaikaviShayam 'ekam' ekavidhameva ramArthaviShayakatvAt 'paramam' uttamaM 'j~nAnaM' 'prakAshyante' utpAdayanti, na punaranekam | ataH 'sarveShu vedeShu' tathA yuktiShu 'tathetihAse' itihAseShu 'kutashchit' kashchidapi viShayakR^ito vA prakArakR^ito vA 'virodho na' ityarthaH j~nAnarUpamekameva brahmasvarUpaM 
j~nApayantIti vA | shruteriti paJNchamI tR^itIyArthe | gaterityasya vyAkhyA j~nAnasyeti | sAmAnyAditi sautrapade prAtipadikArthamAha - sAmyamiti | viShayaguNAnAmananyathoktyA sAmyamityarthaH | "na hyekatra j~nAnAnandAdikamuktvAsnyatrAj~nAnAdirUpatvaM brahmaNa uchyate" iti tattvapradIpokteH kathyata iti sheShaH | na tu viShamatvamiti vA svayameva sAkShAnna tvanyamukheneti vA evashabdArthaH | tathA cha - 'sarve vedA' iti shrutyA svayameva sAkShAdgateH sarvashAkhotpAdyaj~nAnasya sAmAnyAt ekavidhatvokteH na kAsuchichChAkhAsu anyathochyata iti sUtrArthaH | atra bhinnaviShayaprakArakeShvapi j~nAneShu j~nAnatvena sAmyasattvAtsAmyAdityuktau viShayaprakAraikyaM na siddhyatIti sAmAnyAt samAnatvAt ekavidhatvAt ityuktaM sUtre | bhAShyapadasyApyayamevArtha eti dhyeyam || 10 ||
(26) itashcha nirguNaM brahma vAchyamityAha sUtrakR^it - shrutatvAchcheti| cho hetusamuchchaye | tadashabdaM neti vartate| tathA cha tadviShNvAkhyaM nirguNaM na kevalamIkShatyAdibhiH nAshabdaM shabdavAchyam | kintu "ekaH" iti shvetAshvatarashrutau 'shrutatvAchcha' svavAchakanAmnA sAkShAduktatvAchchetyartha ityAshayena sUtropAttashrutiM paThati - eka iti | 'ekaH' pradhAnaH svasmin bhedashUnya iti vA 'devo' dyotanAdeH 'sarvabhUteShu gUDhaH' sarvaprANiShu guptatayAsvasthitaH | na kevalaM bhUteShu sthitaH kintu 'sarvavyApI' cha deshataH kAlato guNatashcha sarvaM vyApnotItyarthaH | na kevalaM sarvabhUteShu sthitimAtraM, kintu 'sarvabhUtAntarAtmA' sarvaprANinAM antaHsthitvA A samyak tanniyantA cha mAtA cheti vA | AdAnAdikartR^itvAdvA tathoktaH | 'karmAdhyakShaH' karmAdhipatiH, "karmopari asyAkShANIndriyANi vartanta ityadhyakShaH" iti tattvapradIpokteH | 'sarvabhUtAdhivAsaH' sarvaprANi- nAmAshrayaH | sarvaM sAkShAdIkShate pashyatIti 'sAkShI' | IkShaNaM cha na prAkR^itaM kintu chaitanyasvarUpamityAha - 'chetA' j~nAnarUpa iti | 'kevalo' jaDAmishraH samAbhyadhikashUnya iti vA "kevalaM tAdR^ishAbhAvAt" iti dvitIyatAtparyokteH | kevalaM chaitanyenekShaNamasaMpraj~nAtasamAdhisthasya yoginospi bhavatIti tadvyA- vartanAyAha 'nirguNa' iti sattvAdiguNabandhahIna ityarthaH, prAkR^itaguNahIna iti vA | itishabdasya 'shrutau nirguNasya' iti padadvayAdhyAhAreNa shrutatvAditi sUtreNAnvayaH | "atra vAchyatvaM pratipAdayatsUtraM tadupAttashrutyudAharaNapUrvakaM paThati - eka iti" iti kvachitkaTIkApAThAnusAreNa bhAShye kvachit shrutipAThAnantaraM sUtrapATho dR^ishyate | tatpakShe tvanvayassulabha eveti dhyeyam | shrutatvespyashabdaH kiM na syAdityaprayojakatvashaN^kAyAmAha - na hIti | 'hi' yataH 'ashabdaH' avAchyaH padArtho 'na shrUyate' na shrutipadenochyata ityarthaH | ato nAprayojakatvaM hetoriti vAkyasheShaH | virodhAdityapi hishabdArthaH | nanu ashabdasyApi brahmaNo lakShaNayA shrutatvaM kiM na syAdityata Aha - na cheti | 'aprasiddham' avAchyasya brahmaNo lakShyatvaM na kalpyamityarthaH | kutaH? yatosvAchyasya vastuno lakShyatvamaprasiddham ata iti vyAptiparatvenApIdaM yojanIyam | nanu 
kathametat? gaN^gApadAvAchyasyApi tIrasya tatpadalakShyatva- prasiddherityata uktaM - sarveti | 'sarvashabdAvAchyasya' brahmaNo lakShaNAyAH vedapadalakShyatvasyAyukteH vipratipannaM na lakShyaM, kenApi padenAvAchyatvAt vyatirekeNa tIravaditi yuktiviruddhatvAdityarthaH | tathA cha - nAsmAbhiH kevalAvAchyatvena lakShyatvAbhAvaH sAdhyate yena tIrAdau vyabhichAraH shaN^kayeta, kintu sarvashabdAvAchyatvena | tachcha na tIrAdigataM, tasya tIrAdipadavAchyatvAt | brahma tu na tathA, tasya sarvashabdAvAchyatayaiva pareNAN^gIkR^itatvAt | ato na vyabhichAra iti yuktivirodho duShparihara iti bhAvaH | nanu lakShyatvAbhAvavati pravAhAdau hetvabhAvAdasAdhAraNamiti chet - na, lakShaNAyogyasyaiva lakShyapadArthatve sarvapadArthAnAmapi kiJNchitpadalakShaNAyogyatvena tadabhAvarUpasAdhyasya kutrApyabhAvena sapakShasyaivAbhAvAt || 11 ||
|| iti IkShatyadhikaraNam ||
|| 6. AnandamayAdhikaraNam ||
(1) athAdhyAyapAdayorupodghAtatvena pITharUpAyAmasyAM paJNchAdhikaraNyaM brahmasvarUpanarUpaNe anavasheShAtkimadhyAyAtmakasheShagranthenetyata Aha - tameveti || tathAspItyAdau yojyam | samanvayashabdashcha vipariNAmenAvartanIyaH | tathA cha - tathAspi prakaTanaM vinAsdhyAyAkhyasheShagranthasya kR^ityAntarAbhAvespi 'tameva' "tattu samanvayAt" ityanena hetutayA sAmAnyataH siddhavadupanyastameva samanvayAt 'samanvayam' upakramAdiliN^gaj~nApyaM samyagvachanavR^ittyA sarvashAstrIyavachanAnAM harau nirUpaNaM tatparatvaM 'prakaTayati' prativAkyagrahaNena taddhetUpanyAsAdinA prapaJNchayati "AnandamayosbhyAsAt" ityAdinA anena prathamenA- dhyAyena sUtrakAra ityarthaH | anyathA pratij~nAmAtrasya "tadeva shAstrayoni, samanvayAt" iti siddhavadupanyAsamAtrasya sAdhakatve "viShNoranyadeva shAstrayoni, kutaH? samanvayAt samyaktAtparyaviShayatvAt, tathA anyadeva tAtparyaviShayaH, kutaH? upakramAdiliN^gAt" ityapi prativAdI brUyAditi bhAvaH | yathopakramAdikaM tajj~nApyaM tAtparyaM cha samanvayashabdArthaH tathA bhAShyaM yojitam adhastAt | yadyapyatra sUtrasya pratIkatvena uttaratra udAhariShyamANatvAnnAtrApyudAhartavyatA | tathAspi sUtrAnudAharaNe AnandamayAkhya- viShayAparij~nAnAttasya viShNutvasamarthane kA pUrvasaN^gatirityevaM shaN^kAsnudayAt  tanmUlaprashnAnudayAt AnandamayA- parij~nAne brahmaNastadavayavatvapratItimukhenAkSheparUpashaN^kAnudayAchcha etadAkSheparUpasaN^gatipradarshanAya 
cha adhikaraNa- saN^gativiShayakashaN^kotthApanAya atrApi sUtrodAharaNaM, uttaratra tu pratIkatveneti draShTavyam | adhyAyAntaravyAvR^ittyartha- mAnandamayetyAdi | prathamenetyanukttvA evaMvachanena etadadhikaraNamArabhyAdhyAyArambhaH, paJNchAdhikaraNyAstu nAdhyAyAntarbhAva ityapi sUchitam | samanvayAdhikaraNamArabhyaivAdhyAyArambhaH tasyaitatprapaJNchatvAditi pakShe adhyAyena adhyAyasheSheNetyartha ityavirodhaH | chaturthapAde na samanvayaH kriyata iti paramatanirAsAya 'samastena' samagreNetyuktam | devatApashUdrAdhikaraNayoH samanvayAkaraNAt samastenetyanupapannamityAshaN^kAnirAkaraNAya 'prAyeNa' prAchuryeNeti | prAya iti sakArAntAvyayaparyAyosyamakArAntaH prAyashabdaH | tasmAtprakR^ityAditvAttR^itIyAyAM prAyeNeti bhavati | ata eva viShNutattvanirNayaTIkAyAM bhUmArthe 'prAyaH' ityavyayamapyasti ityapishabdaH prAyoji | prameyadIpespi sAntasyai- vAvyayatvamuktam |
(2) tarhi adhyAyasyaikArthatvAt pAdabhedaH kiM nibandhana ityataH samanvetavyabhedAt samanvayespyavAntarabheda iti bhAvena prathamAdhyAprathamapAdapratipAdyaM darshayati - prAyeNeti || 'asmin' prathame pAde 'prAyeNa' bAhulyena 'anyatra' viShNoranyatra 'prasiddhAnAM' shrutyAdito lokato vAsspAtato rUDhatvena pratIyamAnAnAM nAmAtmakAnAM 'shabdAnAM' 'paramAtmani' viShNau niruktaH 'samanvayaH' 'pradarshyate' prapaJNchyata ityarthaH | atrApi antaradhikaraNe antaHsthatva- liN^gasamanvayapratipAdanAt avyAptinirAsAya - prAyeNeti | tattvapradIpe tu eka eva bhAShye prAyeNeti shabdaH | tasyaivottaratrApi sambandha ityAshayena "prAyeNAnyatra prasiddhAnAM shabdAnAmiti cha sambandhaH" ityuktam | tathA - AnandamayAdhikaraNe liN^gavichArattadapi prAyeNeti vyAvartyamiti choktam | yadvA - TIkAyAmapyAvR^ittyabhiprAyeNaikasyaiva punaruttaratrApi anvayapradarshanAya pratIkagrahaNaM kR^itamiti na granthavairUpyaM kalpyam | ata eva tattvapradIpAnusAreNa "AnandamayanAmnaH iti TIkAyAmAnandamayanAmashbadaH AnandAdinAmaparo vA yojyaH" ityuktaM chandrikAyAm | atha paroktaM pAdArthaM dUShayati - neti | 'anyathA' prathame spaShTabrahmaliN^gAnAM shabdAnAM dvitIyatR^itIyayoraspaShTabrahmaliN^gAnAM samanvayaH pratipAdyate | tayostu savisheShanirvisheShaviShayatayA bhedaH | chaturthapAde tu pradhAnasyAshAbdatvoktirityevaM rUpossmaduktAdanyaprakAreNa pAdArtho na vAchyaH ityarthaH | kuto netyata Aha - taditi | 'tasya' paroktapAdArtha- niyamasya 'adR^iShTeH' etadadhyAyagatapAdeShvadarshanAdityarthaH | sarvasAN^karyAditi bhAvaH | tachcha TIkAdAvuktam |
(3) nanvAnandamayAdhikaraNamArabhya sarveShAmadhikaraNAnAmavashyavaktavye saN^gatipaJNchake asminnadhikaraNe loka- tosnyatraprasiddhAnandamayashabdopalakShitaguNivAchishabdAnAmAnandAdiguNavAchishabdAnAM cha brahmaNi samanvayakaraNAt asyAstu shAstresdhyAye pAde chAntarbhAvarUpA saN^gatiH | tathAspi Anandamayasya viShNutvasamarthane kA pUrvasaN^gatirityatosvyavahitapUrvAdhikaraNenaiva saN^gatirvaktavyeti niyamAbhAvAt 
vyavahitapUrveNa jij~nAsAdhikaraNena tadviShayeNa cha asyAnantaryalakShaNalakShitAmAkShepikIM saN^gatiM tAvaddarshayati - brahmeti || uktaM jij~nAsAdhikaraNe iti sheShaH | 'tachcheti' | yajjij~nAsyatayA pratij~nAtaM brahma tadevetyarthaH | yadvA - prakR^itAnusandhAnArthashchashabdaH | itItya- nantaraM 'shrutau' iti sheShaH | 'AnandamayAvayavarUpamiti' AnandamayAkhyasya kasyachitpuchChAkhyAvayavabhUtaM pratIyata ityarthaH| nanu brahmaNosvayavatvoktAvapi kimarthamAnandamayasya viShNutvasamarthanamityata Aha - na hIti| hishabdo hetau| 'ata' ityAvartate | 'tachcha' ityAdi 'ityata Aha' ityantaM saN^gatiprayojanobhayaparatayA vyAkhyeyam | na hItyeta- ttadupapAdakam | yojanA tu - yato 'brahma puchChaM pratiShThA' iti shrutau jij~nAsyatayoktaM brahma AnandamayAkhyasya kasyachidavayavarUpaM 'pratIyate' uchyate yatashcha anyAN^gatayA jij~nAsyatvespi 'avayavinam' AnandamayaM vinA 'avayavamAtrasya' avayavasyaiva kevalasya brahmaNo na pR^ithak 'j~neyatA' jij~nAsyatA sambhavati | amukhyatvAt | nApi jij~nAsAyA eva tyAgo yujyate | "tadvijij~nAsasva" (tai. u. 3-1.) iti shrutivihitatvAdityevaM shaN^kA prAptA | ataH shaN^kArUpasaN^gatisadbhAvAt atrAnandamayasya viShNvanyatvapakShe brahmajij~nAsAkShepAt viShNutvapakShe cha tatsamAdhA- nAt evaM cha pUrvapakShasiddhAntayoH phalasadbhAvAchcha 'ato' brahmajij~nAsAsiddhyartham 'AnandamayosbhyAsAt' ityAnanda- mayasya viShNutvam 'Aha' samarthayati sUtrakAra iti |
"tasmAdvA etasmAdvij~nAnamayAt | anyosntara AtmAnandamayaH | tenaiSha pUrNaH | sa vA eSha puruShavidha eva | tasya puruShavidhatAm | anvayaM puruShavidhaH | tasya priyameva shiraH | modo dakShiNaH pakShaH | pramoda uttaraH pakShaH | Ananda AtmA | brahma puchChaM pratiShThA" (tai.u. 2-5-2.) iti taittirIyavAkyasyAyamarthaH | 'tasmAt' Atmapado- ditAt 'etasmAt' jIvasharIragatAt vij~nAnapUrNatvAt vij~nAnamayashabdavAchyAt viShNoH ananyospyanyashabdoktaH 'AnandamayaH' AnandapUrNatvAdAnandamayashabdavAchyaH 'AtmA' nArAyaNaH 'antaro' vij~nAnamayasyAntaHsthitaH 'tena' Anandamayena 'eShaH' vij~nAnamayashabdavAchyo vAsudevaH 'pUrNaH' nishChidratvena pUritaH | vaishabdaH prasiddhau | 'sa eSha' AnandamayaH 'puruShavidha eva' puruShAkAra eva | 'tasya' Anandamayasya sharIrasthAnIyasya puruShAkAratAm 'anu' anusR^itya 'ayaM' vij~nAnamayaH sharIrasthAnIyaH 'puruShavidhaH' tasmAtprAdurbhUtaH,
uttaraiH pUritAH pUrve nishChidratvena sarvashaH |
sarvespi puruShAkArA uttarAtpUrvasambhavaH ||
iti taittirIyabhAShyokteH | 'tasya' Anandamayasya viShNoH avayavabhUtaM 'pareyaM priyanAmakam' iti bhAShyokteH | parairuttamaiH devaiH prApyatvAtpriyashabdavAchyaM yatsukhaM tattasya 'shiraH' tadevAnandamayAkhyasya jIvasharIrasya parairanyairupa- kartR^ibhiH prApyatvAt priyanAmakamupakArajanyavaiShayikasukhAkhyaM yachChiraH tatsthaM cha | evamAnandamayAkhyasya viShNoH ye dakShiNottarabAhumadhyadehAH modapramodakAritvAnandatvanimittairmoda- 
pramodAnandanAmAnaH te AnandamayAkhyajIvasharIrasya dakShiNottarapakShAtmanAmAno dakShiNasavyabAhumadhyadehAH| 'modo' bhoganimittakaH 'pramodaH' "tadvisheShotthaH" ityaitareya- bhAShyokteH | 
munnAma viShayotthaM yatprakR^iShTaviShayAtpramut |
sukhaM svarUpabhUtaM yadAnanda iti kathyate ||
iti bR^ihadbhAShyokteshcha | apakR^iShTaviShayodbhUtatvaprakR^iShTaviShayotthatvajIvasvarUpAnandatvanimittairmodapramodAnandanAmAna- steShu sthitAshcha | evamAnandamayAkhyasya viShNoH 'puchChaM' pratiShThati gachChati loka AbhyAmiti vyutpattyA pratiShThApadokto yaH pAdAkhyosvayavaH tadbrahma 'brahmasR^iShTyA tu bR^iMhayet' iti taittirIyabhAShyoktarItyA sR^iShTyAdikriyayA vishvaguNavR^iddhikaratvAdbrahmashabdavAchyaH sa evAnandamayAkhyajIvasharIrasya yat puchChaM yaH pAdAkhyosvayavaH tatsthite brahmAkhye pradhAnavAyau sthitaH | anena koshAvayavasya brahmashabdavAchyatvaM brahmashabdavAchyapradhAnavAyvadhiShThAnatvanimittaM, pradhAnavAyorbrahmashabdavAchyatvaM tu parabrahmAdhiShThAnatvAdityuktaM bhavati | anenAnandamayAdishabdavAchyasya viShNoravayava- bhUtAH ye priyAdayaH te viShNvabhinnAH ye chAnandamayAdijIvakoshAvayavAH priyAdayaste pratisharIraM bhinnA iti dvividhAH priyAdaya ityuktaM bhavati | yathoktaM chandrikAyAm - ye jIvAbhimanyamAnAnandamayAdikoshAvayavAH priyAdayaste pratisharIraM bhinnAH, na te AnandamayAdyAkhyasya viShNoravayavAH | ye cha bhagavatosvayavAH priyAdayo na te pratisharIraM bhinnA kintvabhinnA iti jIvasvarUpasyAnandasya hR^idayAkhyamadhyagatatvAtkoshamadhyadehatvaM svarUpadehasya jaDAvayavatvaM chAmukhyaM yujyate | yadyapi bhAShye 'shiro nArAyaNaH' ityudAhariShyamANavachanaparyAlochanayAssnandamayAkhyo nArAyaNaH punarnArAyaNAdirUpeNa paJNchadhA bhinnaH shiraHprabhR^ityavayavAtmanA tiShThatIti pratIyate | taittirIyabhAShye tu - priyAdInAmanandamayAvayavatvam | tathApi priyAdisukhavisheShadehasthitabrahmAkhyapradhAnavAyugatAnAM nArAyaNAdirUpANAmeva AnandamayAkhyaviShNvavayavatvasambhavAtteShAmeva |
pareyaM priyanAmakam |
modapramodanAmAnau modanAchcha pramodanAt |
dehasthavAyusaMsthaM cha brahma sR^iShTyA tu bR^iMhayet || iti |
taittirIyabhAShyoktarItyA priyAdishabdavAchyatvasyApi sambhavAnna virodhaH | tattvapradIpe tu - priyashirastvAdinaye "shravaNotthaM priyaM, darshanottho modaH, bhogotthaH pramodaH" iti padatrayasyArthAntaramuktam | tathA tatraiva "'abhAvaM bAdariH' iti sUtreNa 'priyApriye' (ChAM. 8-12-1.) iti shrutisthapriyashabdena 'pareyaM priyanAmakam'  iti taittirIyaChAndogyabhAShyayoruktatvAtparaprApyasukhasAmAnyavAchakena prAkR^itaM sukhaM grAhyamiti sUchitam" iti choktam | idaM tvavadhayam - paridR^ishyamAnamannamayaM sharIram | tadantaH prANamayo 
dehaH tadantarmanomayo dehaH | tadantarvij~nAnamayo dehaH | tadantarAnandamoyassti | eteShu paJNchasu dehAkhyakosheShu tattachChabdavAchyAni puruShAkArANi aniruddhapradyumnasaN^karShaNa- vAsudevanArAyaNarUpANi dehadehibhAvena vartanta iti |
(4) evaM saN^gatiM phalaM choktvA viShayasaMshayau darshayati - Anandamaya iti || Anandamaya ityupalakShakapadena viShayo darshitaH | brahmAdirityatra brahmA Adiryasya jIvasaN^ghasyeti vigrahaH | brahmA chaturmukhaH, Adishabdena rudrendra- bR^ihaspatimukhA devAstattaddehAgatajIvAshcha gR^ihyante | prakR^itishabdena chitprakR^itiH | 'iti saMshaya' iti sheShaH |
(5) atra sayuktikaM pUrvapakShAnAha - brahmashabdAditi || AnandamayamadhikR^ityadAhR^ite 'asti brahmeti chedveda' (tai.u. 2-6-1.) ityAdau shrutAdbrahmashabdAdityarthaH | brahmashabdasya anyatrApi vR^itteH kathaM tena chaturmukhasyAnanda- mayatvanishcha ityato yuktyantaramAha - shateti | chospyarthe samuchchaye | "te ye shataM prajApaterAnandAH, sa eko brahmaNa AnandaH" (tai.u. 2-8-4.) iti vAkyAdarthAtsUchitena shatAnandanAmnetyarthaH | yadvA - AnandamayashabdasamAnArthakena hiraNyagarbhe vidyamAnena shatAnandanAmnetyarthaH|  'prAptiH' Anandamayatvasyeti sheShaH | tathA cha - hiraNyagarbhasya Anandamayatvasya prAptirityanvayaH |
(6) evamekaM pUrvapakShamabhidhAya anyamAha - aShTamUrtitvAditi || chashabdo rudrasya cheti sambadhyate | prAptirityasyAnukarShaNArtho vA tathA cha - rudrasya chAnandamayatvaprAptiH kutaH? sUrye proktatvAt | 'yashchAsAvAditye' (tai.u. 2-8-5.) ityAnandamayasya sUrye sthiteH uktatvAdrudrasya cha sUryAdyaShTasharIratvA- dityarthaH | tathA cha - rUdra- liN^gasya Anandamaye shrutatvAt Anandamayo rudra evepi bhAvaH | rudrasya sUryAdyaShTapratimatvaM cha -
sUryo jalaM mahI vahnirvAyurAkAsha eva cha |
dIkShito brAhmaNassoma ityetAstanavaH kramAt ||
iti viShNupurANavAkyAtsiddham |
(7) pUrvapakShAntaraM darshayati - evamiti || uktAbhyAm 'anyeShAm' indrabR^ihaspatyAdInAmapi 'evam' uktaprakAreNa svAvarasUryAdyadhiShThAtR^itvAdinA AnandamayatvaprAptirityarthaH |
(8) sayuktikaM pUrvapakShAntaramAha - mameti | yojanA tu chitprakR^itervAsnandamayatvaprAptiH | kutaH? brahmashabdAt| Anandamaye shrutasya brahmashabdasya 'mama yonirmahadbrahma tasmin garbhaM dadhAmyaham' iti gItAyAM chitprakR^itau prayogAditi| smR^itau - mahat brahmeti bhinne pade | tathA cha mahat brahmashabdavAchyA lakShmIH mama yoniH garbhAdhAnArthaM bhAryA | tasmin brahmaNi prakR^itau ahaM garbhaM dadhAmi dadha ityarthaH | arjunaM prati 
kR^iShNavAkyametat | kathaM sAvakAshena brahmashabdena prakR^iterAnandamayatvanishchaya ityato hetvantaramAha - 'bahubhAvAt' bahurUpatvAchcheti | cho hetusamuchchaye | tathA cha 'soskAmayata | bahu syAm' (tai.u. 2-6-2.) ityAnandamayasya 'bahubhAvAt' bahubhAvashravaNAt tadabhimAnitvAchchi- tprakR^iteH svAbhimanyamAnavikArijaDadvArA bahubhAvasambhavAdityarthaH | evaM prakR^iterityasya jaDaprakR^iterityarthAshrayeNa pUrvapakShAntaramapi draShTavyam | yojanA tu jaDaprakR^itervAssnandamayatvaprAptiH | kutaH? abhimAnitvena vinA sAkShAdbahu- bhAvAdeveti |
(9) sayuktikaM pUrvapakShAntaramAha - bR^iha jAtIti | tattaddehagatasarvajIvAnAM vA AnandamayatvaprAptiH | kutaH? jIvAnAM brahmashabdAt | jIvavAchibrahmashabdAdityarthaH | na tatra pR^ithaghgheturgaveShaNIya ityevashabdArthaH | kuto brahmashabdasya jIvavAchitvamityata uktam - bR^iha jAtIti | bR^ihadhAtuH jAtyAdiShu vartata ityarthaH | itItyanantaraM dhAtuvyAkhyAnAditi sheShaH | brahmashabdasya sAdhAraNatvAdanishchAyakatvamityata Aha - annamayatvAdeshcheti | idaM chAvartate, tatra dvitIyo vipariNamyate | Adishabdo bhinnakramaH | tena prANAdikaM gR^ihyate | yathAkramashcha chashabda uktAnuktahetusamuchchaye | tathA cha - na kevalaM brahmashabdAt, kintu, yato jIvAnAm 'annarasamayaH' 'prANamayaH' ityuktAnnAdimayatvAt annAdivikAra- dehAdyabhimAnitvAdannamayatvAdi prAptam atastatprAyapaThitatvAchchAnandamayatvaprAptiriti yojanA | atra hiraNyagarbhAdInAM jIvatvespi devatvavivakShayA pR^ithaguktiH | ata eva tattvapradIpe - "brahmAdiryasya devatAsaN^ghasya" ityapi brahmAdirityasya vigraho darshitaH | tatrApi hiraNyagarbharudrayoratiprasiddhatvAdvakShyamANakrameNa pR^ithaguktiH | atha indrAdInAM "brahmA shivaH sureshAdyAH" iti vachanoktakrameNa kSharadevoktyanantaramakSharAyAH prakR^iteruktiH | atha atyalpapratibhA- natvAt dR^ishyamAnadehAbhimAnijIvAnAmiti dhyeyam |
(10) siddhAntayati - tathApIti || yadyapyevamanyeShAM prAptiH, tathApi atra ye Anandamayashabdenochyante na te hiraNyagarbhAdaya ityarthaH | kastarhItyAshaN^kate - kintviti | uttaramAha - viShNureveti | ya uchyate sa viShNurevetyanvayaH | anenodAhR^itAnandamaya iti sUtrapratij~nAbhAgasya saN^gatyarthamanvayArthaM samanvayasUtrodAhR^ito vidheyasamarpakaH 'tattu' iti pratij~nAbhAgo vyAkhyAto bhavati | kuta Anandamayo viShNurevetyataH pravR^ittaM sautraM hetuM vyAchaShTe - tadeveti | ityAdiShu vAkyeShu tasminviShNAveva prasiddhasya mukhyArthatvenoktasya brahmashabdasya tasminnAnandamaye AnandamayaM pratyudAhR^ite 'asanneva' iti shloke 'abhyAsAt' asakR^ichChravaNAdityarthaH | abhyAsAdityanantaraM 'viShNau tAtparyAvagamAt' iti sheShaH | aprayojakatvashaN^kAvAraNAya brahmashabdasyAnyatra niravakAshatvaj~nApanAya tasmin prasiddheti eveti choktam| Adishabdena 'paramaM yo mahadbrahma' 'vAsudevAtparaH 
ko nu brahmashabdodito bhavet' iti vAkyaM gR^ihyate | tadeveti shrutyarthastu jij~nAsAnayesbhihitaH | 'etameva' iti shrutyarthaH sarvatrAdhikaraNe vakShyate |
(11) 'brahmashabdaH' iti smR^itau 'pare' pUrNe iti hetugarbhavisheShaNam | vAshabdosvadhAraNe | tathA cha yato viShNuH paraH, ataH 'pare' viShNAveva brahmashabdo mukhyatayA 'iShyate' aN^gIkriyate prAmANikaiH | na tu viShNoH 'anyatra' hiraNyagarbhAdiShvapItyarthaH | kuta ityatasteShAM brahmashabdamukhyArthatvAbhAve hetumAha - 'pare' anye yasmAda- sampUrNA iti | tarhi 'tasmAdetadbrahma nAma rUpamannaM cha jAyate' (mu. 1-1-9.) 'dve brahmaNI veditavye' (maitri.u. 6-22.) 'brahmANi jIvAH sarvespi' ityAdau brahmashabdasteShu kathamiShyata ityata Aha - kvachidanyatreShTospi brahmashabdaH 'upachAreNa' paramamukhyavR^ittyanyamukhyavR^ittyaiva bhavediti | 'brahma' iti bhAgavata- smR^ityarthaH | prAgevoktaH | madhye AtmapadopetasAdhAraNasmR^ityupAdAnanimittaM tu abhyAsAdityasya 'anyontara AtmA' (tai. u. 2-2-1.) ityAdau brahma- vAchakAtmashabdAbhyAsAdityapyartho varNanIya iti j~nApanamityuktaM chandrikAyAm | 'vAsudevAtmakam' iti vyAsasmR^itivAkyaM tu 'buddhyAsvihiMsan puShpairvA praNavena samarchayet' iti pUrvavAkyena saha yojanIyam | atra hi vAsudevAtmakaM brahmetyAderbhagavAn brahmeti pratIyate iti nyAyadIpokteH | 'yatiH' 'vAsudevAtmakaM' kR^iShNAkhyaM brahma 'buddhyA' manasA samarchayedityanena yatInAM mAnasapUjochyate puShpAdyairvA samarchayet ityanena kAyikapUjA | 'avihiMsan' kasyAspi hiMsAM hAnimakurvanniti teShAM sAmAnyadharmoktiH | anena yatInAM vaiShNavatvaprayuktAt tulasIpuShpAdyAharaNarUpAdvaisheShikAddharmAdahiMsAlakShaNaH sAmAnyadharma eva balavAnityuktaM bhavati | yathoktaM bR^ihadbhAShye - 'sAmAnyadharmo balavAn dharmAdvaisheShikAdyataH' iti | 'praNavena' oN^kAreNa 'mUlamantreNa' aShTAkShareNa vA samarchayedityanena vAchikapUjochyate iti j~nAtavyam |
(12) uktamAkShipya samAdadhatsUtraM paThitvAsskShepAMshaM vyAchaShTe - vikAreti || atra cho hetusamuchchaye | prakR^itishabdena chidachitprakR^itI gR^ihyete | Adishabdena jIvA gR^ihyante | prakR^ityAdaya iti cha vipariNamyate | naJN Avartate | Anandamaya ityasti, kiM tu viShNuriti cha | tushabdo visheShArthosvadhAraNArthe cha | tathA cha - Anandamayo na viShNuH, kintu, prakR^ityAdaya eva | kutaH? yatostra 'vikArashabdo' vikArArthakamayaTChabdo 'yujyate' prayujyate | sa cha yato vikAratadabhimAnitvAbhyAmeva 'yujyate' pravartate | ataH prakR^ityAdInAmeva yujyate | kutaH? jaDaprakR^itervikArAtmakatvAchchetanaprakR^ityAdInAM cha vikArAbhimAnitvAt | na tu paramAtmanaH, tasyAvikAritvA- danabhimAnitvAchcheti yojanA | 'iti chenna' ityaMshaM vyAchaShTe - iti mAbhUditi | shaN^keti sheShaH | kuta ityataH pravR^ittaM sautraM hetuM vyAchaShTe - prachureti | AnandamayaH kathyata iti sheShaH | hishabdo hetau 
| tushabdosvadhAraNArthaH | tathA cha 'hi' yataH 'AnandamayaH' padArthaH 'prachurAnandatvAt' pUrNAnandatvAchcha nimittAdevAnandamayapadena kathyate 'na tadvikAratvAt' AnandavikAratvAdata iti shaN^kA mAbhUditi yojanA | mayaTChabdasya prAchuryarUpArthAntaramapekShya pravR^ittatvena tadvirodhAbhAvAditi bhAvaH mayaDityAkhyapratyayasya prAchuryArthatvaM cha 'tAdAtmyArthe vikArArthe prAchuryArthe mayaT tridhA' iti vachanAtsiddhamityapi herarthaH | yadyapi shrutisUtragatAnandamaya iti vyAkhyeyapadasya taddhitAntasyArthakathanAya tadanukUlatayA AnandaH prachuro yasmin sa AnandaprachuraH iti samAsaH kAryo na tadviparItaH prachura Anandossmin sa prachurAnanda iti | tathAspyAndamaya iti taddhitavR^ittyananuguNAnandaprachuraiti samAsavAkyAbhidhAne brAhmaNaprachuro grAma itivat AnAnandasyApi prAptestadvAraNAya prachurAnanda iti viparItasamAsaH kR^itaH | kechittu - sUtre prAchuryAdityukta- tvAdAnandasyetyarthalabdhaM, tathA chaitadvAkyAnusAreNAnandaprachuratvAditi samAsavAkyaprayogaH kAryo yadyapi, tathAspi uktaprayojanAbhiprAyeNa prachurAnandatvAditi sautravyAsavAkyaviparItasamAsaH kR^ita ityAhuH | tanna, "Anandaprachura iti yathAsthitAbhidhAne" ityAdiTIkAvirodhAt | yadyapyAnandamaya iti shrutisUtrAnusAreNa prAchuryasya visheShyatvenoktAvapi nAnAnandaprAptiHSha prAkAshaprachuro ravirityuktespi savitaryandhakAraleshApratIteH | tathA chAnandaprachuratvAdityeva vyAkhyAtumuchitam | prAchuryasya vyadhikaraNasajAtIyajaivAnandAlpatvenApi nirUpayituM shakyatvAt | tathApi prAchuryasya visheShaNatAyA- manAnandAprApteH parairapi svIkR^itatvAt visheShyatAyAM tu tasya samAnAdhikaraNavijAtIyAlpatva- nirUpyatvAt brAhmaNaprachuro grAma ityAdAviva tatprAptirevetyaN^gIkR^itatvAdubhayavAdisiddhyanusAreNaiva vyAkhyAtavyatvAt tadabhiprAyeNa prachurAnandatvAditi vyAkhyAtaM bhAShye ityuktaM chandrikAyAm |
(13) nanu nAyamAnandamayashabdaH prachurAnandatAmabhidhatte | kintu vikArArthatvameva | annAdivikArArthAnna- mayAdishabdaissaha paThitatvAdityata Aha - annAdInAM cheti ||  idaM chAvartate | mayaTChabda iti chAnuvartate | tena samuchchayArtha chashabdasyAnvayaH | vAchyavAchakayorabhedavyapadeshaH | tathA cha na kevalamAnandasya mayaTChabdaH, kintvannA- dInAM sambandhimayaTChabdospi annAdInAM prAchuryameva vaktItyarthaH | evashabdo vikArArthatAvyAvR^ittyarthaH | Adishabdena prANAdayo gR^ihyante | pUrvam 'annamayatvAdeshcha' iti, atra cha 'annAdInAm' iti bahUnAM grahaNAt, sautrAnandamaya- shabdosjahatsvArthalakShaNayA samAnanyAyashabdAntaropalakShaka iti sUchitam | nanu kathamatrAnnamayashabdosnnaprAchuryArthaH | auShadhijanitAnnaprAchuryasya annopajIviShu pArthivasharIreShu sambhavespi aprAkR^itavigrahe harau asambhavAt | annaprAchuryakathanasyAtyalpatvApAdakatvAchchetyata Aha - adyata iti | 'vAkyena annashabdasya' iti sheShaH | 'yujyate' ityanantaram 'annamayashabdArthaH' ityadhyAhAraH | 'paramAtmanaH' ityasti | na kevalaM sahapAThavirodhAbhAva iti chArthaH| tathA chetthaM yojanA - 'tatprAchuryam' annaprAchuryamannamayashabdArtho yujyate | kathaM?  yatastatparamAtmano yajyate | na chAlpArthatvena mAhAtmyarUpatvAbhAvAtsa kathaM harau yujyata iti 
vAchyam | yatostrAnnashabdena sudhoktarItyA bhAvapradhAnena tattadbhUtAdyatvabhUtAttR^itvarUpArthadvayameva yujyate, uchyate na prasiddhAnnam | ku etajj~nAyate | "adyatestti cha bhUtAni | tasmAdannaM taduchyata iti" vAkyenAnnashabdasya vyAkhyAnAt | prasiddhAnnasya bhUtAttR^itvAyogena tadgrahaNAsambhavAditi | shrutyarthastu - yato bhUtaiH prANibhiH 'adyate' upajIvyate 'bhUtAnyatti' saMharati cha | tasmAttadviShNvAkhyaM brahmAnnamuchyate vedeShviti | evaM prANamanashshabdayoH prakR^iShTacheShTakatvapUrNAvabodhArthatvena shvAsavAyvantaHkaraNabuddhiprAchuryArthatAyAmalpA- rthatA pariharaNIyA ||
(14) nanu tathApi prachurabhUtAdyatvaM kathamabhisaMhitaM brahmaNaH, bhakShyatvarUpAdyatvasya tatrAyogAdityatos- dyatvashabdArtamAha - upajIvyatvamiti || atra 'atosdyate' ityanuvyAkhyAnAnusAreNAdyatvamiti ChedaH | tathA cha sudho- ktarItyA gauNyA vR^ittyA upajIvyatvamevAdyatvaM vivakShitaM, na tu charvyatvam | tachcha brahmaNyaviruddhamiti bhAvaH | tattvapradIpe tu - "na chAnyAnnaM sarvabhUtAdyaM, na cha tatkasyApi mukhyAdyam | kintu tadgato viShNurevAdanaphalabhUta- tR^iptituShTidAtR^itvAnmukhyAdyaH, tasmAdupajIvyatvamevAdyatvam,
atttR^itvAtsarvalokAnAmannamityuchyate hariH |
upajIvyashcha bhUtAnAmiti chAnnaM janArdanaH ||
iti ukteH" iti upajIvyatvasya mukhyArthataivoktA | na cha virodhaH, kampanAdhikaraNoktarItyA samanvayatAtparyeNa tattvapradIpapravR^itteH | 'vajravat' ityAdAviva yathA kathaJNchidbrahmaparatvAbhiprAyeNa sudhApravR^itteH | nanu kathamannamayashabdaH tatprAchuryArtho yujyate | "oShadhIbhyosnnam | annAtpuruShaH" (tai.u. 2-1-2.) iti prasiddhAnnavikAradehamuktvA "sa vA eSha puruShosnnarasamayaH" (tai.u. 2-1-3.) iti ya eva puruShaH sosnnarasamaya iti annavikAra- puruShaparAmarshAdanuvAdAt | anyathA tadvirodhaH syAdityata Aha - sa iti | 'avirodhaH' ityAkR^iShyate | tathAcheti vAkyena yasmAdAtmanaH AkAshAdikamutpannaM sa eSha puruSha iti 'anyasya' dehAdanyasyAtmanaH 'prArambhAt' parAmarshAt 'avirodho' na parAmarshavirodhaH | kimarthamasau parAmR^ishyate ityAshaN^kApanodanAya parAmarshAditi vaktavye prArambhAdi- tyAha | pUrvamAtmanaH AkAshAdikAraNatvamuktvA tasyaiva 'anyArtham' anyakAryAya annamayAdipaJNcharUpatvapradarshanAya punaH 'prArambhAt' prakrAntatvAdityarthaH | 'sa vA' iti shrutau vaishabdosvadhAraNe prasiddhau vA | annashabdo bhAvapradhAnaH| rasatvamuttamatvaM, tachchAnnatvavisheShaNam | tathA cha yasmAtsatyatvAdilakShaNopetAdAtmana AkAshAdikamutpannaM 'saH' Atmapadodito bhUtAdisraShTA 'eShaH' jIvasharIragaH 'puruShaH' pUrNaShaDguNaH dehAkhyapurishayaH bhagavAn 'annarasamayaH' uttamAnnatvapUrNa ityarthaH | taittirIyabhAShye tu - "annasyAtttR^itvAdi- 
rUpasyAnnamayasharIrasya yataH sArabhUto viShNuH atosnnarasamayaH" iti annashabdasyAvR^ittyA rasashabdasya kramavyatyAsena cha vyAkhyAtam |
(15) nanvevaM mayaTChabdasyobhayArthe prayogAdatrApyubhayapakShe doShadarshanAtpaJNchAnAM mayaTAM prAchuryamevArtho na vikAritvamityatra kiM niyAmakam?  kiJNchAnnamayAdInAM paJNchAnAM brahmatAsbhyupagatau 'ekameva' (ChA.u. 6-2-1.) ityAdishrutivirodhaH syAt ityata Aha - yesnnaM brahmeti || atrAdishabdena 'ye prANaM brahmopAsate' (tai.u. 2-3-1.)| 'AnandaM brahmaNo vidvAn' (tai.u. 2-4-1.) 'vij~nAnaM brahma chedveda' (tai.u. 2-5-1.) 'asti brahmeti chedveda' (tai.u. 2-6-1.) iti vAkyajAtaM gR^ihyate | asti AnandarUpaM tadvachcha | 'ityAdi' iti luptasaptamIvibhaktikam | 'shlokeShu' iti sheShaH | brahmashabdapadaM tachChravaNopalakShakam | evaM pradarshite hetudvayesdhyAhR^itahetudvArAnvayayogye krameNa sAdhye Aha - na vikAritvamiti | 'mayaTAmartha iti nishchIyate' iti sheShaH | 'avirodho' virodhAbhAvaH | chashabdospyarthaH | tathA chetthaM yojanA - 'yesnnaM brahma' ityAdiShu annamayAdInpratyudAhR^itashlokeShu annamayAdiviShayatvena 'brahmashabdAt' brahmashabdashravaNAdanyathAsiddhatatsamabhi- vyAhArAt ubhayathAspi sambhavatAM mayaTAM prAchuryamevArthaH na vikAritvamiti nishchIyate | ato na niyAmakAkShepo yuktaH | evamekasyaiva brahmaNo 'bahurUpatvAchcha' shabdAdekasyaiva bahurUpatvavachanopapatteH 'ekameva' iti shrutivirodhospi neti | pUrvaM 'tasminneva prasiddhabrahmashabdAbhyAsAt' ityuktvA atra brahmashabdAdityetAvanmAtrokteH prayojanaM tu "brahmashabdasyAnandavij~nAnamayayorivAnyeShvabhyAsAbhAvAtteShvasiddhi- parihAreNa brahmashabdashravaNarUpasarvasAdhAraNahetvarthakathanameva" ityuktaM chandrikAyAm |
(16) atrAnyaiH Anandamaya eva brahma | tadgatamayaTa eva prAchuryArthatA | annamayAdayastu koshAH | tadgatAnAM mayaTAM cha vikArArthatvamityuktam | tadayuktamityAha - na cheti || prAyapaTitamayaTAM 'pR^ithakkalpanA' arthadvaividhyakalpanA na yuktA | tatashchAnnamayAdInAM madhye ekasyaiva brahmatvakalpanA cha na yuktaiva, prAyapAThavirodhena kliShTatvAdityarthaH | yastu vAdI annamayAdInAM paJNchAnAmapyabrahmatAM brUte, sa tu sUtrakAreNaiva pUrvapakShIkR^ita iti na tatpakShaM pratyAkShipadbhAShyakAraH | tattvapradIpe tu - na cheti vAkyaM na cha mAyinA pR^ithakkalpanA 'satyaM j~nAnamanantaM brahma' (tai.u. 2-1-1.) 'tasmAdvA etasmAdAtmanaH' (tai.u. 2-1-2.) ityatra brahmochyate | annamayAdayaH paJNchakoshA mitho bhinnAH teShAM brahmashabdoktatvespi abrahmatvam| antyapuchChasyaiva brahmatvam | annamayAdyatikramo mokShaH | vakShyamANAnAM chakShushshrotramanovAchAM nAnnamayAdiShvanuvR^ittiH | 'annaM brahmeti vyajAnAt' (tai.u. 3-2.) ityAdau pa़JNchamasyAnandasya brahmatvam | 'etamAnandamayamAtmAnamupasaN^kramya' 
(tai.u. 3-10-5.) ityetasmAdbrahmAnandamayAdyatikramanirguNavAkyA- tpR^ithageva 'imAn lokAn' (tai.u. 3-10-5.) ityAdiko vAkyasheShaH saguNavAkyaikavAkyatApannaH tatphalapratipAdaka ityAdikA yuktA | uktahetubhiratyantAsaN^gatatvAt ityantyapakShanirAkaraNaparatayA vyAkhyAtam | na chaivametadvirodha- ShTIkAyA iti vAchyam | bhAShyakAraH savistaraM vishiShya na nirAchakhyAviti TIkAbhiprAyAbhyupagamAt | nanu 'na brahmaNi prachurAnandaH' ityAdiprayogo yujyate| tasyAnandAdisvarUpatvAt 'ghR^itaprachura odanaH' ityAdau bhedasthala eva tathA prayogAdityata Aha - svarUpe cheti | chashabdospyarthaH | itishabdaH shabdapadArthaH | 'raviritivat' ityanantaraM 'vyavahAraH' iti sheShaH | 'svarUpe cha' ityasyAvR^ittiH | tathA cha prakAshasvarUpespi sUryabimbe visheShabalAt 'prachuraprakAsho raviritivat' evaMrUpavyavahAravat AnandAdisvarUpespi harau visheSheNa tathA vyavahAro yujyata eveti na tadanupapattirityarthaH |
(17) AnandamayamAtrasya viShNutve, hetvantararUpaM prAchuryameva mayaDartha ityatra cha hetuM pratipAdayatsUtramupanyasyati - taddhetviti || Anandamaya iti tattviti chAnuvartate | tadityasyAvR^ittiH | sa chAsau hetushchetyapi vigrahaH | tathA cha na kevalaM brahmashabdAbhyAsAt | kintu 'taddhetuvyapadeshAt' tasminnAnandamayaprakaraNe tasya viShNoH tasmin anandapUrNatvenAnandamayatve prAchuryasyaiva mayaDarthatve cha taddhetuvyapadeshAt lokacheShTakatvAkhyahetUkteshchAnandapUrNatvenaivA- nandamayashabdavAchyo viShNureveti sUtravR^itti- mabhipretya tameva hetuvyapadeshaM darshayati - kohIti | 'yat' yadA yadi 'eShaH AkAshaH' AsamantAtprakAshamAno viShNurAnandaH pUrNAnando na syAt tadAssau lokaM na pravartayediti sheShaH | AnandodrekamantareNa pravR^itto kAraNAntarAbhAvAditi bhAvaH | yadyasau na lokaM pravartayet | tadA 'ko hyevAnyAt' ko vA janaH lokaM cheShTayet | 'kashcha prANyAt' dharmAdau cha kaH pravartayet | na kospi | anyasyAsvAtantryAditi taittirIyabhAShyaTIkArItyA shrutyarthaH | sudhAyAM tu NyarthAnandarbhAvena na kospi lokikIM vaidikIM pravR^ittiM kuryAditi vyAkhyAtam | itItyasya iti taddhetuvyapadeshAdityanvayaH ||
(18) yaduktaM brahmashabdAdAnandamayAdInAM viShNutvamiti na tadyuktam | brahmashabdasya aparabrahmaNi jIvespyupa- patteH| tasya parabrahmaNi mukhyatvespi viShNoH AnandamayAvayavatvoktyAdinA bAdhakenAmukhyArthasyaiva grahaNopapatterityA- shaN^kAM pariharat AnandamayAdishabdavAchyasya viShNutve yuktyantaraM vadan sUtraM paThitvA vyAchaShTe - mAntravarNikamiti | yata ityAdau yojyaM, 'na te' iti pratij~nAsnuvartate | tathA cha yataH 'satyaM j~nAnamanantaM brahma' (tai.u. 2-1-1.) iti 'mantravarNe' mantrAkShare tadAtmakavAkyavisheShe 'lakShitaM' lakShaNavattayA proktameva parameva brahma nAlakShitaM, nAparamityevArthaH| annamayAdishabdaiH 'gIyate' pratipAdyate atospyAnandamayAdayo nApare | kintu parameva brahmeti yojanA | kutosnnamayA- dishabdairmantravarNalakShitasyaiva pratipAdanaM j~nAyata ityata uktam - shabdAnusandhAnAditi | 'shabdAnAM' satyaM j~nAnamanantam ityevaMrUpANAm annamayAdishabdAnAM cha arthAnusandhAnAt jAtAt 'anusandhAnAt' 
ekArthatvaj~nAnAdityarthaH | mantravarNespi brahmetyevoktatvAtkathaM tadarthAnAmapyannamayAdishabdAnAM parabrahmArthatAj~naptirityata Aha - brahmaviditi | pravR^itta iti sheShaH | asya buddhyA viviktena mantravarNapadenAnvayaH | tathA cha yato 'brahmavidApnoti param' (tai.u. 2-1-1.) iti | parabrahmatajj~nAnatatprAptIH sUchayitvA saN^kShepeNaktvA tatra prAptashaN^kApanodAya pravR^itto mantravarNaH | tatostra lakShitaM paraM brahmaiveti j~nAyata ityarthaH | sUtre AnandamayAdistattviti chAnuvartate | chashabdo yatha ityarthe yuktisayuchchaye cha | tathA cha na kevalaM brahmashabdAdevAnandamayAdiviShNvAkhyaM parabrahmaiva nAparabrahmetyavasIyate | kintu yato mAntravarNikaM 'satyaM j~nAnam' iti vedavAkyena lakShaNavattayA proktaM paraM brahamaivAnnamayAdishabdaiH 'gIyate' pratipAdyate cha | atastatsamAkhyAnAdArthikAdapIti sUtrArthaH | 'brahmavit' parabrahmaj~nAnI 'paraM' paramaM brahmApnoti | parabrahma- prAptikAmaH parabrahma jAnIyAt iti shruteH phalitosrthaH | kiM tadbrahmeti shaN^kAyAM satyamityAdi pravR^ittam | tatra satyashabdenoktaM yat gatijIvananAshaprApakatvaM tadevAnnamayaprANamayashabdAbhyAmuchyate | anantashabdenoktaM deshataH kAlato vastutashcha aparichChinnatvam | paramAtmAsnantaH pUrNAnandatvAdityAnandamayashabdenopapAdyata iti satyAdishabdAnAM annamayAdishabdAnAM chakArthatvam anusandheyam | atra deshAnantyaM nAma anavadhikaparimANatvam | kAlAnantyaM nAma anavachChinnasattAkatvam | vastvAnantyaM nAma aparichChinnasaN^khyAguNakarmavigrahavattvam ||
(19) nanu viShNorAnandamayatvaM na yuktaM, tasya tadavayavatvAt | na chAsiddhiH, brahmapuchChamityukteH | avayavinashchAvayavatvavirodhAdityata Aha - na cheti | tasyetyAtkR^iShyate | 'tasya' viShNorAnandamayatve tadavayavatvoktivirodho netyarthaH | avayavatve cha avayavitvasya virodhospi neti chashabdArthaH | kuta ityatosvayavina evAvayavatvasyAvayavitvasya cha shrutyuktatvenAvayavyAderavayavAdyabhedAdityAshayena tAM shrutimudAharati - sa iti | 'saH' nArAyaNaH 'shiraH' shIrShaM, shiraH sa iti vA | evam uttaratrApi vyAkhyeyam | dvitIyAditachChabdAH smR^ityanusArAtpradyumnAdiparAH | 'pakSho' bAhuH 'uttaraH' savyaH 'AtmA' madhyadehaH 'puchChaM' pAdau itItyasyaivaMrUpAyAM chaturvedashikhAyAM tasyaivAvayavibhUtasyaiva viShNoravayavatvo- kterityanvayaH | evashabdenAvayavAvayavibhedo nivAritaH | evaM avayavasyAvayavitve na kevalamiyaM shrutiH, kintu - bhAShye upalakShaNayA gR^ihItA 'padaM puchChaM pratiShThA vai puruShaH' iti tattvapradIpodAhR^itashrutirapi pramANatayA grAhyA | asmin pakShe bhAShyagatAvayavashabdaH arshaAdyajantosvayaviparaH ||
(20) avayavina avayavatvaM viruddhamityAshaN^kAM shrutyA parihR^ityAtra smR^itiM chAha - shira iti | atra chitrAdau likhyamAnanavanArIrUpe avayavibhUtAnAmanekastrINAmekadehAvayavatvaM tathA nArAyaNAdipaJNcharUpANAM ekAvayavatvamuchyate| AdyashchaH pakShasamuchchaye | rUpayoH parasparasamuchchaye dvau | avayavibhUta eva nArAyaNaH shira ityevashabdAnvayaH | evamavayavibhUtaH pradyumno dakShiNaH pakSho bAhuH | aniruddhaH savyaH | vAsudevaH 'sandoho' madhyadeha ityanvayaH | apiveti nipAtasamudAyaH pakShAntare | pUrvasmin pakShe nArAyaNasya 
shIrShatvam | vAsudevasya madhyadehatvam | asmin pakShe tu - tadaMshe vaiparItyamityupAsanAbhedena pakShabhedoktiH| saN^karShaNastUbhayatra 'puchChaM' pAdau prokta ityanvayaH | tushabdena dvirUpatvaM suparNarUpatvavisheSho vA j~nAyate | tataH kimityata Aha - eka iti | evaM 'puruShottamaH' kSharAkSharapuruShAbhyAm uttamo bhagavAn kR^iShNaH 'eka eva' paJNchadhA vibhaktaH eka evAyavaiH abhinna eva na tu bhinnaH | 'aN^gatvena' avayavatvena 'aN^gitvena' avayavitvena prakAreNa tadbhAvaM prAptaH krIData ityarthaH | itthaMbhUtalakShaNe tR^itIyA | nanvastavevaM tAvatA na virodhaparihAro jAta ityata Aha - aishvaryAditi | 'tasmin' avayavibhAvAdyApanne janArdane 'tasmin' avayavatvAdau tadviShaye 'virodhaH' sahAnavasthAnarUpo 'na chintyaH' na kenachitkalpyaH | kutaH? 'aishvaryAt' IshvarasAmarthyAt tayorekatrAvasthAnarUpAvirodhopapatteH IshvarashaktishchAghaTitaghaTiketi bhAvaH | evaM 'tasmin' avayave 'tasmin' avayavitve na virodhaH | kutaH? ekaikasyAvayavasya sarveshvaratvAdityapi vyAkhyeyam | evaM na virodha ityetat avayavAvayavinorabhedesyamavayavI ayam avayava iti bhedavyavahAravirodhospi netyapi vyAkhyeyam | tatra hetustu visheShabalAchChaktivyaktibhAvAditi chashabdena sUchitaH | ata eva chashabdosnuktasamuchchayArthaH aishvaryAchchetyanveti | kiJNcha - kiM tarkAnyapramANenAvayavinosvayavatvamavayavasyAvayavitvaM cha viruddham?  uta avayavI nAvayavaH avayavitvAt | avayavo vA nAvayavI avayavatvAllokavaditi tarkapadoktAnumAnena?  nAdyossiddhatvAt | na dvitIya ityAha - atarkya iti | 'hi' yasmAdatarkyaH tasmAt 'atarkye' tarkAgochare bhagavati tadviShaye 'tarkaH' avayavI nAvayavaH avayavitvAt ityAdirUpo hetuH 'kutaH' sAdhako bAdhako vA netyarthaH | kiJNcha - loke parimitashaktitva eva virodhadarshanAt viShNorvirodhopayogiparimitashaktishUnyatvAt tarkyatvAN^gIkArespi na virodha ityAha - aprameya iti | 'aprameye' deshakAlaguNairaparichChinne bhagavati 'pramA' etAvadeva sAmarthyaM nAtosdhikamiti shaktiparichChedaH 'kutaH' netyarthaH | tathA cha paroktatarkasya sopAdhikatvenApramANatvAnna virodhitvamiti bhAvaH | anena 'atarkya' ityasyAsattarkAgochara ityartha ityuktaM bhavati | iti bR^ihatsaMhitAyAmityasya 'tasyaivAvayavatvokteH' ityanuShaktenAnvayaH ||
(21) nanu yaduktaM sa vA iti vAkyessya paramAtmana eva parAmarshaH na annAtpuruShaH ityuktadehasyeti tadayuktam; Atmano dUrasthatvAddehasya sa samApasthatvAtsamIpoktaparityAgena dUrasthaparAmarshAN^gIkAre kAraNAbhAvAt | kiJNcha - puruShapadena prakR^itasyaiva puruShapadenoktatvAt Atmanashcha tena aprakR^itatvAtpuruShapadena parAmarshAyogaH | na cha -
prakR^itiM puruShaM chaivaM viddhyanAdI ubhAvapi |
puruShaH prakR^itistho hi bhuN^kte prakR^itijAn guNAn ||
iti vAkyadvayasthapuruShapadena ekavidhenaiva vyavasthAyA paramAtmajIvayoruktigrahaNavadihApi ekavidhenaiva dviruktena puruShapadena vyavasthayAsrthadvayoktyaN^gIkArosstviti vAchyam | tatra duHkhAnubhavitR^itvarUpabhedakashrutivatprakR^ite bhedakAbhAvena annAtpuruShaH ityatra dehaH, sa vA ityatra cha paramAtmaivochyata iti vyavasthAN^gIkArAyogAdityata Aha - raseti || sa vA eShaH iti vartate | 
tadityAvartate | evamuchyata iti cha | anyadvihAyeti sheShaH | tathA cha sa vA iti vAkyena chideva chinmAtraM brahmachaitanyameva uchyate parAmR^ishyate na dehaH | na cha tasya dUroktivirodhaH, puruShapadenA- prakR^itatvavirodhashcheti vAchyam | yatastat Atmana AkAshassambhUtaH (tai.u. 2-1-2.) ityAkAshAdipuruShAntashabdairuktaM tattatsArabhUtam AkAshAdipadArthashreShThabhUtaM chinmAtraM brahmaiva sa vA iti parAmarshavAkyenochyate | evaM tarhi puruShapadena dvayorapi prakR^itatvAdubhayaparAmarshosyamastviti na cha vAchyam | yataH tatsArabhUtaM puruShasArabhUtaM chinmAtraM brahmaivAnyadehAdikaM vihAya saH iti parAmarshavAkyenochyate | kuta ityata Aha - raseti | rasashabdaghaTitAnna- rasamayashabdena visheShaNAt sArAnnamayatvarUpapuruShavisheShaNAbhidhAnAdityarthaH | jaDAmishrajIvavilakShaNabrahmabodhArthaM mAtra- padam | rasashabdena rasashabdArthena mukhyatvena visheShaNAt visheShitatvAt annatvarUpavisheShaNasyeti vA | tatashchAtra annarasosnnasArosnnashabdArtheShu mukhyAttR^itvAdilakShaNastatprachuraH iti sudhokteH | TIkAyAM chaitanyamAtraM brahmaivetyanvayaH | nanvanuvAkAntare annamayaprANamayamanomayavij~nAnamayAnandamayA me shuddhyantAm (yAj~nikI. 66.) iti prArthitashuddhInA- mannamayAdikoshAnAmabhidhAnam| kintu, tattatsArabhUtaM tattatkoshaniyAmakaM tadgataM brahmachaitanyameva uchyate | kutaH?  atra sa vA eShaH (tai.u. 2-1-3.) ityAdau raso vai saH ityante chAnnamayAdInAM koshavyAvR^ittyarthaM tadbhedArthameva rasashabdena visheShaNAt visheShitatvAdityarthaH | Adau visheShitatvaM ghaTitatvam | tathA cha shabdAntaranyAyenAnnamayAdya- pekShayAsnnarasamayAdInAM bheda iti bhAvaH | upalakShaNametat | vyavahitAkAshAdikAraNAtmaparAmarshinA tachChabdena cha visheShaNAdityapi draShTavyam | nanu yadi paridR^ishyamAnadeha eva nAnnamayaH, kintu brahmaiva tasyaiva cha saH ityAdau parAmarshaH, tadA tasyedameva shiraH (tai.u. 2-1-3.) iti pratyakShanirdesho nopapadyate| na cha vAchyam upaniShaddraShTA munirbrahmAparokShIkR^itya pratyakShato nirdishatIti | tathA sati tenAparokShIkR^itaprANamayAdAvapi tathA nirdeshaprasaN^gAt | kiJNcha - svasyAparokShato j~nAtatvena shabdAnapekShaNAt upadeshyapuruShANAM chAparokShAyogyatvAnnirdeshavaiyarthyamityata tadasyetyapi vyAkhyeyam | tathA cha asya annamayabhagavachChiraHpakShAdeH dR^ishyamAnapratyakShasiddhadehashiraHpakShAdau vastravarmAnta- rvartijAnuvIrAvayavavat sannihitatvAt samyaN^niyAmakatvena sthitatvAt lakShaNayA brahmashirasi idamiti nirdesho yujyata iti yojanA | lakShaNAbIjaM shakyasambandhaM darshayituM - dR^ishyamAneti | tathA cha vastraprAvR^ite varmAntargate vA jAnunIdaM jAnviti vyavahAravadayamapi vyavahAro yujyata eveti na tadvirodha iti bhAvaH |
(22) nanvannamayAdInAM paJNchAnAM brahmatAsnupapannA 'tasmAdvA etasmAdannarasamayAt | anyosntara AtmA prANamayaH' (tai.u. 2-2-2.) iti parasparaM bhinnatvenoktatvAt | evamekasyaiva brahmaNo bahurUpatvAt na 'ekameva' iti shrutivirodhaH ityapyayuktamapramitatvAdityata Aha - ananya iti || apiryadyapItyadyarthe | tathAshabdaH samuchchaye | tathA cha 'puruShottamo bhagavAnviShNuH' 'ananyospi' abhinnospi anyo bhinna iti shabdena prochyata | tathA yadyapyeka- stathAspi bahurUpavAn bhavatItyarthaH | kathamityata ubhayaghaTakamAha - 
aishvaryAditi | achintyashakterityarthaH | upalakShaNametat | annamayAdipaJNchakoshagatAnyatvAntaratvAdayo dharmAstadgatabhagavadrUpeShUpacharyanta ityapi draShTavyam | ata eva tR^itIye 'sthAnabhedAdaishvaryAchcha' iti bhAShye sthAnabhedAkhyaM hetvantaramabhihitam | taittirIyabhAShye tu - bhedAbhAvespi saN^khyAvisheShayuktatvAdanyatvoktirityuktam | brahmANDe purANe ityanantaram uktatvAnna virodha ityanvayaH|
(23) nanu brahmashabdasya sAdhAraNatvAt taddhetuvyapadeshasya viShNuniShThatayA spaShTapratibhAnAt mantravarNasamAkhyAyAshcha anyaliN^gAdibhyo durbalatvena sAvakAshatvAt ananyathAsiddhahetvantarasya chAbhAvAdAnandamayAdayo viriJNchAdaya eva santviti shaN^kAM pariharatsUtramavatArayati - na cheti || chosvadhAraNe | viriJNchAdaya ityanenAnveti | tathA cha 'uktaprAptyA' brahmashabdashatAnandatvAShTamUrtitva- bahubhAvAdirUpoktaprApakenAnna- mayAdishabdairviriJNchAdirevochyate | na viShNuriti na, kintu, viShNureva tairuchyate | na viriJNchAdirityarthaH | kuto neti hetvAkAN^kShAyAM sUtramupanyasya pratij~nAMshasya na chetyAdibhAShyeNaiva vyAkhyAtatvAtsautramananyathAsiddhahetumeva vyAchaShTe - netara iti | hishabdo hetau | 'anyaj~nAnAt' viShNvanyaviriJNchAdij~nAnAt | yadyapyayaM netara ityuktasAdhye na hetuH| tathAspi tasyAnanyathAsiddhatvopapAdakatvAddhetutvoktiH | asya hetuvAkyasya adhyAhR^itahetuvAkyadvArA na cheti pratij~na- yAsnvayaH | anenAnandamayAdiH viShNoritaro viriJNchAdirna, kutaH?  'brahmavidApnoti param (tai.u. 2-1-1.) ... sarvaM vai tesnnamApnuvanti (tai.u. 2-2-1.).... sarvameva ta Ayuryanti' (tai.u. 2-3-1.) ityAdinA AnandamayA- dermuktihetuj~nAnaviShayatvokteH, tasya chetaratra 'anupapatteH' ayogAditi sUtrArtha ukto bhavati | viShNuj~nAnAdeva mokSho netaraj~nAnAdityetatkuta ityata Aha - tamiti | 'hi' yasmAt 'tamevam' iti shrutyA mokShasya viShNuj~nAnAdanya upAyo nAstItyuktam | tasmAdviShNoranyaj~nAnAnmokSho nopapadyata ityarthaH | shrutyarthastu prAgevoktaH ||
(24) hetvantareNa brahmAdInAmAnandamayatvaM parAkurvatsUtraM paThitvA vyAchaShTe - bhedeti | atra pUrvahetu- samuchchAyakena chashabdenAnandamayAdirnetara iti pratij~nAvAkyAnuvR^itterapi sUchanAt | tadvihAya sUtroktaM bhedavyapadeshaM darshayati - te ye shatamiti || AdishabdaH  'AnandAH' ityataH parospi yojyaH | tatrAdyena 'te ye shatam' ityasya pUrvottarataittirIyavAkyAni gR^ihyante | dvitIyena 'yato vAcho nivartante | aprApya manasA saha | AnandaM brahmaNo vidvAn', (tai.u. 2-4-1.) ityAdi | yadvA sakR^ichChruta eva sarvasaN^grAhakaH| anena nAnandamaya itaro viriJNchaH, kutaH?  bhedavyapadeshAt | viriJNchasya 'te ye shatam' (tai.u. 2-8-4.) ityAdinA rudrAchChataguNAnandatvokteH, Ananda- mayasya cha 'yato vAchaH' ityAdinAsparimitAnandatvokteH | evaM na rudraH, tasya hiraNyagarbhAchChatAMshonAnandatvokteH | nApi prakR^ityAdayaH, 'adR^ishyenAtmye' ityAdau 
prakR^ityAdyayogyasvAtantryAdirUpabhedakadharmashravaNAt | nApyAnandamayo brahmAdijIvasamudAyaH, tasya 'sa yashchAyam' iti apakR^iShTotkR^iShTasarvajIsthitirUpabhedakadharmokteH jIvasamudAyasya chAnevaMvidhatvAditi sUtrArtha ukto bhavati | ete cha sarve vyapadeshAH taittirIyashrutigatAH | tatra 'prajApatiH shivaH shepho liN^gamityabhidhIyate' iti shaivapurANavachanAt 'prajApateH' rudrasya 'ye shataM' shataguNitA AnandAH te 'brahmaNaH' chaturmukhasya eka Ananda iti prathamavAkyasyArthaH | 'adR^ishye' sAkalyenAj~neye 'anAtmye' AtmanaH ime AtmyAH jIvagINAH na vidyante AtmyAH yasmin sosnAtmyaH tasmin jIvaguNavidhure | athavA - AtmanaH svAminos- yamAtmyaH svAmisambandhI sa netyanAtmyaH tasmin, svAmirahita iti yAvat | 'anirukte' sAkalyena nirvachanAgochare | 'anilayane' ananyAshraye AnandamayashabdavAchye viShNau tadviShaye yosdhikArI 'abhayaM' yathA bhavati tathA dhyAnarUpAM 'pratiShThAM' sthitiM 'vindate' prApnoti, karotIti yAvat | 'atha' anantaraM 'saH' upAsakaH 'abhayaM' bhayarahitaM bhagavantaM 'gataH' prApto bhavatIti dvitIyabhedavyapadeshasyArthaH | 'puruShe' puruShapadopalakShitApakR^iShTajIveShu 'yaH' ayamAnandamayo viShNurasti | 'yashchAditye' AdityapadopalakShitotkR^iShTajIveShvasti 'saH' ubhayatra sthito viShNuH 'ekaH' abhinna iti tR^itIyabhedavyapadeshasyArthaH | 'yato vAchaH' ityAdistu prAgeva vyAkhyAtaH ||
(25) nanvastvAnandamayaH paraM brahma | tathAspi tena kathaM brahmAdInAM bhedaH sambhavati | tadbhedasya 'tattvamasi' ityAdi shrutiviruddhatvAdityata Aha - na cheti || bhedavyapadeshasyeti sheShaH | chaH samuchchaye | etadvirodhashaN^kA- parihArasamuchchitasyaiva bhedavyapadeshasya vivakShitArthasAdhakatvAt | evamanyatrApi | tvaM tadbrahmAsItyadvaitarItyAssdya- shrutyarthaH | dvatIyasyAstu ahaM brahmAbhinnossmIti | Adyam uddAlakena shvetaketuM pratyupadiShTaM ChandogavAkyam | dvitIyaM bR^ihadAraNyake vAmadevoktam | atrobhayatrApi vishiShTayoraikyAsambhavAt tattvamahaMbrahmapadairlakShitachaitanyayoraikyamuchyate | Adishabdena 'tadyoshaM sossau yossau soshaM' (ai.A. 2-2-4.) 'yossAvasau puruShaH soshamasmi' (I. 26.) ityAdishrutirgR^ihyate | kuto netyatastatraitachChrutInAM parabrahmArthakatvena advaitArthatvAbhAvAditi hetUpaskAramabhipretya teShAM parabrahmArthatve pramANamAha - nAmAnIti | 'nAmAni' iti shrutyA tasya brahmaNaH 'tattachChabdaiH' tattvamAdipadairvAchyatvokte- rityarthaH | tathA cha padasamanvayenaiteShAM brahmaparatvAnnaitadvirodha iti bhAvaH | tatprakArastu - tatatvAttat | tvampadabodhyajIvAntaryAmitvAdabhimukhatvAdvA tvam | asanAt jagatsaMharaNAdasiH | aheyatvAt haMnAmakajIvabhinna- tvAdvA aham | pUrNatvAdbrahma | asanAnminuterasmi | yadvA - sumitatvAt smItyukto jIvaH, tadbhinnaM pUrNaM brahma asmItyuchyata iti | j~nAnarUpatvAt nitarAM yantR^itvAchcha yaH | saraNAtsAra- tvAchcha saH | amuShmin amuShmin sthitatvAtparokShatvAchcha asAvasaushabdavAchyaH ityaitareyashrutyarthaH | 'asau' prANe sthitaH 'puruShaH' pUrNaShaDguNaH iti IshAvAsyashrutyarthaH |
(26) astu vA etachChrutInAM aikyaparatvaM vAkyAnvayarItyA | tathAspi naikyashrutivirodho bhedashruteH shaN^kanIyaH, bhagavataH sarvaikyashruteH sarvasvAmitvanimittaikyaparatvAdityAshayena tatra pramANatvena bhAgavatasmR^itiM paThati - idaM hIti || 'bhagavAn' svayam 'itarospi' jagato bhinnospi san 'idaM' pramitaM vishvamivochyate 'tattvamasi' 'ahaM brahmAsmi' ityAdivachaneShu | yathoktaM prathamatAtparye - 'itarospi bhagavAnvishvamiva' iti | kutaH?  'yataH' kAraNAt 'jagatsthAnanirodhasambhavaH' jagataH sthAnaM sthitiH nirodho nAshaH sambhavaH utpattiH te yasmAdbhavanti sa tathoktaH | yadvA - sthApayati nirodhayati sambhAvyatyasmAditi tathoktaH | athavA - tiShThatyasmAt niruddhyate pralIyatessmin sambhAvayatIti sa tathoktaH | tathA cha jagatsR^iShTyAdikartetyarthaH | evambhUtsya jagadbhedaH pramANasiddha iti j~nApanAya hishabdaH | tattvapradIpe tu - bahuvrIhiM vinA idaM vishvaM bhagavAniva; etadadhInatvAt | sa tvitaraH | kaH?  'yato' yasmAt 'jagatsthAnanirodhasambhavo' jagatsR^iShTyAdikamityuktam | atra TIkAyAM cha bhagavAnidaM vishvamivetyanvayaH | svAmitvenaikyavyapadesha ityetadevAha - asarva iti | turashrutiH | bhagavAn sarvabhinnospi sarvasvAmitvAt sarva ityabhedena vedAdiShUchyate ityarthaH | ityapIti shrutisthaH apiH samuchchaye | yata iti sheShaH | asya atospi na virodha ityanvayaH | 
(27) nanu bhedaj~nAnasya mithyAj~nAnatvAtkathaM tadanusAreNaikyashrutayo yojyanta ityAshaN^kAM bhAgavatavAkyena pariharati - vidyeti || idaM cha kA vidyetyuddhavaprashnasyottaratvena kR^iShNenoktaM vachanamekAdashaskandhe | 'Atmani' paramAtmani 'bhidAbodho' jIvAdbhedaj~nAnaM jIve vA yadIshvarAdbhedaj~nAnam | saiva vidyetyarthaH | na cha bhidAyA abodha iti vyAkhyeyam, aj~nAnasya vidyAtvAbhAvAt | nanu bhedaj~nAnasya puruShArthahetutvAt kathaM tasya vidyAtvamityata Aha - bhedeti | idaM cha bhAgavate tR^itIyaskandhagataM vAkyam -
AdyaH sthiracharANAM yo vedagarbhaH saharShibhiH |
yogeshvaraiH kumArAdyaiH siddhairyogapravartakaiH ||
iti pUrvavAkyena 
kartR^itvAtsaguNaM brahma puruShaM puruSharShabham |
sa saN^gatya punaH kAle kAleneshvaramUrtinA ||
jAtesguNavyatikare yathApUrvaM prajApate ||
ityuttaravAkyena cha saha yojanIyam | tatprakArastu - yaH 'sthiracharANAM' sthAvarajaN^gamAnAm 'Adyo' hiraNyagarbhaH saH 'R^iShibhiH' manuShyottamamArabhya garuDasheShAntaiH j~nAnibhiryogasiddhaiH sanatkumArAdyaiH saha 'bhedadR^iShTyA' jIveshvarAdibhedaj~nAnena 'abhimAnena' abhito harermAnena parameshvare bahumAnena AgraheNa cha 'niHsaN^gena karmaNAspi' phalAbhisandhirahitanivR^ittakarmaNA cha muktassan 'kartR^itvAt' jagatkartR^itvAnnimittAt 'saguNaM' sArvaj~nAdiguNasampUrNaM 'puruSharShabhaM' kSharAkSharebhyo varaM 'puruShaM' paramapuruShAkhyaM brahma 'kAle' pralayakAle 'saN^gatya' pravishya punaH 'kAlena' kAlAkhyena 'IshvaramUrtinA' mUrtyA 'kAle' sR^iShTikAle 'jAte' utpanne sati 'aguNavyatikare' sattvAdiguNavikriyAhIne viShNuloke 'yathApUrvaM' pUrvavat prajAyate sarvamuktAdhipatirjAyate iti sudhAyAmuktaH | karmanirNayaTIkAyAM tu - na kevalaM saguNaM, kintu, 'brahma' purNaM 'puruShamiti' bhagavato nAmakIrtanam | puruShatvoktyAssmAdAdisAlakShaNyaM prAptaM, tatparihArAya - puruSharShabhamiti | tadupapAdanAya kartR^itvAtsaguNaM brahmeti visheShArtha uktaH | tattvapradIpe tu - abhimAneneti padaM abhito mAnena visheShaj~nAneneti vyAkhyAya, 'guNavyatikare' iti padaM ChitvA 'sa' brahmAdijIvasaN^ghaH pralaye j~nAnaishvaryA- dyanantaguNaM brahma 'saN^gatya' prApya 'punaH kAle' sR^iShTikAle 'kAlena' j~nAnAtmanA 'IshvaramUrtinA' viShNurUpeNa 'guNavyatikare' guNAnAM sattvAdInAM vyatikare vaiShamye jAte sati yathApUrvaM j~nAnAdiguNatAratamyaM parasparabhedaM cha avihAya tadvishiShTa eva 'prajAyate' prakarSheNa muktAvabhivyajyate | na tu tadabhinno bhavatIti vyAkhyAtam| ayaM padachChedaShTIkAkR^itospi sammataH | tatpakShe 'guNavyatikare kAle' sR^iShTikAle ityarthaH | ubhayatrApi yathApUrvamityasya saMsAra ivetyartha | pUrvakalpe iveti vA |
(28) atraivArthe atharvaNavAkyaM pramANayati - juShTamiti || juShTaM sarvasevyam IshaM svatantram | ata eva anyaM jIvAdbhinnaM viShNum iti tadetatsatyam (mu. 2-1-1-.) ityAdinA prAguktaprakAreNa asya mahimAnaM cha yadA pashyati | pashyo jIvaH tadA vItashoko mukto bhavatItyarthaH | tattvapradIpe tu - juShTaM devaiH asya jIvasya Isham anyaM yadA pashyati mahimAnaM mahimaguNAtmakaM tadA tadaiva vItashoko bhavati na duHkhaleshamapi spR^ishati jIvaH | na tu mahimaguNavihInam anyamanIshamasevitaM pashyan vItashoko bhavatIti vyAkhyAtam | yadyapIyaM shrutiH visheShaNabhedavyapadeshAbhyAm (bra. sU. 1-2-22.) ityatra ayamanyomArga ityukte prasiddhamArgAdanyatvabodhavat anyamIsha- mityukte Ishashabditasya brahmaNaH prasiddheshAdrudrAt anyatvapratIterbrahmaNo rudrAdanyatve pramANatvenoktA |  na tu brahmaNo jIvAdanyatve, nApi Ishatvamanyatve hetUkR^itam | tathApi tat vyAkhyAnAnantaramabhipretyeti na tadvirodhaH | ata eva dyubhvAdinaye bhedavyapadeshAt (bra.sU. 1-3-5.) ityatra jIveshabhedespIyaM pramANatayodAhR^itA |
(29) evaM svAmitvArthatayA parAbhimatAdvaitashrutIrvyAkhyAya vAkyasamanvayAshrayaNena antaryAmitayApi tAH shrutismR^itibhyAM vyAchaShTe - asarva iti | yadyapi asarvaH iti vAkyam Atmashabdasya svAmitvArthatvamupetya svAmitvena nimittenaikyashrutayaH pravR^ittA ityatra pramANatayodAhR^itam | tathAspi svAmitvenevAntaryAmitayAspyaikyashrutayaH pravR^ittA ityubhayatrApyasya pramANatvasambhavAdubhayatrApi pramANatayodAharaNaM yuktam | tattvapradIpakR^itAmapi svAmitvenevAnta- ryAmitayApyaikyashrutayaH pravR^ittA ityubhayatrApi asarvaH iti shrutiH pramANamityabhiprAyaH | na chaivaM tattadantaryAmitvenApi tattachChabdavAchyatvaM viShNorastItyAha - sarvAntaryAmikaH iti tattvapradIpavirodhaH; atra padasamanyavAbhiprAyapratIteriti vAchyam | antaryAmitvenApItyuktyA na kevalaM nAmAni iti shrutibalAttattachChabdapravR^ittinimittatvena tattachChabdavAchyatvaM viShNoH, api tu antaryAmitvenApItyetAvanmAtrapratIteH atra padasamanvaye tAtparyAnavagamAt | mahAvAkyagatasyaitadAdi- shabdasyaikaikasya sarvAntaryAmikaH iti smR^itibalAt antaryAmitvanimittena viShNuvAchitvespi padAntarANAnyaparatvena vAkyasamanvayasyaiva vaktavyatvAt | yadA nAmAni iti shrutibalAt kriyAkArakAdisarvArthavAchisarvapadasya viShNuvAchi- tvAbhyupagamaH tadaiva padasamanvayaH | na tvekaikasya viShNuvAchitva iti na virodhaH tathA chAntaryAmitvanimittena tattvamasyAdivAkyagatatvamahamAdipadAnAM viShNuvAchitve tvaM tvadantaryAmI tat brahma | ahaM madantaryAmI brahmeti vAkyAnvayo draShTavyaH | na chaivami asi asmi iti kriyApadAnvayAyogaH | jIvavishiShTAntaryAmivAchakasya tvamAdishabdasya dagdhR^ishabdasyAyasIvAntaryAmiNi mukhyavR^ittiH | jIvetvamukhyavR^ittirityAshrayaNenAmukhyArthavivakShayA asi asmItyAdipadaprayogopapatteH | yadyapi nimittakathanaprakaraNe vidyAsstmani bhedadR^iShTyA juShTaM yadA iti vAkyatraya- syAnvayAbhAvaH | tathAspi svAmitvanimittenaikyavyapadesha ityatra shrutismR^ityorupanyAne sati tatra prAptashaN^kAparihAra- syAvashyakatvenAvasarasaN^gatyA tadvAkyatrayapravR^itteH | ityAdeH ityasAyatrAkarShaNena na virodhaH ityasyAnukarShaNena chAnvayo draShTavyaH | shrutyarthastu - viShNuH asarvospi sarvanAtmakospi sarva iva sarvAtmaka iva sarvAtmakatvena Iyate | kuta ityatastatrAntaryAmitvaM hetutvenAbhipretya anantaryAmitvapratItyA tasyAsiddhimAshaN^kyAha - Atmaiveti | Atmaiva antaryAmyeva san anAtmeva anantaryAmitvena Iyate j~nAyate rAmakR^iShNAdirUpeShu | tathA cha aj~nAnamUlA anantaryAmitvapratItiriti bhAvaH | nanu viShNorantaryAmitve pratyaktvaM syAt tachchAnupapannaM, parAktvena pratIterityata Aha - pratyaN^iti | bhagavAn pratyaN^ dehAntargatospi parAN^iva bahirmAtravR^ittitveneyate | tathA cha bahirmAtravR^ittitva- pratItirbhrAntiriti bhAvaH| nanu viShNau viruddhAnekadharmAbhyupagame bhedApattyA ekameva iti shrutivirodha ityata Aha - eka iti | eka eva 
bahudhA bahurUpeNeyata ityarthaH | tathA chaikasyaiva rUpabAhulyAt sarvadharmopapattiriti bhAvaH | dvigrahaNAtsarvatra kriyAsambandhaH sUchitaH | tattvapradIpe tu - pratyaN^ parAN^iva abhimukhospyanabhimukha iva eka eva bahudheyate j~nAyate prApyate cha ityuktam | antaryAmitvanimittena sarvAtmakatvena vyapadishyamAnaH kiM sarvaj~naH?  kva cha vyapadishyata?  ityata Aha - sa puruSha iti | anena puruSha evedaM sarvam (tai.A. 3-12.) iti shrutimupAdatte | sampUrNaShaDguNatvAt dehAkhyapure shayanAdvA puruShasaMj~na ityarthaH | sthalAntaramAha - sa iti | anena sarvaM khalvidaM brahma (ChA. 3-14-1.) iti shrutimupAdatte | saH sarvAtmakatvena vyapadishyamAno bhagavAn brahma sarvatra pUrNatvAdbrahmasaMj~na ityarthaH | nanvanyatrAdR^iShTamantargatasya bahirgatatvAdikaM kathaM ghaTata ityata Aha - sa Ishvara iti | saH hariH yataH IshvaraH achintyashaktyupetaH atastasmin anyatrAghaTitamapi sarvaM ghaTata iti ||
(30) smR^itau kapratyayaH sarvadehagatasyApi viShNoraj~nAtatvamAha | yadvA - yAmo niyamanaM tatra bhava ityarthe Thak, yato viShNuH sarvAntaryAmikaH sarvAntarniyAmakaH ata eva eSha Atmeti hovAcha (ChA. 8-3-4.) soshamasmi (I. 16.) tattvamasi (ChA. 6-8-7.) yossAvasau puruShaH (I. 16.) iti vAkyasthena eShoshaMtvamasAviti sarvanAmnA sarvavAchakasarvanAmasaMN^akashabdena sarvamiti nAmnA chAbhidhIyate | na tu sarvasvarUpatvAdityarthaH | shreShThavastvaikyArtha- tayAspi aikyashrutIH smR^ityA vyAkhyAti - naitaditi | mokShadharme hi vaishampAyanaM prati he brahman bhedavAkyAt bahavaH puruShAH pratipattavyAH | aikyavAkyaM tu pradhAnapuruShaparamiti vA?  utAho aikyavAkyAt eka eva puruShaH, dvaitavAkyaM tu vyAvahArikabhedaparamiti? tathA - puruShabAhulyamupetyaikyavAkyasya shreShThaparatvapakShespi Atmasu kiM sarve samAH?  utaikaH shreShThaH?  dvitIye kossAvatra puruSheShu shreShThaH?  sa kathaM hi shreShThaH?  taM tathA cha bhavAn vaktumarhatItyAshayena kR^itasya janamejayaprashnasya vaishampAyanenoktamuttaram -
naitadichChanti puruShamekaM kurukulodvaha |
bahUnAM puruShANAM hi yathaikA yoniruchyate ||
tathA taM puruShaM vishvamAkhyAsyAmi guNAdhikam ||
iti | asyArthaH - etanmataM nechChanti vidvAMsaH | etaditi kimityatastadvivR^iNoti - puruShamekamiti | tathA cha vedAH ekameva puruShaM vadantItyetanmataM j~nAnino nechChantItyarthaH | yadvA - etasmin jagati ekaM puruShaM 
nechChanti, kintu bahavaH puruShAH santIti | tarhyadvaitashrutivirodha iti na vAchyam | yato bahUnAM shreShThaH eka eva, tatparamaikyavAkyam | bahUnAM kaH shreShThaH?  sa kathaM shreShThaH?  ityasyottaramAha - bahUnAmiti | he kurukulodvaha eteShAM bahUnAM puruShANAm AtmAnAM madhye yA yoniH yaH kAraNabhUtaH ekA shreShThaH yathA cha shreShTha uchyate shrutyAdau tathA tena prakAreNa taM vishvaM pUrNaM guNAdhikaM puruSham AkhyAsyAmi vyAkhyAsyAmIti prameyadIpikAvyAsatIrthIyadishA smR^ityarthaH | anena parAbhima- taikyavAkyamuttamavastvaikyaparam | tathA cha sarvotkR^iShTaM yadekaM brahmatattvamasi tasmAdatyavarossi atyavarossmIti shrutyartha ukto bhavati | ityAdeshcha ityasya na cha tattvamasItyAdivirodhaH ityanenAnvayaH |
(31) nanvadvaitashrutyabhAve kathamadvaitaM bhedashrutyAdinA niShidhyate | tasyApratyakShatvena shrutiM vinA prAptyabhAvAt | aprAptasya cha pratiShedhAyogAt ityata Aha - uktA cheti || chaH sAdhyasamuchchaye | cho yato na cha tattvamasi ityAdinA jIveshvaikyasya prAptiH shrutyarthAparij~nAnanimittA prasaktiruktA | ato na tanniShedhAnupapattirityarthaH | nanvetachChrutInAmavirodhakatvespi bhedashruteH brahmaiva san brahmApyeti iti shrutivirodhastu bhaviShyati | atra brahmaiveteya- vakAreNa jIvasyAbrahmatAniShedhena tadadhInatvAdinA nimittena abrahmabhUte brahmatvavyavahAra ityuktagaterasambhavAdityata Aha - brahmaiveti | apiH samuchchaye | na kevalaM tattvamasItyAdikamaviruddham | kintu brahmaiva san iti bR^ihadAraNya- vAkyamapItyarthaH | kuta ityata Aha - jIve eveti | saptamIyaM viShayArthe | tathA cha yato brahmaiva san iti vAkye shrutosyamAdyo brahmashabdaH brahmANi jIvAH sarvespi iti shruterjIva eva, na parabrahmaNi ata ityarthaH | yadvA - jIva iti prathamAntam | tathA cha iti vAkye shrutAdyabrahmashabdokto jIva eva, na parabrahmetyarthaH | tathA cha iti vAkye shrutAdyabrahmashabdokto jIva eva, na parabrahmetyarthaH | tathA cha saH muktajIvo brahmaiva san jIva eva san jIvabhAvamavihAyaiva pralaye parabrahmApnoti | apihitassan pravishatIti shrutyarthopapatteH noktabhedavyapadeshasyaitachChruti- varodha iti bhAvaH | yathoktaM bR^ihadbhAShye -
jIvospi brahmashabdokto jaDAdbahuguNatvataH | iti ||
prApnoti paramaM brahma pralaye pralaye sadA | iti ||
yadyapi muktAvabhede pareNeyaM shrutirAshaN^kitA | tathaiva viShNutattvavinirNayaTIkokteH | tathA cha muktAviti 
vAchyaM, na tu pralaya iti | tathApi sarvajIvasAdhAraNyAya pralaya ityuktiH | nanu brahmashabdasya parabrahmaNyeva mukhyatvAnna jIvessau yujyata ityata Aha - upapadyata iti | chospyarthaH | tathA cha brahmashabdo yadyapi parabrahmaNi mukhyaH, tathApi virodhe svIyapUrvottaravAkyavirodhe prAmANAntaravirodhe vA sati jIvespyupapadyata ityarthaH | prakR^ite cha brahmApyeti ityuttara- bhAvisvavAkyena paramaM sAmyam iti pUrvavAkyena bhedagrAhipratyakShAdinA cha virodhosstIti bhAvaH |
(32) nanu tathApi bhedavyapadeshasya vimuktashcha vimuchyate (kaTha. 2-5-1.) iti kaThashrutivirodhaH | atra saMsArespi jIvasya muktatvoktyA tadanyathAsnupapattyA parabrahmatvAvagamAt ityata Aha - pramAdeti || chashabdospyarthe samuchchaye cha | tathA cha api - jIvasya parabrahmatvAbhAvespi vimuktatvaM vimuktatvavachanaM cha yujyate | na kevalaM brahmashabda upapadyate iti chArthaH | katham?  bandhasya svataHkartR^itvabhoktR^itvAbhimAnarUpasya jIvagatasaMsArasya pramAdAtmakatvAt pramAdapadoktAj~nAnamUlatvena tannimittapratItikatvenAsvAbhAvikatvAt pramAdapadoktAj~nAnamUlatvena tannimittapratItikatvenAsvAbhAvika- tvAt | asvAbhAvike chAvidyamAnapadaprayogadarshanAdityarthaH | ato na tadvirodha iti bhAvaH | bandhasyA- j~nAnamUlatvaM cha -
ubhe satye kShatriyAdya pravR^itte 
moho mR^ityuH saN^gato yaM kavInAm |
pramAdaM vai mR^ityumahaM bravImi 
tathAspramAdAdamR^itatvaM bravImi |
iti tattvapradIpanyAyAmR^itodAhR^itabhAratavachanasiddhaM dhR^itarAShTraM prati sanatsujAtavAkyametat | he kShatriyAdya mR^ityuH saMsAra tadabhAvarUpAmR^itatvaM chetyubhe api satye eva pravR^itte | tayormadhye mR^ityuH mohaH aj~nAnAdhInastanmUlaH | tarhi mithyA syAdityato netyAha - pramAdaM vA iti | ahaM mR^ityuM saMsAraM pramAdaM asvAbhAvikaM bravImi | amR^itatvaM muktatvaM tu apramAdAt pramAdApAyAt bravImItyarthaH |
(33) bandhasyAsvAbhAvikatvaM kutaH siddhamityata Aha - muktiriti || 'anyathArUpam' asvAbhAvikaM rUpaM 'hitvA' tyaktvA 'svarUpeNa' nijarUpeNAvasthitireva muktirityarthaH | bhAgavata ityasya pramAdAtmakatvokte- rityanenAnvayaH |
(34) nanu bhedokteH shrutivirodhAbhAvespi jIvo brahmAbhinnaH chetanatvAt brahmavat | bhedo mithyA bhedatvAt chandrabhedavat | vimatAni sharIrANi madbhogAyatanAni sharItvAt machCharIravat | ityanumAnavirodhastu bhaviShyatItyata Aha - na cheti || chosvirodhasamuchchaye | tathA cha na kevalaM 
shrutivirodhAbhAvaH, kintu tasyAH bhedokteH tenAdvaitaparikalpitAnumAnena virodhospi netyarthaH | anena sautrashchashabdo vyAkhyAtaH |
(35) tatra hetvAkAN^kShAyAM sUtramupanyasya vyAchaShTe - kAmAditi || 'hi' yatosbhedasAdhanAya paropanyastam 'anumAnam' anumAnatvena parAbhimataM 'pR^ithak' pratyakShAdiviruddhaM shrutisAhAyyarahitaM cha ataH 'tattve' viShaye j~nAnopalakShakametat | tattvaj~nAnArthaM 'nApekShyate' tattvaj~nAnakAraNaM na bhavatItyarthaH | na chAprayojakatA | 'hi' yataH 'yathAkAmaM' yathechCham Ishvaro na svatantraH chetanatvAt devadattavat | jaDa AtmA vastutvAdityAdirUpeNa na tattve atattvespi anumAtuM shakyate | ataH anena pratyakShAdiviruddhasyApi pramANatve chetanatvavastutvAderapi pramANatvaM syAt avisheShAditi vipakShe bAdhakatarka ukto bhavati | sUtre 'kAmAt' ityekadeshotkIrtanena yathAkAmAditi samagrashabdo lakShyate jyotishshabdena jyotiShTomashabdavat ityAshayena yathAkAmamityuktam | hItyanena paJNchamI vyAkhyAtA | 'tattve' ityanenAsminnityasyAkarShosdhyAhAro vA j~nApitaH | 'anumAnam' ityanena 'nAnumA' iti bhinnapadatvaM 'pR^ithak' ityanena naJNo viruddhArthakatvamAshritya 'nAnumA' ityaikapadyaM cha sUchitam | 'nApekShyate' ityanena nashabdaghaTitasamAsa- maN^gIkR^itya 'nApekShA' ityaMsho vyAkhyAtaH | smR^ityanusAreNa sUtre bhAShye cha tattvaj~nAnAsAdhanatvaprakaTanAya parAbhimatA- numAne sAdhanagocharechChAviShayatvaniShedhaH | tathA chAyaM sUtrArthaH - 'anumA' anumAnatvena parAbhimatamabhedasAdhaka- manumAnam 'asmiMstattve' tattvaj~nAnArthaM 'nApekShA' na apekShA yasyAM sA tathAktA tattvaj~nAnakAraNaM na bhavati | kuta etat?  yataH iyamanumA 'nAnumA' pratyakShAdiviruddhAnumA | tadviruddhAspi sadanumA kiM na syAt?  na syAt | kutaH?  'yathAkAmAt' asyAH | kAma ichChA tadanusAripravR^ittimattvAt | tathA cha pratyakShAdiviruddhAyA api prAmANye uktarItyA atattvaviShaye pravR^ittAyA anumAyA api prAmANyaM syAt, avisheShAditi bhAvaH | yata evamato na dvaitashruteranumAnavirodhospIti |
(36) atraiva smR^itisammatimAha - uktaM cheti || chaH samuchchaye | na kevalaM sUtrakR^itA, skAndespyuktamiti | kimuktamityatastatpaThati - yatheti | padArthAnativR^ittyarthosyaM yathAshabdaH | liN^gamArSham | yadvA - nAyamavyayIbhAvaH, kintvanatikrAntaH kAmo yayeti bahuvrIhisamAsaH | pravartata iti sheShaH | apavR^ittaM viruddhaM gaM gamanaM yasyAH sA apagA, na apagA anapagA iti vigrahaH | tathA cha yasmAt 'anumA' 
shrutyAdiviruddhaM pR^ithaganumAnaM 'yathAkAmA' kAmamanatikramya pravartate | puruShechChAnusAreNa pravR^ittimatIti yAvat| tasmAt 'shruteranapagA' shrutyanukUlA tadaviruddhaiva sA 'pUrvAparAvirodhAya' shruteH pUrvottaravAkyavirodhaparihArArtham 'iShyate' apakShyate | na kevalamatIndriyArthatattva- nishchayAyeti chashabdArthaH | kvachidanyathA chet yatra shrutyAdyAnukUlyaM tadavirodhaH, pUrvottarAvirodhAya tattvanishchayAya cha kAraNatayeShyate | nAnyathA nAnyA pR^ithaganumA kvachidvAkyespi | kutaH? yat sA anumA kevalAnumA yathAkAmA tasmAditi yojyam | yathAkAmAnumetyekaM padaM vA | yathAkAmA cha sAnumeti vigrahaH | tathAtve - yasmAdeShAsnapagA na tasmAtsA noktaphalArthamapekShyate | 'anyathA' yuktiM vinA netyAvR^ittyAsnvayaH | ata eva sudhAyAM 'yathAyogyA- khilaj~natA' ityekaM padamityuktam | itishabdasya skAnda ityanenAnvayaH |
(37) spaShToktitvAtprathamaM smR^itimupanyasyAtraiva arthe shrutisammatiM chAha - naiSheti | Aspaneyetyatra A apeti vichChedaH | viruddhArthayorupasargayoH krameNa sambandhaH | tathA cha 'eShA' parabrahmaviShayA 'matiH' shuShkatarkeNa 'AneyA' utpAdyA 'apaneyA' nirAkAryA cha na bhavatItyarthaH | 'proktAsnyena suj~nAnAya preShTha' iti vAkyasheShaH | preShTheti nachiketasaM prati yamasya sambuddhiH | 'anyena' anyatvaj~nAninA jIveshvarAdibhedaj~nAninA bhagavadbhaktyAdimateti yAvat| AchAryeNa 'proktA' tadupadesAjjAtA 'suj~nAnAya' syAdityarthaH | iti cheti chaH samuchchaye | tathA cha iti kaThashrutau choktamiti sambandhaH |
(38) nanvastvAnandamayena brahmaNA hiraNyagarbhAdijIvAnAM bhedaH | tathApi saH vyAvahArikaH saMsAra evAsti, na pAramArthiko muktAvapi | udAhR^itashrutInAM sAMsArikabhedaparatvopapatterityAshaN^kAM pariharatsUtraM paThati - asminniti| atrAsyeti nAnandamayaparAmarshaH | kintu netara ityuktajIvasyetyAha - asyeti | asyAnyasya cheti pratItinirAsAya chashabdaM vyAkhyAti yuktIti | astIti sheShaH | kiM tadyogashAsanamityata Aha - sosshnuta iti | kriyA- visheShaNametat | luptavibhaktiko vA nirdeshaH | tathA cha 'ityAdi shAsti' ityAdinA shAstIti vAsnvayaH | anena na kevalaM bhedavyapadeshAdAnandamayena jIvAnAM bhedaH siddhaH | kiM nAma? yatossmin prakaraNe asya jIvasyAnenAnandamayena saha 'asmiMshcha' mokShespi 'yogaM' sambandhaM shrutiH shAsti atospi | ato na tadaikyaM jIvAnAM nApi sAMsArika eva bhedaH | na chaitAvatA kathaM bhedasiddhiH | sambandhasya bhedasApekShatvAt | yadvA - yasmAt 'asmin' prakaraNadvayespi 'asya' jIvasya 'tadyogaM' tairAnandamayAdyairyogaM sambandhaM 'shAsti' pratipAdayati phalatvena shrutiriti sheShaH | tasmAdAnandamayo na jIvakoshAdiriti sUtrArtha ukto bhavati | 'saH' brahmaj~nAnI 'vipashchitA' sarvaj~nena 
j~nAtenaiva 'parabrahmaNA' chaturmukhena cha saha 'sarvAn' svayogyakAmAn 'ashnute' muktau prApnotIti shrutyarthaH | 'adR^ishyesnAtmye' iti vAkyaM tu prAgeva vyAkhyAtam | dehAdutkrAnto jIvaH 'etam' 'AndamayaM' pUrNAnandaM paramAtmAnaM 'upasaN^krAmati' tatsamIpaM prApnotItyanuvAkAntaragatatR^itIyavAkyasyArthaH ||
|| ityAnandamayAdhikaraNam ||
|| 7. antassthatvAdhikaraNam ||
(1) atrAdhikaraNe adhidaivagatAnyatraprasiddhendrAdinAmasamanvasiddhyarthaM dehAntasthatvarUpaliN^gasamanvayaH kriyata iti shAstrAdhyAyapAdasaN^gatayaH siddhA ityAshayena pUrvAdhikaraNatadviShayavAkyasaN^gatI darshayati - adR^ishya iti || pUrvAdhikaraNodAhR^ite 'adR^ishye anAtmye' iti vAkye Anandamayasya kArtsnyenAj~neyatvarUpamadR^ishyatvamuktamityarthaH | tataH kimityata Aha - tachcheti | chashabda evArthe| tathA cha yatpUrvoktamadR^ishyatvaM tadeva 'antaHpraviShTam' iti vAkye na vijAnantItyanena kasyachidantasthasyochyate | devAj~neyatvAtkaimutyena pratipAdyata ityarthaH | anenAntasthatvamukhenA- dR^ishyatvAnandamayatvayoranyaniShThatvAkShepAt pUrvAdhikaraNenAsyAkShepikI saN^gatiruktA bhavati | hR^idayaguhAntaHpraviShTaM jagatkartAraM chandramasyantarmanasA svechChayA charantaM sahaiva sthitam etaM devAstattvAbhimAninaH kArtsnyena na vijAna- ntIti shrutyarthaH | pUrvapakShe tviyamanyaparA | tatra sayuktikaM pUrvapakShamAha - sa cheti | chashabdosvadhAraNe | anya ityAvartate | tathA cha sosntasstho viShNoH 'anyaH' anya eva bhavet, kutaH?  'indro rAjA' ityAdivAkyairyatos- nyosntaHsthatayA pratIyate ata iti yojanA | Adishabdena
apAM netAraM bhuvanasya gopAm |
tvaShTAraM rUpANi vikurvanti vipashchim |
brahmendramagniM jagataH pratiShThAM diva AtmAnaM savitAraM bR^ihaspatim |
chaturhotAraM pradishosnuklR^iptaM vAcho vIryaM tapasAsnvavindat |
ityAdi varuNatvaShTragnyAdiprapakatattachChrutiliN^ghaTitataittirIyavAkyAni gR^ihyante | pUrvapakShaphalamAha - tasmAditi | idaM chAvartate | prasajyata iti sheShaH | tathA cha 'tasmAt' antasthasya viShNvanyatvAt 'saH' adR^ishyosnya eva prasajyate | tasmAdanyasyAdR^ishyatvAt 'sosnya eva' indrAdyanyatamaAnandamayaH prasajyate na viShNuriti yojanA | rAjA ya indro jagataH 'Ishe' IShTe jagadIshvaratvena vartata ityarthaH | yasmAdIshe IShTe tasmAjjagato rAjeti vA | etaduttarasya 'saptahotA' iti padasya sapta buddhIndriyANi viShayeShu jIvena juhotIti saptahotA | viShayAnandriyaiH jIvena vetyarthaH| 'sapta yu़JNjanti' iti vAkye AdyArdhasya 'sapta' ChandAMsi gAyatryAdIni 
ashvarUpANi 'ekachakraM' sUryarathaM prati svAtmAnaM yuJNjanti rathe yuktAni bhavantItyarthaH | saptachChandosbhimAninA pR^ithagvedAbhimAnI saptachChando nAmA ekaH pradhAnosshvossti | 'ChandosbhimAninA pR^ithagvedAbhimAnI saptachChando nAmA saptasvekossti' iti tattvapradIpokteH | ata eva 'sapta yuJNjanti .... eko ashvo vahati saptanAmA' ityanayorna virodhaH | sUryarathachakrasya sthitimAha - trinAbhIti | trirAvR^ittamAsachatuShTayAtmakanAbhitrayopetam 'ajaraM' sadA dR^iDham arvashabditebhyo vAjibhyo dUrasthatvAdanarvaM chakraM sUryarathasyAstItyarthaH | chakrasya mAnasottaragirishikharavalayaparivartitvAt arvatAM merumAnasottaramadhyAkAsha- gAmitvAddUrasthatvaM yuktam | yena 'yatra' chakre 'imA' imAni vishvAni sarvANi bhuvanAni 'tasthuH' sthitAH ityuttarArdhasyArthaH | jagataH 'pratiShThAm' AshrayaM 'chaturhotAram' antaHkaraNachatuShTaye viShayANAM hotAraM 'pradishaH' pratidisham 'anuklR^iptaM' vyavasthitaM 'vAchaH' vedasya 'vIryaM' sAraM mukhyArtham 'indram agniM' 'divo' devyAH 'AtmAnaM' svAminaM vAyuM 'savitAraM bR^ihaspatiM' 'brahmA' hiraNyagarbhaH tapasA 'anvavindat' labdhavAnityarthaH | siddhAntayati - itIti ||
(2) kuto na mantavyamityatastatra hetutvena sUtramupanyasya vyAchaShTe - antariti || sUtresntarityuddeshyabhAge apekShitaM padamadhyAhR^itya darshayati - shrUyamANa iti | antassthatvena shrutyochyamAna ityarthaH | vidheyasamarpakasyAnuvR^ittasya tattu, ityasyArthamAha - viShNureveti | taittirIyopaniShadgatabhinnabhinnavAkyodAharaNapUrvakaM hetvaMshaM vyAchaShTe - antariti| ityAdIti | tasya dharmAstaddharmAH teShAmupadesho vachanaM ityAdirUpashchAsau taddharmopadeshashcha ityAditaddharmopadeshaH tasmAdityarthaH | yadvA - luptavibhaktikosyaM nirdeshaH | tathA chetyAderupadeshAdityarthaH | samudAyaikavachanametat | anena 'antaHpraviShTam' iti vAkye 'antaHshrUyamANo' hR^idayAntassthatvena shrutyukto viShNureva, na tvanyaH | kutaH?  tasya viShNordharmANAM kShIrapralayAbdhisthatvabrahmaj~neyatvabrahmatapolabhyatvabrahmANDavIyatvAdirUpANAM 'tasmin' antaHshrute tenAnta- rityAdinA 'upadeshAt' uktatvAditi sUtrArtha ukto bhavati | upadeshAdityantasya sUtrasya tasmAdanya eveti na mantavyamityanenAnvayaH | 'brahmA' vartamAnachaturmukhaH 'samudre' pralayAbdhau kShIrAbdhau cha 'antararNe' jale kShIre cha 'manasA' svechChayA saJNcharantaM 'dashahotAraM' j~nAnakarmAkhyadashendriyeShu viShayahotAraM tattadviShayasthApakaM dashendriyANi jIvena viShayeShu juhvataM vA viShNum 'anvavindat' vyajAnAt | 'kavayo' j~nAninaH 'samudre' kShIrapralayAbdhyorantaHsthitaM vichakShate jAnanti | 'vedhaso' bhUtabhaviShyadbrahmANaH 'marIchirmitaruktvataH' iti ChAndogyabhAShyokteH | pramitaruktvanimittAt marIchipadoktAnAM jIvAnAM padam AshrayaM viShNum ichChanti prArthayanti | tattvapradIparItyA 'kavayaH' santaH 'vedhaso' vichakShate vichakShaNAya 
j~nAnAya marIchInAM padaM viShNum ichChantItyekAnvayo vA | kavayaH 'aNDakoshaM' brahmANDAkhyasthAnaM 'yasya' viShNoH 'shuShmaM' vIryaM tadupAdAnakamAhuriti shrutyarthaH | viriJNchivAkyasyAsya 'prANa ulbaM tena klR^ipto amR^itenAhamasmi' iti vAkyasheShaH | tasya 'ulbaM' jarAyuH 'prANaH' antaHprAvaraNaM yena sahaiva jAyate | 'tena' amR^itena 'ahaM' klR^iptossmItyarthastattvapradIpesbhihitaH | kShIrasamudrasthatvasya viShNuliN^gatvaM kuta ityata Aha - sa hIti | 'saH' viShNuH hishabdena lokaprasiddhatvAditi hetu sUchitaH |
(3) astu viShNoH kShIrAbdhisthatvaM liN^gaM prasiddhatvAt, tathAspi pralayArNavasthatvasya brahmANDavIryatvasya cha kuto viShNudharmatvamityatastayorviShNudharmatve pramANaM vaktuM pratijAnIte - tasyeti | 'aNDakosho' brahmANDAkhyasthAnaM 'tasya' viShNorvIryamityarthaH | chashabdAtsaH pralayasamudrashAyIti pratij~nA sUchyate | tasyaivetyavadhAraNe vA chashabdaH | tathAtve pratij~nAntaramupalakShaNIyam | ata eva pralayAbdhishAyitve 'Apo nArAH' iti pashchAtpramANopanyAsaH shrutAvaNDakoshashabdashravaNespi pratyayasya svArthikatvAttattyAgenANDakosha ityevAnUditam | shrutAvapi tathaiva Chedo vA | 'saH' vAsudevAt jAto viShNuH 'svAt' svakIyAchCharIrAt vividhAH prajAH 'sisR^ikShuH' sraShTumichChuH 'abhidhyAya' vichintya 'Adau' aNDasR^iShTeH pUrvameva 'apaH' tadAvaraNarUpAH sasarja | tAsvapsu vIryam 'avAsR^ijat' nyadhAt mAyAdvAreti sheShaH | 'haimaM' hiraNyAtmakaM 'sahasrAMshusamaprabhaM' sUryasamaprakAshaM 'tat' vIryaM brahmANDAkhyamabhavat | 'yasmin' aNDe 'sarvalokapitAmaho' brahmA chaturmukhaH 'svayaM' svatantrAt hareH sAkShAjjaj~ne ityarthaH | yataH Apo 'narasUnavaH' narasya viShNossUnavaH | 'viShNurnaro nAshAtparo yataH' iti bhAgavatatAtparyokteH | ato nArAH proktAH yena kAraNena 'pUrvaM' pralaye 'tAH' ApaH tasya viShNoH ayanaM 'tena saH nArAyaNaH smR^itaH' tachChabdavAchyatvena smR^ityukta ityarthaH | yadyapi -
puruShosNDaM vinirbhidya yadAdau sa vinirgataH |
AtmanosyanamanvichChannapossrAkShIchChuchiH shuchIH ||
iti bhAgavate |
aNDaM praviShTo yo viShNuH sosNDaM bhittvA prakAshitaH |
sospossR^ijattato nArA .... |
iti bhAgavatatAtparye chANDasR^iShTyanantaram apsR^iShTiruchyate | tathAspi sA bahiHsR^iShTeranyAssntareti na virodhaH | itItyasya 'tasya cha vIryamaNDakoshaH, sa hi pralayasamudrashAyI yataH' iti pUrveNAnvayaH |
(4) itashcha brahmANDajanakavIryatvaM pralayasthatvaM cha tasyaiva j~nAyata ityAha - ahamiti | 'tripuruShaM 
mAyAbIjamajAyata' iti vAkyasheShaH | taditi vyAptivachanossarvanAmashabdaH | athavA sarvanAmashabdaH, ata eva TIkAyAM tadaheyamiti vyutkramaH kR^itaH | tathA cha tatprasiddhaM vyAptaM vA 'aham' aheyaM ratiH shaM cha mitamasyeti rashmirjIvaH tamindayati prerayatIti rashmIt jIvaprerakaM, inda preraNe iti dhAtoH ayaM dakArAntaH shabdaH | anukR^ityadhikaraNe tu - indhI dIptAviti dhAtuvyAkhyAnAt rashmIt bhagavadapekShayA rashmirUpANAm alpAnAM sUryAditejasAM prakAshakamiti vyAkhyAtam, tatra dhakArAntosgnIchChabdavadayaM shabdo j~nAtavyaH |  'tejaH' jagatprakAshakaM 'puruShaM' pUrNaShaDguNaM nArAyaNaM tadAkhyaM brahma teja iti vA | 'agrataH' pralaye 'jAtaM' sthitaM tasmAnnArAyaNAkhyapuruShAt 'agrataH' prathamaM 'prakR^itiH' chetanA jAyate gachChatIti jagat jIvasamudAyaH, jAtamityasyobhayatra yathAyogyaM sambandhaH | janishcha yathA yogyA grAhyA | pashchAt 'aNDaM cha' 'tripuruShaM' brahmavAyurudrAkhyapuruShatrayayuktaM 'mAyAbIjaM' prakR^ityupAdAnakam ajAyateti tattvapradIpadishA shrutyarthaH | chaturvedashikhAyAm ityasya vachanAdityadhyAhAreNa tasyetyanenAnvayaH |
(5) yadyevaM samudrasthatvAdiliN^gAdantasstho viShNuH, tarhi tenAntassthena viShNunA indrAdInAmabhedostra vivakShitosstu | indrAdiprApakakashrutyAderapi sadbhAvAt | shrutyAdeshcha svabhAvato liN^gasya niravakAshatayA balavattve- nAnyatarabAdhenAnyatarapakShanirNayAyogAt | evaM cha pUrvottarapakShadvaye anyonyaM bAdhyabAdhakabhAvashUnye sati tadanyathA- nupapattyA antaHsthena viShNunendrAdInAmabhedaH prApta ityAshaN^kAM pariharatsUtraM paThitvA vyAchaShTe - bhedeti | taittirIye - 'indrasya' ityeko bhedavyapadeshaH | 'vAyoH' ityanyaH | 'antaH' ityaparaH | 'devAnAm' iti chetaraH | Adishabdena 'amR^itaM devAnAmAyuH prajAnAmindraM rAjAnaM savitAram' ityAdikaM gR^ihyate | vyapadeshAdityasyAnya iti sautrapratij~nayAnvayaH | anena sUtre vidheyasamuchchayArthakachashabdasya bhinnakrameNa anvayena na kevalamantashshrUyamANo viShNuH, kintvindrAdibhyosnyashcha | kutaH?  tasyendrAdyantaryAmitvadantassthatvakathanena tebhyo bhedokteriti sUtrArtha ukto bhavati | atra shrutAvindrashabdosnyaparaH; ShaShThIshravaNAt | 'indro rAjA' ityAdau tu indrAdishabdAH paramamukhyavR^ittyA viShNuparA eva, bAdhakAbhAvAt | tathA cha mano vihAya paJNchasu j~nAnendriyeShu shabdAdiviShayahotA tairviShayAnubhAvakaH | indrasyAtmA antaryAmI AdAnAdikartA vA | sarvahR^idayeShu 'nihitaH' sannihitaH 'kavayo' j~nAninaH 'vAyorAtmAnaM nichikyuH' dadR^ishuH AdityesntaH 'manasA' svechChayA sa़JNcharantaM viShNuM kavayaH anvavindan | 'brahmA' chaturmukhaH devAnAM hR^idyayanAt sthiteH pravartanAdvA hR^idayaM viShNum 'anvavindat' apashyaditi shrutyarthaH |
|| ityantassthatvAdhikaraNam || 7 ||
||  8.AkAshAdhikaraNam ||
(1) atrAdhikaraNe bhagatavi lokatosnyatraprasiddhAkAshapadopalakShitAdhibhautikAsheShashabdasamanvayaH 
kriyate | phalakathanena pUrvapakShaH sUchito bhavatItyAshayena pUrvapakShaphalamAha - ko hIti || itIti | ityAnandamayAdhikaraNodA- hR^itavAkyenetyarthaH | tushabdasyAkAshasya tviti sambandhaH | tathA cha Chandogashrutyu- ktAkAshAbhinnAkAshasyaivetyarthaH | 'Anandamayatve' pUrNAnandatvena nimittena AnandamayashabdavAchyatve 'hetuH' lokacheShTakatvarUpaH | tushabdArthaivakAra- vyAvartyamAha - neti | anena viShNubhinnabhUtAkAshasyaiva Chandoga- shrutyuktAkAshashabdavAchyatvamiti pUrvapakShe 'ko hi' iti taittirIyashrutyuktospi sa eveti taduktahetunA tasyaivAnandamayatvaM sidhyati, na viShNoriti phalamuktaM bhavati | pUrvasaN^gatistvadhikAshaN^kAM kR^itvAstra pUrvanyAya evAtidishyata ityAtideshikI draShTavyA |
(2) siddhAntayati - itIti || kuto na mantavyamityAshaN^kAyAM tatra hetutayA sUtramupAdatte | yata iti | idaM chAvartate | tatrAdyasya 'yatashchodeti' itivat kuta ityarthaH | 'yachChabdastu parAmarshe prashnArthespi bhaNyate' iti bhAgavatatAtparyokteH | dvitIyastu na mantavyamiti pratij~nAyAM sUtrArthasya hetutvadyotakaH | viShayAdeH pUrvapakShaphalakathanena sUchanespi mukhatosnukteH tadanuvAdapUrvakaM sUtraM vyAchaShTe - asyeti | 'ityatra' vAkye pratipAdyatvasyeti sheShaH | chospyarthaH | yadyapi tathApItyarthe | 'asau' AkAshostra vAchya iti sheShaH| sUtresnuvR^ittasya 'tattu' ityasyArtho viShNureveti | ityAdIti | luptavibhaktiko nirdeshaH AdishabdAt 'sarvANi bhUtAni' ityAdijagatkAraNatvapratipAdakaM vAkyaM gR^ihyate | yathoktaM tattvapradIpe - "sarvANi bhUtAni' ityAdinA udIryamANaM jagadutpAdakatvAdikamAdishabdA- dupAdadIta" iti | liN^gapadaM shrutyupalakShakam | tathA chetthaM yojanA-yadyapi 'asya lokasya' iti ChandogavAkye bhUtAkAshasya shrutyAdibalAdasti pratipAdyatvasya prAptiH | tathAspi nAsAvatra vAkye AkAshapadena vAchyo yujyate, kintu - viShNureva | kutaH?  'sa eShaH' ityAdivAkye 'talliN^gAt' tasya viShNorliN^gamasAdhAraNadharmaH parovarIyastavAdiH | tasya tasminnAkAshe shravaNAduktatvAt | yata evaM talliN^gAt asau ChandogashrutyuktAkAsho viShNureva, tata eva 'ko hi' iti taittirIyavAkyespyasAveva pratipAdyata iti tasyaivAnandamayatve heturukto na tu bhUtasya| ato bhUtAkAshasyAnandamayatve heturuktaH, na tu viShNoriti na mantavyamiti | anena sUtrayojanA darshitA| asyetyAderayamarthaH - 'asya' pratyakShasiddhasya pR^ithivIlokasya tadabhimAninashchaturmukhasya 'kA gatiH' Ashraya iti shilakena pR^iShTaH pravAhaNo rAjA AdIptatvAdAkAshanAmako viShNuriti pratyuvAcha | kathamityA- kAN^kShAyAM tadupapAdanAya tasyAkAshasya mahimAnamAha - 'sarvANi havA imAni bhUtAnyAkAshAdeva samutpadyante AkAshaM pratyastaM yanti AkAsho hyevaibhyo jyAyAnAkAshaH parAyaNaM sa eSha paro varIyAnudgIthaH sa eShosnantaH' iti | atra vaishabdasya prasiddhidyotakasya sannihitasarvabhUtAnvaye vA, 'syurevaM tu punarvaivetyavadhAraNavAchakAH' ityabhidhAnAdavadhAraNArthatvaM vA draShTavyam | bhUtashabdo bhUtAkAsha evAtrochyate iti pUrvapakShe AkAshavyatiriktabhUtaparaH | siddhAnte tu sarvabhUtaparaH | brahmAdisarvajagatparo vA | tathA cha 'sarvANImAni' pramitAni AkAshAdibhUtAni brahmAdijagadvA AkAshAdeva samutpadyante | 'havai' prasiddhaM hi | 
AkAshaM 'pratyastam' adarshanaM 'yanti' tatraiva pralaye muktau cha lInAH bhavanti | kutaH?  'hi' yasmAdAkAsha eva 'ebhyo' brahmAdibhyo 'jyAyAn' adhikottamaH | kuta etat?  yata AkAshaH 'parAyaNam' uttamAshrayaH naitasmAduttamaM vastvAshaN^kyamiti bhAvenAha - sa iti | 'sa eShaH' AkAshanAmA bhagavAn 'parovarIyAn' atra -
parasmAduttamaM proktaM paro iti tataH param |
parovaraM paraM tasmAtproktaM pArovarIyakam ||
iti sAmasaMhitAvachanAnusAreNAdau para iti shabdAntarasya madhye varashabdAntarasya cha AvApena vR^ittivAkye subAdeshasya sorulopena rutvotvaguNeShu samAne pare optashabdadvayasya lope chottamottamottama ityartho j~nAtavyaH | 'udgIthaH' uchchatvena gIta ukto vedena | takArasya thakAro vyatyayAt | 'sa eShaH' AkAshaH 'ananto' deshakAlaguNairaparichChanna iti | ChAndogyabhAShye tu 'uchchatvAdgIthatvAtsarvasthAna- sthatvAdudgItho bhagavAn' iti vyAkhyAtam |
(3) 'sa eShosnantaH' ityuktAnantatvasyAparimitatvasya viShNuniShThatvaM kuto j~nAyata ityata Aha-viShNoriti| viShNorvIryANi 'kaM' kosnu ko vA 'pravocham' prAvochat | sAkalyena pravakti na kospi | 'yaH' kaH kavirbahmA 'pArthivAni rajAMsi' pArthivaparamANUn 'vimame' gaNayati | sospi na pravaktIti shrutyarthaH| 'parovarIyAn' ityuktasarvottamatvasya viShNudharmatvaM kuta ityata Aha - para iti | atra 'na te mahitvamanvashnuvanti' iti uttaravAkyAduktArtho j~nAyate | ata evAdishabda ubhayAnvayI | tatrAdyo 'viShNornu vIryagaNanAM katamosrhatIha yaH parthivAnyapi kavirvimame rajAMsi' iti smR^itigrAhI | vyAkhyAteyaM shrutirjanmanaye | ityAdinA vAkyeneti sheShaH | yadyapi shrutyanusArAtsarvottamatve prathamaM pramANaM vaktavyaM na tu anantatve | ata eva TIkAyAmAdau sarvottamatvaM gR^ihItam| tathAspi anantatvasya sAvakAshatvashaN^kA- viShayatvAtprathamaM tatra pramANopanyAsaH | ata eva tatraivottaratra smR^ityA sAvakAshatvashaN^kAparihAraH | 'tasya' viShNoH hishabdo yata ityarthe | 'tat' anantatvAdi 'liN^gaM' dharma ityavagatam| ato na hetuvisheShaNAsiddhiriti vAkyasheShaH | evakArapAThe nAnaikAntyamiti sheShaH | uttaratrAnvayo vA| yadyapi 'anantaH' iti shrutiH; vAchakashabdatvAt | tathAspi tatpadapravR^ittinimittasya liN^gatvamapyaviruddham |
(4) nanvanantatvam 'anantAkAshavatpashyan' ityAkAshasyApi smaryate, ataH sAvakAshatvAtkathaM viShNoreva talliN^gamityataH smR^itimAha - ananta iti | Anandeti luptavibhaktiko nirdeshaH| viShNurevaiko mukhyatayA prochyata iti sambandhaH | 'pareShAM' viShNoranyeShAm 'upachArataH' svasvasamIpagataparamAtmasambandhAdeva vAchyateti sheShaH | iti brAhma ityasya tasyaiva talliN^gamityuktamiti pUrveNAnvayaH | anenaivakAro liN^gasya niravakAshatvaj~nApaka iti sUchitam |
(5) nanu shrutyA pUrvapakShite kathaM liN^gena nirNayaH | liN^gasya shrutito durbalatvAdityataH AkAshashrutirviShNau sAvakAsheti shrutyA darshayati - nAmAnIti | 'cho' yato 'nAmAni sarvANi' iti vAkyena viShNorAkAshAdisarvashabda- vAchyatvamuktam, ato liN^gena shruterbAdhayA nirNayo yukta iti yojanA |
|| ityAkAshAdhikaraNam || 8 ||
|| 9. prANAdhikaraNam || 
(1) atrAdhikaraNe lokatosnyatra prasiddhAdhyAtmikAsheShashabdopalakShakapraNashabdasya brahmaNi samanvayaH kriyate | sarvatrAdau sUtraM pAThyam | pashchAtsaN^gatyAdikaM vaktavyamiti sUchayitumatra sUtramAdAveva paThati - ata eveti |
(2) viShayavAkyodAharNapUrvakaM pUrvAdhikaraNena saN^gatiM viShayasaMshayau cha sUchayati - taditi || atra yattadorAvR^ittiH | bhujyata iti bhogaH AnandaH | tena tadvAnupalakShyate, dharmAdharmiNorabhedavivakShA vA | tathA cha he viShNo 'yat' yasmAt 'prajApateH' hiraNyagarbhasya tadupakShitAnAM sakalajIvAnAM 'bhujaH' bhogAn yogyA- nandAn 'kariShyamANaH' upalakShaNametat - kurvANoskArShIshcha | 'tasmAttvaM' 'mahAn bhogaH' pUrNAnandavAnabhavaH| svasya mahAbhogAbhAve parasmai taddAnAnupapatteH | yasmAchcha pAyuguhyaikyena navendriyAbhimAnino devAn tvaM 'prANayaH' acheShTayaH| idamapyupalakShaNaM - cheShTayasi cheShTayiShyasi cha | tasmAttvaM prANaH prANashabdavAchyosbhava iti siddhAntarItyA shrutyarthaH | pUrvapakShe tvetatsarvaM mukhyaprANe yojyam | itIti | 'iti' taittirIyashAkhAgatavAkye 'paramAnandatvaM' pUrNAnandatva- paryavasitaM 'tadvai tvam' iti vAkye 'mahAbhogashabdena' 'mahAn bhogaH' iti padadvayAtmakavAkyena cha prANasyoktamiti yojanA | anena prANAkhyo viShayaH | tasya viShNvanyatvAkShepamukhenAnandamayatvasyApyanyaniShThatvAkShepAdAnandamayA- dhikaraNenAsyAkShepikI saN^gatiH | saH vAyuruta viShNuriti saMshayashcha sUchito bhavati |
(3) sayuktikaM pUrvapakShaM darshayati - sa cheti || tachChabda Avartate | chashabdosvadhAraNe | vAyurityanena sambadhyate | Anandamayashcheti samuchchaye vA | tathA cha paramAnandatvaM yasya prANasyoktaM saH 'prANaH' tachChabdavAchyo mukhyavAyureveti 'Apatati' prApnoti | ata evAnandamayospi sa evetyApatati | kutaH? prasiddheH prANashruteH tasyAshcha tasminvAyau prasiddhe rUDhatvAt | prANapadapravR^ittinimittasya jIvanADihetutvasya cha sharIre sati mukhye jIvanAdikaM sambhavati nAsatItyanvayavyatirekAbhyAM svasharIragatavAyuvikAradvArA mukhyavAyAveva prasiddherdarshanAditi yojanA |
(4) siddhAntayati - na cheti || evaM prANasya vAyutvaM AnandamayatvaM cha na yuktamityarthaH | kuto 
naivamityA- shaN^kAyAM tatra hetutayA sUtraM vyAchaShTe - yata iti | sUtrArthasya hetutvadyotakosyaM yatashshabdaH | sUtresnuvR^ittasya tattvityasyArtho viShNureveti | tathA cha yatosyaM prANo viShNoreva ato naivamityanvayaH | kutosyaM prANo viShNurevetyataH sautraM hetumanUdya vyAchaShTe - ata eveti | ityAdIti | ityAdinoktaM yadviShNuliN^gaM tasmAdevetyarthaH | kathaM shrutyA pUrvapakShite liN^gena nirNaya ityato liN^gasya niravakAshatvaj~nApanAyaivakAraH | tathA cha sAvakAsha- shruterniravakAshaliN^gena bAdha iti bhAvaH | he viShNo 'te' tava shrIshcha lakShmIshcheti dve patnyau staH | vakShasthalAshritA shrIH aN^kasthitA lakShmIriti sampradAyavidaH | tattvapradIpe tu - aN^kasthitA shrIH vakShasi lakShmabhUtA lakShmIrityuktam|  'ahorAtre' tadabhimAnisUryachandrau 'pArshve' pArshvasthitAvityarthaH | divArAtramete pArshvagate iti vA | yadyapIdam 'adbhyaH' iti pUrvAnuvAkagatam | 'tadvai tvaM prANaH' ityetachcha 'bhartA san bhriyamANaH' ityuttarAnuvAkagatam | tathA cha nAnayorliN^galiN^gibhAvo yujyate | tathAspi 'shrIshcha te' iti yuShmachChabdenoktasya 'tadvai tvaM prANaH' ityatrApi yuShmachChabdena pratyabhij~nAnAttadupapattiH | niravakAshatvAdbhinnAnuvAkasthasyApi mukhato grahaNaM yuktam | Adishabdena 'hariM harantamanuyanti devAH | vishvasyeshAnaM vR^iShabhaM matInAm' (tai.A. 3-15.) iti tattvapradIpodAhR^itamanuvAkAntarasthaM gR^ihyate | sarvabuddhiniyantAraM jagatpatiM sarvasaMhartAraM hariM devAH anugachChantItyarthaH | chandrikAyAM tu - 'bhartA san' ityuttarAnuvAkagataM 'tamevamR^ityumamR^itantamAhustaM bhartAraM tamugoptAramAhuH' (tai.A. 3-14.) ityAdikamAdipadena grAhyamityuktam | yadyapi taittirIyashAkhAyAM 'hrIshchate' iti pAThaH | tathAspi vAjasaneyashAkhAbhiprAyeNa evamudAhR^itamiti dhyeyam | sUtrArtastu spaShTaH |
|| iti prANAdhikaraNam || 9 ||
|| 10. jyotiradhikaraNam ||
(1) atrAdhikaraNe tattatsUktagatAsheShashabdopalakShakasya lokatosnyatraprasiddhasya jyotirnAmno brahmaNi samanvayaH kriyate | pUrvAdhikaraNatadviShayasaN^gatI viShayavAkyodAharaNapUrvakaM viShayasaMshayau cha darshayati - yo vedeti || tataH kimityata Aha - tachcheti | chosvadhAraNe | tathA cha yatpUrvaM mAntravarNikapadopAttamantravarNagatena 'yo veda' iti vAkyena guhAnihitaM vastUktaM tadevAnandamayAdyAkhyamityuktam | tadeva 'vime karNA' iti vAkye 'jyotiruktaM' jyotishshabdenoktamityarthaH| anena vakShyamANapUrvapakShaparyAlochanayA jyotiSho viShNvanyatvasAdhanamukhenAnandamayatvasyAnya- niShThatvAkShepAdAnandamayAdhikaraNenAsyAkShepikI saN^gatiH sUchitA bhavati | jyotirviShayaH kimagniruta viShNuriti sandehashcha sUchito bhavati | 'vi me' iti R^iN^mantre vItyupasargANAM kriyApadenAnvayaH | tatra 
dhAtoreva vicharaNAbhidhAyakatvam | upasargAstu dyotakAH na vAchakAH | ata eva sUtre charaNAbhidhAnAt ityevoktam| bhAShye tu 'vicharaNAbhidhAnAt' iti spaShTArthamuktam | ata eva tattvapradIpe 'spaShTatvAya vicharaNAbhidhAnAt ityuktam' ityuktam| 'me' ityasmachChabdena mantradraShTA R^iShiruchyate | 'dUra AdhIH' ityasya ekapadatvespi avagrahadarshanena dvikhaNDatvAdvibhajyAnvayaH | AN^ IShadabhivyAptyubhayArthakaH | vartata iti sheShaH | tathA cha yato me karNau jyotiSho viruddhaM patayataH patataH | svArthe Nich | chakShushcha viruddhaM patatIti vipariNAmenAnvayaH | yathA karNAderjyotirvidUratvaM evaM jyotiShospi karNAdividUratvamityAha - vIdamiti | kampostyantamityarthe | tathA cha yadidaM hR^idaye 'Ahitam' A samantAt sthitaM jyotistadatyantaM karNAdiviruddhaM vartate | evaM me manaH jyotiSho dUre vicharati atIva taddarshanaviruddhaM vartate | manashcharaNasya tattvaniShThAvirodhitvaM 'chaJNchalaM hi manaH kR^iShNa' iti gItAyAmuktam | ataH kAraNAt 'AdhIH' IShadbuddhirahaM vyAptabuddhirapIti vA 'kiM svit' kiM nu vakShyAmi | kimu kiM vA nu idAnIM 'maniShye' chintayAmIti mantrArthaH | tattvapradIpe tu - A samantAddUrasthabuddhirahamityekAnvayena vyAkhyAtam |
(2) atha sayuktikaM pUrvapakShayati - tachcheti | chassamuchchaye | taditi chAvartate | agnishabdo bhUtataddeva- tAparaH|  dvitIyachashabdo bhinnakramaH | tathA cha tajjyotirguhAnihitaM chAgnireva bhavediti prAptaM, kutaH?  'prasiddheH' jyotishshrutestasyAshcha tasminnagnAveva prasiddheH rUDhatvAt | na kevalaM shruterevedaM jyotiragniH, kintu tasya jyotiShaH 'agnisUktatvAt' agniprakaraNagatatvAchcheti yojanA | ata eva pUrvapakShopasaMhAraTIkAyAM shrutiprakaraNayo- rbalavatvAditi prasiddhapadalakShitAyAH shruteH prathamamuktiH | ata eva chandrikAyAM bhAShye agnisUktasthatvAchcheti chashabda- prayogAdityuktam | tathA cha shrutiprakaraNAbhyAM guhAnihitatvaliN^gamAtrasya bAdhAt agnirevedaM jyotirguhAnihitaM cheti bhAvaH |
(3) siddhAntayatsUtramavatArayati - ata iti || yataH pUrvapakShaH prAptostaH uttaraM sUtramAha bhagavAnbAdarAyaNa ityarthaH | tadeva sUtraM paThati jyotiriti | sUtre tattvityasya anuvR^ittiM vipariNAmaM chAbhipretya pratij~nAMshaM vyAchaShTe - viShNureveti | 'jyotiH' tachChabdavAchyo viShNureva bhavediti yojanA | kuta ityataH prAptaM 'charaNAbhidhAnAt' iti hetvaMshaM charaNashabdasya vicharaNArthatvaM karNAdInAmityasya adhyAhAraM chAbhipretya vyAchaShTe - karNAdInAmiti | atra vAkye karNAdInAmetajjyotiHprati viruddhacharaNokteH karNAdividUratvaliN^gashravaNAdityarthaH | atra karNAdividUratvaM nAma tairiyaditi parichChedAyogyavaibhavatvaM, na tu karNAdividUratvamAtram | tadviShaye tasyAsambhavAt | abhidhAnaparyantadhAvanaM hetvasiddhiparihArAyeti draShTavyam | 
(4) nanvastu jyotiShaH karNAdividUratvoktiH, tAvatA tasya viShNutvaM kuta ityataH karNAdividUratvasya viShNvekaliN^gatve shrutimudAharan tatpratijAnIte - sa hIti || evetyanuShajyate | Adishabdena 'na te viShNo' ityAdikaM gR^ihyate | tathA cha 'hi' yasmAt 'saH' viShNureva 'paro mAtrayA' ityAdivAkyena karNAdividUra iti pramitaH tasmAnnAprayojakatA, na vA hetuvisheShaNAsiddhirityadhyAhAreNa yojanA | anena 'jyotiH' tachChabdavAchyaM brahmaiva | kutaH?  atra  karNAdInAmetajjyotiH prati sAkalyena tadaviShayIkaraNarUpaviruddha 'charaNAbhidhAnAt' karNAdividUratva- liN^gashravaNAt ittyAvR^ittyadhyAhArAbhyAM sUtrArtha ukto bhavati | mApayati j~nApayati viShayAniti vA mIyante viShayA aneneti vA mAtrA indriyagaNaH tayA tatastvaM 'paro' dUrossIti he viShNo anyamahimnaH paramantaM sImAnaM te mahimAnaM kospi shrotrAdinA nApeti cha prakR^itAnuguNyena shrutirvyAkhyeyA | atra tattvapradIpasannyAyaratnAvalIkArayoH jyotirityAdichatussUchI ekamevAntarbhedAdhikaraNamityabhipretam | agnisUktachChAndogyagataviShayavAkyabhedAdanayorbhedaH | TIkAkR^ita- stujyotissUtramekamadhikaraNaM 'ChandaH' ityAditrisUtrI adhikaraNAntaramiti j~nAtavyam || 10 ||
|| iti jyotiradhikaraNam || 10 ||
|| 11. ChandosbhidhAnAdhikaraNam ||
(1) atrAdhikaraNe adhivedagatagAyatryAdyasheShashabdasamanvayaH kriyate | saN^gatyAdijij~nAsAjananAya sUtramevAdau paThati - Chanda iti || atra Chanda ityAvartate | tachcha vyastaM samastaM cha | tathA cha 'ChandosbhidhAnAt' 'gAyatrI vA idam' iti vAkyasthagAyatrIshabdena chaturviMshatyakSharamantravisheShAtmakaChandasaH pratipAdanAt, tachChabdasya tatra rUDhatvAt, gAyatrIshabdavAchyo na viShNuH, kintu Chanda eva | yato gAyatrI na viShNuH, api tu ChandaH, ato jyotirapi na viShNuH kintu ChandaH | kutaH?  'ChandosbhidhAnAt' ChandasA gAyatryA tadaikyAbhiprAyeNa jyotiShosbhidhAnAt upakramAditi chet - na, viShNureva jyotiH | kutaH? 'nigadAt' gAyatrIpadena viShNorevAbhidhAnAt | gAyatryAdi- padairviShNorevAbhidhAnaM cha tadabhedavidhAnArthaM kintu tathopAsanArthamevetyAha - tatheti | 'tathA' gAyatryAdishabdA- rthaguNasvarUpatvena 'chetaso' manasaH 'arpaNAya' brahmaNyAdhAnAyopAsanArthameva viShNornigadAdityarthaH | upAsanetyanuktvA 
chetorpaNetyuktirupAsanAsvarUpa- kathanArthA | anena prasiddhagAyatryAdipadena viShNorabhidhAnaM vyarthamiti shaN^kA parihR^itA| nanu bhavedgAyatrIshabdavAchyatvena viShNorjyotishshabdavAchyatvasAdhanam, yadi gAyatrIshabdavAchyatvaM viShNoH pramitaM syAt | tadeva kuta ityata Aha - tathA hIti | 'hi' yasmAt 'tathA' gAnatrANakartR^itvanimittena viShNo- rgAyatrIshabdavAchyatvasAdhakaM 'darshanaM' dR^ishyate j~nAyatesrtho yayeti vyupattyA 'gAyati cha trAyati cha' (shAkhAntaram) ityAdirUpA shrutirasti tasmAditi sUtrArthaH |
(2) shrutyAdisaN^gativiShayavAkyaviShayasaMshayapUrvapakShatatphalAni sUchayan sUtre pUrvapakShAMshaM vyAchaShTe - atheti || uktasyetyAvartyate | tathA cha 'hR^idaya AhitaM yat' iti guhAnihitatvena yaduktaM tasyaiva 'jyotiShaH' punaH 'atha yadataH paro divo jyotirdIpyate vishvataH pR^iShTheShu sarvataH pR^iShTheShu anuttameShUttameShu lokeShu | idaM vAva tadyadidamasminnantaHpuruShe jyotiH' iti ChAndogyespyuktasya 'gAyatryA' itthaMbhUtalakShaNe tR^itIyA | gAyatrItvena tadrUpatayA 'samArambhaH' pAThaH kR^itaH | kutosyaM vij~nAyate?  yato 'gAyatrI vA idaM sarvaM vAgvai gAyatrI vAgvA idaM sarvam' iti vAkye 'gAyatryA' gAyatrIshabdena tadaikyatAtparyeNa 'samArambhaH' upakramaH kR^itaH ata iti yojanA | tataH kimityata Aha - tasmAditi| idaM chAvartate | jyotirgAyatrIti cha sheShaH | Chanda iti chAnuShajyate | tathA cha yasmAdgAyatryA samArambhaH kR^itaH, sa cha yasmAdanupasaJNjAtavirodhitvena balavAn, tasmAdidaM jyotirgAyatryeva bhavet | sA cha gAyatrI virNasamAvesha- lakShaNamantrAtmakaChanda eva bhavet, na viShNuH | kutaH?  tasmAt gAyatrIshabdasya Chandasyeva rUDhatvAdvAktvA- bhidhAnAchcheti yojanA | anena 'gAyatrI vA idaM sarvam' iti pUrvavAkyasthagAyatrIshabdasya viShNvanyaparatve tata evottaravAkyasthajyotiSho viShNvanyatvApattyA  tata eva agnisUktagatajyotiShospi tadanyatvameva bhavet | ata evAnandamayatvamapi anyasyaiva bhavenna viShNoriti pUrvoktAkShepeNa etadadhikaraNotthAnAtpUrveNAsyAkShepikI saN^gatiH | evaM gAyatrI viShayaH | kiM ChandovisheShaH uta viShNuriti sandehaH | tathA gAyatrI ChandovisheSha eva bhavet; tachChabdasya tatra rUDhatvAditi sayuktikaH pUrvapakShaH | tathA tasmAt jyotirapi Chanda eveti tasyaiva guhAnihitatvamAndamayatvaM cheti pUrvapakShaphalaM cha sUchitaM bhavati | atra pUrvapakShe gAyatryAdishabdAH mantraparAH, sarvamapi vAkyaM tanmAhAtmyaparatayA yojanIyam| siddhAnte tu 'atha' ityAderayamarthaH - bhagavanmAhAtmyAntarArambhesthashabdaH 'yat' shvetadvIpAnantAsa- navaikuNThagataM nArAyaNavAsudevavaikuNThAkhyaM rUpatrayaM tat 'ataH' etasmAdvivakShitAdbuddhisthAt 'divaH paraH' paraM tadapekShayochchasthAnasthitamityarthaH | 'jyotiH' tejomayaM evaMbhUtaM tat 'vishvataH pR^iShTheShu' 
pR^ithivyAM brahmaNo merau vaijayantesntarikShagam |
tR^itIyaM satyaloke cha sadanaM trividhaM matam ||
iti vachanAdantarikShagavaijayantamerusatyalokagatebhyo brahmasadanebhyaH krameNochcheShu 'sarvataH pR^iShTheShu' antarikShapR^ithivI- svarAtmakalokebhyaH krameNochcheShu 'anuttameShu' na vidyate uttamo loko yebhyasteShu pratyavareShviti vA | 'uttameShu' svayamevottameShu 'lokeShu' shvetadvIpAnantAsanavaikuNTheShu 'dIpyate' prakAshate 
'tat' dIpyamAnaM tejaH 'idaM vAva' idaM khalu| idaM cha kim?  'yadidamasmin puruShe' hR^idaye 'antarjyotiH' tachChabditaM brahmAsti tattenaikIbhUtamityarthaH | yo gAyatrInAmA gAyatrIsaMsthaH strIrUpo hayashIrShAkhyo bhagavAn tadidaM prathamaM rUpamityAshayena tasya dvitIyaM rUpaM vaktuM gAyatrItyAdivAkyaM pravR^ittam | 'yadidaM kiJNcha bhUtaM' pUrNaM matsyAdyavatArarUpaM yachcha 'sarvaM' sarvAntaHsthitaM rUpaM tatsarvaM 'gAyatrI' gAyatrInAmA bhagavAneva | vai prasiddham | tasyaiva tR^itIyaM rUpamAha - vAgiti | gAyatrInAmA bhagavAn 'vAgvai' vAN^nAmako viShNureva | kutossya viShNutvamityatastallakShaNayogAdityAha - vAgvA iti | 'idaM sarvaM bhUtaM' prANijAtaM 'vAgvai' vAN^nAmakabhagavadadhInameva | ataH sarvasvAmitvAdvAcho viShNutvamiti | siddhAntasUtrAMshamanukaroti - neti | nigadyata ityatrApi sambadhyate | tathA cha jyotiHshabdena viShNureva nigadyata ityarthaH | kuta ityato nigadAditi hetuM yojayati - hi nigadyata iti | gAyatrIshabdeneti sheShaH | tathA cha 'hi' yasmAdgAyatrIshabdenApi viShNureva 'nigadyate' abhIdhIyate tasmAdityarthaH | viShNorgAyatryAdishabdairabhidhAnaM cha na tadabhedavidhAnArthaM, kintu tathopAsanArthamevetyAha - tatheti | chetosrpaNetyuktiprayojanaM pUrvavat | bhAShyatvaj~nApanAya tathetyAdisvapadAni tathAshabdArthakathanena vivR^iNoti - agnIti | atra jyotishshabdopalakShakAgnipadaM jyotissUtrasya bhinnAdhikaraNatvapakShe anyatra prasiddhasya gAyatrIpadasya viShNau prayoge prayojanamatra vadatA sUtrakR^itA pUrvatrottaratra chAgnyAdipadasya viShNau prayoge prayojanaM sUchitamiti darshayitum | na cha gAyatryAdipadAbhyAmeva gAyatrIpadasamanvayaphalasya pUrvatrottaratra choktasamanvayaphalasya cha sUchanasambhavAdagnipadaM vyarthamiti vAchyam | phalIbhUtasamanvayaviShayatvenAsyApi avashyopA- deyatvAt | samAnaprakaraNasthavAgAdigrAhakatvena AdishabdasyApyAvashyakatvAt | avashyApekShitAbhyAmubhAbhyAmapyAnanda- mayAdyadhikaraNeShu uttaratra choktaprayojanasyApi sUchanasambhavAdubhayamapyAvashyakam | jyotirityAdichatuHsUtryA ekAdhika- raNatvapakShe tu sAkShAtsamanvetavyapashabdatvenaiva shabdadvayopAdAnaM, na tu phalatvenAgnishabdasyAdhikaraNAntarespyeta- nnyAyasUchanaM tu Adishabdenaiva, na tUbhAbhyAm | bhinnajAtIyAnekashabdagrahaNArthaM shabdadvayottarAdipadam | ata eva tattvapradIpe AdishabdasyobhayatrAnvayaM prathamAdishabdena tejaHshabdAnAM dvitIyena ChandashshabdAnAM cha grahaNamabhipretya 'agnyAditejaHshabdAnAM gAyatryAdiChandashshabdAnAM cha' ityuktam| kechittu bhAShyagatahishabdo j~nAnArthamatha dhyAnArthamiti pramANaprasiddhidyotakaH, adhikaraNAntarespyasya nyAyasyAnusandheyatvaj~nApakashchetyAhuH | chetosrpaNArthamiti sAvadhAra- Nam | tathA cha 'asau' bhagavAnagnigAyatryAdishabdairagnigAyatryAdishabdArthaguNasvarUpa iti | tatra 'chetosrpaNArthaM' budhyavatAraNArtham upAsanArthameva nigadyate, na tadabhedavidhAnArthamityarthaH | itItyantena tathAshabdArtha uktaH| anenAprasiddhagAyatryAdipadena viShNorabhidhAnasya vaiyarthyashaN^kA parihR^itA |
(3) nanu bhavedgAyatryAdishabdavAchyatvena viShNorjyotishshabdavAchyatAsAdhanaM yadIyaM gAyatrI viShNuH syAttadeva kuta ityato gAnatrANakartR^itvaliN^gAdityAshayena tasyAsiddhiparihArAya pravR^ittaM tathAhIti sUtrasheSham 
anukR^itya darshanapadoktAM shrutiM darshayati - tatheti || 'hi' yasmAt 'ityAdi darshanaM' shrutirastItyanvayaH | yadyapi 'gAyati trAyate cha' iti pAThaH ChandogAnam, tathAspi shAkhAntara- mevedamityadoShaH | Adipadena 'yA vai sA gAyatrI iyaM vAva sA yeyaM pR^ithivyasyAM hIdaM sarvaM bhUtaM pratiShThitametAmeva nAtishIyate' (ChAM. 3-12.2.) ityAdikaM gR^ihyate | shrutyarthastu - yato gAyatrIvAchyo bhagavAn vedAn 'gAyati' mukhAnnissArayati prathamo vakteti yAvat | yasmAchcha 'trAyate' akhilamiti sheShaH| ato gAyatrIshabdenochyate | 'yA' prasiddhA gAyatrI tannAmA viShNuH 'sA iyaM vai' iyaM khalu | kimiyam?  'yeyaM pR^ithivI' tannAmA bhagavAn | kathaM pR^ithivI viShNurityataH tallakShaNayogAdityAha - asyAM hIdamiti | 'asyAM' pR^ithivyAM 'bhUtaM' prANijAtamAshritamiti | sudhAyAM tu pUrvapakShAnuguNatayA gAyatrI 'gAyati' arthaM pratipAdayati, adhyetR^in 'trAyate' pAlayati pApAt rakShatItyartha uktaH |
(4) nanu gAyatryAdishabdasya anyatra rUDhatvAtkathaM liN^gamAtreNa viShNutvanishchaya ityato gAyatryAdishruteH sAvakAshatvAditi bhAvena gAyatryagnipR^ithivyAdishabdAH na kevalaM shrutyuktayogena viShNau sAvakAshAH, api tu paurANikarUDhyA gAyatryAH bhagavadadhInatvAdapItyAshayena tatra smR^itimAha - sarveti | 'eShaH' viShNuH 'sarvaChandosbhidhaH' sarvaChandasAm abhidhevAbhidhA yasyeti bahuvrIhiH | ChandovAchaka- gAyatryAdisarvashabdavAchyaH | 'evamasau' viShNuH sarvadevatAvAchakAgnyAdishabdavAchyaH | tathA 'eShaH' viShNuH sarvalokavAchakapR^ithivyAdishabdavAchya ityarthaH | kuta ityataH Chanda AdInAM bhagavadadhInatvAditi pratyekaM hetutrayasUchanAya hishabdatrayaM, vedaprasiddhij~nApAnAya vA | ChandasAM lokAnAM cha  pratyakShatvAt devAnAM cha parokShatvAdeShossAviti vichitroktiH | kathaM tarhyanyatra vyavahAra ityata Aha - teShAmiti | ChandodevalokAnAmityarthaH | 'tat' tachChabdabodhyatvam 'upachArato' viShNusamIpe charaNAttadadhInatvAda- mukhyata evetyarthaH| vAmana ityasya 'hi' yato vAmane iti 'darshanaM' pratipAdanamastyataH shrutermukhyavR^ityA  viShNAveva sAvakAshatvAt liN^gasyAmukhyatospyanyatrAnavakAshatvAttena tadbAdhopapatterbhavatyeva gAnatrANakartR^itvaliN^gamAtreNAyaM nirNaya ityupaskareNAnvayaH |
(5) hetvantareNApi gAyatryAH viShNutvaM sAdhayatsUtramupanyasya tadgR^ihItAM shrutimudAharati - bhUtAdIti| itishabdasya bhUtAdItyanenAnvayaH | sUtre bhUtaM vishvamAdiH prathamoddiShTaM yeShu te bhUtAdayaH, te pAdAH yasya gAyatrIpadArthasya sa bhUtAdipAdaH, tasya vyapadeshaH tatpratipAdakaM vAkyaM tasyopapatteH yuktatvAditi vigrahaH | pAdashabdo bhAvapradhAnaH | ata eva bhUtAdipAdatvasyetyuktaM TIkAyAm | evamityasya chobhayatrAnvayaH | tathA cha 'pAdossya sarvA bhUtAni | tripAdasyAmR^itaM divi' ityevaM gAyatryAH 
bhUtAdishabdagR^ihItAmR^itAkhyAMshachatuShTavattvopadeshAt tasya cha viShNAvevopapatteranyatrAnupapattereva gAyatrIshabdavAchyo viShNureva bhavedityarthaH | chashabdasya vyapadeshapadenAnvaye gAyatryA viShNutve sAdhye pUrvasUtre darshanapadoktahetoH etatsUtroktahetudvayasya cha samuchchaye saH | yathAshrutAnvaye tu bhUtAdipAdatvasya viShNuliN^gatvaM na kevalaM viShNorevopapatteH siddham, kintu puruShasUktoktatvAchcheti hetusamuchchaye sa iti j~neyam | ChAndogye  hi 'saiShA chatuShpadA ShaDvidhA gAyatrI' (ChA. 3-12-5.) iti vAkyena yaiShA ShaDvidhA gAyatrI sA chatuShpadetyevaM gAyatrInAmakasya bhagavataH prAguktagAyatrIbhUtavAkpR^ithivIsharIrahR^idayalakShaNaShaDvidhatvamanUdya aMshachatuShTayavattvarUpaM chatuShpAdatvaM vidhAya svoktArtha eva puruShasUktamantraH samAkhyArUpatvenodAhR^ito brAhmaNena 'tadetadR^i- chAsbhyanUktam' (ChAM. 3-12-5.) iti 'tadetat' bhagavatashchatuShpAdatvaM 'R^ichA' R^iN^mantreNa 'abhi' nishshaN^kaM spaShTam 'anu' AnukUlyenoktamityarthaH |
(6) kimuktamityatastanmantraM paThati - tAvAniti ||  yadyapi R^ichi 'etAvAn' iti 'vishvA' iti cha pAThaH | tathAspi shAkhAntarapAThosyamityadoShaH | 'asya' puruShasya 'puruSha evedaM sarvam' (tai.A. 3-12.) ityR^ichA yassarveshAnatvAdirUpaH tAvAnmahimoktaH, na kevalametAvAn, kintu, puruShaH 'tataH' pUrvoktadapi mahimno 'jyAyAn' adhikamAhAtmyopeta ityarthaH | jyAyastvameva darshayati - pAdossyetyAdinA | 'sarvA bhUtAni' sarvaM vishvam 'asya' viShNorekaH 'pAdaH' pAdavatpAdo bhinnAMshaH | yadyapi tattvapradIpe - vishvabhUvidhirbhAti | tathApi TIkAyAM sarvANi bhUtAnyasyaikaH pAda iti pAdavidhAnadarshanAt; chandrikAyAM 'pashvekatvavat vidheyagatatvAtpAdaikatvaM vivakShitam' ityuktatvAchcha, tattvapradIpospyevameva vyAkhyeyaH | asya 'amR^itaM' nAsharahitam ata eva svarUpabhUtaM 'tripAt' trayANAM pAdAnAm aMshAnAM samudAyo nArAyaNavAsudevavaikuNThasaMj~naM triShu rUDhyA dyotamAnatvAchcha dyushabdavAchyeShu shvetadvIpAnantAsanavaikuNTheShu tiShThatIti R^ichoktamityarthaH | yadyapi bhUtashabdo 'bhinnapAdassarvajIvAH' iti ChAndogyabhAShye jIvaparatayA vyAkhyAtaH | tathAspi 'suvarNam' iti shrutyanusAreNa atra vishvArthatayA vyAkhyAtavyaH |
(7) nanu gAyatryAmiva viShNAvapi bhUtAdipAdatvoktiranupapannA | tasya bhUtabhinnatvAdityata Aha - suvarNamityAdi || 'suvarNam' ityArabhya 'bhinnaM cha' ityantamekavAkyatayAsrthakrameNa vyAkhyeyam | yaj~nadattasya, devadattaH, ityuchyate, vishvamiti cha sheShaH | pAda iti chAvartate | chashabdaevArthe hetau cha | ekadeshaparimitamiti hetu- garbhamAvartanIyam | tathA cha 'cho' yataH shrutisthena pAda iti shabdena na bhUtAnAmityamR^itapAdatrayavatsvarUpAMshatvamuchyate| yenAnupapattiH syAt | kintu, yaj~nadattasya chaturbhAgabalo devadatta iti vadbhinnameva vishvam | yataH 'parimitam' viShNupAdaparimitasAmarthyam ataH pAda iti viShNupAdatvenochyate ityarthaH | asyAto viShNau bhUtAdipAdavyapadeshopapatteshchaivamiti pUrveNAnvayaH | tarhi vishvachatuShTayasamo harirityAgatamityatospyAha - pAda itIti| tathA cha yataH shrautapAda iti padena 
chaturbhAgabala itivat na vishvaM viShNusAmarthyasya chaturthAMsha- parimitamityuchyate | kintu, 'ekadeshaparimitaM' viShNusAmarthyaikadeshaparimitamiti ato noktadoSha ityarthaH | kuta etat j~nAyata ityata Aha - suvarNaM koshamiti | 'shruteH' taittirIyashruteH | shrutau tR^itIyArthe ShaShThI, samudAyaikavachanaM chaitat | ata eva 'muktaiH pUrNAm' ityuktaM TIkAyAm | evaM cha tattpradIpaTIkayorekavAkyatayA | pAdamityAvartate | tatraikaM bhAvasAdhanam | na kileti dIrghaH sAMhitikaH | tathA cha ekasmin kapAle 'suvarNaM' tanmayaM 'rajasA parIvR^itaM' rajoguNopalakShitabagnIranabhoshaMkR^inmahattattvaguNatrayaiH parivR^itaM 'virAjaM' brahmaNaH sharIraM, tattvapradIparItyA visheSheNa rAjantamiva 'koshaM' liN^gavyatyayaH, brahmANDAkhyaM yadasti | devAnAM 'vasudhAnIM' dravyanidhAnamaJNjUShAm 'amR^itaiH' muktaiH pUrNAM tAM 'ShaDDhotuH' ShaDindriyeShu viShayAn juhvataH, ShaDindriyANi viShayeShu jIvena juhvato vA, ShaDindriyaiH sArAdanakarturvA, viShNoH 'kalAmu' ekadeshaparimitAmeva 'pAdaM vichakShate' pAdashabdenAchakShate vadanti puruShasUktAdyAgamA iti sheShaH | na kila atra pAdashabdenAN^ghri vadanti, nApi chaturthAMshamityevArthaH | kutaH? yataH sA maJNjUShA 'pAdaM' pAdatvaM chaturthabhAgasAmyaM 'na vivitse' na lebhe kileti shrutyarthaH | sattarkadIpAvalyAm - pAdaM na vivitse iti | pAdasAmyaM na lebhe ityuktam | atra pakShadvayespi puruShavyatyayastulyaH | TIkAkR^itpakShe lakAravyatyayashcha | yadvA - liN^gavyatyayasya ChAndasatvaM koshamityasya dvitIyAntatvaM chopetya strIliN^gapadAnAmapi koshavisheShaNatvenaika evAnvayaH|
(8) syAdetadevaM yadi 'tAvAn' ityasyAmR^ichi viShNurabhidhIyate ityatra pramANaM syAt, tadeva nAsti, ato liN^gamanyaniShThaM bhaviShyatItyataH sautrachashabdena bhUtAdipAdatvasya viShNuliN^gatve sAdhye puruShasUktoktatvAditi yadanumAnaM sUchitaM tasyAprayojakatvamAshaN^kya pariharati - sa hIti || 'hi' yasmAt 'saH' viShNureva 'puruShasUktA- bhidheyaH' tatpratipAdyaH tasmAtsa eva puruShasUktoktabhUtAdipAdospIti yojanA | anyathA bhUtAdipAdatvasya viShNudharmatvAbhAve puruShasUktapratipAdyatvaM na syAditi bhAvaH | yadvA - gAyatryA viShNutve sAdhye sUtre bhinnakrameNA- nvitachashabdasUchitayuktyantaramAha - sa hIti | asya tasmAdgAyAtrI viShNureveti pradhAnapratij~nAvAkyenAnvayaH | chatuShpadetyuktagAyatrIchatuShpAdatvasya puruShasUktamantreNopapAdanAt tatpratipAdyatve tadupapAdyagAyatrIshabdArthatAspi tasyaiva prApnotIti bhAvaH | puruShasUktoktasya viShNutvaM kuta ityata Aha - yaj~neneti | devAH 'yaj~nena' j~nAnakarmAtmakena rudrAkhyapashunA vA 'yaj~naM' viShNum 'ayajanta' apUjayanniti shrutyarthaH | iti yaj~nashabdAditi | iti vAkye yaj~nashabdashravaNAdityarthaH | yaj~nashabdaH kathaM viShNutvanishchAyaka ityato vidvadrUDhyetyAha - yaj~na iti | 'hi' yataH yaj~na iti padena viShNvAkhyA devatAchyata ityarthaH | yadyapi 'yaj~no vai viShNuH' ityadhvaryUNAM shrutiH | tathAspi shrutyantaramidamityadoShaH |
(9) nanu puruShasUktaM na viShNuprakaraNaM, kintvanyaprakaraNameva | na cha yaj~nashrutivirodhaH | pashurUpAnyaprakaraNe tadanyaviShNushruteH ayogAditivAchyam | tasyAH prAsaN^gikatvasambhavAt | na cha tata eva bhUtAdipAdatvasya viShNuliN^gatvanishchayaH | tathAspyasiddhiH | 'pAdossya vishvA bhUtAni' iti shruterbhUtAdipAde yaj~nashruterabhAvAdtyataH puruShasUktoktasya viShNutve smR^itiJNchAha - tasminniti || mahArAjeti kasyachitsambodhanaM rAmavisheShaNaM vA | tathAtve dIrghassyAt | tathA cha he mahArAja 'tasmin' tretAyuge sarvaiH puruShanAmabhI rAma evAbhidhIyate ityarthaH | ata evAMshAdhikaraNe -
nakShatramAnagaNitaM trayodashasahasrakam |
brahmalokasamaM chakre samastaM sarveShAmabhavattadA ||
rAmorAma iti hyAkhyA sarveShAmabhavattadA |
sarvo rAmamayo loko yadA rAmastvapAlayat ||
iti skAnde ityuktaM tattvapradIpe | atra dR^iShTAntamAha - yatheti | yathA kR^itsne pauruShe sUkte viShNureva na tvanyaH | pashuH naraH prAsaN^gikatayAsbhidhIyate ityarthaH | anena siddhasyaiva dR^iShTAntatvAtpuruShasUktasya viShNuparatvaM siddhamiti bhAvaH | skAnda ityantaraM etaduktamiti sheShaH | asya sa hIti purvavAkyenAnvayaH|
(10) uktamAkShipya samAdadhatsUtramupanyasyati - upadesheti || 'upadeshayoH' saptamIpaJNchamIyutavAkyayoH 'upadeshena' gAyatrIjyotiShoH dyusthatvadivaHparatvarUpaviruddhadharmoktyA 'bhedAt' virodhAt na dvayorviShNvAkhyam ekaM vastu pratipAdyaM, kintu bhinnameveti chet - na, kintu 'ubhayasmin' ubhayatrApyupadeshe ekameva pratipAdyaM, katham?  avirodhAt | trisaptalokApekShayA saptamIpaJNchamyoH ekArthatvena virodhAbhAvAditi sUtrayojanAmabhiprayannAkShepAMshaM tAvadvyAchaShTe - tripAditi | 'pUrvopadeshaH'  pUrvoktiH | 'pashchimaH' pashchAttanaH uttara upadeshastadbhinnosstIti sheShaH| virodhasphoraNAya paJNchamyanta ityAdyuktiH | upakramagatasya prAbalyopapAdanAya pUrva ityuktiH | tataH kimityata Aha - tasmAditi | yasmAdevaM bhinnopadeshadvayamasti tasmAdatropadeshadvaye gAyatrIjyotishshabdAbhyAM naikaM vastu viShNvAkhyamuchyate | kutaH?  yatostra 'naikam' anekaM vastu dyusthatvadivaHparatvarUpaM dharmadvayamuchyate | kintvatra 'naikam' anekaM vastudvayamuchyate iti yojanA | siddhAntayatsUtrAMshaM vyAchaShTe - neti | nAtra vastudvayamuchyate ityarthaH | kiM tvitisheShaH, ekaM vastUchyate iti anuShajyate | ubhayasminniti sAdhyAntargatam | apishabdo na kevalamekatra, kintUbhayatrApIti samuchchaye | tathA cha kintUbhayasmin apyupadeshe ekameva viShNvAkhyaM vastUchyate iti yojanA | virodhAtkathametadyujyate ityata Aha - trisaptalokApekShayeti | trilokavivakShayA saptalokavivakShayA cha 'avirodhAt' ubhayatrApyekavastvabhidhAne virodhAbhAvAdityarthaH | ayaM bhAvaH - yadA bhUrbhuvassvariti lokatrayavivakShA, 
tadA lakShayojanochChritAntarikShAkhyabhuva uparitanasya sarvasyApi dyutvAt shvetadvIpAnantasanavaikuNaॉThAnAM chAntarikShAdupari- tanatvAttatratyaM nArAyaNavAsudevavaikuNThAkhyaM tripAchChabdoktaM rUpatrayaM divitiShThatItyuchyate iti na saptamyantopadesha- virodhaH | na cha 
pR^ithivIstheShu sarvochcho lokosnantAsanAtmakaH |
antarikShAtmakebhyashcha shvetadvIpasthito hariH ||
ityukteranantAsanasya nAntarikShAduparitanateti shaN^kyam | tasya pR^ithivIsthatvespi bahulakShayojanochChritatvenaika- lakShayojanochChritAntarikShAduparitanatvopapatteH | sarvapR^ithivIsthochchatvoktyA tu na pR^ithivIsthAnyochchatvayogovyAvartyate | kintu pR^ithivIsthochchatvAyogaH | yadA tu bhUrbhuvassvarmaharjanaspassatyamiti saptalokavivakShA |  tadendrasadanasya dyutvAt taduchchasyApyuparisthitatvena tatsajAtIyasyavaikuNThasya divaH paratvam |
pR^ithivyAM dyaurmahAmerurAkAshe sUryamaNDalam |
divIndrasadanaM chaiva tatpare tu divaH pare ||
iti smR^itermerorapi dyutvAttaduchchasya bhUspR^iShTatvena tatsajAtIyasyAnantAsanasyApi divaH paratA | evaM sUryamaNDalasyApi dyutvAttaduchchasyoparisthatvena tatsajAtIyasya bhUmeH kiJNchidantaritasya sarvargasamonnatasya shvetadvIpasyApi divaH paratvamastIti na paJNchamyantopadeshavirodhospIti | dyuparatvaM cha sambhAvitasajAtIyadyuparatvamiti na yAvattvayatkiJNchi- ttvamukhena dUShaNAvakAshaH | vaikuNThasya svargalokAtparatvenaiva divaH paratvasiddhAvapi tasya 'sarvataH pR^iShTheShu' ityanenaiva uktatvAt svargatyAgenendrasadanasya dyutvoktiH | na cha lokatrayavivakShayaivAnantAsanAdInAmapi mervAdiparatvena divaH paratvasyApi siddheH saptalokavivakShA vyartheti vAchyam | tathA sati vaikuNThasyApi dyushabdArthaniviShTatvena tasya sarvadyuparatvAsiddhyApatyA 'dvyAtmakebhyashcha sarvebhyo vaikuNThashchochcha uchyate' iti pramANavirodhApAtAt | ChAndogyabhAShye tu -
anantashayanaM chaiva tathAnantAsanaM hareH |
bahulakShochChrite nitye vimAne saMsthitaM yataH ||
chitprakR^ityAtmani yato divIti kathitaM shrutau |
iti pramANabalena chitprakR^ityAtmakAnantAsanashvetadvIpavaikuNThAkhyasthAnatraye saptamyanto dyushabdo dyotamAnatvanimittena yaugikaH, svargAdau tu rUDha iti upadeshayoravirodha iti prakArAntareNa virodha- 
parihAraH kR^itaH || 11 ||
|| iti ChandosbhidhAnAdhikaraNam || 11 ||
|| 12. pAdAntyaprANAdhikaraNam ||
(1) atrAdhikaraNe lokatosnyatra prasiddhaprANanAmno viShNau samanvayaH pratipAdyate | shrutyAdi- saN^gativiShayavAkyaviShayasaMshayasayuktikapUrvapakShAn darshayati - prANa iti || AdyaprANAdhikaraNe 'tadvai tvam' (tai.A. 3-14.) iti vAkyoktaprANo viShNurityuktamityarthaH | tataH kimityata Aha - tatreti | uktamityanuShajyate | tasyAvR^ittivipariNAmau | evaM tatretyapyAvartanIyam | tathA cha 'tatra' tadvai tvamiti vAkye uktasya prANasya viShNutvaM na vidyate na yujyate | kutaH?  yatastatra 'tadvai tvam' iti vAkyoktaprANaviShaye 'ukte' shrute 'tA vA etAH' ityaitareyavAkye uktasya shrutasya prANasya viShNutvaM na vidyata iti yojanA | kuto na vidyate ityata Aha - indriyaissahAbhidhAnAditi | indriyaissaha paThitatvAt indriyagaNe gaNitatvAt ityarthaH | anenaitareyaprANasya viShNvanya- tvAkShepamukhena prAchInataittirIyoktaprANasyApyanyatvAkShepAttenAsyAkShepikI saN^gatiruktA bhavati | aitareyaprANAkhyo viShayaH |  prANosnya uta viShNuriti saMshayashcha sUchitaH | tathA vAyvAdiranya eveti pUrvapakShaH | indriyagaNe gaNita- tvAkhyatatsAdhakaliN^gaM cha sUchitam | 'tA vA etAH' ityetachcha chaturmukhashirasi shirashshabdapravR^ittinimittakathanAya pravR^ittam | vaishabdaH prasiddhau | tathA cha yataH 'tA etAH' chakShuH shrotraM manovAkprANa ityetachChabdavAchyAstadabhimAninyo devatAH | 'shIrShan' shIrShNi shiraHsaMj~nikamUrdhni shritAH | ata eva shrayaNAchChriya iti siddhAnte shrutyarthaH | anena chakShurAdibhiH shritatvaM shiraHpadapravR^ittinimittamityuktaM bhavati | pUrvapakShI tu prANashabdamanyamAtraparaM manyate | siddhAntaya- tsUtramavatArayati - ata iti | yataH pUrvapakShaH prAptaH ata uttaraM sUtramAha bhagavAn bAdarAyaNa ityarthaH |
(2) sUtraM paThitvA tatrAnugamAditi hetvaMshaM shrutyudAharaNena vyAchaShTe - prANa iti || ityAdIti | evamAdi- vAkyoktAnAM devatopadeshyatvAdiliN^gAnAmatrAsmin prakaraNe bahuShu sthaleShu 'anugamAt' anuvR^itterabhyAsAdityarthaH | Adipadena 'prANo hyevaiSha ya eSha tapati' iti sUryamaNDalasthatvapratipAdakavAkyaM gR^ihyate | tathA 'sarvANi bhUtAnyApi- pIlikAbhyaH prANena bR^ihatyA viShTabdhAni' ityAdi vAkyaM cha gR^ihyate |
(3) sautraM tathAshabdaM vyAchaShTe - atrApIti || shruta iti sheShaH | na kevalaM 'tadvai tvam' ityatra, kintvaitareyespIti samuchchayespishabdaH | sUtre anuvR^ittasya tattvityasyArthamAha - viShNureveti | anena yathA 
'tadvaitvam' iti shrutyuktaprANo viShNuH tathaitareyoktospi viShNureva, na tvanyaH | kutaH?  viShNuliN^gAnAM devatopadeshyatvA- dInAmasmin prakaraNe 'anugamAt' anuvR^itterabhyAsAditi sUtrArtha ukto bhavati |
aitareye 'taM devAH prANayanta' iti ekakhaNDasthavAkyam | 'taM' nArAyaNaM vAyuM cha devAH 'prANayanta' prakarSheNa shiShyaprashiShyadiShu nItavantaH upadidishurityarthaH | anena viShNoH sarvadevopAsyatvamuktaM bhavati |
'sa eShossuH sa eSha prANaH sa eSha bhUtiH' ityAdyanyakhaNDagataM vAkyam | anena bhUtitvAdinA devAdyupAsyatvamuchyate | 'sa eShaH' bhagavAn duShTanirasanAdasuH prakR^iShTAnandarUpatvAtprANaH devAnAM bhUtishabditaj~nAnA- dyaishvaryapradatvAdasurANAm aj~nAnAdyanaishvaryahetutvAchcha bhUtyabhUtishabdavAchya ityarthaH |
tatraiva 'tA vA etAH sarvA R^ichaH sarve vedAH sarve ghoShA ekaiva vyAhR^itiH | prANa eva prANa R^icha ityeva vidyAt' iti anyadvAkyam | atra prANasyasarvavedoktatvamuchyate | yAstAH etAH sarvA R^ichastAsAM 'ekaiva vyAhR^itiH' ekameva vyAhartavyaM pratipAdyam | tachcha kim?  prANo viShNureva | kiJNcha ye sarve vedAH teShAmapi prANa eva pratipAdyaH| api cha ye samudrAdighoShAH teShAmapi, kimu vedAnAm | tatra R^ichastu visheShata indrAdinAmavato viShNorguNAn alpaj~nAnAmapi prakAshayantIti, prANe nArAyaNe tadviShayA eva 'vidyAt' tatpratipAdikA eveti jAnIyAdityarthaH | aitareyabhAShye tu - prathamaprANapadamapi viShayasaptamyantatayA vyAhR^itishabdaM cha vyAharaNaparatayA vyAkhyAya ekameva vyAharaNaM nirdoShaguNapUrtivAchakatvAdeka- prakArameva nAmetyarthaH uktaH | tattvapradIpespyayamevoktaH |
atha devarathaH 'tasya vAguddhiH shrotre pakShasI chakShuShI yukte manaH saN^gR^ihItA tadayaM prANosdhitiShThati' iti vAkyAntaraM atra prANasya deharathatvamuchyate | prameyAntarakathanArambhArthosthashabdaH | uchyata iti sheShaH| tathA cha devasya viShNoH vAyoH adhyAtmamadhidaivataM cha ratha uchyate ityarthaH | tasyAdhyAtmaM dehAkhyarathasya 'vAk' vAgAkhyA umA uddhiH dhAraNarajjurUpA adhidaivaM viShNurathasya prasiddhasyandanasya cha nAgAkAromA uddhiH 'shrotre' dakShavAmapArshvagatachandratadbhArye 'pakShasI' pArshvayuktAshvau anyatrAshvarUpau pArshvayoryuktau 'chakShuShI' ubhayapArshvagatasUryatadbhArye cha 'yukte' agrato niyuktAshvau 'mano' manosbhimAnI rudraH 'saN^gR^ihItA' sArathiH evam adhidaivaM prasiddhasyandanasyApi rudraH sArathiH | sa chAsAvayaM cha tadayamityekaM padam | tattvapradIparItyA bhinnapadatvespi taditi rathatayoktaM sharIraM parAmR^ishyate | liN^gavyatyayena taM rathamiti vA | ayaM prANo viShNuH vAyushchAdhitiShThatItyarthaH | liN^gena pUrvapakShite kathaM tenaiva siddhAnta ityAshaN^kA- nudayAya liN^gabAhulyoktiH | 
(4) nanu bAhulyena balavataH saiddhAntikaliN^gAdapi pUrvavAdyuktaliN^gameva balavat | niravakAshatvena svabhAvato balavattvAt | na chAvisheSheNanirNayaH, bAhulyena balavatospi svAbAvabalinaH prAbalyAt | yadAhuH -
dvividhaM balavattvaM cha bahutvAchcha svabhAvataH |
tayossvabhAvo balavAn upajIvyadikashcha saH ||
iti | ataH kathaM tairviShNutvanishchaya ityato devatopadeshyatvAdiliN^gAnAM niravakAshatvamapi smR^ityA sAdhayati 
- viShNumiti | devAH viShNumeva prAdhAnyena shiShyAdiShu j~nAnasampradAyapravartanena 'Anayan' upAdishan | bhUtimuddishya viShNumevopAsate | bhUtimiti vidheyavisheShaNaM vA | tathA cha viShNuM bhUtiM bhUtirj~nAnAdyaishvaryarUpa ityupAsate ityarthaH | 'saH' viShNurmukhyavAchyatayeti sheShaH, tenaivakAropapattiH | 'tadratho' viShNoreva rathaH | atraivakArasya dvirgrahaNAtsarvatrAnuShaN^gaH sUchitaH | tena sarvaliN^gAnAmapi niravagakAshatvamuktaM bhavati | skAnde ityanantaraM liN^gAnAmananyathAsiddhatvamuktamiti vAkyasheShaH | tathA chaikaprakAreNa prabalAtpUrvapakShiliN^gAtprakAradvayenApi prabalasya saiddhAntikaliN^gasyAdhikyena nirNayopa- pattiriti bhAvaH | abhyupetya chedamuditam | vastustu pUrvapakShiliN^gasya na niravakAshatvenApi prAbalyamasti, prANaiH sahagaNitatvasyAntaryAminiShThatAsambhavAt |
(5) yadA bahutvaniravakAshatvAkhyaprakAradvayenApi durbalaliN^gasyobhayathAprabalaliN^gato bAdhasambhavena tainaiva prANasya viShNutvasiddhiH, tadA kimu vAchyaM niravakAshabrahmashabdAbhyAsAditi bhAvenAnugamapadaM prakArAntareNa vyAchaShTe - brahmeti || asmin prakaraNe 'etadbrahma' (ai.A. 2-1-1.) 'brahmaNo lokaH' (ai.A. 2-1-3.) 'brahmemaM puruSham' (ai.A. 2-1-4.) 'udaraM brahmetyAchakShate' (ai.A. 2-1-4.) 'a iti brahma' (ai.A. 2-3-8.) ityAdi niravakAsha- brahmashabdAbhyAsAchchetyarthaH | etadviShNusvarUpaM brahma guNapUrNam | ayaM jIvo brahmaNaH parasyAshrayaH | imaM puruShaM chaturmukhaM parabrahma prApadyata | vAyuryatra sthita urveva garaNaM stavanaM chakre tatsthAnamudaraM tadgatamityarthaH |
(6) uktamAkShipya samAdadhatsUtraM paThitvAsskShepAMshaM tAvadvyAchaShTe - neti || prANa ityanuvartate | tathA cha prANo viShNuriti na yuktam | kutaH?  'prANo vA ahamasmyR^iShe' iti vAkyena bR^ihatIsahasravakturvishvAmitrasyendreNa prANatayA AtmanaH svasyaivopadeshAdityarthaH | prANa indra eveti phaloktiH | na tUktahetoH sAdhyoktiH | 'prANo vAshamasmyR^iShe' iti vAkyaM tu 'tamindra uvAcha R^iShe priyaM vai me dhAmopAgAH varaM te dadAmIti | sa hovAcha tvAmeva jAnIyAmiti | tamindra uvAcha' iti pUrvavAkyena saha vyAkhyeyam| tatprakArastu - 'taM' vishvAmitraM 'indraH' tadantaHstho bhagavAnuvAcha | kimiti?  he R^iShe me priyaM dhAmopAgAH prApnuhi | te varaM dadAmIti | vaishabdosvadhAraNe prasiddhau vA|  evaM trivAraM shaMsanena dhAmashabditasAlokyaprAptibhagavatpuraprAptisAdhanabhagavatprasAdaM prAptaH 'saH' vishvAmitraH indrAviShTena hariNA varaM te dadAnIti punaruktassan uvAcha | kimiti?  tvAM sAmAnyataH pUrvam ahaM jAne | adhunA kIdR^ishastvamiti visheShato jAnIyAmiti | evamuktaH 'indraH' tadantargato hariH R^iShiM pratyuvAcha | kimiti?  he R^iShe ahaM prakR^iShTAnandarUpatvAtprANashabdavAchyossmIti | atra vAkyasamanvayapakShessmadAdiShUpapadeShu vihitAnAmasmItyAdi- tiN^antapadAnAM tadvR^itteH sulabhatvAditi tattvanirNayaTIkArItyA ahamitIndrAntaHsthena hariNA svAtmano nirdeshAdasmIti uttamapuruShopapattiH | pUrvapakShirItyA shrutyarthastu spaShTaH | ahaM prANossmIti padAnAM aheyatvaprakR^iShTAnandatvasaMhartR^itva- j~nAtR^itvanimittaiH bhagavati samanvayapakShe tu na tadanupapattiriti dhyeyam | naJNadhyAhAreNa siddAntAMshaM vyAchaShTe - neti | anugamAdityanuvartate | netyAvartate | hishabdo yata ityarthe | asyoktamiti sheShaH | tathA chetthaM tattvapradIpaTIkoktA yojanA - nAyaM prANa indraH, kintu viShNureva | kutaH?  'anugamAt' prAguktaprabalatamaliN^gAdeH | tathA satyupadesha- virodha iti 
chet - na, kutaH?  yatostra prakaraNe svasthitasyaiva prathamaM 'prANo vA ahamasmyR^iShe' iti vAkyena paramAtmatvamuktamindreNa | tarhyaikyoktivirodha ityapi na | yatostra tasyaiva prANAkhyaparamAtmanaH 'prANastvaM prANaH sarvANi bhUtAni' ityevamAdivAkyena 'bahvadhyAtmasambandhaH' indrAdijIvarUpabahudehasambandhaH sarvagatatvameva R^iShiM prati indreNoktaM 'vidyate' asti natvaikyamata iti | sUtroktasambandhabAhulyaM sambandhini paryavasyatItyAshayena bahvityuktam | bhUmashabdasya bhAvavAchitvespi bhAvabhavitrorabhedAt bhavitari prayogaH | sUtre tu paranipAta ArShaH | athavA - adhikashchAsAvAtmA chAdhyAtmA tasya sambandhaH bahushchAsAvadhyAtmasambandhashcheti vigrahaH | tathA cha 'hi' yataH 'atra' indre 'bahuH' bahulaH paramAtmasambandhaH sannidhivisheSho vidyata ityarthaH | vidyata ityanantaraM tadapekShayAsyam upadesho na svApekShayeti sheShaH | tathAchendre tAtkAlikeshvarasannidhAnavisheShAbhiprAyA 'prANo vA aham' ityuktiH, na svApekShayeti nopadeshavirodha iti bhAvaH | kuto na svApekShayetyataH prANastavamityAdyAha | yojanA tu - hi yasmAt 'prANastvam' ityAdi vAkyenAsya prANasya 'bahvadhyAtmasambandhaH' adhyAtmatvenAntaryAmitvena indrAdirUpabahudehasambandhaH sarvagatatva- muktaM vidyate na chaitadatra jIvavisheShendre vidyate yujyate tasmAditi | prathamapakShe 'yasyAtmA sharIram' (mAdhyandina) iti shruterindrAdInAM viShNudehatvAdaikyavyapadeshaH sharIrasharIribhAvanibandhana iti j~nApanAyAdhyAtmetyuktiH | anena bR^ihatI- sahasravakturvishvAmitrasya taM pratIndreNa prANatayAsstmopadeshAdayaM prANo na viShNuH, kintu indra eveti chet - nendrosyaM prANaH, kintu viShNureva | kutaH?  anugamAt  prAguktabalatamaliN^gAdeH | na chopadeshavirodhaH | yatosyamindragatA- dhyAtmaviShaya eva | kutaH?  hi yasmAdasmin prakaraNesdhyAtmasambandhabhUmA | atrAdhyAtmasambandhashabdenAtmAdhikAre vartamAnamiti | adhishchAsau AtmA cheti dehaH paramAtmA chochyate | tathA cha yasmAdadhyAtmano viShNorindravishvA- mitrAdidehasambandha uktossti tasmAt | athavA - hi yasmAt asminnindre adhyAtmasambandhabhUmA - adhirIshvare - adhikasyAtmanaH paramAtmanaH sambandhasyAveshasya bhUmA bAhulyaM vidyate tasmAdupadeshasya sannihitaparamAtma- viShayatvopapteriti bhAvaH | tadapi kutaH?  hi yasmAt asmin prakaraNesdhyAtmasambandhabhUmoktaH tasmAditi sUtrArtha ukto bhavati |
(7) nanu yadi prANashabdenendreNApi viShNureva svAtmAdisarvagatatayochyate tarhi mayi prANa iti nirdeshaH syAt | na tvahamiti | viShNAvahamityAdirUpopadeshAyogAdityAshaN^kAM pariharatsUtraM paThati - shAstreti || turevArthospyarthaH, yatha ityarthe smR^itisUchakashcha | yujyata iti sheShaH | tathA cha yatospi prANasya viShNutvespyupadeshaH prANo vAsham ityevaMrUpo yujyate, ato na tadanupapattiH | kathamayaM yujyate? yatosyamupadeshaH 'shAstradR^iShTyA' shAsti sarvamiti shAstraM antaryAmI bhagavAn, taddR^iShTyA tadapekShayaiva pravR^itto na tvaikyena | na chAntaryAmiNi ahamAdiprayogAdarshanAt tadayogaH | yato 'vAmadevavat' tatkartR^ikaprayoga- vat | yathA vAmadevo nAma R^iShiH antaryAmivivakShayA 'ahaM manurabhavam' iti svasmin ahaMmanvAdishabdAn prayuyuje | tathA ayamapyupadesho yujyate ata iti sUtrayojanAmabhiprayan sautrashAstrapadaM vyAchaShTe - shAstramiti | viShNuriti sheShaH | tathAchAntaryAmI viShNariha shAstrapadenokta ityarthaH | antaryAmIti prakR^itAbhiprAyeNa | yadvA - shAsti prerayati sarvAniti vyutapattyA antaryAmItyetadeva shAstramityasya vyAkhyAnaM bhavatIti 
nApadArthatvashaN^kAvakAshaH | ata eva bhAgavate dhyeyesntaryAmiNyeva shAstrashabdaprayogaH| aitareyabhAShye 'shAsturantaryAmiNaH' iti shAstR^ishabdaM mUlIkR^itya vyAkhyAnespi, tadanusAreNa cha tattvapradIpe shAsturantaryAmiNo viShNoriti vyAkhyAnepi nAsya tadvirodhaH shaN^kyaH, yatastatparyAyashabdavyAkhyAnenaiva shAstrashabdo vyAkhyAto bhavatItyAshayena shAstrashabdaparyAyashAstR^ishabdo vyAkhyAyate | yadvA - shAstrashabde shAstR^i a ityavayavavibhAgamabhipretya shAstrityaMshasyAntaryAmiNa ityanena ashabdasya viShNorityanena cha vyAkhyAtattvAt, atra tu avayavavibhAgamavivakShitvA shAstramityakhaNDapadasyAntaryAmiti vyAkhyAnAt tadanukUlatayA 'saMvichChAstram' iti vachanopanyAsAchcha na virodhaH |
(8) antaryAmiNo viShNoH shAstrapadavAchyatve pramANamAha - saMviditi || prathamaskandhe vyAsaM prati nAradavAkyamidam |
svapno mAyAsgrahaH shayyA jAgradAbhAsa AtmanaH |
nAmarUpakriyAvR^ittiH saMvichChAstraM paraM padam || iti |
asyArthaH - Atmano jIvasya mAyAvAsanAkhyasaMskAropAdAnakavastuj~nAnarUpaH svapnaH | agrahaH jAgratsvapnaviShaya- j~nAnarahitA shayyA suShuptiH nAmarUpakriyAsu shabdArthakarmasu vR^ittirvyAvR^ittiryanyAH sA | AbhAsaH pratyayaH saMj~nAdiviShayaj~nAnarUpo jAgrachcha | AhatyaitadavasthAtrayaM yasmAdAtmanaH parabrahmaNo bhavati, tatsaMvit sarvaviShayaka- yathArthaj~nAnarUpaM sarvaj~naM vA | shAstraM sarvaniyantR^i, paraM uttamaM padaM sadbhiH prApyaM brahma aham achintayamiti | bhAgavata ityanantaraM 'prayogAt' iti sheShaH | asyAntaryAmItyanenAnvayaH |
(9) nanvantaryAmiNi ahamAdiprayogaH kathaM sambhavatItyAshaN^kyAM tatra tushabdasUchitAM smR^itimevAha - tattaditi| viShNuH 'tattannAtmA' anyaparatvena prasiddhAhamAdinAmnochyate iti | anena tasyAntaryAmiNi viShNau vidvadrUDhirdarshitA | 'sarvashAstR^itvahetutaH' sarvaniyantR^itvanimitteneti | anena mahAyogo darshitaH | tatra tasya svAtantryanimittokteH | anena paramata ivAsmanmatespi lAkShaNikatvaM parihR^itam 'puruShottamam' antaryAmiNaM viShNuM 'R^ite' vinA, anyatra 'kvApi' jIvAdau 'kiM chit' ahamAdirUpaM 'nAma' vAchakatayA nAstIti | anena harau paramamukhyatA anyatra kevalamukhyatA choktA | anyathA na kvApIti sAmAnyaniShedhAyogAt | atrAhamAdishabdAH pratyagAdivAchitvena prasiddhAH, pratyagAdayashcha sarvadA piNDIbhUtAH, tAnavivekenAj~nAH kevalajIvAdau prayuJNjate dahati shabdamiva kAShThe | prAj~nAstu mukhyAmukhyavivekavanto hyamukhmarthamanAdR^itya mukhyArthe harau prayuJNjataiti tattvanirNaTIkoktamanusandheyam | 'pAdme' ityanantaram 'antaryAmiNyahamAdipadAnAM mukhyatvokteH shAstradR^iShTyA ahamAdyupadesho yukta eva' iti vAkyasheShaH |
(10) nanvantaryAmiNi ahamAdiprayogAdarshanAt tadayoga ityAshaN^kAM sUtroktadR^iShTAntavivaraNena pariharati - ahamiti || 'ahaM' vAmadevasaMj~nakaR^iShyantaryAmI tattadantaryAmitayA manuH sUryashchAbhavamiti R^iN^mantrArthaH | Adipadena 'ahaM kakShIvAnR^iShirasmi viproshaM kutsam' (R^i.4-26-1.) ityAdikaM gR^ihyate | 'ityAdivat' evamAdiprayogavadityasya 'shAstradR^iShTyopadeshaH' ityanenAnvayaH |
(11) punaruktamAkShipya samAdadhatsUtramupanyasya AkShepAMshaM tAvadvyAchaShTe - jIveti || anusandhIyate 
uktamiti cha sheShaH | saMvAdo vivAdaH kalahaH prANasya prANaissaha saMvAda iti vigrahaH | tathA cha yasmAdatra prakaraNe 'taM shataM varShANyabhyArchat tasmAchChataM varShANi puruShAyuSho bhavanti' (ai.A. 2-2-1.) ityanena yachChatasaMvatsaraparyantaM prANasya jIvadehesvastAnahetukaM shatAyuShTvarUpaM jIvaliN^gamuktaM tat 'tAvanti shatasaMvatsarasyAhnAM sahasrANi bhavanti' ityAdinA bahuShu sthaleShu anusandhIyate | yasmAchcha 'tA ahiMsantAhamukthamahamukthamasmi' (ai.A. 2-1-4.) iti vAkyena prANasya prANairindriyaiH saha saMvAdarUpa- mukhyaprANaliN^gamuktam | yasmAchchAdipadagR^ihItaM 'prANo vaMsha iti sthaviraH shAkalyastadyathA shAlAvaMshe sarvesnye vaMshAH samAhitAssyuH evamasmin prANe chakShushshrotraM mano vAgindriyANi sharIraM sarva AtmA samAhitaH' (ai.A. 3-2-1-1.) iti vAkyena sarvajIvendriyadehadhArakatvarUpaliN^gaM choktamasti tasmAdayaM prANo na viShNuH, kintu jIvamukhyaprANAveveti yojanA | yadyapi 'tasmAchChataM varShANi puruShAyuSho bhavanti' (ai.A. 2-2-1.) iti shatAyuShTvaliN^gapratipAdakavAkyamevodAharaNIyaM, na tu 'tAvanti' iti vAkyam | tathAspi liN^gasya bahuShu sthaleShu anugamosstIti j~nApanAyopaniShado jIvaliN^ge tAtparyamastIti j~nApayitum anusandhivAkyamevodAhR^itam | siddhAnte shrutyarthastu - puruShAyuShaH shatasaMvatsarasyAhnAM sahasrANi shatasaMvatsarAntaH- praviShTAharniyAmakasUryagatabhagavatpuruSharUpANi tAvanti sahasrANi | kiyanti?  bR^ihatIsahasragatAkSharANAM vAchyAni puMrUpANi yAvanti sahasrANi tAvanti | tathA cha tAni ShaTtriMshatsahasrANi sampannAni bhavanti | 'tAH' chakShurAdi- devatAH 'ahiMsanta' vivAdamakurvan | kinviti? ahamasya chaturmukhadehasyokthossmi utthApakossmIti |
(12) parihArAMshaM vyAchaShTe - neti || prANo viShNurneti na, kintu viShNurevAyaM, na jIvAdirityarthaH | kuto netyatastatra prAguktAnugamahetvanuShaN^gaM, na choktajIvamukhyaprANaliN^gavirodha ityatastatrahetutvena yataH shAstradR^iShTyA tvayamupadeshaH ityasyAnuShaN^gaM, kimarthamantaryAmIti prashnasyAntarupAstyarthamiti parihAraM chAbhipretya na chopAsanes- vAntarabhedAbhAva iti chodyottaratvena pravR^ittam 'upAsA' iti sUtrAMshaM vyAchaShTe - antariti | gatatvenetyasyAntarbahi- ssarvashabdaiH pratyekaM sambandhaH | itishabdaH prakArArthaH | tathA cha dehAntargatatvena tadbahirgatatvena sarvagatatveneti prakAreNa 'upAsAtraividhyAt' bhagavadupAsanasya trividhatvAdityarthaH| nanu tathApi kathanaM vyarthaM vastuta upAsanAtraividhya- syehAnuktasyAntaryAmikathanAprayojakatvAdityataH pravR^ittam 'AshritatvAt' ityaMshaM chashabdAdhyAhAreNa vyAchaShTe - iheti | etatprakaraNe uktatvAdityarthaH | upAsAtraividhyasyeti vipariNAmenAtrAnvIyate | cho hetUpapAdakahetusamuchchaye | tathA cha atroktatraividhyAntargatAntaropAsanArthamantaryAmikathanaM yuktamiti bhAvaH |
(13) atropAsanAtraividhyamuchyata ityatrApi kiM liN^gamityata Aha - sa iti | 'saH' vAsudevo bhagavAn 'etameva sImAnaM' shiromadhyaM vidAryaiva 'etayA dvArA' suShumnAnADyA 'prApadyata' prAptaH | chaturmukhahR^idayamiti sheShaH | anena bhagavato dehAntaHpraveshokteH ukteshchopAsanArthatvAt antarupAstiruktA bhavati | 'saH' chaturmukhadehe prAkprapadAbhyAmantaH praviShTo nArAyaNaH 'etameva puruShaM' vyAsakR^iShNakapilAdirUpamAtmAnam AtataguNaM svasvarUpa- bhUtamAdAnAdikartAraM vA | tatamaM 'lopaH samAne' iti sUtrAttalopaH | tamabarthe mapratyayo vA | tathA cha tatamaM atishayena vyAptaM niravadhikavyAptimantaM 'brahma' 
guNapUrNam 'apashyat' tadguNakatayA tadrUpaM dadarshetyarthaH | kechittu - takAra eva vyAptyabhidhAyaka ityAhuH | anena sarvagatatvaM tathopAsanArthamuktam | 'tadetat' prakR^itaM sarvaM 'vidvAn' jAnannaitareyaH itarAyA apatyaM pumAn vishAlasaMj~nAt R^iSheH utpannaH aitareyaH | 'mahidAso' mahino mahAtmAno devAH dAsabhUtAH yasyAsau bhagavAnAhetyarthaH | hasmavaishabdAH prasiddhidyotakAH | atra bahirupAstyarthaM mahidAsa Aheti bahirupAstiruktA bhavati | na cha vAchyamatra svarUpamAtramuchyate, nopAsanArthamiti | upAsanAM vinoktiprayojanA- bhAvAt | ityAdinetyasyetyAdinAvAkyenopAsanAtraividhyasyAshritatvAdarthAduktatvAdi- tyanvayaH | Adishabdena 'taM prapadAbhyAM prApadyata brahmemaM puruShametasyAmetam' (ai.A. 2-1-4.) ityAdikaM gR^ihyate | nanu 'etaddhasmavai tadvidvAnAha hiraNyadanvaidaH' (ai.A. 2-1-5.) itivanmahidAsospi R^iShitvenochyatAmiti chenna | asyAH upaniShadaH aitareyasaMj~na- yaivetarAputrasya mahidAsasya R^iShitvasiddhyA taduktervyarthatvAt |
(14) tathAspi mahidAsasya viShNutvaM kuto j~nAyata ityata Aha - mahidAseti || 'jaj~ne' vyakto babhUva | 'sa cha' mahidAsaH -
mahidAsastvaitareyo bahvR^ichopaniShadgataH |
sAkShAtsa bhagavAnviShNustannAmaiko munirhyabhUt ||
iti ChAndogyabhAShye anantaroktabhagavadanyaH tatsaMj~naketarAputraH R^iShiratra na vivakShitaH, kintu | yo 'vaiShNavaM' viShNuviShayaM 'tantraM' granthaM 'vyadhAt' nirmame | yadvA - 'tantraM' paJNcharAtraM vyadhAt nAradAdibhyo vyAchakhyau | yashcha 'sAkShAt' svayaM 'bhagavAn' pUrNaj~nAnAdimAn 'viShNuH' tadavatArabhUtaH pUrvoktaH sa evAtra vivakShita ityAha - sAkShAditi| brahmANDe purANa ityasyAshritatvAdityanenAnvayaH | mahidAsasya viShNutvoktiriti tadarthaH | tena chashabdAnvayaH |
(15) nanvekavidhopAsanayA sarveShAM brahmAparokShasambhavAtkimupAsAtraividhyena ityataH pravR^ittaM 'tadyogAt' iti sUtrasheShaM vyAchaShTe - tattaditi || upAsanetyanena puruShANAmityanena cha tadityasyAvR^ittiH sUchitA | chaH samuchchaye | tathA cha teShAM puruShANAM manuShyarShigandharvadevAkhyAdhikAriNAM teShu trividhopAsaneShu madhye tattadupAsane yathAkramaM bahirantarvyAptirUpaikaikopAsana eva yogyatayA yogyatvena hetunetyarthaH | asyopAsAtraividhyAdityanenAnvayaH | tathA chAnekavidhopAstiyogyatAvatAmadhikAriNAM naikavidhopAsanayA brahmaj~nAnamiti tattraividhyamAvashyakamiti bhAvaH |
(16) puruShANAmuktAnekavidhopAsanayogyatA kuto j~nAyata ityataH kartR^ivisheShAnanupAdAya sAmAnyataH upAsakatraividhyapratipAdikAM smR^itiM paThati - keShAJNchiditi || 'puruShottamo' hariH 'keShAJNchit' devAnAM devaiH sarvagatatvena prakAreNopAsyaH | 'keShAJNchit' R^iShigandharvAdInAM 'hR^idaye' svasvahR^idayAkAshe upAsyaH | 'keShAJNchit' manuShyottamAnAM tu bahirevopAsya ityarthaH | prAchuryAdevamuktiH | iti brAhma ityasya tattadupAsanayogyatayA tadvishiShTatvena puruShANAmAshritatvAduktatvAditi pUrveNAnvayaH |
(17) atraivAdhikaraNe kartR^ivisheShapratipAdakaM visheShapramANamAha - agnAviti || viShNuH 'kriyAvatAM' 
yaj~nAdikriyAnuShThAtR^iNAm 'agnau' gArhapatyAdau upAsyaH hariH | 'yoginAm' R^iShINAM hR^idaye upAsyaH | 'aprabuddhAnAM' mandamatInAM atyalpapratibhAnAM manuShyottamAnAM 'pratimAsu' kR^iShNarAmAdivigraheShu upAsyaH | 'viditAtmanAM' visheShato j~nAtabhagavadrUpANAm ashrutapratibhAnAM devAnAM tu 'sarvatra' sarvasthAneShUpAsya ityarthaH | atrAgnau pratimAsviti vAkyadvayena bahirmAtropAsanopalakShyate | ata eva sthAnadvayoktiH | yathAshruteH sUryAdau viShNUpAsterbahirupAstitvaM na syAt | yoginAmityanenAntarupAstiruktA | 'R^iShayosntaHprakAshAH' () iti shruteH | sarvatreti sarvagatopAstiriti j~nAtavyam | na chAtra "yeShAM bahirupAsanena mokShasteShAmapi hR^idyupAsanaM kiJNchitkAryameva" iti bR^ihadbhAShyeNa "bhagavAn bimbadarshanenainaM mochayati" iti nyAyavivaraNena cha virodhashshaN^kyaH | agnAviti vAkyesnyaniShedhAbhAvena bimbashabditasvasvayogyAtmAparokShArthaM hR^idyupAsanasyApi sarvaiH kAryatvAbhyupagamAt | mochakayogyAparokShadvArAbhUtA- vatArAdyaparokShasAdhanopAsanAya eva taistaiH prAchuryeNa prakaraNasyAgnAviti vAkyena vyavasthayA pratipAdanAchcha | iti cheti | chaH samuchchaye | vachanadvayasyApyekArthasAdhakatvAdasyApi brAhme AshritatvAditi pUrveNAnvayaH | tattadupAsana- yogyatAvattvena puruShavisheShANAmuktatvAditi tadarthaH | ato na tadyogAditi hetvasiddhiH shaN^kyeti bhAva |
anena nAtroktaprANo viShNuH, kintu jIvamukhyaprANAveva | kutaH? 'jIvamukhyaprANaliN^gAt' shatAyuShTvarUpa- jIvaliN^gasyaprANasaMvAdAdirUpamukhyaprANaliN^gasya cheha shravaNAditi chet - na, viShNurevAyaM prANaH, na jIvAdiH | kutaH? 'anugamAt' hetoreva, na chAnyashrutiliN^gavirodhaH | uktarItyA 'tadyogAt' teShAmantaryAmiviShayatvopapatteH | yatashshAstradR^iShTyAsyam upadesha iti vA | kimarthamatrAntaryAmikathanamiti chet, antarupAstyarthamiti brUmaH | na chopAsanesvAntarabhedAbhAvaH | 'upAsAtraividhyAt' antarAdibhedena bhagavadupAsanasya trividhatvAt | na cha tathApi kathanamayuktam | vAstavatraividhyasyehAnuktasya kathanAprayojakatvAditi vAchyam | 'iha' prakaraNe tatraividhyasyA- shritatvAduktatvAt | na chaikavidhopAsanayA sarveShAM brahmAparokShasambhavAt kimupAsAtraividhyeneti vAchyam | 'tadyogAt' teShAM puruShANAM tasmin tadupAsana eva yogyatvAt | anekavidhopAstiyogyatAvatAM cha puruShANAM ekavidhapAsanayAsparokShAsambhavena yogyatAbhedA- dupAsAtraividhyasyAvashyakatvAditi sUtrArtha ukto bhavati | na cha vivAdakartR^itvaliN^gasyAntaryAmiviShayatve 'udAsInau cha tAvAstAM keshavashchAbjasambhavaH' iti vachanavirodhaH shaN^kyaH | tasyAntaryAmiviShayabhinnabAhyarUpaviShayatvAt | atosnyaliN^gAnAM tattadantaryAmiviShayatvopapatteH tadvirodhAbhAvAt | viShNurevAyaM prANaH Anandamayashcheti yuktA tajjij~nAseti siddham |
|| iti pAdAntyaprANAdhikaraNam ||
iti shrImatparamahaMsaparivrAjakAchAryANAM sarvatantrasvatantrANaAM
shrImadraghunAthatIrthapUjyapAdAnAM shiShyeNa
shrImajjagannAthayatinA kR^itAyAM
shrImadbrahmasUtrabhAShyadIpikAyAM
prathamAdhyAyasya prathamaH pAdaH 
|| om ||
1. ತತಃ ಸಪ್ತದಶೇ ಜಾತಃ ಸತ್ಯವತ್ಯಾಂ ಪರಾಶರಾತ್ . 
ಚಕ್ರೇ ವೇದತರೋಃ ಶಾಖಾ ದೃಷ್ಟ್ವಾ ಪುಂಸೋsಲ್ಪಮೇಧಸಃ .. ಶ್ರೀಮದ್ಭಾಗವತಮ್, 1-3-21
1. ತದುಕ್ತಮ್ ಈಶಾವಾಸ್ಯಭಾಷ್ಯಟೀಕಾಯಾಂ - 'ಬ್ರಹ್ಮಾದೀನಾಮ್ ಅಪ್ರಾಪ್ತಜ್ಞಾನಮುತ್ಪದ್ಯತೇ ಶ್ರಿಯಸ್ತು ಸರ್ವದಾ ವಿದ್ಯತ ಇತಿ ವಿವೇಕಃ' ಇತಿ.
