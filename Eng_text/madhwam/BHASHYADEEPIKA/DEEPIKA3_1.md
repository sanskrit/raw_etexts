atha tR^itIyAdhyAyaH | tadantarAdhiraNam.h |
vR^ittavartiShyamANayoradhyAyayoH saN^gatyarthametadadhyAyapratipAdyaM darshayati - sAdhayaneti || vairAgyAdimokShasAdhanAni vichAryante | avashyAnuShTheyatvena nirUpyante atreti sAdhanavichAra ityarthaH | " ayaM ' upakramyamANaH | anena samanvayAvirodhArthakAbhyAM adhyAyAbhyAmasyAnantaryalakShaNA saN^gatiruktA bhavati | tathAhi- yadyapyAdyasUtre sasAdhanaphalo brahmavichAraH kartavyatayoktaH | tachcha brahma pUrvadvike samyaksavirodhaparihAraM vichAritam.h | tathApi kR^itabrahmavichArasyAdhikAriNo yanmayA kAryaM sAdhanaM tatkiM kathaM bhUtamiti jij~nAsA bhavatyeveti tadarthaM tR^itIyAdhyAyaH pravR^itta iti | prathamapAdArthaM darshayati - vairAgyArtha iti || brahmetaraviShayabhogarAgochChedAyetyarthaH | gatiH svargaM prati | Adipadena svargAdbhUmiM pratvayAgati; narakagarbhavAsAdi cha gR^ihyate | eteShAM " nirUpaNA' duHkharUpatvapratipAdanaM "prathamapAde' tR^itIyasyAdyapAde kriyata ityarthaH | asmin.h pAde gatyAdinirUpaNe sati tasya duHkharUpatAM shrutvA chintayato.adhikAriNaH pumarthatvena siddhe.api svargAdau rAgo vichChidyata eveti tasyAH tAdarthyaM yujyata iti bhAvaH | vairAgyanirUpaNetyanuktvA vairAgyArthe gatyAdItyuktyA vairAgyasya viShayAsaundaryaj~nAnAdhInatvena puruShaH prayatnAviShayatvAnna sAkShAttasyAnuShTheyatvena nirUpaNaM yujyata iti sUchitam.h | anenaiva vairAgyasAdhanabodhaviShayagatyAdisvarUpasyaivAtra nirUpaNena mukhato lakShaNapramANAbhyAM vairAgyasyAnirUpaNAt.h asaN^gatiriti chodyaM nirastam.h | gatyAdi nirUpaNe sati tachChrotustatra vairAgyasya svata evotpAdena tasya tadupayogitayA tannirUpaNasya vairAgyapAde saN^gatatvAt.h | 
2) atrAdhikaraNe bhagavatprAptisAdhanavairAgyAya jIvasya bhUtAviyogaH samarthyate | pUrvapakShayati - bhUteti || yannivR^ittyarthaM vairAgyAdi sAdhanamiShyate sa bandho nAma paJNchabhiH bhUtairbandha ityarthaH | upalakShaNametat.h | bandhanivR^ittiH muktiratyipi draShyavyam.h | hi shabdo yata ityarthe | ata ityuttareNAnveti | kuta etadubhayamavagatamityata Aha - bhUtabandhastviti || tuH evArthaH | yassaMsArAkhyo bandhaH sa bhUtabandhaH evetyarthaH | muktistviti vA.anvayaH | tathAcha yA bandhanivR^ittyAkhyA muktiH sA tebhyo bhUtebhya Atyantikavimochanameva, nAnyetyarthaH | vArAhe purANavachane uktamiti sheShaH | na kevalamasmAbhiriti chArthaH | 
3) tataH kimityata Aha - tachcheti | chastvarthaH | tathAcha tadbhUtavimochanaM tu "maraNe' prANatyAge sati tannimittaM bhavatItyarthaH | yadvA - "maraNaM samudAhR^itam.h' ityabhedokteH maraNashabdArthe.antarbhavati tadrupaM bhavatItyarthaH | bhUtavimochanaM maraNe bhavatItyetatatkuta ityata Aha - bhUtAnAmiti || tuH avadhAraNe | chaH samuchchaye | tathAcha pUrvapakShe bhUtanivR^ittirAtyantikyabhimatA | sA cha tadviyogaH sa cha maraNashavinAbhAvIti vA bhUtasaMyogaviyogAveva janimaraNe iti vA paNDitaiH samudAhR^itamityarthaH | bhArata ityanantaraM pUrvavachCheShashchArthashcha bodhyaH | kiJNchA.ata ityata Aha - ata iti || tathAcha yato bandhanivR^ittyarthaM sAdhanAnyanuShTheyAni, sA cha maraNameva tatkAraNakaM vA, maraNaM cha niyatatvAnna sAdhanasApekShaM, ato vairAgyAdisAdhanaiH kiM kR^ityaM, na kimapIti na tAnyanuShTheyAnIti yojanA | sAdhanairiti sAmAnyoktyA vairAgyAdi sarvasAdhanavichArArambhaprayojakatayA jij~nAsAsUtrasya shAstreNevAsyAdhikaraNasya sAdhanAdhyAyenaupoddhAtikI saN^gatiruktA bhavati | ata evAsya vairAgyapratipAdanArambhaprayojakatvAdetatpAdenApyasti saN^gatirityabhipraiti | uktaM hi tattvapradIpe - mokShasya maraNashatiriktakAraNAyattatvaM pradarshya sAdhanavichArasya prayojakakhyaprathamasAdhanapratipAdanArambhAtmakaM cha bhavatIti | ata evAsya prathamapAdAdau niveshaH | prathamAtikrame kAraNashabhAvAt.h |
4) siddhAntayatsUtramavatArya vyAchaShye - ata iti || sharIretyanena mAMsAdIti pUrvasUtre prakR^itaM sharIramiha tachChabdena grAhyamiti sUchitam.h | aihikasharIrAdanyachCharIraM sharIrAntaram.h, bhUtapariShvaN^geNa ihAgativaiyarthyaparihArAyoktam.h | tadantarapratipattau prAptAviti tAdarthye saptamIyam.h | bhUtasampariShvakta ityanena tattachCharIrArambhakatvena prastutabhUtasaMyukta ityevaM sampariShvakta ityanena tattachCharIrArambhakatvena prastutabhUtasaMyukta ityevaM sampariShvaktapadaM vyAkhyAtam.h | samityuktyA muktiparyantaM pariShvakta eva, na madhye viyukta ityAha | tadanUdya vyAkhyAtameveti | raMhatItyasyArtho - gachChatIti | j~no jIva ityasti | yato.ata iti sheShaH | asya na maraNe AtyantikaH bhUtaviyoga ityadhyAhR^itasAdhyenAnvayaH | anena "bhUtAnAM vinivR^ittiH' ityetadbhAganivR^ittiparam.h | evaM bhUtasaMprayogo.apItyuktaM bhavati |
5) bhUtasaMyuktasyaiva gatirasiddhetyataH pravR^ittaM prashnetyAdikaM vyAchaShye - vettheti || ChAndogyasthAvimau prashnaparihArau | shvetaketurnAma R^iShiH svapitR^isamIpe.abhyastavidyaH pAJNchAlAnAM samitiM jagAma | tatra taddeshAdhipatiH pravAhaNo nAma rAjA paNDitaM manyasyAsyAhaN^kArashAntyai parIkShArthaM paJNcha prashnAnaprAkShIt.h | tatra "vettha' iti paJNchamaprashnavAkyam.h | tasyAyamathaH - he shvetaketo "yathA' yena krameNa yena prakAreNa cha dyuparjanyadharApuruShayorapAkhyeShu paJNchasvagniShu AhutyadhikaraNatvena agnishabdavAchyeShu madhye yoShAkhyAgnau retorUpAyAM paJNchamyAmAhutau hutAyAM "ApaH' adbhiH sampariShvakto jIvo labdhadehaH "puruShavachasaH' puruShanAmavAn.h bhavati, taM kramaM prakAraM cha vettha kimiti | evaM pR^iShyaH shvetaketuH "naiva bhagava iti' (ChA.5-3-3.) ahaM naiva vedetyavochat.h | tarhi kathaM vidvAniti bravIShi iti rAj~nA sAkShaShapamapratiShThitaH svapituH sthAnamAgatya tatsarvaM yathAvadavadat.h | shvetaketunaivamuktastatpitoddAlakaH svayamapi rAjakR^itaprashnottarAsamarthastajj~nAtukAmaH svayameva rAjasthAnaM pratyAgatyaitadvidyAM me brUhIti prArthayAmAsa | atha pravAhaNo rAjoddAlakaM prati paJNchaprashnaparihArAnavadat.h - asau loko gautamAgnirityAdinA | tatra svargaparjanyabhUmipuruShayoShidantargateShu nArAyaNavAsudevasaN^garShaNapradyumnAniruddhAkhyeShu 2paJNchAgniviShayaprashnaparihAreShu abhihiteShu, kiM tata ityataH paJNchamaprashnottaraM jAtamityAha - iti tu paJNchamyAmAhutAvApaH puruShavachaso bhavantIti | tasyArthastu ityevaM prakAreNa retorUpAyAM "paJNchamyAmAhutau' yoShAkhyAyAM hutAyAM prakShiptAyAM maraNAnantaraM jIvena saha gatAH punaH sahAgatAH bhUtatrayAtmikA ApaH "puruShavachasaH' tachChabdavAchyA bhavantIti | itIti | ayamitishabdo bhAShyakArIyaH, na tu prashnottarayoranyataraH | sUtre pitrasAmarthyaj~nApanAya j~nApanAparaparyAyanirUpaNashabde.abhihite.api paryavasitArthAbhiprAyeNa parihAreti tadvivaraNaM kR^itam.h | 
|| iti tadantarAdhikaraNam.h ||
2) tyAtmakatvAdhikaraNam.h ||
1) atra bhagavatprAptisAdhanavairAgyArthaM jIvasya samastabhUtapariShvaktasya gatiH samath.hryate | sautratushabdenaiva "ApaH' iti shravaNAjjIvo.ammAtrapariShvakta eva gachChati, na sarvabhUtairiti pUvarpakShasUchanAttamanupanyasya siddhAntayatsUtramevopanyasya vyAchaShye - tyAtmakatvAditi || "apChabdaH' shrutAvApa iti visheShanAmagrahaNaM "tyAtmakatvAt.h' kShitisalilAnalAtmakatvAt.h | apAmityatrApi sambadhyate | apChabdastu yujyata ityanena bhavati | tyAtmakatvAdapAmityanena shrutAvabgrahaNe anyabhUtAnAmapyarthAt.h prApterna tadvirodha iti hetussUchitaH | na cha jIvena sahAgatAnAM trivR^itkaraNashUnyatvAnna tyAtmakatvamiti vAchyam.h | AdikAle mishratvena sR^iShyAnAM bhUtAnAM trivR^itkaraNena punarmishrIkR^itAnAM jIvasharIrasthatvena tena sahAgatAnAmapi teShAM trivR^itkR^itatvAvirodhAt.h, trivR^itkR^itajAtIyatvAdvA | nanu yadyApo bhUtatrayAtmikyaH, kathaM tarhi tatra vishiShyApChabdaprayoga ityatastatrottaratayA bhUyastvAdityaMsho yojya ityAshayenAha - bhUyastvAditi || AdhikyAdityarthaH | chastvarthe.avadhAraNe cha | tathA cha apChabdastvapsu yujyate yato.ato na tatra taduktivirodhaH | kutaH? apAM bhUyastvAdeveti yojanA | anena hetudvayasyApi tushabdasUchitasAdhyenAnvayo darshitaH | shrutyudakarUpadharmibhedAtsAdhyabheda iti j~nAtavyam.h | yadvA - astvapAM kShitisalilAnalAtmakatvena shrutau tadgrahaNe.anyabhUtAnAmapi prAptiH | tathApi apAmiva bhUtAntarasyApi sarvabhUtAtmatvAt.h apAmeva grahaNe ko visheShaheturityata Aha - bhUyastvAditi || "pArthivAnAM sharIrANAM ardhena' ityuktaprakAreNa sarvadeheShu sambhUya bhUtejasorapyapAM dashabhAgayuktatvena bhUyastvAttadgrahaNaM yujyata ityarthaH | tattvapradIpe tu anApyasharIreShvapyapAM bhUyastvamityuktam.h | 
2) apAM bhUyastvadharmakatve pramANamAha - tApeti || kledanaM piNDanaM tR^iptiH prANanApyAyanondanam.h | tApApanodaH || iti bhAgavatavAkyam.h ||
"kledanaM' ArdrIkaraNaM "piNDanaM' piNDIkaraNaM' "tR^iptiH' tarpakatvaM "prANanaM' cheShyAkAraNatvaM "ApyAyanaM' sukhakaratvaM "undanaM' bindubhAvaH 'undanaM bindubhAvassyAt.h' ityukteH, "tApApanodaH' tApanivartakatvaM "bhUyastvaM' anyebhyo bhUtebhyaH kAryeShu bhAgAdhikyaH | imA aShyau "ambhaso' jalasya "vR^ittayaH' svarUpalakShaNabhUtA dharmA ityarthaH | bhAgavate tR^itIyaskandhe ityasya bhUyastvAdityanena anvayaH | anena bhUyastvAdityetadbhUyastvAvagamAdityapi vyAkhyAtam.h | 
|| iti tyAtmakatvAdhikaraNam.h || 2 || 
|| 3. prANagatyadhikaraNam.h ||
1) atrAdhikaraNe vairAgyasiddhayarthaM jIvasya bhUtaiH saha gatiH samarthyate | sUtre hetUktyA bhUtasampariShvakta eva raMhati jIva iti sAdhyAnuvR^ittisUchanAt.h tata eva na bhUtAni saha gachChantIti tadvirodhipUrvapakShasya siddhatvAttamanupanyasya siddhAntayatsUtramupanyasya vyAchaShye - prANeti || sUtre chashabdaH prANAnAM bhUtaissahAvinAbhAvArthaka ityabhipretya tadasiddhiparihArAya tatra shrutimudAharati - yatreti || vyApterAgamikatvAnnAtra dR^iShyAnto mR^igyaH | yadyapi TIkAyAM prANapadoktendriyANAM vyAMpakatAvagateH shrutyA.api tathaiva pratIteH sUtrabhAShyayoshcha teShAM vyApyatAbodhAt.h virodho bhAti | tathApi yatraiva bhUtAni tatraiva karaNAni ityevakArashiraskatayA shrutivyAkhyAnAt.h, tatsahagantR^iprANA avinAbhUtA yairitiTIkAvivaraNAchcha bhUtAnAM vyApakatopapatteH | samavyAptyabhiprAyeNa vA shrutiTIkApravR^itterna virodhaH | prANagateH ityataH prAk.h vyApakatvena avagaterityupaskAryam.h | anena shruteH vyAptigrAhakatvam.h abhipraiti | shruteH siddhamiti vA.anvayaH | asmin.h pakShe nopaskAraH | hetvasiddhiparihArastu "ye prANamanUtkrAmanti' | ityAdi tattvapradIpodAhR^itashrutyA lokaprasiddhitashcha kartavyaH | bhAShye bhUtAnyapi santIti pAThe gantR^ijIvena saha gatimanti vartante saha gachChantIti yAvaditi vyAkhyeyam.h | shrutyanusAryayam.h | na kevalaM prANAH kintu bhUtAnyapi jIvena saha gachChantItyapishabdArthaH | yadyapi vahnigamane.api dhUmagamanAbhAvAdvayabhichAraH | tathApi niyamena saMyuktayoH madhye vyApakagamane vyApyagamanamavashyaM bhAvi | prANabhUtayoryathA niyatasaMyogaH na tathA vahnidhUmasAmAnyayoriti na vyabhichAraH | shrutau vAvetyavadhAraNe | "bhUtAni' pR^ithivyAdIni "karaNashani' chakShurAdIndriyANi | na kevalaM bhUtendriyayordaishikI vyAptiH, kAlato.apyastItyAha - nityAnIti || ubhayavidhAM vyAptimupapAdayati - na chaitAnIti || bhUtAni karaNAni chetyarthaH | AmokShamiti bhAvaH |
|| iti prANagatyadhikaraNam.h || 
|| 4. agnyAdyadhikaraNam.h ||
1) atrAdhikaraNe prANAnAM jIvena saha gatiH samarthyate | sUtra eva pUrvapakShasyoktatvAt.h tadupanyasya pUrvapakShAMshaM tAvadvayAchaShye - agnyAdIti || bR^ihadAraNyake "yatrAsya' ityAdAvagnyAdIn.h prati prANAnAM gutishruterityarthaH | Adishabdena "chakShurAdityaM manashchandramasaM dishaH shrotram.h' (bR^i.5-2-13.) ityAdiH gR^ihyate | pUrvapakShahetubhAgaM vyAkhyAya netyasyAvR^ittyA prANagaterityasyAnuvR^ittyA cha labdhaM sAdhyaM darshayati - neti || prANashanAmindriyANAM jIvena saha gamanaM neti | anena pUvarhetorasiddhiruktA bhavati | "yatra' yadA maraNakAle "mR^itasya' mi‡•çrayamANasya "asya' puruShasya jIvasya sambandhinI 'vAk.h' vAgindriyamagnimapyeti | "vAtaM' vAyuM "prANaH' shvAsAdirUpo jaDavAyustadabhimAnI mukhyaprANashcha prApnoti | "shrotraM' ekena rUpeNa "disho' digdevAnapyetIrthaH | atra viShNostattvadevAnAM chaikAMshena jIvaM tyaktvA svasvamUlarUpaprAptiH | aMshAntareNa tu jIvena saha gamanamabhipretam.h | yathoktamaitareyabhAShye - 
mriyamANamimaM jIvaM vAsudevAdidevatAH |
tyaktvA bhAgena gachChanti bhAgato.anuvrajanti tam.h || iti ||
tathA bR^ihadbhAShye - 
AkAshAkhyaM svarUpaM tu viShNustaddhR^idi saMsthitaH |
bhAgato bhAgatashchaitAnanuyAti janArdanaH | iti ||
pUrvapakShe tu sAmastyena gatiH shrutyarthaH | na cha mukhyaprANasyApyaMshena gamane "anAvR^ittirdehinAM dehapAte' ityuktivirodha iti vAchyam.h | vAyuH anAvR^ittimokShaprada iti vA anasya mukhyaprANasya avR^ittiH asattvamiti vA dehapAte anasyAvR^ittiH kAraNamiti vA tasya vyAkhyAnAt.h | 
2) siddhAntAMshaM vyAchaShye - neti || na prANAnAM shrutibalAdasahagatiH vaktavyetyarthaH | kuto netyatastaddhetutvena uktashruteH sAvakAshatvadityAshayena taduktyarthaM pravR^ittasya bhAktatvAdityaMshasyAgnyAdigatishruteH bhAktatvAt.h gatishrutyoH bhAktatvAdityubhayatrAnvayamabhipretyAha - bhAgata iti || bhAgenetyarthaH | prANAnAmityanuvartate | shruteriti sheShaH | tathAcha prANAnAmagnyAdIn.h prati bhAgataH prApteH shruterapi prANashanAmagnyAdIn.h prati bhAgataH prAptiviShayatvAdityAvR^ittyA yojanA | 
3) jIvena saha kechana prANabhAgA gachChanti, agnyAdIn.h prati tu kechanetyayaM vibhAgaH kuto.avagata ityata Aha - puruShasyeti || jIvasyetyarthaH | ubhayAnvayIdam.h - puruShasya mR^itau satyAM puruShasya prANA iti | "brahman.h' he j~nAnivR^iddheti chaturmukho nAradaM prati vakti | "prANAH' indriyANi taddevAshcha | eveti samastabhAgaM vyAvataryati | tushabdo mR^itau tviti vA prANAstviti vA.anveti | dvitIyAnvayenopachiteShvevAyaM viveka iti sUchitam.h | "adhidaivaM' agnyAdIn.h "taM' puruSham.h | nanu pratimaraNaM adhidaivamindriyabhAgApagame kAlataH sarvApagamaH syAt.h | tathAcha sarvabhUtApagamaH prApta ityata Aha - punariti || svargAdibhogAnantaraM bhUlokaM prAptasya sharIrAntaraprAptau satyAM yamanuvrajanti "tameva' puruShaM jIvamanusR^itya tena saha sharIrAntaraM pravishantItyarthaH | gamanapraveshayoH samuchchaye chashabdaH | atra jIvAnAM bhUloke sharIratyAgaprAptyorevendriyANAM gamanAgamanayorabhipretatvena svargAdibhogAya pUrvasharIratyAgena jyotirmayAdisharIrAntaraprAptau gamanAgamanayorabhAvAttaduktayanupapattiriti chodyAnavakAshaH | 
gatairbhAgairapi punaH visheyurbhogasiddhaye | 
bhogyalokamanuprAptam.h ||
ityaitareyabhAShyasyApyayamevAbhiprAyaH | atra ekAdashendriyANAM paJNchabhUtAnAM cha liN^gasharIrAtmanA anAdito jIvena saha vidyamAnAnAmapi pratisR^iShyikAlaM "teShAM bhUtairupachayaH sR^iShyikAle vidhIyate' ityuktarItyA upachayo bhavati | pralaye cha tadapachayaH | upachitabhAgeShvapi maraNakAle keShAMchidbhAgAnAM gamanam.h | punashsharIraprAptAvAgamanaM cheti visheShaH tushabdena chashabdena cha sUchito draShyavyaH | 
4) nanu bhAgato.agnyAdIn.h prati gachChadbhiH prANaissaha bhUtAnAM gatirasti na vA | asti chet.h na jIvena saha gatiH, sAmastyena tAn.h pratyeva gatatvAt.h | na chetprANabhUtayoH samavyAptyabhAva ityata Aha - brahmANDe chashabdaH | kA uktirityataH tAM paThati - mR^itIti || "enaM' puruShaM "bhAgato jahati' tyajantItyarthaH | "sarvasho bhUtAni' pR^ithivyAdi sarvabhUtAni prANAshchainamanugachChantItyarthaH | tathAcha prANaissaha bhUtAnAM bhAgato gatisattve.api na sarvasho gamanamiti jIvena sahApi bhAgato gatiryukteti bhAvaH | AdyashchashabdaH samuchchaye | dvitIyastushabdArtho visheShadyotakaH | 
|| ityagnyAdyadhikaraNam.h || 
| 5. prathamAdhikaraNam.h ||
1) atrAdhikaraNe bhUtAnAM jIvena saha gatirAkShipya samAdhIyate | pUrvapakShasya sUtra evoktatvAt.h tatpaThitvA pUrvapakShAMshaM tAvadvayAchaShye - prathama iti || "tasmin.h' (ChA.5-4-2.) iti ChAndogyavAkyodAharaNena prathama ityasyAvR^ittissUchitA | juhvatItyanantaraM shrUyata ityanurvate | yata iti sheShaH | shrUyate na shrUyata ityanena shravaNAdashravaNAdityubhayathA padachChedassUchitaH | neti | na bhUtAnAM jIvena saha gatirityarthaH | anena netyasya AvR^ittissUchitA | tathAcha yataH "prathame' "tasmin.h' ityupakramavAkye "prathame' svargAkhyaprathamAgnau shraddhAsahitasya jIvasya homaH shrUyate, yatashcha bhUtAni juhvatIti na shrUyate, ato neti yojanA | shrutau shraddhAshabdaH pUrvapakShe shraddhAmAtrayuktajIvaparaH | siddhAnte tvajahallakShaNayA shraddhayAdbhishcha sampariShvaktaM jIvamAha | tathAcha "tasmin.h' dyulokAkhye "etasmin.h' AdityAdisamidAdi vishiShye "dvayAdInAM devatAbhogasthAnatvAt.h agnitvam.h' iti tattvapradIpokteH devatAbhogasthAnatvAt.h agnishabdavAchye nArAyaNAdhiShThAne dyupajarnyadharApuMstrayAkhyapaJNchAgniShu madhye prathamAgnau dyulokAdhipatayo devAH shraddhAM tayeShyavantaM yajamAnaM "shraddhAsomavarShAnnAdInAM devabhogyatvAdAhutitvam.h' iti tattvapradIpoktarItyA AhutirupaM "juhvati' nikShipantItyarthaH | 
2) siddhAntAMshaM vyAchaShye - neti || prathamAgnau bhUtasahitasya homAshravaNAt.h na bhUtAnAmasahagatiH kalpanIyetyarthaH | kuto netyatastatroktahetvasiddheriti hetumabhipretya kutaH setyatastatra hetutvena tA eva hIti sUtrakhaNDaM vyAchaShye - tA iti || yata ityAdau saMyojyam.h | anena sautro hirvyAkhyAtaH | tA ityanUdya prastutA iti vyAkhyAnam.h | "vettha' iti vAkye prakR^itA ityarthaH | Apa evetyanvayaH | na shraddhAmAtramityevArthaH | "shraddhArUpeNa' shraddhAshabdArtharUpatayA "hUyante' homyatayA shrUyante | shraddhAshabdasyAjahallakShaNayA shraddhopayuktajIvaparatvAditi bhAvaH | apAM shraddhAshabdArthatvaM kuta ityatastatra hetutvenopapatteriti sUtrakhaNDaM vyAchaShye - itIti || ityupasaMhAreti | evaM sati evaM rUpopasaMhAravAkyasyopapannatvAdaviruddhatvAdityarthaH | anyathopasaMhArAnusAreNa upakramArthAkalpane upasaMhArAnupapattestadvirodhenopakramasya prabalapramANaviruddhArthabodhakatvarUpAprAmANyaprasaN^gAditi bhAvaH | 
| iti prathamAdhikaraNam.h ||
| 6. ashrutatvAdhikaraNam.h ||
1) atrAdhikaraNe jIvasya bhUtaiH saha gatissamarthyate | pUrvapakShasya sUtra evoktatvAttadupanyasya pUrvapakShAMshaM tAvadvayAchaShye - ashrutatvAditi || atashshabdastathAshabdArthe | tena yathetyapyAdau sidhyati | hetvarthe cha | na bhUtAnAmityadhyAhriyate | ataHshabdasya hetvarthatvaM cha 
ataH shabdastu hetvarthe tathetyarthe cha vartate |
ubhayArthe cha bhavati yathAshabdavido viduH ||
iti shrutigItAtAtparyodAhR^itavachanasiddham.h | shabdasvarUpamanatikramya vartamAnaM yathAshabdaM tadvida ityarthaH | hetvarthakAtaHshabdasya vivaraNaM pratyakSheti | na yuktamityanena naJNAvR^ittiH sUchitA | tathAcha yathA prANAnAmagnyAdIn.h prati gatiH "pratyakShataH' agniM vAk.h' (bR^i.5-2-13.) iti sAkShashachChUyate na tathA bhUtAnAM gatiH pratyakShataH shrUyate | ataH pratyakShAshravaNAdbhUtAnAM jIvena saha gartervisheShato.ashravaNAdataH niyamena pratyakShashashravaNasyAthirkashravaNAdapi balavattvAt.h "na yuktam.h' na jIvo raMhati sampariShvakta ityuktaM yuktamiti yojanA |
2) siddhAntAMshaM vyAchaShye - neti || na pratyakShashrutyabhAvAdasahagatiH bhUtAnAM vaktavyetyarthaH | kuto netyato.asyAsiddheriti bhAvena tadvirodhipratItyA tAmupapAdayati - atheti || prameyAntaraprashnArambhe.athashabdaH | mR^itikAle sadeti vA sheShaH | "yajamAnaM' yAgAdikatarAraM "enaM' puruShaM "kiM' vAstu na jahAtIti | asyottaramAha - bhUtAnIti || evashabdo vipariNatena jahatItyanena sambadhyate | tatra hetuH - bhUtairityAdi | bhUtaiH sahaiva paraM lokaM gachChatItyarthaH | evamuttaratrApi sahaivetyarthaH | "bhuN^.hkte' puNyaphalaM "utpadyate' bhUmau "charati' saJNcharati satkarma karotIti vA "vicharati' viruddhaM duShyaM karmAcharati karotItyarthaH | sautrAdipadArthe.apyeShaiva shrutiH pramAN.h | yadvA - AdipadopAttapUrtAdikR^itAmapi bhUtaissaha gatau shrutyantaramastIti j~nAtavyam.h | pratIterityanena iShyAdikAriNAmiti sautrapadaM saMyojyam.h | tathAcha iShyAdikAriNAM yAgapUrtAdikR^itAM bhUtaiH sahaiva gateH "pratIteH' pratyakShata eva shravaNAdityarthaH | 
|| ityashrutatvAdhikaraNam.h | 
|| 7. bhAktAdhikaraNam.h |
1) atrAdhikaraNe bhagavatprAptyatharM karmaNAmasthiraphalakatvoktyA vairAgyAderAvashyakasAdhanatvaM samarthyate | pUrvapakShayati - apAmeti || tarhItyAdau adhyAhAyarm.h | tata eva yadIti labhyate | Adipadena akShayyaM havai chAtumarAsyayAjinaH sukR^itaM bhavati' (Apa.shrau.8-1-1.) ityAdikaM gR^ihyate | tathAcha yadyadhikaraNaShaT.hkoktarItyA maraNamAtreNa mokShAbhAvAttadarthaM mumukShuNA.avashyamanuShTheyaM vairAgyAdisAdhanam.h, tarhi "apAma' ityAdishrutivirodhaH tatra vinA vairAgyAdikaM kamarAdinaiva mokShokterityarthaH | tattvapradIpe tu tadantarapratipattAvityAdau iShyAdikAriNAM dhUmAdimArgeNa svargaM gatAnAM punarAvR^ittirabhipretA, tarhi "apAma' ityAdi shrutivirodha ityAkShepAbhiprAya uktaH | iShyasheShaM somaM "apA' apibAma, ato.amR^itAH muktA abhUma | sukR^itamakShayyaM mokShamiti pUrvapakShe shrutyarthaH |
2) siddhAntayatsUtramavatArya vyAchaShye - ata iti || tadamR^itatvamiti dve pade | tathAcha yasmAt.h "tadamR^itatvaM' apAmeti shrutyaktamamR^itatvaM kAmyasomayAgAdisAdhyaM muktatvaM "bhAgataH' kAlabhAgataH tamapekShyAlpakAlInamamukhyamiti yAvat.h | tasmAnna shrutivirodha yojanA | bhAgata ityanena bhAktamiti vyAkhyAtam.h | tadityanena sUtre tatpadAdhyAhAraH sUchitaH | mukhyAmR^itatvameva shrutyarthaH kiM na syAdityataH taduttaratvena tathAhi darshayati iti sUtrakhaNDasUchitAM shrutimAha - neti || shruterityanena sautro hishabdo hetvarthatayA vyAkhyAtaH | yojanA tu yato "nAnyaH' iti shrutermukhyAmR^itatvaM na kAmyakarmasAdhyamityanvayavyatirekoktyA.avagatam.h, atastadamR^itatvaM bhAgata eveti | shrutistu jij~nAsAnaye vyAkhyAtA | kAmyakarmiNAM kuto mukhyAmR^itatvAbhAva ityastaduttaratvena anAtmavittvAdityaMshaM vyatirekamukhena yojayati - Atmeti || na tvanAtmavida ityevashabdArthaH | hishabdo hetau | tadamR^itatvam.h | nanu kAmyakarmiNAM mukhyAmR^itattvAbhAve.api akAmyakarmiNAM tadastvityAshaN^kAparihArAya pravR^ittaM sautraM vAshabdaM vyavasthitavikalpArthatayA vyAkhyAti - vAshabdAditi || iti sUchitamiti sheShaH | tadamR^itatvamityabhayatrAnuvartate | yojanA tu "apAma' iti shrutau yadyakAmyaM karma vivakShitam.h, tadA tajjij~nAsUnAM chettadamR^itatvaM mukhyAmR^itatvameva, paraM tu tat.h kamarNA na sAkShAdbhavati, kintu karmaNA shuddhAntaHkaraNasya vairAgyAdi, atha tadvataH shravaNashadirUpA jij~nAsA, jij~nAsorj~nAnam.h, j~nAnino mokSha iti "pAramparyeNa' paramparayaiva labhyamiti paramparAvivakShayaivaiShA shrutiH pravR^itteti vaktuM yuktam.h | aparokShaj~nAninAmakAmyaM karma chettadA tachChatyuktamamR^itatvaM na j~nAnasAdhyasaMsAranivR^ittirUpaM, kintu "AtmavidapekShayA' paramAtmAparokShaj~nAninamapekShyaiva tatkarmaphalamapekShyaiva Atmaj~nAnalabdhe mokShe prachurAnandavyaktivaichityAkhyAtishayamapekShyaivoktaM tadrUpamevoktamiti yAvaditi vAshabdAt.h sUtrakR^itAt.h sUchayatIti | tathAcha na sarvathA saMsAraranivR^ittirUpamokShaH kamarsAdhya iti tadarthaM vairAgyAdikamAvashyakamiti noktavirodha iti bhAvaH | atra tattvapradIpe - paramparayA.amR^itatvaphalakatvamapi nAj~nakR^itakarmaNaH, kintu j~nAnikR^itasyaivetyAshayena pAramparyeNAtmavidapekShayA vA tadamR^itatvamiti ekavAkyatayA bhAShyaM vyAkhyAya, "karmaNA j~nAnamAtanoti' ityAdishrutyanusAreNa vAshabdAdityAderanyashchArthaH- vAshabdAt.h pAramparyeNa karmiNAmamR^itatvaM j~nAnotpattidvAreNetIdaM prakArAntareNApi vyAkhyAtam.h | tathAcha tattvapradIpe TIkoktaprakAratrayaM vinA.asyApyuktatvAt.h TIkAyAM prakAratrayetyupalakShaNam.h | siddhAnte apAmeti shruterayamarthaH - yasmAt.h somarasamapAma, somAdikamarNAchAntaHkaraNashuddhidvArA devAnviShNvAdIMstAratamyena "avidAma' vyajij~nAsiShma | atha "jyotiH' brahma "aganma' adrAkShma, tasmAt.h "amR^itAH' mukta abhUmeti | yathoktam.h tattvapradIpe - somamapAma, devAnavidAma, jyotiraganma, amR^itA aaibhUmeti | jyotiH brahmetyuditamiti cha | "jyotishcharaNAbhidhAnAt.h' ityAdau jyotirbrahmetyuditamityarthaH | yadvA - kAmyakarmabhijyarotirbrahma "aganma' aj~nAsiShma, "jyotiH' brahmaj~nAnaM "aganma' prApnuma iti vA | tena cha devAn.h' archirAdimArgasthAn.h "avidAma' prApnuma ityarthaH | evaM chAndramasaM jyAtiraganma, tato mArgarUpAn.h dhUmAdidevAn.h avidAma, tato.alpakAlamamR^itA abhUmeti | prathamapakShe yataH pUrvakalpe manuShyAH santo jyotiraparokShato.aganma, ato  devAnyathAyogyaM devAditvamavidAmeti | tR^itIyapakShe cha vAkyasheShArtho draShyavyaH | yadyapi karmanirNayaTIkAyAM amR^itA ivAmR^itA iti gauNyA vR^ittyA manvantarApekShayA.amR^itashabdasya tatsAdhanaj~nAnalakShaNayA tadekadeshalakShaNayA cheti tredhA.amR^itashabdasyAmukhyatvarUpabhAktatvokteH atra chAkAmyakarmaNAM pAramparyeNa mokShasAdhanatvapakShe.amR^itashabdasya mukhyatvoktervirodhaH | tathApi yathAkathaJNchit.h shruteraviruddhArthoktau tAtparyAttatrApi mukhyatvasyaivAbhipretatvAdavirodhaH | yadvA - vAchanikArthatyAgeneti karmanirNayagatavAchanikapadaM na mukhyArthamAtraparam.h, kintu pratipAdyaparamiti sUchanAya tatrAmukhyatvoktAvapyatra mukhyatvoktiriti vA tattvapradIparItyA.atrApyamukhyatvAdvA na virodhaH |
3) yaduktamanAtmavittvAnna karmiNo mukhyAmR^itatvamiti | tadayuktam.h, teShashamapi tadabhyupagame virodhAbhAvAdityashaN^kAparihArAyAsyAH shruteruktArthatrayasamarthanAya cha tathA hi darshayatItyanena j~nApitAH shrutIrudAhartuM pratijAnIte - tathAhIti || darshayatItyasti | tathAcha "hi' yataH "tathA' bhAktaM vetyuktaprakAreNa shrutiH "darshayati' pratipAdayatItyarthaH | asyAta uktaM yuktamityadhyAhR^itenAnvayaH | shrutiriti samudAyaikavachanam.h | yadyapyanAtmavidAM na mokSha ityasminnarthe "nAnyaH' iti shrutirudAhR^itA | na cha tatraiva shrutyantarametaditi vAchyam.h | tasyApi pUrvamevodAhartavyatvAt.h | tatApi "sa ya AtmAnam.h' (bR^i.3-4-15.) ityAderAtmavidapekShayetyuktArthasAdhakatvasyApi sattvAt.h atrodAharaNam.h | atrAtmavidAmeva mukhyAmR^itatvaM nAnAtmavidAmityarthe "sa enam.h' ityArabhya "tattatsR^ijate' ityantaM bR^ihadAraNyakavAkyaM pramANam.h | AtmavidAM karmApekShayA tadamR^itatvamityarthe "AtmAnameva' ityAdi bhAgatastadamR^itatvamityasminnarthe "amR^itaH' iti shrutyantaram.h, pAramparyeNetyarthe "karmaNA' ityanyashrutiH pramANamiti vivekaH | iti chetyasya shrutiriti pUrveNAnvayaH | chashabdo.anekashrutisamuchchaye | aneneti shabdaH pratyekaM saMyojya iti sUchitam.h | shrutyarthastu - "atha yo ha vA asmAllokadR^iShTvA praiti' (bR^i.3-4-15.) iti vAkye prakR^ito yo.agniviprArchako.adhikArI akhilAshrayatvAllokashabditaM paramAtmAnamadR^iShTvA.asmAddehAtpraiti tamenaM "saH' hariH "aviditaH' tenAdR^iShyo "na munakti' nAmR^itatvaM bhojayati na pAlayati cheti | atra dR^iShyAntamAha - yatheti || yathA vedaH "ananUkto' yathAvidhyanadhIta Ishvaraj~nAnAdi jananenainaM shrotriyaM na bhuktakti | anyadvA nidarshanaM, yathA vA "amR^itaM' yathAvadananuShThitaM kamar na phalapradaM tathetyarthaH | nanu viprAgnyAdipUjanAdinA mokShAbhAve.api ashvamedhAdimahatkarmAnuShThenena sa bhaviShyatItyata Aha - yadi heti || yadi "anaivaM vit.h' ukta prakAreNa paramAtmAnaparokShaj~nAnI mahadapi "puNyaM' puNyasAdhanaM ashvamedhAdi kamar karoti, tadA "asya' aj~nAninaH "tat.h' karma "antataH' ante svargAdiphalabhogAvasAne svalpaphaladAnAnta iti vA kShIyata eva "ha' nishchitam.h, na tu punarakShayamokShaphalasAdhanaM, tasmAnmumukShuH "lokaM' sarvAshrayaM j~nAnarUpaM vA "AtmAnaM' viShNuM "upAsIta' jAnIyAchchetyarthaH | yadvA || yadvA - lokyata iti lokashabdaH svarUpavAchI "AtmAnameva lokamupAsIta' (bR^i.3-4-15.) itivadityaitareyabhAShyokteH paramAtmAkhyaM prakAshamAnasvarUpamityarthaH | nanu jij~nAsuj~nAnikR^itakarmaNorapi aj~nAkarmavatkShaye kiM j~nAnasampAdanena ityata Aha - sa ya iti || "saH' prasiddho "yo' jij~nAsuH "AtmAnaM' paramupAste tasya "karma' AkAmyaM puNyaM "na kShIyate' j~nAnadvAreNAkShayamokShadaM bhavati | tathA yaH "upAste' jAnIte.asya puNyaM karma "na kShIyate' akShayamokShAtishayAya bhavatItyarthaH | nanu karmaNa ANutaravinAshitvAnna kShayata iti kathamityata Aha - asmAditi || "hi' yasmAdevamupAsanAparokShaj~nAnAbhyAM muktau mokShe yadyadvaiShayikaM phalaM kAmayate tatsarvaM "tasmAdeva' aparokShIkR^itAtmanastatprasAdAdeva karma sR^ijata ityarthaH | yadvA - yadyatkAmayate muktastattatsR^ijate karmeti yat.h tat.h "asmAt.h' Atmano.anugrahAddhi, karmaNA prasannaH paramAtmaiva sR^ijatItyarthaH | tathAcha karmaNa AshutaravinAshitve.api tajjAtabhagavatprasAdasya nityatvena tadvivakShayA na tasya karma kShIyata ityuktiriti bhAvaH | kechittu - tatkamar sR^ijatItyuktyA j~nAnottarAnuShThitakarmajAtapuNyasya jIvasvarUpatayA muktAvavasthAnaM siddhayati | anyati | anyathA karmaNa eva prasAdajanakatvApatty.adR^iShyAsiddhiprasaN^gAdityAhuH | 
4) "amR^itaH' iti shrutau vAveti nipAtau vAveti nipAtau prasiddhau | tathAcha "somapaH' somayAjI "amR^itaH' amukhyAmR^itatvavAn.h bhavati | tasyAmukhyatvaM kuta ityato.anityatvAdityAha - yAvaditi | indraH svapade yAvatkAlamAste, evaM manuH sUryashcha, ayaM tAvadamR^ito bhavatItyarthaH |
5) adhikArI akAmyena karmaNA j~nAnaM "Atanoti' utpAdayati | tena "amR^itI' mukto bhavatItyarthaH | karmaNAM pAramparyeNa muktisAdhanatve yuktimAha - atheti || yataH karmANi "enaM' jij~nAsuM "amR^itatvaM' mokShaM "nayanti' prApayanti | atha tasmAdevAmR^itAnItyuchyante, atasteShAM tatsAdhanatvaM yuktamiti bhAvaH | nanvevaM shrutyAdibalAt.h "apAma' ityasya tredhA svArthaparatvoktau |
yAni tIrthAdivAkyAni karmAdi viShayANi cha |
stAvakAnyeva tAni syuraj~nAnAM mohakAni cha |
iti gItAbhAShyavachanavirodha iti chenna, rochanArthaM phalashrutirityukteH phalavachanavadalpAdhikAryapekShayA tadupapatteH, shrutInAM svArthaparatvasyAtyAgAt.h | anyathA "prashaMsAdInAM tAtparyaM vAchanikArthAtyAgenaivoktaM svayaM bhagavatA bhAktaM veti' iti karmanirNayavirodhAt.h | sUtrArthastu - yataH "tat.h' amR^itatvaM "apAma' iti shrutau kAmyakarmiNa uktamamR^itatvaM "bhAktaM' kAlabhAgato.alpakAlInamiti yAvat.h | "vA' atha vA jij~nAsorakAmyakarmiNaH pAramparyeNa tadamR^itatvaM shrutAvuktam.h | yadvA - paramAtmavidAM karmApekShayA tadamR^itatvamuktam.h, ato mumukShuNA.avashyAnuShTheyameva vairAgyAdItyuktArthe na shrutivirodhaH | kAmyakarmibhirapi mukhyAmR^itatvameva prApyamiti shrutyarthaH kiM na syAdityata Aha - anAtmavittvAditi || kAmyakarmiNAM paramAtmAnaparokShaj~nAnitvAdityarthaH | anAtmavittve.api kuto na teShAM mukhyAmR^itatvalAbhaH | tathA "apAma' ityAderuktAnekArthakatve cha kiM pramANamityata Aha - tathA hIti || "hi' yato "nAnyaH' iti "sa enam.h' iti shrutishcha "tathA' AtmavidAmeva mukhyAmR^itatvaM nAnAtmavidAmityartham.h, "AtmAnameva' iti shrutirj~nAnottarakarmApekShayetyarthaM "amR^itaH' iti shrutirbhAktamityarthaM "karmANA' iti shrutiH pAramparyeNetyarthaM cha "darshayati' pratipAdayatyata iti | 
|| iti bhAktAdhikaraNam.h ||
|| 8. kR^itAtyayAdhikaraNam.h ||
1) atrAdhikaraNe vairAgyAdisAdhanasyAvashyAnuShTheyatvaM samarthyate | "kR^itAtyaye' ityanena sUchitaM pUrvapakShaM darshayati - kR^itasyeti | kR^itasyetyanuvAdena karmaNa iti vyAkhyAnam.h | "bhogena' phalAnubhavena "kShayAt.h' nAshAt.h | anena nimittasaptamIti sUchitam.h | karmaNaH kShayAdityAvartate | tathAcha jIvena sahAgatasya kR^itasya karmaNaH svArgAdiShveva bhogena nishsheShamatyayAnnAshAt.h tata eva karmaNastanmUlabandhasyApi kShayAduchChedAt.h taduchChedarUpA muktiH svata eva bhavatIti na tadarthaM vairAgyAdikamanuShTheyamiti yojanA | muktiriti sUtre sheShoktiH |
2) siddhAntayatsUtramavatArya vyAchaShye - ata iti || shruterityanena bhAvArthakadR^iShyapadaM vyAkhyAtam.h | chaH samuchchaye | "sheShavAn.h' bhuktakarmasheShavAneva, na tu nishsheSha ityevashabdArthaH | anena anushayapadaM karmamAtravAchakamapi smR^ityanusArAdevaM vyAkhyAtam.h | sUtre neti AyAtIti cha sheShaH | tathAcha bhogena kR^itAtyayAnnimittAttanmUlabandhAtyayAtsvata eva muktiH syAditi kiM vairAgyAdisAdhanairiti chenna, yato.ayaM jIvaH kR^itAnAM madhye katipayAtyaye.api "anushayavAn.h' bhuktashiShyakamarvAneva paralokAdAyAti bhuvam.h | na chAsyAsiddhiH "dR^iShyasmR^itibhyAM' shrutismR^itibhyAM tatsiddheriti sUtrArthaH | "tataH' svagarAdeH "sheSheNa' karmasheShaNa tadyukta eva "imaM lokaM' bhUlokaM pratyAyAti karmI | punarbhUmau karma kurute, punaH svargaM pratigachChati punarAyAti bhuvamityarthaH | smR^itAvanushayashabdaH karmArthakaH | tathAcha karmI jIvo bhuktashiShyakarmavAnimAM bhuvaM prApya punastatra karma kR^itvA punassvargaM gachChet.h | punastato bhuvaM "nityasho' niyamena karotyAyAti gachChatItyarthaH | anena shrutau punaH karma kurute, smR^itau punaH kamar kR^itvetyuktyA evaM dvitrichaturAvartane asheShakarmanivR^ittiH svAditi shaN^kA nirastA | alpApAdane karmasamAptirityAshaN^kAnirAsAyAha - AchaturdashamAdvarShAditi || atrAN^.h pUrvAvadhirUpamaryAdArthakaH AchanmetyAdivat.h na tvAmuktItyAdAvivottarAvadhirUpamaryAdArthakaH | "nAntAdasaN^khayAdeH' itrata niShedhastviha na pravartate, nipAtanAdeva | tathAcha chaturdashamaM varShamArabhyetyarthaH | "ayaM' baddhajIvo "niyamena tu' niyamenaiva "dashAvarANAM' dashasaN^khayAkA dehA yeShu prAptavyeShu deheShvavarakakShyAtvamApannAste dashAvarAsteShAm.h | atrAvarapadabalAdArabdhavyeShu deheShu dashakasya pR^ithakkakShyAtvasiddhiH | ito.adhikAnAmekAdashAdInAmapi bahuvrIhiNaiva siddhiH | ata eva prameyadIpe "strI vA.apyanUnadashakam.h' ityatra dashAnAM saN^gho dashakaH anUno dashako yasyeti vigrahapradarshanena dashakasya tato.adhikasaN^khayAnAM chAnyapadArthatvamAshritam.h | na cha "jIvaMshchaturdashadUrdhvam.h' itrata vachanavirodhaH | atra chaturdashamaM varShaM tatsamAptimArabhyetyarthAshrayaNAt.h ubhayatrApi tadutpattimArabhya tadutpatterUrdhvamityarthAshrayaNAdvA na virodhaH | kechittvetadvachanavirodhAdbibhyato dashAvarA ityatra dasha varA yeShu na bhavati kintu samakakShyAtvaM vA.avarakakShyAtvaM vA.a.apannA yeShu deheShu teShAM kAraNAnIti vyAchakhyuH | tanna, uktarItyoktavachanavirodhAbhAvena kauTilyakalpanAyogAt.h | dashakasya varatvamAtraniShedhe.api samakakShyAtvasya vA.avarakakShyAtvasya vA.anukteH, "anUnadashakam.h' ityuktivirodhAchcha | "munissukarmashIlo.api' iti vachanAnmuniviShayametadityapi na, munirapIti kaimutyasvaivoktyA.asya sarvaviShayatvAt.h | karmakShayAnmuktiriti | bandhakakarmaNo nishsheShakShayAnnimittAtkarmamUlakabandhanivR^ittirUpA muktiH "kuto' na kuto.apItyarthaH |
|| iti kR^itAtyayAdhikaraNam.h ||
9. || yathetAdhikaraNam.h ||
1) atrAdhikaraNaSha svargAdAgatiprakAro nirUpyate | tatrAnevamityanena sUchitaM pUrvapakShaM darshayati - yatheti || gatiprakAreNetyAdyAvartate | tathAcha iti shrutau yato jIvasvaivaM gatiprakAreNagatiH pratIyate ato gatiprakAreNaiva AgatiH, na tvanevamapIti yojanA | pUrvamanyaiH svena vA yathA yena mArgeNa svargAdimaM lokaM prati "itaM' AgataM tathA tena svargaM pratigachChati | yathA.asmAllokAtsvargaM "saH' jIvaH karmaphalaM svargAdau bhuN^.hkte ityarthaH | Agamane phalamAha - sa iti || kurute bhUmau | gamanAgamanayorAmuktyuchChittirnAstItyAha - sa itrata || "parivartate' Avartata ityarthaH | jIvaviShayametaditi j~nApanAya vAkyasheShodAharaNam.h |
2) siddhAntayatsUtramavatArya vyAchaShye - ata iti || kAShAyaNashruterityanena sUtre hetvanuktidoShaH parihR^itaH | pratij~noktyaiva tatsUchanAt.h | jIvaH pUrvamanyaiH svena vA "yathA' yena pathA vA svargaM prati gatastathA.a.akAshaparyantamAgachChati tato.arvAk.h bhuvaM pratyanyathA chAgachChatItyarthaH | yathoktaM tattvapradIpe - yathAgataM tathA.a.akAshaparyantaM AgachChati | tato.arvAganyathA cheti | chaH prakArasamuchchaye | anena yathetamanevaM cheti pratij~nAvAkyaM vyAkhyAtam.h | yadyapi "yathA' ityAdi ChandogA api paThanti | tathApi "dhUmAt.h' ityAdestairapAThAchChAkhAntaravAkyamudAhR^itam.h | tadarthastu - dhUmadevatAlokAdabhradevalokaM gachChati, abhrAdAkAshaM AkAshAchchandralokaM gachChati | "yathA' yena pathA AkAshaM prati "itaM' gataM tathA tenaiva pathA tAvatpayarntaM gatiprakAreNaiva AgachChatItyarthaH | AkAshalokAnantaramAgamane pradeshavisheShe.anyathAtvamAha - AkAshAdvAyumiti || vAyurbhUtvetyAdeH karmaNaH tatsvAbhAvyApattirevArtho, na tu tadaikyam.h, tatpadaprAptirvA | dhUmAdisvAbhAvyApattirnAma dhUmAdidevatAsvabhAvasadR^ishasvabhAvavattvaprAptiH | sAdR^ishyaM cha taddehapraveshena tadgatau gatiH tatsthitau sthitirityevaM rUpam.h | abhrameghayoH avAntarabhedAt.h taddevalokayorapi bhedoktiH | pravarShatIti | pravarShaNashantargato bhavatItyarthaH | 
|| iti yathetAdhikaraNam.h ||
10. || charaNAdhikaraNam.h || 
1) atrAdhikaraNe gatAgatasya karmaphalatvaM samarthyate | pUrvapakShasya sUtra evoktatvAttadupanyasya pUrvapakShAMshaM tAvadvayAchaShye - charaNAditi || shruterityanena charaNAdityasya charaNashruterityartha uktaH | yadyapi ChandogA Apadyeranniti paThanti | tathApi tadaMshe.arthato.anuvAdaH shAkhAntarapoTho vetyadoShaH | "tadya iha ramaNIyacharaNA abhyosho ha yatte ramaNIyAM yonimApadyeran.h brAhmaNayoniM vA kShatriyoniM vA vaishyayoniM vA sUkarayoniM vA chaNDAlayoniM vA' iti ChandogavAkyam.h | prameyAntarArambhe.athashabdaH | "tat.h' tatra karmiShu madhye ye "ramaNIyAM' sAdhu "yoniM' janma "Apadyeran.h' Apadyante | Apadyanta iti yat.h tachcha "abhyAshaH' samIpaM kAlasAmIpyena, na tu vilambena "ha' prasiddhamityatharH | tattvapradIpe tu - "abhyAshohayat.h' yathA yonyApattau kAlataH sannikarSho bhavati tathA yonimApadyanta ityuktam.h | atra tattvapradIpaTIkApakShayoH yadityasya yathAshabdArthatvAnuvAdakatvAbhyAM abhyAsha ityasya prathamAtR^itIyAvibhaktyarthatvAbhyAM Apadyanta ityasyAvR^ittyanuvR^ittibhyAM cha bheda iti dhyeyam.h | ramaNIyAmityuktaM vivR^iNoti - brAhmaNayonimityAdinA | "kapUyacharaNAH' asAdhuyaj~nAdimantaH | anyatsamam.h | "charaNaphalam.h' AchAraphalamityarthaH | gamanaM chAgamanaM cha tattatheti dvandvaikavadbhAvaH | evakAravyAvartyArthaM darshayati - neti || na yaj~nAdikarmaNa ityarthaH | yadvA - yAgAdikartuH phalaM netyarthaH | iti j~nAyata iti sheShaH | na cha shrutau charaNasya gamanAgamanasAdhakatA na pratIyata iti vAchyam.h | ramaNIyasvarbhAdigaterapi tattatkarmaphalatvenAtrAbhipretatvAt.h | charaNaphalamityAdinA sUtre charaNAdityasyAvR^ittiH sUchitA | tathAcha tatra gatAgataM charaNAdeva bhavatItyanena pUrvapakShapratij~nA sUchitA | 
2) nanu yaj~nAdikarmaNa eva shrutisthacharaNashabdoktatvAt.h kathaM itrata shruteshcharaNaphalaM gatAgataM, na yaj~nAdiphalamityuktirityata Aha - Achara iti || yaH karmAN^gatvena proktaH sa AchAraH sa kriyAdravyatatkartR^ishuddhidaH | anAchArastvashusthidaH | AchArAnAchArAkhyaM tadubhayamapi charaNashabdavAchyaM matamityarthaH | iti smR^iterityasya iti shruteshcharaNaphalameveti sahetukapratij~nayoktaM yuktamityadhyAhAreNAnvayaH | siddhAntAMshaM vyAchaShye - neti || gatAgatasya karmaphalatvAbhAvo netyarthaH | kintu yaj~nAdikarmaphalameva gatAgatamiti vAkyasheShaH | kuta ityatastatra "nAnyaH panthA ayanAya vidyate' (tai.A.3-12-7.) iti shrutyA gatAgatashUnyaphalasya karmasAdhyatvaniShedhAttatphalasya cha parishaShAdgatAgatavatphalatvaprApteH "iShyA pUrtam.h' (mu.1-2-10.) ityAdi vachanAchchati hetuM bahirevAbhipretya tarhi "ramaNIya' iti shrutivirodha ityatastaduttaratvena shrutigatipradarshakatayA tadityAdikaM yojayati - yaj~nAdIti || tachChabdArthoktiriyam.h | AdipadAtpUrtAdigrahaNam.h | charaNashadishrutiriti | charaNAdipadaghaTitashrutirityarthaH | AdipadAt.h "atha ya ime grAma iShyApUrte dattamityupAsate te dhUmamabhisambhavanti' (ChA.5-10-3.) iti shrutirgR^ihyate | shrutirityanantaramato na virodha iti sheShaH | tathAcha yatashcharaNAdishrutiH "tadupalakShaNArthA' tasya yaj~nAderupalakShaNaM j~nApanamarthaH prayojanaM yasyAH sA tathoktA | ajahallakShaNayA yaj~nAdikarmapratipAdikA.ato gatAgatasya yaj~nAdiphalatvena na charaNashrutivirodha iti yojanA | yadyapi viShNutattvanirNayaTIkAyAM - iShyaM yajanaM pUrtamannadAnAdikaM "anyeShAmapi dR^ishyate' iti dIrgha iti vyAkhyAtam.h | tatApi "atha ya ime' iti shrutau dattamiti pR^ithak.h shravaNAtpUrtaM taTAkAdIti vyAkhyeyam.h | itishabda Adyarthe | tathAcha ye svasvagrAme iShyApUrte dattaM dAnaM evamAdi karma "upAsate' anutiShThantIti siddhAntarItyA shrutyarthaH | itIti sUtrapadAnuvAdaH | evamityarthaH | kArShNAjiniriti kashchidAchAryaH, manyata iti sheShoktiH |
3) uktamAkShipya samAdadhatsUtramupanyasyAkShepAMshaM tAvadvayAchaShye - Anarthakyamiti || tarhItyukte yadIti labhyate | yaj~nAdItyAdikamatrApi sambadhyate | tathAcha yadi "ramaNIyacharaNAH' (ChA.5-10-7.) ityAdishrutiryaj~nAdyupalakShaNArthA, tarhi shrutau charaNashabdasya "AnarthakyaM' tatprayogavaiyarthyam.h, kintu ramaNIyAH kapUyA ityeva prayojyaM syAt.h na tu charaNashabdo.apItyarthaH | yaj~nAdikAriNAM pUrvaM prakR^itatvena ye yaj~nAdikAriNo ramaNIyAH kapUyAshcheti ramaNIyakapUyapadAbhyAmeva yaj~nAdyupalakShaNasambhavAt.h "charaNashabdAnarthakyaM' tachcha na yuktamiti bhAvaH |
4) parihArAMshaM vyAchaShye - neti || vaiyarthyaprasaN^gAdupalakShakatvameva nAstIti pakSho netyarthaH | tathA sati "iShyApUrtaM manyamAnAH' (mu.1-2-10.) "traividyAH' ityAgavirodhaH syAditi bhAvaH | yadvA - upalakShaNatvamaN^gIkR^itya padAntareNApyupalakShaNasambhavAchcharaNapadenaivopalakShaNe kiM prayojanaM na kimapIti pakSho netyarthaH | kuto netyatashcharaNapadasArthakyopapadakatayA tadapekShatvAdityetadyojayati - charaNApekShatvAditi | "ramaNIyatvAdeH' sAdhvasAdhuyaj~nAdimattvasya charaNApekShatvAt.h snAnAchamanAdyAchArApekShatvAdityarthaH | tataH kimityata Aha - taditi || tadityAvatarte | sArthakyetyupaskAryam.h | evaM sUtre.api | tasya ramaNIyatvAdeH j~nApanamarthaH prayojanaM yasya tasya bhAvastattvaM teneti vigrahaH | itthambhUtalakShaNe tR^itIyA | tathAcha ramaNIyacharaNatvena ye sAdhavo yaj~nAdikR^itaH "te ramaNIyA' iti shrutiyojanAyAM teShAM yaj~nAdikAriNAmapi ramaNIyakapUyAchArAbhyAmetadramaNIyatvAdi iti j~nApanArthatvena tasya charaNashabdasya sArthakyopapatteriti yojanA | anena - yadi charaNAdishrutiryaj~nAdyupalakShArthA, tarhi charaNashabdasyAnarthakyaM, ramaNIyakapUyapadAbhyAmeva kevalAbhyAM yaj~nAdyupalakShaNasambhavAditi chenna, kutaH? "tadapekShatvAt.h' tasya yaj~nAdestasya ramaNIyatvAdestadapekShatvAt.h sAdhadhvasAdhvAchArApekShatvAt.h | tatashcha teShAM yaj~nAdikR^itAM ramaNIyakapUyAchArAbhyAmeva ramaNIyatvAdi nAnyata iti j~nApanAya tasya charaNashabdasya sArthakyopapatteriti sUtrArtha ukto bhavati |
5) prakArAntareNa charaNashrutiM paThitvA vyAchaShye - sukR^iteti || ityAdiprayogAditi | kurutetyarthe charateti prayogAdityarthaH | "sukR^itaduShkR^ite' sAdhvasAdhvAchArAN^gavishiShye eva yaj~nAdikarmaNI ityarthaH | na tu sadasadAchArAN^gamAtramityevashabdArthaH | "charaNashabdokte' eva shrutisthacharaNashabdavAchye evetyarthaH | ("charaNashabdokte' etachChatisthacharaNashabdavAchye apItyarthaH | na kevalamupalakShye ityapipadArthaH | bhAShye apipadAdhyAhAreNa sUtragatatushabdo vyAkhyAtaH|) charaNashabdokte ityanena sUtre charaNe iti vipariNatapadAnuvR^ittiH sUchitA | evakArasyobhayatrAnvayashcha | na chAN^gavishiShyakarmaNa eva charaNashabdavAchyatve kevalAchAre tatprayogAnupapattiriti vAchyam.h | anyatrAN^gamAtravAchitvasyApyabhyupagamAt.h | ata eva TIkAyAM sAdhAraNashruteshcha atra bAdhakavashAt.h sAN^gakarmArthatvasyaiva upapatterityuktam.h | "nAnyaH panthAH' (tai.A.3-13.) "iShyApUrtam.h' (mu.1-2-10.) ityAdibAdhakavashAdityartha | na cha shakyAnekatvaM svAditi vAchyam.h | iShyApatteH | ata eva tattvapradIpe - charaNashabdasya anuShThAnamAtre.api pravR^ittimattvAt.h sadAchArAdeH sukR^itAdAvantarbhAvAchchetyuktam.h | sukR^itashabdArthe.antarbhAvAdityarthaH | TIkAyAmapi sAdhAraNashruteshchetyuktam.h | (etenaivakArasya bhinnakramatvamupetya sukR^itaduShkR^ite charaNapadokte eva na tu lakShye iti bhAShyavyAkhyAnaM nirastam.h | na charaNashrutiH yaj~nAdyupalakShatvenaivoktAvirodhInI, kiM nAma yaj~nAdikarmavAchinI cheti TIkAvirodhAt.h, tattvapradIpavirodhAchcha |) "bAdariH' shukAchAryaH | manta iti sheShoktiH | paramatamabhidhAya sUtrakAraH svamataM kuto na vaktItyata Aha - tushabdAditi | "svaH' sUtrakR^it.h | na kevalamanyasiddhAnta ityaperarthaH | ta"sa eva' bAdarisiddhAnta eva | na tvanya ityevArthaH | "sUchayati' sUtrakR^it.h | (anena tushabdArthasyApeH bAdarirapItyanvayo darshitaH | yadvA - nirdiShyasiddhAntasya svasiddhAntasya chaikyaM tushabdArtha iti bhAvaH | tushabdasyaitadabhidhAyakatvaM kuta ityata Aha - tushabda iti | "nAmamahodadhau' granthe | uktamiti sheShaH |
|| iti charaNAdhikaraNam.h ||
11. || aniShyAdhikaNam.h ||
1) atrAdhikaraNe.aniShyAdikAriNAmapi gatAgatAdiduHkhamastIti samarthyate | pUrvapakShayati - puNyeti || iShyAdipuNyakarmakR^itAmevetyarthaH | svaprayuktaivashabdavyAvartyaM darshayati - neti || "itareShAM' pApakarmakAriNAmapi netyarthaH | anAtmavidAmiti sheShaH | tathAcha aniShyAdikAriNAmaj~nAnAM gatAgatayorabhAvAtteShAM tachChUnyo mokSha eveti puNyatatphalayoreva viraktyA bhAvyaM, nAnyatrAniShyAdAvapIti bhAvaH |
2) siddhAntayatsUtramavatArya tadupAttashrutimevodAharati - ata iti || shrutAvityasya sUtreNAnvayaH | gamanAgamane ityanuShajyate | anena sUtre yathetyata itamanitaM cheti padadvayAnuvR^ittissUchitA | puNyakR^itAmityanenApishabdArthassUchitaH | sUtra saMyamanasUtroktaduHkhAntarasamuchchAyakashchashabdaH | tathAcha "itaM' gamanaM "anitaM' AgamanaM cha na kevalamiShyAdikAriNAM, kiM nAma? "aniShyAdikAriNAmapi' yAgAdyakAriNAM gatAgatamAtram.h, kiM nAma? saMyamanAkhyaM prabaladuHkhAntaraM chAsti | kuto? yataH "tadya iha' iti shrutau tathA shrutaM ata iti yojanA | "iha' bhUmau "ye shubhAkR^ito' yAgAdipuNyakarmAkAriNaH ye cha "ashubhakR^itaH' iShyAdiviruddhapApAdikAriNaH te lokAntaraM gatAstatra "ashubhaM' pApaphalamanubhUya punaH Avartante | bhuvamAgachChanti, Agatya cha punaH tatra karma kurvanti, punaH paralokaM gachChanti, punarbhuvamAgachChantItyarthaH | "shubhakR^itaH' iti pAThe "ye chAshubhakR^itaH' ityasya dvedhA.arthaH | "teshubham.h' ityatrApi dvedhA padachChedaH |
3) na kevalamaniShyAdikAriNAM gatAgatamAtram.h, kiM nAma? atiduHkhaM pUrvasUtre cha shabdena sUchitamanyadastItyarthapratipAdakaM sUtramupanyasya vyAchaShye - saMyamane tviti | atra saMyamana ityAvartate | tatraikamadhikaraNasaptamyantaM narakavAchi, aparaM karmavAchi saptamyantamityAshayena saMyamanamiti vyAkhyAtam.h | samyagyamanaM niyamanaM shAsanaM saMyamanaM yamasyeti sheShaH | ata eva tattvapradIpe - "yama uparame' iti dhAtoH pApoparamaNaM saMyamanamityuktam.h | tatra yamashAsanameva pApoparamashabdArtha iti | tachchedaM chArthata ekarUpameva | anubhUyeti | yamashAsananimittaduHkhamanubhUyaivetyarthaH | saMyamana iti tAtparyam.h | ata eva tattvapradIpe - saMyamane naraka ityuktam.h | keShAMchidityanena "itareShAM' iShyAdikAribhyo.anyeShAM aniShyAdikAriNAM madhye keShAMchiditi vyAkhyAtam.h | "Aroho' narakAdutthAnaM "avarohaH' tato.atinIchasthAne nityanarake pAto bhavatIti sheShaH | na cha tamasaH pR^ithivyAM lokAlokagireH parastAt.h sattvena pR^ithivIsamAnadeshatvAt.h saMyamanasya cha pAtAlasthatvena chaturashItisahasrayojanAdhastanatvAt.h kathamUrdhvagate tamasyavarohoktiriti vAchyam.h | tamasaH atigambhIratvena pAtAlasthitabiladvArAgatAnAM krameNa pAtAlagatanarakAdapi nIchasthAne tamasa adhobhAge pAtasambhavena virodhAbhAvAt.h | yathA bhagavad.h dveShashadiyutAnAmeva nityanarakapAtalakShaNo.avarohaH, anyeShAM tato vyutthanalakShaNa Aroha iti vyavasthitavikalpaH tathA saMyamane.apyastIti shaN^kAnirAsakatvena tushabdaM vyAchaShye - tushabda iti || sa chAnubhUyetyanena saN^gamanIya iti hR^idayam.h | shruterityanena tadgatIti hetvaMshaH teShAM tadgateH evaM vidhagateH shrutisiddhatvAdityevaM tachChabdAvR^ittyA vyAkhyAto bhavati | shrutau ashubhakR^ita ityasya shubhakarmAkAriNastadvirudvAshubhakarmakAriNashchetyarthaH | etena sarva ityanena Aj~namAtrasya narakapAto na tatra niyama iti sUchitam.h | saMyamane prapatantItyanena sautrasaptamyartho darshitaH | tatra teShu madhya ityanenetareShAmiti vyAkhyAtam.h | "paradviShaH' haridviShaH | viShNudveSho nAma tatra pratIpabuddhiH | sA cha "jIvAbhedo nirguNatvam.h' ityAdyAgamAdanekavidhA draShyavyA | "shrutidviShaH' vedadveShiNaH tadaprAmANyavAdinaH tadanabhimatavaktArashcha | "tadavamantAro' harigurushchutyavamantAraH | viShNAvavamatirnAma avamatvena nIchatayA vij~nAnamiti nyAyadIpikATIkAyoruktiH |
brahmarudraramAdInAM sAmyadR^iShyirananyatA |
prAdurbhAvagatasyApi doShadR^iShyirapUrNatA ||
dharmadehAvatArAderbhedadR^iShyishcha saN^karaH |
avatAreShviti j~neyamavaj~nAnaM janArdane ||
iti gItAtAtparyavachanAnusAreNa viShNAvanyasAmyAdidR^iShyirvA | "shaThAH' gUDhadveShiNaH "mUrkhAH' tattvaj~nAnashUnyAH viparItaj~nAninashcha | itItyasya iti ye prasiddhA ityanvayaH | "te' aj~nAH "tataH' saMyamanIpurAt.h avaruhyetyanantaraM tato.api nIchasthAne iti sheShaH | "itaH' tamasaH "karhichidapi' kadAchidapi nottiShThante evetyanvayaH | naiveta ityanena yattamasaH punarAvR^ittirAhityamuktam.h, tatkuta ityata Aha - vavramiti || svasthitAn.h vArayati gantuM na vimuJNchatIti vavram.h | nyAyadIpikAyAM tu svagatAnAM gamanaM vArayatIti TIkoktamuktvA sadA AvR^iNotIti vA varamAnandaM vArayatIti vA vavramityarthAntaraM choktam.h | vaishabdo.avadhAraNasharthaH | "etat.h' tamaH "AhuH' "vavrAnanantAn.h' ityAgamAH | athetyarthAntarArambhe | "anye' paradviDAdibhyaH ShaD.hbhyo.anye "brahmadviSho' brAhmayaNadveShiNaH "stenAH' chorAH "surApAH' madyapAyina iti ye vai prasiddhAH "te' sarve "tat.h' saMyamanaduHkhamanubhUyaiva "anu' anantaraM tata upari aruhya "imaM' bhUlokaM vrajantItyarthaH |
4) uktArthaM smR^ityA samartayatsUtraM paThitvA tAM smR^itimudAharati - smaranti cheti || sUtre darshanapadoktashrutismaraNayoH samuchchaye chashabdaH | ityAdi smarantItyanvayaH | smR^itikartAra evambhUtAM smR^itiM kurvantItyarthaH | ityAdItyanena sUtragatabahuvachanakR^ityamuktaM bhavati | Adipadena 
tAnahaM dviShataH krUrAn.h saMsAreShu narAdhamAn.h |
kShipAmyajasramashubhAnAsurIShveva yoniShu ||
ityasyAH -
sarvadevavaratvena yo na jAnAti keshavam.h |
tasya puNyAni moghAni yAti chAndhantamo dhruvam.h ||
ityAdeshcha saN^grahaH | yata ityAdi smaranti, ato.apyuktaM yuktamiti sUtrArthaH | smR^ityarthastu - sarve.api pApino narakaM gachChanti | tatra saMyamanaM chAnubhavanti nAtra saMshayaH | "tantra' pApiShu ye janArdanaM dviShanti | upalakShaNametat.h | pUrvashrutyudAhR^itaM sarvaM grAhyam.h | te narake kiJNchidapi "naivotthitiH' mahAtamasi patantyeva | tatra magnAnAM teShAM cha kvachidapi "naivotthitiH' nAroho.asti vavrAbhidhatvAditi bhAvaH | dveShibhya itareShAM "pApAnAM' pApavatAM tu "vyutthAnaM' pApasthAnAdArohaH phalato nivR^ittishcha kadAchidvidyate | naivaM tamasi magnAnAm.h | api cha - "sukhasyAnantaraM duHkhaM duHkhasyAnantaraM sukham.h' iti savartra anityanarake niyamo.asti | rauravAdibhyaH paJNchabhyo.api kaShye paJNchendriyANi prati kaShye dussahashabdAdipaJNchakayuktatvAt.h paJNchakaShye iti vA etAdR^ishe nityanarake tu "tat.h' duHkhaM sadA.astIti |
|| iti aniShyAdhikaraNam.h ||
12. || apisaptadhikaraNam.h ||
1) atra bhagavad.h dveShAdiphalasya narakasya nityatvaM samarthyate | narakabhogo.anitya eveti pUrvapakShe siddhAntayat.h sUtraM paThati - apIti || atra "naiveti uttiShThante' (kauNTharavya.) iti shrutenarrakabhogo bhavatyeva nitya iti sahetukasiddhAntapratij~nAM bahirevAbhipretya tarhi "yAvadindrAshchaturdasha' yAvadAbhUta sampluva' iti vachanavirodha ityAshaN^kAparihArAya pravR^ittaM sUtraM smR^ityudAharaNena vyAchaShye - raurava iti || bhArate ityasyApipadena anukR^iShyena smarantItyanenAnvayaH | tathA cha yataH smR^itikartAraH saMyamanAni saptapi narakAn.h teShu nityAnityavibhAgaM cha smaranti | ato na narakasaptatve tadavAntaravibhAge cha pramANabhAvo na vA narakAnityatvoktivirodhastasyAnityaviShayatvAditi sUtrArthaH | tattvapradIpe tu - yadyapi bahukoTayo narakAH, tathApi sata pradhAnAnItyapibdArthaH | darshayati cha AchAryaH "iti sapta pradhAnAni' iti sautrapishabdasyArthAntarapratipAdanapareti saptapradhAnAnIti bhAShyAnusAreNApipadaM bahunarakAbhidhAyakapurANavirodhaparihArAya yadyapi tathApi ityarthakatayA vyAkhyAtam.h etadapi TIkAkR^idanumatameva | saptapradhAnAnItyanena purANavirodho.api parihR^ita ityukteH | anena bhAShye bhAratodAharaNamupalakShaNam.h | ata evApipadAt.h smarantIti bahusmR^itisUchakabahuvachanAntapadamAkR^iShyam.h | smR^itAvathetyarthAntare | tadevAha - mahAraurava ityarthaH | chaH samuchchaye | tathaiva ityanvayaH | upamArthastathAshabdaH | turevArthaH | nanu "tatra haike narakAnekaviMshatiM gaNayanti aShyAviMshatinarakA evaMvidhA narakA yamAlaye santi shatashaH sahasrashaH' ityAdinA bhAgavatAdau narakabAhulyoktestadvirodho.asyetyata Aha - iti sapta pradAnAni narakANIti | eteShu uttarottaraM pUrvapUrvanirdiShyApekShayA "balIyo' duHkhAdhikyayuktam.h | "kramashaH' pApAdhikyakramAt.h nirdiShyakramAnusAreNa cha | adhikAribhedaj~nApanAyArohAvarohayormadhye.athetyukti; | 
|| iti apisaptAdhikaraNam.h ||
13. || tatrApyadhikaraNam.h ||
1) atrAdhikaraNe narakasya saduHkhatvaM samarthyate | pUrvapakShamAha - Ishvarasyeti || hetugarbhametat.h | na tatra duHkhamiti sheShaH | tathAcha yadi narake duHkhamaN^gIkriyate tadA tatra nArakijanaprerakatayA IshvaropyaN^gIkAryaH | tathAcha tasya jIvavadduHkhamapyaN^gIkAryam.h, tachchayuktam.h | IshvaratvavirodhAt.h ato na tatra duHkhamastItyaN^gIkAryamiti bhAvaH | nanu narake prerakatayA IshvarasattvaM nopeyate, ato noktadoSha ityata Aha - sarvamiti | sarvamityataH prAganyathetyupaskAryam.h | Ishvarasya prerakatayA narake sattvAnabhyupagama iti tadarthaH | IshvaraH sarvaM jagat.h "visR^ijati' vividhAkAreNa sR^ijati "vilApayati' nAshayati yo jano ramaNayogyastaM sarvaM ramayati yastadayogyastaM na ramayatItyatharH | "asmin.h' sarvasmin.h antarniviShyo ramayati | pravR^ittikR^idityanena prerakatvamuktaM bhavati |
2) siddhAntayat.h sUtramavatArayati - ata iti || narakasya saduHkhatvamupetya tatra pravartakatayA IshvarasattvAbhyupagame duHkhaprApteH IshvaratvavyAkopa iti yo virodha uktaH tatparihAraH kuto na sUtrita ityata Aha - chashabdAditi || aduHkheti | nIchochchatAparyavasitaduHkhAnubhavAbhAvenetyarthaH | iti samuchchinotIti sheShaH | sUtre taditi vyastaM samastaM cha | tathAcha na kevalaM svArgAdau, kintu "tatrApi' narake.api aduHkhAnubhavena "tadvayApArAt.h' tasyeshvarasya preraNAkhyavyApArAbhyupagamAt.h shrutiyuktivirodhAbhAva iti sUtrArthaH | 3) bhavedayamubhayavirodhAbhAvo yadyasyArthasya prAmANikatvaM syAt.h, tadeva kuta ityata Aha - sa iti || iti shruterityasya na sannihitenAvirodhapadenAnvayaH, kiM tvaduHkhena | tadvayApArAdityasya nAsiddhirityupaskR^itasAdhyena, asya chAvirodha ityanena anvayaH | avirodhaH narake duHkhamaN^gIkR^itya Ishvarasya nArakiprerakatvapakShoktadoSho netyarthaH | prerakatvamaN^gIkR^itya tatra duHkhAnanubhavena tatroktadoShaparihArAditi bhAvaH | "sa' Ishvara svargAdAvanuviShyassan.h eka eva svataH pravR^ittikR^idityatharH | nanu svargAnarakAdau jIvena sahAvasthAnAt.h tadvadIshvarasyApi tattadgatasukhaduHkhabhogaH syAdityata Aha - neti || "asau' IshvaraH | netyatra hetuH - prabhutvAditi | tathAtve asArvaj~naM syAt.h yato duHkhAbhogo duHkhAnanubhava ityata uktam.h - sarvaM pashyatIti | tatra hetuH - sarvaM kArayatIti | kaimutyanyAyeneshvarasya duHkhabhogamAha - neti || ya evaM vedAsAvadhikAyarpi na duHkhabhuk.h kimIshvara ityarthaH |
4) sarvaM pashyatItyuktArthe smR^itiM chAha - narake.apIti || tarhi sarvaj~nasya kathaM duHkhAbhogaH, anubhavasyaiva bhogatvAdityata Aha - nIcheti ||
alpaM tejastathaivAlpaM jIvarUpaM hi saMsR^itau |
tadeva sumahattejaH karoti bhagavAn.h mahat.h ||
iti bR^ihadbhAShyoktadishA tUlapiNDasyeva svarUpasaN^kochavikAsAveva duHkhAderbhoga ityuchyate, na tatsAkShAtkAramAtramityarthaH | na cha 
tadgatAnAM tu bhogAnAM bhogo.abhimatiruchyate |
tadabhAvAnnAbhimAnI bhagavAn.h puruShottamaH ||
iti gItAtAtparyavachanavirodhaH | tathA bhogo.anubhavaH svIyatayA sAkShAtkAra iti gItAbhAShyaprameyadIpavirodhaH | atrobhayatrAbhimAnarUpasambandhena svIyatayA sukhAdisAkShAtkAro bhoga ityuktatvAditi vAchyam.h | asya lakShaNAntaraparatvAt.h, evakAreNa cha kevachasAkShAtkAravyAvartanAt.h | evaM jIvasvarUpabhUtasAkShyanubhavaprayojyatvAt.h tayorIshvare vA.abhAvAnnAsau duHkhAdikaM sarvaM, tathA cha duHkhAdisAkShAtkAramAtrasya bhogatvAbhAvAnnIchochchatayoreva bhogatvAttayoshcha duHkhAdiviShayaka jIvasvarUpabhUta sAkShyanubhavaprayojyatvAt.h Ishvare tadabhAve tayorapyabhAvAt.h sarvaj~natve.apIshvarasya na duHkhabhoga iti bhAvaH | jIvasahabhUtasyApIshvarasya duHkhAdisAkShAtkAra eva, na tu bhoga ityatra hetumAha - prabhutvata iti | bhAgavatatantra ityasya savarM pashyatItyAdyuktamityadhyAhR^itenAnvayaH |
|| iti tatrApyadhikaraNam.h ||
14. || vidyAdhikaraNam.h ||
1) atrAdhikaraNe jIvAnAM gatisvAtantyaM nirAkriyate | pUrvapakShayati - atepi || itItyanantaraM ChandogashrutAviti sheShaH | gatiH mArgarUpaM phalam.h | tatra svatantyamityarthaH | "bhUtAnAM' jIvAnAM "pratIyate' pratipAdyate yata iti sheShaH | asya ato.astyeva bhUtAnAM gatisvAtantyamityanuvR^ittasAdhyenAnvayaH | shrutau gachChantIti sheShaH | tathAcha "atha' yadi "etayoH pathoH' "tadya itthaM viduH ye cheme.araNye shraddhA tapa ityapAsate te.archiShamabhisambhavanti.. atha ya ime grAma iShyApUrte dattamityupAsate te dhUmamabhisambhavanti' (ChA.5-10-3.) iti pUrvavAkye prakR^itayorj~nAnikarmiprApyayorarchirAdidhUmAdimArgayoH madhye siddhAntarItyA j~nAnakarmaNoH madhya iti vA yAni "katareNa cha' katareNApi pathA na gachChanti, tadA tAnImAni "kShudramishrANi' kShudrANyalpAni sukhaduHkhAbhyAM mishrANi cha "asakR^idAvR^ittIni' sadA gatyAdimanti bhavanti | "jAyasva mriyasva' kriyAsamabhivyAhAre, loT.h, paunaHpunyaM bhR^ishArtho vA kriyAsamabhivyahAraH, loTaH svapratyaTa; | tathAcha punaHpunaH jAyante mriyante chetyarthaH | "ityetat.h' ityeva rUpaM svargApavargayoranyatR^itIyaM sthAnaM prANinAmAvAsasthalamityarthaH kechittu - "naikatareNa cha gachChanti chediti prayogo yujyata iti TIkA tu athashabdasya chedarthakatvaM gachChantItyadhyAhAraM chAbhipretya | ata eva ChAndogyavyAsatIrthIye gachChantIti sheSha ityuktamiti dhyeyam.h |
2) siddhAntayat.h sUtramavatArya vyAchaShye - ata iti || vidyeti sAvadhAraNam.h | j~nAnakarmAkhyArthamapekShyaiva ityarthaH | "etadvachanaM' etayoriti padam.h | yata iti sheShaH | kuto.ayamasyArtha ityata Aha - tayoriti || na kevalamarchiH dhUmAdimArgayorityapishabdArthaH | anena sUtre vidyetyasyAvR^ittiH | itishabdo vachanavisheShadyotakaH | tushabda evArthopyarthashcha | karmaNi cha ShaShThI | sAdhyaM chAdhyAhAryam.h | tathA cha yataH devayAnapitR^iyAnarUpaphalayoriva vidyAkarmAkhyasAdhanayorapi "tadya itthaM viduH' (ChA.5-10-1.) iti pUrvavAkye prakR^itatvAdetayoriti padaM "vidyAkarmaNoH syAt.h' tatparAmarshakameva bhavet.h, na tu mArgarUpaphalaparAmarshakam.h | ato na tadbalAdbhUtAnAM gatisvAtantyaM mantavyamiti sUtrArtha ukto bhavati |
3) nanvetayorityasya mArgatatsAdhanarUpArthadvaye sambhavati sati kiM sAdhanamAtrArthagrahaNe kAraNamityataH shrutisamAkhyaiveti bhAvena vidyAkarmapadasUchitAM smR^itimAha - vidyeti || "vidyApatho' vidyAmArgaH | "karmapathaH' kamarmArgaH | tadubhayAtmakaM sAdhanamiti yAvat.h | "prakIrtitau' etayoritishabdabodhyAviti yAvat.h | yadvA - "AtmA vA are draShyavyaH' (bR^i.4-4-5.) "tadvijij~nAsasva' (tai.3-1.) "jyotiShyomena yajeta' (Apa.shrau. 10-2-1.) ityAdau vihitAvityarthaH | vidyApathaH karmapatha ityakArantau shabdau | "tadvarjitaH' tadubhayavajirto janaH "tridhA' prakAratrayeNa yAti prakAratrayopetaM phalaM prApnotItyarthaH | tAneva prakArAnAha - tiryagiti || bhAvanirdesho.ayam.h | jAyasva mriyasvetyuktagatirityarthaH | uktaM hi tattvapradIpe - tiryaN^.hnarakaM tama iti | tatra prathamaM spaShyamuktam.h - jAyasva mriyasveti | itare chokte "saMyamane' ityAdineti | anena narakArthatayA yAtanApadamapi vyAkhyAtam.h | vAshabda ubhayatra sambadhyate | bhArate ityanantaraM vachanAditi sheShaH | asya vidyAkarmApekShayeti pUrveNAnvayaH | kechittu - sUtre itishabdaH sautrapadArthoktiparaH | arthashabdashchAdhyAhAryaH | tathA chaitayorityasya "vidyAkarmaNoriti' tu vidyAkarmaNorevArthaH, na tu mArgayorityapIti sUtrArthamAhuH |
|| iti vidyAdhikaraNam.h ||
15. || na tR^itIyAdhikaraNam.h ||
1) atradhikaraNe.andhatamasasya duHkhamAtratvaM samarthyate | pUrvapakShayati - yatreti || iti vachanAditi | ityetadvachanagR^ihItavyAptikaduHkhayuktatvahetorityarthaH | tathA cha parasukhaduHkhayorapratyakShatvAt.h vyAptigrahaNAyoga iti chodyAnavakAshaH | atra yasmin.h yasmin.h duHkhaM tatra sarvatrApi sukhamasti na tu kvachiditi | niyatasahachArapratIteriti bhAvaH | sarvatretyuktamupapAdayati - apIti || visheShaNasamuchchayArtho.api | tathAcha yadA duHkhAkaratvena prasiddhAyAmapi "nIchagatau' narake kiJNchit.h sukhamasti tadA mAnuShadehino gatau sukhamastIti kimu vaktavyamityarthaH | tathA cha na kutrApi vyabhichAra iti bhAvaH | mahAtamasyapIti | trividhAdhogatiShu madhye na kevalaM mAnuShAdau narake cha, kintu mahAduHkhatvena prasiddhe tamasyapItyarthaH | prAptiriti | asti tamoyogyasyeti sheShaH | anenAndhaM tamo.api sukhayuktameveti pUrvapakShasAdhyaM darshitam.h | sukhaprAptirapItyanvaye sati dukhayuktatvAditi heturapi darshitaH |
2) siddhAntayat.h sUtramavatArya vyAchaShye - ata iti || arthAntarArambhe.athashabdaH | "avidvAn.h' muktihetuj~nAnarahitaH "akarmA' svargAdyApAdakakamarrahito duShyakarmA sAttvikatAmaso rAjasatAmasashcha "avAk.h' adhogatiM "gachChati' propnoti | tAM vibhajate - tridheti | "tridhA ha vA.avAggachChati' iti shrutipAThaH | heti prasiddhau | vAvetyavadhAraNe | tattvapradIpoktarItyA samAne lopa iti ekavakAralopaH | avAggachChatIti yattattridhaivetyarthaH | traividhyameva darshayati - rtiyagiti || tiryaktvamityarthaH | sAcha nAnAyoniprAptirUpA "jAyasva mriyasva' ityuktA tR^itIyA gatiH | "yAtanA' narako durnaratvaM vA | yathoktaM gItAtAtparye - "durnaratvaM cha tiryaktvaM tamashcheti phalaM kramAt.h' iti | iti tridhaivetyanvayaH | tAsAM lakShaNamAha - dve iti || "anuvR^itte' yukte | na tamaH sukhayuktamityatra hetumAha - "hi' yataH "kevalaM' atyantaM "atra' tamasi duHkhaM "bhavati' prApyate | iti shruterityanena tathopalabdheriti heturvyAkhyAtaH | na tR^itIyeti | "tiryagvA narakaM tamaH' ityuktAdhogatiShu "tR^itIye' tamasi na sukhamastItyarthaH | anena sukhamastItyadhyAhR^itasAdhyabhAgo vyAkhyAtaH |
3) etamevArthaM smR^ityanumAnAbhyAM cha sAdhayat.h sUtramupanyasya tAM smR^itimudAharati - smaryata iti || tiryakShviti | "kShudramishrANi' ityukta tR^itIyagatAvityarthaH | "vidhIyata' astItyuchyate AgameShu | "magnAnAM' sthitAnAM "kashchana' kiM nimitto.apItyarthaH | kimu yatheShyamityaperarthaH | bhaviShyatparvaNItyasya smaryata ityanenAnvayaH |
4) loka ityetadanumAnasUchakatayA vyAkhyAti - lokasiddhamiti || "etat.h' andhe tamasi sukharAhityaM laukikadR^iShyAntayuktAnumAnasiddhaM chetyarthaH | na kevalaM smR^itisiddhamiti chArthaH | chetyanena apiH vyAkhyAtaH | anumAnaprAbalyahetusmR^itisiddhatvasUchakatayA chashabdaM vyAkhyAti - chashabdAditi | na kevalaM tamasaH sukharAhityaM shrutisiddhaM, kintu "lokasiddhiH' laukikadR^iShyAntavadanumAnena tamasaH sukharAhityasiddhirapi "smArtA' smR^itisiddheti chashabdAt.h sUtrakAraH "Aha' sUchayatItyarthaH | tathA cha lokasiddhatvaM cha smaryata iti chashabdAnvaya iti bhAvaH |
5) kA.asau smR^itirityata Aha - atIti || rAjA yathA atipriye puruShe kvachitkAle.api duHkhaM na sahate, kintu sukhameva | yathA chAtyapi‡•çraye sukhaM na sahate, kintu dukhameva, tathA parameshvaro.apItyarthaH | anena vipratipannAstAmasAH na sukhitvena IshvareShyAH apriyatvAditi sUtrakR^idabhipretAnumAne pAdadvayena rAjapriye vyatirekavyAptiH tR^itIyena tu rAjavipriye.anvayavyAptishcha darshitA bhavati | athavA - pUrvaM sadasajjanAnAM prakR^itatvAtteShAM prakR^itiH svarUpamatrochyate | na chAsaN^gatiH | priyatvApi‡•çrayatvAbhyAM sadasajjaneShu dukhasukhAsahane sAdhye anumAnadvaye.apyanvayavyApteH dR^iShyAntapradarshanArthatvena saN^gatatvAt.h | yadyapi nAnenAnumAnena tamasaH sukharAhityasiddhiH | tathA.apyanena siddhena sukhitvena IshvarAniShyatvena hetunA tAmasAnAM sukharAhityasiddhau tamasastadrahitatvamapi siddhayatIti tAtparyam.h | iti hIti | hishabdo yata ityarthe | tathA cha brAhme purANavachane yata ityuktaM ataH chashabdAdityuktaM yuktamityanvayaH |
6) pratyakSheNApyetamarthaM sAdhayat.h sUtramupanyasya vyAchaShye - darshanAchcheti || darshanavachanAdityanena darshanAdityetaddarshanavachanAditi vyAkhyAtam.h | anena hetvasiddhiH kintu darshanAnvitaH | tasya tamasaH sukharAhitye sAdhye hiraNyagarbhakartR^ikapratyakShAkhyaheturthatvAt.h | samiddhaM cha tat.h j~nAnachakShushcheti vigrahaH | chakShurdR^iShyiH | tathAcha chaturmukho nArAyaNaprasAdena samR^iddhaj~nAnachakShuShA "sAkShAt.h' paramukhamantareNa svayameva trividhAn.h jIvAnapashyadityanvayaH | tAneva prakAriNo darshayati - asyanteti || "saMlInAn.h' magnAn.h | anena pAdadvayena tamoyogyAH saN^gR^ihItAH | nityameveti pAdadvayena nityasaMsAriNaH | "tathAbhUtAn.h' mishrabhUtAn.h | nirasteti pAdadvayena mokShayogyAH | jIvAniti sheShaH | chau parasparasamuchchaye | atra tattvapradIpe - "apashyattrividAnbrahmA' ityuktam.h | traividhyaM triShvapi teShu nityaduHkhiShu vimishreShu nityasukhiShu cha avAntarabhedAdavagantavyam.h | "mahAtamastridhA proktAmUrdhvaM madhyaM tathA.adharam.h' iti hi vakShyati duHkhatAratamyena bhedaM tadAyatanAnAm.h | vimishrabhedastu alpasukhasamishralpaduHkhabhedAnnArakiNo mAnuShAH svagirNa iti | manuShyottamA R^iShigandharvA devA iti mukteShu nityasukhiShu cha sukhatAratamyAdbheda uktaH | eteShu nityameva tathAbhUtatvaM cha samAnam.h | vimishreShu nityamatathAbhAvinashcha santi | svarUpasthitamadhyama eva nityaM tathA bhAvAt.h sarveShAM cha jIvAnAM AsvarUpAvasthAnAdvimishratvameva ityanekasho vimishrAH | ata eva tadAha - vimishrAMshcha gaNAnbahUniti | tachcha vimishratvamanantavidhamiti sUchayati - vimishrAniti, ityuktam.h | anena trividhAnityasya pratyekaM trividhAnityarthaH sUchitaH | "tadAyatanAnAM' sinatyaduHkhasthAnAmityarthaH | vimishrabhedastu nArakiNo mAnuShAH svargiNa ityukta ityanvayaH | katham.h? alpasukhAdibhedAt.h | alpasukhamishrAH sukhaduHkhasAmyena mishrAH alpaduHkhamishrAshcheti bhedAdityarthaH | "nArakiNo' narakaprachurAH "mAnuShAH' bhUprachurAH "svargiNaH' svargaprachurAH | bhedaH ukta iti | "tatra mandA manuShyeShu' ityAdipramANeShUkta ityarthaH | "eteShu' triShu tamoyogyodiShu nityameva "tathAbhUtatvaM' svasvarUpAvathitatvam.h | samAnamityanena nityameva tathAbhUtAnityetatrividhAnAmapi visheShaNamiti sUchitam.h | vimishreShu nityamatathAbhAvinashcha santItyanena muktiyogyAdInAM trayANAmapi vimishratvaM sUchitam.h | parantu muktiyogyatamoyogyayoH "AsvarUpAvasthAnAt.h' svarUpAvirbhAvaparyantameva, na tu tataH paramapi vimishratvam.h | "svarUpasthitamadhyame' nityasaMsAriNyeva nityaM mishrabhAva iti te nityameva tathAbhUtAH | anekasha iti | muktiyogyatamoyogyanityasaMsAribhedena anekarUpA ityarthaH | anantavidhamiti | pratijIvaM sukhavaichityeNa anantavidhatvamityarthaH | atra kechit.h - sarveShAM cha jIvAnAmAsvarUpAvasthAnAdvimishratvamiti tattvapradIpokteH nityasaMsAriNAmapi muktirastItyAhuH | tanna, muktiparyantaM tritayaniShThaM, tataH paraM vimishratvaM nityasaMsArimAtraniShThamiti tadvAkyArthAbhyupagamAt.h | anyathA "tridivanirayabhUgocharAnnityabaddhAn.h' iti tadgranthakAroktivirodhApatteH |
7) arthApattyA.apyetamarthaM samarthayat.h sUtraM paThitvA vyAchaShye - tR^itIya iti || atra tR^itIyapadena nAdhogatiShu tR^itIyaM vivakShitam.h, tasya "na tR^itIye' iti prathamasUtra evoktatvAt.h atra punastR^itIyagrahaNavaiyarthyAt.h | kintu tamasastR^itIyaM grAhyamityAshayena tR^itIyapadamanUdya vivR^iNoti - tR^itIye iti || tamassvityAdAvupaskAryam.h | karmaNi ShaShThIyam.h | tR^itIye viShayasaptamIM matvA.a.aha - tamasa iti | "shravaNAt.h' pratipAdakashabdashravaNAditi sAvadhAraNametat.h | shravaNashadeva, kimbanubhavAdineti kaimutyadyotaka evakAraH | anena sUtre shabdapadaM shravaNopalakShakam.h | viShayasaptamIyam.h, tR^itIyAtatpuruShaH, saMshokajasyAvarodhaH prAptirityanvayassUchitaH | tatra cha tR^itIyaviShaye yaH shabdastenAvarodhaH prAptirbhavati | kasya? "saMshokajasya' samyak.h shokaH saMshoko.atiduHkhaM tajjanyasya mohasya mUrChAyA iti sUtrArthaH | shabdAnusAreNaShatyanena shabdashravaNena bhavantI mohaprAptirapi na sarveShAmekavidhA, kintu svakAraNashravaNaviShayavaktR^ishabdAnusAreNetyuktaM bhavati | tathAcha tR^itIyatamaH svarUpapratipAdakavaktR^ishabdavistarAnusArAt.h tadAnuguNyAdityarthaH | visturastu vyAkhyAnasamyagvyAkhyAnAtisamyagvyAkhyAnAdirUpaH | phalamapi samyagvyAkhyAne.atimUrChetyAdirUpam.h | taduktivistarAnusAreNa mUrChAdi samAsato vyAsato vA bhavatIti tattvapradIpavAkyasya ekasya dvayorvA prAptissamAsaH, sarveShAM prAptirvyAsa ityarthaH | prAptirityanantaramato.apItyadhyAhAreNa na tR^itIye sukhamiti pradhAnasAdhyenAnvayaH | anena yatastR^itIyatamassu viShaye vaktR^ishabdAnusArAt.h saMshokajAderavarodhaH prAptiH bhavati, atashcha na tR^itIye sukhamiti chashabdAnuShaN^geNa sUtrayojanAnantaramuktaM bhavati |
8) tR^itIyatamaHsvarUpashravaNe shrotR^INAM mohaprAptirityetat.h kuto.avagamyate | yadanyathA.anupapattyA tatra sukhAbhAvAvagama ityAshaN^kAM smR^ityA pariharat.h sUtraM paThitvA tAM smR^itimudAharati - smaraNAchcheti || atra chashabdo nAkShepakasyAsiddhiriti sAdhyasamuchchAyakaH | tasyeti sheShaH | tathA cha tasya tR^itIye shabdAvarodhasya smaraNAnnArthApattAvAkShepakasyAsiddhiriti sUtrArthaH | smR^itau "mahAtamaH' andhatAmisrAkhyam.h | "adharasya' tamasaH shabdashravaNena tasmAnnimittAchChrotR^INAM mUrChAdiH bhavedityarthaH | AdishabdATTIkArItyA.atimUrChAdi grAhyaM, tattvapradIparItyA tu unmAdamaraNayoH grahaNam.h | "vistareNa' samyagvyAkhyAnena "etat.h' andhatamasaH, vistAro na kriyata iti yAvat.h | rAjasattameti kasyachit.h sambuddhiH | kaurme smaraNAdityanvayaH |
| iti na tR^itIyAdhikaraNam.h ||
16. || tatsvAbhAvyAdhikaraNam.h ||
1) atrAdhikaraNe karmiNo dhUmAdibhAvo nivAryate | tatra viShayaM darshayati - dhUma iti || ityAdIti luptavibhaktikam.h | tathA cha Chandogashrutau kAShAyaNashrutau cha "dhUmo bhUtvA' ityAdau dhUmAdi devatAbhyo anyasya karmiNo dhUmAdidevatAbhAvaH shrUyata ityarthaH | anena dhUmAdi devatAbhAvAkhyaviShayo darshitaH | sandehaprakAraM darshayati - sa iti || dhUmAdibhAvaH "kathaM' kiM prakAraH kiM karmiNo dhUmAdidevataikya? kiM vA tatpadaprAptiH? prakArAntaraM vetyarthaH |
2) dhUmAdidevataikyaM tatpadaprAptirvA dhUmAdibhAva iti pUrvapakShasya anyabhAvaH pratIyate ityanenaiva pradashirtatvAt.h tamapradarshya sidbhAntayat.h sUtramavatArya vyAchaShye - ata iti || dhUmAdiShviti | dhUmAdidevatAdeheShu ityarthaH | kamarNi saptamI | "tadgatau' dhUmAdigatau | sthitAvityatrApi tachChabdAnvayaH | AdishabdAllaghutvaM anyadehAviShyagrahavattaddeha evAbhimAnaH pR^ithagabhimAnAbhAvashcha gR^ihyate | "tadbhAvApattiH' tatsvabhAvApattiH | tathA cha tatsvabhAvaikadaishasAdR^ishyanibandhano gauNo.ayaM nirdesha iti bhAvaH | yadvA - Adishabdena sthAnaikyaM gR^ihyate | tene lAkShaNiko.ayaM prayoga iti sUchayati | evaM TIkAbhipretaM tadadhInatvanimittaM cha AdipadArthatayA grAhyam.h | ata eva smR^itau "brahmedaM jagadityapi' iti dR^iShyAntoktiH | anyathA.asaN^gateH | asmin.h pakShe shrautanirdesho mukhyaH | anena sUtre tattvapradIpoktarItyA gajamukha itivat.h tasya dhUmAdeH svabhAvapadoktadharmasadR^ishaH svabhAvo yasya saH tatsvabhAvaH, tasya bhAvaH tatsvAbhAvyam.h, tasyApattiriti vigrahaH | lAkShaNikatvapakShe tasya svabhAvasya taddehasthitatvasyApattiriti vigrahaH | mukhyatvapakShe tadadhInasvabhAvasyApattiriti | pakShadvaye.api svArthe ShyaJN.h | tathA cha "tasyAM' dhUmo bhUtvA' iti shrutau shrutA "tadbhAvApattiH' dhUmAdibhAvaprAptirnAma tatsvAbhAvyApattireva, na tvaikyam.h, tatpadaprAptirveti pratij~nArtha ukto bhavati | kuto.artho.ayaM shruteH syAdityataH pravR^ittamupapatteriti hetuM vyAchaShye - na hIti || hishabdo yasmAdityarthe | "anyasya' karmiNaH "anyabhAvo' dhUmAdibhAvaH | kuto netyato.apyAha - na hIti || dR^ishyata iti sheShaH | tatpadeti | dhUmAdipadaprAptirityarthaH | yujyata ityanuShajyate | atra yuktistu smR^ityukteti hR^idayam.h | anena svaprayuktaivakAravyAvartyaM darshitaM bhavati |
3) evaM nyAyaprApteH arthe smR^itiM chAha - gAruDe cheti || asya uktamityadhyAhAreNa ityapItyanenAnvayaH | na kevalaM nyAyalabdhametaditi chashabdArthaH | kimuktamityatastatpaThati - dhUmAdIti || shrutyukteti sheShaH | chashabdatushabdoyoH prAptistu sthitishcheti bhinnakrameNAnvayaH | atra pravesho na gauNatvArthamuktaH, kintu sthAnaikyarUpapakShAntaropanyAsArtham.h | ata eva svavAkye pravishyetyuktam.h | anena shrautatadApatteH gauNatvalAkShaNikatve j~nApite | AdipadAt.h pR^ithagabhimAnAbhAvo gR^ihyate | kuta iyaM shruteramukhyArthakalpanetyato mukhyArthAnupapatterevetyAha - na hyanyasyeti || vyAkhyAtametat.h | "tatpadaM' anyasya prApyamiti sheShaH | kartari ShaShThI | "iShyate' aN^gIkriyate prAmANikaiH | kuto netyata Aha - vidyeti || "hi' yasmAt.h tatpadaM vidyayA brahmadarshanenaiva gamyam.h | "tat.h' tasmAt.h tena karmaNAprapyaM netyarthaH | hishabdo.asya shrutiprasiddhatAmAha | yadvA - yugapadanekakarmisamavAye.anekeShAmekapadaprAptyayoga iti nyAyasUchako hishabdaH | "karmaNA' kAmyakarmaNA |
4) na cha "dhUmo bhUtvA' iti sAmAnAdhikaraNyashrutivirodha ityata Aha - ekadesheti || svabhAvaikadeshasAdR^ishyena ityarthaH | "abhedA' na vidyate bhedaH pratipAdyo yasyAM sA abhedA abhedavAdinI vAgiti | kechittu - arsha Adyajanto.ayaM shabda ityAhuH | apirnimittAntarasamuchchaye | pUrvapAdenAnveti | nanvadarshanAt.h ayukto.ayamartha ityata ekadeshasAdR^ishyenAbhedaprayogaM darshayati - yatheti || "tattvamasi' (ChA.6-8-7.) ityAdAvityarthaH | shrutiyuktyanubhavasampratipattibalAdayaM dR^iShyAnta upAttaH | yatprAksUchitaM tadadhInatvAt.h api ayaM prayoga iti, tatra dR^iShyAntamAha - brahmedamiti || "sarvaM khalvidaM brahma' (ChA.3-14-1.) ityAdAvityarthaH | sarvasya brahmAdhInatvAdayaM vyapadeshaH | yadvA - tadguNasAratvAt.h ityatroktadishA.ayamapi dR^iShyAntaH sakalajagadguNasadR^ishaguNAtmakatvena brahma jagadityuchyata iti sAdR^ishyanimittaka eva yojanIyaH | apiddR^iShyAntasamuchchaye |
|| iti satsvAbhAvyAdhikaraNam.h ||
17. || nAtichireNAdhikaraNam.h ||
1) atrAdhikaraNe svargAdavaruDhasya karmiNo.achireNa garbhavAsAdiprAptiH samathyarte | tatra karmI svargAnnirgatashchireNaiva dehaM prApnotIti pUrvapakShapratij~nAyA nAtichireNeti sUtrAMshena j~nApitatvAt.h tamapradarshya taddhetuM darshayati - bahusthAneti || gamanaM praptiH | tena cha tachChravaNamupalakShyate | tathA cha "yathetamAkAshamAkAshadvAyuM vAyurbhUtvA dhUmo bhavati' (ChA.5-10-5.) ityAdau karmiNo bahusthAnaprAptishravaNAdityarthaH | bahusthAnagamanaM cha nAchireNa sambhavati | tatra tatra tatsvAbhAvyenAtimahAsukhe cha sambhavati tadvihAya Agamane prayojanAbhAvAt.h | atastadanyathAnupapattyA.a.agatau vilambo.aN^gIkArya iti bhAvaH | tAvatA svargAdAgamane vilambaH kuta ityata Aha - kalpAntamiti | brahmakalpaparyantamityarthaH | "evaM' tattaddevatAsvAbhAvyaM "syAt.h' asakR^idanuShThitayaj~nasya madhye mArgamiti bhAvaH | sadetyanuktvA kalpAntamityavadhyuktiH kalpAvasAne devAnAM padaparyavasAnAdityabhiprAyeNa |
2) siddhAntayat.h sUtramavatArya vyAchaShye - ata iti || visheShAditi | kAlasAmIpyabodhakavisheShashruteH ityarthaH | sautrapratij~nAmanukoti - neti || karmI svargAnna chireNemaM lokamAgachChati, kintvachireNaiva | tarhi bahusthAnagamanavirodha iti na vAchyam.h | yataH kalpAntarUpAtichireNa gamanAbhAve.api bahusthAnaprAptiprayukta chiragamanamastyevetyAshayena - atItyAha || vyAkhyAteyaM shrutishcharaNanaye |
3) nanu "abhyAshaH' (ChA.5-10-7.) iti shrutirna niNarshayikA kalpAntakAlasyApi tato.adhikakAlApekShayA samIpatvAdityataH shrutyarthanirNayAya smR^itimudAharati - svargAditi || "avAk.h' adhodeshaM prAptaH "vatsarAt.h' saMvatsarAt.h tatsamApteH pUrvameva, na tvadhikakAlamityevashabdArthaH | tushabdaH saMvatsare mAnuShatvarUpavisheShadyotakaH | "yatra tatra cha' yatra kutra chetyarthaH | anekasthAneShviti yAvat.h | "paryaTan.h' saJNcharan.h | iti cheti chashabdo nAradIye cheti sambadhyate | na kevalaM shrutivachanAt.h, kintu nAradIye purANe uktamityarthaH |
|| iti nAtichireNAdhikaraNam.h ||
18. || anyAdhikaraNam.h ||
1) atrAdhikaraNe karmiNAM vrIhyAdibhAvanimittaka duHkhAbhAvaH pratipAdyate | pUrvapakShayati - ta iti || itIti | evaM rUpaChandogashruterityarthaH | "anarthaphalatvaM' duHkhaphalakatvameva "yaj~nAdeH' antataH prApanotIti sheShaH | atra shrutirna duHkhaphalakatve sAkShAddhetuH, kintu svAvagatavrIhyAdibhAvakR^itachChedanAdinimittena yonipraveshaprAkkAlInasthAvarajAtinimittena veti draShyavyam.h | tathA cha sukhasAdhanatayA vedoktasyApi karmaNo duHkhasAdhanatve mokShasAdhanatvena upadiShyavairAgyAdAvapi vishvAsAbhAvAdananuShTheyatvaM tasyeti bhAvaH | "te' bhuktapuNyAH karmiNaH svargAdAgachChanto meghaparyantena pathA varSheNa sahAvanitalamApannAH "iha' bhUmau kechiddvIhiyavAH kechidoShadhivanaspatayaH kechittilamAShAH "jAyante' anyajIvAdhiShThite vrIhyAdisharIre pravishantItyarthaH | itishabdaH AdyarthakaH shyAmAkAdidhAnyopalakShaNArthakaH |
2) siddhAntayat.h sUtramavatArya vyAchaShye - ata iti || anyeti || anyena vrIhyAdi sharIrAbhimAnijIvena bhoktR^itayA adhiShThitavrIhyAdisharIre ityarthaH | sUtre.apekShitasheShaM darshayati - pravesha iti | sAvadhAraNametat.h | na tvabhimAnitvamiti tadarthaH | shrutAvuchyate yata iti sheShaH | asyAto mAnAbhAvAnna karmiNo vrIhyAdibhAvo na vA tatkR^itaduHkhamityupaskR^itavAkyena anvayaH | nanu mAbhUdabhimAnitvaM karmiNaH, tathApi vrIhyAdisahAvasthAne.api duHkhaM syAdityata Aha - natviti "asya' karmiNaH | tushabdo bhogasyAnavasaraprAptatvarUpavisheShadyotakaH | yadi karmiNo vrIhyAdipravesha eva, na tadbhAvaH, tarhi kathaM sAmAnAdhikaraNyamityatastatparihAratvena pUrvavadityaMshaM vyAchaShye - dhUma iti || yatha tatsvAbhAvyApattiriti pUrvasUtre prakR^itA "ta iha' ityaktyapekShayA pUrvA "dhUmo bhUtvA' ityAdirUpoktiH dhUmAdidevatAdehapraveshena sthAnaikyAdyabhiprAyA, tathA "ta iha vrIhiyavAH' iti sAmAnAdhikaraNyoktirapItyarthaH | pUrvoktavaditi pAThe yathA dhUmAdiShu pUrvokteShu tadbhAvoktyA praveshAdiH vivakShita iti tattvapradIpoktArtho draShyavyaH |
3) nanu karmiNo vrIhyAdisharIrapravesha eva, na tu tadabhimatikR^itatadbhAvaH | praveshe.api na bhoga ityetatkuto j~nAyate, yena shruterarthAntarakalpanetyataH pravR^ittaM abhilApAdityaMshaM vyAchaShye - sa iti || "sa' karmI svargAdavAggataH "sthAvarAn.h' vrIhyAdirUpAn.h "pravishyAbhogenaiva vrajan.h' itarajIvena sahAvasthAne.api duHkhAnanubhavena vartamAnaH pitR^imAtR^idvArA "sthUlaM' mAnuShAdisharIramApnoti | "sthUlAchCharIrAt.h' sthUlasharIreNa "bhogAn.h' bhogyAn.h sukhAdInanubhavatItyarthaH | abhilApo vachanam.h | kauShAravashrutau ityabhilApAdityanvayaH | abhilApAdityasya chAnyAdhiShThite pravesha eveti pratij~nayA.anvayaH |
4) atrArthe smR^itiM chAha - svargAditi || vrIhyAdIti | itarasya dehaH itaradehaH vrIhyAdirUpashchAsAvitaradehashcheti sa tathoktaH | tatra sthita ityarthaH | abhuJNjanniti | sahAvasthAne.api taddehakR^itaduHkhamananubhavannityarthaH | "kAlataH' alpakAlenaiva "krameNa' mAtApitR^ikrameNa "dehaM' sthUladehamApnotItyarthaH | abhuJNjanniti parasmaipadamArSham.h | vArAha ityasyAbhilApAdityanenAnvayaH | 5) uktamAkShipya samAdadhat.h sUtramupanyasyAkShepAMshaM tAvadvayAchaShye - ashuddhamiti || "hiMsArUpatvAt.h' tadyuktatvAt.h | yaj~nAdikarmaNa iti sheShaH | pApasyetyataH prAktata iti saMyojyam.h | na kevalaM puNyasyetyaperarthaH | duHkhaM chetyatrApi tata iti vartate | na kevalaM pApamiti chashabdArthaH | atrottaraM prati pUrvo hetutayA yojyaH | anena yaj~nAdi karma "ashuddhaM' duHkhahetuH | kutaH? yataH "ashuddhaM' pApApAdakam.h | tattvamapi kutaH? yataH "ashuddhaM' hiMsArUpamiti pUrvapakShAMsha AvR^ittyA vyAkhyAtaH | parihArAMshaM vyAchaShye - neti || idaM chAvartanIyam.h | yaj~nAdikaM na duHkhasAdhanaM, kutaH? yato na pApasAdhanamiti | kuto netyata Aha - shabdeti || "vAyavyaM shvetamAlabheta' (tai.saM. 2-1-1) ityAdishrutivihitattvAdityarthaH | anena sUtre shabdAdityanantaraM vihitatvAditi sheShaH kArya iti sUchitam.h | hiMsArUpatvAt.h kathaM na pApasAdhanatvamityato.apyAha - shabdeti || tathAcha anumAnasya niShiddhatvopAdhiduShyatvamiti bhAvaH |
6) smR^itivirodhaM chAha - hiMseti || "avaidikA' vedAvihitA | N^IbabhAva ArShaH | Thak.hThaJNbhyAmanyo vA pratyaya iti prameyadIpoktivat.h | yadvA - vaidikAH shabdAH asyAM santi j~nApakA iti "arsha Adibhyo.ach.h, iti achi kR^ite vaidiketi bhavati | na vaidikA.avaidiketyarthaH | athavA aya gatAvityasmAt.h karmaNi ghaJN.h | tathAcha vaidikashabdairAyA vaidikAyA tato naJN.hsamAsaH | atra cha pakShe tachChabdabalAdyachChabdalAbhaH | idaM cha samAdhAnatrayaM "vidvadrUDhirvaidikA syAt.h' ityetat.h sudhArityA kR^itam.h | avaidikIti pAThaH svarasaH | "tayA' avaidikahiMsayA "anarthaH' pApaM duHkhaM "dhruvaM' nishchitaM bhavet.h | tushabdo visheShasharthaH | "kathaJNchana' kamapi prakAraM prApto.alpo vA mahAn.h vA na bhavediti yAvat.h | vArAhe uktamiti sheShaH |
|| ityanyAdhikaraNam.h ||
19. || reto.adhikaraNam.h ||
1) atrAdhikaraNaSha svargAdavatIrNasya pitR^ipraveshaH samarthyate | tatra retassikpadasUchitaM pUrvapakShaM darshayati - svargAditi || svargAdavAggato bhUmiM pratyAgatashcheti visheShasamuchchaye chashabdaH | na kevalaM svargAdAgataH karmI kintu narakAdapItyaperarthaH | evakAraH pUrvapakShe anyayogavyavachChedakaH | siddhAnte tvayogavyavaChedakaH | itIti | iti smR^itivachanAdityarthaH | vachanAdityasya na javasya pitR^ipravesho.astIti j~nAyate ityadhyAhR^itapratij~nAyA.anvayaH | na chAsya pitR^ipraveshashrutivirodhaH | vachanasya yuktisAhityena balavattvAdityAha - ya eveti || yadyapIyaM shrutiH shAkhAntarasthatvAt.h nodAhartumuchitA, kintu "yo yo hyannamatti yo vA retaH siJNchati tadbhUya eva bhavati' (ChAM.5-10-6.) iti ChandogashrutirevodAhAryA syAt.h, "ta iha' (ChAM.5-10-6.) ityAdivAkyena saha ekaprakaraNasthatvAt.h | tathApi iti shrutishcheti chashabdenAsyA api samuchchitatvAt.h | shrutyantarasya spaShyArthatvAt.h chodAharaNaM yuktam.h | ata eva tattvapradIpe "ya eva gR^ihI bhavati yo vA retaH siJNchati' ityAdishrutiH "yo yo hyannamatti yo vA retaH siJNchati' ityAdikayA samAnaprakaraNapaThitayA cha saha kathaM yujyata ityuktam.h | samAnaprakaraNapaThitayetyasya "ta iha' ityAdivAkyena sahaikaprakaraNapaThitayetyartha | "yaH' puruSho "gR^ihasthAshramI bhavati, yo vA retaH siJNchati taM pitarameva pravishati jIva iti shrutyarthaH | shrutiriti | shrutyuktA pitR^isharIraprAptirityarthaH | kathamityAkShepe | kimarthA niShprayojanetyarthaH | anena smR^iteH pitR^ipraveshe prayojanAbhAvAditi yuktiyuktatvena prAbalyamuktaM bhavati | nanu shruteryuktyayuktatve.api shrutitvena svabhAvataH prabalatvAt.h sAmyamityato.apyAha - shrutiH kathamiti || AkShaShapo.ayam.h | pratItArthe pramANamiti sheShaH | kuta ityato.atrApi "iti vachanAt.h' vachanavirodhAdityukta eva heturyojyaH | tathA cha shruterarthAntaraparatayA sAvakAshatvena durbalatvAnna tadvirodhaH smR^iteriti bhAvaH | nanu sAvakAshatvaM mamAsiddhamityato.apyAha - shrutiH kathamiti || prashno.ayaM,la kimarthetyarthaH | "vachanAt.h' vachanavirodhAdityatrApi sambadhyate | tathA cha shrutiryata uktavachanaviruddhA.ataH pratItArthAyogAdarthAntarasyAvashyaMbhAvAtkimarthA shrutiH shrutyarthaH ka iti siddhAntinaM prati vAdinA pR^iShye tadA tenApi shruterarthAntarameva vaktavyam.h, na pratItArtha evAgrahaH kArya iti nAsiddhiriti bhAvaH | "hi' yataH "annaM' adyamatti ata eva yo vai retaH siJNchati atastadbhUya eva bhavati tadbhAva eva tanmayo vA bhavati | adyamAnAnnAnugataH karmI "tameva' retassichameva puruShaM pravishatIti shrutyarthaH | 
2) siddhAntayat.h sUtramavatArya vyAchaShye - ata iti || shruterityanena pUrvasmAchChabdAdityanuvartanIyamiti sUchitam.h | pitaraM pravishatItyanena retassigyoga iti padaM vyAkhyAnam.h | sUtre pitR^iyoga ityanuktvA retassigyoga ityuktiH sharIrapariNAmAya retaso.apekShitatvAt.h tasya cha sechakapuruShaM vinA.ayogAt.h piturevAnupayoga iti chodyAnavakAsha iti j~nApanAya pitR^ipraveshastvIshaklR^iptatvAnna vyartha iti bhAvaH | pitaramevetyanena retassikpadaM sAvadhAraNamiti sUchitam.h | prathamata itrata sUtre sheShoktiH | evakAro.anyapraveshasya prAthamyavyavachChedakaH | shrutyarthastu - sa ityasyAkarShaNena annashabdasya chAdhyAhAreNa "saH' vrIhyAdistho jIvaH "tataH' athAnnena saha pitarameva pravishatIti tattvapradIpokto bodhyaH | "atha' pitR^ipraveshAnantaraM "prasUyate' utpadyate | evaM chet.h "mAturevodaraM vrajet.h' iti vachanamapramANaM prAptamityata Aha - atheti || tadvayAkhyAnaM - mAtriti || apiH mAtR^iprApteH prathamamabhAve.apItyarthe | tathAcha "mAtR^iprApteH' prathamamabhAve.api "pashchAt.h' pitR^ipraveshashanantaraM "bhAvyatvAt.h' vidyamAnatvAdityarthaH | anena sUtre athetyanantaraM mAtR^iprAptiriti sheShaH sUchitaH | tathAcha smR^iteH pashchAttanaviShayatvAt.h na aprAmANyaM na vA tadvirodhaH shruteH | smR^iteH sAvakAshatvAditi bhAvaH | smR^itigataivakArastu vajedevetyanvito.ayogavyavachChedakaH | anyayogavyavachChedakatve.api AstikAdivisheShaviShayam.h | uktaM hi tattvapradIpe - mAturevAN^gataH | atashchaitadAha - "svargAdavAggato dehI mAtR^irevodaraM vrajet.h' itIti |
|| iti reto.adhikaraNam.h ||
20. || yonyadhikaraNam.h ||
1) atrAdhikaraNe jIvasya pitR^idvArA yoniM pravishya sharIraprAptiH samarthyate | pUrvapakShayati - dehamiti || karmI "retoraktasaMyogAt.h pashchAt.h' mAtR^iyonau pitrA siktasya retaso raktasaMyuktasya dehAkAreNa pariNashamAnantarameva mAtR^igarbhasthaM pUrvasiddhaM dehamannAdidvAreNa pravishatItyarthaH | na tu pitR^isharIrAdretasA saha yonidvArA mAtR^isharIraM pravishyAtha tatra dehaM prApnotIti niyama ityevakArArthaH | anena pUrvapakShe yonipravesho na vidyate, vyatharshcha yonipraveshaH, pitR^ipravesho.apyayuktaH, sharIraprAptirapyanupapannetyanepapratij~nA sUchitA | sarvatrApi "dehaM garbhasthitaM kvApi' iti vachanAditi heturyojyaH | tadvachanasya svargAdbhUmiM gato jIvaH pitR^igarbhasthitaM pituH sakAshAt.h saMsparshadvAreNa mAturudarasthagarbhasthitaM vA prAgasiddhasharIraM kvApi kvachinmAtR^istharetasaiva pariNataM mAtR^igarbhasthitaM vA prAksiddhasharIraM mAtrupabhuktAnnAdidvAreNa piturmAturudarasthagarbhasthitaM vA prAgasiddhasharIraM pravishediti vyAkhyAnenoktasAdhyachatuShyaye.api hetubodhakatA draShyavyA |
2) siddhAntayat.h sUtramavatArya vyAchaShye - ata iti || pitR^ishabdo retassikparaH | anena sautro yonishabdo bIjapuruShAdyupalakShaka iti sUchitam.h | pitR^isharIrAditi lyablopanimittA paJNchamI | prathamata iti sheShaH | yonimanupravishyetyanena sautrI paJNchamI lyablopanimitteti j~nApitam.h | "tataH' anantaram.h | anena sUtre.athashabdAnuvR^ittissUchitA | evakAro bhinnakramaH | tathAcha svargAdavAggato jIvo vR^iShyidvArA vrIhyAdibIjeShu saN^krAnto retassikpuruShasya sharIraM pravishyaiva atha tato retasA saha mAtR^iyonidvArA tadudaramanupravishya tatastatraiva prAgasiddhaM kalalabudbudAdikrameNotpannaM sharIraM prApnoti, na tUktakramAtikrameNeti sAvadhAraNapratij~nArthaH |
3) yathoktaM sudhAyAm.h - naitadyuktamaprAmANikatvAditi | ato.atra pramANamAha - diva iti || "divaH' svargAdbhUmiM pratyAgato jIvaH "sthAsnUn.h' sthAvarANi vrIhyAdisharIrANi "gachChati' prApnoti | sthAsnubhyaH pitaraM gachChati | pitussakAshAdyonidvArA mAtaraM gachChati | mAtussakAshAchCharIraM prAgasiddhaM gachChati | tatashsharIreNa yukto jAyata ityevaM "sammitaM' vidyAtapaAdivisheShakAraNamantareNa sAdhAraNaM janmoktamityarthaH | sUtre.anuvR^ittasyAthashabdasya yoneHsharIramApadyate nApadyate cha kvachidityarthAntarAthartvamabhipretya tatra pramANamAha - atheti || athAnyat.h "asammitaM' tapoj~nAnAdivisheShakAraNakamuttamamuttamAdhikAribhireva labhyamasAdhAraNaM janmetyarthaH | iti sammitamityAdisheShavAkyodAharaNena "dehaM garbhasthitam.h' ityAdi prAgudAhR^itavachanasya sAdhAraNajanmaviShayatvena gatiruktA bhavati | "sthAsnubhyaH' sthAvarebhyaH | kashchijjIva iti sheShaH | yathA shukAdiH araNyAdeH | "pituH' jAyate kashchit.h, yathA mAndhAtR^ipramukhAH | "mAtuH' jAyate, yathA jaratkArvAdyanugrahAdAstikAdiH | "antare' sthAnAntare, yathA dhR^iShyadyumnAdiragnau | yadvA - "antare' mAtApitrormadhye anyonyadarshanamAtreNetyarthaH | udAharaNaM tUktameva | tattvapradIpe tu antare drupadAdayaH ityuktam.h | "garbhe' pUrvameva siddhaM sharIraM kechit.h pravishanti yathA shrImadhvAchAryAdyAH | taduktaM madhvavijaye - "sampUrNalakShaNachaNam.h' ityAdineti kechidAhuH | tachcha tattvapradIpaM teShashaM bahiHpraveshoktyA viruddham.h | ata eva tattvapradIpe - atyantavishiShyaviShayaM bahiHpraveshavachanamavagamyata ityuktam.h | atyantavishiShyAstu R^ijava eva | na cha TIkAyAM bahirdrupadAdaya ityuktivirodhaH | tasyAH pitR^imAtrapekShayA mAturudarAdbahirityarthAshrayeNa pravR^ittatvAt.h | tattvapradIpasya cha mAtApitrubhayabahirgatobhayanirapekShadehaviShayatvAt.h | yathoktaM tattvapradIpe - saJNjAte sharIre praveShyurgarbhavAsaprasUtyAdi duHkhagrAmaleshasparshAdvinaiva' yathAkAmaM dehagrahaNasambhavAttasya cha janmabhAjAmatidurlabhatvAdato nArAyaNaparAyaNasya kasyachit.h tatprasAdasAmagrIsamudbhUtaprabhAvasyaiva tatsulabhamupalabhAmahe | svayaM chAvochat.h | bIjapUruShayonInAm.h' ityAdi | tadbahirnirgatasharIrapraveshena jananamityarthaH | tasmAt.h  R^ijuvyatiriktA eva garbha ityatrodAharaNIyAH | ata eva TIkAyAM garbhe pUrvasiddhasharIraM kechiditi sAmAnyenoktaM, na tvAchAryA iti | tasmAdgarbha ityetat.h R^ijuvyatiriktajIvaviShayaM, bahirityetat.h R^ijuviShayamiti viveko draShyavyaH | shruterityasya pitR^isharIrAditi pratij~nayA.anvayaH |
4) shrutyarthanirNayAyAtra smR^itiM chAha - sthAvarANIti || "jantuH' karmijIvaH "divaH' svargAt.h "sthAvarANi' vrIhyAdIni prApto bhavatItyanvayaH | evamuttaratrApi "yathAkramaM' uktakramamanatikramya "dehena' tadvishiShyaH "sAmAnyataH' sAdhAraNam.h | "visheShajananaM' asAdhAraNaM janma "prochyamAnaM' pravakShyamANaM "me' sakAshAnmayeti vA "nibodha' jAnIhi | "pramadAyAM' bhAryAyAM jaratkArvAdau | sthAsnuviShvatyAderudAharaNAni tu pUrvoktAnyeva draShyavyAni | "brAhme' uktatvAditi sheShaH | asyApi pitR^isharIrAditi pratij~nayA.anvayaH |
|| iti yonyadhikaraNam.h ||
iti shrImatparamahaMsaparivrAjakAchAryANAM sarvatantrasvatantraNAM shrImadraghunAthatIrthapUjyapAdAnAM shiShyeNa shrImajjagannAthayatinA kR^itAyAM shrImadbrahmasUtrabhAShyadIpikAyAM tR^itIyAdhyAyasya pAdaH |
|| atha dvitIyaH pAdaH ||
1. || sandhyAdhikaraNam.h ||
1) etatpAdapratipAdyaM darshayati - bhaktiriti || yaddArDhyArthaM vairAgyaM nirUpitaM pUrvapAde, yA chopAsanasyAN^gaM sA bhaktiravasaraprAptA "asmin.h' tR^itIyasya dvitIyapAde "uchyate' nirUpyata ityarthaH | nanu bhaktiruchyata iti ko.arthaH | kiM tatsvarUpaM nirUpyate? uta tatkartavyatA vidhIyate? | nAdyo.anupalambhAt.h | na dvitIyaH, sneharUpAyAstasyAH puruShaprayatnAyogyatvena tatkartavyatAvidherayogAdityata Aha - bhaktyarthamiti | mAhAtmyaj~nAnapUrvaka sneho bhaktiH, tadutpAdanArthamityarthaH | tathAcha bhaktiruchyata ityasya bhaktyaikadeshopAyaj~nAnaviShayamAhAtmyamuchyata iti vA, bhaktyaikadeshotpAdanArthaM mAhAtmyamuchyata iti vA.arthAshrayaNAnnAnupapattiriti bhAvaH | nanu sarvasyApi mAhAtmyasya prathamAdhyAya evoktatvAt.h kathamatroktiriti | satyam.h, uktirityasya kvachidvivechanaM kvachit.h samarthanamityarthAshrayaNaNAt.h | kriyata iti sheShaH | atrAdhikaraNe bhagavatprAptisAdhanabhaktyarthamarthaj~nAnAtmakasya svApnaprapaJNchasya bhagavadadhInatvamahimA varNyate | marumarIchikAjalAdivat.h prAtItikatvena asattvAnna svapnasivaShayasya IshvarAdhInatvamiti na tasya mahAmahimatvamiti prApte siddhAntayat.h sUtraM paThitvA adhikaraNatAtparyaM tAvadAha - sandhya iti || svapna ityanena jAgratsuShuptisandhau bhavaM sandhyaM svapna iti sandhyashabdo vyAkhyAtaH | apItyanenottarasUtrAt.h chashabdasya anukarShassUchitaH | na kevalaM jAgradAdi pratItiH, kintu svapno.apItyapishabdArthaH | "taM' prastutaM paramAtmAnameveti | anena sUtre paramAtmana eveti sheSho darshitaH | pratIyata ityanena sR^iShyishabdo vyAkhyAtaH | yathoktaM tattvapradIpe - tatpratyAyanasyaiva sR^iShyitvAt.h sR^iShyishabdaH pratIyata iti vyakhyAta iti | tathAcha na kevalaM jAgradAdi pratItiH, kintu svapno.api taM vinA na pratIyate iti yojanA | anena na kevalaM jAgradAdipratItiH, kintu "sandhye' tadviShaye "sR^iShyiH' pratItishcha svapno.apIti yAvat.h, paramAtmanaH sakAshAdeva bhavati, "na taM vinA' tadadhInaiveti paramasAdhyaM darshitaM bhavati |
2) nanu na svapnasya bhagavadadhInatvaM yuktaM pashchAdadR^iShyerityataH tatparihAratvena AvR^ittyA anvitasya sandhye sR^iShyiH hItyaMshasya "hi' yataH sandhye prAgasatAM padAtharAnAM paramAtmanaH sR^iShyiH nirodhashchAN^gIkriyate, ato noktadoSha ityarthaM abhipretya asya aprAmANikatvashaN^kAparihArakatayA pravR^ittaM sR^iShyimAha hIti sUtrAMshaM vyAchaShye - neti || shruterityanena hishabdo vachanakartuH shabdasya hetutvasUchakatayA vyAkhyAtaH | tasya avR^ittirapi sUchitA | Adishabdena "na tanindAmudaH pramudo bhavanti | athAnandAnmudaH pramudaH sR^ijate | na tatra veshAntAH puShkariNyaH sravantyo bhavantyatha veshAntAH puShkariNyaH sravantyaH sR^ijate sa hi sarvasya kartA' (bR^i.6-3-1) iti samagravAkyaM nirodhavAkyaM cha gR^ihyate | bR^ihadAraNyakashrutiriyam.h | "tatra' svapnAvasthAyAM antarikShe svarge mokShe vA "rathA na bhavanti' pUrvaM nAsan.h | rathaiH yujyanta iti rathayogA ashvAdayashcha purA nAsan.h | tatra "panthAno' mArgAshcha na prAgAsan.h | kintu tadaiva sa AtmA tattatkarmAnusAreNa rathAn.h rathayogAn.h pathashcha sR^ijate | tathA AnandamutpramudaH sukhavisheShA na prAksthitAH, tAMshcha sR^ijate | tasyA antAH praveshyA gR^ihAH "antassthAnaM sthalaM vAsaH' iti vachanAt.h | "puShkariNyaH' sarAMsi "sravantyo' nadyastAshcha sR^ijate | na kevalaM svApnAdInAmeva katarA sa paramAtmA, kintu sarvasya jagato.api hIti shrutyarthaH |
3) nanu karturabhAvAnna svapnakAlInasR^iShyiH yuktA | na hi jIvastatkartA | suptatvAt.h tasya | nApIshvaraH | tatpramANAbhAvAt.h | na cha pakShadvaye.api sR^iShyirupapannA | tatkAla evotpattivinAshakarturadarshanAdityAshaN^kAM pariharat.h sUtramupanyasya tatsUchita shrutIrudAharati - nirmAtAramiti || iti chetyasya ityeke shAkhinaH IshvaraM nirmAtAraM sandhyakartAraM Ahuriti sautrapadenAnvayaH | chashabdaH Aha hItyuktapramANasamuchchayArthaH | yata ityarthe vA | ato neshvarasya svakanakartR^itve pramANAbhAva iti vAkyasheShaH | "yaH' puruShaH pUrNaShaD.hguNaH purishayo vA "eSha' jIveShu supteShu satsu, tadA "kAmaM' svechChAnusAreNa "kAmaM' kAmyaM svapnarathAdIn.h nirmimANo jagarti, tadeva shukraM tadbrahma tadevAmR^itamuchyate (kaTha.5-8) "shukraM' shokarahitaM "brahma' pUrNaM "amR^itaM' nityamuktamityuchyate iti kaThashrutyarthaH | gaupavanashrutishchetyanantaraM IshvaraM sandhyakartAramAheti sheShaH | anena nirmeyabhUtAH svApnaputrAdayo harereva jAyante iti "eke shAkhino' gaupavanAH spaShyaM "etasmAt.h' ityAdinA AhurityadhyAhArAvR^ittibhyAM putrAdayashchetyasyAnvaya uktaH | yadA "enaM puruShaM" jIvaM "eShaH' paramAtmA "svapnenAbhihanti' saMyojayati tadA svapnAvasthAyAM etasmAt.h harereva putrAdayashcha svApnA jAyante | hi prasiddhamiti shrutyarthaH |
4) upAdAnanimittayorabhAvAt.h svApnasR^iShyiH anupapannetyAkShipati - keneti || sandhye sR^iShyirityanuvartate | tathA cha sAdhanAbhAvAnna sandhye sR^iShyiyaruktetyarthaH | etadAkShepaparihArAya sUtramupanyasya vyAchaShye - mAyeti || anAdIti | anAdibhUtaM yanmanastriguNAtmakaM tadgatAn.h tadupAdAnakAn.h "saMskArAn.h' pUrvAnubhUtavastuviShayakAn.h vAsanAkhyasaMskArAn.h upAdAnIkR^itya "svechChAmAtreNa' nimittabhUtayA svechChayaiva, na tu parApekShayA manasA "pradasharyati' sandhyamIshvaro jIvAyeti yojanA | svApnashirashChedAdInAmasattvaparihArAya anAdimanograhaNam.h | teShAmapi iha janmani janmAntare vA kadAchidanubhavasambhavena tajjanyasaMskArasyApi anAdimanasi sthitisambhavAditi bhAvaH | saMskArAnityanena jaivapraj~nAparatayA mAyAshabdArtho vyAkhyAtaH |
triguNAtmikA.atha j~nAnaM cha viShNushaktistathaiva cha |
mAyAshabdena bhaNyante shabdatattvArthavedibhiH ||
iti vachanAt.h | svechChayeti mAyAshabdasyArthAntaroktiH |
mahAmAyetyavidyeti niyatimoMhinIti cha |
prakR^itirvAsanetyevaM tavechChA.ananta kathyate ||
iti vachanAt.h | anena mAyAbhyAM nirmitaM mAyAmAtramiti vigrahassUchitaH | manasA pradarshayatItyanena yathA ghaTAdInAM mR^idAdibhiH sR^iShyishchakShurAdibhiH pradarshanaM nAtra tathA, kintu manasaiva tadubhayamiti sUchitam.h | pretyanena sandhyasyeshvarakartR^ikatvena abAdhitapramAviShayatvAt.h satyatvameveti sUchitam.h | kuto.asya vAsanAmayatvaM, bAhyakAraNakatvaM kiM na syAdityAshaN^kottaratvena pravR^ittaM tushabdamavadhAraNArthamabhipretya tasya buddhayA viviktamAyAshabdArthonAnvayaM pradarshya tadvayAvartyaM cha darshayati - neti || AntaravAsanAdanyena "sAdhanena' mR^idAdirUpabAhyakAraNaShana na pradarshayati na tadupAdAnIkR^itya sandhyaM sR^ijatItyarthaH | kuto netyatastatra hetutvena kAtsnayenetyaMshaM yojayati - samyagiti || jAgaritArthavatsvApnAnAM samyagabhivyaktirahitasvarUpatvAdityarthaH | anena sandhyaM "mAyAmAtraM tu' mAyAbhyAmeva nirmitaM, na bAhyakAraNakam.h | kutaH "kAtsnayena' samyaganabhivyaktasvarUpatvAt.h | yata evamato nopAdAnAdyabhAvena sandhyasya sR^iShyayabhAvaH shaN^kaya iti sUtrayojanA darshitA bhavati |
5) sUtrArthe smR^itisammatiM cha darshayati - brahmANDe cheti || avadhArarNArthastushabdaH svechCheyetyanena sambadhyate | tena bAhyasAdhanavyAvR^ittiH | "saMskArAn.h' tadupAdAnakArthAn.h tAnupAdAnIkR^itya svanirmitaM sandhyamiti sheSho na | sa iti | yatpradarshanaM yatprayojyaj~nAnamarthashcha sa ityarthaH | nanu svapanotthitasyAvidyamAnAneva karituragAdInahamapashyamityanubhavAt.h kathamutpattissvApnasyochyata ityata Aha - yaditi || tatra svApnapadArtheShu "yajjAgrattvaM' ahaM jagrat.h jAgradidamiti pratItaM yajjAgrattvajAgarAnubhUtapadArthairekatvaM ghaTAdInAM mR^idAdyupAdAnakatvaM jalAharaNAdyarthakriyAkAritvaM chetyAdi tasya yato.anyathAtvaM bAdhyatvaM "tadanyathAttvaM' anyathA bAdhyamiti kechit.h | atastatpratItireva bhrAntirna svapnapratItiH | na cha jAgrattvapratIteH bhrAntitve mAnAbhAva ityato viShayAnyathAtvameva tatra mAnam.h, na pR^ithaN^.hmAnaM gaveShaNIyamityAha - sA cha tatkR^iteti || "sA' bhrAntitA anyathAtvahetukR^itetyarthaH | yadvA - bhrAntikAraNAbhAvAnna tadutpattisambhava ityata Aha - sA cha tatkR^itA IshvarakR^iteti || anyakAraNakAraNakatvAbhAve anabhivyaktasvarUpatvAditi hetuH | samyagityAdau yojyam.h | sandhyamiti sheShaH | "iti' brahmANDe uktamiti sheShaH | na kevalaM sUtrakR^iteti chArthaH | 
6) nanu satyatAshUnyAnAM svapnAnAM bAhyArthajanyatvabhAvAchChuktirajatAdivadasattvaM syAdityAshaN^kAM pariharatsUtramupanyasya vyAchaShye - sUchakashcheti || "sAdhanAntarAbhAve.api' bAhyakAraNajanyatvAbhAve.apItyarthaH | anena vakShyamANAnumAne upAdhishaN^kA nirastA | paroktahetoraprayojakatvaM choktaM bhavati | apiH yadyapi tathApItyarthe | anena sautrAdyashchashabdo vyAkhyAtaH | svApnAnAM na sattvahAniriti sheShaH | kuta ityata Aha - "bhAvAbhAvasUchakatvena' shubhAshubhasUchakatvena hetuneti | sandhyasyeti sheShaH | anena sandhyaH sanneva nAsan.h, kutaH? yato bhAvabhAvasUchakaH | na hyavidyamAnaM shAkunaM kasyachit.h sUchakaM bhavati | na cha bAhyArthajanyatvamupAdhiH | tadabhAve.api sandhyasya shubhAshubhasUchakatvena sattvasyaiva nishchitatayA sAdhyAvyApakatvena tadabhAvena asattvasAdhanAyogAt.h | kiJNcha - yataH IshvaraH sandhyaM jIvasya "darshayati' j~nApayati || ato.api nAsan.h na hIshvareNa samyakpradarshitasyAsattvaM shaN^kArham.h | na cha pradarshanena prayojanAbhAvaH, yatassandhyaM bhAvAbhAvasUchakatvena shubhAshubhasUchanAya darshayatyata iti sUtrakhaNDo vyAkhyAtaH |
7) svApnapadArthAnAM bhAvAbhAvasUchakatvameva kuta ityataH pravR^ittaM shruterityaMshaM vyAchaShye - yadeti || Chandogashrutiriyam.h | Adishabdena "puruShaM kR^iShNaM kR^iShNadantaM pashyati sa enaM hanti....markaTa enaM hanti' (ai.A.3-2-4) ityaitareyAdishrutiH gR^ihyate | shruterityasya sUchaka iti sAdhyenAnvayaH | atraiva pramANAntaraparatayA hishabdaM yojayati - hishabdAditi || iti sUchitamiti sheShaH | na kevalaM shruteH, kintu "darshanAt.h' sAkShipratyakShAchcha pratyakShataH phaladarshanAdvA sandhyassUchaka iti yojanA | anenAdyashchashabdaH shrutipratyakShayoH samuchchAyako.apItyuktaM bhavati | ata eva prAk.h shubhAshubhasUchakatvena Ishvaro darshayatItyetAvadevoktvA atraiva chashabdaH paThita iti dhyeyam.h | kAmyeShu karmasu kriyamANeShu "yadA' yadi striyamabhipashyati puruShaH "tatra' tarhi "tasmin.h svapnanidarshane' svApnAkhyanidarshane jAte sati svasya "samR^iddhiM' shreyolAbhaM jAnIyAdityarthaH "enaM' draShyAraM "hanti' hananasUchako bhavatItyarthaH | yadyapyatra j~nAnasyaiva shubhAshubhasUchakatvaM pratIyate na tvarthasya | uktaM hi nyAyAmR^ite - "puruShaM kR^iShNaM kR^iShNadantaM pashyati' ityAdishrutyA j~nAnameva sUchakam.h, svApnaj~nAnameva arthakriyAkArIti cha | tathApi arthAvachChinnaj~nAnasya sUchakatve visheShaNatayA.atharsyApi sUchakatvalAbhAdevamuktam.h | svapnasatyatAsAdhakArthasattvamantareNa vachanasatyatA.ayogAt.h anena svApnasatyatA siddhiH | 
8) smR^itiparatayA AchakShate cha tadvida iti sUtrAMshaM vyAchaShye - yaditi || vAvetyavadhAraNaSha | vA.apItyapi pAThaH | "yat.h' yadi brAhmaNo vA devatA vA "vR^iShabho' devashreShTho vA vR^iShaM bibhartIti vR^iShabho rudro vA atha rAjA vA "svapnasthaM' svapnAvasthApannaM janaM prati "yat.h' yadeva kAryaM brUyAt.h "tat.h" tadvachanaM "tathaiva' tathyameva "bhaviShyati' bhavedityarthaH | "ityAchakShate' vadanti cheti | cho hetusamuchchaye | svapnavida ityanena tadvida iti vyAkhyAtam.h | vyAsAdaya ityAdishabdAt.h manvAdayo gR^ihyante | anena yato vyAsAdaya ityAchakShate ato.api sandhyaH sUchakaH | na chAprayojakatA | yataste tadvidaH ata iti sUtrakhaNDo vyAkhyAtaH |
|| iti sandhyAdhikaraNam.h ||
2. || parAbhidhyAnAdhikaraNam.h ||
atrAdhikaraNe bhagavataH svapnatirodhAyakatvamahimA varNyate | sautratushabdenaiva bAhyArthaj~nAnAdeva svapnatirodhAnaM nAshaH, tasya tadaj~nAnakR^itatvAditi sayuktikapUrvapakShasya sUchanAt.h siddhAntayat.h sUtrameva upanyasya vyAchaShye - pareti || bandhamokShapradAtR^itvAdityanena hishabdo hetvarthatayA vyAkhyAtaH | mokSheti viparyayapadArthakathanam.h | sUtre parAbhidhyAnAditIchChAgrahaNe.api ichCheshvarayoH aikyAt.h sa para Ishvara evetyuktam.h | na j~nAnamityevashabdArthaH | anena tushabdo vyAkhyAtaH | svapnatiraskarteti | jIvasya svApnapadAtharj~nAnakartA tattiraskartA chetyarthaH | anena sUtre tirohitamityupalakShaNam.h | AvirbhUtamiti cha draShyavyam.h | sandhyamiti cha saMyojyam.h | karmaNi ktaH | svapnasya tiraskartA iti vigrahe bhAvektaH asyeti svapnajIvayorityuktaM bhavati | na cha bandhamokShapradAtR^itvena kathaM svapnatirodhAyakatvasiddhiH vyAptyabhAvAditi vAchyam.h | yadabhidhyAnanibandhano.anAdibandhaH tadvimokShashchAtidurApo.anantakAlInaH, svapnatirodhAnAdishaktiH kiM tasya varNanIyeti tattvapradIpoktarItyA.asya kaimutyaparatvena vyAptyanabhyupagamAt.h | TIkAyAM tu yathA "asya' jIvasya bandhamokShAvaj~nAnaj~nAnakR^itatvena suprasiddhAvapi hi "bandhako bhavapAshena bhavapAshAchcha mochakaH' iti vachanAt.h "parAbhidhyAnAttu' parameshvarechChAyA eva tadadhInAveva | nAj~nAnaj~nAnakR^itau tayorachetanatvena asvAtantAt.h | tathA "asya' svapnasya tirodhAnam.h | upalakShaNametat.h AvirbhAvashcha "parAbhidhyAnAt.h' ichChA.abhinparameshvarAdeva jAyate, na j~nAnAj~nAnAbhyAm.h | te tu nimittamAtramiti dR^iShyAntadArShyAntikabhAvaparatayA sUtraM vyAkhyAtam.h | anena j~nAnAj~nAne na svAtanteNa tirobhAvAdihetU achetanatvAt.h tannimittamAtratvena prasiddhatvAdityanumAnaM sUchitam.h |
2) nedaM dR^iShyAntamUlakAnumAnamAtramiti bhAvena sUtrArthe smR^itiM chodAharati - svapnAdIti || svapnaH arthAtmA, tad.h buddheH pR^ithaguktatvAt.h AdipadAjjAgrat.h | tiraskartA svapnAdibuddheH | chau parasparasamuchchaye | "saH' IshvaraH | "tadichChayA' IshvarechChayA | "hiH' prasiddhau | "asya' jIvasya | atra dR^iShyAntadArShyAntikabhAvaH kaimutyaM vA, AgamAdvayAptereva nishchayopapatteH sA.apyabhipreyate | iti kaurme choktamityanvayaH | na kevalaM sUtrakR^iteti chArthaH |
|| iti parAbhidhyAnAdhikaraNam.h ||
3. || dehayogAdhikaraNam.h ||
1) atrAdhikaraNe viShNoH jAgratpravartakatvamahimA nirUpyate | jAgaraNasya kAlAdhInatAyAH pratyakShasiddhatvAt.h | tasya cha bAdhakAbhAvena bhrAntitvAyogAt.h neshvarAdhInatvamiti pUrvapakShe siddhAntayat.h sUtraM paThitvA vyAchaShye - deheti || "dehayogena' svadehAbhimAneva tadvishiShyatayA vAsaH sthitirityarthaH | anena paJNchamI tR^itIyAthartayA vyAkhyAtA | phalitArthamAha - "jAgat.h' jAgrattvaM jAgradavastheti yAvaditi | tata eveti | parAbhidhyAnAdevetyarthaH | bhavatIti sheShaH | na kAlajIvAderityevArthaH | tata evetyanenApeH parAbhidhyAnAditi padAnukarShakatvaM sUchitam.h | yadvA - anuktasamuchchAyako.apiH | tathAcha na kevalaM jAgradeva, kintu svapnasuShuptI apIti | ata eva "sa svapne' iti shrutisheShodAharaNam.h | padadvayAnuvAdena sUtre jAgradapIti vAchye dehayogAdvAsa ityuktiH jAgrattvena dehAbhimAnena avasthitiH jAgradavastheti jAgratsvarUpanirvachanAyeti sUchitam.h |
2) nanu jAgradavasthAyAH pratyakShata evAharAdikAlAdhInatvapratIteH kathamIshvarAdhInatvamuchyata ityataH pUrvasmAddhishabdamanuvartya tena apinA cha sUchitAM smR^itimudAharati - sa iti || "saH' Ishvara eva, na kAlajIvAdirityarthaH | "jAgarite' jAgradavasthAyAM, jIvamiti sheShaH | asAmarthyamAshaN^kayAha - prabhuriti || tadupapAdanaM - turAShashaDiti || vairivegasaha ityarthaH | "turaM bhagasya dhImahi' (R^i.5-82-1) iti turashabdasya vAyau prayogAt.h vAyusaha iti vA | nanvekasya anekAvasthAprerakatvaM kathamityata Aha - sa iti || "bahudhA' vishvataijasAdirUpeNa | shruterityasya dehayogenetyAdinA.anvayaH | tathAcha kAlasyaiva tatpravatarkatve shrutivirodhAnnimittamAtraviShayaM pratyakShamiti bhAvaH |
|| iti dehayogAdhikaraNam.h ||
4. || tadabhAvAdhikaraNam.h ||
1) atrAdhikaraNe suptaprApyatvamahi varNyate | nADIShviti padena paramAtmanyeva suptiH, na tu nADIShvapIti pUrvapakShayasya sUchitatvAt.h tamanupanyasya siddhAntayat.h sUtramevopanyasya vyAchaShye - taditi || na cha kevalaparamAtmani suptiriti pUvarpakShe bhagavato mAhAtmyAkShepAbhAvena bhaktyanAkShepAtkathamayaM virodhIti vAchyam.h | tathA sati nADIsuptipratipAdakashruteraprAmANyApAtena tannyAyena bhakteH mokShasAdhanatvashruteH IshvaramAhAtmyapratipAdakashruteshcha aprAmANyApAtAdityevaM virodhitvAt.h | jAgraditi bhAvapradhAnaH | anena tayoH jAgrattvasvapnayorabhAvaH tadabhAva iti tadabhAvapadaM vyAkhyAtam.h | phalitArthamAha - suptiriti || asya jIvasyeti vartate | anena sUtre suptiriti vaktavye tadabhAva ityuktiH sarvendriyavyApAroparatiH suptiriti suptiriti suptisvarUpanirvachanArtheti sUchitam.h | evaM tadabhAva iti pakShavachanaM vyAkhyAya nADIShvAtmanIti sAdhyaMshaM vyAchaShye - nADIstha iti || atra sUtre na shrutapadArthayorevAbhedena anvayaH, nApi pratyekamanvayaH, kintu sthita iti padAdhyAhAreNa sAmAnAdhikaraNyenAnvayaH, mandire maJNjUShAyAM maNimAletyatrevAdhArAdheyabhAvovA.abhipreta iti sUchitam.h | "paramAtmani' bhavatIti sheShaH | nanu paramAtmanyeva suptirastu kiM nADIsthatvavisheShaNaShanetyataH pravR^ittaM tachChateriti hetvaMshaM paramAtmano nADIsthatvapratipAdakashrutiparatayA jIvasya paramAtmani suptipratipAdakashrutiparatayA cha vyAchaShye - Asviti || iti shruteriti || iti ChAndogyashrutivachanadvayAdityarthaH | shrutidvayodAharaNena nADIsthe paramAtmanyeva suptiH na tu kevalayoH | anyathA shrutidvayAnupapatteriti sUchitam.h | tadyatraitatsuptaH samastaH saMprasannaH svapnaM na vijAnAti' (ChA.8-6-3.) iti pUrvavAkye "tat.h' tadA svapnakAle "yatra' prAj~ne paramAtmani "etatsuptaH' eSha suptaH "samastaH' uphasaMhR^itendriyavyApAraH "samprasannaH' svarUpasukhAnubhivavAn.h "svapnaM' svApnameva vastu na vijAnAti, kimu jAgradvastviti prakR^ito jIvaH "Asu nADIShu' svapnavahannADakShaShu nADIM suShumnAkhyAM "sR^iptaH' prApto bhavatItyarthaH | pratisharIraM nADIbhedAdbahuvachanam.h | yatraitatpuruShaH svapiti nAma "tadA' suptikAle eSha puruShaH "satA' paramAtmanA "sampannaH' saN^gato bhavatIti dvitIyasyArthaH | somyeti shvetaketusambuddhiH | sUtre hetishabdaH "tannADIsaMsthitaM viShNuM madhye jIvaH prapadyate' iti ChAndogyabhAShyodAhR^itapramANaprasiddhidyotakaH | ata eva tattvapradIpe tadupanyAsaH | na cha 
aN^guShThamAtre puruShe karNikAgrasthite harau |
pravishanti suShuptau tu prabudhyante tatastathA ||
iti bR^ihadbhAShyodAhR^itapramANAt.h karNikAgrasthatayA.avagatasya hareH kathaM nADIsthateti vAchyam.h | mandire maNimAletivannADIkarNikobhayasthatvopapatteH | na cha "dehAN^guShThamito dehe jIvAN^guShThamito hR^idi' kAThakabhAShyokteH dehAN^guShThamitasya kathamatisUkShmanADIsthakaNirkAgrasthatvamiti vAchyam.h | achintyatvAdIshvarashakteH |
|| iti tadabhAvAdhikaraNam.h ||
5. || prabodhAdhikaraNam.h ||
1) atrAdhikaraNe hareH suptaprabodhakatvamAhAtmyaM varNyate | bherItADanAdereva suptasya prabodho neshvarAditi pUrvapakShe siddhAntayat.h sUtramupanyasya vyAchaShye - ata iti || tasminniti sAvadhAraNam.h | tathAcha nADIsthe paramAtmanyevetyarthaH | uphalakShaNaM chaitat.h | tadabhidhyAnAdeveti tattvapradIpoktaM draShyavyam.h | suptirityanantaraM ukteti sheShaH | asyetyanuvR^ittishcha kAryA | anena yato.asya jIvasya tasminneva tadichChayaiva suptiruktA, ato.asyAsmAtparamAtmana eva tadichChayaiva supteH prabodho.api nAnyasmAditi sUtrayojanoktA bhavati | na chAtrAprayojakatA |
aN^guShThamAtre puruShe karNikAgrasthite harau |
pravishanti suShuptau tu prabudhyante tatastathA ||
iti vachanavirodhAt.h | 
dehAddehAntaragate pravishetprANameva tu |
jIvaH prANaH parAtmAnamevaM suptau....||
iti vachanAchcha | mukhyaprANadvAreNa svAntarniveshitasya jIvasya tatpreraNashamantareNa svata eva suptyudbodhanashaktyabhAvAchcha |
2) nanu bherIratADanAdyanantaraM prabodhadarshanAtteShApi suptaprabodhahetutvaM siddhamiti kathaM prabodhasya bhagavadekAdhInatvaM pratyakShavirodhAdityAshaN^kAparihArAyAtashshabdaM shrutiparatayA.api vyAchaShye - eSha iti || shrutirityanantaraM yata ityanuvartate | tathA cha "yataH' evaM kauNDinyashrutirato.asmAdeva prabodho bhavatItyanvayaH | anenAtashshabdasya tadabhAvo nADIShvAtmanItyukta parAmarshakatvaM tachChateriti prakR^itashrutiparAmarkakatvaM choktaM bhavati | pratyakShaM tu nimittamAtraviShayaM, anyathA sAvadhAraNashrutivirodhAditi bhAvaH | "eShaH' paramAtmaiva "suptaM' jIvaM supteH prabodhayati nAnyaH | etasmAdIshAdeva jIva uttiShThati supteH | eSha eva "pramAtA' suptasya prabodhakaH | eSha parama iti tadupapAdanamiti shrutyarthaH |
|| iti prabodhAdhikaraNam.h ||
6. || karmAnusmR^ityadhikaraNam.h ||
1) atrAdhikaraNe sarvapuruShIyasArvakAlikasarvAvasthAnAM bhagavadadhInatvamahimA varNyate | na sarveShAM sArvakAlInAvasthAH bhagavadadhInAH, kiM nAma? keShAJNchit.h kiJNchitkAlInaiveti pUrvapakShe siddhAntayat.h sUtramupanyasya vyAchaShye - sa eveti || chashabdaH shaN^kAparihArasamuchchaye | keShashaJNchitpuruShANAM ityupalakShaNam.h | kadAchidityapi draShyavyam.h | "saH' IshvaraH | svapnAdItyAdishabdena suShuptiH gR^ihyate | tushabdo.avadhAraNe keShAJNchideveti | tadvayAvartyamAha - neti || sarveShAmityupalakShaNam.h | sarvadetyapi draShyavyam.h | na kadAchit.h keShAJNchit.h, kintu sarvadA sarvapuruShANAM sa paramAtmaiva svapnAdikarteti sautrachashabdaH sAdhyadharmasamuchchAyakaH | yadvA sautraivashabdaH puruShAntare kAlAntare avasthAprerakatvavyavachChedakaH | chashabdastu avadhAraNArthaH paramAtmanaH IshvarAntarasAhityena sarvAvasthAprerakatvavyavachChedakaH | ata eva TIkAyAM pakShAntaraniShedhArthashchashabda ityuktam.h | tattvapradIparityA hetau vA chashabdaH | tasmAt.h sa eva paramAtmA sarvakartA, nAnyo na cha kiJNchit.h svabhAvata eva | svabhAvasyApi paramAtmAdhInatvAdityabhiprAya ityuktam.h | iti na cha mantavyamityanvayaH | kuta ityatastatra hetutvena karmetyAdyaMshaM yojayati - eSha hyeveti || shrutavitisheShaH | "karmaNi' sarvakriyAhetutve | tathA cha "eSha hyeva' iti shrutAvIshasyaiva sarvakarmahetutvaM, nAnyasyetyevakAreNAnyatra kriyAhetutvasya "avadhAraNashat.h' vyavachChedAt.h svapnAdiprApterapi kriyArUpatvAt.h sa eva sarveShAM sarvAvasthAprerako, na keShAJNchiditi bhAvaH | anena sautrakarmashabdo lakShaNayA karmaNAmIshaikAdhInatvashrutipara ityuktaM bhavati | yadyapi sudhAyAM shrutisthaH sAdhukarmashabdo mokShajanakaj~nAnAdyupalakShakaH | asAdhukarmashabdashcha mithyAj~nAnAdyupalakShaka ityuktam.h | tathApi karmashabdasyAtroktakriyAvAchitvAparityAgena unninIShativAkyaparyAlochanayA upalakShaNokteradoShaH | vyAkhyAteyaM shrutiH vaiShamyAdhikaraNe |
2) pradarshaka iti | smR^iterityanena smR^iterityaMsho.anusArItyanena anvityaMsho vyAkhyAtaH | sphuTamabhimatArthAbhidhAyakatvamanusArityam.h | hetusamuchchaye chaH | smR^itau tushabdashchArthaH | yataH svapnAdeH janakashcheti tattvapradIpokteH | dvitIyo mukhyatvavisheShadyotakaH | sarvadeti sheShaH | tathAcha viShNureva mukhyataH sarvadA sarveShAM svapnAderavasthAnasya "pradarshakaH' tatprerakaH tajjanakashcha eka eva, na tu sadvitIyaH puruShAntarasahitaH | sa cha viShNureva bhavet.h, nAnyaH, kutaH? yatastataH "kashchana' ko.api paramaH puruSho nAstyata ityarthaH | iti shrutishchetyanvayaH | yata iti sheShaH | anena shabdAdityaMsho vyAkhyAtaH | shrutAvevashabdaH sarvatra sambadhyate | anyathA svapnAniti bahuvachanena sarvapuruShasambandhisArvakAlikAvasthAprerakatvalAbhe.api tasyAnyasyApi sarvAvasthAprerakasya sattve.api sambhavena tadvayAvR^ittyalAbhAt.h paramAtmana eva sarvAvasthAprerakatvarUpa vivakShitArthAsiddhiprasaN^gAt.h | na chAvadhAraNasya pUrvasambandhasya prayojanavattve.api parama iti vAkye sambandho vyartha iti vAchyam.h | anyasyApi sarvAvasthAprerakasya sattve tasyApi paramatva praptyA "eSha hyeva paramaH' ityavadhAraNAsambhava iti bAdhakopanyasArthatvAt.h | tathAcha yataH "eShaH' paramAtmaiva "svapanAn.h' svapnAvasthAH "pradarshayati' saMyojayati jIvAn.h, yatashchaiSha eva suptajIvAn.h prabodhayati ata eSha eva "paramaH' sarvottamaH "AnandaH' pUrNAnanda iti shrutyarthaH | "vidhiH' paramAtmana evopAsyatvadhiyaka shrutiriti | anena vidherityaMsho vyAkhyAtaH | atrApi chashabdo yojyaH | yata iti sheShaH | anyasyApi prerakasya sadbhAve tasyApi upAsyatva prAptyA shrutau paramAtmana evopAsyatva avadhAraNashanupapattiriti bhAvaH | shrutistu bhAktanaye vyAkhyAtA |
|| iti karmAnusmR^ityadhikaraNam.h ||
7)  || sampattyadhikaraNam.h ||
1) atrAdhikaraNe Ishvarasya avAntarAvasthAsaMsthita jIvaprapyatvamahimA nirUpyate | bhagavatyeva moha iti pUrvapakShe mohAvasthAyAH suShuptyantarbhAvApattyA pR^ithagavasthAsaMsthita jIvaprapyatvamahimAlAbhAt.h mohAvasthAyAH ardhaprAptirUpatvena IshvarataditarAdhikaraNakatvamiti samarthanena pR^ithagavasthAtvasamarthanamapi tannirUpaNopayuktameva bhavati | atra bhagavatyeva moho na taditaratrApIti pUrvapakShe siddhAntayat.h sUtramupanyasya pratij~nAMshaM tAvadvayAchaShye - mugdha iti || mohetyanena | "mugdhe' mUrChAyAmiti mugdhapadaM bhAvArthakaktapratyayAntatayA vyAkhyAtam.h | parameshvaretyanena tadabhAvasUtrAdAtmanItyasyAnuvR^ittiH sUchitA | ardhaprAptiriti | bhagavadudare ardhapravesha evetyarthaH | anenArdhasampattipadaM vyAkhyAtam.h | "para' iti sUtrAdanuvR^ittasya asyetyasyArtho jIvasyeti | anena na moha Ishvara eva, nApi taditaratraiva, kintvIshvare taditaratra cheti siddhAntapratij~nA pradarshitA bhavati |
2) evaM pratij~nAMshaM vyAkhyAya parisheShAditi hetvaMshaM vyAkhyAtuM pratij~nAhetvAtmakasamastasUtrArthe smR^itimudAharati - hR^idayasthAditi || lyablopanimittaM paJNchamyau | tathAshabdaH samuchchaye | tathAcha yadA jIvaH "parAt.h' paramAtmanamapekShya "dUrasthaH' akShistho bhavati tadA "jAgrat.h' jAgrattvameShyati | yadA tu "samIpasthaH' kaNThadeshasthastadA svapnAvasthAmeShyati | yadA cha "asmin.h' paramAtmani "layaM' makShikANAM grahagodhikAdehAntaHpraveshavat.h praveshaM vrajan.h bhavati tadA "svapiti' suptyavasthAM prApnotItyarthaH | nanu jIvasya dakShiNAkShisthatve dUrasthatvaM kutaH? tatrApi "dakShiNAkShimukhe vishvo manasyantastu taijasaH' (mAM.u.2-2.) iti shruteH vishvanAmakaparamAtmasAmIpya sattvAdityata uktam.h - hR^idayasthAditi || tathAcha neha yatkiJNchit.h rUpAtsAmIpyamabhipretam.h, kintu hR^idayasthaprAj~nanAmakaparamAtmAnamapekShya, tachcha nAtiprasaN^gIti bhAvaH | traya ityAvartate | liN^gavyatyayaH | avasthA iti bahuvachanam.h | na tatheti sheShaH | tathAcha "yata evaM' uktaprakAreNa "trayaH' tisraH "avasthAH' jAgradAdyAH paramAtmavidUratva tat.h sAmIpya tatpravesharUpaprakAratrayayutAH, mohastu na tathA, ataH "parisheShataH' prasaktapratiShedhe parishiShyamANe buddhiH parisheShaH, tena tatkAraNAnumAnaM gR^ihyate | tasmAt.h mohaH ardhaprAptiH' ardhapraveshAkhyaprakArayukta iti j~neya ityarthaH | asmin.h pakShe na liN^gavyatyayaH | avasthApadaM chaikavachanAntam.h | avasthAtraye viniyuktA iti prakArA iti cha sheSha iti dhyeyam.h | na cha "hR^idi hyeSha AtmA' (pra.3-6.) iti shruteH hR^idisthAnAM jIvAnAM kathamakShyAdisthatvamiti vAchyam.h | devAnAmaMshena taditareShAmabhimAnAtishayena prakAshaguNena vA hR^idayasthAtvopapatteH | uktaM hi devatAviShaye bR^ihadAraNyakabhAShye -
hR^idaye saMsthito jIvo visheSheNa haristathA |
chakShurAdiShu rUpANi jAgratkAle tayossadA ||
bahUni santi tAnyeva yadaikIbhAvamApnuyuH |
hR^idayasthena rUpeNa tadA jIvo na kiJNchina ||
jAnAtIti viduH prAj~nAH || iti ||
na chaivamaitareyabhAShye na hi jIvasyAkShyAdiShu pR^ithakshirobAhyAdikaM vidyate hR^idisthameva hi tasya rUpamityuktivirodhaH | "pR^ithak.h' svarUpAdbhinnaM shira AdikaM nAstIti vishiShyaniShedhAbhyupagamAt.h | anyathA tayoH "chakShurAdiShu bahUni rUpANi santi' ityuktivirodhAt.h | rUpashabditasharIrasya shira AdikaM vinA.ayogAt.h | ata eva tatra jAgarite.apyakShyAdiShu vishaShaShasannihitaM bhavatItyuktam.h | devetarajIvaviShayaM vA tadbhAShyaM, tathAtve shirobAhyAdikamityasya shira AdimadrUpamityarthaH | nanu mohasya avasthAtrayAtirekitve paraM dUrasthatvAdi prakAratrayasya avasthAtraye viniyuktatvAt.h parishiShyo.ardhapravesho mohe bhavet.h, tadeva kuta ityata Aha - duHkheti || duHkhapadamAtmakAlayorupalakShaNam.h | pratismR^itiH anusandhAnam.h | mAtrapadena duHkhAtmakAletaraviShayadarshanaM vyAvartyate | anena mohasyAvasthAtrayAtirekitvaM parisheShAt.h siddhamityuktaM bhavati | tathA hi - na tAvat.h suptyantarbhAvo mohasya, duHkhAnusandhAnAt.h | na cha tadAnIM kAraNashabhAvena duHkhAnudayAt.h kathaM tadanubhava iti vAchyam.h | mohAt.h prAgviShayAnubhavajanyasya duHkhasya tadAnIM anusandhAnasambhavAt.h | nApi jAgratasvapnayorantarbhAvaH | duHkhAtmakAlAtirikta viShayAdarshanAt.h | ataH parisheShAt.h mohasya pR^ithagavasthAtvasiddhiriti | yadvA - anena mohe ardhaprAptisamatharnAya sAkShAdeva parisheShaprakAraH pradarshyate | tathAhi - na suptAviva mohe samagraprAptiH duHkhAnusAndhAnat.h | nApi jAgratsvapnayoriva aprAptireva, duHkhamAtrAnusandhAnena anyAtharAdarshanAt.h | ataH parisheShAt.h ardhaprAptireveti | vArAhe uktamiti sheShaH | na kevalaM sUtre, kintu vArAhe cheti chashabdAtharH |
3) nanu mohe jIvasya ardhapravesharUpAvasthAnameva chintyate | tadayuktam.h | mohasya IshvarAdhInatAyAH asiddhatvena tasyaiveha chintyatvAt.h | kevalaitachchintanasya vyarthatvAt.h | na cha shaN^kAkAraNashabhAva iti vAchyam.h | mohe AghAtavyAdhyAdi kAraNAntarasyApi darshanena tasya IshvarAnadhInatvashaN^kodayAt.h ityata Aha - so.apIti || apishabdaH samuchchaye | tata ityAvartate | bhavatItyadhyAhAraH | tathAcha yataH na kevalaM svapnAdiH, api tu "saH moho.api tadudbodhashcha "tata eva' IshvarAdeva bhavatIti, "tata eva' karmAnusmR^ityAdi pUrvoktahetuta eva siddham.h | atassa tato.anyato veti chintA na kriyata ityanvayaH |
4) nanu karmAnusmR^ityAdeH sAdhyasaN^kochaH kAryaH | anyathA ghAtAdibAhyakAraNa darshanavirodha ityato nimittakAraNaviShayaM tat.h, anyathA visheShasmR^itivirodhAditi bhAvena tAM smR^itimudAharati - mUrCheti || idaM cha vyastaM samastaM cha | samAse mUrChAyAH prabodhanamiti vigrahaH | chassamuchchaye | tathA cha mUrChA mUrChAyAH prabodhanaM cha "yataH' yasmAdeva "pravartate' utpadyate sa parama IshaH parameshvara eva j~neyo, na brahmAdi jIvaH | kutaH? yataH saH "paramAnandalakShaNaH' paramaH uttamaH pUrNo vA AnandaH svarUpalakShaNaM yasyAsau tathokto nAnyo.ata iti yojanA | kaumare uktamiti sheShaH | asyAtaH so.api tata eveti pUrveNAnvayaH | tathAcha mohAvasthAyA IshvarAdhInatvasya pUrvanyAyasiddhatvena avichAryatvAt.h anishchitasvarUpAyAshcha tadadhInatvaj~nAnAyogAt.h avasthAsvarUpavichAro.api tadadhInatvapratipattihetutvAt.h sArthaka eveti bhAvaH |
|| iti sampattyadhikaraNam.h ||
8. || na sthAnato.apyadhikaraNam.h ||
1) atreshvarasya sarvarUpeShu nirdoShAsheShaguNatvaM samarthyate | tatra nasthAnato.apItyanena sUchitaM pUrvapakShaM darshayati - sthAneti || sthAnAnAM suranarAdisarvasharIrANAM tatrApi dakShiNAkShyAdInAM apekShayA tadbhedApekShayA sthAnabhedAnnimittAditi yAvat.h | na kevalaM sthAnAnAM, kintu sthAniparamAtmano.apIti vA na kevalamAtmanAM jIvAnAM anAtmanAM paTAdInAM, kintu paramAtmano.apIti vA.apishabdAtharH | tataH kimityato.aniShyamApAdyamAha - anugrahyeti || syAditi sheShaH | apishabdo.atrApi sambadhyate | paramAtmana iti paJNchamI ShaShThI cha | tathAcha paramAtmanaH sakAshAt.h ghaTAdInAM sthAnabhedAdbhedadasharnAt.h tata eva bhedanimittakaguNAditAratamyasyApi darshanAt.h tata eva anugrAhyAnugrAhakabhAvadarshanAt.h tadvadvishvAdirUpiNaH paramAtmano.api parasparaM sthAnApekShayA "bhedAt.h' bhedaprApteH tata eva guNAditAratamyamanugrAhyanugrAhakabhAvashcha syAditi yojanA | evaM cha sa evetyuktamayuktamiti bhAvaH |
2) evaM pUrvapakShaM pradarshya siddhAntayat.h sUtramavatArya vyAchaShye - ata iti || na kevalaM svataH, kintu "sthAnApekShayA' sthAnabhedAdapItyarthaH | anena sUtre sthAnapadaM tadbhedopalakShakaM, saptamyarthe cha tasirityuktaM bhavati | parasyetyasya vyAkhyA - paramAtmana iti || sUtre parasyobhayatvamityevoktau viyadAdivat.h pANipAdAdyavayavarUpaikaikadeshato.anekasthAnasthitatvaM tatraiva bhedAbhAvashcha vij~nAyeta tadubhayaM pramANAsiddham.h, paramAtmA naikaikadeshataH anekasthAnaH ekadeshato.api pUrNatvAditi yuktiviruddham.h, "saptaN^ga ekonaviMshatimukho vishvaH' (mA.2-3) iti spaShyashrutiviruddhaM cha | atastanmA vij~nAyIti ubhayaliN^gamityuktam.h | tatra bhinnamityanenobhayapadaM vyAkhyAtam.h | rUpamityanena liN^gapadaM, "liN^gaM svarUpamuddiShyam.h' iti vachanAt.h | rUpasvarUpashabdayoshcha paryAyatvAt.h | tathAcha pUrvapakShe vishvAdirUpiNo hareH samagrarUpeNaiva bhinnasthAnasthitatvahetuko bhedo j~nAyata iti bhAvaH | siddhAnte na bhinnamiti vishiShyaniShedho visheShaNIbhUtabhedaniShedhaparyavasitaH | bhedashabdena cha sudhoktatItyA anyonyAbhAvasya tatsAdhyaguNAdikR^itahInAdhikabhAvasya tatsAdhyanugrAhyAnugrAhakabhAvasya cha grahaNam.h | ubhayashabdasya bhinnArthatvaM chobhashabdaparyAyatvAt.h siddham.h | tachcha "ubhAdudAttaH' iti sUtravR^ittisiddham.h | sUtre rUpamityanuktvA liN^gamityuktiH na sthAnApekShayA.api paramAtmano bhinnaM rUpaM, na hi sthAnamedastasyobhayatvasya liN^gaM kAraNaM vA bhavati | sthAnabhede.api tadgatavastvekatvopapatteH | svapnAdyavasthAbhede.api tadvato bhoktR^irekatvavaditi tattvapradIpe, na sthAnabhedastadbhedasya j~nApakaH kArako vA syAditi AnandamAlAyAM choktasyArthAntarasya j~nApakatvarUpasya j~nApanAtharA | tadapi pUrvapakShyabhimatahetoraprayojakatvoddhaTanArtham.h | tathAcha tattvapradIpakArasya sthAnata iti prathamArthe tasiH | ubhayamiti cha bhAvanirdeshaH | tasya dvitvaparyAyatvAt.h bhedatvam.h | liN^gatvaM cha j~nApakatvaM kAraNatvaM vA.abhipretam.h | paramAtmano rUpaM vishvAdilakShaNaM sthAnabhedAnna bhinnaM j~neyamiti bhAShyArthashchAbhipreta iti dhyetam.h |
3) kuto netyatastaddhetutvena pravR^ittaM sarvatra hIti sUtrakhaNDaM vyAchaShye - sarveShviti || iti shabdaH prakAravAchI | ekatvamekavachanArthaH | tathAcha "savareShu bhUteShu' suranarAdi deheShu tatrApi chakShurAdisthAneShu "etaM' paramAtmAnamekameva "brahma' pUrNaguNamAchakShate vidvAMsa iti shrutyartho.atrAbhipretaH | sarvatrAdhikaraNeShu naivaM iti | "hi' iti shrutiraitareye.astIti sheShaH | tathAcha "hi' yataH parasya "sarvatra' sarveShu naivaM nirdoShAsheShaguNatvAbhedapratipAdikA "sarveShu bhUteShu' iti shrutirasti ato na tasya sthAnabhedAt.h ubhayaM liN^gaM mantavyamiti yojanA |
4) nanu hareH samagrarUpeNAnekasthAnasthitatvaM kathaM upapadyate tadanyatrAdR^iShyatvAdityataH sarvatretyanena sUchitAM sarvatretipadaghaTitAM smR^itimudAharati - ekarUpa iti || rUpashabdo.avatAradharmaparaH | apirabhivyAptau | tathA cha viShNuH sarvatrApi sthAneShu guNAdibhiravatAraishchaikarUpa eva abhinnarUpa evAsti, na bhinno na vA hInAdhikarUpaH | sa cha sarvatra "paraH' avayavaiH pUrNa eva, na tvekadeshena sthitaH | kathametadityata Aha - "aishvaryAt.h' IshvaratvAditi | cho.apyarthaH | tathAchaikamapi tadrUpaM eaishvaryAt.h bahudhA anekasthAneShu sAmagyreNaiva sUryavat.h anakadhA sthitaM j~nAyate ityarthaH | sUryavadityuktyA anyatrAdR^iShyashaN^kA nirastA | "mAtsye' purANe uktamiti sheShaH | 
5) sUryadR^iShyAntaM spaShyayan.h uktArthe smR^itiM chAha - pratidR^ishamiti || 
idaM cha -
tamimamahamajaM sharIrabhAjAM 
hR^idi hR^idi viShThitamAtmakalpitAnAm.h |
iti pUrvArdhena saha vyAkhyeyam.h | tathAhi - "pratidR^ishaM' dR^ishaM dR^ishaM prati chakSharabhimAnitayA tanniyAmakatvena aishvaryavashAt.h "naikadhA' nasamAsaH | anekarUpeNa sthitamarkamiva taM yathA ekameva samadhikachChati j~nAnI, tathA ahamapi "AtmakalpitAnAM' paramAtmasR^iShyAnAM "sharIrabhAjAM' jIvAnAM "hR^idi hR^idi' pratihR^idayaM "viShThitaM' samagrarUpeNaiva vividhatayA sthitaM "taM' IshvaraM "imamajaM' kR^iShNaM ekatvasaN^khayAvishiShyamabhinnaM bhedamoho bhedo.astIti vyAmoho vidhUtaH avatAraguNAdiShu nirasto bhedabhramo yasya saH, samadhigato.asmItyarthaH | karacharaNAdirUpasAmagyramAtre.ayaM dR^iShyAntaH na tu dravyapUrtirUpe.arthe | sUryasya IshvaravachchakShurAdiShu dravyapUtyarA sthityabhAvAditi dhyeyam.h | yadvA - "pratidR^ishaM' dR^ishaM dR^ishaM prati mAM prati mAM pratyayaM vartata iti naikadhA bahUnAmAbhimukhyena sthitamarkamekamekamiva IshvaramapyahaM ekaM samadhigato.asmItyarthaH | na chAsmin.h pakShe sUryasya vastuto.anekasthAnatvAbhAvAt.h kathamasya pUrvapramANagatasUryadR^iShyAntaspaShyanarUpatvamiti vAchyam.h | mAM prati mAM pratIti bhrAntyA bahudhA vyavasthitasya sUryasya yathaikatvaj~nAnamityevaM spaShyanarUpatva sambhavAt.h | iti cheti | na kevalaM mAtsye, kintu bhAgavate choktArtho.abhihita iti chashabdArthaH | prathamaskandhe yudhiShThiraM prati mIShmavAkyametat.h |
6) uktamAkShipya samAdadhatsUtramupanyasyAkShepAMshaM tAvadvayAchaShye - neti || bhedavachanAdityanena bhedashabdo vachanaparatayA vyAkhyAtaH | sheShitvAderupalakShaNametat.h | tathAcha "kAryakAraNabaddhau' iti bhedakadharmoktimukhena bhedokteH vishvAdyAtmAnaH parasyAnugrAhyAnugrAhakabhAvAnna tasyAbhedo nirdoShatvaM guNapUrNatvaM cha yuktamityarthaH | "sarvatra hi' ityuktAnumAnaM tu pratipakShitatvAdasAdhakamiti bhAvaH | "kArya' iti mANDUkashrutau kAryashabdena aj~nAnakAryasvAtantyabhramarUpaM vA, tattvapradIpoktarItyA prakR^itikAryadehendriyAdiviShayakamamatAbhimAnAdirUpaM vA, jAgaraNaM jAgratkAlInabhramakAryabhUtabhramarUpasvapnashcha vivakShitaH | na cha svapnasya jAgratkAlInabhramakAryatvaM kathamiti vAchyam.h | jAgratkAlInabhramAhitasaMskArAt.h svapnakAlIna jAgrattvabhramotpattisambhavAt.h | kAraNashabdena tu aj~nAnaM vA, bhrAntikAraNaprakR^itirvA, "svapnAdutthAne taijasAdvibhakto vishvaH' iti mANDUkabhAShyokteH jAgradavasthAkAraNaM svapno vA vivakShitaH | baddhatvaM cha siddhAnte bandhasvAmitvam.h | pUrvapakShe bandhakatve avAntarabhedAdeva rUpabhedo vaktuM shakyaH | tathApi siddhAnte pUrvapakShyabhimatabaddhatvanirAsAya tadvayAkhyAnaparasmR^ityudAharaNAt.h pUrvapakShe baddhatvameva abhipretam.h | ata eva TIkAyAM ubhayaparabaddhashabdaprayogaH | atra kAryaM cha kAraNaM cheti, kAryaM kAraNaM yasyeti, kAryasya kAraNamiti cha vigrahaH | tathA cha avidyAkAryabhramarUpajAgrattvena avidyAtatkArya svapnArUpobhayakAraNakajAgrattvena cha baddho vishvaH kAryakAraNabaddhaH | taijaso.apyevamubhayabaddhaH | prAj~nastu kAraNamAtrabaddhaH | jAgratsvapnayoH kAraNaM yadaj~nAnaM tanmAtrarUpasuptiddhatvAt.h kAryakAraNAkAreNa dvAvapi bandhau turyAkhyarUpe na sta ityarthaH |
7) parihArAMshaM vyAchaShye - neti || naitachChatibalena IshvararUpANAM bhedo vaktavya ityarthaH | kuto netyataH pravR^ittaM pratyekamatadvachanAdityaMshaM vyAchaShye - eSha ta iti || iti pratyekamityasya anantaraM parasparaM mUlarUpeNeti cha sheShaH | idaM cha "eSha ta AtmA' iti pratyekamabhedavachanAt.h "ayameva saH' iti pratyekamabhedavachanAt.h "ayaM vai harayaH' iti pratyekamabhedavachanAditi vAkyatraye.apyAvR^ittyA yojyam.h | tatra AdyayoH pratyekaM parasparamityasyAnvayaH | antena tu mUlarUpeNetyasya | anena "yaH pR^ithivyAM tiShThan.h...yo.apsu tiShThan.h..yo.agnau tiShThan.h' (bR^i.5-7) ityAdinA bhagavato.anekasthAnAnyuktvA tatra tatra pratyekaM "eSha ta AtmA.antaryAmyamR^itaH' iti tattatsthAnagata bhagavadrUpANAM parasparamanyonyamabhedavachanAt.h | tathA "yaH pR^ithivyAM tejomayo.amR^itamayo..yo.apsu tejomayo.amR^itamayo..yo.agnau tejomayo.amR^itamayo...yo vAyau' (bR^i.4-5.) ityAdinA bhagavato.anekasthAnasthitatvamabhidhAya tatra tatra pratyekaM "ayameva sa yo.ayamAtmA...ayameva sa yo.ayamAtmA' iti tadrUpANAM parasparamabhedavachanAt.h | tatA "ayaM vai harayo.ayaM vai dasha' (bR^i.4-5-19.) iti bhagavadrUpANAM mUlarUpeNa abhedavachanAditi hetvartha ukto bhavati | sUtrabhAShyayoH pratyekamityuktirAdarasUchanArthA | tatprayojanaM tu siddhAntashrutInAM prAbalyasUchanena tAbhiH pUrvapakShashruteH bAdhasUchanam.h | tena bhedAbhedavachanayoH sAmyAdanirNaya iti shaN^kA nirastA | "eSha te' iti bR^ihadAraNyake uddAlakaM prati yAj~nyavalkyavachanametat.h | "eShaH' pR^ithivyantaryAmyeva tavAntaryAmItyarthaH | evamabAdAvapi | "ayameva saH' ityArabhya "idaM sarvam.h' ityantamapi | tatraiva madhubrAhmaNe shrutam.h | tadarthastu yaH "tejomayo.amR^itamayaH puruShaH' iti pUrvavAkye tejaHpUrNatvanityasvarUpatvapUrNatvaguNaH paramAtmA abhihitaH so.ayam.h | ayaM ka ityAshaN^kAyAmAha - ya iti || ayaM sa eva yaH pUvarokta AtmA sarvago hayashIrShAkhyaH | "idaM' rUpaM "amR^itaM' nityamuktaM "sarvamidaM' jagat.h "brahma' tadadhInamiti | "ayaM vai harayaH' ityArabhya "ityanushAsanam.h' ityantamapi bR^ihadAraNyake shrutam.h | anena hi paramAtmarUpANAmabhede pramANatvena "indro mAyAbhiH puruSharUpa Iyate yuktA hyasya harayaH shatA dasha' (R^i.6-47-18.) iti mantramudAhR^itya vyAkhyAtaH | "harayo' harinAmAno "dasha' matsyAdyAH "ayaM vai' mUlarUpyeva chashabdAt.h sUchitAni shatAni nArAyaNashadi harinAmakAni ayameva | evamR^iksthaM "shatAdasha' ityetadvayahadvayaparatvena vyAkhyAya dashashatAnIti vyutkrameNa anvayenaikavyUhaparatvenApi vyAkhyAti - sahasrANiti || vishvAdIni sahasrANi ayaM vA ityanvayaH | dashetyetadvahuparyAyamabhyupetya vyUhAntaraparatvenApi vyAkhyAti - bahUni cheti || parAdIni bahUni cha harayo.ayaM vA ityanvayaH | "shatamanantaM bhavati' iti vachanAchChatetyetadanantaparyAyamityabhipretya vyUhArantaraparatvenApi vyAchaShye - anantAni cheti || ajitAdInyapi harayo.ayaM vA ityanvayaH | evaM matsyAdi paramAtmarUpANAmabhedamuktvA tanmahimAnamAha - tadetaditi || "tat.h' prasiddhametadrUpajAtaM "brahma' guNapUrNaM na vidyate pUrvaM yasmAt.h tat.h "apUrvaM' anAdi na vidyate paramuttaraM yasmAttat.h "anaparam.h' antashUnyaM na vidyate antaramanyadyasya tat.h "anantaram.h' na vidyate bahiranyadyasya tat.h "abAhyaM' idameva sarvasmAdantaraM bAhyaM chetyarthaH | brahmAyamAtmA sarvamanubhavatIti "sarvAnubhUH' sarvaj~na iti "vedAnushAsanaM' vedavyAkhyAnamityarthaH | punaH brahmetyuktiH tAtparyArthA, anekavisheShaNasambandhArthA vA | yadvA - brahmetyanuvAdo.ato na paunaruktyam.h | tathAcha yat.h brahmAyamAtmA sarvAnubhUrityanvayaH | vidheyavivakShayA ayamAtmeti pulliN^gaprayogaH |
8) nanu nAbhedashrutibhiH bhedashruteH bAdho yuktaH | tAsAM katipayarUpaviShayatvena sAvakAshatvAt.h | nApi "ayaM vai harayaH' ityantimashruti virodhaH | tatra parasparamabhedAnukteH, mUlarUpeNApi "eSha ta AtmA....ayameva saH' itivat.h spaShyamabhedApratIteH | ato bhedashrutibalAt.h vishvAdInAM bheda evetyAshaN^kAM pariharat.h sUtraM paThitvA vyAchaShye - apIti || 