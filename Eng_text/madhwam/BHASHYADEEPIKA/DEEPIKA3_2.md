atrApiH tattvapradIpoktarItyA na kevalaM kANvA evaM paThanti, kintu "eke' anye mANDUkeyA apIti samuchchayArthaH | evamityanuvAdaH, abhedeneti vyAkhyAnam.h | itthambhUtalakShaNe tR^itIyA | tatAcha abhinnatvaprakAraM prAptAnyevetyarthaH | vishvAdyanantarUpANIti sheShaH | chashabdAdityanantaraM viShNoH samuchitamiti sheShaH | dvitIyAntashabdayoreke paThantItyanenAnvayaH | yadvA - abhedeneti sahayoge tR^itIyA | tathAcha chashabdabodhitaM "anantarUpatvaM' vishvAdirUpANAmanantatvaM bahutvaM abhedena sahaike paThantItyarthaH chassamuchchaye | iti paThantItyanvayaH | itirAvartate | sa cha hetau | tathAcha iti yataH paThanti ato na bhedashrutimavalambya vishvAdibhedo grAhyaH, na bhedashrutiH abhedashrutivirodhinIti vA adhyAhAreNAnvayaH | anena sUtre paThantItyasya yato atashshabdayoruktasAdhyavAkyasya cha adhyAhAraH kArya iti sUchitam.h | shrutyarthastu - yadyapi "amAtro' bhinnAMshashUnyaH tathApi ";anantamAtraH' abhinnAnantAMshavAn.h "dvaitasyopashamaH' dvitIyena prakAreNetaM dvItaM iN.h gatau, bhAve niShThA, dvItameva dvaitaM, mithyAj~nAnaM tasyopashamastannAshakR^it.h | tattvapradIpe tu - "amAtraH' parimANarahitaH "anantamAtraH' anantarUpaH "shivaH' sukhAtmakaH "OMkAraH' omityAkriyamANaH praNavavAchyaH paramAtmA yena jIvena viditaH sa eva muniH na tvitara iti "dvaitasyopashamaH' bhedarahita iti vyAkhyAtam.h | paThantItyanvayaH | 
9) tarhi kA gatiH "kAryakAraNabaddhau' (mA.2-16) iti bhedavyapadeshasyetyata Aha - abhede.apIti || vishvAdirUpANAmabhinnatve.apItyarthaH | yadyapi tatApItyarthe apishabdaH | anena sautrApishabdasyArthAntaraM darshitam.h | bhedavyapadeshaSha yujyata iti | vishvAdayo baddhAH turIyastvabaddha iti bhedakadharmoktimukhena bhedoktiH yujyate ityarthaH | anenaivaM shabdasyArthAntaraM darshitam.h | kathaM yujyate ata Aha - sthAnabhedAditi || akShyAditadanyarUpasthAnabhedAdityarthaH | tatAcha akShyAdistho baddhaH anyatragastvabaddha iti bhedakadharmoktiH sthAnabhedAdyujyate | tathA bhedoktirapi sthAnagatabhedasya sthAninyupachArAdyujyata ityarthaH | "ananyo.apyanyashabdena' ityAnandamayanayodAhR^itapramANe tu abhede bhedavyapadeshaH achintyaishvaryAt.h yujyata ityuktam.h | tat.h bhedavyapadeshasya mukhyatvAbhiprAyakam.h | abhinnasyaikasya sthAnabhedo.api kuta ityata Aha - aishvaryeti || achintyashaktyAkhyopAyAdityarthaH | hetusAdhakahetusamuchchaye chashabdaH |
10) nanu nirdoShasya hareH kathaM bandha ityAshaN^kAM parihartumuktArthe chashabdasUchitAM smR^itimAha - brahmatarke cheti || na kevalamasmAbhiriti samuchchaye shaN^kAparihArasamuchchaye vA chashabdaH | bandhAdIti || jIvasya jAgradAdibhramakAraNatayA bandhakartR^itvAdityarthaH | Adishabdena duHkhAdidoSho gR^ihyate | baddha ityupalakShaNam.h | duHkhItyapi draShyavyam.h | nirdoSheti visheShaNayoH karmadhArayo bahulagrahaNAt.h | apiH pratyekaM sambadhyate | tathAcha parameshvaro yadyapi nirdoShaH, tatApi "bandhAdisAkShitvAt.h' anyagatabandhaduHkhAdi draShyR^itvAt.h tatsvAmitvAchcha baddhAdiriti kathyate | evaM parameshvaro yadyapi "advayarUpaH' abhinnarUpaH | tathApi "bhinneShu' akShyAdiShu saMsthiteH nimittAdbhinna iti kathyate iti yojanA | iti brahmatarke ityanvayaH | uktamiti sheShaH | 
|| iti na sthAnato.apyadhikaraNam.h ||
9. || arUpAdhikaraNam.h ||
1) atrAdhikaraNe viShNoraprAkR^itarUpaM samarthyate | pUrvapakShayati - rUpavattvAditi || shuklAdirUpavattvena vigrahavattvena choktatvAdityarthaH | ata eva cha tattvapradIpe "rUpopanyAsAchcha puruShavidhamapi' ityAdinA rUpavattvamuktamiti rUpashabditavigrahavarNobhayaprApakasUtrodAharaNaM kR^itam.h | na chaivaM rUpashabdena shuklAdiguNapratItiH syAt.h ataH - shiraHpANItyuktamiti sudhAvirodha iti vAchyam.h | tasyAstanmAtrapratItiH syAdityarthakatvAt.h | "anityatvaM' dehatonAshavattvaM, viShNoH syAditi sheShaH | evaM rUpavattvAdityetat.h rUpavattvena "rukmavarNaM, AdityavarNam.h' ityAdi shrutisiddhatvAdityapi vyAkhyeyam.h | tena hetvasiddhiH parihR^itA | anityapadaM cha viShNo rUpavattve "arUpamavyayam.h' tadarUpamanAmayam.h' ityAdi shrutyaprAmANyaM cha syAdityaprAmANyaparatayA.api vyAkhyeyam.h - yathA "anityamuchyate' (1-2-1.) iti jaiminisUtre bAdhakadvayamuktaM bhavati, evamarUpatvapakShe.api bAdhakadvayaM TIkoktamanusandheyam.h | tathAcha pakShadvaye.api bhaktiranupapanneti pUrvapakShyabhiprAyaH |
2) siddhAntayat.h sUtramavatArya vyAchaShye - ata iti || "prakR^ityAdi pravartakatvena' tanniyAmakatveneti | anena tachChabdArtho darshitaH | Adishabdena bhUtaM gR^ihyate | uttamatvAdityanena pradhAnatvAdityetatprakArAntareNa vyAkhyAtam.h | tatra pUrvaM uttamatve prakArapradarshanarUpam.h | sUtre.arapamiti vAchye rUparUpi bhedanivR^ittyarthaM arUpavadityuktaM, tadvayAchaShye - neti || prAkR^itabhautikarUpavadbhinnameva ityarthaH | na tu tadvadityevakArArthaH | sUtre taditi vyastaM samastaM chetyAshayena vyastatachChabdArthamAha - brahmeti || tasmAt.h nAnityatvaM brahmaNaH shaN^kayamiti vAkyasheShaH |
3) nanu brahmaNaH prakR^ityAdi sAmarthyena dehabandhAbhAve.api svechChAlIlAdinimittaM rUpaM kiM na syAdityAshaN^kAvArakatayA hishabdaM vyAchaShye - hishabdAditi || sUchitAyA iti sheShaH | shruterityasya netivAkyena anvayaH | tathAcha nimittAntarakR^itarUpapadoktadehAbhyupagame shrutAvarUpamiti sAmAnyaniShedho na syAditi bhAvaH | na kevalamuktayukteriti chashabdArthaH | vyAkhyAteyaM shrutiH akSharanaye | anena sUtre napuMsakoktiretachChatyanusArAditi dhyeyam.h |
4) sUtrArthe smR^itiM chAha - bhautikAnIti || yasmAt.h sarvANi "rUpANi' sharIrANi pAJNchabhautikAni | upalakShaNametat.h | AvyaktikAni cha | yasmAdvA "asau' paramAtmA bhUtebhyaH "paraH' tatpravartakatvena taduttamaH tasmAt.h "arUpavAn.h' tatkAryarUparahitaH | nanu bhUtapare bhautikarUpAbhAve.api avyaktakAryaM rUpaM kiM na syAdityata Aha - kveti || "avyaktaH' prakR^ititaH "pare' tatpravartakatvena taduttame tata eva tatkR^itabandhashUnye brahmaNi "tat.h' AvyaktikaM rUpamapi "kva' netyarthaH | yadvA - tattvapradIkoktarItyA kaimutyametat.h | asmin.h pakShe nopalakShaNam.h | tachChabdena bhautikarUpasyaiva parAmarshaH | tathAcha yadA bhUtebhyaH pare bhagavati bhUtakAryadeho na, tadA bhUtakAraNAvyaktamapyatItya vatarmAne tasmin.h tadavyaktakAryabhUtakAryasharIraM neti kimu vaktavyamityarthaH | yadA bhUtaparatvameva bhautikadehAbhAve hetuH, tadA sutarAM bhUtaparAvyaktaparatvamiti bhAvaH | evaM yato bhautikAni rUpANi anityatvavyAptAni, asau cha bhUtebhyaH paratvAt.h tadrahito.ato nAnityatAshaN^kA kAryetyadhyAhAreNa tattvapradIpoktaM yojanAntaraM draShyavyam.h | iti mAstya iti | uktamiti sheShaH | 
5) nanu brahmaNo rUpAbhAve "rukmavarNam.h' ityAdirUpityashruti vaiyarthyaM, saundaryasaulakShaNyAdyabhAvashchetyAshaN^kAM pariharat.h sUtraM paThitvA vyAchaShye - prakAshavachcheti || shrutInAmityanena vaiyarthyasambandhI darshitaH | "yadA' itrata muNDakashrutiH adR^ishyatvanaye vyAkhyAtA | "shyAmAt.h' iti ChandogashrutiH | "shyAmo hR^idi sthito viShNuH shabalo vishvarUpavAn.h' iti tadbhAShye vyAkhyAtA | yo hR^idistho viShNuH shyAmarUpavAn.h tasmAt.h tadupAsanAnantaraM yo hR^idi sthitaH "shabalo' vishvarUpavAnnAnAvarNayuktastamahaM prapadye upAse iti tadabhiprAyaH | hR^idgatopAstisAdhyAM vishvarUpopAstimAheti ChAndogyaTIkokteH yo hR^idistho viShNustadupAsanAnantaraM yo vishvarUpI tamupAse ityatharH | "suvarNajyotiH' iti vedAntaravAkyaM taittirIyagataM vA | tasya tadbhAShye suShyu paramAnando hariH jyotiH prerako yasyeti muktaparatayA vyAkhyAne.apIha brahmaNo rukmavarNAbhidhAyakatayApi vyAkhyAnAdavirodhaH | Adishabdena "AdityavarNam.h' ityAdikaM gR^ihyate | shrutInAM cheti chashabdaH na kevalamarUpitvashrutInAM na vaiyarthyaM, api tu rUpitvashrutInAM cha "na vaiyarthyaM' viShayAbhAvakR^itAprAmANyamiti samuchchaye | vaiyarthyaM cheti bhinnakrameNAnvaye saundaryAdyabhAvasamuchchaye vA chashabdaH | kuto rUpashrutivaiyarthyAbhAvaH saundaryAdyabhAvo vetyatastatra hetutayA prakAshavadityaMshaM matubabhiprAyeNa vyAchaShye - rUpavattvAditi || paJNchamInirdeshena yataH tat.h prakAshavadrUpavaditi heturdarshitaH | yat.h chashabdena arUpitvashrutInAmapi avaiyarthyamanityatvarAhityaM cha sUchitam.h, tadayuktam.h | brahmaNo rUpitve anityatvasyArUpityashruti vaiyarthyasya chApatterityato naivamityAha sUtrakR^it.h - avaiyath.hryamiti || tasyArtho - vilakShaNeti | prAkR^itabhautikarUpavilakShaNetyarthaH | arUpavachcheti chashabdArtho vA.ayam.h | tathAcha anityatvAdivyAptaprAkR^itAdi rUpAbhAvAnna brahmaNo.anityatvaM, na vA.arUpitva shrutivaiyarthyaM prAkR^itAdirUpAbhAvAviShayatvAt.h tasyA iti bhAvaH | evaM na vaiyarthyamityetat.h vyutpattyabhAvAdarUpitvashruteH arthAbodhakatvaM netyapi vyAkhyeyam.h |
6) nanu yadyasti paramAtmano rUpaM, tarhi kathaM tasya prasiddharUpavailakShaNyamAtreNa arUpitvoktirityAshaN^kottaratvenApi prakAshavadityetadvatyantAbhiprAyeNa vyAchaShye - yatheti || Adishabdena tejo.antaraM gR^ihyate | vidyamAne ityataH prAk.h gR^ihAntarityupaskAryam.h | apishabdo virodhasUchakaH | "vailakShaNyAt.h' sauradIpAdiprakAshavailakShaNyAt.h chakShurAdiprakAshasyeti vipariNAmenAnvayaH | aprakAshAdIti | nAsti prakAsha ityAdi vyavahAra ityarthaH | Adishabdena andhakArAvR^itamidaM gR^ihamityAdi vyavahAro gR^ihyate | vyavahAra ityanena prakAshashabdaH prakAshapratiyogikAbhAvavyavahArapara iti sUchitam.h | tathA prakR^ite.apIti vAkyasheShaH | evaM prakAshavadityetat.h paramAtmani "AtmaivAsya jyotiH' iti prakAshashabdaprayogavadityapi vyAkhyeyam.h | pUrvasUtrAt.h taditi padaM vipariNAmyehAnuvartate | tadapi shrutibrahmobhayaparam.h | tathAcha ayaM sUtrArthaH - yatastadbrahma "prakAshavat.h' rUpavadvigrahavat.h shuklAdirUpavataH tasya brahmaNo.arUpatve.api tAsAM rukmavarNAdishrutInAM "avaiyarthyam.h' vaiyarthyaM nAsti, nApi saundaryAdyabhAvaH | na kevalaM rUpitvashrutInAmeva avaiyarthyam.h, kintu tasmin.h brahmaNo rUpitvapakShe tAsAM brahmaNo.arUpitva bodhikAnAM "arUpamavyayam.h' ityAdi shrutInAM cha | nApi tasyAnityatvam.h | kutaH? yataH tadbrahma "arUpavat.h' anityatvavyAptaprAkR^itabhautikavilakShaNarUpavat.h brahmaNaH "avaiyarthyaM' tyantavilakShaNArthatvaM vilakShaNarUpavattvamata iti vA | nanu vilakShaNarUpavattve kathamarUpatvashrautyavaiyarthyam.h? yataH "prakAshavat.h' prakAshaviShayavyavahAravat.h | yathAndhakAre gR^ihAntarnayanAdi prakAshe vidyamAne.api tasya saurAdiprakAshavilakShaNatvAt.h tadabhAve nAsti prakAsha iti vyavahAro bhavati | na chaivaM rUpashabdasya prAkR^itAdAveva vyutpannatvenAtra vyutpattyabhAvAt.h rUpitvashrutivaiyarthyam.h | yataH "prakAshavat.h' aprasiddhaprakAshe.api paramAtmAni "AtmaivAsya jyotiH' (bR^i.6-6-6.) iti prakAshArthakajyotishshabdavyavahAravadupapadyate ata iti |
7) nanu kathaM brahmaNo vilakShaNarUpavattvaM, yenAnityatvAdidoShAbhAvaH, sarvarUpANAM prakR^ityAdyAtmakatvaniyamAt.h itararUpApekShayA tadrUpasya vailakShaNyAnukterityAshaN^kAM pariharat.h sUtramupanyasya vyAchaShye - Aha cheti || sUtre bhAShye cha cho.avadhAraNe | uchyata eveti sambadhyate | na tu nochyata ityevashabdArthaH | "rUpasya' sharIrasyeti buddhayA viviktasya vipariNatasya tatpadasya vyAkhyAnam.h | vij~nAnAnandamAtratvamiti | j~nAnAnandAdyekasvarUpatvamityarthaH | anena tachChabdaH tadguNasAratvAdityatra prakR^itaj~nAnAnandaguNavAchI bhAvanirdeshashcha ayamiti sUchitam.h | idaM cha vailakShaNyapadena samAnAdhikR^itatayA.anvetavyam.h | mAtrapadena rUpasya prAkR^itatvanivR^ittiH | iti shruti shrutyochyata ityanvayaH | anena yataH "aikAtmyapratyayasAram.h' iti mANDUkashrutiH tasya brahmaNo rUpasya tanmAtratvaM j~nAnAnandAdyekasvarUpatvaM "Aha cha' vaktyeva ato na vailakShaNyAnuktiriti sUtrArtha ukto bhavati | tathAcha pUrvavAdyuktaheturasiddha iti bhAvaH | ekaH pradhAnaH sa chAsAvAtmA cha pUrNashchaikAtmA tasya bhAvaH aikAtmyam.h, pratyayo j~nAnaM, eaikAtmyaM pratyayashchetyubhayaM sAraH svarUpaM yasya tadaikAtmyapratyayasAramiti shrutyatharH | yadyapi mANDUkabhAShye -
ekaH pradhAna uddiShyaH AtmA pUrNatvatashrutaH |
tadevAsya svarUpaM yadaikAtmyaM tena kIrtitam.h ||
pratyayo j~nAnarUpatvAt.h sAra AnandarUpataH ||
ityAnandarUpatvaM sArashabdArtho, na svarUpamityuktam.h | tatA vyAsatIrthIye - svArthe ShyaJN.h | aikAtmyasya brahmAbhedaM chAshritya ekAtmyashchAsau pratyayashchAsau sArashcheti vigrahaH pradarshitaH | tathApi "AnandamAtram.h' ityuttarashrutyavaiyarthyAyeha svarUpArthatayA sArashabdo vyAkhyAtaH |
8) iha sArashabdasya svarUpArthatvAt.h AnandarUpatve shrutyantaraM paThati - AnandamAtramiti | AnandaikasvarUpaM, na tu prAkR^itaM, kutaH? yataH "ajaraM' sadA dR^iDhaM "purANaM' AnAdibhUtaM "ekaM' sarvotkR^iShyaM "santaM' nirduShyaM, ekaM santamiti vA "bahudhA' vishvAdyAtmanA matsyAdirUpaiH vA dR^ishyamAnaM "AtmasthaM' dehasthaM paramAtmAnaM "ye dhIrAH' j~nAnitanaH "anupashyanti' sAkShAt.h kuvarnti teShAM "shAshvataM sukhaM' mokSho bhavati, nAnyeShAmityarthaH | itIti | iti chaturvedashikhAyAM cha vailakShaNyamuchyata ityanvayaH | anena sautrachashabdaH shrutisamuchchaye.apIti sUchitam.h |
9) nanu uktashrutidvaye brahmaNo j~nAnAnandAdyAtmakatvamevochyate, natvA AnandAdeH brahmasharIratvam.h | ato rUpipadoktadehitvashruteH lokavilakShaNarUpaviShayatvAbhAvAdvaiyarthyam.h, saundaryAbhAvashcha aparihR^itaH | na cha rUparUpiNo abhedAditi tattvapradIpe tadapi shrutyabhipretamityuktamiti vAchyam.h | spaShyoktyabhAvena anirNayAdityAshaN^kAM pariharat.h sUtraM paThitvA vyAchaShye - darshayatIti || chashabdo rUpatvamityataH paro yojyaH | "AnandarUpatvaM' brahmasharIratvamiti | anena sUtre.apekShitAdhyAhAro darshitaH | na kevalamAnandasya brahmAtmakatvaM kintu tachCharIratvaM cheti chashabdArthaH | itItyanantaraM bhAShye sUtre cha shrutiriti sheShaH | shrutiH darshayatItyanvayaH | "AnandarUpaM' AnandasharIraM ata eva "amR^itaM' dehato nAsharahitaM yadvibhAti tadbrahma "vij~nAnena' shravaNashadijanitasAkShAtkAreNa "paripashyanti' viShayIkurvanti j~nAnina ityAtharvaNashrutyarthaH |
10) sUtre athopadaM j~nAnarUpArthAntaravAchi | apiH samuchchaye | asandhiH pragR^ihyatvAt.h | tathAcha na kevalamAnandasyaiva brahmAtmakatvaM tadrUpatvaM chochyate shrutyA, kintu j~nAnasyApi tadAtmattvaM tadrUrapatvaM chochyate smR^ityeti sUtrakhaNDArthamabhipretya tAM smR^itiM paThati - shuddheti || iti mAtsye smaryata ityanvayaH | tadvachanAkhyasmR^ithyedamuchyata iti yAvat.h | yatiH "shuddhasphaTikasaN^kAshaM' tadvachChuklavarNaM niraJNjanaM vAsudevameva paraM pradhAnaM "R^ite' j~nAnAya "chintayIta' dhyAyIta | "j~nAnarUpAt.h' j~nAnasharIrAdvAsudedR^ite "anyaM' brahmAdikaM paratvena na chintayItetyarthaH | na chaitat.h sUtre eva j~nAnAnandayoH brahmarUpatve spaShyashrutyukteH ArthikoktirUpapUrvasUtravaiyarthyamiti vAchyam.h | svarUpasyApi j~nAnAdyAtmakatvasiddhayarthaM tadupanyAsAt.h | na chAnarthakyam.h | brahmatachCharIrayorabhedena brahamaNo j~nAnAnandAdatyAtmakatve tachCharIrasyApi tachchAbhAbhiprAyeNa tadudAharaNopapatteH | atra tattvapradIpe darshayati chAnandasya svarUpatvaM "AnandarUpam.h' ityAdi | atho cha darshayati -
sajj~nAnAnandashIrSho.asau sajj~nAnAnandabAhukaH |
sajj~nAnAnandadehastu sajj~nAnAnandapAdavAn.h ||
iti atho cha darshayati -
brahmaNastadguNAnAM cha bhedadarshyadharaM tamaH |
bhedAbhedapradarshI cha tama evottaraM vishet.h ||
vijAnIyAttato brahma sadA sarvaguNAtmakam.h |
guNAnAM cha visheSho.asti na vishaShaH kathaJNchana ||
te sarve.api guNAH pUrNAstachCharIraH paraH smR^itaH |
Anandaj~nAnashaktyAdidehaM viShNuM tu ye janAH ||
adehaM bhUtadehaM vA viduste chAdharaM tamaH |
tathA prakR^itidehaj~nAH karmadehavido.api vA ||
tasmAdAnandachiddehaM chidAnandashiromukham.h |
chidAnandabhujaM j~nAnasukhaikaparamAN^gulim.h ||
AdehAdA nakhAgrebhyaH pUrNachitsukhashaktikam.h |
pratyekaM tu guNAMstAMstu sadA sarvaguNAtmakAn.h ||
j~nAtvA vimuchyate viShNoH prasAdAnmAnuSho.api san.h ||
iti paiN^gishrutiriti | evaM darshayati ityetat.h atho ityuttaratrApi saMyojya vyAkhyAtam.h | tatpakShe na kevalaM darshayati, kintu smaryate.apItyapishabdArthaH |
|| ityarapAdhikaraNam.h ||
10. || upamAdhikaraNam.h ||
1) atrAdhikaraNe Ishvarasya jIvAdbhedAbhedo nirAkriyate | atra pUrvapakShAnuvAdarUpaM ata evopameti sUtrAMshaM vyAkaroti - yasmAditi || yojanA tu "yasmAt.h" yata evaM "nasthAnato.api' ityAdyuktaprakAreNa parameshvararUpANAM parameshvarasya cha "mithaH' parasparaM "kashchit.h' anyonyAbhAvarUpo vA hInAdhikabhAvarUpo vA anugrAhyAnugrAhakabhAvarUpo vA bhedo na, kintvabheda eva siddho.ata iti dR^iShyAntalAbhAditi bhAvaH | na tatrAnyo.anveShaNIya ityeva shabdArthaH | evaM sautrAtaHshabdaparAmR^ishyaM pradarshyAvR^ittyabhiprAyeNa tamanukR^itya tasyArthAntaramAha - sAdR^ishyAditi || chittvAdinA parameshvarasAdR^ishyAdityarthaH | sUtre "tato hyasya' ityato.anuvR^ittasya asyetyasyArthamAha - jIvasyeti || na kevalaM parameshvararUpANAmityaperarthaH | anena pUvartrApi chashabdasambandho j~nApitaH | upametyasyArthaH - tatheti || parameshvarAbheda ityarthaH | syAditi sheShoktiH | syAditItyanantaraM prApte tatparihArAyeti sheShaH | anena sUtre "na sthAnato.api' ityato naJNanukarSho.abhipreyate | kuto netyatastatra hetutayA.a.agataM sUryakAdivachchetyaMshaM siddhAntyabhipretAnumAnaparatayA vyAchaShyaSha - tasyeti || jIvesyetyarthaH | "pratibimbatvaM' IshapratibimbatvAkhyaM hetumuktvA sUryakAdivaditi dR^iShyAntoktyaiveti sheShaH | "chashabdena' uttaratrApyanvitena "bhedaM' parameshvareNa AtyantabhedarUpaM sAdhyaM "darshayati' samuchchinoti sUtrakAra ityarthaH | tattvapradIparItyA tu rUpamityAdikA shrutistasya pratibimbatvamuktvA bhedaM darshayatIti chashabdena sUtrakAro darshayatItyarthaH | yadvA - bhedAbhedapUrvapakShasya bahireva lAbhAdata evetyAdi samagrasUtraM siddhAnta evetyAha - yasmAditi || j~nAnaishvaryAdAviti sheShaH | bhedashabdashcha vishaShaShavAchI | ata ityAvartate.apIti cha | tathA cha yasmAdevamuktarItyA parameshvararUpANAM tatsvarUpAMshAnAM matsyAdInAM parameshvarasya cha mitho j~nAnaishvaryAdau na kashchidvisheShaH, tasmAdeva jIvasyApi ataH parameshvarasvarUpAMshatve "sAdR^ishyAt.h' matsyAdisAmyAt.h "tathA syAt.h' parameshvarasvarUpAMshavat.h j~nAnaishvaryAdyavisheShaH syAditi "ataH' etadarthamevAniShyaprasaN^kaparihArArthameva ata evopameti padaiH "tasya' jIvasya tathApi aMshatve.api "tathA' pratibimbabhAva eveti pratibimbabhAvamevoktvA "chashabdena' atastena hetunA sUryakAdidR^iShyAntena "bhedaM' sAdhyaM samuchchinoti sUtrakAra ityanvayaH |
2) jIvasyeshvarapratibimbatvameva kuta ityatash.hchashabdasUchitashruterevetyAha - rUpamiti || dvitIyavyAkhyAne tu yuktisiddhapratibimbatve dArDhyAya shrutyupanyAsaH | vyAkhyAteyaM shrutiraMshanaye | "jale' jalAdau "sUryakAH' tatra pratibimbatAH sUryAH "yadvat.h' yathA sUryasya sadR^ishA matAH, evameva loke pramitAH "AtmakAH' IshapratibimbabhUtA amukhyAtmAnaH paramAtmasadR^ishA matA iti shrutyantarArthaH | atrAdyashrutau rUpashabdoktaM pratibimbatvaM dvitIyashrutyA paramAtmasadR^ishA iti vyAkhyAtamiti j~neyam.h | ityAdItyanantaraM shrutiriti sheShaH | ata eva tattvapradIpe shrutiH darshayatItyuktam.h | TIkAkR^itApi shrutirityadhyAhArasya siddhatvAdityAshayena pratibimbatvaM darshayatItyanvayayogyapadadvayamanuShajyate ityuktam.h | tathAchAyaM TIkArItyA sUtrArthaH - "ata eva' IshatadrUpANAmabhedoktereva "ata eva' jIvasya chetanatvAdinA IshvarasAmyAdevAsya jIvasya "upamA' matsyAdisAmyam.h | tadvadIshAbhedaH syAditi na, kutaH? yataH "sUryakAdivat.h' jalAdau pratibimbitasUryachChAyAdivat.h IshapratibimbastasmAdeva tadbhinnashchAtaH | yadvA - "ata eva' matsyAdInAmIshrasya cha j~nAnaishvaryAdAviva visheShasyoktatvAdeva ataH | tarhi jIvasyApi parameshvarasvarUpAMshatve yataH "upamA' matsyAdibhiH sAmyaM syAt.h, tatashcha tasyopamabA parameshvaravat.h j~nAnAdyavisheShaH syAt.h ataH etadarthamevaM rUpAniShyaparihArArthaM jIvasyopamaiva Ishvarapratibimbataiva, na svarUpAMshatA | yataH pratibimbo.ataH sUryakAdivachcha bheda eva nAbhedo.api | na cha hetvasiddhiH | "rUpam.h' ityAdishruteriti | tattvapradIparItyA tu - "ata eva' jIvasya parameshvareNa chidAnandAdisAdR^ishyAdeva "rUpam.h' ityAdishrutau sUryakAdivadupamA pratibimbatvamuktam.h | tasya tadrUpatvAditi bhAvaH | "eta eva' pratibimbatvoktyaiva shrutyA bhedo.apyuktaH | tasya bhedaghaTitatvAditi chashabdArtha iti |
3) yaduktaM sUryakAdivajjIvo brahmapratibimba iti | tadayuktam.h | jIvasya sUryakAdivadupAdhyAyattatvAbhAvena tadupamatvAsambhavAt.h | tadbhAve chAnityatvajanmokShAbhAvApatteH | ataH pratibimbatvAbhAvAdbhedAsiddhiriti dUShaNaM susthamityAshaN^kottaratvenApi ata eva chopameti sUtrakhaNDaM vyAchaShye - ata eveti || anukR^itAtaHshabdaparAmR^ishyaM darshayati - bhinnatveti || atra bhinnatvaM sAdhyatvenopAttaM, na tu trayANAmekaprakAratvam.h | tathAcha bimbabhinnatvarUpasAdhyadharmeNa bimbAdhInatvatatsAdR^ishyarUpasAdhanadharmAbhyAmeva jIvasya "sUryakAdyupamA' tatsAmyamityarthaH | sUtrakR^itokteti sheShaH | prAgAbhAvatvaM choktamiti chashabdArthaH | svaprayuktaivakAravyAvartyamAha - neti || AdishabdenopAdhinAshanAshyatvajaDatvAdiH gR^ihyate | ato na sUryakAdyupamAsambhavaH | na vA.anityatvAdiprasaN^ga iti vAkyasheShaH | dR^iShyAntadArShyAntikayoH sarvasAmyasyAnapekShitatvAditi bhAvaH | anena "ata eva' tadadhInatvAsAdR^ishyAbhyAmeva "sUryakAdivat.h' AbhAvatvaM jIvasya sUryakAdyupamA chAbhihitA nopAdhyadhInatvAdineti sUtrakhaNDasya vR^ittyantaramuktaM bhavati |
|| ityupamAdhikaraNam.h ||
11. || ambuvadadhikaraNam.h ||
1) atrAdhikaraNe Ishvare bhaktayarthaM tasyA jIvasvarUpAbhivyaktirUpaphalaM nirUpyate | pUrvapakShayati - nityeti || bhaktishcha j~nAnaM cha bhaktij~nAne, j~nAnamaparokShaM, Adishabdena prasAdo labhyate | pratyekaM tR^itIyAnvayaH | "prayojanaM' sAdhyam.h | na prayojanamityAvartate | yata iti mokShasyeti cha sheShaH | tathAchetthaM yojanA | na bhaktiH kartavyA | kutaH? yato na tayA prayojanamasti | na cha j~nAnameva prayojanam.h | yato na tenApi prayojanamasti | na cha tasya prasAdaH prayojanam.h | yato na tenApi prayojanamasti | na cha prasAdena mokShasambhavAt.h kathaM tena na prayojanamiti vAchyam.h | mokShasya nityasiddhatvAt.h | katham.h? "nityAnandaj~nAnAdeH' mokShasya nityAnandaj~nAnabalAdirUpatvAt.h | kutastasya nityasiddhatvam.h? paramAtmasAdR^ishyasya jIve "nityasiddhatvAt.h' nityaM sattvAt.h | kiM tataH? tasya nityaj~nAnAnandAdirUpatvAt.h | na cha vidyamAnasyApyabhivyaktyarthaM bhaktyAdyapekShitamiti vAchyam.h | vidyamAnasya yogyasyAbhivyakteH nityasiddhatvAtkadAchit.h svayameva sambhavAt.h suptAviveti |
2) siddhAntayat.h sUtramupanyasyAmbuvaditi padatAtparyamAha - ambuvaditi || ambuvadagrahaNAditi arthAbhAve.avyayamityAsheyena tatpraviShyagrahaNapadaM vyAchaShye - grahaNamiti || sUtrArthamAha - bhaktiM vineti || bhaktiM vinetyanuktvA ambuvadagrahaNAditi gurUkteH prayojanaM salakShaNaM darshayitumevamuktirgopanIyatvena cheti tattvapradIpe.abhihitam.h | atra bhAShye - ambuvadityanUdya sneheneti vyAkhyAti | snehAtmakatvAdambunaH | tena mAnasasnehaM lakShayati | ambuvadgrahaNaM snehasahitaM j~nAnamityartha iti tattvapradIpAnusArAt.h snehenetyanantaraM sahitamiti sheShaH | sUtre ambuvaditi matubvattvaM ChAndasam.h | snehAtmakajalavAchakAmbupadasya tadAtmakasnehe shaktiH, chikkaNatAsAdhAraNasnehamAtrapratipAdakasyAmbupadasya mAnasasnehelakShaNA | tathAcha ambuvadagrahaNAdityasya mAnasikasnehena sahitaM yanmahAtmyagrahaNaM tasyAbhAvAdityarthaH | asya paryavasitArthe bhaktiM vineti | bhAShye snehenetyasyAnvayAya tattvapradIpAvatArikATIkArItyA sahitamiti padAdhyAhArasyAvashyakatvAt.h | sUtrArthakathanena siddhAntyabhimatAnumAne hetvasiddhiparihArAya pravR^ittasya sUtrasyAsiddhikAraNavyatirekavyabhichAraparihArakatvamuktaM bhavati | tathAtvamityasyArthamAha - tatsAdR^ishyamiti || tadguNasAratvAditi prakR^itaM j~nAnAnandAdineshvarasAdR^ishyamityarthaH | asya jIvasyeti vartate | tushabdArthassamyagiti | suptau vinA.api bhaktiM sukhAdyabhivyaktidarshanAdvayabhichAraparihArAyaitatpadam.h | sUtre bhavatItyadhyAhAreNa bhavateH vyaktyarthatvaM abhivyajyata iti kriyApadAdhyAhAraM vA.abhipretyAha - abhivyajyata iti || sUtre na sAmyamityanuktvA na tathAtvamityuktyA abhivyaktirapi kadAchit.h svayameva bhavatIti shaN^kA nirastA | kadAchit.h tatsAdR^ishyasya svayamevAbhivyaktatvamapi neti tasyArthAntarasambhavAt.h | svayamevAbhivyaktyaN^gIkAre.anAdisaMsArapravAhAnupapatteriti bhAvaH | bhaktiM vinA na tatsAdR^ishyaM samyagabhivyajyata iti bhAShyasya sUtrAnusAreNa vyatirekamukhatve.api tena kintu bhaktyaivAbhivyajyata ityanvayo.api sUchitaH | tatkuta ityata Aha - yamiti || kaThashrutiriyam.h | bhaktimataH "tasya' jIvasya svAM, tanuM' tatsvarUpamAnandAdijIvasvarUpaM "vivR^iNute' prakAshayatItyartho.atrAbhimataH | iti hIti | hiryataH | astIti sheShaH || 3) yaduktaM snehena sahitaM j~nAnaM bhaktiH, tayA jIvasvarUpasya samyagabhivyaktiriti tatsphuTamatra shrutau na pratIyata ityataH smR^itiM chAha - mahitveti || turavadhAraNaSha | "mahitvabuddhiH' mahattvabuddhiH | tR^itIyo.atishaye | ata eva tattvapradIpe mahitvabuddhiH | "vaishvAnaro mahinaH shamar yachChat.h' itivadityuktam.h | snehaH pUrvaH sAhityapratiyogitvena pUrvanirdiShyo yasyAM sA tathoktA | tathAcha mAnasikasnehasahitA viShNoH mAhAtmyaj~naptireva bhaktirityabhidhIyata ityarthaH | "tayA' bhaktyA, na svata ityevashabdArthaH | "jIvarUpaM' jIvasvarUpam.h | yadyapi -
mAhAtmyaj~nAnapUrvastu sudR^iDhaH sarvato.adhikaH |
sneho bhaktiriti proktaH ||
iti bhAratatAtparyanirNaye snehasya visheShyatvamuktam.h | tathApi visheShaNavisheShyabhAvasya kAmachAratvAdavirodhaH | atra yadyapi pUrvapakShabhAShye.aparokShaj~nAnapUrvakAlInA bhaktiH gR^ihItA | siddhAntabhAShye tu j~nAnottarakAlIneti naikarUpyam.h | tathApi bhaktimAtrasya bhaktitvenaikarUpasyehasAphalyasamatharnAnnavirodhaH | na cha bhaktyaiva samyagabhivyaktau j~nAnottarakR^itakarmavaiyarthyamiti vAchyam.h | j~nAnajanyabhakteH samyagabhivyaktihetutvaM j~nAnAnantaraM punaranuShThIyamAnabhakterupAsanasya nivR^ittakarmaNAM cheshvaraprasAdadvArA anabhivyaktAnandAbhivyaktirUpe vA vichitrAnubhavarUpe vA Anandavaichitye hetutvamityaN^gIkAreNa sArthakyopapatteH | yathoktam.h - "upAsayA karmabhishcha bhaktyA chAnandachitratA' iti | pAdma ityataH prAk.h hItyanuvartate | uktamiti sheShaH | asya pUrvasya cha ata ityadhyAhAreNa bhaktiM vinetyanenAnvayaH |
|| ityambuvadadhikaraNam.h ||
12. || vR^iddhihrAsAdhikaraNam.h ||
1) atrAdhikaraNe yadarthaM bhagavanmahimochyate, sA bhaktiH puruSheShu tAratamyena tiShThati | tadanusAreNa bhagavAn.h phalaM prayachChatItyetatsamarthyate | tatra bhaktiH sAdhakeShu ekaprakAreti pUrvapakShe siddhAntayat.h sUtramupanyasya vyAchaShye - vR^iddhIti || arUpasUtrAdanuvR^ittaM tatpadaM vipariNAmyAnUdya vyAchaShye - tasyeti || chashabdo.avadhAraNasharthaH "vR^iddhihrAsabhAktvaM' sAdhakeShvAdhikyanyUnatAvattvamityanena sambadhyate | na tvekaprakAratvamityavadhAraNArthaH | anena pUvasUtrAdatra tushabdAnuvR^ittiH sUchitA | bhaktishabdena tattvapradIparItyA aparokShaj~nAnasAdhanaM bhaktiH gR^ihyate | j~nAnashabdena parokShaj~nAnam.h | bhaktyaMshatve.api j~nAnasya pR^ithaguktiH snehavadbahumAnAtmako bhAva evAparokShaj~nAnasAdhanamiti sUchayitum.h |
bhaktyA tvananyayA shakya ahamevaMvidho.arjuna |
j~nAtuM draShyuM cha tattvena || iti gItokteH |
bhAvabodhe tu bhaktishabdena aparokShaj~nAnasAdhyamokShasAdhanodriktabhakteH grahaNam.h | j~nAnashabdena aparokShaj~nAnasyetyuktam.h | tat.h tattvapradIpaviruddham.h | Adishabdena bhaktisAdhanavairAgyAdeH tatsAdhyopAsanAdeshcha grahaNam.h | "vidyate' aN^gIkAryatvenAsti | aN^gIkAryamiti yAvat.h | yadyapi pUrvasUtre ambuvadgrahaNapadena bhakteH prakR^itatvAt.h saiveha dharmisamarpakatachChabdena parAmarshanIyA, bhaktitAratamyakathanenaiveShyasiddheH, na tu j~nAnAdikamapi | tathA.api j~nAnAditAratamyAbhAve tatsAdhyabhaktitAratamyaM na sidhyati | phalatAratamyavat.h sAdhanatAratamyasyApi bhaktitAratamyahetutvAdityAshayena upalakShaNAbhiprAyeNa bhaktij~nAnAderityuktam.h | kuto bhakteH vR^iddhihrAsabhAktvamityatastatra hetutvena antarbhAvAdityaMshaM sarveShAmiti bhaktatve iti padAdhyAhAreNa teShAM mahadalpatvAditi hetUpaskAreNa cha vyAchaShye - brahmAdInAmiti || "uttamAnAM' brahamAdidevAnAM "bhaktatve' bhaktavarge antarbhAvAtteShAM manuShyottamAnAM cha sarveShAmadhikAriNAM bhaktatve.antarbhAvAtteShAM cha mahadalpaphalatvAditi yojanA | anenobhayeShAmiti dharmisamarpakapadaM devatadanyaparatayA vivR^itaM bhavati | madhyamAdhamAdhikAriNAmalpaphalatvena devetaratvena chaikIkaraNam.h |sUtre ubhayeShAM bhaktatvAdityevoktau bhaktatvasyobhayatvavady.hAsajyavR^ittitvAbhAvenobhayatvAshrayeShvekaikeShvapi paryAptatvAdanyatareShAmabhaktatvashaN^kA syAt.h tathAchobhayasAmaJNjasyAdityayuktaM syAdata ubhayapadasyobhayavidhabhaktaparatvAtto.antarbhAvAdityuktam.h | anena trividhAdhikAriNAmapi bhaktatvasiddhiH | yadyapi sUtre bhAShye cha bhaktyAdeH pakShIkaraNAdadhikAriniShThahetuprayogo.anupapannaH | tathApi pakShadharmatAyA anAvashyakatvAdevamuktam.h | 
2) brahmAdInAmanyeShAM cha mahadalpaphalatve.api kuto bhaktitAratamyamityataH pravR^ittamubhayetyAdisUtrakhaNDaM vyAchaShye - evamiti || asyArtho - bhaktyAdIti || visheShastAratamyam.h | Adishabdena pUrvoktAnAM grahaNam.h | aN^gIkArAdeva aN^gIkAre satyeveti | anena evamityetat.h sAvadhAraNamAdau yojanIyamityuktaM bhavati | na sthAnata ityato.anuvR^ittasya parasyetyasyArthamAha - Ishvarasyeti | viShamaphaladAturiti sheShaH | ubhayapadaparAmarshaM darshayati - brahmAdIniti | "anyAn.h' madhyamAdhamAn.h | bahulagrahaNAddvitIyAtatpuruShaH | chaH samuchchaye | sAmaJNjasyamiti | samaJNjaso vaiShamyAdidoShashUnyastasya bhAvaH sAmaJNjasyaM "bhavati' bhavet.h nAnyathetyevashabdArthaH | na tu samabhaktInAM phalavaiShamyamiti tadarthaH | tathA cha phalavaiShamyAnyathAnupapattyA bhaktitAratamyasiddhiriti bhAvaH | 
3) phalaM samaM, sAdhanaM tu viShamamityevaMrUpaphalasAdhanavairUpye sUtrakR^iduktaM yuktivirodhamuktvA smR^itivirodhaM cha darshayati - sAdhanasyeti || bhaktyAdirUpasAdhanasyetyarthaH | "uttamatvena' mahatvena alpatvena chetyasyApyupalakShakametat.h | hetau tR^itIyA | hetutvaM cha sAdhyagatottamatvaM pratIti draShyavyam.h | "sAdhyaM' muktiphalaM "uttamaM' mahat.h, alpaM chetyapi grAhyam.h | cho.apyarthassamuchyaye | brahmAdayo devA iti sheShaH | anyopalakShakametat.h | sAmyabhramanirAsAyAha - krameNeti || "athAta Anandasya' (tai.2-8.) iti shrutau "yathA' yena krameNAnanditvena shrutAH, tathA tenaiva krameNa sAdhyamAnandamApnuyurityatharH | itIti | brAhme uktishchAtra pramANatvena bhavatItyanvayaH |
4) nanu bhavedetadyadi brahmAdInAM phalatAratamyaM syAt.h, tadeva kuta iti hetvasiddhimAkShipati - kuta iti || phalasya vR^iddhihrAsabhAktvaM kutaH? pramANAbhAvAnnAstyeveti bhAvaH | etadAkShepaparihArAya sUtraM paThitvA vyAchaShye - darshanAchcheti || Arabhyeti Arabhya paThitAyAM shrutAvityanvayaH | yadvA - iti sukhe visheShadarshanAdityanvayaH | Abhyetyasya manuShyottamamArabhyetyarthaH | AdyapakShe manuShyottamamArabhyeti sheShaH | "ahmaparyanteShu' chaturmukhaparyanteShu mukteShviti sheShaH | "sukhe' AnandeShu visheShasya vishaShaShasya tAratamyasya darshanAduktatvAdityarthaH | yadyapi "saiShA.anandasya mImAMsA bhavati' (tai.2-8.) iti taittirIyashrutipAThaH | tatApi shAkhAntarapATho.ayamityadoShaH | shrutau prakaraNashantarArambhe athashabdaH | "ataH' pakShadvayaprApakasattvAt.h "Anandasya' muktasukhasya "mImAMsA' kiM sarveShAmekaprakAra uta anekaprakAra Ananda iti vichAro "bhavati' pravartata ityarthaH | evaM vichAre anekadhetyuttaramuchyata iti kechit.h | tanna, taittirIyabhAShye Anandasya "mImAMsA' vichitratA bhavatIti vyAkhyAnAt.h | vividhacharaNaM vaichityam.h dhAtvarthaH | svArthe san.h | phalavaichitye hetubhAvAdityatashshabdArthaH | mAnuShottamamArabhya viriJNchaparyantamAnandatAratamyaM vaktuM tatra manuShyottamachakravartyAnandasya pUrvAvadhibhUtatvAt.h tadvachanAya muktachakravartino visheShAntayAha - yuvA syAdityAdinA | viShNunA yutassan.h vAti gachChatIti yuvA | sAdhuguNayuktatvAt.h sAdhunA viShNunA yutatvAdvA sAdhuyuvA | muktyAkhyAdhyayanaphalavattvAdAdhyAyakaH | AsamantAchChamasyetyAshaH atishayenAshaH AshiShThaH nityapUrNasukhavAnityarthaH | atishayena dR^iDho draDhiShThaH | atishayena balI baliShThaH | ya evambhUtaH muktachakravatarI tasya tretAyuge saMsAradashAyAmivaM sarvA pR^ithivI "vittasya' vittaShana pUrNA syAttadA tasya yatsukhaM "sa eko mAnuSha AnandaH' muktamanuShyachakravartisambandhyeka Ananda ityarthaH | "te' prasiddhAH "ye shataM mAnuShAH'muktamanuShyachakravartisbandhyAnandAH | "sa ekaH manuShyagandharvANAM' muktAnAmAnandaH | muktatvaj~nApanAya visheShaNadvayamAha - shrotriyasyeti || shrotriyANAmakAmahatAnAM chetyarthaH | evamagre.api vachanavyatyayo j~neyaH | prAptamokShiNaH shrotriyAH | kAmakR^itopadravashUnyAH akAmahatAH | ye sAkShAddevapreShyAste devagandharvAH | teShAM manuShyagandharvApekShayA shataguNitotkR^iShya Ananda ityarthaH | evamagre.api pUrvapUrvApekShayA uttarottareShAM shataguNotkaSharo j~nAtavyaH | chirakAlIno lokashchiralokaH, sa eva loko yeShAM te tathoktAsteShAmityarthaH | deveShvanAkhyAtA akathitA yA devatAH devakule jAtAste AjAnadevAsteShashamityarthaH | ke karmadevAH? kutashcha teShashaM karmadevatvamityata uktaM - ye karmaNetyAdi || "ye' balyAdyAH karmaNA madhye "devAn.h' devatvaM "apiyanti' prApnuvanti te karmadevA ityarthaH | devAnAmiti | sR^iShyayAdau devatvaM prAptAnAM tattvAbhimAnidevAnAmityarthaH | "indrasya' dakShaprajeshvarasya "bR^ihaspateH' purandarasya "prajApateH' rudrasya "brahmaNaH' chaturmukhasyeti samagrashrutyarthaH |
5) nanvastu phalatAratamyaM, tathApi bhaktisAmyaM kiM na syAt.h, phalatAratamyasya bhaktItaraprasAdAditAratamyenApi sambhavAdityata Aha - chashabdAditi || samuchchiteti sheShaH | kA.asAvityataH tAM smR^itiM paThati - yatheti || "atra' saMsAre j~nAninAM parameshvare "yathA bhaktivisheSho' bhaktyAtishayo dR^ishyate, tathaiva teShAM "liN^gabhedane' liN^gasharIrabhaN^ge jAte sati "muktivisheSho' muktAvAnandavyaktivisheSho.api dR^ishyate | nAnyathetyarthaH | dR^ishiratra bhavatyarthaH | yadvA - atra "j~nAninAM' j~nAniShu yathA bhaktitAratamyaM yogibhiH "dR^ishyate' j~nAyate tathaiva teShAM libhgabhedane sati "muktivisheSho' muktitAratamyamapi dR^ishyate | na vairUpyeNaShatyarthaH iti smR^itirityanvayaH |
|| iti vR^iddhihrAsAdhikaraNam.h ||
13. || prakR^ityadhikaraNam.h ||
1) atrAdhikaraNe vishvapAlakatvaM samarthyate | pUrvapakShayati - sR^iShyIti || sR^iShyishcha saMhArashcha tayoH kartA tasya bhAvastattvamityarthaH | yadvA - sR^iShyau satyAM saMhAraH tasya kartR^itvamityarthaH "asya' bhagavataH | idaM chAvartanIyam.h | evakAraH krameNa bhinnakrameNa chAnveti | tatrAdyapakShe tadvayAvartyaM darshayati - neti || astIti sheShaH | asyetyanuvR^ittapadam.h | tathAcha na vishvapAlakatvaM bhagavato.asti kintu sR^iShyisaMhArakartR^itvameva | kutaH? yato.asya saMhArakartR^itvaM, na cha saMhartuH pAlakatvaM sambhavatIti bhAvaH | pAlanasAdhyakAryAbhAvAchcha | na cha sthitistatkAryaM, sR^iShyau satyAM yAvat.h saMhArastAvadasya jagataH sthitikAryasya pAlanaM vinA svata eva siddheH tasya tadekaprayojanatvAt.h | na cha saMhAranivAraNavyApAraH avAntaropadravanivAraNaM vA tatprayojanam.h | yato.asyaiva sR^iShyisaMhArakartR^itvaM na tvanyasyeti yojanA | anena sayuktikaH pUrvapakShaH pradarshito bhavati |
2) siddhAntayat.h sUtramavatArya vyAchaShye - ata iti || uktamiti || svasyAM prAguktamityarthaH | anena prakR^iteti prAtipadikaM vyAkhyAtaM bhavati | etAvattvamityetadvayAchaShye - sR^iShyIti || idaM chAvartate | tathAcha uktaM sR^iShyisaMhArakartR^itvaM sR^iShyisaMhArakartR^itvamAtraM tAvanmAtraparyavasitamityetat.h pratiShidhyetyarthaH | vachanApekShayA pratiShedhasya pUrvakAlInatvaj~nApanAya lyabantanirdeshaH | mAtrashabdena pAlanAkhyaguNAntaraM vyAvartyate | "tataH' uktAt.h | bhUya ityasya vyAkyAnaM - adhikamiti || pAlanamapItyarthaH | asyetyanuvartate | bravItItyanantaraM shrutiriti yata iti cha sheShaH | asya hetorastyeva hareH pAlakatvamiti prakaraNalabdhasAdhyenAnvayaH | anena hishabdo hetvarthatayA vyAkhyAtaH |
asyedeShA sumatiH paprathanA.abhavatpUrvyA bhUmanA gauH |
asya sanILA asurasya yonau samAna AbharaNe bibhramANAH ||
kiMsvidvanaM ka usa vR^ikSha Asa yato dyAvApR^ithivI niShyatakShuH |
santasthAne ajare itaUtI ahAni pUrvIruShaso.ajaranta ||
naitAvadenAparo anyadastyukShA sa dyAvApR^ithivI bibharti |
tvachaM pavitraM kR^iNuta svadhAvAnyadIM sUryaM na harito vahanti || (R^i.10-31-6,7,8,)
iti R^ikshruterayamarthaH "asyet.h' viShNoH sakAshAdeva "eShA sumatiH' brahmAdisubuddhiH - "papradhAnA' atishayena prathAnA prathamA.abhavat.h | anena "bhUmanA' bhUmnA pUrNena viShNunA "pUrvyA' pUrvatanA "gauH' dyAvApR^ithivI "abhavat.h' abhUtAm.h | asya viShNoH bhUmnA mahimnaiva sumatiH gaushchAbhavaditi vA | "asurasya' asuShu prANeShu ramaNAdasutvAt.h prANarUpatvAt.h ramaNIyatvAchchAsuro vAyuH "mahaddevAnAmasuratvamekam.h' (R^i.3-55-1.) iti shruteH | "yA mArutAdgarbhamAdhatta pUrvam.h' iti smR^iteH | tasya "yonau' bhAryAyAM "samAne' ekasmin.h "AbharaNe' AsamantAdbharaNasthAne garbhe "bhriyamANAH' devAH asya sakAshAdeva "sanIlAH' bhavanti nilIyante saMhriyanta iti yAvat.h |
bhagavanmahimnaiva dyubhvAdyutpattirityanaN^gIkAre tannirmANe adhiShThAnAdikaM kiM syAdityAkShipati - kiM svidityAdinA || sargAdyasamaye vanaM kiM vA.a.asIt.h, ka eva vR^ikSha Asa, na ko.apItyatharH | evaM vanaM "kisvit.h' kasmAjjAtaM "sa vR^ikSho' vanAdanyatra vidyamAna ekaikavR^ikShashcha "ka Asa' kasmAjjAtaH | kiM kAraNakaM vanamAsa, kiMkAraNakashcha vR^ikSha Aseti prashnaparatayA.apIdaM vyAkhyeyam.h | asyottaramAha - yata iti || "yato' yasmAddhareH sarve lokAstatsthAshcha "niShyatakShuH' samutpannAH | yasmAdeva "santasthAne' samyak.h sthAyinau "ajare' jarAshUnye dR^iDhe dyAvApR^ithivyau "ita UtI' asmAdeva samudbhUtaj~nAnAdike ahAni' pUrvIH pUrvya uShasashcha "ajaranta' jIrNA abhUvan.h | yadvA - "pAtALametasya hi pAdamUlaM lomAni vR^ikShauShadhayaH' iti smR^iteH "yato' yasyAvayavebhyo dyAvApR^ithivyupalakShitachaturdashabhuvanAni "niShyatakShuH' nitarAM kR^itAni tebhya evAvayavebhyo "vanaM' vR^ikShAdi jAtaM, kiJNcha - "ito' bhUmerupari gate "ajare' nAsharahite "santasthAne' samyaktate vaikuNThAdisthAne "UtI' Utayo vyAptayo yasya paramAtmanaH pUrvIrahAni uShasashcha "ajaranta' jIrNA Asan.h | yenAneneshvareNa bhavatkAryamiti sheShaH |
"asyedeShA sumatiH' ityAdinA prAguktaM sR^iShyisaMhArarUpaM etAvat.h sR^iShyisaMhAramAtraparyavasitaM na bhavati, kintvanyadapyasti | kiM tadityata Aha - sa iti || "saH' paramAtmA "ukShA' bhaktAbhilaShitasekaH dyAvApR^ithivyau "bibharti' dhatte puShNAti cha | yaH "svadhAvAn.h' pUrNasukho bhagavAn.h tasya smR^ityA tadvanto bhUtvA "tvachaM' sharIraM pavitraM "kR^iNuta' kuruta | he santa iti sheShaH | yadvA - svadhAvAn.h sa paramAtmA dhyAtashchechCharIraM pavitraM karotItyarthaH | "yat.h' yena pavitrIkaraNaShana "harito' dishaH "sUryaM na' sUryamiva sadA bhagavantamakleshenaiva prajA vahantItyarthaH | bhAvabodhe tu saditi padachChedaM kR^itvA sadityasya bhavatkAryamiti cha dvedhA vyAkhyAnamityuktam.h | tatra sa iti prasiddhapadavibhAgavirodhAdakAre dvitvAshravaNaM cha bAdhakamiti dhyeyam.h |
3) sR^iShyisaMhArakarturapi pAlakatvarUpaguNAntaravattve spaShyasmR^itiparatayA sautrachashabdaM vyAchaShye - chashabdAditi || samuchchiteti sheShaH | tAM smR^itiM paThati - sR^iShyayAdishabdaiH prayojyavyApArA lakShyante | sarvasya jagata ityAdau yojyam.h | parasparasamuchchaye chaH | "chaiva' evaM saMhAram.h | tathAshabdaH samuchchaye | niyamanaM cha | "eka eva' na tvanyaH | atropapattiH - Isha iti || brahmANDe uktishcheti sheShaH | asya shrutirityasya cha bravItIti kriyApadena anvayaH | shrutau sthityatiriktasya dhAraNapoShaNAdirUpaprayojanAntaratyoktyA tasya cha "ekaH' iti smR^itAvananyasAdhyatvasyoktyA cha sthiteH svatassiddhatvAt.h tatpAlanaM niShprayojanamiti chodyaM nirastaM bhavati | anena - "hi' yato "naitAvat.h' iti shrutiH "asyedeShA sumatiH' ityAdinA pUrvaM prakR^itasyoktasya sR^iShyayAdikartR^ittvasya "etAvattvaM' etAvanmAtraparyavasitatvaM pAlanAkh.hyaguNAntarAsAhityaM pratiShedhati | na kevalametAvatkintu "tataH' sR^iShyayAdikartR^itvAt.h "bhUyaH' adhikaM pAlakatvamapyasya viShNoH bravIti | tathA "sR^iShyiM cha' iti smR^itish.hcha spaShyam.h | ataH sR^iShyisaMhArakartR^itvAtiriktaM pAlakatvAkhyaM mahimAntaramapi parasya siddhamiti sUtrArtha ukto bhavati |
|| iti prakR^ityadhikaraNam.h ||
14. || avyaktatvAdhikaraNam.h ||
1) atrAdhikaraNe bhagavadbhakteH kartavyatAsamarthanAya tasyopalabdhyayogyatvaM samarthyate | siddhAntayat.h sUtramavatArayati - paramAtmeti || chastvarthaH | bhaktiphalatvenoktamiti visheShaNasamuchchaye vA | taditi Ishvaro bhaktishchochyate | tathAcha bhaktisAdhyeshvaraprasAdAdityarthaH | yadvA - taditIshvara evoktaH | bhaktisAdhyAditi sheShaH | evakAravyAvartyamAha - neti || "jIvashaktyA' puruShaprayatvenetyarthaH | aneneshvarasya vyaktatve vinaiva bhaktiM jIvashaktyaiva stambhAdivadaparokShaj~nAnasambhavAt.h avyaktatve cha satyAmapi bhaktau tadasambhavAt.h prayojanasyAbhAvAnna bhaktiH kartavyeti sayuktikapUrvapakShaH, tathA svato.avyaktasyApIshvarasya bhaktisAdhyaprasAdAdAparokShyasambhavAt.h saphalatvAdbhakti; katarvyeti sayuktikasiddhAntashcha sUchito bhavati | "iti' evaM vaktuM "ato.anantena' ityAdAviti sheShaH | "uchyate' prathamaM tatra hetutvena avyaktatvamiti sheShaH | avyaktamevetyanena sUtre pUrvasmAt.h evArthakachashabdAnuvR^ittissUchitA | tadityasya vyAkhyA - brahmeti || paraM brahmetyarthaH | "svataH' svabhAvata iti shaShoktiH | anena avyaktatvasyAsvAbhAvikatvaM nirAkR^itaM bhavati | svata ityanantaraM yata iti sheShaH | asya paramAtmAparokShyaM cha na jIvashaktyA, kintu tatprasAdAdeveti prakR^itasAdhyenAnvayaH | ata eva sAdhyavAkyapradarshanArthameva vaktumityantamuktam.h |
2) avyaktatvahetorasiddhiparihArAya pravR^ittam.h - Aha hIti || sUtrakhaNDaM vyAchaShye - arUpamiti || brahma yataH "akSharaM' sarvathA nAshashUnyamataH "arUpaM' prAkR^itavigrahashUnyaM tAdR^ishashuklAdirUpashUnyaM cha, anyathA nAshApatteriti bhAvaH | yato.arUpamataH "avyaktaM' apratyakSham.h | kAdAchitkAsvAbhAvikAvyaktatAnirAsAya - sadetyuktam.h | cho visheShaNasamuchchaye | "niShkaLaM' bhinnAMshashUnyaM ShoDashakalAshUnyaM vA, niShkaLatvamakSharatve hetutayoktam.h | "yat.h' brahmAkhyaM vastvityasya tatratyatachChabdenAnvayaH | "j~nAtvA' aparokShato "jantuH' sa jIvo muchyate saMsR^iteH | na kevalamaniShyanivR^ittimAtraM, kintvasya svarUpabhUtAnandaH "akShayo' nityo.abhivyaktashcha bhavedityatharH | hishabdo hetau | shrutirAheti | anena sUtre shrutiriti sheSho darshitaH |
3) nanvastu brahma svato.avyaktaM, tathApyArAdhanena puruShaprayatnena vyaktIbhaviShyati | samArAdhanena avyaktayakShasAkShAtkAradarshanAt.h | evaM chetkiM bhaktyetyAshaN^kAM pariharat.h sUtraM paThitvA vyAchaShye - apIti || avyaktamevetyanantaraM tatsvata ityanuvartate | tathA cha na kevalamanArAdhane.avyaktaM, kintu "ArAdhane.api' bhaktirahitArAdhanena sampUjanenApyavyaktameva, na tu vyaktIkartuM shakyamityarthaH | kutaH? ratastadbrahma svato.avyaktaM ata iti yojanA | yadvA - bhaktirahitArAdhane eva tadavyaktaM, na tu bhaktisahitArAdhane.api yena bhakteH vaiyathyarM syAditi | anena sUtre saMrAghane sampUjane iti nimittasaptamI | apiH bhinnakramaH samuchchaye | tadavyaktamiti chAnuvatarnIyamityuktaM bhavati | ArAdhane.apyavyaktatvaM kuta ityataH pravR^ittaM pratyakShAnumAnAbhyAmiti sUtrakhaNDaM vyAchaShye - j~nAninAM pratyakSheNeti | kartari paShThIyam.h | itareShAM j~nAnasAdhanamAha - itareShAmiti | j~nAnibhyo.anyeShAmityarthaH | itareShAmityanena pratyakShasiddhe.arthe anumAnavaiphalyamiti nirastam.h | liN^gAdanumAneneti | liN^gAkhyena anumAnenetyarthaH | AgamavyAvartanAyedaM visheShaNam.h | yadvA - liN^gAdavyaktatvasya anumAneneti vaiyadhikaraNyena anvayaH | samAsapAThe sUkShmatvahetukAnumAnenetyarthaH | asyArAdhane.apyavyaktameveti sAdhyenAnvayaH | iti siddhamiti sheShaH | yadyapi sUkShmatvasya avyaktashabdapravR^ittinimittatvAt.h na tatsAdhakatvam.h | tathApi pratyakShAviShayasvabhAvatvamavyaktatvam.h | sUkShmatvaM tu tato.atiriktamiti bhedAdavirodhaH | yadA sUkShmaH api paramANvAdayo nAsmadakShagocharAH tadA kimvatisUkShmaM brahmeti j~nApanAya - atItyuktam.h || na cha j~nAnikartR^ikabrahmavisheShyakAvyaktatvaprakArapratyakShe brahmaNo.api bhAnAt.h tasyAvyaktatAvirodha iti vAchyam.h | svato.avyaktasyApi brahmaNo bhaktivashAdachintyashaktyA.abhivyakteH aN^gIkArAt.h |
4) nanu parapratyakShasya asiddhatvAt.h kathamatra j~nAnipratyakShaM pramANIkriyata ityataH tairavyaktatvoktyA tadanyathA.anupapattyA teShashamavyaktapratyakShasiddheH tadupanyAsopapatteriti bhAvenAha - veti || "taM' paramAtmAnaM, na kevalamanArAdhayitvA, kintu bhaktiM vinA.a.arAdhayitvA.api bhaktiM vinA.apIti vA apishabdArthaH | "kashchit.h' yogyo janaH | kuto na vyaktIkariShyati? yato.avyaktaH | nanvavyaktasyApi viShNorArAdhanena vyaktissambhavati yakShAdivadityata uktam.h - nityeti || nityaM sadA svato.avyakta ityarthaH | yakShAdayastu naivamiti na vyabhichAra iti bhAvaH | evambhUtashchet.h kathaM bhaktyA.api vyakto bhavet.h, tatAcha bhakteH vaiyarthyamityato - devaH paramAtmeti choktam.h | achintyashaktyobhayaM yujyata iti tadabhiprAyaH | anityasya kathaM nityAbhivyaktatvamityata Aha - sanAtana iti || dehataH svabhAvatash.hcha nitya ityarthaH | brahmavaivatar iti | uktamiti sheShaH | ate na pratyakShAsiddhiriti bhAvaH | na chAnenAvyaktatvamAtrasiddhAvapi kathaM tatpratyakShasiddhiriti vAchyam.h | vyAsAdij~nAnikartR^ikAvyaktatvAdivachanasya vachanAntaramUlatvena anavasthApattyA pratyakShamUlakatvasyaiva vaktavyatvena tenAvyaktatvasiddhisambhavAt.h |
5) AkShipati - nityeti || brahmetyanuvartate | Adipadena jalabhuvau gR^ihyate | na tvakAshavAyU api, tayoH sthUlarUpeNa api adR^ishyatvAt.h | yadyapi tathApItyarthe.apishabdaH | tathAcha yathA agnyAdayo.agnimAtrAdilakShaNAnupachitasUkShmarUpeNAdR^ishyA api sthUlenopachitarUpeNa "dR^ishyante' vyajyante, evaM nityamutpattyAdirahitamata evAvyaktaM yanmUlarUpaM tena "tathaiva' avyaktatvenaiva tiShThati brahma, kiJNchidavatArarUpaM gR^ihItvA tena dR^ishyata iti yojanA | yata evamato bhaktiM vinA.api brahmadarshanabhAvAdvayarthA seti vAkyasheShaH | tathaivetyetadavatArarUpamityanenApi sambadhyate | mUlarUpasadR^ishameveti tadarthaH | tena mUlarUpadarshanasya mokShahetutve.api nAvatAradasharnasya tathAtvamiti shaN^kA.anavakAshaH |
6) etachchodyaM pratiShedhati - neti || nityetyAdinoktaM netyarthaH | anena sautrachashabdo na dR^iShyAntAntarasamuchchayakaH, kintu shaN^kAvyAvartaka ityuktaM bhavati | tattvapradIpe tu "sarvataH prakR^itiH sUkShmA prakR^iteH parameshvaraH' iti turashruteH prakR^itivachcha nAsya sUkShmatvaM naiva chAgnyAdivaditi chakArArtha iti chakArasyAnuktadR^iShyAntasamuchchAyakatvamuktam.h | etatpakShe netyetat.h AgAmisUtre.adhyAhR^itanaJNarthakathanarUpamiti draShyavyam.h | kuto neti hetvAkAMkShAyAM sUtramupanyasya vyAchaShye - prakAshavachcheti || agnyAdivadityanena guNavAchakaprakAshashabdo.agnyAdiguNivAchakatayA vyAkhyAtaH | adishabdena jalapR^ithivyoH grahaNam.h | tvapratyayaH pratyekaM sambadhyate | visheShetyanena sUtre svArthe ShyaJNityuktaM bhavati | visheSho dharmaH | paJNchamInirdeshena cho yata ityarthe.apItyuktaM bhavati | brahmaNIti sheShaH |
7) nanu brahmaNi sthUlasUkShmatvayorabhAvaH kuto j~nAyate, yena vyaktAvyaktatvayorabhAvaH syAdityataH atrApi - Aha hItyasyAnuvR^ittimabhipretya tadabhipretAM shrutimudAharati - nAsAviti || "asau' bhagavAn.h kenachidrUpeNa sUkShmaH kenachitsthUla iti na, kintu "sa para eva' sarvarUpeShu paramasUkShma eva bhavati na tvanaivambhUtaH | evaM asau kenachit.h rUpeNa sthUlaH kenachit.h sUkShma iti na, kintu sarvatra "paraH' paramasthUla evetyarthaH | ata eva naJN.hdvaya prayogaH, "mahato mahIyAn.h' (kaTha.2-20.) iti shrutyavirodhashcha | sthUlAt.h sthUlatamatvaM hi tadarthaH | na chaivaM vyaktatvApattiH, tadvirodhiparamasUkShmatvena tatpratibandhAt.h | kiJNchAtaH? yasmAt.h sarvatra paramasUkShmaH sthUlashcha tasmAdenaM viShNuM parama ityAhuH j~nAnina ityarthaH | shruterityasyAvaisheSh.hyamityanenAnvayaH | siddhamiti sheShaH |
8) nanvanutpannasya mUlarUpasyotpannAnAM chAvatArarUpANAM cha kathaM sthUlasUkShmatvavisheShAbhAva ityata Aha - sthUleti || vyavasthayeti sheShaH | tathAcha yato.asau bhagavAn.h "sarvarUpeShvajaH' utpattishUnyaH sadA ataH "atra' bhagavati kvachidapi rUpe kAle vA "sthUlasUkShmavisheShaH' sthUlasUkShmatvarUpo dharmaH "vyavasthayA' kenachit.h rUpeNa sthUlaH kenachit.h rUpeNa sUkShma iti na | evaM ghaTAdivajjananAtpUrvaM sUkShmastadUrdhvaM sthUla ityapi na, kintu sarvatraikarUpa evetyarthaH | nanu kathametadanyatrAdR^iShyamatra yujyata ityata Aha - parameshvara iti | hetugarbhametat.h iti cheti chaH shrutisamuchchaye | gAruDe uktamiti sheShaH | asyApyavaisheShyamityanenAnvayaH |
9) evaM sthUlasUkShmatvayoH vyApakayoH harAvanupalabdhyA tadvayApyayoH vyaktatvAvyaktatvayorapyabhAva uktaH | smR^ityA.apyetadabhAvaM sAdhayati - avyakteti || avyaktatvavyaktatve ityarthaH | chaH samuchchaye | kvachidrUpe.avyaktatvaM kvachidvayaktatvamiti vyavasthitau netyarthaH | parameshvarapadaprayojanaM tu pUrvavadeva | kuto netyata Aha - sarvatreti || sarvarUpeShviyatyarthaH | "avyaktarUpaH' avyaktasvarUpaH "ayaM' parameshvaraH | kuta ityata Aha - yata iti | evakAro bhinnakramaH | utpattyA jananaM vyaktimardayati gamayati prApayatyevAnyAn.h na svayamanyaktyA prApnotIti janArdanaH | svajananamardayati apagamayatIti vA | gItAbhAShye tu na jAyata iti janaH ardayati gamayati saMsAramiti janArdana iti vyAkhyAtaM, tadapi prakR^itAnukUlameva | kaurme uktamiti sheShaH | asyApyavaisheShyamityanenAnvayaH | vyaktatvAvyaktatvarUpavisheSharAhityamiti tadarthaH |
10) uttarasUtramavatArayati - tarhIti || brahmaNaH sarvathA.avyaktatve ityarthaH | kimiti | "yatnena' shravaNashadirUpeNa bhaktipUrvakeNa kiM prayojanaM, na kimapItyarthaH | ityataH iti shaN^kAyAM parihAramAha sUtrakR^idityarthaH | sUtre nirAkR^ite.apyashabdatve tadavyaktamityuktyA kasyachittadavaShayatvAshaN^kA syAt.h, tAM vArayituM prayuktaH karmashabdaH karmakArakaparaH | tadavyaktamityanuvartate | tasya vipariNashama ityAshayena viShayabhUte "tasmin.h' avyakte brahmaNItyuktam.h | na tvanyatretyevArthaH | tathAcha tadekaviShayakashravaNamananAdyAvartanAdityarthaH | bhaktipUrvakAditi sheShaH | prakAsha ityatrApi tasminnityAvartanIyam.h | tathAcha tasmin.h "prakAshaH, tadviShayakAparokShyamityarthaH | na kevalamaprakAshaH, kintu prakAshashcheti chArthaH | "tasmin.h' avyakte.apItyapyartho vA | yata iti sheShaH | anena sUtre hishabdasyAnuvR^ittissUchitA | asyAto na shravaNashadivaiyarthyamityadhyAhR^itenAnvayaH | anena sUtre naJNanuvR^ittissUchitA |
11) shravaNashadyabhyAsena aparokShaM bhavatItyetatkuto j~nAyata ityatashchashabdena Aha hItyanuvR^ittena vA sUchitashruterevetyAha - Atmeti || brahmaNo nididhyAsanakarmatvaM cha svapratimAdvArA tadupAsanaM cha bhavati | pratimopAsanamityukteH | vyAkhyAteyaM shrutiH jij~nAsAdhikaraNe |
12) uttarasUtramavatArayati - nityeti || brahmaNaH shravaNAdyabhyAsAdapIti sambandhaH | kathamityAkShApe | na kathamapItyarthaH | yuktivirodhAditi bhAvaH | uchyata iti | ityasmin.h chodye parihAra uchyata ityarthaH | tatsUtraM paThitvAchaShye - ata iti || ubhayatreti | avyaktatve pratyakShatve cha pramANasadbhAvAdityarthaH | tadanyathA.anupapattyeti yAvat.h | ata ityasyArthAntaramAha - tasya prasAdAditi || tasyAdhikAriNastasyAvyaktasyApi parabrahmaNaH prasAdAdevetyarthaH | na sAdhanasAmarthyenetyevArthaH | "prakAshaH' AparokShyam.h | idaM chAnuvR^ittaM padaM bhavati | iti j~nAyata iti sheShaH | chetyapyanuShaJNjanIyam.h | tasya "anantena' aparimitasAmarthyenetyanenAnvitasyAvadhAraNasharthatvaM, prakAshashchetyanenAnvitasya puruShaprayatnenAprakAshasamuchchAyakatvaM cha draShyavyam.h |
13) na kevalamanyathA.anupapattyA prasAdAdhInapratyakShatvaM brahmaNaH, kintu balavadyuktyA chetyAha sUtrakR^it.h - tathAhIti || tadvayAchaShye - tasyeti || itiliN^gAditi | iti vAkyoktAdbandhanivR^ittirUpamokShasya madhyamaprasAdasAdhyatvarapAt.h darshanasya prasAdasAdhyatvaj~nApakAdityarthaH | itishabda Adyarthe | tena cha "dR^iShTvaiva taM muchyate' iti shrutiH sUchitA | tathAcha "tasyAmidhyAnAt.h' "dR^iShTvaiva' iti vAkyadvayabalAddarshanAnmokShaH, upAsanAjanitaprasAdAchcha darshanamiti pAramparyaM siddhayatIti bhAvaH | liN^gAdityuktyA sUtre yata ityadhyAhAryamityuktaM bhavati | tathAshabdastUpamAtharo vA arthApattiyuktyoH samuchchayArtho veti hR^idayam.h | "tasya' itishrutiH tadabhidhyAnanaye vyAkhyAtA |
14) nanvavyaktasvabhAvasya brahmaNaH prasAdenApi na pratyakShatA yujyate | na hi prasanno.api naro vAnaro bhavitumIShya ityata Aha - yujyate cheti || chashabdo.avadhAraNArthaH | ubhayamiti vipariNAmena sambadhyate | taditi cha | tathA cha tasya viShNoravyaktatvaM pratyakShatvaM chetyuktamubhayaM yujyate | tasyaiva yujyate na tvanyasyeti vA | kutaH? "anantashaktitvAt.h' aparimitAghaTitaghaTakasAmarthyatvAdityarthaH | tasyaivAnantashaktitvAdityanena sUtre tenetyanuktvA anantenetyadhikokteH prayojanaM choktaM bhavati | ata eva prameyadIpe - nanu j~nAnibhiH bhagavAn.h dR^ishyate chintyate cha | tatkathamuchyate "avyakto.ayamachintyo.ayam.h' (gItA.2-25.) ityavatArya ata evAvyaktAdirUpa iti bhAShyaM "ata eva' achintyashaktitvAdeva, yathoktaM - ato.anantena' itIti vyAkhyAtam.h | sautrAtashshabdasya vyAkhyAnAntaramidamiti kechit.h |
15) sUtrArthe smR^itiM chAha - nityeti || atretthaM yojanA - yadyapi bhagavAnnityaM niyamena svato.avyaktastathA.api "bhaktairIkShyate' taddarshanaviShayo bhavati | katham.h? "nijashaktitaH' svarUpasAmarthyAdeva | tena vinA bhavatkAryaM prati kathaM tasya hetutvaM vyabhilAchArAdityata Aha - tamiti || paramAtmAnaM vinA tatprasAdaM vineti yAvat.h | taM paramAtmAnaM kaH pashyenna ko.apIti | avyaktasvabhAvasya kathaM darshanakarmatA yuktivirodhAdityata uktam.h - "amitaM' anantaM "pramuM' samatharmiti || nArAyaNAdhyAtma ityanantaraM sUtroktamuktamiti sheShaH |
|| ityavyaktatvAdhikaraNam.h ||
15. || ahikuNDalAdhikaraNam.h ||
1) atra bhagavato guNitvaM samarthyate | sayuktikaM pUrvapakShayati - svarUpeNeti || hetau tR^ithIyA | kathamityAkShepe | brahmaNa iti sheShaH | prathamAdipadena j~nAnAdikaM gR^ihyate | dvitIyena j~nAnitvAdikaM bhajanIyatvaM cha | yujyate ityAkR^iShyate | tathAcha brahmaNaH "kathaM bhajanIyatvaM yujyate' na yujyate | kutaH? yatastasya "kathamAnanditvAdiryujyate' na yujyate | aguNitvAditi yAvat.h | kutaH? "svarUpeNa' brahmasvarUpatvenAN^gIkR^ite nAnandAdinA hetunA, AndAdiguNAnAM brahmasvarUpatvAN^gIkArAditi yAvat.h | tatsvarapatve cha tadvattvAyogAditi bhAva iti yojanA | svarUpeNAnandAdinA dharmeNa kathamAnanditvAdiH yujyate ityekAnvayo vA | tathAtve yuktivirodhAditi sheShaH |
2) siddhAntayat.h sUtramavatArya vyAchaShye - ata iti || "AnandaM brahmaNaH' iti taittirIyashruteH "na bibheti kadAchana' ityuttareNAnvayaH | "atha' ityanyA shrutiH | "eShaH' viShNureva "paramaH' pUrNaH | itishabda Adyarthe | tena "Anando brahma' (tai.3-6.) ityAdiH gR^ihyate | ityubhayavyapadeshAditi | ityAdyusu shrutiShUbhayoH brahmatadAnandAdyoH ubhayeH guNitvatatsvarUpatvayoruktatvAdityarthaH | yadvA - brahmaNa iti sheShaH | atrAdyavAkyaM brahmaNo guNitvaM vakti, dvitIyaM tatsvarUpatvamiti vivekaH | nanu shrautamapi guNAtmakasya brahmaNo guNitvaM kathaM yujyate adarshanAdityata uktaM - ahikuNDalavaditi dR^iShyAntavAkyamanUdya vyAchaShye - ahIti || nanvaheH kuNDalitvaM kuNDalatvaM chetyubhayaM yujyate | brahmaNastu AnandAdinA.atyantAbhedAt.h kathaM guNatvaM guNitvaM cha yujyata ityataH ahikuNDalavaditi sAvadhAraNamityAha - eveti || visheShAdevetyarthaH | tathAcha brahmaNastaddharmANAM cha bhedapratinidhivisheShAN^gIkArAdaivoktaM yujyata iti bhAvaH | yujyata ityatra svarUpeNAnandAdinetyAdyanuvartate | anena sUtre.adhyAhAryaM pratij~nAvAkyaM darshitam.h | nanu neshvaro guNavAn.h, guNAtmakatvAt.h, yathA ashvo.anvavAn.h daNDo.adaNDavAn.h | AnandAdyA na brahmaguNAH tatsvarUpatvAt.h brahmavaditi yuktivirodhAt.h na guNitvaM guNatvaM cha brahmaNo yujyata ityataH pravR^ittaM tushabdaM vyAchaShye - tushabdAditi || kevaleti | pratyakShAdyasahitetyarthaH | shrutyaikasamadhikamyatvamiti yAvat.h | brahmasvarUpAnandAderiti sheShaH | "darshayati' j~nApayati sUtrakAra ityarthaH | tathAcha na tatra yuktivirodhaH shaN^kaya iti bhAvaH | tatra aheH kuNDalitvasya siddhatvAt.h kuNDalatvavadityekasyaiva grahaNaM kR^itamiti dhyeyam.h |
3) dR^iShyAntAntareNaitadeva sAdhayat.h sUtramupanyasya vyAchaShye - prakAsheti || yathA.a.adityasya prakAshatvaM prakAshitvaM chetyanena bhAsvararUpArthaprakAshashabdo bhAvapradhAnaH, prakAshashashrayashabdo.api bhAvapradhAnaH | sa chAvartanIyaH | tatpuruShashchAyam.h | tathAcha prakAshAshrayasyAdityamaNDalasya prakAshatvavat.h prakAshAshrayatvavat.h prakAshithvavachcheti dR^iShyAntapadasyArtha ukto bhavati | atra pUrvadR^iShyAnta iva na bhedAbhedau, akhaNDitatvAt.h | kintu bhedapratinidhivisheSha eveti dhyeyam.h | evamityatra brahmaNa ityAkR^iShyate | tatA brahmaNo.api visheShabalAdguNaguNibhAvo yujyata ityarthaH | itishabdo.adhyAhAyarH | vAshabdo vyavasthitavakalpe | "dR^iShyAnto' vAchya iti sheShaH | ubhayetyuktanumAne ahikuNDalavaditi vA prakAshAshrayavaditi vA dR^iShyAntapadaM prayojyamiti sUtrakR^ito hR^idayamiti bhAvaH | nanvatra yAvaddravyabhAviguNAbhinnAnAM tadvatAM ghaTAdInAmapi dR^iShyAntayituM shakyatvAt.h tAnvihAya vishiShyAdityagrahaNe kA vivakShetyataH pravR^ittaM tejastvAditi sUtrakhaNDaM vyAchaShye - tejorUpatvAditi | brahmaNaH AdityasyetyubhAbhyAmasya sambandhaH | tena sUtre ubhayoriti padAnuvR^ittissUchitA | tathAcha ghaTAdInAmatejorUpatvAt.h tAn.h parityajya tejorUpatvasAdharmyavivakShayA.a.adityadR^iShyAntoktiriti bhAvaH |
4) dR^iShyAntAntareNa brahmaNo guNaguNirUpatvaM sAdhayat.h sUtraM paThitvA vyAchaShye - pUrvavadveti || eka eveti | abhinno.apItyarthaH | kAlashabdaH tadaMshaparaH | pUrva ityanantaramapi kAlashabdo yojyaH | bhavatItyanantaraM evamityAdi cha | tathAcha yathA pUrvaH kAla iti prayoge pUrveNAbhinno.api kAlaH pUrva iti "avachChedako' visheShakaH kAla iti "avachChedyo' visheShyashcha visheShabalAdbhavatyevamiti vA dR^iShyAntayojanA | nanu vyarthokteraparyavasAnAtkimartho.ayaM dR^iShyAnta ityata Aha - atIti || "apekShayA' vivakShayA | brahmaNa iti sheShaH | "eShaH' kAladR^iShyAntaH | tarhyalamanena dR^iShyAntadvayena, kiM bhedAbhedaviShayeNAhikuNDaladR^iShyAntenetyata Aha - sthUleti || cho.apyarthaH | "pradarshanArthaM' ekasminneva visheShaNavisheShyabhAvasyeti sheShaH | ata evAsya prAthamikatvam.h | ubhayatra sUtrakR^idabhihitamiti sheShaH |
5) sUtrakR^iduktArthe smR^itiM paThati - prakAshavaditi || AdityamaNhalaprakAshavadityarthaH | "kAlavat.h' sAkShisiddhapUrvottarAdikAlAvayavavadityarthaH | "aN^ge' sharIre "shayanaM' avasthAvisheShaH, na tu nidrA manodharmo vA | tathA cha aN^ge shayanamiti prayoge aN^gAbhinnamapi shayanaM yathA aN^gavisheShaNakaM bhavati aN^gaM shayanavisheShaNaM bhavatItyarthaH | AdipadenAN^gaM sheta ityaN^gasya shayanakriyAkartR^ibhAvo gR^ihyate | aN^gamaN^gadhisheta ityaN^gasya shayanakriyAkarmakartR^ibhAvo vA | anenAhikuNhaladR^iShyAntaH saMgR^ihItaH kuNDalasyApyavasthAvisheShatvAt.h | "eva' evam.h | tushabdo visheShArthaH | chashabdo bhinnakramaH | tathAcha yadyapyabhinna evAnandaH, tathApi prakAshavatkAlavadvA brahmaNo muktAnAM chetyevaM tatsambandhitvena uchyate ityeko.anvayaH | yathA.aN^ge shayanAdikaM "shayanakriyAnirUpitavisheShaNatvakartR^itvAdikaM' tadabhinnamapi taddharmatvenochyate, tathA brahmAbhinno.apyAnandAdivirsheShAdeva taddharmatvenochyate ityaparo.anvayo draShyavyaH | natvekAnvayaH | AdyayoH visheShanirvAhyatvAt.h antyasya bhedanirvAhyatvAt.h | ata eva prakAshavat.h kAlavaditi yathA.aN^ge shayanAdikamiti vichitroktiH |
6) sUtrakR^iduktArthe smR^ityantaraM chAha - Anandena tviti || turavadhAraNe | svAbhinneveti sambadhyate | "vyavahAro' visheShaNavisheShyabhAvena vyapadeshaH | bhavatIti sheShaH | kAlavadityetadvivR^iNoti - yatheti || "svAvachChedakAM' svavisheShaNakatvam.h | "svavachChedyatvasyApyupalakShaNametat.h | evamAnandAdirapItyupaskR^itavAkyena asyAnvayaH | nArAyaNAdhyAtme brAhme ityubhayatrApi sUtroktamuktamiti sheShaH | AdyadR^iShyAntasya viShamatvAdditIyasmR^itAvanuktiH |
7) nanu kimanena guNaguNinorabhedamabhyupetya brahmaNo guNitvapratipAdanena | guNaguNinoH bheda eva kiM na svayAdityAshaN^kAM pariharat.h sUtraM paThitvA vyAchaShye - pratiShedhAchcheti || iti vAkyena brahmaNastadguNAnAM cha bhedaniShedhAdityevaM bhAShyasya sUtreNAnvayaH | anena sautrashchashabdaH shaN^kAvyAvartakaH | tena na brahmatadguNAdeH bhedaH shaMkya iti pratij~nA siddhA | kutaH? tasya bhedasya pratiShedhAditi vA, ubhayoH guNaguNinorubhayatvasya bhedasya pratiShiddhatvAditi vA adhyAhArAnuvR^ittibhyAM sUtrayojanA darshitA bhavati | "ekameva' iti ChandogashrutiH | tasyAH "ekaM' j~nAnAnandAdiguNairayavaishchAbhinnaM brahmaikameva, na ghaTAdivadayavasahitaikatvayuktaM svAvayavaiH bhinnAbhinnaM, "advitIyaM' samAbhyadhikashUnyamityarthaH | "neha' itrata kaThashrutiH | tasyAH "iha' brahmaNi "kiJNchana' guNaguNyAdikaM "nAnA' bhinnaM nAstItyarthaH | tattvapradIpe tu "iha' parameshvararUpeShu avayaveShu dharmeShu cha kiJNchana nAnA nAstItyartha ityuktam.h | etatpakShenAnAshabdo nAnAtvArthakaH | tathAcha "kiJNchana' kiM rUpo.api hInAdhikabhAvo vA anyonyAbhavo vA pR^ithaktvarUpo vA bhedo nAstItyarthaH |
|| ityahikuNDalAdhikaraNam.h ||
16. || paramatAdhikaraNam.h ||
1) atra bhagavadguNAnAM lokavilakShaNatvaM samarthyate | siddhAntayat.h sUtramupanyasya vyAchaShye - paramiti || atretthaM yojanA | brahmAnandAdikaM "AnandAditvAt.h' tachChabdavAchyatvAddhetoH "lokAnandAdivat.h' laukikajIvAnandAdisadR^ishaM na, kintvato lokAnandAdeH "alaukikatvAt.h' tR^itIyArthe paJNchamI | alaukikatvena prakAreNa "paraM' vilakShaNaM alaukikamevetyekA pratij~nA | yadvA - parabrahmAnandAdikaM "ato' lokAnandAdeH "paraM' vilakShaNamityeva pratij~nAsamarpakam.h, nAlaukikatvAdityapi | na chetyAdikamapi ataH parameveti sAvadhAraNapratij~nAsUchitapUrvapakShaniShedhakaM, na pratij~nAntargataM, alaukikatvAdityetachcha hetusamarpakamityaparA | prathamapakShe kuto.alaukikatvarUpavailakShaNyamityataH pravR^ittaM setUnmAneti hetuM vyAchaShye - eSha iti || yadvA - dvitIyapakShe vailakShaNye sAdhye.ataHshabdoktasyAlaukikatvAditi hetoH sAdhakatayA prattR^ittaM hetuvAkyaM vyAchaShye - eSha iti || setupadaM bhAvapradhAnamityAshayena iti hetutvamityuktam.h | evaM vidhamAdhAratvarUpaM vailakShaNyamityarthaH | hishabdo yata ityarthaH | "uchyate' vyapadishyate | ityuchyata iti sarvatra sambadhyate | asyAta ebhyo vyapadeshebhyo.alaukikatvAvagamAdityanvayaH | atra prathamapakShe setutvAdidharmavattvarUpavailakShaNye vyapadeshaH sAkShAddhetuH | dvitIye tu avagamo hetuH | vyapadeshastu tatsAdhaka iti vivekaH | na cha vyapadeshebhyaH setutvAdikamevAvagamyate nAlaukikatvaheturiti vAchyam.h | alaukikatvAdityasya TIkArItyA lokAnandAdAvasambhAvitasetutvAdidharmavattvAdityarthAbhyupagamAt.h | "eShaH' iti shAkhAntaravAkye vidhR^itiH setuH dhAraNasamarthAshraya ityarthaH | eSha iti ka ityata Aha - ya iti || nanvatrAnandasya viShNusambandhitvaM na pratIyate parashabdasyAnekArthatvAdityata uktam.h - eSha iti || prakR^itasArvaj~napUrNAnandAdirityarthaH | tathAcha viShNuparabrAhmaNashruti nityamahimatvaliN^gabalAt.h viShNusambandhitvaM j~nAyata iti bhAvaH | "yataH' iti shrutirIkShatyadhikaraNe vyAkhyAtA | unmAnapadamapi bhAvapradhAnaM kR^itvA vyAchaShye - unmAnatvamiti || udgataM mAnaM maryAdA yasmAditi vigrahaH | pUrNatvamityarthaH | atra yadyapi sarvAtmanA vedAdyavAchyatvamAnandasya pratIyate, na viShNoH, na chodgatamaryAdatvam.h | tathApi nimittena naimittikopalakShaNAnnAsaN^gatiH | vyAkhyAnantaraM vA | svarUpatvAt.h cha Anandasya, tato nAsaN^gatiH | "etasya' iti bR^ihadAraNyakavAkyam.h | "anyAni bhUtAni' brahmAdIni muktAnyapi "etasya' viShNorevAnandasya "mAtrAM' pratibimbaMshamashnantItyarthaH |
pratibimbarUpavipluT.hlaM tadAnandasya chAkhilAH |
muktA brahmAdayo.ashnAnti tAratamyena nityadA ||
iti bR^ihadbhAShyokteH |
itItyanantaraM vAkyabodhita iti sheShaH | "sambandho' bimbapratibimbabhAvaH upajIvyopajIvakabhAvarUpaH | anyajj~nAnamiti | jIvAnAM j~nAnamanyat.h' niyAmakAdIshaj~nAnAnniyamyatvena vilakShaNamityarthaH | "parasya' viShNoH | vailakShaNye nimittamAha - nityeti || parasya j~nAnaM "nityAnandAvyayaM' niyamenAnandarUpamavyayaM cha "pUrNaM' aparimitaM cha "vidhIyate' tena rUpeNa vyapadishyate shAstreShu, jaivaM tu na tathetyarthaH | itIti | iti shrutivAkya ityarthaH | "bhedaH' Ishaj~nAnasyAdhikyarUpaM vailakShaNyam.h | yadyapyudAhR^itavAkyairAnandamAtrasya alaukikatvaM avagamyate, na sarvaguNAnAm.h | tathA brahmAnandAdikamityAdipadAyogaH | tathApi setyAdi vAkyeShvAnandagrahaNashat.h vailakShaNyavAkye j~nAnagrahaNAt.h tasya chAnandAbhedokteH prayojanAntarAbhAvAt.h vichitroktibalAt.h pUrvatra j~nAnAdInAM uttaratrAnandAdInAM chopalakShaNayA grahaNAvagamAnnadoShaH | atha vA - na chetyanena ataH paramityanena j~nApitapUrvapakShaM pratiShiddhaya "eShaH' ityAdinA sautrahetUnvyAkhyAya ataH paramiti pratij~nA vyAkhyAyate | atrAta ityanUditapadasya laukikatvAditi padachChedena "amR^itatvasyeshAnaH' (tai.A.3-12) itivat.h bhAvabhavitrorabhedavivakShayA tvapratyayasya svArthikatvena vA laukikatvAditi vyAkhyAnama | tathAcha "ato laukikatvAt.h paraM' alaukikamityarthaH | laukikatvAt.h paraM tadatikrAntamiti yathAshrutameva vA | asmin.h pakShaSha na chetyapi na siddhAntapratij~nAntargataM, kintu dvitIyapakSha iva pUrvapakShapratiShedhakam.h | AdyapakShe tu tadapi pratij~nAntargatam.h | na chaivamasya dvitIyasAN^karyam.h | naJN.hprashleShAbhyAM bhedAt.h | brahmAnandAdikamityanena ahikuNDalasUtre prakR^itamIshAnandAdikamiha visheShyatvena saMyojyamityuktaM bhavati | shiShyaM sugamam.h | tattvapradIpe tu paramityasya uttamamityarthamupetya "eSha setuH' ityAdau AdhAratvamitatvopajIvyatyaniyAmakatvAnAM vyapadeshAt.h "nityAnanda' ityAdAvAdhikyena vailakShaNyavyapadeshAchcha sarvasmAtparaM uttamameva brahmAnandAdikamiti sUtrArtho.abhihitaH | asmin.h pakShe "ato' vyapadeshebhyaH setutvAt.h alaukikadharmavattvarUpa alaukikatva avagamAtkaparamiti bhAShyArtho.avagantavyaH | 
2) hetvantareNa AnandAderalaukikatvaM samarthayat.h sUtramupanyasya vyAchaShye - darshanAditi || manovAggocharatvAdityarthaH | ata evottaratra tAdR^ikshrutyupanyAsaH | anyeti | brahmaNo.anyeShAM jIvAnAmAnandAdInAmityarthaH | asya ataH paramiti sAdhyavAkyena anvayaH | evashabdo liN^gasya niravakAshatvena prAbalyasUchakaH | cho bhinnakramaH | na kevalaM hetutvAdibhyaH, kintu dasharnAchcha brahmAdyAnandAdInAM manasA viShayIkaraNashat.h vAchA vyavaharaNashat.h parAnandAdInAM chAtathAbhUtatvAchcheti samuchchaye | na chAnyanandAnInAM tattatsAkShivedyAnAM cha kathaM anyamanojanyapratyakShaviShayatvamiti vAchyam.h | teShAM parimitatvena yogimanojanyapratyakShaviShayatvasambhavAt.h | sUtrabhAShyayoH manasA vAchetyadhyAhAreNa darshanapadasya manovAgvR^ittisAmAnyaparatvAchcha |
3) nanu anyAnandAdInAM manovAggocharatvAt.h astu laukikatvaM, tAvatA brahmAnandAdeH kathamalaukikatvasiddhiH mAnAbhAvAdityataH tatpramANatvena darshanapadoktAM shrutimAha - adR^iShyamiti || paramAdanyaiH sarvAtmanA.aspaShyatvena cha manasA.adR^iShyamityarthaH | "avyavahAryaM' vAchA | tattvapradIparItyA.aheyopAdeyaM vA | "avyapadeshyaM' vAchA viviktatayA nirUpayitumashakyam.h | tattvapradIparItyA vAchA avyavahAryaM vA | iti brahmaNa iti | brahmaNa AnandAdikamevaM j~neyamityarthaH | tasmAt.h adR^iShyatvAdinA.alaukikAnandAdi pUrNatvAt.h brahmetyAchakShate j~nAniH | tasmAt.h tachChabdamukhyavAchyatvAt.h brahmetishabdena paraM brahma vyavaharantItyarthaH | shrutiriti | brahmAnandAdeH alaukikatvaM vaktItyarthaH |
4) nanvemAnandAdeH alaukikatvAt.h kathaM shrutipurANAdiShu AnandAdipadaprayoga ityAN^kaya tatparihArAya sUtramavatArya vyAchaShye - aprasiddhasyeti || brahmAnandAderiti vipariNAmenAnveti | hetugabharmidam.h | kathamityAkShepe | AndashabdAt.h paraM itishabdo yojyaH | Adishabdena j~nAnamityAdivyavahAro gR^ihyate | tathAcha "aprasiddhasya' brahmAnandAdeH "AnandAdivyapadeshaH' brahmAnandAdikarmakAnandAdishabdavyavahAraH "kataM' kenopAyena yujyate | evaM "kathaM' kimarthaM yujyate, tasya aprasiddhatvena tachChabdAnAM tatra shaktigrahAyogAt.h tatra tatprayoge prayojanAbhAvAt.h chetyAkShepAbhiprAyaH | AnandAdivyapadesha ityetat.h buddhayarthaM ityanenApi sambadhyate | buddhayartha ityasya buddhayarthamiti vyatyayena dR^iShyAntabhAge.apyanvayamabhipretya pAdavadityaMshaM vivR^iNoti - jIveti || sambandhaH aMshAMshibhAvaH | tathAcha yathA puruShapAdasya tadaMshatvaM tathA bhUtAnAmiti jIveshvarayoraMshAMshitva sambandhaj~nApanArthamityarthaH | na chaivaM jIveshvarayorabhedapratyayApattiH | bhedashrutiparyAlochanayA j~nAtAMshAMshibhAvasyApi puMso bhinnAMshatvasyaiva pratIteH | aprasiddha iti | puruShadehAvayavaprasiddhacharaNavilakShaNaH "tripAdasyAmR^itaM divaH' (R^i.10-90-3) ityuktashvetadvIpAnantAsanavaikuNThagatanArAyaNavAsudevavaikuNThAkhyamUrtitrayavilakShaNashchetyarthaH | yadyapi tathApItyarthe, na kevalaM prasiddhaH, kintu aprasiddho.apIti samuchchaye vA apishabdaH | pAda iti | vishvAkhyoM.asha ityarthaH | iti shrutigatena pAdashabdenetyanvayaH | "vyapadishyate' vyavahriyate | pAdavadityanena labdhaM dArShyAntikabhAgaM darshayati - tatheti || "tathA vyapadishyate' tadvadeva vyutpadyata ityarthaH | evaM "tathA' laukikavilakShaNatvena aprasiddhasyApyAnandAdeH vyapadesho "buddhayarthaH' AnandAderanukUlavedanIyatvAdij~nApanArtha ityarthaH | prakArAntareNa tatpratyAyanopAyAbhAvAditi bhAvaH | na chaivamapyalaukikatvavishiShyAnandapratyayopAyAbhAva iti vAchyam.h | anukUlavedanIyatvAdij~nAnamAtravataH puruShasya "adR^iShyamavyavahAryam.h' (kauNDinya.) "alaukikAstasya shabdAH tathA.arthAH' "alaukiko hyeSha viShNuH paratvAt.h' ityAdishrutyantarabalenAlaukikatvaj~nAnasambhavAt.h | sUtrabhAShyayoH yata iti sheShaH | asyAto nAndAdivyapadeshAyogo na vA prayojanAbhAva ityavatArikAlabdhasAdhyena anvayaH | 
5) atrArthe anubhavasiddhadR^iShyAntapratipAdikAM smR^itiM chAha - alaukiko.apIti || yadyapi tathApItyarthe.apishabdaH | AdipadAdAnandAdigrahaH | "tachChabdaiH' j~nAnamityAdirUpaiH alaukikaishshabdaiH "lokasya' janasya j~nApanArthAyaiveti sambandhaH | bodhakatvasarvavyavahArahetutvAnukUlavedanIyatvAdij~nApanaprayojanAyetyarthaH | yathaiva "devarAT.h' devendraH prasiddharAjavilakShaNo.api rAjevAste iti yathA rAjetishabdena "bhaNyate' vyavahriyate tathetyarthaH | yadvA - yathA rAjA tathendra iti vAkyenevetyarthaH | "bhaNyate' nirdishyate | atra IshvarAnandAdirUpANAmarthAnAmalaukikatvaM nAma aprAkR^itatvaM shabdAnAmalaukikatvaM nAma vaidikatvamiti bhAvabodhakArAH | tanna, laukikA api shabdAH amuShmin.h pravartamAnAH adhikAtharAn.h lokavilakShaNAnandAdInvadantIti vAkyasheShAnupapatteH | saMskR^itatvarUpavaidikatvasya laukikeShvati sattvAt.h prAkR^itAnAM cheha prasaktyabhAvAt.h | tasmAt.h shabdatadupajIvItarapramANagamyatvaM laukikatvAlaukikatve iti draShyavyam.h | kechittu - shabdasyAlaukikatvaM lokAprAptabhagavatsvarUpabhUtAnantavarNapadAdirUpatvamityAhuH | tanmUlaM chintyam.h, pAdme chAyamartha ukta ityarthaH | 
|| iti paramatAdhikaraNam.h ||
17. || sthAnavisheShAdhikaraNam.h ||
1) atrAdhikaraNe brahmAdyAnandAdInAM bhagavadAnandAdipratibimbatvaM pUrvanayoktaM samarthyate | pUrvapakShayati - pareti || AndashabdAtparaM adishabdo yojyaH | mAtrAtvaM pratibimbatvam.h | kathamityAkShepe | brahmA chaturmukhaH | muktabrahmAdiparo.ayaM shabdaH | uktaM hi tattvapradIpe - sR^itigAnAM sR^iShyayAdinA vaiShamyakAluShyAdeH vaichityamupapadyate, na muktabrahmadyAnandAdInAM vishuddharUpANAM tadupapattiriti | mitha iti sheShaH | "visheSho' shuddhachaitanyarUpeNa vaichityaM syAt.h | yata iti sheShaH | tathA cha yato brahmAdyAnandAdInAM paramAtmAnandAdimAtratve abhyupagate teShAM "mithaH' anyonyaM "visheShaH' vaichityaM kathaM syAt.h na syAt.h, anyathA bimbabhUtabhagavadAnandAdAvapi visheShaH syAt.h tathAcha bhagavadrUpeShu visheShaH gakuNatAratamyam.h | evaM chet.h kathaM brahmAdyAnandAdInAM parAnandAdimAtrAtvaM tatpratibimbatvaM syAt.h, nAstyeveti yojanA |
2) siddhAntayatsUtramavatArya vyAchaShye - ata iti || yatheti || darpaNAdItyAdipadena jalasUryakAntAdeH grahaNam.h | prasiddhatvAt.h darpaNagrahaNaM, na prakR^itopayuktatvAt.h | apiryadyapitathApItyarthe | dR^iShyAntadArShyAntikasamuchchaye chaH | adityashabdAt.h paramAdishabdo yojyaH | tathAcha yathA.a.adityAdeH pratibimbe sUryakAntAdyupAdhikR^ite sUryakAntAdisthAnavisheShAt.h sthAnaguNAt.h visheShaH agnijanakatvAdivaichityaM, evaM paramAtmAnandAdeH pratibimbe jIvAnandAdau brahmAdisthAnagatabhaktyAdiguNavisheShAdvisheSho vaichityaM yujyata iti yojanA | asyAto na pratibimbe vaichityAnupapattirityadhyAhR^itasAdhyenAnvayaH | anena sUtre ShaShThayantAt.h saptamyantAchcha vatiH, AvartanIyashchAyaM, pratibimbopalakShakashcha visheShashabdo.apyAvartanIya sUchitam.h |
3) atra smR^itiM chAha - brahmAdIti || paramasya AnandAdiH "madhyochchAdivibhedato' madhyamottamAdhamabhedena "brahmAdiguNavaisheShyAt.h' brahmAdigatabhaktij~nAnAdiguNavaichityAt.h "pratibimbatvamAyAti' pratiphalito bhavati | brahmAdisvarUpopAdhau madhyochchAdibhedataH pratibimbakaro bhavatItyarthaH | uktaM hi tattvapradIpe - evaM paramAtmAnandAderapi brahmAdisthAnagataguNavisheShAt.h pratibimbabhUtAnandAdivisheSha ityuktvA pratibimbatvamAyAtItyartha iti | bhAvabodhe tu - brahmAdInAmiti padamadhyAhR^itya brahmAdInAmAnandAdiH parasyAnandAdeH brahmAdiguNavaisheShyAt.h madhyochchAdivibhedataH "pratibimbatvamAyAti' pratiphalito bhavati tadadhInatve sati tatsadR^isho bhavatIti vyAkhyAtam.h | tatpakShe tattvapradIpavirodhaH tAvat.h sphuTaH, pratibimbo bhavatItyanuktvA pratiphalito bhavatItyuktAvasvArasyaM cheti dhyeyam.h | vArAha iti | uktArtho.abhihita iti sheShaH |
4) yuktyantareNa bimbAnandAdyavaichitye.api pratibimbavaichityamupapAdayatsUtraM paThitvA smR^ityaiva vyAchaShye - upapatteshcheti || na kevalaM pratibimbAnandAdivaichityasya bimbAvaichitye.api sthAnavisheShAdupapattiH, kintu bimbabhUtabhagavadaishvaryavashAchcheti sUtravR^ittiM chashabdasyAdhyAhR^itahetunA.anvayaM chAbhipretyAsiddhiparihArAyopapatterityasya uktahetukopapattivachanAdityarthamupetya smR^itirUpaM tadvachanamudAharati - aishvaryAditi || viShNoH paramAdaishvaryAdbrahmAdInAM guNAnAM bhaktyAdInAM "anAditaH' anAdibhaktyAdivashAditi yAvat.h | brahmAdInAmAnandAdeH "vichitratA' madhyochchAdibhedabhinnaM tAratamyaM "hi' AnandashrutyAdiprasiddhaM "sUpapannA' samyagupapannamityarthaH | ekasyaivAnandasya chUtaphalAdibhogaprayuktA ye AnandAdeH visheShAstadAtmakatvaM vichitratvaM tu prakaDhatAnupayuktam.h | bhaktyAdigrahaNena pUrvasUtroktabhaktyAdirUpanimittaM chashabdasamuchchayaM darshitam.h | bhaktyAdInAmanAditvoktyA puruShApAdyAnAM bhaktyAdisthAnaguNAnAM kathaM svAbhAvikAnandAdivaichitraye hetutvamiti shaN^kA parihR^itA | pAdma ityasya sUtreNAnvayaH | "upapatteH' upapannatvokterityarthaH | asya nAsiddhirityadhyAhR^itasAdhyenAnvayaH |
|| iti sthAnavishaShAdhikaraNam.h ||
18. || tathAnyatvAdhikaraNam.h ||
1) atrAdhikaraNe brahmaNo dhyAnapratItAdanyatvoktyA punaravyaktatvaM samarthyate | pUrvapakShayati - dhyAneti || yojanA tu - "yat.h' yato brahma dhyAnakAle "chitte' manasi "pradR^ishyate' tena pratIyate ataH kathaM brahmaNo.avyaktatA tasmAdvayaktameveti | na cha yachchitte pradR^ishyate na tadbrahmeti vAchyam.h | yatastadbrahmarUpameva, na tato.anyat.h | nanu dhyAnapratInaM na brahma, tathA sati dhyAtR^ibahutvena tasya bahutvApattaSharityato.apyuktaM - brahmarUpamiti || rUpashabdo.atra vyaktiparaH | samudAyaikavachanametat.h | tathAcha chitte pratItAni brahmarUpANyeva ataH svarUpabhedAbhAve.api rUpANAM nAnAtvAt.h dhyeyabahutvopapattiriti bhAvaH |
2) siddhAntayatsUtramavatArya vyAchaShye - ata iti || brahmetyetat.h tadAnandAderapyupalakShakam.h | "upAsAkR^itAt.h' upAsanena mAnasavAsanAmayasya vastuno manasA.avalokanAkhyena viShayIkR^itAdvAsanAmayAt.h | apiH bhinnakramaH samuchchaye.avadhAraNaSha cha | atra yathA jIvAnandAdeH brahmAnandAdikamanyat.h tathA brahma upAsAkR^itAt.h anyaditi nAnvayaH | vaiShamyenopamAnopameyabhAvAyogAt.h | kintu jIvAnanadAdeH ityataH paraM yathAshabdasyAvR^ittyA yojanena yathA jIvAnandAderyatha yena vikR^itatvAparaparyAyAnyathAtvAlpatvAdinA kAraNaShana durlakShaNatvAdinA kAraNena brahmApi upAsAkR^itAt.h "anyadapi' vilakShaNameveti | anena sautrastathAshabdAH "paramataH' ityatroktanyAyAtideshakaH samuchchayArtha ityuktaM bhavati | itIti | ityevaM rUpe talavakAravAkye upAsAkR^itasya brahmatvapratiShedhAdityatharH | anena sUtre tadavyaktamityanuvartanIyam.h | anyaditi chAvartanIyam.h | tathAcha "tat.h' brahma upAsAkR^itAdanyat.h | kutaH? yato.anyat.h ata eva sheShasheShiNoraikyAnupapattereva shrutau tasya chitte pratibimbitasya brahmatvapratiShedhaH, ataH pratiShedhAt.h tadvA brahma na, yato.anyat.h ato.avyaktameva, na vyaktamiti sUtrayojanA darshitA bhavati | yadidaM vastu "upAsate' dhyAyanti nedaM brahma, kintu puruSho yadvastu "na manute' sAkalyena na jAnAti, yena vastunA mano j~nAtamAhuH kavayastadeva tvaM brahmeti viddhItyarthaH | umAM prati shaN^karavAkyametat.h | yadyapi talavakArabhAShye Aseti bhinnaM padamupetya nedaM jIvasvarUpaM brahma, kintu yat.h "te' tava "upa' samIpe "Asa' niyAmakatayA Aste tadeva brahma viddhIti shrutyartho.abhihitaH | tathApi prakR^itopayuktaM vyAkhyAnAntarametat.h | tatrapyAsata ityaikapadyaM vetyavirodhaH |
3) nanu dhyAnakAle pratItasyAbrahmatve kathaM brahma phaladaM syAt.h | na hyanyasya dhyAnamanyasya phaladAtR^itvamiti yujyate atiprasaN^gAdityata Aha - pashyantIti || yanmanasi "pratibimbitaM pratiphalitaM vAsanAmayaM vastu tatparamaM' pashyanti | kechittu - dhyAnAntaraM paramaM brahmAparokShyeNa pashyantItyanvayamAhuH | nanu pratibimbitasyAbrahmatvAt.h taddhayAnaM kathaM brahmavyAnaphaladaM syAdityata Aha - brahmaiveti || yato na dhyAnaM phaladaM, kintu pratibimbe yadbrahmAsti tadeva teShashaM dhyAtR^INaNAM darshanAkhyaphalapradamato noktadoSha ityarthaH | yataH pratibimbe brahmAsti atasteShAM phalapradaM bhavatItyeva vA | alpA api pishAchAdayaH svAkArasmR^itau kiJNchitphalaM dadyuH kimuta sarvaj~naM sarvashaktikaM brahmeti bhAvena punarbrahmetyuktiH | nanu sthitimAtreNa kathaM brahma phaladamadhyAtatvAdityata Aha || taditi || pratibimbopAsanamityadhyAhAreNa sambadhyate | tadupAsanamityasyAvR^ittirvA | tathAcha yathA "pratimopAsanaM' pratimAyAmitthaMbhUto bhagavAnastIti smR^itiH tadupAsanaM tadadhiShThitabrahmopAsanaM bhavati, yathA "tadupAsanaM' pratibimbopAsanaM vAsanAmayavastudhyAnamapi tadupAsanaM brahmopAsanaM bhavatIti yojanA || pratibimbaM brahmaiva kutaH na bhavatItya Aha - dR^ishyate iti || yataH "paraM padaM' uttamaM brahmAparokShyeNa | svArthe ShyaJN.h - bhAvabhavitrorabhedopadesho vA | aparokSheNa j~nAnenaiva "dR^ishyate' viShayIkriyate, na tu dhyAnenetyarthaH | aparokSheNeti pAThaH svarasaH | tarhi j~nAnAyaiva prayatitavyaM kimupAsanayetyata Aha - upAsaneti || tushabdo nirarthakatvavyavachChedakaH, svAtantyavyavachChedako vA avadhAraNaSha vA | tathAchopAsanA tasya dhyAnameva | tasya brahmaNaH prasAdena "tat.h' brahmAparokShyaM "gamayet.h' prApayedityarthaH | tadbrahmAparokShyamaparokShaj~nAnaM tadviShayatAM gamayediti vA | brahmatarka ityanantaramuktaM ato na kiJNchichchodyAvakAsha iti vAkyasheShaH |
|| iti tathAnyatvAdhikaraNam.h ||
19. || sarvagatatvAdhikaraNam.h ||
1) atrAdhikaraNe bhagavata eva sarvakartR^itvAdi samarthyate | pUrvapakShayati - desheti || "anyato' brahmaNo.anyasmAt.h | apirevArthaH | tattvapradIpe tu yadyapi sR^iShyayAdi brahmaNa eva, tathApi deshakAlAntare.anyato yuktamityapishabdArtha uktaH | tathAcha na brahmaNaH sakAshAdeva sarvasR^iShyayAdi yuktamiti bhAvaH | yukteti pAThe kriyeti saMyojyam.h | yuktetyanena rAjAdau tathA darshanAditi yuktiruktA bhavati ||
2) siddhAntayatsUtramavatArya vyAchaShye - ata iti || pravartata ityantena aneneti sAdhyabhAgaH anena eShu idamityAvR^ittivipariNashamAbhyAM vyAkhyAtaH | sR^iShyayAdikaM pravartate bhavatIti sheSho vA | pUrvasUtre.anyadityasya visheShyatayA prakR^itaM brahmAneneti parAmR^ishyate | na tvanyata ityavadhAraNArthaH | AdhAratvaM viShayatvaM cha saptamyarthaH | kuta ityato.atra hetutvena pravR^ittaM sarvagatatvetyAdyaMshaM sarvagatatvaM cha mAyAmayashabdashcha sarvagatatvamAyAmayashabdau tayoshshabda iti shabdapadAvR^ittyA vigrahaM ekatra ShaShThayAH pratipAdyapratipAdakasambandhArthakatvaM anyatra vyAkhyAnavyAkhyeyabhAvasambandhArthakatvaM chAbhipretyobhayavidhashrutyupanyAsapUrvakaM vyAchaShye - eSha iti || "eShaH' hariH "sarvo' guNapUrNaH vyAptashchetyarthaH | pratyuddeshyaM vidheyasambandhabodhanAyaiSha ityabhyAsaH | yadyapi prathamoktaM savartvaM na sAdhyasAdhakamiti bhAvena yadanantaroktaM sarvagatatvaM sUtrakR^itA gR^ihItaM tadapyasyaiva sR^iShyayAdikartR^itvamityuktasAdhye sAdhakaM na bhavati | tathApi "anupravishya nAmarUpe vyAkarot.h' (ChA.6-3-3.) iti shruteH sarvagatatvasya sR^iShyayAdyarthatvAt.h tachChabdenoktasAdhyasiddhisambhavAdyuktastadupanyAsaH | Ishvaraparatvaj~nApanAya samagrashrutyupanyAsaH | sarvagatatvashrutau sIvarsR^iShyayAdikartR^itvasya arthAduktatvAt.h mAyAmayashabdoktAyAM mAyAmayashabdavyAkhyAnarUpAyAM shrutau tu sAkShAduktatvAt.h prameyabhedAchChatidvayopanyAsaH |
3) "sarvatra' sarvadesheShu "etasmAt.h' viShNoH "sarvadA' sarvakAleShu sarvavastuShu sarvamityanvayaH | sarvavastuviShayaM sR^iShyayAdItyarthaH | pravartata iti bhAShyapadamihApi sambadhyate | tathAcha yataH etasmAt.h mAyayA vishvasR^iShyayAdi "pravartate' bhavati, ata enaM viShNuM mAyAmayaM vadanti kavayaH | mAyayA shaktyA mAtIti mAyA ichChAtmikA shaktiH svarUpabhUtA yasyAsau mAyAmaya iti vyutpattisambhavAditi bhAvaH | kadAchidviShNvabhAve shaktyabhAvena sarvadeshakAlInasarvasR^iShyayAdikartR^itvAyoga iti shaN^kAvAraNAya - "sanAtanaM' paramanityaM viShNuM nityashaktyeti choktam.h | nityatvopapAdanAya - svarUpabhUtayeti || chaturvedashikhAyAM shrutiH paThiteti sheShaH | "anyatra' deshakAlAntare katipayavastuviShaye viShNoranyataH sR^iShyayAdAvityarthaH | pramANAbhAvAchcheti | iti saN^gR^ihItamiti sheShaH | na kevalaM svapakShasAdhakAduktasAdhyasiddhiH, kintvanyatra parapakShe pramANAbhAvAchcheti samuchchaye chashabdaH |
|| iti sarvagatatvAdhikaraNam.h ||
1) atrAdhikaraNe bhagavataH svargAdikarmaphaladAtR^itvaM samarthyate | pUrvapakShayati - karmeti || phaladAnasyeti ShaShThI saptamyarthe | Ishvarasyeti sheShaH | tathAcha shubhAshubhaphaladAne Ishvarasya puNyapApAkhyakarmApekShatvAdityatharH | yadvA - IshvarakartR^ikaphaladAnasya karmApekShatvAt.h tadadhInatvAdityarthaH | karmApekShatvAdityetadvayAhatvasiddhiparihArAya karmApekShatvasyeshvaravAdibhiH aN^gikR^itatvAdityapi vyAkhyeyam.h | evaM phaladAnasya phalakhaNDanasya phalAdAnasya tathAcha anvayavyatirekAbhyAM tadeva karmaiva phalaM dadAti neshvara iti j~nAyata ityarthaH | siddhAntayannetatpratiShedhati - iti na vAchyamiti || atra hetuM pR^ichChati - kuta iti ||
2) etachchodyottaratvena sUtramupanyasya vyAchaShye - phalamiti || ata ithyanUdya sAvadhAraNatvAbhiprAyeNa asmAdIshvarAdeveti vyAkhyAtam.h | na karmaNa ityevArthaH | upalakShaNametat.h | ataH sarvatra sarvametasmAdityuktereveti tattvapradIpoktamapi draShyavyam.h | "phalaM' svarganarakAdirUpam.h | bhavatIti sUtrasheShoktiH | phalamata iti pratij~nAyAmupapatteriti heturyojyaH | tasyeshvarasya chetanatvAt.h sarveshitR^itvAchcha phaladAtR^itvopapatterityarthaH ityAshayenaivakAreNa ukte karmaNaH phaladAtR^itvAbhAve upapatterityanenArthAllabdhaM hetuM svayaM yojayati - na hIti || achetanasyeti hetugarbhaH | "pravR^ittiH' phaladAne | phaladAtR^itvamiti yAvat.h | asmadAdAvadarshanAditi hishabdArthaH | anyAdhInapravR^ittidarshanAt.h kathametadityata Aha - svata iti ||
3) nanvIshvarasya chetanatvena phaladAtR^ithvasambhAvanaiva bhavet.h na nishchayaH, ataH kuto.asau nishchaya ityAshaN^kAM pariharatsUtramupanyasya tadupAttanatvAt.h upapatterIshvarasya phaladAtR^itvaM sambhAvyate, kintu shrutyuktatvAchcha tannishchIyate cheti sUtrArthaH |
"vij~nAnamAnandaM brahma rAtirdAtuH parAyaNam.h |
tiShThamAnasya tadvidaH' (bR^i.5-9-28)
iti vAjasaneyavAkye ekavachanaM samudAyApekShayA, visheShyabrahmashabdavidhakShayA Anandamiti napuMsakaprayogaH "nirdoShachaitanyasukhAntanum.h' iti viShNutattvanirNayodAhR^itavAkya iva | tathAcha "dAtuH' haviHpradAtR^INAM yajamAnAnAM pUjakAnAM "rAtiH' priyaH | phalaprada iti yAvat.h | "tiShThamAnasya' svasmin.h manasA vatardamAnAnAM "tadvido' brahmaj~nAninAM "parAyaNaM' paramapriyaM "vij~nAnaM' pUrNaj~nAnaM pUrNAnandaM brahmetyarthaH | yathoktaM bR^ihadbhAShye -
sa priyaH sarvadAtR^INAM j~nAninAM paramapriyaH |
ye tu tadbhAvitA nityaM teShAmeva parAyaNam.h || iti ||
brahmaparatvasphoraNAya vij~nAnamityAdyudAhR^itam.h |
4) uktamAkShipatsUtramupanyasya vyAchaShye - dharmamiti || tatkarmaivetyevakArAnvayaH | sautradharmapadamadharmasyApyupalakShakamiti bhAvena taditi svapadaM karmeti sAmAnyapadena vivR^itam.h | IshvarAt.h yatashshrutirityAbhyAM ata ita padaM dvedhA vyAkhyAtam.h | karmeti sAmAnyoktyA "eSha hyeva' iti shrutipratIkagrahaNena cha "eSha hyevAsAdhu karma kArayati' (kau.3-8) ityasyApyudAhartavyatAM j~nApayati | jaiminirmanyata iti sheShaH | shrutistu vaiShamyanaye vyAkhyAtA | sUtre neti sheShaH | tathAcha yaduktaM Ishvara eva phaladaprado, na karmeti tanna, kutaH? "ata eva' phalasya karmAnvayavyatirekAnuvidhAyitvAdeva | idaM tu nyAyyaM, kiM tat.h? "ataH' "eSha hyeva' iti shrutereva | yata evamata Ishvaro.api ataH etasmin.h "rAtiH' iti pradatvamanvayavyatirekarUpanyAyaprAptaM, kintu jaiminirAchAryo.api dharmAdhamAkhyaM kamaraiva phalapradaM manyate | ato.apIdaM yuktamiti pUrvapakSharItyA sUrtrArthaH | jaiminyabhiprAyAnusAreNa tu yataH phalaM tasmAdIshvarAdeva karma bhavatIti "eSha hyeva' iti shruteriti sUtrArthaH | asmin.h pakShe yataH phalaM tasmAdeveshvarAt.h bhavatIti bhAShyayojanA draShyavyA | tathaiva tattvapradIpokteH |
5) etatparihArAya sUtramupanyasya vyAchaShye - pUrvamiti || ubhayoriti svapadaM parasya paramAtmanaH karmaNashcheti cha vyAkhyAtam.h | samuchchaye chashabdaH | apishabdo yadyapItyAdyarthe | anena sautratushabdo.apyathartayA vyAkhyAtaH | tushabdasya kartR^itvakaraNatvarUpavisheShArthatvaM avadhAraNArthatvaM chAbhipretyAvadhAraNavyAvartyaM darshayati - neti || karmatyanantaraM kartR^i saditi para evetyanantaraM kartA sanniti cha sheShaH | prayojakaH pravartaka iti sUtrasheShoktiH | anena yadyapi karmabrahmaNorubhayoH kAraNatvamasti, tathApi nobhayoH samapradhAnabhAvaH, kintu pUrvaM pUrvasUtre.atashshabdenoktaM brahmaiva phaladAne kartR^i sat.h karaNIbhUtasya karmaNaH prayojakaM, na tu karma brahmaNaH | tattu karaNaM sat.h brahma prayojyameveti sautraH pratij~nAbhAgo vyAkhyAtaH | kuta ityataH pravR^ittaM hetuvyapadeshAditi hetuM vyAchaShye - puNyeneti || iti shrutau brahmakarmaNoH kartR^itvakaraNatvarUpahetutvasyoktatvAdityarthaH | ata eva na samapradhAnabhAvo, na vinimayo vA shaN^kaya iti bhAvaH | vyapadeshAdityanantaraM iti bAdarAyaNo manyata iti vAkyasheShaH | na kevalaM phalapradAnakriyAyAM karma parapreritaM, kintu tatsattA.apIshvarAdhIneti na tatkartriti bhAvenAha - dravyamiti || iti vachanAchcha na karma pravartakamityanvayaH | anena sautrastushabdashchArtho.api bhavati | tena pUrvoktachetanatvAditi hetuH "dravyam.h' iti smR^itishcha samuchchIyata rachanAdhikaraNe vyAkhyAtA | atra shruteH puNyena cha j~nAnamutpAdya pApaM vinAshya tasya puNyapAparahitasya j~nAninaH prasannaH svayameva phalamanantaM hi dadAtItyaho bhagavato nArAyaNasyAshcharyarUpo.ayaM mahimeti tattvapradIpoktArthavisheSho.api grAhyaH | kamarbrahmaNoH svAtantAsvAtantyavyutpAdanaprakAshcha tatraivoktaH |
|| iti phalAdhikaraNam.h ||
iti shrItamatparamahaMsaparivrAjakAchAryANAM sarvatantrasvatantrANAM shrImadraghunAthatIrthapUjyapAdAnAM shiShyeNa shrImajjagannAthayatinA kR^itAyAM shrImadbrahmasUtrabhAShyadIpikAyAM tR^itIyAdhyayasya dvitIyaH pAdaH ||
1. || sarvavedAdhikaraNam.h ||
1) etatpAdArthaM darshayati - upAsaneti || jij~nAsAparaparyAyopAsanA "asmin.h' tR^itIyasya tR^itIye pAde "uchyate' kartavyatvena pratipAdyata ityarthaH | AdyAdhikaraNatAtparyamAha - sarveti || upAsanA dvividhA | shravaNamananAparaparyAyashAstrAbhyAsarUpA dhyAnarUpA cheti | tatrAdyAyAH yathAshaktisarvavedatadatharj~nAnarUpAyA aj~nAnasaMshayaviparyayanivartikAyAH dhyAnAN^gatvAt.h saiva "prathamata' AdyAdhikaraNaSha "uchyate' adhikAribhiH samapAdyatvena pratipAdyata ityarthaH | atra bhAShyasudhATIkAsu savarvedeti sarvashAkheti cha vishiShyektyA mImAMsakamata iva R^igyajussAmarUpavedatrayasyAdhyetavyatvaniyamavattaittirIyakANvAdirUpa shAkhAdvayasyAdhyetavyatvaniyamo nAstIti na bhramitavyamiti sUchitam.h | asmanmate sarvavedasarvashAkhokta brahmaguNaj~nAnArthaM shaktaissarvavedavat.h sarvashAkhAnAM adhyetavyatvAt.h | tadarthAnAmapi shaktaiH j~neyatvAt.h | ashaktaistu yathAshakti adhyetavyatvAt.h j~neyatvAchcha | atra kimekaikenaiva sarvavedashAkhoktaM brahma shravaNamananAbhyAM j~nAtavyaM uta svasvavedashAkhoktamiti saMshaye svasvavedashAkhoktameva j~nAtavyamiti pUrvapakShe cha sati siddhAntayat.h sUtraM paThati - sarveti || atra vedAntapadasya upaniShatparatvabhrAntivAraNAya antapadaM vyAchaShye - anta iti || atra ;pramANamAha - ubhayoriti || "nAsato vidyate bhAvo nAbhAvo vidyate sataH' (gI.2-16) iti pUrvArdhena asachChabditasya kAraNasya prakR^iteH sachChabditasya brahmaNashchAbhAvaH prAgabhAvaH pradhvaMsashcha na vidyata iti vedanityatvasAdhakAnAdinityatvavyAptAvanekadR^iShyAntapradarshanAya tatra AdarapUrvakaM prakR^iti parabrahmaNo anAdinityatvamabhidhAya atrArthe sampradAyarUpapramANamuchyate - ubhayoriti || "anayorubhayoH' sadasatoranto nirNayo.anAdinityatvAvadhAraNaM "tattvadarshibhiH' vedArthatattvaj~nAnibhiH "apidR^iShyaH' kR^itashchetyarthaH | apisiJNchetivat.h apidR^iShya iti nirdeshaH | yadvA - tattvadarshibhirapIti bhinnakrameNapishabdAnvayaH | na kevalaM "prakR^itiH puruShashchaiva nityau kAlashcha sattam.h' ityAgamasiddhametadityapishabdArthaH | yadvA - "antaH' nirNayaH tadviShayIbhUtArtho dR^iShya ityarthaH | anena darshanamUlakaH sampradAyaH upadeshaparamparArUpo lakShaNayokto bhavati | vachanAditi | gItAyAmiti sheShaH | sUtre pUrvasUtrAt.h brahmavAchakaM pUvarpadamanuvartya sarveti sAdhyabhAgaM vyAchaShye - sarveti || sUtrabhAShyayoH vedashabdaH tadarthaparaH | shabdaviShayakanirNayasya brahmaviShayakatvAbhAvAt.h | tathAcha sarvavedAnAM tadarthAnAM antaH sarvavedAntaH tadrUpaH pratyayo j~nAnaM yasya tattathoktam.h | anena brahmaNa eva sarvavedArthatvaM j~nApitam.h | anyathA sarvavedAdhigamo vyarthassyAt.h | tathAcha tattvapradIpaTIkArItyA pUrvapadoditaM brahma sarvavedAdhigamAnantarotpannavichArasAdhyavedArthanirNayarUpaj~nAnaviShaya iti sAdhyArthaH | TIkAyAM dhyAnArthinA sarvavedAnnirNIya shravaNamananAbhyAM j~nAtavyaM brahmetyanvayaH | kechittu - sarvavedAnAM yontaH nirNayaH tenotpAdyaM yadarthaj~nAnaM tadviShayo brahmetyartha ityAhuH | asmin.h pakShe vyadhikaraNabahuvrIhimAtraM doShaH | udAhR^itattvapradIpaTIke anuguNe | sarvavedanirNayena utpAdyaj~nAnaviShaya iti TIkA tu atyantamanuguNeti dhyeyam.h |
2) kuta ityatastatra hetutvena chodanAdyavisheShAdityaMshaM vyAchaShye - Atmeti || ityAdIni vidhivAkyAni yAsviti bahuvrIhiH | tathAcha ityAdividhiyuktAnAM kAvAdishAkhAnAM "avishiShyatvAt.h' adhikArivisheShanirdeshashUnyatvAdityarthaH | asya hetorasiddhiparihArakatayA.apyayaM yojyaH | asmin.h pakShe ityAdayashcha tade vidhAyashcheti karmadhArayaH | tathAcha "ityAdividhInAmavishiShyatvAt.h' sarvAdhikArisAdhAraNatvAdityarthaH | ityAdItyAdishabdena "AtmAnameva lokamupAsIta' (bR^i.3-4-15) "tamevaikaM jAnatha' (muM.2-2-5) "vij~nAya praj~nAM kurvIta' (bR^i.6-4-21) ityAdi vidhayo gR^ihyante | nanu karmavidyAyAM gR^ihIvAtrAdhikArivisheShaH kalpyatAm.h | na cha svargakAtvAdivadiha kalpakAbhAva iti vAchyam.h | yuktInAM kalpakatvasambhavAt.h ityAshaN^kAparihArAyoktamAdishabdaM vyAkhyAti - taditi || tadityAvartate | tathAcha tasmai j~nAnavidhyarthaM tatra upAsItetyAdi j~nAnavidhisamIpagateShu "atra hyetesarva ekaM bhavanti' (bR^i.3-4-7) "sa ya AtmAnameva lokamupAste' (bR^i.3-4-15) "na hAsya karma kShayate' (bR^i.3-4-15) "amR^itasyeSha setuH' (muM.2-2-5) "vAcho viglApanaM hi tat.h' (bR^i.6-4-21) ityAdi vAkyeShu uktAnAM yuktInAM "avishiShyatvAt.h' sarvAdhikArisAdhAraNatvAdityarthaH | itarAMshastu j~neyAdi pratipAdakatvAt.h nAdhikArivisheShakalpaka iti bhAvaH | bR^ihadAraNyake "AtmetyevopAsIta' iti vidhisamIpe "atra hyete' ityAtmatvaprashaMsArthamarthavAdashshrutaH | atra AtmatvaguNe "ete' "prANanneva prANonAma bhavati vadan.h vAk.h pashyan.h chakShuH R^iNvan.h shrotraM manvAno manaH' (bR^i.3-4-7) iti pUvarvAkyoktAH prANatvavaktR^itva draShyR^itvashrotR^itvamantR^itvAdayaH sarve guNAH "ekaM bhavanti' antarbhavanti ityukteH atrAtmatvasya vivakShitasarvaguNasaN^grAhakatvayuktiruchyate | yadyapi "atra' Atmatve sarve.apyAnandAdayo guNAH antarbhavantItyarthaH TIkAyAM "AtmagR^ihItiH' ityadhikaraNe abhihitaH | tathA vyAsatIrthIye "atra' Atmashabde "ete' AnandAdAyaH sarve dharmAH vAchyatvena "ekaM bhavanti' puJNjIbhavantItyartha uktaH | te cha pUrvaM noktAH, kintu tattvapradIpodAhR^itavAkyokto eva | tathApi "prANan.h' ityanenAnandasvAmitvanirdoShatvAnAM grahaNAdavirodhaH | evaM "AtmAnameva lokam.h' iti vidhisamIpavartini "na hAsya' iti vAkye akShayakarmaphalahetutvayuktiruchyate | tathA.a.atharvaNe "tamevaikam.h' iti vidhisamIpavartini "amR^itasya' ityarthavAde muktopasR^ipyatvayuktiruchyate | tathA bR^ihadAraNyake "vij~nAya' iti vAkyasamIpavartini "vAcho viglApanam.h' iti vAkye.anyArthavedAdhyayanAdeH vAkshramakaratvayuktiruchyata iti dhyeyam.h | anena chodanAnAM vidhInAmavisheShAt.h sarvasAdharaNatvAdata eva chodanAyuktakANvAdishAkhAnAmavisheShAt.h, evaM kANvairadhyetavyaM evaM mAdhyandinaiH ityadhikArivisheShanirdeshashUnyatvAt.h taduktayuktInAmapi avishiShyatvena adhikArivisheShAkalpakatvAditi hetuvAkyasya anekadhA.artha ukto bhavati |
3) uktamAkShipya samAdadhatsUtraM paThitvA AkShepAMshaM tAvadvayAchaShye - bhedAditi || "vij~nAnam.h' iti vAjasaneyake "satyam.h' iti taittirIyake | Adipadena "shrotA mantA' (ai.A.3-2-4-19) ityaitareyavAkyam.h, "ya AtmA.apahatapApmA' (ChA.8-7-1) iti ChandogavAkyaM cha gR^ihyate | pratishAkhAmityAdyuktibhedAdityanvayaH | ityAdirUpA cha sA uktishcha ityAdirUpA uktiH vAchikA yeShAmarthAnAmiti cha dvedhA vigrahaH | evamAkShepAMshe sAdhanAMshaM vyAkhyAya sAdhyAMshaM vyAkhyAti - neti || sarvashAkhAH naikArthaviShayAH tatpratipAdikAH, kintu bhinnaviShayAH, ata eva naikaviShayA naikAdhikArikA ityAvR^ittyA.anvayaH | ekenaikasyaivArthasya j~neyatvAditi bhAvaH | naJNAvR^ittyabhiprAyeNa sautraM parihArAMshaM vyAchaShye - neti || tattachChAkhoktArthAnAM pR^ithaktvAtsarvashAkhoktaM naikena j~nAtavyam.h, kintvanekairiti netyarthaH | kuto netyataH pravR^ittaM parihArAMshe sAdhanabhAgaM vyAchaShye - ekasyAmiti || na kevalamanekashAkhAsvityapishabdArthaH | chodanApadasya vipariNatasya vishaShyatvamabhipretyAha - shAkhAyAmiti || vAjasaneyashAkhAyAmityarthaH | ityAdIti | ityAdyuktInAM tadarthAnAmAnandaj~nAnarUpatvAdidharmANAM cha bhedadarshanAdityarthaH | AvR^ittyA.anvitasya bhedAdityasyAsiddhiparihArAya - darshanAdityuktam.h || AvR^ittisUchanAya chashabdaH | shrutau kakhashabdAvAnandaj~nAnavAchinau | Adishabdena guNAntaroktayo gR^ihyante | sAmyAditi sheShaH | tathAchAyaM sUtrArthaH - "bhedAt.h' pratishAkhaM "vij~nAnamAnandaM brahma' "satyaM j~nAnamanantaM brahma' ityadyuktibhedAt.h ata eva sarvashAkhoktArthAnAmapi "bhedAt.h' ekenaikasyaiva j~neyatvAt.h na pUrvapadoktaM brahma sarvavedAntapratyayaM, kintu svasvashAkhAntapratyayamiti chenna | tathAsati "ekasyAmapi' chodanAyAM shAkhAyAM "bhedAt.h' AtmetyevopAsIta' "kaM brahma khaM brahma' (ChA.4-10-5) ityAdyuktibhedadarshanAt.h ata eva tatroktArthAnAmapi bhedAvagamAdekasyAmapi "bhedAt.h' adhikAribhedaprasaN^gAt.h | nanvekasyAmapi shAkhAyAM vidheyadharmasyaiva bhedAddhamirNo "na bhedAt.h' abhedAnna pratipAdyabheda iti chenna | "api' sarvashAkhAsvapi vidheyadharmasyaiva bhedAddharmiNo na pR^ithaktvamiti samAdhisAmyAt.h | nanu na sarvashAkhoktaM brahma, tathA sati na bhedAt.h sarvashAkhAnAmekaviShayatvAt.h paunaruktyaprasaN^gAditi chenna | ekasyAmapi sAmyAt.h | nanvekasyAM shAkhAyAM prasaN^gabhedAt.h prAguktasyAnuvAdAdvA na paunaruktyam.h | kANvashrutau "atrAyaM puruShaH' (bR^i.6-3-9) iti dviruktavAkyasya jIvasya paramAtmajyotiShTvaparasya svapnasuShuptiprakaraNayoH shrutasya prasaN^gabhedena anuvAdavidhAnAshrayaNAdapaunaruktyavat.h Chandogashrutau "saiShA ShaD.hivadhA chatuShpadA gAyatrI' (ChA.3-12-5) iti vAkye prasaN^gabhedAt.h prAguktaShAD.hivadhyAnuvAdena chatuShpAttvavidhAnAt.h tadaMshe.apaunaruktyavachcheti chenna | "api' sarvashAkhAsvapi prasaN^gabhedAt.h anuvAdAdiparihArasya sAmyAditi |
4) pUrvaM sarvavedAntapratyayamityatraiva hetvantarAbhidhAnAya sUtraM - svAdhyAyasyeti || atra svAdhyAyasya tathAtvena ityAvR^ittena hetuvAkyenoktaM hetusAdhakaM hetumAha - svAdhyAya iti || iti vidheH sAmAnyAdityanvayaH | "svAdhyAyo.adhyetavyaH' iti yujurvedagatavidheH "sAmAnyAt.h' ayaM svAdhyAyo.anenAdhyetavyaH ayaM anena iti visheShaM vinA sarvavedasarvAdhikArisAdhAraNatvAdityarthaH | sAmAnyapadena sautraM tathAtvapadaM avisheShAditi prakR^itasAdhAraNyArthakamityuktaM bhavati | paJNchamIprayogena tR^itIyA paJNchamyarthetyuktam.h | vidherityanantaraM svAdhyAyasya tathAtveneti saMyojyaM, tasya svAdhyAyasya sarvashAkhAdhyayanasya tathAtvena sarvasAdhAraNatvena ekaikAdhikArikatvenetyarthaH | sUtre bhAShye cha hetvantaratvadyotakaH chashabdo.atrApi yojyaH | nanu loke shAkhAbhedasya prasiddhatvAt.h vidherapi visheShaniShThatA.a.avashyakIti sAmAnyAdityasiddhamityataH pravR^ittasya hishabdasyArthamAha - hishabdAditi || sUchitAyA iti sheShaH | smR^iterityasya vidheH sAmAnyAdityanenAnvayaH | j~nAnopalakShakametat.h | "dvijanmanA' traivarNikena "sarahasyaH' upaniShatsahito rahasyArthasahito vA "kR^itsnaH' sarvo vedaH "adhigantavyaH' arthaj~nAnArthamadhyetavya ityarthaH | evaM sarvashAkhetyapi draShyavyam.h |
5) kiM cha anuShThAnApekShayA j~nAnamAtrasya sulabhatvAt.h yadA savarvedoktashakyakarmAnuShThAne sarveShAmadhikArasadbhAvaH tadA taduktabrahmaj~nAne sutarAmiti bhAvena hetvantarapratipAdanAya pravR^ittaM samAchAre.adhikArAchchetyaMshaM sapramANakaM vyAchaShye - savareti || sarvAn.h vedAn.h sarvashAkhAshcha adhigamya "sarvavedoktamArgeNa' taduktaprakAreNa anuShThAnapUrvakaM yaj~nAdi karma "nityashaH' nityaM kuryAt.h sarvo.api janturiti vipariNAmenAnvayaH | na cha prayojanAbhAvaH | "hi' yataH yasmAt.h vedoditasarvakarmaj~nAnatadanuShThAnAt.h "AnandaH' mauktasukhodrekaH phalaM bhavati j~nAninaH | taditarasyAnyat.h chittashuddhayAdi ataH | anena sautraH saMshabdo vyAkhyAtaH | nanu yadi sarveShAM sarvashAkhAdhyayanAdi, kathaM tarhi shAkhAbhedaH, karmaNi cha bheda ityata Aha - shAketi || karmabhedashchetyapi draShyavyam.h | "hi' yasmAt.h "ashaktijaH' asAmarthyanimittakaH tasmAt.h sa na prakR^itavirodhIti vAkyasheShaH | etadevopapAdayati - sarveti || samyaksarvashAkhoktakarmAcharaNa ityarthaH | sarvashAkhAdhyayane chetyapi draShyavyam.h | "jantavo' dvijAH | "achIklR^ipat.h' akarot.h | itItyanantaraM smR^iterityanuShajyate | "samAchAraH' vedAditasarvakarmaNAM samyaganuShThAnAt.h | tatra "sarveShAM' shAkhinAM adhikArAdityatharH | atra devAdyAchAra eva hetuH | tasyAnadhikArakR^itAbhAvashaN^kAvAraNAya pUrvoktasmAraNAya adhikArAdityuktam.h | idamapi j~nAnopalakShakam.h | chaH samuchchaye | vidhessAmAnyAt.h adhikArAdityanayoH sarveti pratij~nAvAkyenAnvayaH | anena - hishabdasUchitasmR^iteH "svAdhyAyasya' vedAdhyayanavidheH "tathAtvaM' avishiShyatvaM yata evaM ataH "svAdhyAyasya' vedAdhyayanasya "tathAtvaM' sarvasAdhAraNatvam.h | na cha sarvashAkhAdhyayanasya sarvasAdhAraNatve.api sarvashAkhoktamekena j~nAtavyamityetatkuta iti vAchyam.h | yataH "svadhyAyasya' adhyayanavidheH "tathAtvaM' arthaj~nAnaparyavasAyitvaM, na tvakSharagrahaNamAtre charitArthatvam.h | na kevalaM svAdhyAyasya tathAtvAt.h, kintu sarvavedoktakarmasamAchAre sarveShAmadhikArAt.h, ata eva sutarAM tatsAdhye brahmaj~nAne.adhikArAchcha, pUrvaM brahma ekaikenaiva sarvavedAntapratyayamiti sUtrArtha ukto bhavati | tattvapradIpe tu kaimutyaM na pradashirtam.h |
6) nanu yadi sarvashAkhoktaprakAreNa jAnato dhyAnAdhikAraH, tarhyadhamAdhikAriNAM dhyAnAbhAvaH prApta ityAshaN^kAM pariharatsUtraM paThitvA vyAchaShye - salilavaditi || "sarvaM salilaM' nadyAdijalaM "gachChati' prApnoti "vachanAni' vedavachanAni "brahamj~nAnArthAni' puMshaktyanusAreNa svaj~nAnadvArA brahmaj~nAnaprayojanakAnItyarthaH | iti niyama iti | ityevaM rUpaniyama ityarthaH | anena sUtre sa chAsau niyamashcha tanniyamaH dhyAnechChunA sarvavedAntapratyayaM brahma sarvavedoktaprakAreNa j~nAtavyamityevaMrUpaH, tasya tattvaM cha pratibandhAbhAvamapekShya pravR^ittatvaM, chashabdashcha pratibandhAbhAvamapekShyaiva niyamo, na tvatidR^iDha ityavadhAraNArtha ityuktaM bhavati |
7) chashabdaH smR^itisamuchchAyako.apItyabhipretyAtraivArthe smR^itimAha - Agneye cheti || na kevalaM sUtre, kintu smR^itAvapyayamartha ukta ityarthaH | shakya iti | samudraM gantuM shakye satItyarthaH | asati pratibandhaka itrata yAvat.h | "vAkyAni' vedavachanAni "puMshaktyA' puruShashaktyanusAreNa "brahmavittaye' adhyayanadvArA parabrahmaj~nAnAya bhavantItyarthaH | tathAcha yathAshaktyadhItasarvavedebhyaH shravaNamananAbhyAM brahma jAnatAM mandAnAmapi dhyAnopapattiriti bhAvaH | ityAgnaye itItishabdAnvayaH |
8) chodanAdyavisheShAdityuktisamarthitArthaM shrutismatibhyAM cha sAdhayat.h sUtraM paThitvA tadvachanadvayamudAharati - darshayati cheti || tametamarthaM yataH shrutiH mukhata eva "darshayati' pratipAdayati | chashabdAt.h smR^itishcha, ataH sarvavedAntapratyayaM brahmeti tattvapradIpadishA sUtrArthaH | na kevalaM yuktiH, kintu shrutiH smR^itishcheti vA TIkAdishA chArthaH | "hi' yasmAt.h paramo devaH "sarvairvedaireva prasiddhayet.h' j~nAto bhavet.h, nAlpairvedaiH tasmAt.h sarvaireva vedaiHjij~nAsyo nAlpavedaiH | yasmAdevaM tasmAdyadi mumukShuH "enaM' viShNumaparokShato j~nAtumichChet.h tadA "sarvavedAnadhItya vichArya' shravaNamananAbhyAM taM j~nAtvaiva tiShThet.h | tadaiva devaH "prasiddhet.h' aparokShaviShayo bhavedityartha | iti chaturvedashikhAyAmayamartha ukta iti sheShaH | "itihAso' bhArataM "yuktiH' mImAMsA "vij~nAya' sthitena vijAnateti yAvat.h | viShNurj~neyo "nAnyathA' nAlpavedAn.h jAnatetyarthaH | brahmatarka ityatrApi pUrvavachCheShaH |
|| iti sarvavedAdhikaraNam.h ||
2. || upasaMhArAdhikaraNam.h ||
1) atrAdhikaraNe j~nAnArthaM sArvatrikaguNopasaMhAraH samarthyate | pUrvapakShayati - sarvairiti || paramAtmeti sheShaH | j~neya iti sAvadhAraNam.h | tatAcha paramAtmA "sarvairvedaiH' sarvavedoktaguNaiH vishiShyatvena j~neya eva "nopAsyo' na sarvavedoktaguNAnupasaMhR^itya dhyAtavya ityarthaH | tathAcha tadarthamuktaM sarvaparij~nAnaM vyarthamiti bhAvaH | kuta ityata Aha - ashakyatvAditi || anantavedoditAnantaguNAnAM svabhujavadyugapadbuddhAvAroparUpopasaMhArasya ashakyatvena tatpUvarkopAsanAsyApi ashakyatvAdityarthaH | sarvaparij~nAnaM tu vitatapraj~nAnAM keShAMchit.h kathaMchit.h krameNa shakyamiti bhAvaH | sUtre sarvavedAntetyataH sarvavedetyanuvartate | arthashabdo guNadoShAbhAvaparaH | sarvavedArthAbhedAt.h upasaMhAra ityanvayaH | arthapadaM chobhayAnvadItyabhipretya upasaMharo.arthAbhedAditi pratij~nAMshaM vyAchaShye - sarvavedeti || yadyapi doShAbhAvo guNa ityukateH doShAbhAvo.api guNaH, shubhadharmaparatvAt.h guNashabdasya | tathApi ye vidhimukhavedyA AnandAdayo dharmAste guNAH | ye niShedhamukhavedyA apahatapApmatvanirduHkhatvAdayaH te doShAbhAvA iti vivakShAbhedAt.h pR^ithaguktiH | tattvapradIpe tu lokavedAnusAreNa bhedoktyupadeshaH spaShyatvAyetyuktam.h | chetyanantaraM abhedAditi sautrapadamanvetavyam.h | "abhedAt.h' avibhAgena ete guNA nopasaMhartavyAH ete tu upasaMhatarvyA iti vibhAgamantareNetyarthaH | yadvA - "abhedAt.h' aikyenetyarthaH | uktaM hi tattvapradIpe - eko hi paramAtmA sarvavedAdiShu upAsyo.arthaH sarvaguNAtmaka iti | upasaMhArashchetyapi chashabdAnvayamabhipretya tadarthamAha - upasaMhR^ityaiveti || na tu kAMshchidanupasaMhR^ityetyevashabdArthaH | sUtre sarvavedAntapratyayamityanena prakR^itaH paramAtmA upasaMhAropalakShyeNopAsanena viShayatayA sambandhanIya ityAshayenAha - paramAtmeti || upAsya iti sAvadhAraNam.h | || 
2) kuta ityata statra yato vidhisheShavAdityanena shrutivihitatvAditi hetussUchita ityAshayena tAM shrutimudAharati - upAsya iti || "parato' ramAdeH paro devaH sarvairvedaiH "ekaH' avibhaktaH avibhAgena "upAsyaH ityanvayaH | "sahotihAsaiH' sapurANairiti sAmAnyoktAvapi vedAnukUlagranthaparatayA idaM vyAkhyeyam.h | nanu sarvairvedairupAsya ityasaN^gatamityataH tadvivR^iNoti - sarvairguNairiti | sarvairguNairityanena pUrvoktaM vyAchaShye shrutiH | eka iti padenArthAbhedAditi sUtrAvayavaM vyAchaShye | eko hi paramAtmA sarvavedAdibhiH upAsyo.artha iti tattvapradIpokteH | asmin.h pakShe "ekaH' abhinna ityarthaH | "sUtrAvayavaM' abhedAditi sUtrAvayavAvayavam.h | bhAvabodhe tu bahuvachanena trimAtrapratItivAraNAya sarvairitipadena vivR^itamityuktam.h | "tatra tatra' vedapurANAdiShu "pratItaiH' pratipAditairityarthaH | shrutirityanantaraM yata iti sheShaH |
3) upasaMhR^ityopAsya ityatraivArthe smR^itimAha - Agneye cheti || shrutisamuchchaye chaH | "vidhisheShANi' shiShyanta iti sheShANi vidhibhiH shiShyAni "somena yajeta' (Apa.shrau.10-2-) ityAdi vidhivihitAni karmANi jyotiShyomAdIni | yadvA - pradhAnavidhisheShANi karmANi prayAjAdIni | na kevalaM svasvashAkhAvidhivihitAni, kintu sarvavedoditAnyapi "avisheShataH' adhikArivisheShAvibhAgena "sarvaiH' shAkhibhiH yathA kAryANi evaM bhagavAn.h sarvavedoktAn.h guNAn.h doShAbhAvAMshcha "yatnataH' shravaNAdiprayatnataH "yojayitvA' yathAshaktyupasaMhR^ityaiva sarvairupAsyo, na tu "kvachit.h' kAladeshapuruSheShu uktasyAnyathAbhAvo.astItyatharH | itishabdasya ityAgneye vachanAchcha upAsya ityanvayaH |
4) sarvavedoktaguNopasaMhAramuktvA tadapavAdamAha - samAne cheti || tadvayAchaShye - samAnaviShaye cheti || yogyaguNaviShaya evetyarthaH | anena viShayasaptamIyam.h, cho.avadhAraNa iti sUchitam.h | upasaMhAra ityasyAvR^ittyA.atrApyanvaya ityAha - upasaMhAra iti || chashabdArthAvadhAraNavyAvartyamAha - na tviti || "ityAdInAM' ityAdivAkyabodhyAnAmarthAnAm.h | asamAnAnAmiti sheShaH | ityAdInAmupasaMhAra ityanvayaH | ayogyopAsanenAnarthaprApteriti bhAvaH | Adishabdena "yadarodIttadrudrasya rudratvam.h' (tai.saM.1-5-1) "rudrasya tveva dhanurArtniH shira utpipeSha (tai.A.1-5) ityAdi shrutiH gR^ihyate | "sa' prakR^ito mahAdevaH "arodIt.h' rodanamakArShIt.h | arodIditi padabodhyaM yadrodanaM tadrudrasya prasiddhasya "rudratvaM' rudrashabdapravR^ittinimittam.h | viShNuvivakShAyAM tu rodanasvAtantyaM rudrashabdapravR^ittinimittamiti vivekaH | AropitaM dhanuH kShitAvavaShyabhya sthitasya rudrasya shiro jyAyAM vamrirupeNa indreNa ChinnAyAM ut.hkShiptvA "dhanurArtniH' dhanuShkoTiH "utpipeSha' chichChedeti shrutyarthaH |
5) atra smR^itimAha - guNairiti || "saH' viShNuH j~nAnAnandAdiguNaiH eva upAsyaH, na tu duHkhAdidoShaiH | nanu rodanAdInAmapi vidhimukhavedyatvena guNatvAt.h upAsyatvApattiH | tathAcha "naiva doShaiH' iti vyAhatamityataH uktasyApavAdamAha - guNairiti || bhagavAn.h ye pUrNatvavirodhino mitabhuktvAdayaH tAdR^ishaguNairapi nopAsya eva mitabhuktvAdInAM loke guNatve.apIshvare doShatvAt.h | tatra bahubhuktvasyaiva guNatvAt.h | taduktam.h - "bahubhuktvaM yathA doSho nR^iShu naiva harau kvachit.h' iti bR^ihattantre uktamiti sheShaH | sUtrArthastu - arthAnAM sarvadedArtabhUtAnAM dharmANAM bhAvAbhAvarUpANAM abhedAt.h avibhAgena ete upasaMhartavyA ete tu neti vibhAgamantareNa upasaMhAro yugapadbuddhAvAropaH kAyarH | upasaMhR^itya cha paramAtmA tadguNatmakatvena dhyAtavya iti yAvat.h | kutaH? yato "vidhisheShavadayaM' vishiShyasandhyAvandanAdivadasyApi vihitatvAt.h | guNadoShAbhAvavat.h doShANAmapyupasaMhartavyatvaM kiM na syAditi na vAchyam.h | yataH sa chopasaMhAraH "samAne cha' yogye eva pUrNatvAvirodhiguNaviShaye eva yuktaH, na tu tadvirodhirodanamitamuktvAdiShviti |
6) uktamAkShipya samAdadhat.h sUtramupanyasya vyAchaShye - anyathAtvamiti || atra pUrvasUtrAdvidhisheShavaditi padasyAnuvR^ittiM chAbhipretya shabdapadagR^ihItashrutyudAharaNapUrvakaM AkShepAMshaM vyAchaShye - Atmeti || yojanA tu "vidhisheShavat.h' vidhivihitopasaMhAravat.h yataH "AtmA' iti shabdAdupasaMhArasya anyathAtvaM cha anupasaMhAraH alpaguNaj~nAnarUpo.apyarthAdvihitaH tatashcha "anyathAtvaM' anyathopasaMhAre vidhisheShasya vidhivihitakarmaNaH "anyathAtvaM' lopaH prasajyate tadupasaMhArasya "anyathAtvaM' akartavyatvaM siddhamiti | parihArAMshaM vyAchaShye - neti || sarvaguNopasaMhArasya "anyathAtvaM' abhAvaH netyarthaH | kuto netyataH kimasau prAmANikatvAt.h aN^gIkriyate, uta tadvirodhiguNopasaMhAre pramANAbhAvAdveti vikalpya AdyapakShaniShedhahetutvena avisheShAditi padaM vyAchaShye - eta iti || visheSheti || visheShapramANAbhAvAdityarthaH | nAvisheShAdityasyaikapadyAshrayaNena visheShavachanAdityarthAbhiprAyeNa dvitIyapakShaniShedhahetutvenApi etadvayAchaShye - sarvairiti || sarvavedoktaiH ityarthaH | "guNaiH' pUrNatvAvirodhidharmaiH | tathAcha asAvishvaraH "eka eva' abhinna eva sarvairguNaireva "upAsitavyaH' upasaMhR^itya dhyAtavyo na tu duHkhAdidoShairapIti yojanA | chaH samuchchaye | nanvAtmatvamevopAsIta na tvanyaditi AtmatvavadhAraNAdeva tadanyaguNA nopAsyA iti siddhayatItyataH taduttaratvenApi avisheShAditi hetuM vyAchaShye - Atmeti || ityavadhAraNamiti | itivAkyagataivakAra ityarthaH | anAtmatveti | anAtmatvamAtmatvoyogaH tasya niv.attiH vyavachChedaH sa evArtho yasya tattathoktam.h | yato.ato na tadvirodha iti vAkyasheShaH | tathAcha bhagavantaM Atmaiva ayamityupAsIta na tvanAtmetIti uttamAdhikAriNaH prati ayogavyavachChedaka eva evakAro nAnyayogavyavachChedakaH | niravakAshodAhR^itashrutivirodhAditi bhAvaH | anena avadhAraNasya ayogavyavachChede.api avisheShAditi sautrahetorarthAntaramuktaM bhavati |
7) nanu nAyaM sarvaguNopasaMhAro yukto.ashakyatvAdityAshaN^kAmabhyupagamavAdena pariharan.h na veti sUtraM upasaMhAraH kAyar ityetayoranuvR^ittyadhyAhArAbhyAM vyAchaShye - prakaraNabhedAditi || parovatIyastvAdivat.h ityAdAvupaskAryam.h | veti vyavasthitavikalpaH | tathAcha evamupasaMhAraH kAryatayoktaH nAsau kAryo vA | kutaH? parovarIyastvAdivat.h prakaraNabhedAt.h | parovIyovaishvAnarAdiprakaraNAnAM vidyAnAM bhedAdityarthaH | yadyekaikasya sarvaguNopAsanaM syAnna tarhi prakaraNAni bhidyeran.h kAraNAbhAvAditi bhAvaH | nanvekaikasminneva prakaraNe savarguNoktisambhavAt.h prakaraNabhede.api sarvaguNopAsanopapattirityata Aha - parovIyastvAdiShviti | parovarIyastvAdiguNapratipAdakeShvityarthaH | prakaraNeShviti | yatheti cha sheShaH | parovarIyastvaM nAma "parasmAt.h' ityanena niruktaM niravadhikasarvottamatvam.h | Adipadena udgIthatvAnantatve prakaraNAntaroktaM cha gR^ihyate | spaShyaM guNapratipattyarthaM tvapratyayaH | sUtre tu saptamyantaM prathamAntaM chetat.h | sarvaguNopasaMhAraH kartavyatayoktaH saH na kartavyo vA | kutaH? "prakaraNabhedAt.h' parovarIyovaishvAnarAdividyAbhedAt.h | anyathA sa na syAt.h | na chaikasmin.h prakaraNe sarvaguNoktisambhavAt.h prakaraNabhede.api sarvaguNopasaMhAropapattiriti vAchyam.h | yataH "parovarIyastvAdivat.h' niravadhikasarvotkR^iShyatvarUpa parovarIyastvAdiguNapratipAdakeShu "sa eSha parovarIyAnudgIthaH sa eSho.anantaH' (ChA.1-9-2) ityAdiShu prakaraNeShu tAvadevopAsyaguNeShu | kiyadeva? parovarIyastvAdi uktaM na sarvamata iti sUtrArtha ukto bhavati |
8) uktamAkShipya samAdadhatsUtraM - saMj~nAta iti || atrApi pUrvavadupasaMhAraH kArya ityetayorAvR^itti adhyAhArAbhyAM AkShepAMshaM vyAchaShye - sarveti || sarvasyetyAvartate | guNAbhidhAyakatvAt.h guNAbhidAnasya chopasaMhArArthatvAditi sheShaH | kArya iti sAvadhAraNam.h | tathAcha "sarvasya' sarvavidyoktaguNasyopasaMhAraH kArya eva | kutaH? "sarvasya' vidyArAsheH brahmaguNAbhidhAyakatvAt.h guNAbhidhAnasya chopasaMhArArthatvAt.h | na chAsiddhiH | "sarvasya' shabdarAsheH brahmanAmatvAt.h | nAmoditaguNAnupasaMhAre tannamno brahmaNo.anupAstiprasaN^gAditi yojanA | anena sUtre sarvasyeti sheShaH kAryaH, saMj~nAta iti bhAvapradhAnamityuktaM bhavati | nanu savasya brahmanAmatvamasiddhamityata Aha - "so.ahaM nAmavidevAsmi nAtmavit.h' iti vachanAditi | sanatkumAraM prati nAradokterityarthaH | iti vachamAtmanAmavidevAsmi na paramAtmavit.h | kutaH? sarvavidyAniNaretavyAj~nAnAditi shrutyarthaH | yadyapi "mantravideva' iti ChandogAnAM pAThaH | tathApi shAkhAntaravAkyametadityadoShaH | "yadvai kiMchidadhyagIShya nAmaivaitat.h' (ChA.7-1-3) iti uttaravAkyabalAt.h mantrashabdo nAmaparo vA | kechittu - "mantravit.h' ityeva shrutipAThaH | bhAShyaM tUpaniShadarthAnuvAdaparamityAhuH | nanu "so.aham.h' iti vAkye svasya nAmavittvamAtroktAvapi kataM sarvasya brahmanAmatvasiddhirityata Aha - sarveti || R^igvedamityAdineti prAgadhyAhAryam.h | vedayantIti vidyA vedAdayaH | tathAcha "R^igvedaM bhagavo.adhyemi yajurvedaM sAmavedaM atharvaNaM chaturthamitihAsapurANaM paJNchamaM vedAnAM vedam.h' (ChA.7-1-2) ityAdinA.a.atmanaH sarvavidyAvedityamuktvetyarthaH | yadvA - R^igAdisarvavidyA AtmanA adhItA ityuktvetyarthaH | tathAcha sarvavidyAvettA.ahaM nAmavidevetyuktibalAt.h sarvasya brahmanAmatvamavagamyata iti bhAvaH | shrutyarthastu - "bhagavo' bhagavAn.h sanatkumAra ahaM R^igvedAdikamadhyemi | itihAsapurANamiti dvandvaikavadbhAvaH | visheShyanighno.ayaM shabdaH | vedashabda Avartate | tathAcha itihAsapurANAtmakaM granthaM vedaM santaM vedAnAM paJNchamaM paJNchatvasaN^khayApUraNaM vedamadhyemIti |
9) atraiva smR^itimAha - nAmatvAditi || sarvavidyAnAM brahmanAmatvAt.h | ata eva sarvaguNashabhidhAyakatvAt.h guNAbhidhAnasya chopasaMhArAtvAt.h pare brahmaNi guNAnAmupasaMhR^itiH kAryaiveti yojanA | iti cheti | iti brahmatarkavachanAchchopasaMhAraH kArya ityanvayaH | na kevalaM sUtrakR^iduktahetoriti chArthaH | abhyupagamarUpaM taduktamityAdisamAdhAnAMshaM vyAchaShye - satyamiti || sopapattikaM yadguNopasaMhArakartavyatvamuktaM tat.h "satyaM' yuktamevetyatharH | anena sUtre satyamiti sheShaH | tasya tadityanenAnvaya ityuktaM bhavati | kathaM yuktamityataH taddhetutvenApi taduktamityetadyojayati - ukto hIti || "hi' yataH kartavyatayeti sheShaH | anena tadupasaMhArakartavyatvaM yato.asmAbhiH "uktaM' sAdhitamiti sUtrakhaNDArtha ukto bhavati | shrutyA.apyuktArthasAdhanAya asti tu tadapIti sUtrAMshaH pravR^ittaH | taM vyAchaShye - taditi || tadityanudya pramANamityarthakathanam.h | yadvA - tasmin.h sarvavidyAnAM brahmanAmatvena tadguNAbhidhAyakatvAt.h upasaMhAraH karya ityuktArthe ityarthaH | "pramANaM' shrutivachanam.h | na kevalaM guNAbhidhAnasyopasaMhArArthatvAditi yuktimAtramityapishabdArthaH | sautratushabdArthamAha - eveti || asya satyamityanenAnvayaH | etAssarvavidyAH parabrahmanAmaiva, tasmAdviShNureka eva sarvaguNairupasaMhR^ityopAsya ityarthaH | yAvachChaktiprayatnenopasaMhAre phalAdhikyabodhanArthaM bahupramANagrahaNArthaM cha punaH punaH upasaMhAropanyAsa iti na paunaruktyamiti tatvapradIpoktiH | kauNDinyashrutAvityasya ukto hyupasaMhAra ityanuShaN^gaH | ataH tatpramANamastyevetyanvayaH |
|| ityupasaMhArAdhikaraNam.h ||
1) atrAdhikaraNe prAguktepasaMhArAnupasaMhArayoH puruShabhedena kartavyatvaM samarthyate | sUtre samaJNjasamityanena asamaJNjasamiti pUrvapakShasya sUchatanAt.h tamanupanyasya siddhAntayatsUtrapanyasya vyAchaShye - prApteshcheti || samaJNjasamityasyAtharo - yujyata iti | chashabdo.avadhAraNe | anena sotrashchashabdaH bhinnakrama iti sUchitam.h | upasaMhAro.anupasaMhAra iti sUtre.anupaktapadasyArthakathanam.h | chaH samuchchaye | yujyata ityasya pratyekaM sambandhaH | puruShabhedeneti sheShaH | nanvanenopasaMhAraH kartavyaH anena anupasaMhAra iti nirNayAbhAvAt.h tau puruShabhedenApi na yuktAvityataH taduttaratvena prApterityetadvayAchaShye - yogyateti || prApyate phalamanayeti prAptiryogyatA | tathAcha svabhujavat.h dhyAnakAle yugapadguNapratItyAdi yogyatAvisheShAdityarthaH | visheShAt.h prApterityanena prApterityasya puruShavisheShAt.h nirNayasabhambhAvAdityapyartha ukto bhavati | tatra yugapadvedoktasarvaguNapratItiyogyatA brahmaNaH | devapitrAdInAM krameNa nyUnaguNapratItiH | mAnuShANAmalpaguNapratItirityevaM yugapatpratItyAdiyogyatA j~nAtavyA |
2) yugapatsarvaguNapratItiH brahmaNaH anyeShAM krameNeti tadevR^iN^gagrAhikayA smR^ityA darshayati - guNairiti || "anyaiH' chaturmukhetaradevapitrAdibhiH | cho.apyarthaH | mAnuShaiH tu ityanvayaH | "kaishchit.h' alpairAnanandAdiguNaiH | yadyapi smR^itAvupisanAvisheSha evochyate na tu pratItiniyamaH | tathApi dhyAnarUpopAsanasya guNapratIti sAdhyatvadarthAt.h tallAbha iti bhAvaH | tathAcha sarvairguNairityasya yugapat.h pratItairityabhyupagamAnnAsaMgatiriti bhAvaH |
|| iti prAptyadhikaraNam.h ||
4. || sarvAbhedAdhikaraNam.h ||
1) atrAdhikaraNe bahuguNopasaMhArasya phalAtishayoktyA kartavyatA samarthyate | pramANAbhAvena phalavisheShAnirNayAdayukto bahuguNopasaMhAra iti prApte siddhAntayatsUtraM paThitvA vyAchaShye - sarveti || atra pUrvasUtrAdavadhAraNArthakachashabdashiraskasya vipariNatasamaJNjasapadasya utrapasaMhArasUtrAdupasaMhArapadasya chAnuvR^ittyA yukta eva brahmAdInAM yathAyogaM bahuguNopasaMhAra iti sAdhyalAbhamabhipretya tatra hetusamarpakatayA sUtraM vyAchaShye - sarveti || sarvaguNayuktatvena upAsanAdityanena sarvAbhedAdityasya ete guNA upasaMhartavyA ete tu neti vibhAgaM vinA sarveShAM guNAnAmabhedAdavibhAgenetyarthaM ukto bhavati | "upAsanAt.h' upasaMhR^ityopAsanAnnimittAditi sheShaH | anyatretyasya visheShyamAha - phala iti || evakAreNa alpaphalavyAvR^ittiH | anena anyetretyasyAnupasaMhArAlpAdhikAribhyo.anyatra tatpalavilakShaNe phale ityartha ukto bhavati | ime ityasyArtho - brahmAdaya iti || ime iti visheShataH prastutatvAt.h sarvopasaMhArA uchyanta iti tattvapradIpokteH | yadyapi brahmaiva sarvopAsaka iti AdipadAnupapattiH | tathApi tadanatinyUnabrahmANyAdi viShayamAdipadamityuktaM tattvapradIpe | bhavantIti sUtre sheShoktiH | yata iti sheShaH | asya labdhasAdhyenAnvayaH | 
2) na kevalamupAsanAnAM mahadalpatvAbhyAM tatphalAnAmapi mahadalpatve nishchIyete, kintu tathA smR^ityuktatvAchchetyAha - sampUrNeti || "AnandabhAk.h' AnandayuktaH | tushabdo.apyartha; | samyagiti kriyAvisheShaNam.h | tathAcha "itare tu' brahmabrahmANItaradevAdaye.api "yathAyogaM' yathAyogyaM upAsanAt.h muktau yathAyogaM "samyagbhavanti' atishayavanto bhavantItyarthaH | tattvapradIpe tu samyaN^muktAvityaikApadyAbhiprAyeNa itare tu yathAyogaM yathAshaktyupAstiM kurvANAH "samyaN^muktau bhavanti' yathAyogaM phalabhAjo bhavanti | sambhaN^muktAviti vachanAdatyalpagakuNopAsakAnAmapi samyaN^muktireva nAsyaN^muktiriti sidhyati | duHkhaleshAbhAvAditi visheShArtha uktaH | pAdme vachanAditi sheShaH |
|| iti sarvAbhedAdhikaraNam.h ||
5. || AnandAdhikaraNam.h ||
1) atrAdhikaraNe sarvamumukShusAdhAraNopAsya guNA nirNIyante | pUrvapakShaM sUchayati - sarveShAmiti || kiyadityAkShepe | upAsyaguNajAtaM "kiyat.h' na kiyadityarthaH | anena saN^khayAklR^iptyAkShepaH kR^ito bhavati | kimupAsyamiti nirdeshaklR^iptyAkShepasyApi upalakShakametat.h | kvachit.h kimiti pAThaH | tadA vyatyAsaH | evaM kiyatkimityanayoH niyamashabdenAnvayaH yadi tarhyoradhyAhAreNa yadi upAsya guNAH chatvAraH paJNcha vA iti chochyate tarhi anyeShAmapi samuchchayasambhavAt.h naite, anye evetvapi vaktuM shakyatvAt.h kiyat.h niyamena kiM niyameneti niyamAkShepaparatveha yApIdaM vyAkhyeyam.h |ityata iti | sarvamumukShUpAsya guNAnirNayAnna kasyApi upAsanaM yuktamityarthaH | Aheti | siddhAntaM sUtrakAra iti sheShaH | sUtre pradhAnasyeti hetvaMshaM vyAchaShye - pradhAnaphalasyeti || sheShityena pradhAnasya phalasyetyarthaH | yadvA - phaleShu pradhAnasyetyarthaH | phalaM nirdishati - mokShasyeti || artha iti sheShoktiH | mokShaprayojanAyetyarthaH | AnandAdaya iti sAdhyabhAgaM vyAchaShye - Ananda ityAdinA | sarveShAM mumukShUNAmityatrApi sambadhyate | sarvamumukShubhirityarthaH | sadAtmeti bhAvapradhAnonirdeshaH | itishabdo vastunirdeshArthaH | guNA iti sheShaH | evashabdasya ete evetyadhyAhR^itapadena sambandhaH | na cha chaturguNopAsanasya sarvamumukShusAdhAraNyAnupapattirekaguNopAsakAnAM tadabhAvAt.h | anyathA "AtmetyevaparaM devamupAsya' iti vachanavirodhApatteriti vAchyam.h | asya chaturvidhamokShayogyAdhikAriviShayatvAt.h | ata eva tatra TIkA - na chAnandAdayaH pradhAnasya ityuktivirodhaH | tadupAsanasya sampUrNamokShArthatvAt.h | atra cha "notkrAmanti' iti pUrNamokShAbhAvokteriti | na syAt.h devasAdhAraNyAnupapattiH | devAnAmutkrAntimArgayorabhAvAditi vAchyam.h | teShAmapyaMshena utkrAntisambhavAt.h, tadaprApteH pUrvaM tatsambhavAchcha | na cha "sachchidAnanda Atmeti mAnuShaiH' ityaNubhAShye, ye samyaN^muktimAtramichChanti na tatra visheShAn.h teShAM ye guNA upAsyAH te kiyanta ityadhunA nirUpyata iti tattvapradIpe cha asyopAsanasya manuShyamAtrAdhikAratve ukteH virodha iti vAchyam.h | prAdhAnyena chaturguNopAsanaM manuShyANAmevetyabhiprAyeNa granthadvayapravR^itteH | devaistu sAdharaNyenaiva tadupAstikaraNAt.h | yadyapi sUtre AnandamAtrasya mukhato nirdeshAt.h saN^khayAnirdeshashaklR^iptyasambhavaH | tathApi satpadoditanirdoShatvasya j~nAnAnandayoH AtmapadoditasvAmitvasya sarvApekShitatvAt.h svasambandhAnusmaraNasya bhagavatprIti sAdhanatvena sarvApekShitatvAt.h "taM yathA yathA' iti shruterapekShitaphalAnusAreNa aishvarasyopAsyatvAt.h pradhAnasya ityuktaphalaparyAlochanayA Adipadena j~nAnAditrayasyaiva grAhyatvAt.h saN^khayAnirdeshaj~nAnaM sukaramiti na doShaH | yadyapi upAsanasya anandAdirUpamokShArtatvAhiti sautro hetuH nirdeshaniyamasAdhaka eva, na tvadhikasaN^khayeyasamuchchayavyavachChedamukhena saN^khayAniyamasAdhakaH | tathApi tatsUchitassarveShAM mumukShUNAmadhikaropAsanAsamarthatvAditi hetustatsAdhako bhavaviShyatItyadoShaH |
2) atra smR^itiM chAha - sachchiditi || "sarveShAM mumukShUNAM' karmakShayAdichaturvidhamokShechChUnAM brahma sachchidAnandAtmetyevaM prakAreNopAsA vinishchitA kartavyatayeti sheShaH | kutaH? yataH sA "apekShitA' apekShitaphalasAdhanam.h | na chAstu anyathA.apyupAsanaM, "phalasAmyAt.h' phalasyopAstisadR^ishatvAt.h | yadvA - upAsanasya pratimukhasya "yathAmukhashrIH' iti bhAgavatokteH apekShitaphalena sAmyAt.h tadanusAritvAdityarthaH |
|| ityAnandAdhikaraNam.h ||
6. || priyashirastvAdhikaraNam.h ||
1) atrAdhikaraNe brahmopAsane priyashirastvAdiguNAnAM sarvAdhikArisAdhAraNyanirAsena sarveShAM chatugaruNi niyamaH samarthyate | aprAptirityenena prAptipUrvapakShasUchanAttamanupanyasya siddhAntayatsUtramupanyasya vyAchaShye - pirayeti || sUtre pradhAnasyetyanuvartate | tasya bhedashabdena anvayaH | bheda iti tAdarthye saptamI | hishabdo hetau prasiddhau chetyabhipretya bhede upachayApachayau hIti hetvaMshaM vyAchaShye - phalabhedArthamiti || "athAta Anandasya' iti shrutisiddhaphalatAratamyArthamityarthaH | "upachayApachayayoH' krameNAdhikAlpavisheShaviShayakatvarUpayoH | tAratamyasyeti yAvat.h | guNopAsane.apIti sheShaH | kechittu - uttamAnAM sAdhAraNAtiriktasya guNasya yathAyogyamupachayaH saMgrahaH anyeShAM apachayaH tyAga ityAhuH | "bhAvAt.h' abhyupetatvAdityarthaH | naJNvyatyAsena anvayamabhipretya piyashirastvAdyapraptiriti sAdhyAMshaM vyAchaShye - neti || "sarveShAM' uttamAnAmavareShAM chetyarthaH | priyaM shiro yasyAnandamayasya tasya bhAvaH priyashirastvaM, Adipadena modAdipakShakatvAdInAM grahaNam.h | guNashabdAt.h paro visheShashabdo yojyaH | priyashirastvAdirUpashchAsau AnandAdiguNavisheShashcha tasyopAsA AnanadAdiguNAnAM priyashirastvAdisakalavisheShayuktatvena upAsaneti yAvat.h | tasyAH prAptiH yogyatA tasyAH prAptiH prasaktirityarthaH na sarvaiH chaturNAM guNAnAM sakalavisheShayuktatvena upAsanIyatvaM, tathA sati savareShAM sarvaguNopAstiprasaN^gAt.h sarvaguNAnAmapi guNachatuShyayavisheShatyasya vaktuM shakyatvAt.h | kintUttamaireveti phalito.arthaH | yathoktaM tattvapradIpe - ekaikasmin.h guNe visheShANAmupachayApachayau phalatAratamyArthaM bhavataH | apachayaH phalamAtrAya bhavati, na phalAbhAvAya | uktaguNopAstAvupachayo.adhikaphalAya bhavati ato nAvareShAM priyashirastvAdi priyaguNavisheShopAstiH | prApyata iti | asyArthaH - AnandAdiShu ekaikasminnapi guNe vidyamAnAnAM visheShANAmavAntarabhedAnAM priyatvAdInAM viShayIkaraNe 
upachayApachayAvAdhikyAlpatve palatAratamyAtharmaN^gIkAryau bhavataH | "apachayaH' katipayavisheShaviShayatvarUpamalpatvam.h | upAstAvityubhayatrApyAkR^iShyate | "phalamAtrAya' mokShAyaiva bhavati, nAtishayitaphalAya | "uktaguNopAstAvupachayaH' uktAnAM AnandAdiguNAnAM madhye ekaikasminnapi guNe vidyamAnA ye priyatvAt.h ayasteShAM sAkalyena viShayIkaraNamupachayaH sAdhikaphalAya sAtishayamokShAya bhavati | yata ityarthaH | "avareShAM' uttamAdhikArivyatiriktAnAM "guNavisheShopAstiH' uktaguNagatavisheShaviShayopAstirityarthaH | kintu uttamAnAmeveti vAkyasheShaH |
2) atraiva smR^itimAha - naiveti || sarvaguNAstadvisheShAshcha sarvairupAsyA naiva | kuto? "muktibhedataH' muktau phalatAratamyAt.h | anyathA sa na syAditi bhAvaH | "yat.h' yasmAdviriJNchasyaiva muktAvAnandaphalasya supUNartA, anyeShAM viriJNchetareShAmapUrNatA chAstItyarthaH | vArAhe purANe uktamiti sheShaH | asya netyanenAnvayaH | na chAsya sUtrasya "aj~nAtvainaM sarvavisheShayuktaM devaM paraM ko vimuchyate bandhAt.h' iti gItAbhAShyodAhR^ita shrutivirodhaH shaN^kayaH | yataH prameyadIpe dhyAnApekShayA sUtraM, j~nAnApekShayA tu shrutiriti vishiShyadhikAriviShayeyaM shrutiriti cha dvedhA samAdhAnamuktam.h |
|| iti priyashirastvAdhikaraNam.h ||
7. || itarAdhikaraNam.h ||
1) atrAdhikaraNe devagandharvaparyantAnAM brahmavANItaradevAdInAM priyashirastvAdibahuguNopAsanaM samarthyate | yogyatAniyamAnirNayAdviriJNchetaradevAdibhiH chaturbhyo anye madhyamaguNA nopAsyA iti prApte siddhAntayatsUtraM paThitvA vyAchaShye - itare tviti || "AnandAdayaH' ityatra prakR^itebhyashchatubhyarH "sarvAbhedAt.h' ityatra prakR^itebhyassarvaguNebhyashcha "itare' madhyamaguNAH "itaraiH' chaturmukhetaradevAdibhiH "upasaMhartavyAH' upasaMhR^ityopAsyA ityarthaH | anena turapyartha iti sUchitam.h | na chopAsanayogyatAnirNaya ityataH taddhetutvena arthAdityetat.h lyablopanimittapaJNchamItvAbhiprAyeNa vyAchaShye - phaleti || tattatprApyaphalAnusAreNetyarthaH | phalamapekShya kataM nirNaya ityataH phalopAsanayoH sAmyAditi yuktikathanaparatayA sAmAnyapadaM vyAchaShye - sAmyeti || upAsanasya tattatprApyaphalasAmyamapekShyetyarthaH | yadvA - phalasya upapAsanasAmyamapekShyetyarthaH | na cha bhaviShyatphalAnirNayaH , gurUpadeshena tannirNayopapatteriti bhAvaH | anena sUtre nirNayopapatteriti sheShaH | tasya phalanirNayopapatteH yogyatA nirNayopapatteriti dvedhA.artha ukto bhavati |
|| itItarAdhikaraNam.h ||
8. || AdhyAnAdhikaraNam.h ||
1) atrAdhikaraNe sarvaguNopasaMhArAnupasaMhArayoH katarvyatve pramANamuchyate | mAnAbhAvAnnopasaMhArAnupasaMhArau kartavyAviti prApte siddhAntayannadhikaraNatAtparyamAha - upasaMhAreti || sarvaguNopasaMhArAnupasaMhArayoH kartavyatve pramANamAha asminnadhikaraNe sUtrakR^idityarthaH | anupasaMhArashabdaH tattvapradIparItyA.alpaguNopasaMhAraparaH | tatra prathamamupasaMhArapramANapradarshanArthaM sUtraM paThati - AdhyAnAyeti || atra priyashirastvAdItyato hishabdamanuvartya sarvavidyAsu sarve guNA uchyate.ata iti chopaskR^itya AdhyAnAyeti hetvaMshaM vyAchaShye - AdhyAnArtaM hIti || atra tattvapradIpe AptvA dhiyA dhyAnArthaM hi sarve guNA uchyante ityAN^o.artha uktaH | asyArthaH - dhiyA asheShAn.h guNAnAptvopasaMhR^ityeti | sa eva TIkAyAmasheShatyAdinA vivR^itaH | tathAcha "hi' yasmAt.h "AdhyAnArthaM' asheShaguNopasaMhArapUrvakadhyAnArthaM sarvavidyAsu sarve guNA uchyante ityarthaH | asya tasmAt.h sarvavidyAto guNopasaMhAraH kAyar iti upasaMhArasUtroktasAdhyenAnvayaH | sarvavidyAnAM bhagavadguNAbhidhAyakatvaM cha sarvAsAM bhagavatsaMj~nAtvataH siddhamiti na tadasiddhiriti bhAvaH | guNAbhidhAnasya dhyAnArthatvaM kuta ityataH tatra hetutvena prayojanAbhAvAdityaMshaM vyAchaShye - prayojanAntareti || dhyAnaM vinA.anyasya prayojanasya abhAvAdityarthaH | dhyAnalakShaNaprayojanasattvAdasiddhivAraNAya - antareti || viprakIrNaguNopasaMhAraphalaM tu mauktAnandAtishaya iti TIkAyAmuktam.h |
2) guNabhidAnasya dhyAnArthatve smR^itiM chAha - j~nAnArthamiti || athashabdaH karmaNAM chetyarthAntare | tasyA iti sheShaH | tathAcha yataH "tasyAH' udIraNAyAH vidyAbhiH guNAdyukteH vidyAbhidheyAnAM hareH guNAnAM parokShaj~nAnAt.h dhyAnAt.h hareH karmakaraNAt.h shabdagrahaNarUpAchChravaNAt.h shabdAbhyAsarUpAtpAThAt.h anyat.h kiJNchitprayojanaM "nepyate' ato "vidyAbhiH' brahmakarmobhayavidyAbhiH guNAnAM karmaNAM cha "samudIraNA' abhidhAnaM j~nAnArthaM taddvArA dhyanArthameva bhavet.h | upalakShaNametat.h | karmakaraNArthaM chetyapi draShyavyam.h | yataH sodIraNA dhyAnAdyarthameva, na prayojanAntarAya, atastasyAH prayojanavattvAya sarve.api hareH guNAH j~nAtavyA dhyAtavyAshchaivetyarthaH | karmANi cha kartavyAnyevetyapi draShyavyam.h | tathAcha anayA smR^ityA guNAbhidhAnamAdhyAnAyaiva bhavati, saprayojanasya sataH prayojanAntarAbhAvAditi sUtrakR^iduktAnumAnaM j~nApitaM bhavatIti dhyeyam.h | "iti paramasaMhitAyAM' tadAkhyagranthe sUtrakR^iduktaM kathitamiti sheShaH |
3) nanu tathApi prayojanAntarAbhAvAditi heturasiddhaH | smR^itau shravaNapAThayorapi guNAbhidAnaprayojanatvena uktatvAdityata Aha - guNA iti || yato guNAnAM "khatane' kathanAt.h j~nAnadhyAnAbhyAmanyat.h mukhyaM prayojanaM na bhavedeva, atastasya tatprayojanavattvAya sarve hareH guNA j~nAtavyA dhyAtavyAshchetyarthaH | tathAcha shravaNAdeH parokShaj~nAnadhyAnArthatvena tatsAdhanatvAnna tadguNAbhidhAnasya mukhyaM prayojanamiti hetutvenAbhimatasya mukhyaprayojanAntarAbhAvasya nAsiddhiriti bhAvaH |
