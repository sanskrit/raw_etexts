|| brahmasUtrabhAShyam ||
|| atha dvitIyaH adhyAyaH ||
|| atha chaturthaH pAdaH ||
|| 1. prANotpattyadhikaraNam ||
(1) yuktisahitashrutivirodhaM shrutInAmapAkarotyanena pAdena |
'prANA evedamagra Asustebhyo bhUtAni jaj~nire | bhUtebhyo.aNDa-
maNDasyAntastvime lokAH | atha prANA evAnAdayaH prANA nityAH'
iti kAShAyaNashrutau prANAnAmanutpattishshrUyate |
(2) nopAdAnaM hIndriyANAm ato.anutpattiriShyate |
upAdAnakR^itA sR^iShTiH sarvalokeShu dR^ishyate ||
iti bhaviShyatparvaNi |
'etasmAjjAyate prANo manassarvendriyANi cha' (muM.2.1.3.) iti cha |
(3) ata uchyate -
sU - OM || tathA prANAH || OM || 1 ||
yathA.a.akAshAdayaH paramAtmana utpadyante tathA cha prANA api || 1||
(4) sU - OM || gauNyasambhavAt || OM || 2|| 
anAditvashrutirgauNAnAditvApekShayA, mukhyAsambhavAt |
(5) nityAnyetAni saukShmyeNa hIndriyANi tu sarvashaH |
teShAM bhUtairupachayaH sR^iShTikAle vidhIyate |
pareNa sAmyasamprApteH kasya syAnmukhyanityatA ||
iti hi bhaviShyatparvaNi || 2||
(6) sU - OM || pratij~nAnuparodhAchcha || OM || 3||
'sa idaM sarvamasR^ijata' (tai.2.6.) iti || 3|| 
|| iti prANotpattyadhikaraNam || 1 ||
|| 2. tatprAgadhikaraNam ||
(1) 'dvidhA haivendriyANi nityAnyanityAni cha |
tatra nityaM mano.anAditvAt | na hyamanAH puMmAstiShThatya-
nityAnyanyAni' iti gaupavanashrutau manaso.anutpattiH 
sayuktikA shrUyate |
(2) ata Aha -
sU - OM || tatprAk shruteshcha || OM || 4||
'manassarvendriyANi cha' (muM.2.1.3.) iti pUrvoktatvAnnA-
nutpattirmanaso yujyate |
(3) pUrvaM manassamutpannaM tato.anyeShAM samudbhavaH |
tadanutpattivachanamalpopachayakAraNAt ||
iti vAyuproktavachanaM chashabdena saN^gR^ihItam || 4||
|| iti tatprAgadhikaraNam || 2 ||
|| 3. tatpUrvakatvAdhikaraNam ||
(1) 'nityayA.anityayA staumi paramAtmAnamuchyatam | iti | 
vAgvAva nityA na hyeShotpadyate.asyAM hi shrutiravatiShThate' 
iti sayuktikaM pauShyAyaNashrutau vAcho.anutpattiruchyate |
(2) ato bravIti - 
sU - OM || tatpUrvakatvAdvAchaH || OM || 5||
'tasmAnmana eva pUrvarUpaM vAguttararUpam' (ai.A.3.1.1.)
iti manaHpUrvakatvAdvAcho nAnutpattiH |
(3) vAgindriyasya nityatvaM shrutisannidhiyogyatA |
utpattirmanaso yasmAnna nityatvaM kutashchana || iti vAyuprokte || 5||
|| iti tatpUrvakatvAdhikaraNam || 3||
|| 4. saptagatyadhikaraNam ||
(1) 'sapta prANAH prabhavanti tasmAt' (muM.2.1.8.) iti shrutiH |
saptaiva mArutA bAhye prANAssapta tathA.a.atmani |
adhidaive tathA.adhyAtme saN^khyAsAmyaM vido viduH ||
iti cha skAnde |
(2) 'dvAdasha vA ete prANA dvAdasha mAsA dvAdashAdityAH |
dvAdasha rAshayo dvAdasha grahAH' iti kauNDinyashrutau 
dvAdasha prANA dR^ishyante |
(3) ato vakti -
sU - OM || sapta gatervisheShitatvAchcha || OM || 6||
j~nAnendriyApekShayA saptatvam 'guhAshayAM nihitAH sapta sapta'
(muM.2.1.8.) iti visheShaNAt |
(4)  saptaprANAstvavagateH paJNcha prANAshcha karmaNaH |
evaM prANadvAdashakaM sharIre nityasaMsthitam |
iti bhaviShyatparvavachanaM chashabdAt || 6 ||
(5) sU - OM || hastAdayastu sthite.ato naivam || OM || 7||
hastAdInAM karmaviShayatvAnna sahapAThaH ||
(6) saMsArasthitihetutvAtsthitaM karma vido viduH |
tasmAdudgatihetutvAt j~nAnaM gatirihochyate || iti cha vAyuprokte || 7||
|| iti saptagatyadhikaraNam || 4 ||
|| 5. aNvadhikaraNam ||
(1) 'divIva chakShurAtatam' (R^i.1.22.20.) iti vyAptiH 
pratIyate | dUrashravaNadarshanAdiyuktishcha |
(2) 'aNubhiH pashyatyaNubhiH kR^iNoti prANA vA aNavaH 
prANairhyetadbhavati' iti cha kauNDinyashrutiH |
(3) ato vakti - 
sU - OM || aNavashcha || OM || 8||
'tadyathA hyaNunashchakShasaH prakAsho vyAtata evamevAsya
puruShasya prakAsho vyAtato.aNurhyevaiSha puruSho bhavati'
iti shANDilyashrutiH || 8 ||
|| iti aNvadhikaraNam || 5 ||
|| 6. shreShThAdhikaraNam ||
(1) 'naiSha prANa udeti nAstametyekala eva madhye sthAtA |
athainamAhurmadhyamaH' iti mukhyaprANasyAnutpattiH shrUyate |
(2) yatprAptiryatparityAga utpattirmaraNaM tathA | ato vakti - 
tasyotpattirmR^itishchaiva kathaM prANasya yujyate ||
iti cha yuktirvAyuprokte | 'Atmata eSha prANo jAyate'
(pra.3.3.) iti cha |
(3) ata Aha - 
sU - OM || shreShThashcha || OM || 9||
'saukShmyeNa ha vA eSho.avatiShThate sthUlatvenodeti sUkShmashchAtho
sthUlashcha | prakR^ititaH sUkShmo.anyataH sthUlo.athainamAhuH
sAdiranAdiriti' gaupavanashruteH || 9||
(4) sU - OM || na vAyukriye pR^ithagupadeshAt || OM || 10||
cheShTAyAM bAhyavAyau cha mukhyaprANe cha gIyate |
prANashabdastriShu hyeShu mukhye mukhyaH prakIrtitaH |
iti vAyukriyayorapi vyapadeshAdutpattishrutistayornasyAt |
(5) 'sa prANamasR^ijata .....khaM vAyurjyotirApaH ......tapo mantrAH 
karma' (pra.6.4.) iti pR^ithagupadeshAt |
(6) bhUtAni cheShTAmantrAshcha mukhyaprANAdidaM jagat |
mukhyaprANaH parasmAchcha na paraH kAraNAnvitaH || iti vAyuprokte || 10||
|| iti shreShThAdhikaraNam || 6 ||
|| 7. chakShurAdyadhikaraNam ||
(1) 'prANAdidamAvirAsItprANo dhatte prANe layamabhyupaiti na
prANaH kiJNchidAshritaH' ityAgniveshyashrutau |
(2) yadAshrayAdasya cheShTA so.anyaM kathamupAshrayet |
yathA prANastathA rAjA sarvasyaikAshrayo bhavet || 
iti cha yuktirbhArate |
(3) prANasyaitadvashe sarvaM prANaH paravashe sthitaH |
na paraH kiJNchidAshritya vartate paramo yataH || iti paiN^gishrutiH |
(4) ata Aha - 
sU - OM || chakShurAdivattu tatsaha shiShTyAdibhyaH || OM || 11||
chakShurAdivanmukhyaprANo.api paramAtmavasha eva | 'sarva 
hyevaitatparame.avatiShThate prANashcha prANAshcha prANinashcha |
sa hyeka evaitAnnayatyunnayati vashIkaroti' iti gaupavanashrutau
chakShurAdibhiH saha tadvashatvenaiva shAsanAt ||
(5) sarvakartA.api sanprANaH paramAdhAratassthitaH |
kathamevAnyathA sa syAdyato naiveshvaradvayam ||
(6) avAntareshvaratvena tasyeshvaravacho bhavet |
ato madhyamatAmAhustasya vedeShu vedinaH ||
(7) ananyeshvaratA prANe tadanyeshvaravarjanA |
yato visheShavAkyena hriyate samatAvachaH ||
(8) 'nAnyo.ato.asti draShTA' (bR^i.5.7.23.) 'nAnyadato.asti
draShTu' (bR^i.5.8.11.) ityAdivachanayuktayashchAdishabdoktAH || 11||
(9) sU - OM || akaraNatvAchcha na 
doShastathA hi darshayati || OM || 12||
itareShAM prANAnAM karaNatvAnmukhyasyAkaraNatvAchcha 
tasyAnyebhya uttamattvaM yujyate |
(10) mANDavyashrutishcha 'tAni ha vA etAni sarvANi 
karaNAnyatha prANa evAkaraNastasmAnmukhyastasmAnmukhya 
ityAchakShate' iti || 12||
|| iti chakShurAdyadhikaraNam || 7 ||
|| 8. paJNchavR^ittyadhikaraNam ||
(1) 'sarve vA ete mukhyadAsAH prANo.apAno vyAna udAnaH
samAna ityashcha prANo vAva samrAT' iti kauNDinyashrutiH |
(2) prANApAnAdayassarve mukhyadAsA yato.anisham |
atastadAj~nayA nityaM svAni karmANi kurvate || iti yuktirvAyuprokte |
(3) mukhyasyaiva svarUpANi prANAdyAH paJNcha vAyavaH |
sa eva prANinAM dehe paJNchadhA vartate.anisham ||
iti gaupavanashrutiH ||
(4) ato vakti - 
sU - OM || paJNchavR^ittirmanovadvyapadishyate || OM || 13||
atha paJNchavR^ittyaitatpravartate | prANo vAva paJNchavR^ittiH |
prANo.apAno vyAna udAnaH samAna iti | tebhyo vA etebhyaH
paJNcha dAsAH prajAyante | prANAdvAva prANo.apAnAdapAno
vyAnAdvyAna udAnAdudAnaH samAnAdeva samAnaH |
(5) 'yathA ha vai manaH paJNchadhA vyapadishyate mano buddhirahaN^kArashchittaM
chetaneti | tebhyo vA etebhyaH paJNcha dAsAH prajAyante |
manaso vAva mano buddherbuddhirahaN^kArAdahaN^kArashchittAchchittaM
chetanAyA eva chetanaivamiti' iti || 13 ||
|| iti paJNchavR^ittyadhikaraNam || 8 ||
|| 9. aNvadhikaraNam ||
(1) 'prANa evAdhastAtprANa upariShTAtprANo madhyataH prANassarvataH 
prANa evedaM sarvam' iti prANasya vyAptiH pratIyate |
(2) yatassarvaM jagadvyApya tiShThati prANa eva tu |
ato dhR^itaM jagatsarvamanyathA kena dhAryate ||
iti cha yuktirvAyuprokte |
(3) 'aNunaitatsR^ijate aNunaitaddhAryate aNau layamabhyupaiti 
prANo vA aNuH prANairhyetadbhavati' iti cha sautrAyaNashrutiH |
(4) ata Aha - 
sU - OM || aNushcha || OM || 14||
'sa vA eSha prANo.aNurmahAn nAmAntarvA aNurbahirmahAn |
prANo vA Ishitavyesha Isho hyasau sarvasyeshitavyashcha parasya'
iti kauNDinyashrutiH || 14||
|| iti aNvadhikaraNam || 9 ||
|| 10. jyotiradhikaraNam ||
(1) karaNatvaM prANAnAmuktam | 17||
jIvasya karaNAnyAhuH prANAnetAMstu sarvashaH |
yasmAttadvashagA ete dR^ishyante sarvadehiShu ||
iti sautrAyaNashrutau sayuktikaM jIvakaraNatvaM pratIyate |
(2) 'brahmaNo vA etAni karaNAni chakShuHshrotraM mano vAgiti |
taddhyetaiH kArayati' iti kAShAyaNashrutau |
(3) ata Aha -
sU - OM || jyotirAdyadhiShThAnaM tu 
tadAmananAt || OM || 15||
yajjyotirAdyadhiShThAnaM brahma tadevaitaiH karaNaiH pravartayati |
'yaH prANe tiShThan' (bR^i.5.7.16.) ityAdi tadAmananAt || 15||
(4) kathaM jIvakaraNatvashrutirityato vakti -
sU - OM || prANavatA shabdAt || OM || 16||
jIvenaiva svakaraNaiH kArayati paramAtmA.ato na virodhaH |
(5) 'eSha hyanenAtmanA chakShuShA darshayati shrotreNa shrAvayati 
manasA manayati buddhyA bodhayati tasmAdetAvAhuH 
sR^itirasR^itiriti' iti bhAllaveyashruteH || 
(6) karaNaiH kAraNaM brahma puruShApekShayA.akhilam |
shrotrAdibhiH kArayati karaNanItyato viduH ||
(7) na jIvApekShayA mukhyaM kArayetparameshvaraH |
kevalAtmechChayA tasmAnmukhyatvaM tasya nishchitam ||
iti vArAhe || 16 ||
(8) sU - OM || tasya cha nityatvAt || OM || 17 ||
anAdinityatvAjjIvakaraNasambandhasya yujyate tatkaraNatvashrutiH |
(9) 'athAviyogIni karaNairvAva na viyujyate dehenaiva viyujyate 
ityetadvAva karaNAnAM karaNatvaM yadvAva na viyujyate' 
iti gaupavanashrutiH |
(10) chashabdaH karaNasambandhagrAhI || 17 ||
|| iti jyotiradhikaraNam || 10 ||
|| 11. ta indriyAdhikaraNam || 
(1) 'athendriyANi prANA vA indriyANi prANA hIdaM dravanti'
iti sayuktikapautrAyaNashrutiH sAmAnyena prANAnAmindriyatvaM
vakti | 'dvAdashaivendriyANyAhurmanobuddhI tu dvAdashe' iti
cha kAShAyaNashrutiH | ataH kasyendriyatvaM nivAryamiti |
(2) ato vakti - 
sU - OM || ta indriyANi tadvyapadeshA-
danyatra shreShThAt || OM ||18||
mukhyaprANamR^ite ta evendriyANi ||
(3) dvAdashaivendriyANyAhuH prANo mukhyastvanindriyam |
dravatAmindriyANAM hi niyantA prANa ekarAT || iti pautrAyaNashrutiH |
(4) shrotrAdIni tu paJNchaiva tathA vAgAdipaJNchakam |
manobuddhisahAyAni dvAdashaivendriyANi tu ||
viShayadravaNAtteShAM indriyatvamudAhR^itam |
teShAM niyAmakaH prANaH sthita evAkhilaprabhuH || iti bR^ihatsaMhitAyAm || 18||
(5) sU - OM || bhedashruteH || OM || 19||
'sthita eva hIdaM mukhyaprANaH karoti kArayati balati
bAlayati dhatte dhArayati prabhuM vA enamAhurathendriyANi
na sthitAni na kurvanti na kArayanti na balanti na
bAlayanti na dhatte na dhArayanti tAni ha vA etAnyabalAni
tasmAdAhurindriyANi karaNAni' iti pautrAyaNashruteH || 19||
(6) sU - OM || vailakShaNyAchcha || OM || 20||
puruShApekShayA pravR^ittirindriyANAM dR^ishyate na mukhyasya |
'prANAgnaya evaitasmin pure jAgrati' (pra.4.3.) 
iti cha shruteH || 20||
|| iti ta indriyAdhikaraNam || 11 ||
|| 12. saMj~nAdhikaraNam ||
(1) 'viriJNcho vA idaM virechayati vidadhAti brahmA vA viriJNcha 
etasmAddhIme rUpanAmanI' iti gaupavanashrutiH |
(2) yasmAdvirechayetsarvaM viriJNchastena bhaNyate |ato bravIti - 
eko hi kartA jagato brahmaiva tu chaturmukhaH ||
iti cha yuktirbrAhme |
(3) 'atha kasmAduchyate parama iti paramAddhyete nAmarUpe
vyAkriyete tasmAdenamAhuH parama iti | atha kasmAduchyate 
brahmeti bR^ihattvAdbR^iMhitatvAchcha' ityAgniveshyashrutiH |
(4) ata Aha -
sU - OM || saMj~nAmUrtiklR^iptistu trivR^itkurvata 
upadeshAt || OM || 21||
nAmarUpaklR^iptiH parAdeva | 'sarvANi rUpANi vichityadhIraH |
nAmAni kR^itvA.abhivadanyadAste' (tai.A.3.12.) iti shruteH |
(5) trivR^itkurvata iti hetugarbhaH |
trivR^itkaraNApekShatvAnnAmarUpayoH ||
(6) sarvanAmnAM cha rUpANAM vyavahAreShu keshavaH |
eka eva yataH sraShTA brahmAdyAstadavAntarAH || iti pAdme |
(7) trivR^itkriyA yato viShNo rUpaM cha tadapekShayA |
rUpApekShaM tathA nAma vyavahArastadAtmakaH ||
ato nAmnashcha rUpasya vyavahArasya chaikarAT |
harireva yataH kartA pitA.ato bhagavAn prabhuH ||
iti cha brahmANDe || 21||
|| iti saMj~nAdhikaraNam || 12 ||
|| 13. mAMsAdhikaraNam ||
(1) 'adbhyo hIdamutpadyate Apo vAva mAMsamasthi cha bhavantyApaH
sharIramApa evedaM sarvam' iti kauNDinyashrutiH |
(2) ammayaM tu yato mAMsamatastR^iptishcha mAMsataH | iti cha bhArate || 
(3) 'pR^ithivIM sharIramAkAshamAtmA' (bR^i.5.2.13.) iti cha shrutiH |
(4) ato bravIti - 
sU - OM || mAMsAdibhaumaM yathAshabdamitarayoshcha || OM || 22 ||
'yatkaThinaM sA pR^ithivI yaddravaM tadApo yaduShNaM tattejaH'
(garbha.3.) iti shrutermAMsAdyeva bhaumaM, na sarvasharIram |
aptejasoshcha kAryaM yathAshabdamaN^gIkartavyam |
(5) 'yadvAvAtho vimishraM mishrAddhyetadbhavati mishrANi hi bhUtAni
tasmAdevaivamAchakShate bhUtAni' iti hi kAShAyaNashrutiH |
(6) paJNchabhUtAtmakaM sarvaM tadapyekavivakShayA |
ekabhUtAtmakatvena vyavahArastu vaidike ||
(7) bhaumamityeva kAThinyAchChauklyAdaudakamityapi |
tejiShThatvAttaijasaM cha yathA.asthnAM vachanaM shrutau ||
iti vAyuprokte || 22 ||
(8) kathaM tarhi visheShavachanamityata Aha -
sU - OM || vaisheShyAttu tadvAdastadvAdaH || OM || 23||
bhUtAnAM tu visheShasaMyogAdeva visheShavyavahAraH |
(9) pArthivAnAM sharIrANAmardhena pR^ithivI smR^itA |
itare.ardhe tribhAginya Apastejastu bhAgataH ||
iti sAmAnyato j~neyaM bhedashcha pratipUruSham |
svargasthAnAM sharIrANAmardhaM tejA udAhR^itam ||
iti cha bR^ihatsaMhitAyAm |
(10) sarvAdhyAyArthAvadhAraNArthA.adhyAyAnte dviruktiH |
(11) gAruDe cha -
adhyAyAnte dviruktirasyAdvede vA vaidike.api vA |
vichAro yatra sajyeta pUrvoktasyAvadhAraNe || 
(12) anuktAnAM pramANAnAM svIkArashcha kR^ito bhavet |
vinindya chetarAn mArgAn sampUrNaphalatA tathA || iti cha ||
|| iti mAMsAdhikaraNam || 13 ||
iti shrImadAnandatIrthabhagavatpAdAchAryavirachite
brahmasUtrabhAShye dvitIyasyAdhyAyasya
chaturthaH pAdaH 
|| dvitIyAdhyAyassamAptaH ||
|| OM ||
|| 1. prANotpattyadhikaraNam ||
(1) etatpAdArthaM darshayati - yuktIti || siddhAntyabhihitAnAM shrutInAM yuktisahitAbhiH shrutibhirvirodham 'anena' chaturthapAdena nirAkaroti sUtrakAra ityarthaH | atrAdhikaraNe indriyotpattiviShayashrutivirodhaH parihriyate | tatra kimindriyANyutpattimanti na veti saMshayabIjaM shrutivirodhaM darshayan pUrvapakShaM cha darshayati - prANA iti || 'idam' asya jagataH 'agre' pralaye 'prANAH' indriyANyeva 'AsuH' babhUvurityarthaH | 'tebhyaH' indriyebhyaH paJNcha 'bhUtAni' AkAshAdIni jaj~nire | bhUtebhyo brahmANDam, aNsyAntaH 'ime' chaturdashalokA AsuH | yata evam 'atha' tasmAtsarvakAraNatvena pralaye.avasthAnAt prANAH 'anAdayaH, utpattishUnyA eva' ata eva nityA ityarthaH | atrAnAditvopapAdanAya pUrvAMshodAharaNam |
(2) evamindriyANAmanutpattishrutimupanyasya tasyAH prAbalyAyAnutpattAvupAdAnashUnyatvAditi yuktimabhipretya tasyA asiddhyAdiparihArAya smR^itimAha - neti || 'hi' yataH 'upAdAnaM' pariNAmikAraNam, 'ato' nirupAdAnatvAt | brahmavadityanvayadR^iShTAntasambhave.api vyabhichArashaN^kAnirAsAyoktahetorvyatirekavyAptiM darshayati - upAdAnakR^iteti | tannimittetyarthaH | 'sarvalokeShu' ghaTAdikAryeShu | itIti | yuktirukteti sheShaH | itIti | prANAnAmutptishcha shrUyata iti sambandhaH | shrutistvabnaye vyAkhyAtA |
(3) siddhAntayatsUtramavatArayati - ata iti || yataH shrutivirodhaH saMshayakAraNamasti atastatparihArAya siddhAnta uchyate sUtrakR^itetyarthaH | sUtre tathAshabdaH pUrvoktayuktInAM sAdhyasya cha parAmarshaka ityabhipretya 
sUtraM vyAchaShTe - yatheti | yairhetubhirityarthaH | 'utpadyante' utpattimattvena sidhyanti 'tathA' taireva hetubhiH 'utpadyante' parAdhInavisheShAvAptirUpotpattimanta eva sidhyantItyarthaH | hetavastu viyadadhikaraNa evoktAH | teja AderbrahmAnyakAryatve gharmAtsvedadR^iShTivat atra punaH prANAnAM tadanyakAryatve prApakahetvabhAvena vipratipattyabhAvAt ata eva prANAnAM kAraNasyAvivAdAt siddhavatkR^itya paramAtmana ityuktam |
(4) nanvAkAshotpattisiddhyarthamanutpattau shrutyabhAvAkhyo heturuktaH | na chAsAviha sambhavati | 'prANAH' evetyanutpattishrutervidyamAnatvAdityAshaN^kAM pariharatsUtramupanyasyati - gauNIti | pratij~nAMshaM vyAchaShTe - anAdIti | 'prANA anAdayaH' (kAShAyaNa.) iti anAditvapratipAdakashrutirityarthaH | gauNAnAditvApekShayeti | amukhyAnAditvavivakShayetyarthaH | pravR^ittA yata iti sheShaH | ato mukhyAnutpattau shrutyabhAva iti pratij~nAvAkyasheShashcha kartavyaH | kuta ityataH pravR^ittamasambhavAditi hetusAdhakahetuM vyAchaShTe - mukhyeti | shrutermukhyAnutpattivAchitvAsambhavAt | so.api kutaH? indriyANAM mukhyAnutpatterasambhavAt 'etasmAt' ityAdishrutyantarAsambhavAchcha, akAravAchyAdviShNoH sambhavAchchetyarthaH |
(5) nanu prANAnAM gauNAnAditvaM kiM nAma, yatparA shrutirbhavet | kathaM cha gauNArthagrahaNaheturmukhyAsambhavaH | pratyuta utpattireva na sambhavatyupAdAnAbhAvAdityata Aha - nityAnIti || 'sarvashaH' sarvANIndriyANi 'saukShmyeNa' sUkShmeNa rUpeNa 'nityAni' chakArAdanAdIni cha | na cha sR^iShTivAkyavirodhaH | 'hi' yataH 'teShAm' indriyANAM sR^iShTikAle 'bhUtaiH' paJNchamahAbhUtaiH 'upachayo' vR^iddhiH sthUlabhAvo 'vidhIyate' pareNa kriyate | tarhyupachayAtpUrvasamarthAnIndriyANi na saMsArakAraNAni syurityAshaN^kya tatparihArAya - sR^iShTikAla ityAha | pralaye viyuktAMshAnAM teShAM pratisR^iShTikAlam upachayo vidhIyata ityarthaH | tathA cha yasmin layakAle.anupachayaH tadA na samarthAnyeva | yasmiMstu sR^iShTikAle samarthAni tadA.astyevopachayaH | sa cha na kAdAchitkaH, kintu pratisR^iShTikAlaM bhAvIti noktadoSha iti bhAvaH | mukhyAnAditvAsambhave hetumAha - 'pareNa' paramAtmaneti | sAmyaM svAtantryAvibhaktatvAdidharmeNa | kasya syAt, na kasyApi bhavedityarthaH | mukhyanityateti | dehasvarUpavisheShaiH avikR^itatvarUpetyarthaH | upalakShaNametat | mukhyAnAditA chetyapi draShTavyam | anena sUkShmarUpeNa anAditvameva gauNAnAditvam | anAditvashrutirapi tatparaiva | janmashrutistUpachitasthUlendriyaparA | bhUtAnyevopAdAnAnIti na tadabhAvo.api | svAtantryAdyApatteH na mukhyAnAditvAdisambhavo.apIti sarvasyottaramuktaM bhavati | bhaviShyatparvaNItyasya uktatvAdityadhyAhAreNAnAdIti pUrvavAkyenAnvayaH | nanvindriyANAM bhUtairupachayAbhyupagame 
taijasAttu vikurvANAdindriyANi dashAbhavan |
taijasAnIndriyANyAhuH ||
ityAditaijasAhaN^kArakAryatvavAchibhAgavatAdivAkyavirodha iti chet - na, bhUtairupachayoktAvapyatra ahaN^kArakAraNakatvasyAniShedhAt |
tathApi 
tathA vishiShTakAryatvAddevA vaikArikAH smR^itAH |
atijAjvalyamAnatvAttaijasAnIndriyANyapi ||
tAmasAni tu bhUtAni tatastAvadabhUt trayam ||
iti pAdmasmR^itau bhUtAnAM tAmasAhaN^kArakAryatvokteH | 'tebhyo bhUtAni jaj~nire' (kAShAyaNa.) iti shrutau cha teShAM prANashabditendriyakAryatvoktervirodha iti chet - na, ahaN^kArotpannabhUtAnAmapi sUkShmaprANairupachayAbhyupagamAt | nanu tathApi 'teShAM bhUtairupachayaH' itIndriyANAM bhUtakAryatvokteH 'tebhyo bhUtAni' iti bhUtAnAmindriyakAryatvokteH virodha iti chet - na, yataH 'tebhyo bhUtAni' iti vAkyaM bhUtebhyo.api pUrvamutpannAnAM mahadAditattvAbhimAninAM devAnAm indriyAdivyApAraiH bhUtotpattiparam, na tu tattvarUpendriyaiH | yathoktaM tattvapradIpe - tAttvikadevottamAnAM prAkR^itadehAdhiShThitendriyavyApArapUrvakatvAdbhUtasR^iShTeH bhUtakAraNatvavyapadeshopapattiriti | yadvA - sUkShmaprANairiti TIkokteH tattvarUpendriyaireva sUkShmairbhUtAnAmupachayaH | 'teShAM bhUtairupachayaH' ityanena tu sUkShmasR^iShTikAle jIvendriyANAM bhUtasUkShmairevopachayaH kathyate iti na tattvarUpendriyANAM, teShAM pUrvotpannatvena pashchAdutpannabhUtairupachayAyogAt | na cha jIvendriyANAmapi kathaM bhUtairupachayaH, tadakAryatvAditi vAchyam | jIvAnaM sUkShmasR^iShTyuktereva tajj~nApakatvAt | yadvA - tattvarUpANAm ahaN^kArotpannAnAM bhUtAnAM sUkShmaprANairupachayavat tattvarUpendriyANAmapi bhUtasUkShmairupachayo.astu, anyonyasUkShmairupachaye bAdhakAbhAvAt | 
(6) viyadadhikaraNoktapratij~nAhAniyuktyA indriyANAm utpattiM samarthayatsUtraM paThitvA vyAchaShTe - pratij~neti || itItyantasya sUtreNAnvayaH | chashabdo.anena smAritapratij~nAhAnyAkhyapUrvoktayuktisamuchchaye vibhaktashaktitvAdiyuktisamuchchaye vA | hetoH pUrveNAnvayaH | tathA cha prANAnAm utpattyaN^gIkAre 'sa idam' iti pratij~nAnuparodhAt anupahatestadanusArAchchotpattimantaH prANA iti sUtrArthaH | 'sa idam' iti shrutistu viyadadhikaraNe vyAkhyAtA |
|| iti prANotpattyadhikaraNam || 1 ||
|| 2. tatprAgadhikaraNam ||
(1) atrAdhikaraNe manojanmaviShayashrutivirodhaH parihriyate | pUrvapakShayati - dvidheti || atra manaso.anutpattiriti pUrvapakShapratij~nA | kuta ityataH tatra hetutvena dvidhetyAdikaM yojanIyam | yata iti sheShaH | tathA cha yato gaupavanashrutau manaso.anutpattiH 'shrUyate' pratipAdyate ata iti yojanA | na chAtra nityatvamevochyate, nAnutpattiriti vAchyam | nityamityasyAnutpattimadityarthAshrayaNAt | na cha sAdhyAvisheShaH, anAditvAdityasya anAdipuruShasambandhitvAdityarthAshrayaNAt | yadvA - anAditvAdityasyaiva anutpattimattvAdityarthAshrayaNAdata evAnutpattisiddhiH | tata eva TIkAyAM 'nityaM mano.anAditvAt' iti shruteriti hetuvAkyamapi gR^ihItam | nanu 'etasmAt' iti shrutyanusAreNendriyAnutpattishrutivadanAditvashruteH gauNArthatvaM kiM na syAdityata Aha - sayuktiketi | yuktyabhidhAnasahitetyarthaH | anutpattishruteH visheShaNametat | dvidhaiveti sambandhaH | hishabdaH prasiddhau | 'tatra' nityAnityayormadhye | tathA cha 'dvidhA' iti vAkye manobhinnendriyANAmanityatvamuktvA vishiShya manaso nityatvAbhidhAnAt anAditvahetorasiddhishaN^kAyAM 'na hyamanAH' iti viparyayaparyavasAnasUchitAtkadAchinmanohInena anAdipuruSheNa avasthAtavyaM syAt, tathAtve cha tadA saMsArAbhAvaprasaN^gAdityaniShTaprasaN^gAbhidhAnAchcha yuktirukteti bhAvaH | anena yuktiyuktAnAditvashruteH | prAbalyAttadvirodhenotpattishruteraprAmANyAt na shrutisamanvayeneshvarasya jagatkAraNatvasiddhiriti pUrvapakSho darshitaH |
(2) siddhAntayatsUtramavatArya vyAchaShTe - ata iti || itIti | iti shrutAvanyendriyebhyaH pUrvotpannatayoktatvAnnAnutpattirmanaso yujyata ityanvayaH | netyAdinA pratij~nAdhyAhAro darshitaH | atrotpannatvenoktatvameva liN^gam | pUrvotpannatvaM tu pR^ithagabhidhAnasya vaiyarthyashaN^kAparihArakamapi dhyeyam |
(3) nanu kuto manasaH pUrvotpattissidhyati | na cha shrutau pUrvanirdeshAttatsiddhiH, tasyAprayojakatvAt | kathaM chotpattyaN^gIkAre shrutiyuktivirodhaparihAra ityataH taduttaratvena chashabdaM vyAchaShTe - pUrvamiti || anyendriyebhyaH pUrvamityarthaH | 'samutpannam' upachitarUpeNeti sheShaH | 'tato' mana utpattyanantaram 'anyeShAM' manobhinnendriyANAM 'samudbhavaH' samutpattiH | tarhi shrutyAdivirodha ityata Aha - taditi | yatastasya manaso.anutpattivachanaM nityatvavachanam anAditvavachanaM vA 'alpopachayakAraNAt' itarendriyavanmanaso bhUtAdibahubhA
gairupachayAbhAvAnnimittAdanena j~nApitAditarendriyavatpralaye.api sUkShmarUpeNa sattvAddhetorupapadyate | evaM 'tadanutpattivachanaM' vishiShya manaso nityatvAbhidhAnarUpA yuktiH 'alpopachayakAraNAt' anyendriyebhyo.alpopachayAnnimittAdupapadyate | ato na tadvirodha ityarthaH | anenAnAdinityatvavachanasya sUkShmarUpaviShayatvamuktaM bhavati | na cha sUkShmarUpeNAnAdipuruShasambandhino.api manasaH kadAchidevopachayarUpotpattyaN^gIkAre upachayAtpUrvaM saMsArAbhAvaprasaN^gaH, upachitamanasa eva saMsArabIjatvAditi vAchyam | pratisR^iShTikAlam upachayasattvAt tadaiva hi saMsAro, na pralaye, tadA upachayAbhAve.api doShAbhAvAdityukta eva parihAraH | 'vAyuproktavachanam' vAyuproktAkhyagranthavachanaM sautrachashabdena sUchitamityarthaH | anena - nAnutpattirmanaso yujyate | kutaH? 'tachChruteH' 'manassarvendriyANi cha' ityutpattishrutisadbhAvAt | na cha ChatrinyAyeneyamupachariteti vAchyam | 'tatprAkChruteH' tasya manasaH pR^ithagjanmashruteH | asyAH rAjA ChatrI yAti, anye ChatriNo yAntItivadvisheShashrutitvenendriyANi jAyante ityetAvanmAtroktirUpasAmAnyoktitvAbhAvAditi bhAvaH | na chetarendriyavanmanaso.apyutpattimattve pR^ithagutpattishrutirvyartheti vAchyam | 'tatprAkChruteshcha' tachChruteshcha manasaH pR^ithagutpattishruterapi tebhyo.anyebhyaH prAgutpannatvAbhiprAyeNopapannatvAt | nanu kuto manasaH pUrvotpattiH j~nAyate, shrutau prAN^nirdeshamAtrasya niyAmakavisheShapramANaM vinA prAgutpannatvAnishchAyakatvAdityAshaN^kAparihArakavAyuproktavachanasaN^grahAya chashabda iti sUtrArtha ukto bhavati |
|| iti tatprAgadhikaraNam || 2 ||
|| 3. tatpUrvakatvAdhikaraNam || 
(1) atrAdhikaraNe vAgutpattishruteranutpattishrutyA virodhaH parihriyate | pUrvapakShayati - nityayeti || vAcho.anutpattireva bhavet | kutaH? yato 'nityayA' iti pauShyAyaNashrutau 'vAgvAva nityA na hyeShotpadyate' iti vAkyena vAcho.anutpattiruchyata ityanvayaH | atra nityatvamavinAshitvaM, tatra hetuH - na hIti | nanvanutpattivadutpatterapi 'sarvendriyANi cha' iti shrutyuktatvAt satpratipakShiteyaM shrutirna nirNayakarItyata Aha - sayuktikamiti | 'asyAM hi' iti vAkyabodhyanityavedAshrayasyAnityatvAsambhavarUpatarkasahitashrutyAshrayatvarUpayuktisAhityenetyarthaH | uchyata iti kriyAvisheShaNametat | tathA chAnutpattishruteH adhikabalatvAt na satpratipakShitatvamiti bhAvaH |
nanu 
nityayA.anityayA staumi brahma tatparamaM padam | iti ||
shrutirvAva nityA anityA vAva smR^itayaH ||
iti paiN^gibrAhmaNe 'nityayA' iti mantramudAhR^itya tadgatanityAnityashabdayoH shrutismR^itiviShayatvena vyAkhyAta
tvAt tatsamAkhyAnAt sAmAnyavAkshabdasya visheShArthakalpanopapatterutpattishrutyAnukUlyAchchAtratyavAkshabdo vedapara eva, na vAgindriyaparaH | tathA cha neyaM vAganutpattisAdhiketyato.apyAha - sayuktikamiti | shrutivisheShaNametat | tathA cha visheShashrutitvAkhyayuktisahitashrutAvityarthaH | tathA cha 'asyAM hi shrutiravatiShThate' iti vAkyasheShe vede asambhAvyamAnavedAshrayatvoktyA tadbalAt 'vAgvAva' iti shruteH visheShashrutitvAt atratyavAkshabdo vAgindriyapara eva, na vedapara iti bhavatyeveyaM shrutiH anutpattisAdhiketi bhAvaH | nanviyaM shrutiH itarendriyavat vAchassUkShmarUpAnAditvaparA kiM na syAt | na cha nityAshrayatvayuktivirodhaH | tasyA api sUkShmarUpanityatvenopapatteH | evamutpattishrutyAnukUlyAdupachayo.apyastItyato vA.a.aha - sayuktikamiti | yataH 'sayuktikaM' shrutyAshrayatvayuktisahitaM yathA bhavati tathA anutpattiruchyate ata ityarthaH | ayaM bhAvaH - asyAM hIti vAkyasheShe tAvachChrutyAshrayatvamuchyate | shrutyAshrayatvaM nAma nityaM shrutyuchchAraNasAmarthyameva, na tu shrutyAdhAratvamAtram | anyathA shrutervarNAtmakatvAt varNAnAM cha nityasarvagatatvAt vishiShyavAgAshrayatvoktirvyarthA syAt | nityaM vedochchAraNasAmarthyaM cha sUkShmarUpAnAditve na ghaTate | tathA satyupachayadashAyAmeva vAchaH shrutyuchchAraNasAmarthyaM nAnyadeti syAt, kintu svarUpAnAditve| evaM chennopachayaH kalpyaH vyarthatvAt | tathA chAtra shrutashrutyAshrayatvAnyathA.anupapattyA svarUpAnAditvaparaiva anutpattishrutiH, na sUkShmarUpAnAditvaparA, atastadvirodhAdutpattishrutiH apramANameveti | shrutau nityayA anityayetipadachChedaH | staumIti mantradraShTR^iR^iShiNA uchyate | paramAtmAnamityanena paiN^gishrutivyAkhyeyamantrAdayamanyo mantraH tadgatabrahmapadavivaraNarUpa iti sUchitam | achyutamityanena tatratyaM paramaM padam ityetadvivR^itam | nAsharahitasyaiva mukhyato gamyatvAt | itishabdo mantrapratIkagrahaNArthaH | evaM mantramudAhR^itya tadgatanityashabdavisheShyaM darshayati - vAgvAveti| nipAtasamudAyaH prasiddhau| nityatve hetumAha - neti | hiH hetau | 'eShA' vAgityarthaH | kechittu - iha nityatvamanutpattimattvaM, tatra anutpannatvena prasiddhatvaM hetuH | prasiddhirhishabdArthaH | avadhAraNArtho nipAta ityAhuH |
(2) siddhAntayatsUtramavatArya vyAchaShTe - ata iti || itItyanantaraM shrutAviti sheShaH | manaHpUrvakatvAditi | manaHkAraNakatvokterityarthaH | 'vAcho' vAgindriyasya 'nAnutpattiH' nAkAryatvamityarthaH | kAraNavataH kAryatvaniyamAditi bhAvaH | anena sUtre netyadhyAhAryam | tathA cha vAchaH 'tatpUrvakatvAt' prakR^itamanaHkAraNatvokternAnutpattiriti sUtrArtha ukto bhavati | yadyapi 'tasmAnmana eva pUrvarUpaM vAguttararUpam' iti bhAShyodAhR^itaitareyashruteH tadbhAShye manovAN^nAmakatadantargatarUpayorviShNunAmagatapUrvottaravarNadevatAtvaparatvamuktamiti nAsyAH prakR^itopayogitayA | tathApi 'manaH pUrvarUpaM vAguttararUpam' iti pratij~nAvAkyopapAdake 'manasA vA agre saN^kalpayatyatha vAchA vyAharati' (ai.A. 3.1.1.) iti vAkye bhAShyasthenetishabdena gR^ihIte vAkshabdasya sAdhAraNatAparihArAya TIkAkR^itodAhR^ite vAkye sthitayoH pUrvottarashabdayoH kAryakAraNaparatvAtprakR^itopayogitopapattiH | yadvA - bhagavadrUpAdhiShThAnayorapi manovAgindriyayoH iha vAchyatvAttadvivakShayA 
kAryakAraNabhAva ihokta iti prakR^itasaN^gatiH | ata eva TIkAyAm atra pUrvottarashabdAvityuktam | upapAdakavAkye vA pratij~nAvAkye veti tadarthaH | asminnadhikaraNa ityapyarthaH |
(3) vAgindriyasyotpattyaN^gIkAre 'na hyeShotpadyate' (pauShyAyaNa.) iti shrutivirodhaH, 'asyAM hi' (pauShyAyaNa.) ityuktayuktivirodhashchetyata Aha - vAgindriyasyeti || yato nityashrutisannidhiyogyatA (nityaM shrutyuchchAraNahetutA yogyatvam) vAgindriyasya nityatvaM nityatvAnAditvokterupacharitattve bIjamasti, ato vAgindriyasya nityatvavachanaM pravR^ittama, na tu mukhyanityatvaM tadarthaH | tathA cha shruterupacharitArthatvAnna tadvirodha iti bhAvaH | nanu kAdAchitkaM shrutisannidhAnaM kathaM sArvakAlikanityatvokterupachArabIjaM bhavatItyato yogyatetyuktam | tathA cha shrutisannidheH kAdAchitkatvenopachArabIjatvAnupapattAvapi tadyogyatvasya sArvakAlikatvAdbhavatyupachArabIjatvam | ata eva shrutyAshrayatvamapi na nityadA, kintu tadyogyataiva | ato na nityAshrayatvamAtreNAshrayanityatvAkShepaH, anityasyApi tatsambhavAt, api tu nityadA nityAshrayatvaM, tachcha vAchi nAstyeveti na tena nityatvAkShepo yuktaH | ata eva nopachayavaiyarthyam | upachayadashAyAmeva shrutyAshrayatvAt shrutyuchchAraNasAmarthyatvAdanyadA sAmarthyAbhAvAditi bhAvaH | anena nityaM shrutyuchchAraNasAmarthyasyAsiddhiruktA bhavati | kuta evaM kalpyate? svarUpanityatvameva kiM neShyata ityata Aha - utpattiriti | manasa iti na ShaShThI, kintu paJNchamI | vAgindriyasyetyasti | j~nAyata iti sheShaH | 'kutashchana' 'na hi' iti visheShashrutyA shrutyAshrayatvayuktyA chetyarthaH | sidhyatIti sheShaH | yadvA - yasmAdvAgindriyasya manasa utpattiravagamyate tasmAdevamabhyupagama eva 'nityatvaM' 'vAgvAva' iti nityatvashrutirupacharitanityatvArthatayopapannA bhavati, na mukhyanityatve 'kutashchana' kathamapyupapannetyarthaH | na chotpattimattvenAnutpattyabhAva eva sAdhyo nAnutpattiriti tasyaiva pratij~nAtatvAt, nAnityatvaM dhvaMse vyabhichArAditi vAchyam | atra sarvatra nityAnityashabdayoranutpattyutpattimadarthakatvAt | itIti | ityevaM vAyuproktAkhyagranthe uktatvAnna virodha ityarthaH | anena siddhAnte vAN^nityatvokterupachArabIjopapAdakam 'asyAM hi' iti vAkyam 'asyAM hi smR^itiravatiShThate' ityanityatvopachArabIjakathanavAkyasyApyupalakShakam | tathA cha ahaM nityavedAshrayatvAnnityayA anityapurANAdyAshrayatvAdanityayA vAchA paramAtmAnaM staumIti shrutyartha uktaH | etena brahmashabdaghaTitasamAkhyAshrutyanurodho.api darshitaH | nityAnityashabdayorvedapurANAdyarthakatvAvighAtenaivAsyA vyAkhyAnAt |
|| iti tatpUrvakatvAdhikaraNam || 3 ||
|| 4. saptagatyadhikaraNam || 
(1) atra prANasaN^khyAviShayashrutivirodhaH parihriyate | sandehabIjashrutivigAnaM darshayan pUrvapakShaM sUchayati - sapteti || AtharvaNIyaM shrutiH | 'prANAH' indriyANi 'tasmAt' paramAtmanaH | shrutirityanantaraM prANAnAM saptatvaM vaktIti sheShaH | na kevalamindriyANAM saptatvaM shrutisiddhaM, kintu yuktisiddhaM chetyAshayena pramANoktyA tAM darshayati - saptaiveti | yasmAt 'bAhye' dehAdbahiH sthitAH 'mArutAH' marutsaMj~nikAH indriyAbhimAnino devAH saptaiva | tathA tasya 'Atmani' dehe sthitA api prANAssaptaivetyarthaH | nanvaprayojako.ayaM heturityata Aha - adhidaiva iti | tathAshabdaH samuchchaye | tathA cha yasmAt 'adhidaive' dehAdbahirgateShvabhimAnideveShu 'adhyAtme' dehAntargateShvabhimanyamAneShu cha 'saN^khyAsAmyaM' samasaN^khyAkatvaM 'vido' j~nAnino 'viduH' jAnanti tasmAdityarthaH | skAnda ityanantaram uktashcheti sheShaH |
(2) 'dvAdasha vA' iti shrutau vaishabdaH prasiddhau | prANashabditendriyANAM dvAdashatvaM kuta ityatastatra hetumAha - dvAdasheti || idaM cha yato mAsAdayo dvAdashaiva, ataH prANA api dvAdashaiveti hetuhetumadbhAvena yojyam | atrAprayojakatAshaN^kAyAM 'dvAdasha mAsAH' iti shrutermAsAdInAM prANAnAM chAdityAkhyasamasaN^khyadevatAkatvAbhiprAyeNa pravR^ittatayA prANAbhimAninAM dvAdashatvAvagatesteShAM cha dvAdashatve tadabhimanyamAnAnAM prANAnAmapi dvAdashatvasiddheriti heturabhipreto bodhyaH | ata eva 'dvAdasha mAsAH' ityAdivAkyasheShopanyAsaH | 'grahAH' somasya dvAdashaR^ituyAjagrahAH madhvAdidvAdashamAsoddeshyA iti tattvapradIpokteH | tasyAH ShaDR^itupraviShTatvena R^itushabdavAchyamadhvAdishabditachaitrAdidvAdashamAsadevatoddeshyakayAgArthAH somarasagrahaNArthapAtravisheShA ityarthaH | 'R^itvadhipo viShNuH keshavAdisvarUpataH | grahAn somasya' iti R^igbhAShyokteH | ekaikasya R^itormAsabhedena dvirUpatvAddevatAnAM keshavAdInAM taduddeshyAnAM grahANAmapi dvAdashatvamiti bhAvaH | chandrikAyAM tu jyotiShTome somarasagrahaNArthAH sUkShmolUkhalAkArAH pAtravisheShAH dvAdasha santi | ata eva grahaNakriyA api dvAdashasaN^khyAkAH | te chopAMshvantaryAmaindravAyavamaitrAvaruNAshvinAH paJNcha, shukrAmanthinau dvau, R^itupAtre dve, atigrAhyA nAma trayaH ityevaMrUpAH | yadyapyaMshvadAbhyAvapi tatra grahau staH | tathApi tayoH anityatvAt sadanopasthAnAdyabhAvAchcha nityasadanAdiyuktagrahavivakShayA dvAdashatvoktirityuktam | atra tattvapradIpe 'Shaà¤¼DR^ituneti yajanti prANameva yadyajamAne dadhati | chatvAri R^itubhirityapAnameva tadyajamAne dadhati | dvyartunetyupariShTAt' () iti shrutyudAharaNAt jyotiShTomayAgAdanyayAgArthAH pAtravisheShAH ihopAttA iti pratIyate | atra visheSho nAvabuddhaH | dR^ishyanta ityanantaram ato virodha iti vAkyasheShaH |
(3) siddhAntayatsUtramavatArya vyAchaShTe - ata iti|| j~nAnendriyApekShayetyanena sUtre sapteti shrutipratIkagrahaNam| gateriti lyablopanimittA paJNchamI | gatishabdashcha j~nAnasAdhanendriyaparaH | tathA cha gatimapekShyaj~nA
nakaraNendriyANyapekShya 'saptatvam' saptetishrutiH pravR^itteti sautrapratij~nAMsho vyAkhyAtaH | 'gateH' j~nAnasya sambandhinaH prANAssapteti vyAkhyA tu na bhAShyaTIkAnusAriNI | saptatvamityanantaram ato na virodha iti vAkyasheShaH | shrutyuktAnAM saptAnAM j~nAnendriyatvaM kutaH ityataH pravR^ittaM visheShitatvAdityaMshaM vyAkhyAti - guhAshayAmiti | AtharvaNe 
'sapta prANAH prabhavanti tasmAt' ityanantaraM shrute
saptArchiShaH saptasamidhaH sapta homAH |
sapteme lokA yeShu charanti prANAH
guhAshayAM nihitAssaptasapta || (muM.2.1.8.)
iti vAkyasheShe shrotrachakShuHsparshanarasanaghrANamanobuddhInAM saptAnAmindriyANAM j~nAnArthatvavisheShaNena visheShitatvAdityarthaH| shrutau guhAshayAmiti padaM j~nAnArthatvavisheShaNena visheShitatvAdityarthaH| shrutau guhAshayAmiti padaM 'guhAshayAM' guhAshayAyAM buddhau tadarthaM nihitAH 'samAne lopaH' iti ekayakAralopa ityAtharvaNabhAShyoktarItyA tAdarthyasaptamyantatayA vyAkhyeyam| yadvA - guhAshayAmityuddeshyadvitIyA | tAM buddhiM pratIti tattvapradIpokteH | athavA - guhAshayeti prathamA dvitIyArthe, saptamyarthe vA | saptamyarthe prathameti tattvapradIpokteH | prANAnAM pratipuruShaM bhedAt saptasapteti vIpsA | tathA cha 'tasmAt' 'pumAn retassiJNchati yoShitAyAm' (muM.2.1.5.) iti pUrvavAkye prakR^itAt ramAkhyayoShiti garbhAdhAnakartuH paramapuruShAt 'sapta' saptasaN^khyAkAH 'prANAH' indriyANi 'prabhavanti' prajaj~nire | evaM 'saptArchiShaH' saptendriyavR^ittayaH 'samidho' viShayAH 'saptahomAH' saptaviShayendriyasambandhAH prajaj~nire | 'guhAshayAM' guhA hR^idayam AshayaH sthAnaM yasyAH buddheH sA tathoktA tasyAM tadarthaM tAM prati tadarthamiti vA | tathA cha pratisharIraM buddhyarthaM ye paramapuruShAt 'nihitAH' sthApitAH 'saptasapta' prANAH te 'yatra' yeShu lokeShu golakeShu saJNcharanti, ta ime lokAH sapteti shrutyarthaH|
(4) nanvastu saptanAmindriyANAM j~nAnavisheShaNabalena j~nAnArthatvaM, tathApi te prANAH saptasaN^khyAkA eva kiM na syuH | kimiti teShAM dvAdashatvamaN^gIkR^itya saptashruteH sAvakAshatvakalpanamityAshaN^kAM chashabdopAttasmR^ityA nirAha - sapteti || chashabdAditi | sautrachashabdAdityarthaH | saN^gR^ihItamiti sheShaH | 'avagateH' j~nAnasya sambandhinaH prANAH sapta | evaM kriyArUpakarmaNaH sambandhistajjanakAH prANAH paJNcha | evaM prANadvAdashakaM pratisharIraM niyamena saMsthitamityarthaH | tushabdo visheShadyotakaH | chashabdassamuchchayArthaH | yadyapIyaM smR^itiH j~nAnendriyatvakarmendriyatvarUpAvachChedakapradarshanena saptatvapaJNchatvoktyoH sAvakAshatvaM kathayantI bAdhakaparihArarUpaiva, na tu dvAdashatvasAdhikA | tathA.apyanayA saptashrutau sAvakAshAyAM 'dvAdasha vA ete prANAH' 
(kauNDinya) iti pUrvodAhR^itashrutyaiva dvAdashatvaM sidhyatIti sA.api chashabdasaN^gR^ihItA.atrodAhartavyA |
(5) nanu saptabhyo.anyeShAM prANAnAM sadbhAve.atrAtharvaNashrutau teShAM paramAtmajanyatvenochyamAnaiH saptabhiH 'saha sapta paJNcha prANAH' iti pAThassyAt | atra sahapAThAbhAvo dvedhA bhavet anAditvena vA? paramAtmanastadakAraNatvena vA? tadubhayamapi 'tathA prANAH' (sU.2.4.1.) ityuktiviruddham | na chAsahapAThe kAraNAntaraM pashyAmaH, na vA paramAtmanaH tadakAraNatve kAraNAntaraM pashyAmaH | akAraNakAryotpattishchAyuktA | tasmAtsahapAThAbhAvAt na saptabhyo.anye prANAH santItyAshaN^kAM pariharatsUtraM paThitvA vyAchaShTe - hastAdaya iti || Adishabdena pAdapAyuguhyavAcho gR^ihyante | 'karmaviShayatvAt' karmArthatvAditi ataHshabdavyAkhyAnam | viShayetyanena saptamyarthaH karmetyanena sthitashabdArthashcha darshitaH | sahapATha ityanenaivaMshabdArtha uktaH | hastAdInAM saptabhiriti sheShaH | anena sUtre tushabdo vailakShaNyArthaH | yata iti sheSha iti sUchitam |
(6) nanu pUrvasUtragato gatishabdo j~nAnArthassan taddvArA tatkaraNabodhakaH | dvitIyasUtragatashcha sthitashabdaH karmavAchItyetatkuta ityata Aha - saMsAreti || puruShasya saMsArasthitau hetutvAdityarthaH | 'tasmAn' saMsArAt udgatiratthitirmokShaH tatkAraNatvAdityarthaH | nanu muktAnAM paramA gatirharireva | satAM gatirityAdau gatishabdasya gamyArthatvAtkathaM j~nAnArthatvamityata Aha - iheti | etatsUtre tadanukUlapramANe chetyarthaH | karma mAnuShamihAbhipretaM, j~nAnaM cha tattvaviShayamiti tattvapradIpokteratra karmashabdena brahmaj~nAnam | na cha nivR^ittikarmaNi abrahmaj~nAne cha kathaM sthitagatishabdau, uktanimittAbhAvAditi vAchyam | yathA 'taM prapadAbhyAM prApadyata brahmemaM puruShaM tasmAtprapade tasmAtprapade ityAchakShate' (2.1.4.) ityaitareyashrutyuktasya paramAtmakartR^ikatachChabdoktachaturmukhaprAptikaraNatvarUpasya prapadashabdapravR^ittinimittasya chaturmukhapAdataloparigatatve.api tatsajAtIye puruShAntarasambandhinyapi pAdataloparibhAge prapadashabdaH prayujyate | tathehApi saMsArasthitihetupravR^ittisajAtIye nivR^ittikarmaNyapi sthitashabdaH prayujyate | evaM saMsArodgatihetubrahmaj~nAnasajAtIye ghaTAdij~nAne.api gatishabdaprayogopapattiH | vAyuprokte granthe sthigatishabdau karmaj~nAnArthAvityuktamiti vAkyasheShaH |
|| iti saptagatyadhikaraNam || 4 ||
|| 5. aNvadhikaraNam || 
(1) pUrvAdhikaraNe prANasaN^khyAviShayashrutivirodhaH parihR^itaH | atrAdhikaraNe tatparimANaviShayashrutivirodhaH parihriyate | sandehabIjaM shrutivigAnaM darshayan pUrvapakShaM sUchayati - divIveti || iti shrutAviti sheShaH | 'vyAptiH' prANAnAmiti sheShaH | chakShuHpadena indriyamAtropalakShaNayA samAnanyAyaviShayatvena veti bhAvaH | nanvaNutvashrutyA satpratipakShiteyaM shrutiriti shaN^kAparihArAya divIvetyaMsha udAhR^itaH | anenAsyAM shrutau viShNorvyAptatve dR^iShTAntatvena chakShuHpadopalakShitendriyavyApteruktatvAt sA siddheti prANAnAM vyAptau yukti
ruktA bhavati | tathA cha vyAptatvashruteryuktiyuktatvAnna satpratipakShitatvamiti bhAvaH | vyAptishruteH prAbalyopapAdanAyaivendriyavyAptau yuktyantaramAha - dUreti | chassamuchchaye | tathA cha kiJNchiddUrasthavastudarshanaM tathA dUrasthashabdashravaNam, AdishabdAt dUrasthavastusmaraNaM gR^ihyate | etadrUpA yuktiH prANAnAM vyAptiM sAdhayatItyarthaH | indriyANAM prApyakAritvena vyAptiM vinA chakShuHshrotramanasAmuktakAryAjanakatvAditi bhAvaH | yathA chakShuH 'divi' AkAshe 'AtataM' vyAptamapi na dR^ishyate, kintu viShayopalabdhilakShaNena phalenAnumIyate, tathA parameshvarasvarUpaM sarvagatamapi na dR^ishyaM, kintvasvatantrANAM padArthAnAM sattApratItipravR^ittibhirj~nAyata iti shrutitAtparyArtho R^igbhAShyaTIkAyAmuktaH | anenaiva vyAptA eva prANAstathA shruteryukteshcheti sayuktikapUrvapakShaH sUchito bhavati |
(2) evaM vyAptishrutimudAhR^ityANutve.api shrutimudAharati - aNubhiriti|| chaH samuchchaye| shrutiH prANAnAmaNutvaM vaktIti sheShaH| puruShaH 'aNubhiH' j~nAnendriyaiH 'pashyati' tattadindriyayogyaM vastu jAnAti| evam 'aNubhiH' karmendriyaiH tattadyogyaM kAryaM 'kR^iNoti' karotItyarthaH | bhAvabodhe tu aNubhiH shruNotItipAThamabhipretya j~nAnakarmakaraNatvaliN^gAditi TIkAvAkyena 'aNubhiH shruNoti' ityetatasarvendriyopalakShaNamityuktaM bhavatItmuktam| ke te.aNava ityato.aNUn darshayati-prANA vA aNava iti| te chANavaH 'prANAH' indriyANItyarthaH| kuto.aNavaH prANA ityata Aha - prANairiti| 'hi' yasmAt 'etat' pashyatikR^iNotItyAbhyAmuktaM j~nAnakarmAkhyakAryaM 'prANaiH' indriyaireva bhavati tasmAdityarthaH |
(3) siddhAntayatsUtramavatArayati - ata iti || sUtre cho.avadhAraNe, samuchchaye cha | prANA ityasti | tathA cha prANAH svarUpato.aNava eva | na choktashrutiyuktivirodhaH | yato na kevalamaNavaH, kintu prakAshato vyAptAshcheti sUtrArthaH | atisudR^iDhArthashrutisiddhe vyAptatve sati kuto.aNutvaM prANAnAM tejasA vyAptishchetyata Aha - tadyatheti | 'tat' vakShyamANaM nidarshanaM yathetyarthaH | 'aNunaH' svarUpeNa 'chakShasaH' chakShuShaH 'prakAshaH' tejo 'vyAtataH' vyAptam evaM 'puruShasya' jIvasya prakAsho vyAptaH | nanvastu aNutvAt chakShuShaH prakAshavyAptiH | jIvasya kuta ityato.asyApyaNutvAdityAha - aNuriti | 'hi' yasmAt iti shrutiH chakShuHpadopalakShitAnAM prANAnAmaNutvaM prakAshavyAptiM cha vaktIti sheShaH | ato na sUtrakR^iduktasyAbhAvaH shaN^kya iti vAkyasheShaH | yadyapyatra shrutau prakAshavyAptAveva chakShuShaH dR^iShTAntatvaM pratIyate, na tu jIvasyANutve.api | tathApi prakAshavyAptisAdhakANutvasya jIve.api 'aNurhyeShaH' ityanenoktatvAttadaMshe.api dR^iShTAntatvamabhipretamiti 
bhAvaH |
|| iti aNvadhikaraNam || 5 ||
|| 6. shreShThAdhikaraNam || 
(1) atrAdhikaraNe mukhyaprANajanmaviShayashrutivirodhaH parihriyate | 'etena' ityadhikaraNe bAhyamukhyavAyUtpattivichAraH kR^itaH | iha tu AdhyAtmikamukhyavAyatpattivichAra iti vA tatra bhUtaprakaraNatvAt bhUtamukhyavAyoH sammugdho vichAraH | atra punaH kevalo mukhyaviShaya iti vA pUrvasmAdasya bheda ityuktaM tattvapradIpe | mukhyaprANa utpattimAnna veti sandehabIjaM shrutivirodhaM darshayan pUrvapakShaM cha darshayati - neti || 'eShaH' mukhyaprANo 'nodeti' notpadyate 'astaM' nAshaM cha 'naiti' nApnoti, kintu 'ekalaH' pradhAnaH ekaprakAro vA 'madhye' jananamaraNayormadhyAvasthAyAm udayAstamayayormadhye yauvane dehamadhye vA sthAtetyarthaH | athavA 'ekala eva madhye sthAtA' iti ChAndogyavAkyavyAkhyArUpaikalaH pralaye sthAteti bhAShyoktadishA 'madhye' sthitisR^iShTikAlamadhye pralaya ityarthaH | yasmAdevam 'atha' tasmAnmadhyAvasthAM gatatvAt 'enaM' mukhyaprANaM madhyama ityAhurvidvAMsa ityarthaH | itIti | iti shrutAvityarthaH | 'shrUyate' uchyate | anena mukhyaprANo notpattimAniti pUrvaH pakShaH sUchito bhavati |
(2) nanvanutpattishruteH mukhyavAyvanutpattishrutivat svarUpAnutpattiparatayA sAvakAshatvAnnotpattishrutyapekShayA prAbalyamiti naitadbAdhakatvamityataH prAbalyahetubhUtAM yuktiM pramANoktyA darshayati - yaditi || yasya yaddehaprAptiH yaddehasaMyogaH sA tajjIvasya utpattiH tatkAraNaM, tathA taddehaparityAgaH saiva taddehino mR^itiH tatkAraNam | yadvA - yasya dehaprAptiH saMyogaH akhilotpattiH, yasya parityAgaH sarveShAM maraNaM tasyAkhilajIvotpattimaraNakAraNasya mukhyaprANasya utpattirmaraNaM cha kathaM yujyate, na kathamapItyarthaH | duHkhahetave svajananAya svapravR^ittyayogAditi bhAvaH | anena mukhyaprANasyAnutpattAvakhilotpattimaraNakAraNatvAditi yuktirupanyastA bhavati | utpattishrutiM darshayati - Atmata iti | 'eShaH' mukhyaprANaH paramAtmano jAyata iti ShaTprashnashrutyarthaH |
(3) siddhAntayatsUtramavatArayati - ata iti || sUtre chaH samuchchaye | tathA cha yathetare prANAH paramAtmana utpadyante tathA prANeShu 'shreShTho' muShyaprANo.api paramAtmana utpadyata ityarthaH | tattvapradIpe tu utpadyate.anutpadyate cheti chashabdArtha uktaH | nanu kuto mukhyaprANasyotpattiH tadaN^gIkAre anAditvashrutivirodha ityata Aha - saukShmyeNeti | sUkShmarUpeNetyarthaH | hetyAsvAdane, pramANaprasiddhau vA | vaishabdo.avadhAraNe | 'eShaH' mukhyaprANaH 'avatiShThate' sarvadA tiShThati | 'sthUlatvena' sthUlabhAvena tadrUpeNa 'udeti' kadAchidutpadyate 'atho' tasmAt sUkShmatvena sarvadA sthitatvAt sthUlarUpeNa kadAchit uditatvAchchAsau prANaH sUkShmaH sthUlashchetyuchyate | parasparasamuchchaye chau | nanu sthUlAdibhAvasya svarUpatvAtkathaM tasyotpatyAdItyata uktam - prakR^itita iti | svabhAvata ityarthaH | 'anyataH' sharIrAditaH | tathA cha sthaulyAdikaM na svarUpamiti bhAvaH | yadyapyasyetarajIvasAdhAraNatvAnna visheShatvam | tathApi sharIrAdiShvevAyaM sthUlo, na tvitarajIvAnAmiva chaitanye | tadabhimAnakR^itavikriyAvisheShavAniti bhavati visheShaH | 'atha' tasmAtsvarUpeNAnutpattimattvAtsthUlarUpeNotpattimattvAchcha 'enaM' mukhyaM sAdiranAdirityAhurvidvAMsa ityarthaH | shruterityasya shreShThashchotpadyate anutpadyate cheti gamyata iti sUtreNAnvayaH |
(4) nanu prANAnutpattishrutiH sayuktikatvena prabalA, ataH kathamutpattishrutimAtrAnusAreNAnyathA vyAkhyAyate | api tu utpattishrutireva cheShTAbAhyavAyuviShayatayA vyAkhyAtavyA | tayorapi 'cheShTAyAm' iti vAkye prANashabdavAchyatvokteretayoranutpattivachanAbhAvena utpattyaN^gIkAre virodhAbhAvAt ityAshaN^kAM pariharatsUtramupanyasya vyAchaShTe - neti| cheShTA spandanam | bAhyo bhUtavAyuH | chau parasparasamuchchaye | 'gIyate' prayujyate eShu triShu madhye 'mukhye' mukhyaprANe 'maNirmukhyaM pradhAnashchetyuttamasya vacho bhavet' ityabhidhAnAt 'mukhyaH' mukhyavR^ittimAn prakIrtito vR^iddhairityarthaH | iti vyapadeshAdityanvayaH | prANashabdasyeti sheShaH | tathA cha prANashabdasya 'cheShTAyAm' iti vAkye vAyukriyayorapi 'vyapadeshAt' vR^ittyukteH 'utpattishrutiH' 'prANo.ajAyata' ityutpattivAkyaM 'tayorutpattishrutiH syAt' tayorutpattivAdinI syAditi nopapadyate iti yojanA | anena vAyukriye iti sAdhyAMsho vyAkhyAtaH |
(5) kuto netyatastatra hetutayA pR^ithagupadeshAdityetadyojayati - sa iti || atra 'upadeshAt' 'AtmataH' iti vAkyApekShayA anyasmAt 'sa prANamasR^ijata' iti spaShTavAkyAditi prathamaM yojyam | atrApi cheShTAdikaM vAchyaM kiM na syAdityAshaN^kAyAM tatra hetutvena pR^ithagupadeshAditi samagraM yojanIyam, tathA cha iti 
ShaTprashnashrutau sa prANamityuktAt prANAdvAyukarmaNoH pR^ithagabhidhAnAdityanvayaH | tathA cha 'saH' iti shruterapi vAyukriyotpattiparatve punaH vAyuH karma cheti vAyucheShTayoH pR^ithagutpattyabhidhAnaM punaruktaM syAt, ato na tasyAstadviShayatvamitibhAvaH |
sa prANamasR^ijata prANAchChraddhAM khaM vAyurjyotirApaH pR^ithivIndriyam |
mano.annamannAdvIryaM tapo mantrAH karma lokA lokeShu nAma cha ||
iti mantrasyAyamarthaH - 'saH' prakR^itaH paramapuruSho bhagavAn puruShaM 'prANaM' jIvakalAbhimAninamasR^ijat | 'prANAchChraddhAM' prANaM nimittIkR^itya jIvasyAstikyaniShThAM bhAratImasR^ijat | tatashcha 'kham' AkAshaM vAyuH 'jyotiH' teja ApaH pR^ithivI ityetAni sharIropAdAnabhUtAni paJNchabhUtAnyasR^ijat | tataH 'indriyaM' jIvasya pravR^ittyupakaraNAni chakShurAdIndriyANi pradhAnakaraNaM manaH tatsthitikAraNamannaM chAsR^ijat | tasmAdnnaM nimittIkR^itya sharIrahetubhUtaM 'vIryaM' reto.asR^ijat | tato jIvasya j~nAnAdihetutayA sukhasAdhanaM tapo.asR^ijat | tato 'mantrAH' jIvasya sAkShAt j~nAnAdihetavo ye R^igAdyAH tAnasR^ijat | yachcha sukhAdinimittaM puNyApuNyalakShaNaM karma tachchAsR^ijat | 'lokAH' golakAH indriyAshrayabhUtAstAn, lokeShu sR^iShTeShu satsu taM nimittIkR^itya devadattAdinAma chAsR^ijaditi | atra prANAdishabdAH ShoDashakalAvAchinaH tattatkalAbhimAnimukhyaprANAdivAchinashcheti |
viShNoH prANastataH shraddhA tasyA rudro manobhidhaH |
tatastvindrastvindriyAtmA tasya somo.annadevatA ||
iti ShaTprashnabhAShye spaShTam | pUrvapUrvotpannakalAH uttarottarakalotpattau nimittabhUtA ityetadapi tata eva j~nAtavyam |
(6) na kevalamarthApattyaiva prANAdishabdA bhinnArthAH, kintu smR^ityA.apItyabhipretya shrutyarthanirNayAtmikAM smR^itiM chAha - bhUtAnIti || 'khaM vAyuH pR^ithivI' ityantasyArtho - bhUtAnIti | karmetyasya - cheShTeti | evamAdIti sheShaH | 'sa prANamasR^ijata' ityasya vyAkhyAnaM - mukhyaprANaH 'parasmAt' parAdviShNoriti | ArShassmAdAdeshaH | iti vAyuprokte ityasya pR^ithagupadeshAdityanenAnvayaH | prANAdishabdAnAM bhinnArthatvokteriti tadarthaH | atra 'sa prANamasR^ijata, mukhyaprANaH parasmAt' iti shrutismR^itibhyAM pUrvapakShyuktayuktivirodho.api parihR^itaH | nanu shrutismR^itibhyAM mukhyaprANasya viShNujAtatvAbhidhAne.api kathaM yuktivirodhaparihAra ityAshaN^kA 'na paraH kAraNAnvitaH' kAraNajanya iti smR^ityaMshena parihR^itA | 'yatprAptiH' ityAdyuktamAhAtmyava
to.api mukhyaprANasya svApekShayA kAraNAjanyatvAdirUpAtimAhAtmyopetaviShNUtpannatvopapatteH | tathA cha mukhyaprANasyAkhilotpAdakatvaM svaniyamyasarvotpAdakatve paryavasyatIti na yuktivirodha iti bhAvaH | 
|| iti shreShThAdhikaraNam || 6 ||
|| 7. chakShurAdyadhikaraNam ||
(1) atrAdhikaraNe mukhyaprANasvAtantryAsvAtantryashrutivirodhaH parihriyate | mukhyaprANaH svatantraH paratantro veti sandehabIjaM shrutivirodhaM darshayan pUrvapakShaM cha sUchayati - prANAditi || 'prANAt' mukhyAt 'idaM' prANavyaktiriktaM jagat 'AvirAsIt' ajAyata | idamityetat dhatte etItyatrApi sambadhyate | shrutAvityanantaraM prANasya svAtantryaM pratIyata iti sheShaH | na kiJNchidAshrita ityanenAnyAshrayatvarUpasvAtantryahetUkteriti bhAvaH | anena mukhyaprANaH svatantra eva, tathA shruteriti sayuktikapUrvapakShaH sUchitaH |
(2) svAtantryashruteritarashrutyA satpratikShitatvashaN^kAvAraNAya yuktisAhityena prAbalyaM smR^ityA darshayati-yaditi| 'asya' jagataH 'saH' prANaH anyaM kathamupAshrayedityanantaraM tasmAtsakalajagachcheShTakatvAdata evAnanyAshrayatvAtprANaH svatantryeNa sarvAshraya iti vAkyasheShaH | ata evAkhilajagachcheShTakatvena siddhAnanyAshrayatvarUpayuktiyuktatayeti TIkArtho draShTavyaH | asya dR^iShTAntatvenopAdAnAchchaitatsiddhamityAha - yatheti | 'ekAshrayo' mukhyAshrayaH, bhavediti prArthanAyAM liN^ | tathA chAtra rAj~naH svAtantryeNa sarvAshrayatve mukhyaprANasya dR^iShTAntIkaraNAt siddhasyaiva dR^iShTAntatvAditi | anena liN^gena prANasya svAtantryeNa sarvAshrayatvaM siddhamiti bhAvaH | yathA rAjA sarvasyaikAshrayaH tathA prANaH sarvasyaikAshrayaH iti bhAShyayojanA tu sheShakaraNaTIkAviruddhA | yuktishcheti sambandhaH | na kevalaM shrutiriti chArthaH | bhArate uktA.astIti sheShaH |
(3) pAratantrye shrutimudAharati - prANasyeti || 'etat' sarvaM jagatprANasya mukhyasya vashe.astItyarthaH | 'paraH' paramAtmA 'na paraH kiJNchidAshritaH' ityanena tasya svAtantryamAha | 'shrutiH' prANasya pAratantryaM vaktIti sheShaH |
(4) siddhAntayatsUtramavatArya vyAchaShTe - ata iti || apishabdo yathetare prANAstathA mukhyaprANo.apIti samuchchaye | mukhyaprANa ityanena sUtre shreShThapadAnuvR^ittiH sUchitA | paramAtmavasha ityanena dR^iShTAntoktyA labdhaH sAdhyabhAgo darshitaH| evetyanena tushabdo.avadhAraNe.apIti sUchitam| paramAtmavasha ityAvartate| tadvasha
tvena shAsanAdityapyAvartate | tathA chetthaM bhAShyayojanA - mukhyaprANo.api 'paramAtmavashaH' tadadhIna eva, na tu svatantraH | kutaH? 'tadvashatvena shAsanAt' 'prANaH paravashe sthitaH' iti tasya tadvashatvena shrutyuktatvAt | na chotpattAviva pAratantrye.api kAchana vyavasthA, api tu chakShurAdivadeva sarvAtmanA | kutaH? 'sarvaM hyetatparame.avatiShThate' iti shrutau chakShurAdibhiH saha tadvashatvena paramAtmAdhInatvena prakAreNa 'shAsanAt' pratipAdanAditi | anena tasyAM taissaha tena prakAreNa tasya shaMsanAditi tachChabdo bahudhA vyAkhyAtaH | tadvashatvenaivetyanena tushabdArthAvadhAraNasya tachChabditaprakAreNApyanvayaH sUchitaH | sUtre shiShTIti shAsudhAtorupAdAnAdbhAShye.api shAsanAditi sa eva gR^ihItaH | shrutyuktatvAditi TIkAnusArAchChaMsanAditi pAThaH svarasaH | tathAtve dhAtorarthAntaroktiH | anena - shreShTho.api paravasha eva, kutaH? 'tachChiShTeH' 'prANaH paravashe sthitaH' iti tathA shruteH | nanu prANasyotpattau prakR^ititaH sUkShmo dehataH sthUla iti yathA vyavasthA, evaM pAratantrye.api na svabhAvopAdhikR^itavyavasthA, api tu chakShurAdivatsarvAtmanaiva | kutaH? 'tatsahashiShTyAdibhyaH' tasyAM 'sarvam' iti shrutau tasya shreShThasya taishchakShurghrANAdibhissaha tena paravashatvenaiva prakAreNa shiShTeruktatvAditi sUtrArtha ukto bhavati | shrutyarthastu sarvametajjagat 'parame' paramAtmanyavatiShThate 'hi' prasiddham | kiM tatsarvamityato vivR^iNoti - 'prANo' mukhyaprANaH 'prANAH' itarendriyANi 'prANino' jIvA iti | chashabdAH mithaH samuchchaye | atra hetumAha - sa hIti | 'hi' yasmAt 'saH' paramAtmA 'eka eva' svatantra eva 'etAn' prANAdIn 'nayati' janmAdikaM prApayati 'unnayati' UrdhvaM nayati mochayatIti yAvat | 'vashIkaroti' svavashavartinaH karotIti |
(5) nanu prANasvAtantrye.akhilacheShTakatvayuktiyuktAyAH 'na prANaH kiJNchidAshritaH' iti shruteH sadbhAvAt 'prANaH paravashe sthitaH' 'sarvaM hyetat' iti shrutimAtreNa na pAratantryanirNaya ityata Aha-sarveti|| apiryadyapItyAdyarthe, visheShaNasamuchchaye vA| 'paramAdhArataH' paramAtmAdhArakatvena sthitaH| tathA cha svabhinnasarvacheShTakatvAbhyupagamAnna yuktivirodha iti bhAvaH| tarhi 'prANAdidamAvirAsItprANo dhatte' iti sarveshvaratvAparaparyAyasarvakartR^itvashrutyA 'na prANaH kiJNchidAshritaH' ityananyAshrayatvashrutyA cha virodha ityata Aha -kathamiti| 'anyathA' paramAtmAdhAratvaM vinA 'saH' mukhyaprANaH kathameva svatantrassyAt, na kathaJNchit| kutaH? yato mukhyaprANasvAtantryAN^gIkAre 'sarvaM hyetatparame.a- vatiShThate' iti shrutyuktabhagavatsvAtantryasya hAtumashakyatvena IshvaradvayamaN^gIkAryam, tachchAnupapannam, anyonyAnurodhA.anurodhayoH sarvaishvaryahAneH, ataH| tathA cha IshvaradvayA
nupapattirUpayuktivirodhAt sarveshvaratvAnanyeshvaratvashrutirbAdhyata iti bhAvaH| 
(6) nanu shruterbAdhAyogAt arthAntaraM vaktavyam, sa ka ityata Aha - avAntareti || madhyameshvaratvarUpavAchyatvena nimittenetyarthaH | 'tasya' mukhyaprANasya 'IshvaravachaH' IshvaratvabodhakaM 'prANo dhatte' ityAdisarvakartR^itvavachanam | nanu mukhyeshvaratvameva tadarthaH kiM na syAdityata Aha - ata iti | avAntareshvaratvAdeva 'tasya' mukhyasya 'vedino' j~nAninaH vR^iddhAH 'vedeShu' 'madhyamaH prANo' 'madhye sthAtA' ityAdirUpeShu 'madhyamatAM' prAhurityarthaH | anyathA tanna syAditi bhAvaH |
(7) evamIshvarashrutergatimuktvA ananyeshvaratvashruterapi gatimAha - ananyeti || 'tadanyeshvaravarjanA' bhagavadvyatirikteshvararAhityameva ananyeshvaratA | tathA cha 'na prANaH kiJNchidAshritaH' ityananyAshrayatA.aparaparyAyAnanyeshvaratAbodhakavAkyasya prANo bhagavadvyatiriktaM kiJNchinnAshrita ityartha iti bhAvaH | tadanyeshvaravarjanAditi paJNchamyantapAThe.apyayamevArthaH | na kevalaM yato naivetyukteshvaradvayAnupapattirUpayuktivirodhAt 'prANAdidamAvirAsIt' iti shruteH anyArthatA, kintu visheShashruterapItyAha - yata iti | 'visheShavAkyena' 'prANasyaitadvashe sarvam' iti visheShavAkyena cha 'samatAvachaH' samatayA sAdhAraNyena yuktaM vachaH, svArthe talvA, sAdhAraNavachanaM 'prANAt' ityetat 'hriyate' avAntareshvaratvAdyarthAntaraparatayA nIyata ityarthaH | iti yato.ata ukta evArthaH iti sheShaH |
(8) idAnIM sahashAsanarUpavAkyApekShayA bhinnaM sautrAdishabdagR^ihItamudAharati - neti || atra vAkyadvaye 'ataH' bhagavatassakAshAdanyaH svAtantryeNa draShTA nAstIti bhagavaditarasya svAtantryeNa draShTR^itvAbhAva uchyate ityasya prakR^itopayogitA | vachaneti vachanAni cha yuktayashcha vachanayuktayaH, vachanoktA yuktaya iti vA | 'yataH' ityanena IshvaradvayAyogAditi yukteH, 'ato madhyamatAmAhuH' ityanena madhyamatvAdiyukteH, dvitIyena 'yataH' ityanena sAmAnyavAkyasya visheShavAkyabalena neyatvAditi yukteH, 'nAnyaH' ityAdinA.anyasya svAtantryeNa draShTR^itvAderabhAvAditi yukteshcha uktatvAditi bhAvaH |
(9) nanu yadi chakShurAdivadeveshvarAdhInatvaM mukhyaprANasya tarhi tadvadeva tasyAvAntareshvaratvAdyasambhavena 'na prANaH kiJNchidAshritaH' iti svAtantryashrutirvyarthA syAdityAshaN^kAM pariharatsUtramupanyasya vyAchaShTe - aka
raNatvAditi || karaNatvAdityanena chashabdashchakShurAdInAM karaNatvasamuchchayArtha iti sUchitam | 'mukhyasya' prANasyetyanena shreShTha ityasya vipariNAmenAnuvR^ittiH sUchitA | 'tasya' mukhyasya 'anyebhyaH' indriyebhya 'uttamatvam' atishayaH | yadyapi chakShurAdInAM mukhyasya cheshvaravashatvasAmyAtteShAM kartR^iprayojyatvarUpaM karaNatvaM mukhyaprANasya tadaprayojyatvarUpamakaraNatvamityetadvailakShaNyaM nopapadyate | tathApi suptyAdau vyApArAbhAvAbhAvarUpayuktyA 'tAni ha vA' iti shrutyAchaitadvailakShaNyaM siddhyatIti nAnupapattiH | yujyata ityanantaramato na vaiyarthyAkhyadoSha iti vAkyasheShaH | hetvasiddhiparihArAya - tathAhItyuktam |
(10) tatsUchitashrutimudAhartuM pratijAnIte - mANDavyeti|| mANDavyAnAM shrutiratrArthe pramANatvena bhavatItyarthaH | na kevalaM sUtroktiriti chArthaH | tAM shrutiM paThati - tAnIti | 'tAnyetAni' chakShurAdIni | saN^kochashaN^kAvAraNAya - sarvANIti | 'karaNAni' kartR^iprayojyAni iti yataH 'atha' tasmAnmukhyaprANa eka eva 'akaraNaH' kartraprayojyaH 'tasmAnmukhyaH' tasmAnmukhyatvAdenaM prANaM mukhya ityAchakShate vidvAMsa ityarthaH | iti mANDavyashrutirityanvayaH | anena - 'hi' yasmAt 'tathA' akaraNatvAdiprakAreNa shrutirenaM mukhyaM chakShurAdIMshcha 'darshayati' pratipAdayati | tasmAnmukhyasyAkaraNatvAchchakShurAdInAM cha karaNatvAdasmAdvailakShaNyAttasyetarebhyo.atishayo yujyate | yata evamato na shrutivaiyarthyAkhyo doSha iti sUtrArtha ukto bhavati | 
|| iti chakShurAdyadhikaraNam || 7 ||
|| 8. paJNchavR^ittyadhikaraNam ||
(1) atra prANApAnAdermakhyaprANasvarUpatvataddAsatvaviShaye shrutivirodhaH parihriyate | sandehabIjaM shrutivigAnaM darshayan pUrvapakShaM cha sUchayati sarva iti|| vaishabdaH prasiddhau| eta ityetadvivR^iNoti - prANa iti | ityeta ityanvayaH | 'atha' tasmAt 'prANo' mukhyaH 'samrAT' sarveshvaratvena prakAshamAnaH | shrutiriti | dAsatvaM vaktIti sheShaH | 
(2) na chAsyAH svarUpatvashrutivirodho yuktiyuktatvAdityAshayena tAM yuktiM smR^ityA darshayati - prANeti| yataH sarve prANApAnAdayo.anishaM mukhyasya prANasya dAsAH, ata eva tadAj~nayA nityaM svAni karmANi 
kurvantItyarthaH | prANAdInAM karmANi
yadvai prANiti sa prANo yadapAniti so.apAnaH | ()
UrdhvaM prANa unnayatyapAnaM pratyagasyati (kaTha.5.3.) ||
ityAdishrutiShu,
prANaH pravR^ittihetuH syAdapAnaH tannivartane |
vanakarmA tathA vyAnaH udAno yogakarmakR^it ||
dehendriyamanonetA samAno.antassthitipradaH ||
iti bR^ihadbhAShyodAhR^itasmR^itau choktAni | itIti | evaM vAyuproktAkhyagranthavachane uktamityarthaH | anena prANAdayo mukhyadAsAstadAj~nayA karmakAritvAditi sapratij~nA yuktiruktA bhavati |
(3) evaM dAsatve shrutimabhidhAya prANAdInAM mukhyasvarUpatve.api shrutimudAharati - mukhyasyaiveti || 'sa eva' mukhya eva | atra mukhyasya svarUpANyeva, sa evetidviravadhAraNena svarUpatve tAtparyamuktam | tena svarUpatve shruterapi prAbalyaM siddhyati | anena shrutidvayasyApi samAnabalatvena viruddhatvAchchAnirNAyakatvAdaprAmANyamiti pUrvapakShaH sUchito bhavati |
(4) atha siddhAntayatsUtramavatArya, tasya prANAdayaH paJNcha na kevalaM mukhyadAsA eva, kintu tadvR^ittayo.api mukhyaprANasvarUpabhUtAshcha| kuta etat? yasmAt 'atha' iti shrutau shreShThau manovat paJNchavR^ittirivyapadishyate, tasmAt | yadvA - shreShThaH 'paJNchavR^ittishcha' paJNchadAsavAn paJNchavR^ittimAMshcha, kutaH? yato 'manovat' manodR^iShTAntena paJNchavR^ittirvyapadishyate, ata ityadhyAhAravipariNAmanuShaN^gapadabhedaistaM vinA vA spaShTArthatvAttadupAttashrutimevodAharati - ata iti || athetishrutau prameyAntarArambhe.athashabdaH | 'paJNchavR^ittyA' paJNchavR^ittinA 'etat' sharIram | kaH paJNchavR^ittirityAha - prANa iti | vAveti nipAtasamudAyaH | prasiddhau | paJNcha vR^ittayaH svarUpANi yasya sa tathoktaH | kAstAH paJNchavR^ittaya ityata Aha - prANa ityAdi | iti paJNchavR^ittirityanvayaH | atra prANAdishabdAH devatAparAH, na tu jaDaparAH 'tebhyo vA etebhyaH paJNchadAsAH prajAyante' ityuttaravAkyavirodhAt | evaM svarUpANyabhidhAya dAsAnAha - tebhya iti | shrutiprasiddhebhyaH sharIragatebhyashchetyarthaH | paJNchAnAM dAsatvopapAdanAya prANAdijanyatvamuktam | kasmAt kasya janmetyatastadvivR^iNoti - prANAditi |
(5) evaM dArShTAntikArpakashrutyaMshamudAhR^ityedAnIM manovaditi dR^iShTAntaM vivR^iNvan shrutyaMshamudAharati - 
yatheti | hetyAsvAdane | prasiddhau vaishabdaH | saN^kalpavikalpAtmakaM manaH | kariShye yakShye ityAdikriyAhetubhUtaH kAmaH saN^kalpaH | sa eva nAnArthaviShayo vikalpaH | nishchayarUpA buddhiH | asvarUpe svAtantryAdyasvadharme svarUpatvamatiH svadharmatvabuddhiH ahaN^kAro.abhimAnaH iti tattvapradIpokteH | smaraNahetushchittam | chetasaH smaraNasya vyAptirbahuviShayakatvaM tadanukUlashaktishchetanA |
chittirbuddhiriti j~neyA chittaM tu smR^itikAraNam |
bahusmaraNashaktistu chetanetyabhidhIyate ||
iti vachanAt | atra manasa iti sheShaH | iti paJNchadhetyanvayaH | upAdAno pAdeyaikyavivakShayA saN^kalpavikalparUpaM mana ityAdyuktiH | ata evaitareyabhAShye saN^kalpavikalpayorhR^idayamanorUpatvamuktam | atrApi mana AdishabdairdevatA uchyante| uttaravAkye dAsatvokteH TIkAyAM jaDalakShaNoktAvapi tadabhimAnitayA chetanAnAmapi lakShitatvAnna tadvirodhaH | evaM manasvarUpANyuktvA tasya paJNcha vR^ittirAha - tebhya iti | tadupapAdayati - manasa iti | evamityasya evaM prANo vAva paJNchavR^ittiriti pUrveNAnvayaH | bhAShyakArIyasyAntimasyetishabdasya shrutisamAptidyotakasya iti vyapadishyata iti sautrapadenAnvayaH | ata eva TIkAyAM tadupAttashrutimityuktam | shrutinAmAgrahaNAtkauNDinyashrutiriyamiti nishchetuM na shaktAH | paJNchakavivekastu -
prANAdyAstrividhAH paJNcha pradhAno vAyureva cha |
mukhyapaJNchakarUpassan garuDo madhyapaJNchakaH ||
avamAH paJNchakAstvanye prANAdyAstasya sUnavaH |
iti tredhA vibhAgo.ayaM vibhAgo.anyashchaturthakaH ||
prANApAnau sheShavIndrau tathodAnasamAnakau |
rudrendrau tatparashshreShTho vAyurvyAna udAhR^itaH ||
iti ChAndogyabhAShyAdavagantavyaH | etena sayuktikashrutivirodhaH parihR^itaH | svarUpatvadAsatvavachanayorbhinnavyaktiviShayatvAt |
|| iti paJNchavR^ittyadhikaraNam || 8 ||
|| 9. aNvadhikaraNam ||
(1) atrAdhikaraNe mukhyaprANaparimANaviShayashrutivirodhaH parihriyate | yadyapi jIvANutvoktyaiva 
prANasyApyaNutvaM siddhamiti  pR^ithagvichAryatvam | tathApi tatra chaitanyaviShaye vichAraH | atra tu rUpaviShaya iti na gatArthatA | yadyapi 'aNavashcha' ityanenedaM gatArthaM, mukhyasyApi prANatvAt | tathA.apyasya bahirdehAdapi vyApteH sattvAt, kartraprayojyatvena indriyavilakShaNatvAchcha 'aNushcha' iti pR^ithagaNutvasamarthanaM yuktamiti dhyeyam | mukhyaprANo vyApto.aNurveti sandehabIjaM shrutivigAnaM darshayan pUrvapakShaM cha sUchayati - prANa eveti || atra prANashabdena makhyaprANa uchyate | tasyAbhyAsastAtparyArtho.anyatvashaN^kAnirAsArthashcha | 'sarvataH' sarvadikShu astIti sheShaH | 'sarvaM' sarvasattApradaH | evashabdasya dvirgrahaNaM sarvatrAnuShaN^gArtham | prAdhAnyAbhiprAyeNaivakAraH itItyanantaraM shrutAviti sheShaH |
(2) nanvaNutve.api shrutirastIti tadvirodho.asyA ityata Aha - yata iti || tushabdo.avadhAraNe | atastviti sambadhyate | tena pUrvArdhoktasya vyApakatAsiddhiH | evakAro.anyaprAdhAnyavyavachChedakaH | saN^kochanirAsAya sarvashabdaH | 'anyathA' sarvatra vyAptyabhAve, asau na dhArayediti sheShaH | tatashcha sarvaM jagatkena dhAryate, na kenApItyarthaH | iti vAyuprokte granthe uktA yuktishchAtrArthe mAnamityarthaH | na kevalaM shrutiriti chArthaH | vAyuprokte cheti vA chAnvayaH | tathAtve na kevalaM vAyuprokte jagaddhArakatvayuktiruktA, kintu 'saptaskandhagato lokAnyo bibharti mahAbalaH' iti harivaMshe.apIti samuchchayArthashchakAraH | tathA cha vyAptishruteryuktiyuktatvena prAbalyAt nANutvashrutivirodho.asyA iti bhAvaH | ekonapaJNchAshanmarutAM ditigarbhaM praviShTAnAM gaNashaH saptadhendreNa vibhaktAnAM punashchaikaikashaH saptadhA kR^itAnAM saptaskandhasaMj~nA samajani | tAn gato yo mahAbalo lokAn bibhartIti harivaMshavachanArthaH | 'saptaskandhA ime sapta charantu mama putrakAH' iti ditivachanAt, 'saptagaNA vai marutaH' (tai.saM.2.2.5.) iti shruteH, saptasaptakA hi te iti R^igbhAShyaTIkokteshcha | kechittu svaskandhena gataH prAptaH sapta lokAn bibhartItyarthamAhuH | tanna, 'saptaskandhagato lokAn trIn dadhAra chachAra ha' iti pAThAntaravirodhAt | marutsu pradhAnA ye sapta marutaH teShAM skandhagato mukhyavAyuH lokAn bibhartIti vyAkhyAnamapyuktapramANaviruddham | etena mahadahaN^kArapaJNchabhUtAkhyasaptaskandhagata ityarthaH iti pakSho.api nirastaH |
(3) evaM vyAptishrutiM pradarshyANutvashrutiM darshayati - aNuneti || 'etat' sharIraM jagadvA | aNuH ka ityata Aha - prANo veti | atrokto.aNuH shreShThaH prANaH kutaH anyaH kiM na syAdityato jagatsraShTR^itvAdikamuktam | tasyopanayamAha - prANairhIti | hiH prasiddhau yata ityarthe cha | 'etat' jagatsR^iShTR^itvAdikam | shrutirityanantaramaNutvaM vaktIti sheShaH | anena prabalavyAptishrutivirodhAdaNuttvashrutirapramANamiti pUrvapakShassUchitaH |
(4) siddhAntayatsUtramavatArayati - ata iti || sUtre chashabda evArtho vyAptatvasamuchchayArthashcha | shreShTha iti chAnuvartate | tathA cha shreShTho mukhyaprANarUpeNANureva | na cha vyAptishrutyAdivirodhaH | yato na kevalamaNuH, kintu bahirdehAdvartamAnena mukhyaprANarUpeNANDAdivyAptashcha, ata iti sUtrArthaH | kuto.ayaM visheSha ityata Aha - sa iti | vai nAmeti nipAtau prasiddhyArthau | 'eSha prANo' mukhyaprANo.aNurmahAMshcha bhavati | na chaikasminnubhayorvirodha ityata Aha -antariti| dehasyAntaraNuH hR^idayasuShirasya sUkShmatvAditi tattvapradIpokteH| tathA cha adhyAtmagataprANarUpeNANurityarthaH| bahiH dehAt | tathA chAdhidaivagatavAyurUpeNa 'mahAn' vyApta ityarthaH | tatra bahirdehata eva vyAptiH, antastu prANasya dehato.apyaNutvamiti vivekaH | nanvatra shrutaH prANo mukhya iti kuta ityato vAkyasheShAdityAshayena tamudAharati - prANa iti | vai prasiddhau | IshitavyashchAsAvIshashcheti vigrahaH | tadubhayaM vivR^iNoti - Isha iti | 'hi' yataH 'asau' mukhyaH 'sarvasya' svaparamAtmAtiriktasya jagataH 'IshaH' svAmI 'parasya' paramAtmanaH 'IshitavyaH' bhR^ityaH | shrutirityanantaram uktavisheShamAheti sheShaH | anena pUrvodAhR^itavyAptishrutau prAmashabdo mukhyavAyupara iti sUchitam |
|| iti aNvadhikaraNam || 9 ||
|| 10. jyotiradhikaraNam ||
(1) atrendriyaviShayashrutivirodhaH parihriyate | adhikaraNasaN^gatiM darshayati - karaNatvamiti || 'prANAnAm' indriyANAM karaNatvam 'akaraNatvAchcha' iti chashabdena 'uktaM' sUchitamityarthaH | sandehabIjaM shrutivirodhaM darshayan pUrvapakShaM cha sUchayati - jIvasyeti | teShAmevetyAdAvupaskAryam | asya jIvakaraNatvaM pratIyata ityanenAnvayaH | shrutau tushabdo.avadhAraNe | 'sarvashaH' sarvAn | tathA cha vR^iddhAH j~nAninaH sarvashaH sarvAn 'prANAn' indriyANi 'jIvasyaiva karaNAni' tadapekShayaiva tatprayojyAnItyAhurityarthaH | kuta ityatastatra hetumAha - yasmAditi || yasmAt 'ete' prANAH 'sarvadehiShu' sarvaprANibhiH 'tadvashagAH' jIvavashava
rtinaH svasvavashA eva 'dR^ishyante' anubhUyante tasmAdityarthaH |
(2) evaM jIvakaraNatvashrutimudAhR^itya tadviruddhashrutimudAharati - brahmaNa iti || etAnItyasya vyAkhyAnaM - chakShurityAdi | ityetAnItyanvayaH | atra hetumAha - taditi | 'tat' brahma | hishabdo yasmAdityarthe | 'etaiH' indriyaiH | indriyANi karma kurvanti, tairbrahma kArayatIti karaNe kartR^itvopachAraH | etairbrahma karotIti phalitArthaH | chaH shrutisamuchchaye | shrutAvityanantaraM brahmakaraNatvaM pratIyate iti sheShaH | shrutAvityanena sayuktikamiti kriyAvisheShaNena chakShurAdIni jIvasyaiva karaNAni, tathA shrutestadvashatvenAnubhavasiddhatvAchcheti sayuktikapUrvapakShaH sUchito bhavati | 
(3) siddhAntayatsUtramavatArya vyAchaShTe - ata iti || jyotirAdyadhiShThAnamiti hetugarbhaM pakShavisheShaNam | atra jyotishshabdo 'yo.agnau tiShThan' (bR^i.5.7.5.) iti shrutAgniparaH | Adishabdena pR^ithivyAdibhUtaM taddevatA cha gR^ihyate | 'yastejasi tiShThan' (bR^i.5.7.14.) iti shrutA prakR^itishcha | 'adhiShThAnaM' prerakam | jyotiradyAdhiShThAnaM yadbrahma tadevetyanena sUtre datiti vyastamapi bhavati | tachcha brahmaparaM, tena avadhAraNArthakatushabdasyAnvaya ityuktaM bhavati | tadeva, na jIva ityevashabdArthaH | 'etaiH' chakShurAdibhiH karaNaiH pravartayatIti | anena sUtre jyotirAdyadhiShThAnamityAvartate | atra jyotishshabdo.agnikAryachakShuH paraH | tathA cha jyotirAdyadhiShThAnaM yadbrahma tadeva 'jyotirAdyadhiShThAnaM' jyotIrUpachakShurAdiniyAmakam, na jIva iti sautrapratij~nApadatAtparyArtha ukto bhavati | kechittu - sUtre sheShoktiriyamityAhuH | kuta ityatastatra jyotirAdyadhiShThAnamiti pakShavisheShaNena brahmaNaH tejaHprabhR^itibhUtaprerakatve tadupachitatvena tadaMshabhUtachakShurAdiprerakatvasyApi yuktatvAditi hetoH, evamAdipadagR^ihItaprakR^itisUryAgnyAdiniyantuH parasya chakShurAdiniyAmakatve kaimutyAntaraparatayA tadAmananAditi sUtrakhaNDaM vyAchaShTe - ya iti | ityAdIti luptavibhaktiko nirdeshaH | ityAdAvityarthaH | Adipadena 'yashchakShuShi tiShThan' (bR^i.5.7.) ityAdikaM gR^ihyate | tathA cha ityAdivAjasaneyavAkye tasya sarvendriyaprerakamukhyaprANaprerakatvasya AmananAt pratipAdanAdityarthaH | 'yashchakShuShi' ityAdishrutisUchanena viShNoshchakShurAdiniyAmakatve shrutipradarshanaparatayA.api tadAmananAdatyaMsho vyAkhyAtaH | 'prANe' sarvaprANaprerakamukhyaprANe tiShThantastasmAt 'antaro' viviktaH eSha ta AtmA.antaryAmIti shrutyarthaH | evamuttaravAkyasyArtho.api j~neyaH | yadyapIndriyaprAyapAThAt prANashabdo ghrANendriparo vA indriyamAtraparo vA bhavati | tathA.apyadhikArthalAbhAdapaunaruktyAchchendriyamukhyAbhimAnipradhAnavAyuparo vyAkhyeyaH | ata eva TIkAyAM mukhyaprANetyuktam | prameya
dIpe.apyamukhyamukhyasAdhAraNyena ghrANendriyadevatAparo.ayamityuktam | nanu sUtre bhUtakrameNoktau AkAshAdyadhiShThAnamiti vAchyam | shrautakrameNa chet, pR^ithivyAdyadhiShThAnamiti | tadubhayaM vihAya jyotirAdIti kathaM niredasha iti chet - na, pUrvasUtre chakShurAdivaditi, 'brahmaNo vA' (kAShAyaNa.) iti shrutau chakShuriti, 'eShaH' iti vakShyamANashrutau cha chakShuSheti chakShuSha Aditvena prakR^itatvAttadvivakShayA chakShurAdItyuktatvAt | ata eva bhAShye dvitIyashrutyanusArAdbrahmetyuktam |
(4) prANavatetisUtraM tannirasanIyashaN^kApradarshanapUrvakamavatArayati - kathamiti || tarhIti sheShaH | tathA cha yadi prANAnAM brahmakaraNatvaM tarhItyarthaH | shrutirityanantaramupapadyata iti sheShaH | kintu brahmakaraNatvasya tadvirodha eva bhavediti vAkyasheShaH | sUtraM vyAchaShTe - jIveneti | evakAro bhinnakramaH | sUtre karaNaissvakaraNaireva, na tu jIvakaraNairityavadhAraNArthakatushabdo.anvitaH | sUtrAnuShaktaM taditi padam 'eShaH' iti shrutyanusArAlliN^gavipariNAmena paramAtmeti vyAkhyAtam | darshanAdIti iti shruterartha iti cha sheShaH | jIvenetyanena prANavatA indriyavatA jIveneti prANavatetyasyArtha uktaH | na virodha iti sUtre sheShoktiH | tathA cha yato 'jIvasya karaNAni' iti shruteH svakaraNaireva prANaiH paramAtmA jIvenAmukhyakartrA darshanAdi karma kArayatItyartho yuktaH | ataH prANAnAM brahmakaraNatvokteH jIvakaraNatvashrutivirodho netyarthaH |
(5) brahma indriyaiH jIvena darshanAdi kArayatItyetatkuta ityatastatra hetutvena shabdAdityaMshaM vyAchaShTe - eSha iti|| 'hi' yasmAt 'eShaH' paramAtmA jIvasya svAdhInatayA kiJNchidindriyasvAmitvaM datvA etenAnena 'AtmanA' jIvenAmukhyakartrA svApekShayaiva karaNabhUtena chakShuShA rUpAdikaM darshayatItyarthaH | 'buddhyA' buddhIndriyeNa | mAnabodhau sAmAnyavisheShaj~nAnarUpau | yadvA - mAnayati vichArayati bodhayati j~nApayatItyarthaH | bAhyendriyeShu chakShuShaH prAdhAnyAtprathamoktiH | 'etau' paramAtmajIvau sR^ityasR^itI svAtantryeNa pravR^ittiyuktadvihInAvityAhurityanvayaH | shruterityasya jIveneti pUrvavAkyenAnvayaH | iti j~nAyata iti sheShaH |
(6) astu brahma jIvena chakShurAdibhirdarshanAdi kArayatIti | tathApi jIvakaraNatvashrutistadarthetyetatkutaH ityataH shabdAdityanenaiva sUchitAM smR^itimAha - karaNairiti || yataH 'kAraNaM' brahma 'puruShApekShayA' vastutaH paramapuruShApekShayA jIvaprayatnApekShayA cha karaNaiH shrotrAdibhirjIvena 'akhilaM' shravaNAdi kArayati | yadvA - 'puruShApekShayA' puruShasya jIvasya yadyat j~nAnamapekShitaM tadanusAreNa tenAkhilamapekShitaM kArayati, atastadvivakShayA shrotrAdIni jIvasya karaNAnIti shrutiH pravR^itteti vR^iddhA vidurityarthaH | puruShApekShayetyanena 
shrotrendriyasya svashabdena grahaNe shrutau prathamanirdiShTasya chakShuShaH Adishabdena grahaNe cha kAraNamuktaM bhavati |
(7) nanu yadi chakShurAdIni brahmaprayojyatvAdbrahmaNaH karaNAnItyuchyante, tarhi mukhyaprANasyApi brahmaprayojyatvarUpaM brahmakaraNatvaM sambhavatIti tasyAkaraNatvahetunA 'prANa evAkaraNastasmAnmukhyaH' ityuktaM mukhyatvaM viruddhaM syAt | indriyANAM jIvakaraNatve tu mukhyaprANasya jIvaprayojyatvAbhAvena indriyavajjIvakaraNatvAbhAvAdakaraNatvakR^itamukhyatvopapattirityata Aha - neti || yasmAtparameshvaro 'mukhyaM' mukhyaprANaM 'jIvApekShayA na kArayet' jIvechChAprayatnaprayojyamapi na kuryAditi yAvat, kintu 'kevalAtmechChayA' svechChAprayatnamAtraprayojyaM kuryAt | 'tasmAt' jIvApekShayA karaNatvAbhAvAt 'tasya' mukhyaprANasya mukhyatvaM 'nishchitam' aviruddhamityarthaH | tathA cha jIvApekShayA brahmakaraNatvaM parameshvaradattajIvaprayojyatvarUpajIvakaraNatvasahitabrahmakaraNatvamindriyANAm 'akaraNatvAt' iti sUtre chashabdena vivakShitamiti tasya cha mukhye.anabhyupagamAt na tasyAkaraNatvoktivirodha iti bhAvaH | iti vArAhe uktamiti sheShaH| asyAto na virodha iti pUrvavAkyAnuvR^ittyA.anvayaH |
(8) evaM bhagavadadhInAnyapIndriyANyasvatantrajIvakartR^ike karmaNi sAdhanatvAttatkAraNAnItyuchyante, yathA parakIyakuThAreNApi vrashchato.asau tatkaraNamuchyata ityevaM mukhyamarthaM jIvakaraNatvashruteruktvA mukhyArthAntarapratipAdakaM sUtraM paThitvA vyAchaShTe - tasya cheti|| sUtre nityatvAdityupalakShaNam | anena nAshAbhAvoktAvapi utpattyabhAvasyAlAbhAdityAshayenAnAdItyuktam | muktiparyantaM sadA vidyamAnatvAdityarthaH| na kevalaM jIvakartR^ike karmaNi indriyANAM sAdhanatvAditi chashabdArthaH | anena chashabdo bhinnakramo nimittasamuchchayArtha iti sUchitam | jIvakaraNasambandhasyetyanena tasyeti padaM vyAkhyAtam | yujyata ityAdinA sAdhyAdhyAhArassUchitaH | 'tatkaraNatvashrutiH' 'jIvasya karaNAni' iti jIvakaraNatvashrutirityarthaH | tathA cha parakIye.api bahukAlasambandhini vastuni upachAratastadIyatvavyavahAradarshanAdatrApi bhagavadIyeShvapIndriyeShu bahukAlInajIvasambandhitAmAdAya tatkaraNatvashrutiH pravR^itteti shruterupacharitArthatvamiti bhAvaH |
(9) anAdikAlInasambandhanimitteyamindriyANAM jIvakaraNatvashrutirityetatkuta ityata Aha - atheti || prameyAntarArambhArtho.athetishabdaH | 'aviyogIni' jIveneti sheShaH | kuta ityata Aha - 'karaNaiH' indriyairiti | vAveti prasiddhau na viyujyate jIvaH, tarhi kathaM mR^itirityata Aha - deheneti | na karaNairityevArthaH | evaM jIvakaraNasambandhasyAnAdinityatvamuktvA tasya jIvakaraNatvavyavahAranimittatvamupapAdayati - ityetaditi | iti vAkyabodhyamityarthaH | 'karaNAnAM karaNatvam' indriyANAM jIvakaraNatvavyavahAre nimittam | kimetadityato dehenetyuktavyAvartanena karaNairityaMshenoktaM punarAha - yaditi | yadvAva na viyujyata 
ityaMshenoktaM jIvakartR^ikAviyogitvamindriyadharmikAviyogitvavyavahAre hetubhUtamanAdisambandhitvaparyavasitaM tadetadindriyANaAM jIvakaraNatvavyavahAranimittamityarthaH | shrutirityanantaraM yata iti sheShaH | asyAnAdinityatvAchcheti sahetukapratij~nAvAkyenAnvayaH |
(10) nanu 'prANavatA' iti sUtre jIvasya prANavatpadena prakR^itatvAdatra tachChabdena prAdhAnyAjjIvaparAmarsho yuktaH, na tu jIvakaraNasambandhasya, ataH kathaM vyAkhyAyate sambandhasyetyata Aha - chashabda iti || sautrashchashabdaH karaNAnAmindriyANAM tatsambandhasya cha 'grAhI' samuchchAyaka ityarthaH | tathA cha satyaM tachChabdo jIvaparAmarshIti | tathApi yato.asmAbhiH tachChabdaparAmR^iShTaM chashabdasaN^gR^ihItau trayaM cha militvA prAgjIvakaraNasambandhasyeti vyAkhyAtam, na tu sambandhamAtrAbhiprAyeNa, ato nAnupapattiriti bhAvaH | anena tasyAnyasya cheti dharmisamuchchaye.api chashabda ityukaM bhavati | na cha sUtre sambandhoktyaiva prakR^itArthasiddheH vyarthA sambandhyuktiriti vAchyam | sambandhinorabhAve sambandhAbhAvena taduktessArthakatvAt |
|| iti jyotiradhikaraNam || 10 ||
|| 11. ta indriyAdhikaraNam || 
(1) atra mukhyaprANasyendriyatvAnindriyatvashrutivirodhaH parihriyate | sandehabIjaM shrutivigAnaM darshayan viShayasaMshayapUrvapakShAMshcha darshayati - atheti || prameyAntarArambhArtho.athashabdaH | uchyanta iti sheShaH | kAni tAnItyata Aha - prANA iti | vaishabdo.apyarthaH | sarve.api prANA iti | te cha 'prANAH' mukhyaprANadvAdashendriyarUpAstrayodashasaN^khyAkA j~neyAH | prANAnAmindriyatvaM kuta ityata Aha - prANA iti | 'hi' yasmAt 'idaM' viShayajAtamuddishya prANAH 'dravanti' gachChanti tasmAdityarthaH | evamindriyANAM trayodashatvaprApakashrutiM samudAhR^itya dvAdashatvashrutimudAharati - dvAdasheti | evakAro.adhikasaN^khyAvyAvartakaH | 'manobuddhI' manashcha buddhishcha manobuddhI iti vigrahaH | tushabdo visheShArthaH | dvAdashe iti | dvAdashaM cha dvAdashaM cha dvAdashe | indri
yashabdavivakShayA napuMsakadvivachanaprayogaH | prathamayorityatreva dvAdashashabdasyaikatralakShaNA ekAdashe dvAdashatvAropo vA | tathA cha manobuddhIndriye ekAdashatvadvAdashatvasaN^khyApUrake ityarthaH | yattu ekAdashI cha dvAdashaM cheti tato 'napuMsakam' ityekasheShe ekavadbhAve cha dvAdashe iti rUpaM siddhyatIti vyAkhyAnaM, tattu buddherekAdashItvaM manasaH dvAdashatvam iti vyatyAsenAnvayasya bhinnArthayorvirUpayorekasheShasyAdR^iShTasya kalpyatvAdupekShyam | kechittu - ekAdashaM cha ekAdashI chaikAdashe dvAdashaM cha dvAdashI cha dvAdashe ubhayatra napuMsakamityekasheShaH | tataH ekAdashe cha te dvAdashe cheti karmadhArayaH | evaM cha manobuddhyoH pratyekamekAdashatvaM dvAdashatvaM cha labhyate iti etaTTIkArthamAhuH | apare tu - kAkebhyo dadhi rakShyatAmityatropalakShitArthamAdAya bahutvAnvayavadatrApi dvAdashashabdopalakShitaikAdashashabdabodhyArthamAdAya dvitvAnvaya ityAhuH | ayaM prathamapakShAntarbhUta eva | svapnabuddhArthastu militvA dvau dashashabdau yayoH padayoH praviShTau te dvAdashe tatpadabodhye iti yAvat | ekAdashadvAdashapadayoH dashashabdasya praviShTatvAditi bhAvaH | ata evaikAdashadvAdashe iti TIkA.api manobuddhipadasAmAnAdhikaraNyAt tatpadabodhyatvAbhiprAyeti | astu shrutidvayam, tataH kimityata Aha - ata iti | yataH pautrAyaNashrutiH trayodashAnAmapi prANAnAmindriyatvaM vakti | 'dvAdasha' iti kAShAyaNadR^iShTashrutishcha dvAdashAnAmeva | ato vipratipatteH saMshaya ityadhyAhAreNa yojanA | anenAdhikaraNAN^gasaMshayaH indriyatvAkhyaviShayashcha darshito bhavati | evam 'atha' iti shrutiryatastrayodashAnAmapi prANAnAmindriyatvaM vakti, ataH sarve.api prANAH indriyANIti sAdhyAdhyAhAreNAvR^ittyA yojanAyAM pUrvapakShaH pradarshito bhavati | tatra hetvasiddhiparihArAya sAmAnyenetyuktam | tathA cha yataH shrutiH 'sAmAnyena' sAdhAraNyena sarveShAmindriyatvaM vakti, ato nAsiddhiriti bhAvaH | nanu visheShashrutitvAt dvAdashatvashrutyA bAdhiteyaM trayodashatvashrutirityata Aha - sayuktiketi | yata iyaM shrutiH 'sayuktikA' idaMdravaNarUpayuktiyuktA tadvAdinI ataH prAbalyAnna bAdhiteti bhAvaH| nanvanyatamasya nivAraNena dvAdashAnAmevendriyatvanirdhAraNasambhavAt kathamayaM pUrvapakSha ityata Aha - ata iti | yataH sAmAnyenendriyatvedaMdravaNayorvachanamasti, ataH kasya prANasyendriyatvaM 'nivAryate' na kasyApyashakyatvAt ityarthaH| 
(2) siddhAntayatsUtramavatArya vyAchaShTe - ata iti || anyatra shreShThAdityasyArtho - mukhyaprANamR^ita iti | mukhyaprANAdanye prANA ityarthaH| pUrvasUtrAnuvR^ittachashabdasya evetyartha uktaH| te R^ita iti chAvartate| ekamiti chAdhyAhriyate| tathA cha 'ekamR^ite' vinaiva 'te' shrutyuktAH prANAH 'indriyANi' dvAdashaivendriyANi, na tu sarve prANA ityarthaH | tatra kasya vyAvR^ittirityata Aha- mukhyeti| tathA cha mukhyaprANamekamR^ite.anye prANAH indriyANi, na tu mukhyaprANo.apItyarthaH|
(3) kuta ityatastatra hetutvena tadvyapadeshAdityetadvyAchaShTe - dvAdashaiveti || 'hi' yasmAt iti visheShashrutirasti tasmAnmukhyaprANamR^ite.anya evendriyANi na tu mukhyo.apItyarthaH | shrutyarthastu - indriyANi dvAdashaivetyAhuH, na tu trayodasheti | atra kasya vyAvR^ittirityata Aha - prANa iti | mukhyaprANastvityanvayaH | tushabdo visheShArthaH | ityAhurityasti | nanvidaMdravaNavataH tasya kathamindriyatvAbhAva ityata uktam - dravatAmiti | gachChatAmityarthaH |  viShayaM pratIti sheShaH | 'niyantA' svAmI 'ekarAT' svatantraH | tathA cha mukhye idaMdravaNAditi heturasiddha iti bhAvaH | turevArtho niyantaiveti sambadhyate |
(4) atraiva smR^itimAha - shrotrAdInIti || Adyastushabdo j~nAnendriyatvarUpavisheShadyotakaH dvitIyashchedityarthe | evashabdo vAgAdipaJNchakasya j~nAnendriyatvavyAvartakaH, tathAshabdaH samuchchaye, tathA cha yAni shrotrAdIni paJNchaiva j~nAnendriyANi yachchAtathAbhUtaM vAgAdipaJNchakaM karmendriyaM tAnyeva manobuddhisahAyAni chet dvAdasha bhavanti | etAni dvAdashaivendriyANi, na tvanyaditi yojanA | kuto dvAdashAnAmindriyatvamata Aha - viShayeti | viShayaM prati gamanAdityarthaH | etadanyasya mukhyaprANasyAnindriyatve hetumAha - 'teShAm' indriyANAmiti | gachChanniyAmakasyApi gamanamastyeveti tasyApIndriyatvaM syAt ityata Aha - sthita iti | svasthAna iti sheShaH | na tu viShayaM prati svayamapi gachChatItyarthaH | atropapattimAha - akhileti | akhilendriyasvAmItyarthaH | svAmino bhR^ityAnugamanamayuktamiti bhAvaH | bR^ihatsaMhitAyAmiti | uktamiti sheShaH |
(5) yadi mukhyaprANo nendriyaM tarhi chakShurapi na syAt, chakShurmukhyaprANayoH sarvathA visheShAbhAvAt idaMdravaNabhAvAbhAvarUpasya sthitvAsthitatvarUpasya sUtrakR^itA.anuktatvAt aprayojakatvAchcha ityAshaN^kAM pariharatsUtramupanyasya tadupAttashrutimevodAharati - bhedeti || sthita ityataH prAksvasthAna ityupaskAryam | hishabdaH prasiddhau | 'idaM' sarvaM kAryaM karoti svayaM, kArayatyanyamukhena 'balati' balayuktavadAcharati cheShTate vA 'bAlayati' balayuktAn karoti cheShTayatIti vA | svayamakhilaM 'dhatte' bibharti dhArayatyanyamukhena | ubhayatra hetumAha - prabhumiti | 'enaM' mukhyam, anena mukhyasya sarvakartR^itvakArayitR^itvabalatvabAlayitR^itvadhartR^itvadhArayitR^itvAdivisheShoktyA IshvarasAmyamuktam | tathA cha sautrabhedashabdo visheShaparatayA vyAkhyAtaH | evaM mukhyaprANadharmamabhidhAya tadabhAvamindriyANi lakShaNamukhena kathyanta ityarthaH | tataH kimityata Aha - tAnIti | haveti prasiddhau | yasmAttAnyetAnIndriyANi 'abalAni' karaNakAraNabalanabAlanadharaNadhAraNapoShaNAdiShvatyantam asamarthAni tasmAjjIvApekShayA 'karaNAni' tatprayojyAni iti vidvAMsa AhurityarthaH | shruterityasya na shreShThasya chakShurAdInAM chAvisheSha ityadhyAhR^itasAdhyenAnvayaH |
(6) nanvayaM mukhyaprANaH paramAtmavasho na vA | Adye na tasyAnindriyatvasiddhiH | IshavashatvasAmyAt 
idaMdravaNAbhAvasthitatvAdyavAntaravailakShaNyasya chendriyeShvapi sambhavAt | dvitIye chakShurAdItyuktavirodha ityAshaN^kAM pariharatsUtraM paThitvA vyAchaShTe - vailakShaNyAchcheti || puruSheti | jIvaprayatnApekShayetyarthaH | tadapekShayeti yAvat | 'pravR^ittiH' viShayeShu vyApR^itiH | indriyANAM jIvaprayatnApekShapravR^ittikatvaM kuta ityAshaN^kyAha - dR^ishyata iti | yata indriyANAM jAgratyeva pravR^ittirdR^ishyate, suShuptau chApravR^ittirdR^ishyate, ata indriyANAM pravR^ittiH puruShApekShayaiva dR^ishyata iti yojanA | evamindriyadharmikaM vailakShaNyaM sapramANakaM pradarshya tadabhAvarUpavailakShaNyaM mukhyasyApyAha - neti | na puruShApekShayA pravR^ittiH mukhyasyetyarthaH | mukhyaprANasya pravR^ittirna puruShApekShetyetatkuta ityataH sautrachashabdasUchitAM shrutiM paThati - iti cha shrutiriti | iti shrutishchetyanvayaH | chaH pratyakShasamuchchaye | yata iti sheShaH | anenobhayatra vailakShaNyAsiddhiH parihR^itA | vailakShaNyAditi hetuvAkyasya ta evendriyANIti pradhAnasAdhyenAnvayaH | anena sUtre.apyarthashchashabdaH shrutisUchakashcha | ta indriyANIti mukhyaprANasyaivAnindriyatvoktivirodho neti sAdhyaM chAnuShaJNjanIyam | tathA cha 'api' shreShThasyeshavashatve.api na 'te' ityuktivirodhaH | kutaH? 'api' IshAdhInatve.api 'vailakShaNyAt' indriyANAmIshvarajIvobhayavashapravR^ittikatvAt mukhyasya cha kevaleshvarAdhInapravR^ittitvarUpavailakShaNyAt | na chAsiddhiH 'vailakShaNyAt' indriyeShUktavailakShaNyasya pratyakShasiddhatvAt, mukhyaprANe cha shrutisiddhatvAditi sUtrArtha ukto bhavati | ShaTprashne hi 'eSha puruSho na shrR^iNoti na pashyati na jighrati na rasayate na spR^ishate nAbhivadate nAdatte nAnandayate na visR^ijate neyAyate svapitItyAchakShate' (pra.4.2.) iti pUrvavAkye jIvasya svApakAle shrotrachakShurghrANarasanatvagvAkpANyupasthapAyupAdAkhyadashendriyavyApArAbhAvamabhidhAya tarhi kAni tadA jAgratIti pippalAdaR^iShiM prati sauryAyaNiR^iShiprashnasyottaramuchyate - prANAgnaya iti | svApakAle 'etasmin pure' sharIre 'prANAgnayaH' prANAnAdimukhyaprANarUpANyevAgnayaH ta eva 'jAgrati' sharIradhAraNAdivyApAraM kurvantItyarthaH |
|| iti ta indriyAdhikaraNam || 11||
|| 12. saMj~nAdhikaraNam ||
(1) atrAdhikaraNe nAmarUpaviShaye shrutivirodhaH parihriyate | na chAsaN^gatiH | nAmarUpAtmakaprapaJNchamadhye sharIrasyApi praviShTatvAttasya prakR^itendriyAshrayatvAttadvichArasyAdhyAtmavichArapAde.antarbhAvopapatteH | yadvA - rUpashabdo dehArthaparaH, nAmashabdashcha tadvAchakashabdapara iti nAsaN^gatiH | tattvapradIpe tu prANa eva prANatvAdupari brahmapadamadhiShThAsyatIti j~nApanAya prANaprasaN^ge chaturmukhaprasaJNjanamiti saN^gatiruktA | sharIraM kiM viri
JNchasR^iShTaM paramAtmasR^iShTaM veti sandehabIjaM shrutivigAnaM darshayan pUrvapakShaM cha sUchayati - viriJNcha iti || vAshabda evArthaH | tathA cha viriJNcha eva 'idaM' vishvaM nAmarUpAtmakaM virechayati | tasya vyAkhyAnaM - 'vidadhAti' karotIti | tattvapradIpe tu 'virechayati' sR^ijati 'vidadhAti' visheSheNa dhArayati niyojayati cheti vyAkhyAtam| viriJNchashabdoktaH ka ityata Aha - brahmeti | chaturmukha ityarthaH | vAveti prasiddhau | brahmaNaH kuto viriJNchatvamityatastadarthabhUtavirechakatvasya tatra prasiddhatvAdityAha - etasmAddhIti | brahmaNa ityarthaH | hishabdaH prasiddhau | 'ime' prasiddhe rUpanAmanI utpadyete iti sheShaH | atra 'rUpaM cha tadapekShayA' iti smR^iteH ayogipratyakShagamyaM rUpaM trivR^itkriyApekShayA bhavati | nAma cha tadvyavahAryaM tadapekShaM bhavatIti tattvapradIpokteH| ayogipratyakShagamyam asmadAdisharIrameva rUpashabdenochyate, ayogibhirvyavahAryameva nAmashabdenochyate | asmadAdisharIrasyaiva trivR^itkR^itopAdAnakatvAt, upAdAnArthameva trivR^itkriyApekShaNAt, ayogibhirvyavahAryanAmnAmeva rUpApekShatvAchcha, na tu yogipratyakShagamyadevatAdisharIramapi rUpashabdenochyate, tasya kevalabhUtopAdAnakatvena tadarthaM trivR^itkriyAnapekShaNAt| yogibhirvyavahAryanAmnAM rUpAnapekShatvAchcha| shrutirityanantaraM viriJNchasya nAmarUpakartR^itvaM vaktIti sheShaH |
(2) shrutyantarApekShayA.asyAH prAbalyopapAdanAya yuktyupetatAM darshayati - yasmAditi || yasmAt 'sarvaM' nAmarUpAtmakaM 'virechayet' sR^ijet tena kAraNena brahmA viriJNcha iti bhaNyate | nAsya kartR^itvaM dvAratvAbhiprAyaM, kintu mukhyamevetyAshayena asya sAdhyamAha - eko hIti | hiH prasiddhau | tureva | yasmAdityAvartate, teneti cha | tathA cha yasmAdviriJNcho bhaNyate, tena brahmaiva jagataH 'eko' mukhyaH kartA, na dvArabhUtaH, sa cha 'brahmA' prasiddhashchaturmukha evetyarthaH | chaturmukha ityanena shrutigato brahmashabdo jagata ityanenedaMshabdashcha vivR^itaH | kechittu - shrutau virechakatvanimittena viriJNchashabdavAchyatvoktAvapi tasya jagatsraShTR^itve hetutvAnukteH tadarthaM yasmAdityAdismR^ityudAharaNam | tathA cha yasmAt viriJNcho bhaNyate tasmAt eko hi kartA jagata ityAvR^ittiM vinA smR^itivAkyArthamAhuH | itIti | iti brAhmavachane virechayitR^itvanimittakaviriJNchashabdavAchyatvarUpayuktishchoktetyanvayaH | na kevalaM shrutiriti chashabdArthaH | anena viriJNchasyaiva nAmarUpAtmakadehAdikartR^itvaM tathA shruteH viriJNchatvayukteshcheti sayuktikaH pUrvapakShassUchito bhavati ||
(3)à¤¼ evaM viriJNchakartR^itve shrutimudAhR^itya paramAtmakartR^itve.api tAmudAharati - atheti || prashne.athashabdaH | viShNuH parama iti kasmAduchyata iti prashnasyottaramAha - paramAditi | 'hi' yasmAt 'ete nAmarUpe' saMj~nAmUrtI 'paramAt' viShNoH 'vyAkriyete' sR^ijyete tasmAdenaM parama ityAhuH kavaya ityarthaH| atra paramatve nAmarUpakartR^itvAyogAt| 'kartR^itvAtsaguNaM brahma' iti bhAgavatokteriti dhyeyam | na kevalaM nAmarUpakartR^itvaM paramatve hetuH, kintu viShNorbrahmatve.apa heturiti sUchanAya brahmashabdaM prashnapUrvaM nirvakti - atheti | yadvA - 'brahmA vA' () iti shrutigatabrahmashabdapravR^itteH sAvakAshatvopapAdanAyedamudAhR^itam | pUrvavatprashnArtho.athashabdaH | 'bR^ihattvAt' vR^iddhatvAt 'bR^iMhitatvAt' nAmarUpAtmakajagatsR^iShTyAdiguNabR^iMhitatvAt pUrNatvAchcha brahmetyuchyate ityarthaH | shrutiriti | viShNornAmakartR^itvaM vaktIti sheShaH |
(4) siddhAntayatsUtramavatArya vyAchaShTe - ata iti || saMj~nAmUrtiklR^iptirityasya vyAkhyAnaM - nAmarUpaklR^iptiriti | nAmarUpAtmakadehAdiprapaJNchasyotpattirityarthaH | 'parAt' paramAtmana iti labdhavisheShyoktiH | na viriJNchAdityevakArArthaH | bhavatItyadhyAhAryam | kuta ityataH pravR^ittamupadeshAditi hetvaMshaM vyAchaShTe - sarvANIti | itIti | iti taittirIyapuruShasUktamantroktatvAdityarthaH | shrutau yaditi liN^gavyatyAsaH | tathA cha 'yo dhIraH' paramadhairyashIlo bhagavAn sarvANi rUpANi 'vichitya' sR^iShTvA teShAM 'nAmAni' vAchakashabdAMshcha kR^itvA tAni taiH 'abhivadan' vyavaharannAste | tamevaM vidvAn amR^ito bhavatItyarthaH |
(5) nAmarUpayoH viriJNchasR^iShTatve.apyasti shrutirataH kathamanayA paramAtmasR^iShTatvanishchaya ityatastatparihAratvena pravR^ittaM bhAvapradhAnatrivR^itpadaghaTitaM trivR^itkurvata ityaMshaM parasya nAmarUpakartR^itve hetusamarpakatayA vyAchaShTe - trivR^itkurvata iti || trivR^itkurvata iti visheShaNanirdesho hetugarbhaH vAchyo yasya sa hetugarbho liN^gavAchItyarthaH | tathA cha siddhAntashruteH prAbalyaj~nApanAya trivR^itkriyAkartR^itvarUpaparamAtmavisheShaNavAchakapaJNchamyantashabdena parasya nAmarUpakartR^itve trivR^ittvakartR^itvAditi yuktirukteti bhAvaH | kAraNena kAryAnumAnamidam | nanu trivR^ittvaM nAma pR^ithivyaptejorUpabhUtatrayasya mishrIbhAvaH, tatkartR^itve cha kuto nAmAdikartR^itvaM hareH | tathA cha heturaprayojaka ityata Aha - trivR^iditi | trivR^itkaraNasApekShatvAdityarthaH | 'nAmarUpayoH' karaNasyeti sheShaH | tathA cha trivR^itkaraNamantareNa rUpotpattyabhAvasya vakShyamANatvAt tadabhAve cha nAmAnupapatteH sAkShAdvyavadhAnena vA nAmAdikaraNasya trivR^itkaraNasApekShatvena tatsamAvinAbhUtakAryatvAttadabhAve tadanupapatteH nAprayojakateti bhAvaH | na cha viShNostrivR^itkartR^itvAsiddhirityAshaN^kottaratvenApyupadeshAditi sautraheturyojyaH | 'seyaM devatemAstisro devatA anena jIvenA.atmanA.anupravishya nAmarUpe vyAkarottAsAM trivR^itaM trivR^itamekaikAmakarot' (ChAM.6.3.3.) iti shruteriti tadarthaH | 'agnihotraM juhoti' 'yavAgUM pachati' itivat 'iyaM' viShNvAkhyA devatA 'anena jIvena' tadAkhyenAniruddhenAtmanA svarUpeNa 'imAH' tejo.abannAkhyadevatAstrIn devAnanupravishya 
nAmarUpe 'vyAkarot' visheSheNAkarot, tadarthaM tAsAM trivR^itaM trivR^itamekaikAmakaroditi arthakrameNeyaM shrutirvyAkhyAtA tattvapradIpe | 
(6) nanu pUrvapakShyudAhR^itashruterapi viriJNchatvAdiyuktiyuktatvena balavattvAtpunaranirNaya evetyatastasyAH sAvakAshatAM smR^ityaiva darshayati - sarveti | vyavahArasyetyukteH ShaShThyarthe saptamI | tathA cha 'viriJNchAdisarvanAmnAM' sarvasaMj~nAnAM 'rUpANAM' mUrtInAM 'vyavahAreShu' abhilapanAdivyavahArANAM cha 'vyavahAreShu' vyavahAraviShayIbhUtAnAM sarvanAmnAmiti vA 'keshavaH' sR^iShTyAdinA brahmarudrapravartako harireva 'eko' mukhyaH sraShTA 'tat' tasmAdbrahmAdyA devAH 'avAntarAH' sR^iShTau dvArakAraNIbhUtA ityarthaH | tadavAntarA ityasyaikapadatve tasya viShNostasyAM sR^iShTau dvArabhUtA ityarthaH | yatassarvarUpANAM sraShTA.ataH sarvanAmnAM chetyapyanvayaH | tathA cha pUrvapakShishruteH dvAraviShayatvena sAvakAshatvAnna tadvirodha iti bhAvaH | na cha mukhyArthasambhave kimamukhyArthAshrayaNeneti vAchyam | yataH kartR^itvashaktirUpaM mukhyakartR^itvam 'eka eva sraShTA' ityanena viShNoreva, nAnyeShAM tasyaiva trivR^itkartR^itvAdityuktvA 'brahmAdyAstadavAntarAH' ityanenetareShAM dvArakAraNatvarUpAmukhyakartR^itvamevoktam | iti pAdme ityasya vachanAdityadhyAhAreNa nAmarUpaklR^iptiH parAdeveti pUrveNAnvayaH |
(7) sUtrArthe smR^itisammatiM chAha - trivR^iditi || AdyashchastvarthaH | tathAshabdaH upamAyAm | dvitIyashchashabdaH samuchchaye | bhavatIti sheShaH | tathA cha 'yatastrivR^itkriyA' pR^ithivyaptejasAM mishrIbhAvakaraNaM viShNossambandhi bhavati | yatashcha rUpaM 'tadapekShayA' trivR^itkriyA.apekShayaiva bhavati | yatashcha nAma 'rUpApekShaM' tatsAdhyaM yatashcha 'vyavahAraH' abhilapanAdirUpaH 'tadAtmakaH' nAmApekShaH ato nAmno rUpasya vyavahArasya cha harireva 'ekarAT' svatantraH kartA, nAnyaH| yataH kartA bhagavAn ataH sarvajIvAnAM pitA | na kevalametAvat, kintu 'prabhuH' svAmI chetyarthaH | smR^itidvayasamuchchaye chashabdaH |
|| iti saMj~nAdhikaraNam || 12 ||
|| 13. mAMsAdhikaraNam ||
(1) atrAdhikaraNe sharIrakAraNashrutivirodhaH parihriyate | tatropalakShaNAbhiprAyeNa koTidvayamAtre sandehabIjaM darshayan pUrvapakShaM cha darshayati - adbhya iti || hishabdaH prasiddhau | 'idaM' sharIram | evaM pratij~nAtamapAM sarvasharIrakAraNatvamupapAdayati - Apa iti | Apo mAMsaM bhavanti, asthi cha bhavantIti pratyekamanvayaH | yata iti sheShaH | ataH 'ApaH sharIram' abjanyaM sharIramityarthaH | sharIrasya mAMsAdyAtmakatvAditi bhAvaH | nigamayati - Apa eveti 'idaM' sharIram | shrutiriti | ApyatvaM sharIrasya vaktIti sheShaH | anena sharIramApyamevetyekaH pUrvaH pakShaH pradarshito bhavati |
(2) nanvApyatvashruteH parthivatvAdiprApakashrutyantaravirodha ityAshaN^kya sayuktikatvenAsyAH prAbalyami
tyAha - ammayamiti || tushabdo.avadhAraNe bhinnakramaH | yato mAMsamammayam, ata eva mAMsataH tR^iptirjAyate tarpakatvasyAbdharmatvena kAryAnusyUterAvashyakatvAditi bhAvaH | 'bhArate' sharIrasyApyatve yuktirukteti sheShaH | sharIraikadeshasya mAMsasyApyatve tarpakatvAkhyayuktikathanAchCharIrasyApyApyatve yuktiruktaprAyeti bhAvaH |
(3) saMshayakoTyantarapradarshanAya shrutyantaramudAharati - pR^ithivImiti || 'yatrAsya puruShasya mR^itasyAgniM vAgapyeti vAtaM prANaH chakShurAdityaM manashchandraM dishaHshrotraM pR^ithivIM sharIramAkAshamAtmA' iti bR^ihadAraNyakashrutau vAgAdInAmaMshena gamanamuktvA AtmashabditadehAntargataparamAtmarUpasyAkAshapadoktamUlarUpaprAptiruchyate | tathA cha puruShasya vAk agnimapyeti, puruShasya sharIraM 'pR^ithivImapyeti' tatra lInaM bhavati, puruShasya 'AtmA' dehAntargato hariH 'AkAshaM' mUlarUpiNaM paramAtmAnaM prApnotItyarthaH | 'AtmA' jIvaH AkAshaM paramAtmAnamApnotIti vyAkhyAnaM tu 'puruShasya' jIvasya 'AtmA' jIva ityanvayAyAgAdayuktam | 'AkAshAkhyaM svarUpaM tu viShNustaddhR^idi saMsthitaH' iti bR^ihadbhAShyaviruddhaM cha | iti shrutirityanantaraM sharIrasya pArthivatvamAheti sheShaH | cho bhinnakramaH samuchchaye | kAryasya kAraNa evApyayaniyamAdammayasharIrasya pR^ithivIkAryatvasiddhiH | anena sharIraM pArthivamityaparaH pUrvaH pakShaH pradarshito bhavati | evaM sharIrasya taijasatvapUrvapakShe.api 'so.agnerdevayonyA AhutibhyaH sambhUya hiraNyasharIra UrdhvaH sarvargaM lokameti' (ai.brA.7.4.) iti bahvR^ichabrAhmaNavAkyamudAhartavyam | 'saH' yajamAno devebhyaH svadattAhutipradAnena devapoShakatvena 'devayonyAH' devamukhAdagneH svena dattAhutibhyo nimittebhyo hiraNyasharIraH 'sambhUya' bhUtvA 'UrdhvaH' Urdhvagatissan svargaM lokametIti shrutyarthaH | evaM sharIrasya bhUtatrayAtmakatve.api 'imAstisro devatAH puruShaM prApya' (ChAM.6.4.7.) ityAdishrutirupAdahartavyA | 'imAH' tejo.abannAtmikAH tisro devatAH |
(4) siddhAntayatsUtramavatArya vyAchaShTe - ata iti || yato.anekadhA viruddhashrutirasti | yatashcha dehasya bhUtatrayAtmakatvashruteH ekaikabhUtopAdAnakatvashrutivirodhenAprAmANye tannyAyena jagatkAraNatvashruterapyaprAmANyAnna tathA viShNorjagatkAraNatAsiddhiH, atastannirAkaraNArthaM siddhAntamAha - sUtrakAra ityarthaH | iti shrute raN^gIkArahetutvaM sUchitaM tadvivR^itaM bhavati | tena vipakShe shrutivirodha uktaH | grahaNe 'yatkaThinaM' mAMsAdi sA pR^ithivI | 'yaddravaM' shoNitAdi tadApaH | 'yaduShNaM' majjAdi tatteja iti shrutyarthaH | mAMsAdIti shoNitAdimajjAdItyanayorupalakShaNam | ata eva TIkAyAM sharIre.asti shoShitamajjAdItyuktam | tatra pratyekamAdishabdAnvayaH | asthishoNitetyapapAThaH | sUtre madhyamadhAtujanyatvena mAMsasamayoH shoNitamajjayoreva grAhyatvAt, astIti kriyApadasyaiva apekShitatvAchcha | tatra prathamAdishabdena manaHpurIShayorgrahaNam | dvitIyena mUtraprANayoH, tR^itIyenAsthivAchorgrahaNam | evetyanena pUrvasUtrAdevArthasya tushabdasyAnuvR^ittissUchitA | chArtho vA evakAraH | bhaumamityetat ApyaM taijasamityanayorupalakShaNam | atra sarvatra tattvapradIpodAhR^itA sUtre yathAshabdamityanena sUchitA bhAShye shruterityanenopalakShitA TIkAyAmapi yathAshabdatvAdityanenoktA 'annamashitaM tredhA 
vidhIyate tasya yassthaviShTho dhAtustatpurIShaM bhavati yo madhyamaH tanmAMsaM yo.aNiShThastanmanaH' (ChAM.6.5.1.) iti tathA 'annamayaM hi somya manaH' (ChAM.6.6.5.) iti Chandoge purIShamAMsamanasAM pArthivatvashrutiH, evam 'ApaH pItAstredhA vidhIyante tAsAM yaH sthaviShTho dhAtuH tanmUtraM bhavati yo madhyamastallohitaM yo.aNiShThassa prANaH' (ChAM.6.5.2.) iti tathA 'ApomayaH prANaH' (ChAM.6.6.5.) iti mUtrashoNitaprANAnAmApyatvashrutiH, evaM 'tejo.ashitaM tredhA vidhIyate tasya yaR^i sthaviShTho dhAtuH tadasthi bhavati yo madhyamaH sa majjA yo.aNiShThaH sA vAk' (ChAM.6.5.3.) iti tathA 'tejomayI vAk' (ChAM.6.6.5.) iti chAsthimajjAvAchAM taijasatvashrutishcha j~nApiketi dhyeyam | mAMsAdyevetyasya vyAvartyaM darshayati - neti | bhaumamityanuShajyate | tarhi sharIre kimanyadastItyAshaN^kAyAM pravR^ittamitarayorityetadvyAchaShTe - aptejasoriti | idaM cha bhUmitejasoH bhUmijalayorityanayorupalakShaNam | 'kAryaM' shoNitAdi majjAdi cha | kAryamityanantaraM sharIre.astIti sheShaH | ata eva TIkAyAmasti shoNitamajjAdItyuktam | itishabdo.adhyAhAryaH | anena sUtre kAryamityAdeH sheSho darshitaH | na kevalaM sharIre bhaumaM mAMsAdyevAsti, kiM tarhi aptejasoshcha kAryamastIti samuchchaye chashabdaH | yathAshabdamityetatkriyAvisheShaNamavyayamiti bhAvena aN^gIkAryamiti kriyAdhyAhAreNa tadyojitam | shabdamanatikramya shrutyanusAreNeti tadarthaH | yadvA - nanu kathaM mAMsasya pArthivatvamuchyate 'Apo vAva mAMsam' (kauNDinya.) iti shrutyA tarpakatvayuktyA cha virodhAdityata Aha - aptejasoshcheti | ata eva tattvapradIpe mAMsAdibhaumamuktamityetAvatA bhaumameveti nAshaN^kyaM, kintvaptejasoshcha kAryaM yathAshabdamaN^gIkartavyamiti aptejasoshcheti bhAShyaM prakArAntareNAvatAritam | asmin pakShe nAvadhAraNAnvayaH, kintu 'mAMsAdi bhaumaM' na kevalaM bhaumaM, kiM tarhi tatrAptejasoshcha kAryamaN^gIkAryamityanvayaH | tathA cha mAMsAdInAm anekabhUtAtmakatvAN^gIkArAnna shrutiyuktivirodha iti bhAvaH ||
(5) mAMsAdInAmanekabhUtakAryatvAN^gIkaraNaM shabdAnusArItyuktam, ko.asau shabda ityatastaM darshayati- yaditi || vAvetyevArthe | hiH prasiddhau hetau cha | tathA cha 'yat' yasmAt vimishrANi bhUtAnIti prasiddham, 'atho' tasmAt yachCharIre mAMsAdi tadapi vimishrameva syAt | na chAprayojakatA hetoH, hi yasmAt 'etat' mAMsAdi 'vimishrAt' bhUmyAderbhavati 'atho' tasmAtkAryasya kAraNAnurUpatvAditi bhAvaH | nanu bhUtAnAM vimishratvameva kuto.avagatamityato bhUtashabdavAchyatvAdityAha - tasmAdeveti | sambhUtatvAtsahabhUtatvAdvimishratvAdevetyarthaH | anena vahnimattvAdeva dhUmavattvamityAdAviva vimishratvAdeva pR^ithivyAdIni bhUtAnItyevamAchakShate vidvAMsa ityuktvA vimishratvasya vyApakatA bhUtashabdavAchyatvasya tu vyApyatA bodhyate | tachChabdapravR^itti
nimittatvAt tasya, tadabhAve tachChabdapravR^ittyayogAt | vastuto bhUtAnAmAdisR^iShTau mishratvenaiva sR^iShTatvAchcheti bhAvaH | atra tattvapradIpe vimishraM shIrAdi mAMsAdi cheti vyAkhyAnena sharIre aptejasoshcha kAryamastItyatrApIyaM shrutiH pramANamiti sUchanAchChaN^kottaraTIkA sharIraviShayatayA.api vyAkhyeyA| shrutirityanantaraM mAMsAdInAmanekabhUtakAryatvaM sharIrasyApyanekabhUtAtmakatvaM vaktIti sheShaH | anena - yachCharIre mAMsAdi tadeva bhaumam, na sarvasharIraM, kiM tarhi sharIre 'itarayoH' aptejasoshcha kAryaM shoNitamajjAdyastItyaN^gIkAryam | kuto? yataH tadaN^gIkaraNaM 'yatkaThinam' iti 'annamayam' iti 'yadvAva' iti cha shrutyanusAri bhavati ataH | atha vA - na kevalaM mAMsAdi bhaumaM, kintu mAMsAdau 'itarayoH' aptejasoshcha kAryamastItyaN^gIkAryam | kuto? yato 'yathAshabdaM' tadbhavati 'yadvAva' iti shrutyanusAri bhavati ataH | yata evamato na mAMsasyApyatve yuktivirodha iti sUtrArtha ukto bhavati |
(6) mAMsAdInAmanekabhUtakAryatvAt tadapekShayA.a.apyatvAdyuktiryuktetyuktArthe smR^itiM chAha - paJNcheti || yadyapi pArthivAdisarvasharIreShvapi mAMsAdikaM sarvamekaikashaH paJNchabhUtAtmakaM 'tadapi' tathA.api 'ekavivakShayA' ekaikabhUtasambandhavivakShayA 'ekabhUtAtmakatvena' ekabhUtakAryatvena bhaumamityAdirUpeNa vaidikavachane vyavahAro.asti |
(7) etadeva vivR^iNoti - bhaumamityAdinA || kAThinyAchChauklyAt tato.avagatAdbhUjalasambandhAt 'tejiShThatvAt' atishayitatejobhAgavattvAdekasyaiva bhaumamityAdyanekashabdavyavahArabhAktvaM bhavatItyarthaH | tadudAhR^itya darshayati - yatheti | bhaumatvAdineti sheShaH | tatra 'yatkaThinam' iti sAmAnyashrutau kAThinyAdavagatAt bhUtasambandhAt asthnAM bhaumatvena vachanam, 'asthi cha bhavantyApaH' (kauNDinya.) iti shrutau cha shauklyAdavagatAdapsambandhAdaudakamityApyatvena vyavahAraH, 'tejo.ashitaM tredhA vidhIyate tasya yaH sthaviShTho dhAtuH tadasthi bhavati' (ChAM.6.5.3.) iti shrutau cha tejiShThatvAnnimittAdasthiShu taijasatvena vachanamiti j~neyam | iyaM cha yojanA yatra prAyo bhUtasAmyaM tasminnaMshe ekaikabhUtAnUnatvavivakShayA tattadAtmakatvaM shrutiShUchyate 
ityuktinAnAtve.apyavirodha iti tattvapradIpe.api pradarshitA | atrAsthnAmityasthipadena bhUtasAmyasthalIyAsthigrahaNam | tathA cha bhUtasAmyasthale kAThinyAdinimittenaikatraiva bhaumamityAdyanekavyavahArastasyaivodAharaNena pradarshanaM yathA.asthnAmityarthaH | paJNchabhUtAtmakamityetadeva tattvapradIpe - evaM grahaNe 'yatkaThinaM' 'sA pR^ithivI' ityAdadyuktivirodha ityata Aha, ityavatArya mAMsAdisarvamapyekaikashaH paJNchabhUtAtmakaM tatra prAdhAnyavivakShayA bhaumaM mAMsamityAdivyavahAraH |
sarvaM cha bhautikaM mishraM mishratve.api visheShitam |
bhaumaM mAMsasR^igvAri tejo majjA visheShataH ||
ityAdeshcheti prakArAntareNApi vyAkhyAtam | asmin pakShe 'ekavivakShayA' ityasyekaikabhUtaprAchuryasthale ekaikabhUtaprAchuryavivakShayetyarthaH | bhUtasAmyasthale chaikaikabhUtAnUnatvavikShayeti chArthaH | 'bhaumamityeva' ityAdeshcha kAThinyAdinimittena mAMsAdiShu pR^ithivyAdiprAchuryavivakShayA bhaumatvAdivyavahAra ityarthaH | ata eva tejiShThatvAditi iShThanpratyayenAsthni tejobhAgaprAchuryamavagamyate | etachchopalakShaNam, asthnAmityapyupalakShaNam| mAMsAderbhaumatvAdivachanamityapi draShTavyam | iyaM cha visheShoktergatipradarshakottarasUtrasUchitA yojanA | ata eva TIkAkR^itA noktA | tattvapradIpakR^itA tu vakShyamANaiva bhAShyodAhR^itasmR^ityarthatayA.api darshitA | vAyuproktA ityanantaramuktatvAdekaikasminneva mAMsAdAvApyatvAdyanekoktiryukteti vAkyasheShaH |
(8) yadi sharIraM naikabhUtaprakR^itikaM, kathaM tarhi visheShoktirityuktArthamAshaN^kya tatparihArAya sUtramavatArya vyAchaShTe - kathamiti || tarhIti shravaNAt yadIti labhyate | yadi sharIraM naikabhUtopAdAnakamiti tadarthaH | visheShavachanamiti | ApaH sharIraM, pR^ithivI sharIraM, hiraNyasharIra iti visheShoktirityarthaH | evamidameva vAkyaM yadi mAMsAdikaM naikabhUtaprakR^itikaM, kathaM tarhi bhaumaM mAMsamityAdivisheShavyavahAra ityapyavatAraNIyam | bhUtAnAmiti | pR^ithivyAdibhUtAnAM pArthivAdisharIreShu mAMsAdiShu cha 'visheShasaMyogAt' sambandhAdhikyAttadapekShayaiva 'visheShavyavahAraH' pArthivamApyamityAdivisheShoktirityarthaH | na tu ekaikabhUtAtmakatvAdityevArthaH | upapadyate yata iti sheShaH | asyAto na visheShoktivirodha iti labdhasAdhyenAnvayaH | anena - sUtre turevArthaH | tachChabdo vaisheShyaparaH | vaisheShyashabdashcha svArthe ShyaJNanto vA visheShiNAM bhAva iti bhAve ShyaJNante vA bhUtAnAM dharmiNAM visheShasaMyogaparaH | paJNchamI lyablopanimitteti sUchitam | tathA cha yataH 'tadvAdaH' ApaH sharIram, Apo vAva mAMsamityAdivisheShoktiH 'vaisheShyAttu' bhUtAnAM dharmiNAM saMyogAdhikyamapekShyaivopapadyate, ato na sharIrasya mAMsAdervA naikabhUtopAdAnakatve tadvirodhaH shaN^kya iti sUtrArtha ukto bhavati |
(9) nanu sharIre mAMsAdiShu vA bhUtAnAM visheShasaMyoga eva kutaH?, sarvasharIreShu sarvabhUtAnAM visheShasaMyogabhAve cha punaH ekaikabhUtaprAchurthavivakShayA pArthivAdivisheShoktyayoga ityata Aha - pArthivAnAmiti || pR^ithivIsthitAnAM sthalajAnAM sharIrANAm 'ardhena bhAgena pR^ithivI smR^itA' teShvardhaM pR^ithivIbhAga ityarthaH | teShAmardhAditarasmin ardhe 'tribhAginya ApaH' trayo.abbhAgAH, tatra smR^itA iti yAvat | 'bhAgatastu tejo' bhAgamAtraM tejaH ekastatra tejobhAga ityarthaH | smR^ita iti vipariNAmenAnuShajyate | evaM sAmAnyataH pArthivApyasharIreShu sarveShvapi svasvabhAgachatuShTayamastIti j~neyam | ayaM visheSho na pArthivAdiShu niyataH, kintu sarvatra niyata ityAha - bhedashcheti | visheShasaMyoga ityarthaH | 'pratipuruShaM' pArthivAdipratisharIraM sarvasharIreShvapi niyata ityarthaH | tathA cha pArthivAdidehabhedena tattadbhUtavisheShasaMyogasya pramANoktatvAt na tasyAsiddhiH, na vA tadbhAvapakShoktadoSha iti bhAvaH | taijasasharIreShvetaM visheShamAha - svargasthAnAmiti | 'itare.ardhe tribhAginya ApaH' iti svargasharIre.api boddhavyamiti tattvapradIpokteH 'itare.ardhe tribhAginya ApaH' ityatrApyanuShaJNjanIyam | tathA tejaHpadasthAne pR^ithivIpadaM prakShipya pR^ithivI bhAgata ityetadapi | tathA cha ardhaM tejaH itare.ardhe tribhAginya ApaH pR^ithivI tu bhAgataH udAhR^itA ityarthaH | evaM jalajAnAM sharIreShvardhamApaH itare.ardhe tribhAginI pR^ithivI bhAgamAtraM teja ityapi draShTavyam | 'bR^ihatsaMhitAyAM' vachanAditi sheShaH | asya visheShasaMyogAdeveti pUrvavAkyenAnvayaH |
(10) nanu kimartheyaM sUtrapade dviruktiH | adhyAyasamAptij~nApanArthamiti chet, tasyA arthabhedena j~nAtuM shakyatvAt | anyathA pAdAnte.api tatprasaN^gAdityato dviruktaH prayojanaM darshayati - sarveti || sarvo yo.ayamadhyAyArthaH tasyaivamevetyavadhAraNaM nishchayastadarthaH prayojanaM yasyAH sA tathoktA | 'dviruktiH' dvirvachanam 'adhyAyAnte' sarvAdhyAyAntimasUtre | padasya kriyate iti sheShaH |
(11) uktameva kimarthamuchyata ityato.anuktamapi prayojanaM pramANavisheSheNAha - gAruDe cheti || pUrvAdhyAyoktasmR^itisamuchchaye, na kevalamasmAbhiH, kintu gAruDe cheti samuchchaye vA chashabdaH | 'adhyAyAnte' adhyAyAntimasUtreShu padasyeti sheShaH | 'vaidike' vedAnusAriShu | apiH samuchchaye | vAveti nipAtau niyamasUchakau | bhAgavatAdAvuktaniyamasya vyabhichAramAshaN^kyAha - vichAra iti | vyApakadharmanirNayahetuvyApyadharmanishchaya ityarthaH | yathoktaM 'jij~nAsA dharmanirNayaH' iti | yadvA - pUrvottarapakShabalAbalachintetyarthaH | 'yatra' yasmin granthe 'sajyeta' sambadhyeta yena kriyeta iti yAvat | tatrAdhyAyAnta iti pUrveNAnvayaH | pUrvoktasyeti | adhyAyAdimArabhyoktArthasyetyarthaH 'avadhAraNe' avadhAraNArtham |
(12) uktamuktvA dvirukteH pUrvAnuktaM prayojanavisheShamAha - anuktAnAmiti|| sUtrapadairmukhato.anuktAnAmityarthaH| sUchitAnAmiti yAvat | 'svIkAraH' saN^graho dvirukteriti sheShaH | prayojanavisheShAntaramAha - vinindyeti | 'itarAn' sUtratadanukUletarAn 'mArgAn' j~nAnopAyAn tathAvidhAni shAstrANi 'vinindya' viShayAdishUnyatvena anupAdeyAnIti garhayitvA anuktAnAM pramANAnAM svIkArAshcha kR^ito bhavedityanvayaH | anena nindanAkhyaM prayojanaM sUchitam | dvirukteH prayojanavisheShAntaraM chAha - sampUrNeti | vishiShTamokShasAdhanatetyarthaH | tathAshabdaH samuchchaye | shAstrosyoktA bhavatIti sheShaH | iti gAruDe ityanvayaH | asya sarvAdhyAyetyAdinoktamuktamityadhyAhR^itenAnvayaH |
|| iti mAMsAdhikaraNam || 13||
iti shrImatparamahaMsaparivrAjakAchAryANAM sarvatantrasvatantrANAM 
shrImadraghunAthatIrthapUjyapAdAnAM shiShyeNa shrImajjagannAthayatinA 
kR^itAyAM shrImadbrahmasUtrabhAShyadIpikAyAM
dvitIyAdhyAyasya chaturthaH pAdaH
|| dvitIyAdhyAyassamAptaH ||
|| OM ||
