|| atha tR^itIyaH pAdaH ||
|| 1. dyubhvAdhikaraNam ||
(1) tatra chAnyatra cha prasiddhAnAM shabdAnAM viShNau samanvayaM prAyeNAsmin
pAde darshayati | viShNoH paravidyAviShayatvamuktam | 
(2) tatra 'yasmin dyauH pR^ithivI chAntarikShamotaM manaH saha prANaishcha
sarvaiH tamevaikaM jAnatha AtmAnam' (muM. 2-2-5.) ityatra |
'prANAnAM granthirasi rudro mA.a.avishAntakaH' (mahAnA-35.)
'prANeshvaraH kR^ittivAsAH pinAkI' (ghR^itasU) ityAdinA rudrasya
prANAdhAratvapratIteH |
'sa eShosntarashcharate bahudhA jAyamAnaH' (muM. 2-2-6.)
iti jIvaliN^gAchcha tayoH prAptiriti ||
(3) ata uchyate -
sU - OM || dyubhvAdyAyatanaM svashabdAt || OM || 1 ||
'tamevaikaM jAnatha AtmAnam' (muM. 2-2-5.) ityAtmashabdAt  
dyubhvAdyAshrayo viShNureva |
AtmabrahmAdayaH shabdAstamR^ite viShNumavyayam |
na sambhavanti yasmAtternaivAptA guNapUrNatA ||
iti brahmavaivarte || 1 ||
(4) sU - OM || muktopasR^ipyavyapadeshAt || OM || 2 ||
'amR^itasyaiSha setuH' (muM. 2-2-5.) iti |
(5) brahmavidApnoti param | (tai. 2-1.) 'nArAyaNaM mahAj~neyaM vishvAtmAnaM
parAyaNam' (mahanA. 11.) 'muktAnAM paramA gatiH'
'etamAnandamayamAtmAnamupasaN^krAmati' (tai. 2-8.) ityAdinA 
tasyaiva muktAprApyatvavyapadeshAt |
bahunA़.atra kimuktena yAvachChvetaM na gachChati |
yogI tAvanna muktassyAdeSha shAstravinirNayaH ||
ityAdityapurANe || 2 ||
(6) sU - OM || nAnumAnamatachChabdAt || OM || 3 ||
nAnumAnAtmakAgamaparikalpitarudrostra vAchyaH |
(7) bhasmadharogratvAditachChabdAbhAvAt |
(8) 'so.antakaH sa rudraH sa prANabhR^itsa prANanAyakaH sa Isho yo 
hariryo.ananto yo viShNuryaH parovarIyAn' ityAdinA 
prANagranthirudratvAderviShNorevoktatvAt |
(9) brahmANDe cha - 
rujaM drAvayate yasmAdrudrastasmAjjanArdanaH |
IshAnAdeva cheshAno mahAdevo mahattvataH ||
pibanti ye narA nAkaM muktAssaMsArasAgarAt |
tadAdhAro yato viShNuH pinAkIti tataH smR^itaH ||
shivaH sukhAtmakatvena sharvaH shaMrodhanAddhariH |
kR^ityAtmakamimaM dehaM yato vaste pravartayan ||
kR^ittivAsAstato devo viriJNchashcha virechanAt |
bR^iMhaNAdbrahmanAmAsAvaishvaryAdindra uchyate ||
(10) evaM nAnAvidhaishshabdaiH eka eva trivikramaH | 
vedeShu sapurANeShu gIyate puruShottamaH || iti |
(11) vAmane cha -
na tu nArAyaNAdInAM nAmnAmanyatra sambhavaH|
anyanAmnAM gatirviShNuH eka eva prakIrtitaH || iti |
(12) skAnde cha - 
R^ite nArAyaNAdIni nAmAni puruShottamaH |
prAdAdanyatra bhagavAn rAjevarte svakaM puram || iti |
(13) chaturmukhashshatAnando brahmaNaH padmabhUriti |
ugro bhasmadharo nagnaH kapAlIti shivasya cha |
visheShanAmAni dadau svakIyAnyapi keshavaH ||
iti cha brAhme || 3 ||
(14) sU - OM || prANabhR^ichcha || OM || 4 ||
etaireva hetubhirna jIvo vAyushcha |
(15) 'ajAyamAno bahudhA vijAyate' (tai.A. 3-13-1.)
iti tasyaiva bahudhA janmokteH || 4 || 
(16) sU - OM || bhedavyapadeshAt || OM || 5 ||
na chaikyaM vAchyam | 'juShTaM yadA pashyatyanyamIshamasya 
mahimAnam' (muM. 3-1-2.) iti bhedavyapadeshAt || 5 ||
(17) sU - OM || prakaraNAt || OM || 6 ||
'dve vidye veditavye' (muM. 1-1-4.) 
iti tasya hyetatprakaraNam || 6 ||
(18) sU - OM || sthityadanAbhyAM cha || OM || 7 ||
dvAsuparNA sayujA sakhAyA samAnaM bR^ikShaM pariShasvajAte |
tayoranyaH pippalaM svAdvattyanashnannanyo abhichAkashIti || (muM.3-1-1.)
iti IshajIvayoH sthityadanokteH || 7 ||
|| iti dyubhvAdhiprakaNam || 1 ||
|| 2. bhUmAdhikaraNam ||
(1) 'prANo vA AshayA bhUyAn' ityuktvA 'yo vai bhUmA tatsukham'
(ChAM. 7-23.) ityuktestasyaiva bhUmatvaprAptiH |
(2) 'utkrAntaprANAn' (ChAM. 7-15-3.) ityAdi-
talliN^gatprANashabdashcha vAyuvAchIti |
(3) ato vakti -
sU - OM || bhUmA samprasAdAdadhyupadeshAt || OM || 8 ||
'samprasAdAt' pUrNasukharUpatvAt 'adhyupadeshAt'
sarveShAmuparyupadeshAchcha viShNureva bhUmA |
(4) 'sahasrashIrShaM devaM vishvAkShaM vishvashambhuvam |
vishvaM nArAyaNaM devamakSharaM paramaM padam ||
vishvataH paramAM nityam' iti hi shrutiH (mahAnA. 11.) |
(5) 'tamutkrAmantaM prANo.anUtkrAmati' (bR^i. 6-4-2.)
ityAdinA notkramaNAdiliN^gavirodhospi || 8 ||
(6) sU - OM || dharmopapatteshcha || OM || 9 || 
sarvagatatvAdidharmopapatteshcha || 9 ||
|| iti bhUmAdhikaraNam || 2 ||
|| 3. akSharAdhikaraNam || 
(1) adR^ishyatvAdiguNA viShNoruktAH | 'adR^iShTaM draShTrashrutaM
shrotR^i' (bR^i. 5-8-11.) ityAdinA | 'ahaM somamAhanasaM
bibharmi' (R^i. 10-125-2.) ityAdestasyApi
sambhavAnmadhyamAkSharasyoktA iti |
(2) ato brUte -
sU - OM || akSharamambarAntadhR^ite || OM || 10||
'etasmin khalvakShare gArgyAkAsha otashcha protashcha'
(bR^i. 5-8-11.) ityambarAntasya sarvasya dhR^iterbrahmaivAkSharam |
(3) ya u tridhAtu pR^ithivImuta dyA 
meko dAdhAra bhavanAni vishvA | (R^i. 1-154-4.)
(4) bhartA sanbhriyamANo bibharti |
eko devo bahudhA niviShTaH |
yadA bhAraM tandrayate sa bhartum |
parAsya bhAraM punarastameti | (tai.A. 3-14.)
(5) yasminnidaM saMchavichaidhi sarvaM
yasmin devA adhi vishve niSheduH | (mahAnA. 1-2.)
ityAdishruteH |
(6) pR^ithivyAdi prakR^ityantaM bhUtaM bhavyaM bhavachcha yat |
viShNureko bibhartIdaM nAnyastasmAtkShamo dhR^itau ||
iti cha skAnde |
(7) sU - OM || sA cha prashAsanAt || OM || 11 ||
sA cha dhR^itiH prasAsanAduchyate | 'etasya vA akSharasya prashAsane
gArgi sUryAchandramasau vidhR^itau tiShThataH' (bR^i. 5-8-9.) ityAdinA |
(8) tachcha prashAsanaM viShNoreva |
(9) saptArdhagarbhA bhuvanasya reto viShNostiShThanti pradishA 
vidharmaNi | (R^i. 1-164-36.)
(10) chaturbhissAkaM navatiM cha nAmabhishchakraM na vR^ittaM 
vyatIravIvipat | (R^i. 1-155-6.) ityAdishruteH |
(11) ekashshAstA na dvitIyo.asti shAstA |
yo hR^ichChayastamahamiha bravImi |
(12) na kevalaM me bhavatashcha rAjan |
sa vai balaM balinAM chApareShAm |
ityAdeshcha || 11 ||
(13) sU - OM || anyabhAvavyAvR^itteshcha || OM || 12 ||
'asthUlamanaNu' (bR^i. 5-8-8.) ityAdinA sthUlANvAdInA-
manyavastusvabhAvAnAM vyAvR^itteshcha |
(14) 'asthUlo.anaNuramadhyamo madhyamosvyApako vyApako yo.asau 
harirAdiranAdiravishvo vishvaH saguNo nirguNaH' ityAderviShNoreva
te dharmAH |
(15) asthUlosnaNurUpo.asAvavishvo vishva eva cha |
viruddhadharmarUpossAvaishvaryAtpuruShottamaH ||
iti cha brAhme || 12 ||
|| iti akSharAdhikaraNam || 3 ||
|| 4. sadadhikaraNam ||
(1) 'sadeva somyedamagra AsIt' (ChAM. 6-2-1.) ityAdinA 
sataH sraShTR^itvamuchyate |
(2) tachcha sat 'bahu syAM prajAyeya' (ChAM. 6-2-3.) iti 
pariNAmapratIterna viShNuH |
(3) sa hi 'avikArassadA shuddho nitya AtmA sadA hariH'
ityAdinA.avikAra prasiddha iti |
(4) ato bravIti -
sU - OM || IkShatikarmavyapadeshAtsaH || OM || 13 ||
'tadaikShata' itIkShatikarmavyapadeshAtsa eva viShNuratrochyate |
(5) 'nAnyo.ato.asti draShTA' (bR^i. 5-7-23.) 'nAnyadato.asti
draShTR^i' (bR^i. 5-8-11.) ityAdinA tasyaiva hi tallakShaNam |
(6) bahutvaM chAvikAreNaivoktam 'ajAyamAno bahudhA 
vijAyate' (tai.A. 3-13-1.) iti ||
|| iti sadadhikaraNam || 4 ||
|| 5. daharAdhikaraNam ||
(1) chandrAdityAdyAdhAratvaM viShNoruktam | tachcha 'atha yadidamasmin
brahmapure daharaM puNDarIkaM veshma daharossminnantara AkAshaH ..... kiM
tadatra vidyate .....' (ChAM. 8-1-2.)
'ubhe asmin dyAvApR^ithivI antareva samAhite ubhAvagnishcha vAyushcha
sUryAchandramasAvubhau vidyunnakShatrANi' (ChAM 8-1-3.)
ityAdinA.a.akAshasya pratIyate |
(2) sa chAkAsho na viShNuH | 'tasyAnte suShiraM sUkShmaM tasmin
sarvaM pratiShThitam' (mahAnA. 11.) iti shruteriti |
(3) ata Aha -
sU - OM || dahara uttarebhyaH || OM || 14 ||
'ya AtmA.apahatapApmA vijaro vimR^ityurvishoko.aviji-
ghatso.apipAsaH satyakAmassatyasaN^kalpaH so.anveShTavyaH
sa vijij~nAsitavyaH' (ChAM 8-7-3.) ityAdibhya uttarebhyo 
guNebhyo dahare viShNureva |
(4) 'yo.ashanAyApipAse shokaM mohaM jarAM mR^ityumatyeti' (bR^i. 5-5)
'sa eSha sarvebhyaH pApmabhya uditaH' (ChAM. 1-6-7.) 
ityAdinA viShNoreva hi te guNAH |
(5) nityatIrNAshanAyAdireka eva harissvataH |
ashanAyAdikAnanye tatprasAdAttaranti hi || iti pAdme ||
(6) sApekShanirapekShayoshcha nirapekShaM svIkartavyam |
(7) satyakAmaH paro nAsti tamR^ite viShNumavyayam |
satyakAmatvamanyeShAM bhavettatkAmyakAmitA || iti skAnde || 14 ||
(8) sU - OM|| gatishabdAbhyAM tathA hi dR^iShTaM liN^gaM cha || OM|| 15 ||
'aharahargachChantya etaM brahmalokaM na vindanti' (ChAM. 8-3-2.)
iti suptasya tadgatirbrahmashabdashchochyate |
(9) 'satA somya tadA sampanno bhavati' (ChAM. 6-7-1.)
iti shrutestaM hi supto gachChati |
(10) 'arashcha ha vai NyashchArNavau brahmaloke' (ChAM 8-5-3.) 
iti liN^gaM cha tathA dR^iShTam |
(11) arashcha vaiNyashcha sudhAsamudrau 
tatraiva sarvAbhimatapradau dvau |
ityAdinA tasyaiva hi tallakShaNatvenochyate || 15 ||
(12) sU - OM || dhR^iteshcha mahimnossyAsminnupalabdheH || OM || 16 ||
'eSha seturvidhR^itiH' (ChAM. 8-4-1.) iti dhR^iteH,
(13) 'eSha bhUtAdhipatireSha bhUtapAlaH' (bR^i. 6-4-21.) 
ityAdyasya mahimno.asminnupalabdheH |
(14) 'etasmin khalvakShare gArgyAkAsha otashcha' (bR^i. 5-8-11.)
'etasya vA akSharasya prashAsane gArgi' (bR^i. 5-8-9.)
(15) 'sa hi sarvAdhipatiH sa hi sarvapAlaH sa IshaH sa
viShNuH'  'patiM vishvasyAtmeshvaram' (mahAnA. 11.) 
ityAdishrutibhyastasya hyeSha mahimA |
(16) sarvesho viShNurevaiko nAnyo.asti jagataH patiH |
iti cha skAnde || 16 ||
(17) sU - OM || prasiddheshcha || OM || 17 ||
'tatrApi daharaM gaganaM vishokastasmin yadantastadu-
pAsitavyam' (mahAnA. 10-7.) iti prasiddheshcha ||
(18) tadantassthatvApekShatvAnna suShirashrutivirodhaH || 17 ||
(19) sU - OM || itaraparAmarshAtsa iti chennAsambhavAt || OM || 18||
'paraM jyotirupasampadya svena rUpeNAbhiniShpadyate,' 
(ChAM. 8-12-3.) 'eSha Atmeti hovAcha' (ChAM. 4-15-1.)
iti jIvaparAmarshAtsa iti chet -
(20) na, tasya svato.apahatapApmatvAdyasambhavAt || 18 ||
(21) sU - OM || uttarAchchedAvirbhUtasvarUpastu || OM || 19 ||
'sa tatra paryeti jakShan krIDan ramamANaH' (ChAM. 8-12-3.)
ityAdyuttaravachanAjjIva eveti chet -
(22) na, tatra hi parameshvaraprasAdAdAvirbhUtasvarUpo mukta uchyate |
(23) yatprasAdAtsa mukto bhavati sa bhagavAn pUrvoktaH|| 19 ||
(24) sU - OM || anyArthashcha parAmarshaH || OM || 20 ||
yaM prApya svena rUpeNa jIvo.abhiniShpadyate sa eSha Atmeti
paramAtmArthashcha parAmarshaH || 20 ||
(25) sU - OM || alpashruteriti chettaduktam || OM || 21 ||
'daharaH' (ChAM. 8-1-1.) ityalpashruterneti chet -
(26) na, 'nichAyyatvAdevaM vyomavachcha' ityuktatvAt |
(27) 'eSha ma AtmA.antarhR^idaye jyAyAn' (ChAM. 3-14-3.) 
iti shrutyuktatvAchcha || 21 ||
|| iti daharAdhikaraNam ||
|| 6. anukR^ityadhikaraNam ||
(1) adR^ishyatvAdayaH parameshvaraguNA uktAH | 'teShAM sukhaM
shAshvataM netareShAm | tadetaditi manyante.anirdeshyaM paramaM sukham' 
(kaTha. 5-12,14.) ityAdinA j~nAnisukhasyApyanirdeshyatvamaj~neyatvaM chochyata iti ||
(2) ato vakti -
sU - OM || anukR^itestasya cha || OM || 22 ||
'tameva bhAntamanubhAti sarvam' ityanukR^iteH, 'tasya bhAsA sarva-
midaM vibhAti' (kaTha. 5-15.) iti vachanAchcha paramAtmaiva
anirdeshyasukharUpaH |
(3) na hi j~nAnisukhamanubhAti sarvaM, na cha tadbhAsA |
(4) 'ahaM tattejo rashmIt' iti nArAyaNabhAsA hi sarvaM bhAti || 22 ||
(5) sU - OM || api smaryate || OM || 23 ||
yadAdityagataM tejo jagadbhAsayate.akhilam |
yachchandramasi yachchAgnau tattejo viddhi mAmakam || (gI. 15-12.) iti |
(6) na tadbhAsayate sUryo na shashAN^ko na pAvakaH |
yadgatvA na nivartante taddhAma paramaM mama || (gI. 15.6.) iti cha || 23 ||
|| iti anukR^ityadhikaraNam || 6 ||
|| 7. vAmanAdhikaraNam ||
(1) viShNureva jij~nAsya ityuktam | tatra 
UrdhvaM prANAmunnayatyapAnaM pratyagasyati |
madhye vAmanamAsInaM vishve devA upAsate || (kaTha. 5-3.)
iti sarvadevopAsyaH kashchitpratIyate |
(2) sa cha 'evamevaiSha prANa itarAn prANAn pR^ithakpR^ithageva sannidhatte'
(prashna. 3-4.) 'yo.ayaM madhyamaH prANaH' (bR^i. 3-5-21.)
'kuvidaN^ga' (R^i. 7-91-1.) ityAdinA prANavyavasthApakatvA-
nmadhyamatvAtsarvadevopAsyatvAchcha vAyureveti pratIyate |
ato.abravIt -
sU - OM || shabdAdeva pramitaH || OM || 24 ||
vAmanashabdAdeva viShNuriti pramitaH |
(3) na hi shruterliN^aM balavat |
(4) shrutirliN^gaM samAkhyA cha vAkyaM prakaraNaM tathA |
pUrvaM pUrvaM balIyaH syAdevamAgamanirNayaH | iti skAnde |
(5) tachcha liN^gaM viShNareva | tasyaiva prANatvokteH 'tadvai tvaM prANo
abhavaH' iti || 24 ||
(6) sU - OM || hR^idyapekShayA tu manuShyAdhikAratvAt || OM || 25 ||
sarvagatasyApi tasyAN^guShThamAtratvaM hR^idyavakAshApekShayA yujyate |
(7) itaraprANinAmaN^guShThAbhAve.api manuShyAdhikAratvAnna virodhaH || 25 ||
|| iti vAmanAdhikaraNam || 7 ||
|| 8. devatAdhikaraNam ||
(1) manuShyANAmeva vedavidyAdhikAra ityuktam |
(2) tiryagAdyapekShayaiva manuShyatvavisheShaNamuktaM, na tu devAdyapekShayetyAha -
(3) sU - OM || taduparyapi bAdarAyaNaH sambhavAt || OM || 26 ||
tadupari manuShyANAM satAM devAditvaprAptyupari | sambhavati hi teShAM 
vishiShTabuddhyAdibhAvAt |
(4) tiryagAdInAM tadabhAvAdabhAvaH | teShAmapi yatra 
vishShTabuddhyAdibhAvastatrAvirodhaH |
(5) niShedhAbhAvAt | dR^ishyante hi jaritAryAdayaH || 26 ||
(6) sU - OM || virodhaH karmaNIti chennAnekapratipatte-
rdarshanAt || OM || 27 ||
manuShyA eva devAdayo bhavantIti taduparItyuktam | tatra yadi 
manuShyAH santo devAdayo bhavanti tatpUrvaM devatAbhAvAddevatoddiShTa-
karmaNi virodha iti chet -
(7) na, anekeShAM devatApadapratipatterdarshanAt | 'te ha nAkaM 
mahimAnassachante | yatra pUrve sAdhyAssanti devAH' iti || 27 ||
(8) sU - OM || shabda iti chennAtaH prabhavAtpratyakShAnu-
mAnAbhyAm || OM || 28 ||
'vAchA virUpa nityayA' (R^i. 8-64-6.) ityAdishruterAptya-
nishchayAnnityatvApekShatvAchcha mUlapramANasya |
(9) svataH prAmANyaprasiddheshcha nityatvAdvedasya taduditAnAM
devAnAmanityatvAt |
(10) punaranyabhAvaniyamAbhAvAchcha shabde virodha iti chet -
(11) na, 'sUryAchandramasau dhAtA yathApUrvamakalpayat' (mahAnA. 5-7.)
yathaiva niyamaH kAle surAdiniyamastathA |
tasmAnnAnIdR^ishaM kvApi vishvametadbhaviShyati ||
ityAdeH, ata eva shabdAtteShAM prabhavaniyamAt mahatAM pratyakShAt |
(12) yathedAnIM tathoparyapi devA bhaviShyantItItareShAmumAnAchcha || 28 ||
(13) sU - OM || ata eva cha nityatvam || OM || 29 ||
ata eva shabdasya nityatvAdeva cha devapravAhanityatvaM yuktam || 29||
(14) sU - OM || samAnanAmarUpatvAchchAvR^ittAvapyavirodho 
darshanAtsmR^iteshcha || OM || 30 ||
atItAnAgatAnAM devAnAM samAnanAmarUpatvAtparAptapadAnAM
muktyA.a.avR^ittAvapyavirodhaH |
(15) 'yathApUrvam' (mahAnA. 5-7.) iti darshanAt |
(16) anAdinidhanA nityA vAgutsR^iShTA svayambhuvA |
R^iShINAM nAmadheyAni yAshcha vedeShu dR^iShTayaH ||
vedashabdebhya evAdau nirmame sa maheshvaraH || iti smR^iteshcha || 30 ||
(17) sU - OM || madhvAdiShvasambhavAdanadhikAraM
jaiminiH || OM || 31 ||
'vasUnAmevaiko bhUtvA' (ChAM. 3-6-2.) ityAdinA prApyaphala-
tvAtprAptapadAnAM devAnAM madhvAdividyAsvanadhikAraM jaiminirmanyate || 31 ||
(18) sU - OM || jyotiShi bhAvAchcha || OM || 32 ||
jyotiShi sarvaj~natve bhAvAchcha | AdityaprakAshe.antarbhAvavattajj~nAne
sarvavastUnAmantarbhAvAt | nityasiddhatvAchcha vidyAnAm || 32 ||
(19) sU - OM || bhAvaM tu bAdarAyaNo.asti hi || OM || 33 ||
phalavisheShabhAvAtprAptapadAnAmapi devAnAM madhvAdiShvapyadhikAraM 
bAdarAyaNo manyante | asti hi prakAshavisheShaH |
(20) yAvatsevA pare tattve tAvatsukhavisheShatA |
sambhavAchcha prakAshasya paramekamR^ite harim ||
teShAM sAmarthyayogAchcha devAnAmapyupAsanAm ||
sarvaM vidhIyate nityaM sarvayaj~nAdikarma cha | iti skAnde |
(21) uktaphalAnadhikAramAtraM jaiminimatamato na tanmatavirodhaH |
(22) sarvaj~nasyaiva kR^iShNasya tvekadeshavichintitam |
svIkR^itya munayo brUyustanmataM na virudhyate |
iti brAhme || 33 ||
|| iti devatAdhikaraNam || 8 ||
|| 9. apashUdrAdhikaraNam ||
(1) manuShyAdhikAratvAdityukte.avisheShAchChUdrasyApi 'ahaM hAretvA 
shUdra' (ChAM.4.2.3.) iti pautrAyaNokteradhikAra iti |
(2) ata Aha -
sU - OM || shugasya tadanAdarashravaNAttadAdravaNA-
tsUchyate hi || OM || 34 ||
nAsau pautrAyaNashshUdraH, shuchA.a.adravaNameva shUdratvam |
(3) 'kamvara enametatsantam' (ChAM.4.1.3.) ityanAdarashravaNAt |
(4) 'sa ha sa़JNjihAna eva kShattAramuvAcha' (ChAM.4.1.5.) iti sUchyate hi || 34 ||
(5) sU - OM || kShatriyatvAvagateshchottaratra chaitrarathena 
liN^gAt || OM || 35 ||
'ayamashvatarI rathaH' iti chitrarathasambandhitvena liN^gena 
pautrAyaNasya kShatriyatvAvagateshcha |
(6) rathastvashvatarIyuktashchitra ityabhidhIyate | iti brAhme |
(7) yatra vedo rathastatra na vedo yatra no rathaH | iti brahmavaivarte || 35 ||
(8) sU - OM || saMskAraparAmarshAttadabhAvAbhilApAchcha || OM || 36 ||
'aShTavarShaM brAhmaNamupanayIta tamadhyApayIta' () ityadhyayanArthaM 
saMskAraparAmarshAt |
(9) 'nAgnirna yaj~no na kriyA na saMskAro na vratAnishUdrasya' iti
paiN^gishrutau saMskArAbhAvAbhilApAchcha |
(10) uttamastrINAM tu na shUdravat | 'sapatnIM me parAdhama' 
ityAdiShvadhikAradarshanAt |
(11) saMskArAbhAvenAbhAvastu sAmAnyena ||
(12) asti cha tAsAM saMskAraH -
strINAM pradAnakarmaiva yathopanayanaM tathA | iti smR^iteH || 36 ||
(13) sU - OM || tadabhAvanirdhAraNe cha pravR^itteH || OM || 37 ||
'nAhametadveda bho yadgotrohamasmi' (ChAM.4.4.) iti satyavachanena 
satyakAmasya shUdratvAbhAvanirdhAraNe hAridrumatasya 'naitadabrAhmaNo 
vivaktumarhati' (ChAM.4.5.) iti tatsaMskAre pravR^itteshcha || 37 ||
(14) sU - OM|| shravaNAdhyayanArthapratiShedhAtsmR^iteshcha || OM || 38 ||
'shravaNe trapujatubhyAM shrotraparipUraNam | adhyayane jihvAchChedaH |
arthAvadhAraNe hR^idayavidAraNam' (gautamadharma. 12.4..7.) iti pratiShedhAt |
(15) nAgnirna yaj~nashshUdrasya tathaivAdhyayanaM kutaH |
kevalaiva tu shushrUShA trivarNAnAM vidhIyate || iti smR^iteshcha |
(16) vidurAdInAM tu utpannaj~nAnatvAtkashchidvisheShaH || 38 ||
|| iti apashUdrAdhikaraNam || 9 ||
|| 10. kampanAdhikaraNam ||
(1) yadidaM kaॢJNcha jagatsarvaM prANa ejati nissR^itam |
mahadbhayaM vajramudyataM ya etadviduramR^itAste bhavanti | (kaTha.2.3.2.)
ityudyatavajraj~nAnAnmokShaH shrUyate iti |
(2) ato.abravIt -
sU - OM || kampanAt || OM || 39 ||
'ejati' iti kampanavachanAdudyatavajro bhagavAneva |
(3) 'ko hyevAnyAtkaH prANyAt | yadeSha AkAsha Anando 
na syAt' (tai.2.7.) iti hi shrutiH |
(4) 'prANasya prANamuta chakShuShashchakShuH' (bR^i. 6.4.18.) iti cha |
(5) nabhasvato.api sarvAssyuH cheShTA bhagavato hareH |
kimutAnyasya jagato yasya cheShTA nabhasvataH || iti cha skAnde |
(6) chakraM chaN^kramaNAdeSha varjanAdvajramuchyate |
khaNDanAtsvaN^ga evaiSha hetinAmA svayaM hariH | iti brahmAvaivarte || 39 ||
|| iti kampanAdhikaraNam || 10 ||
|| 11. jyotiradhikaraNam ||
(1) hR^idaya AhitaM jyotiH paramAtmetyuktam | tatra 'yo.ayaM 
vij~nAnamayaH prANeShu hR^idyantarjotiH puruShaH' (bR^i. 6.3.7.) iti |
atra 'ubhau lokAvanusaJNcharati' (bR^i.6.3.7.) iti 
vachanAjjIva iti pratIyate iti |
(2) ata uchyate -
sU - OM || jyotirdarshanAt || OM || 40 ||
'viShNureva jyotirviShNurevAtmA viShNureva brahma viShNureva
balaM viShNureva yasho viShNurevAnandaH' iti darshanAchchaturvedashikhAyAm |
jyotirviShNureva |
(3) 'prAj~nenAtmanA anvArUDha utsarjadyAti' (bR^i.6.3.35.) 
iti vachanAt tasyApi lokasaJNcharaNamastyeva || 40 ||
|| iti jyotiradhikaraNam || 11 ||
|| 12. AkAshAdhikaraNam ||
(1) sarvAdhAratvaM viShNoruktam | tachcha 'AkAsho vai nAma
nAmarUpayornirvahitA' (ChAM.8.14.1.) ityatrAkAshasya
pratIyate | vainAmeti prasiddhopadeshAt | prasiddhAkAshashchAN^gIkartavya iti |
(2) ata uchyate -
sU - OM || AkAsho.arthAntaratvAdivyapadeshAt || OM || 41 ||
'te yadantarA tadbrahma' (ChAM. 8.14.1.) ityarthAntaratvAdi-
vyapadeshAdAkAsho harireva |
(3) 'avarNam' 'yato vAcho nivartante' (tai. 2.4.) 
ityAdishrutestasyaiva hi tallakShaNam |
(4) anAmA so.aprasiddhatvAdarUpo bhUtavarjanAt | iti brAhme || 41 ||
|| iti AkAshAdhikaraNam || 12 ||
|| 13. suShuptyadhikaraNam ||
(1) asaN^gatvaM paramAtmana uktam | tachcha 'sa yattatra 
kiJNchitpashyananvAgatastena bhavatyasaN^go hyayaM puruShaH' 
(bR^i.6.3.15.) iti svapnAdidraShTuH pratIyate |
(2) sa cha jIvaH prasiddheriti |
(3) ato vakti -
sU - OM || suShuptyutkrAntyorbhedena || OM || 42 ||
'prAj~nenAtmanA sampariShvakto na bAhyaM kiJNchana veda nAntaram'
(bR^i.6.3.21.) 'prAj~nenAtmanA anvArUDha utsarjadyAti'
(bR^i. 6.3.35.) iti bhedavyapadeshAnnajIvaH para evAsaN^gaH ||
(4) svapnAdidraShTR^itvaM cha sarvaj~natvAttasyaiva yujyate || 42 ||
|| iti suShuptyadhikaraNam || 13 ||
|| 14. brAhmaNAdhikaraNam ||
(1) 'eSha nityo mahimA brAhmaNasya' (bR^i. 6.4.22.) iti
brAhmaNasyApi nityamahimA pratIyate | sa cha brAhmaNaH
'sa vA eSha mahAnaja AtmA' (bR^i. 6.4.24.) ityajashabdAdviriJNcha 
iti prAptam | devAnAM cha vidyAkarmaNoH padaprAptiH sUchitA taduparyapIti |
(2) ato bravIti -
sU - OM || patyAdishabdebhyaH || OM || 43 ||
'sarvasyAdhipatiH sarvasyeshAnaH ... sa vA eSha neti neti' 
(bR^i. 6.4.21.) ityAdishabdebhyo nityamahimA viShNureva ||
(3) 'utAmR^itatvasyeshAnaH | yadannenAtirohati' (tai.A. 3.12.)
(4) 'saptArdhagarbhA bhunasya reto viShNostiShThanti pradishA vidharmaNi'
(R^i. 1.164.36.) 'sa yo.ato.ashrutaH' (ai. A. 3.2.4.) 
ityAdishrutibhyastasyaiva hi te shabdAH || 43 ||
|| iti brAhmaNAdhikaraNam || 14 ||
iti shrImadAnandatIrthabhagavatpAdAchAryavirachite
brahmasUtrabhAShye prathamAdhyAyasya
tR^itIyaH pAdaH 
|| OM ||
|| atha tR^itIyaH pAdaH ||
|| 1. dyubhvAdhikaraNam ||
(1) etatpAdapratipAdyaM darshayati - tatreti || anyonyasamuchchaye chashabdau | devatAdhikaraNApashUdrAdhikaraNayoH samanvayAkaraNAttadvyAvR^ittyarthaM - 'prAyeNa' prAchuryeNeti | tathA cha prAyeNAsmin tR^itIye pAde 'tatra' harau tasmAt 'anyatra' rudraprakR^ityAdau cha shrutiliN^gAdibhiH prasiddhAnAM nAmaliN^gAtmakashabdAnAM viShNau 'samanvayaM' paramamukhyayA vR^ittyA tAtparyaprabalahetubhiH 'darshayati' pratipAdayati sUtrakR^idityarthaH | shrutyAdisaN^gatiM viShayavAkyamudAhR^itya viShaya- saMshayasayuktikapUrvapakShAn darshayati - viShNoriti |
(2) uktamityAvartate | tatretyavyayaM tadityarthespi | atretyapyAvartate | Adishabda ubhayAnvayI | rudrasyeti sheShe ShaShTI | tayorityetat pradhAnavAyvorapyupalakShakam | tathA cha adR^ishyatvAdiguNakAkSharasya viShNoH paravidyA- viShayatvaM yatroktaM tatraivAtharvaNe tatparavidyAviShayatvaM
yasmin dyauH pR^ithivI chAntarikShamotaM manaH saha prANaishcha sarvaiH |
tamevaikaM jAnatha AtmAnamanyA vAcho vimuJNchatha || (muM. 2-2-5.)
'amR^itasyaiSha setuH' ityatra iti vAkye tatra dyubhvAdyAshraye uktamityekA yojanA | tatra dyubhvAdyAyatanatve 'tayoH' rudrajIvayoH prAptiH | kutaH?  atravAkye dyubhvAdyAyatane prANAdhAratvapratIteH shravaNAt | tathA sa eSha iti jIva- liN^gashravaNAchcha | na cha prANAdhAratvashravaNespi kutostra rudrasya prAptiriti vAchyam | 'prANAnAM granthirasi rudromA- vishAntakastenAnnenApyAyasva' (mahAnA. 35.) iti taittirIyavAkyena, tathA -
yo brahmA brahmaNa ujjabhAra prANeshvaraH kR^ittivAsAH pinAkI |
IshAno devassa na AyurdadhAtu (ghR^itasUktam.)
ityAdikhilasaMhitAvAkyena cha rudrasya prANAdhAratvapratIteH ityaparA yojanA | yadvA - asminneva pakShe tayorityetatsa- ptamyantamAshritya liN^galiN^girUpadharmadvayaparatayA vyAkhyeyam | tathAtve Adishabdo 'rudro vAva lokAdhAraH' iti vAkyagrAhI | evaM tatra tayoH prAptiriti dUrAnvayena 'tatra' paravidyAviShayatve tayo rudrajIvayoH prAptirityanyA yojanA | tatra AdyayojanAyAM dyubhvAdyAyatanatvasya viShNvanyatvAkShepamukhena 
'tamevam' ityAdinA 'amR^itasyaiSha setuH' (muM. 2-2-5.) iti vAkyasheShabalAtpratItasya mokShajanakaj~nAnajanakavidyAviShayatvarUpasya tattvapradIparItyAsnanyayogena prAdhAnyena j~neyatvarUpasya vA paravidyAviShayatvasya pUrvoktasya viShNoritaratvAkShepAt adR^ishyatvAdhikaraNenAsyAkShepikI saN^gatiruktA bhavati | tathA dyubhvAdyAyatanatvarUpo viShayaH darshitaH | dvividhadvitIyayojanAyAM sayuktikapUrvapakSho darshitaH | tR^itIyAyAM tu pUrvapakShaphalaM darshitamiti draShTavyam | 'yasmin' paramAtmani dvyAdilokAH 'manaH' tadabhimAnI 'sarvaiH prANaiH' indriyaistadabhimAnibhishcha saha 'taM' praviShTaM paramAtmAnam 'ekaM' pradhAnaM 'jAnatha' jAnIdhvam iti shrutyarthaH |
rudra u mA Avisha iti padachChedaH | u ityavyayaM sambuddhidyotako nipAtaH | mA ityavyayaM, nAsmadAdeshaH mAshabdaH | yadvA metyanenAsmadAdesho mAshabdashchetyubhau tantreNopAttau | sa cha niShedhArthaH | tathA cha - he rudra tvaM 'prANAnAm' indriyANAM grathyatessminniti 'granthiH' AshrayaH 'antakaH' saMhartA chAsi | sa tvaM 'mA' mAm 'Avisha' pravisha mayi sannidhiM kurvityarthaH | yadvA - he rudra antakastvaM mAM mA pravishetyarthaH | 'tena' AhutirUpeNa dattena 'annena' mAm 'ApyAyasva' sukhaya |
yo 'brahmaNe' chaturmukhAya 'brahma' vedAn 'ujjabhAra' ujjahAra, sa 'prANeshvaraH' indriyeshaH 'kR^ittivAsAH' kR^itti- shcharma vasanaM yasyAsau, 'pinAkI' IshAno na AyuH 'dadhAtu' puShNAtviti shrutyantarArthaH | siddhAnte tu rudrAdishabdAH viShNuparAH | ya eSha jIvo 'bahudhA' bahusharIreNotpadyamAnaH sharIrAntaHsaJNchArItyAtharvaNashrutyarthaH |
(3) siddhAntayatsUtramavatArya vyAchaShTe - ata iti || sautrasvashabdasya svashabdaparyAyAtmashabdAditi viShNu- tattvanirNayokteH, svetishabdaH svashabda iti vyutpattyA svashabdaparyAyAtmashabdagrAhitvaM viShNoH svarUpasyaiva sAkShAdvAchako hyayamAtmashabda iti tattvapradIpokteH, svasya viShNoreva vAchakaH shabdaH svashabda iti vigrahAshrayeNa cha AtmashabdaparAmarshitvamAshritya svashabdAdityetadAtmashabdAditi vyAkhyAtam | tathA cha 'ityAtmashabdAt' ityatrA- tmashabdashravaNAdityarthaH | dyubhvAdyAshraya ityanenAyatanashabdo vyAkhyAtaH | kvachidAyatanashabdasyaiva  pAThaH | viShNureve- tyanena samanvayasUtrAnuvR^ittaM tattvityetat shrutyanusArAlliN^gavipariNAmena vyAkhyAtam | anena - 'svashabdAt' viShNu- vAchisvashabdaparyAyAtmashabdAt 
svashabdAt 'dyubhvAdyAyatanaM' svargabhUmyAdisarvAshrayaH 'tattu' viShNureveti sUtrArtha ukto bhavati |
AtmAshabdAdapi kutosyaM viShNurityata Aha - Atmeti || yasmAt 'taiH' viShNoritaraishchaturmukhAdijIvaiH guNapUrNatA 'naivAptA' na sarvathA prAptA | tasmAdAtmabrahmAdayaH shabdAH 'avyayaM' nityaniratishayapravR^ittinimittavantaM viShNum 'R^ite' vinA tadanyaM 'na sambhavanti' na mukhyato vAchakatvena prApnuvantItyarthaH | anenAtmashabdasyApi guNa- pUrtirartha ityuktaM bhavati | brahmavaivarta ityanantaramanyatra niravakAshatayoktAditi sheShaH | tasyAtmashabdAdityanenAnvayaH|
(4) nanu viShNau mukhyospyAtmashabdo jAyamAnatvarUpajIvaliN^gabalAdamukhyArthaH kiM na syAt | tathA cha na tato viShNordyubhvAdyAyatanatvanirNaya ityAshaN^kAM pariharatsUtramupanyasya tadupAttashrutimevAdAharati - mukteti || iti muktAprApyatvavyapadeshAdityanvayaH | sUtre dyubhvAdyAyatanasyeti vipariNAmena anuvartanIyam | muktopasR^ipyeti bhAva- nirdeshaH| upasR^ipyatvaM cheha shrautasetushabdabalAtprApyAntararahitatve sati prApyatvaM vivakShitam | nanvarchirAdivatprApyatva- mAtram | tathA cha - dyubhvAdyAyatanasya 'amR^itasya' iti muktopasR^ipyatvokterviShNutvanishchayAnnAtmashabdasyAmukhyArthatva- mAshritya viShNoranyat dyubhvAdyAyatanaM kalpyamiti | 'muktAnAm' iti smaraNAdamR^itasyeti jAtAvekavachanam | tathA cha 'amR^itasya' muktajAtasya 'eShaH' paramAtmA 'setuH' seturiva seturmukhyAshraya ityarthaH |
(5) nanu dyubhvAdyAyatanasya muktaprApyatvaM kutaH viShNutvanishchAyakamityAshaN^kAparihArakatayAspi sUtraM vyAchaShTe - brahmaviditi || 'ityAdinA' vAkyena 'tasya' viShNoH evetyanena prApyatvaM prApyAntararahitatve sati prAptatvam | anena dyubhvAdyAyatanasya muktopasR^ipyatvavyapadeshAttasya viShNoreva muktopasR^itapyatvavyapadeshAdityAvR^ittyA sUtraM vyAkhyAtam| pradhAnasUtresnuvR^ittaM tattvityetadiha vipariNAmena anuvartanIyamiti sUchitam | upasR^ipyapadaM bhAvapradhAnaM kR^itvA vyAkhyA- tam| evakAro liN^gasyAnyaniShThatvavyavachChedakaH | 'brahmavit' viShNuj~nAnI muktassan 'paraM' viShNumApnotIti taittirI- yashrutyarthaH | 'nArAyaNam' iti taittirIyopaniShadi mahopaniShadi cha shrutam | atra 'tadvishvamupajIvati' ityanuvartate | tathA cha 'tadvishvaM' jagat mahanIyaM j~neyaM, pUjyaj~neyaM vA | vishvasvAminaM 'parAyaNaM' muktAnAmAshrayamupajIvatIti shrutyarthaH| 'muktAnAM paramA gatiH' iti sahasranAmagatamekaM nAma | paramA mukhyA gamyata iti gatirAshrayaH | 'etam' iti taittirIyavAkyamAnandamayanaye vyAkR^itam | Adipadena 'etamAnandamayamAtmAnamupasaN^kramya' 'paramaM yaH parAyaNam' ityAdikaM gR^ihyate |
nanUdAhR^itavAkyairastu viShNoH muktaprApyatvaM, tathApyatrAnyavyavachChedAbhAvAdviShNuvadanyasya muktaprApyatvaM kiM na syAditi liN^gasya sAvakAshatvamAshaN^kya anyatra prApyatvamAtrasambhavespi niruktopasR^ipyatvaM sautramuktashabditavivakShita- muktyupetajIvaprApyatvaM vAsnyatra niravakAshamiti pramANenAha - bahuneti || 'atra' prApyamokShatatsAdhanaviShaye 'bahunoktena' idamidaM cheti pratyekaM bahunA vachanena 'kiM prayojanaM' na kimapi, pratyutoktigauravameveti bhAvaH | tarhi kathaM nirNaya ityata Aha - yAvachChvetamiti | 'shvetaM' shvetadvIpAkhyaM viShNusthAnaM 'yAvanna gachChati' na prApnoti, tatratyaM viShNuM cha na pashyati 'tAvadyogI' aparokShaj~nAnAkhyopAyavAn mukto na syAt | bhagavadichChArUpAvaraNAnmuktaH samyagAvirbhUtaj~nAnAnandAdimAn na bhavediti 'eShaH' upadeshaH 'shAstravinirNayaH' shAstratattvaviShayakanirNayasAdhana- mityarthaH | eShosrthaH 'shAstravinirNayaH' tajjanyanirNayaviShaya iti vA | bhAvabodhe tu - sUtre purANe cha muktapadena liN^gabhaN^gavAn vivakShita ityuktam | atra shvetadvIpAganturamuktatvoktyA shvetadvIpaM prAptasyaiva muktatvaM j~nAyate | tathA cha tatsthitasya viShNorevetaravyavachChedena muktaprApyatvaM siddhamiti bhAvaH | ityAdityapurANe ityasya tasyaiva mukta- prApyatvavyapadeshAdityanenAnvayaH | anena tasyaivetyevakArasyopayogo j~nApito bhavati | asya hetorna liN^gasya sAvakAshatvaM shaN^kyamityadhyAhR^itasAdhyenAnvayaH |
(6) nanu prAguktarItyA rudraprakR^ityordyubhvAyatanatvaM kiM na syAdityatastatsAdhakAbhAvAnna tayostadityAha sUtrakR^it - nAnumAnamiti || atra nAnumAnamiti sAdhyAMshaM vyAchaShTe - nAnumAnAtmaketi | 'anumAnaprAptaprAmANyAsadAgamosnu- mAtmakaH' iti tattvapradIpokteH anumAnAtmake anumAnasiddhaprAmANyake pAshupatAdyAgame sarvAshrayatvena kalpito bodhita ityarthaH | kechittu - pramANatvena anumIyata ityanumAnamiti vyAchikhyuH | etatpakShe AtmakashabdavaiyarthyaM, tattvapradIpa- TIke viruddhe | rudrapadaM pradhAnAderupalakShakam | pradhAnasUtrAdanuvR^ittena dyubhvAdyAyatanapadenopasthApitaM naJNarthapratiyoginaM darshayati - atreti | dyubhvAdyAyatanaprakaraNa ityarthaH | 'vAchyaH' pratipAdyaH | sarvAshrayatveneti sheShaH |
(7) evaM sUtre pratij~nAMshaM vyAkhyAya hetvaMshaM vyAchaShTe - bhasmadhareti || tasya rudrasya shabdastachChabdaH | tachChru- tiliN^gAtmakaH | tathA cha bhasmadharogratvAdidharmavishiShTadharmibodhakabhasmadharogrAdishabdAbhAvAdityarthaH | atha vA - 'kimuchyate bhasmadharogratvAdInAM tachChabdatvam' ityuttaraTIkAbalAdbhAvabhavitrorabhedavivakShayA svArthe tvapratyayaH | tatprayogastu liN^gAtmakashabdasyApi saN^grahAya | bhAvabodhe tu - bhasmadharetyanena rudravAchakanAmAtmakashabdo gR^ihyate | ugratvapadena ugratvarUpaliN^gAtmakashabdo gR^ihyate | Adipadena nAmaliN^gAtmakashabdAntarANi gR^ihyante | samAkhyAderu- palakShakametat | tathA cha - bhasmadharAdirudrashrutInAm 
ugratvAdirUpatalliN^gAnAM rudraprApakasamAkhyAdInAM chAbhAvAdityartha ityuktam | atra rudrashivAditachChabdAbhAvAdityanuktvA bhasmadharogratvAdIti vachanaM 'rudro bhasmadharo nagnaH' iti vachanAdvisheShanAmAbhiprAyeNa | ata evaitadvachanoktAH nagnAdishabdA evAdipadena grAhyA iti dhyeyam | bhasmadharetyetatpra- dhAnatriguNatvAdirUpaprakR^itiprApakashrutiliN^gAdyabhAvAdityarthAntaropalakShakatayApi vyAkhyeyam | yadyapi atachChabdA- dityasya tachChabdAbhAvAditi vyAkhyAne naJNaH kriyAsApekShatvenAsamarthatvAtsamAsAnupapattiH | tathApi nirmakShikamityA- dAviva 'arthAbhAve yadavyayam' ityavyayIbhAvasamAsAshrayaNAnnAnupapattiH | paJNchamItvAt nAtrAm bhavati | anena sUtre jagatkartR^itvenAnumIyate ityanumAnashabdena vA 'AnumAnamanumAnasambandhi' iti sattarkadIpAvalyukterAnumAnamiti padachChedenAnumAnashabdena vA anumAnasiddhaprAmANyakapAshupatAdyAgamasiddhaM rudrapradhAnAdhikaM gR^ihyate | yadvA - pramANatvenA- numIyata ityanumAnaM pAshupatAdyAgamaH | tato matvarthe arsha Adibhyosch, tena tatpratipAdyamuchyate | evamAnumAnamiti padachChedespyaNantAtpunaraN kAryaH | tatra prathamANantarapadenAgama uchyate | dvitIyena pratipAdyatvam | tathA cha anumA- nAtmakapAshupatAdyAgamapratipAdyaM rudrAdikaM na dyubhvAdyAyatanaM na 'yasmin' ityAdiprakaraNe sarvAshrayatvena pratipAdyaM, kutaH? 'atachChabdAt' rudrapradhAnAdisAdhakashrutiliN^gAdyabhAvAditi sUtrArtha ukto bhavati |
(8) nanvAtharvaNe rudrAdij~nApakAbhAvespi atroktaprANAdhAratvapratipAdikAyAM 'prANAnAM granthirasi rudra' (mahAnA-16-2.) ityAdisamAkhyAshrutau rudrAdishabdAnAm antakatvAdiliN^gAnAM choktatvAttadbalAttatroktaM dyubhvAdyA- tanatvaM rudrAdeH kiM na syAdityata Aha - sa iti || yosntakassaMhartA sa eva tachChabdavAchyaH shrutaH sa viShNureva | yo rudraH shrutaH sospi viShNureva | yaH 'prANabhR^it' prANAdhAratvabodhakaprANagranthishabdavAchyaH, sospi viShNureva | yaH 'prANanAyakaH' tatsvAmI tata eva prANesha shabditaH sospi viShNureva | ya IshaH shrutaH sospi viShNureva | yosnanta- stachChabdavAchyaH sospi trividhaparichChedashUnyatvAdviShNureva, na sheShaH | yaH parovarIyAn sospi rudrAdeH parato vANyAdeH parAdviriJNchAt parataH prakR^iteH paratvAddharireva nAnya iti shrutyarthaH | 
atrAntarAdhikaraNodAhR^itachaturvedashikhAvAkye cha 'parasmAduttamaM proktam' iti vachanAnusAreNa paraparataravaravaratamAnAM chaturNAM pratyAyanAya vR^ittivAkye subAdeshasya sorutvotvaguNasamAnashabdalopA j~nAtavyAH | pratyuddeshyaM vidheyAnvayaj~nApanAya bahUnAM yattadAM prayogaH | 'ityAdinA' shrutyantaravAkyena 'prANagranthirudratvAdeH' prANagranthitvaliN^gasya rudrashabdavAchyatvasya cha tasyaiva viShNorevoktatvAdi- tyarthaH | prANeshvarAdishabdavAchyatvamantakatvAdiliN^gaM chAdishabdArthaH | prakR^itishrutiliN^gAderapyupalakShakametat | na tu rudrAderityevakArArthaH | evakAreNAnyatrAmukhyatassattvamanumanyate | uktatvAdityasya 'na rudrAdishrutiliN^gavirodhaH' ityadhyAhR^itasAdhyenAnvayaH |
(9) nanu tathApi na prANAdhAratvadyubhvAdyAyatanatvabodhakasamAkhyAshrutau viShNoH pratipAdyatvanishchayaH | tatra- tyAnAM rudrAdishabdAnAM pashupatyAdAveva rUDhatvena viShNau tadabhAvAt, bhAve vA punaranishchayAt | viShNau yogavR^ittisambhavespi tasyA rUDhito durbalatvenAnishchAyakatvAt | na hi shrutyantare viShNuliN^gAdyastItyata Aha - brahmANDe cheti | chospyarthaH samuchchaye | uktatvAdityanuvartate | tenAsyAnvayaH | kimuktamityato rudrAdishabdAnAM mahAyogavidvadrUDhipratipAdakaM vAkyaM paThati - rujamiti | 'rujaM' rogam utpattyAdikaM 'drAvayate' nirvApayati nivartayati yasmAttasmAdrudra ityuchyate | ka ityata stadrUpavisheShamAha - janArdana iti | jananamardayatIti vyutpattiH | 'IshanAt IshAnAM' brahmAdInAM cheShTakatvAdIshAnospi sa evetyarthaH | mahattvata ityupalakShaNam | dyotanAdeshchetyapi draShTavyam | ye 'narAH' janAH saMsArasAgarAnmuktAH santo 'nAkaM' paramasukhaM 'pibanti' bhuJNjate te pinAkAH | viShNuryataH 'tadAdhAraH' teShAmAdhArastataH pinAkIti 'smR^itaH' abhihitaH shrutAviti  sheShaH | shruta iti pAThaH svarasaH | 'shaMrodhanAt' muktiparyantaM svarUpabhUtamapi sukhaM rudhvA vartanAt AsurasakhaM nirudhya vartanAdvA sharva ityarthaH | yataH 'kR^ityAtmakaM' charmamayamimaM dehaM 'pravartayan' sR^ijan niyamayan vA tena svAtmAnaM jIvaM vA 'vaste' AchChAdayati tadantarvartate | yadvA - dehaM vaste adhivasatItyataH kR^ittivAsA ityuchyata ityarthaH | 'virechanAt' jagatsarjanAdasau viShNuH bR^iMhaNAdvardhanAdvA brahmanAmA | asau paramaishvaryAdindra ityuchyate |
(10) evaM viShNau rudrAdishabdAnAM mahAyogamuktvA vidvadrUDhiM chAha - evamiti || 
nimittairityadhyAhAryam | tathA cha 'evam' uktarItyA nAnAvidhairnimitaiH sapurANeShu vedeShu gataiH etairnAnAvidhaiH shabdairviShNureka eva 'gIyate' mukhyatosbhidhIyata ityarthaH | kathamanyatrAdR^iShTaM sarvashabdamukhyavAchyatvamasyetyataH 'puruShottamastrivikramaH' ityAbhyAM tatropapAdakamuktam | tribhuvanArthashabdavyApI hi trivikramaH | sarvapuruShashabdanimittakasvAmI hi puruShottamaH | tathA chAnena viShNau rudrAdishabdAnAM mahAyogavidvadrUDhikathanAt tayoshta rUDhimAtrAtprAbalyAdyuktaH samAkhyAshrutyantarespi viShNoH pratipAdyatvanishchaya iti bhAvaH | 'puruShottama iti' ityantasya 'brahmANDe' iti pUrveNAnvayaH |
(11) nanu yadi rudrAdishabdAnAM viShNuparatvamuktvA 'rudro mAssvishAntakaH' ityAdishrutInAmanirNAyakatva- muchyate, tarhi nArAyaNAdinAmnAM rudrAdiparatvena 'nArAyaNaM mahAj~neyam' (mahAnA-11.) ityAdishrutInAmanirNAyakatvaM cha syAdityata Aha - vAmane cheti || chospyarthe | asyApyuktatvAdavirodhaiti pUrveNAnvayaH | kimuktamityatastadvAkyaM paThati - na tviti | turavadhAraNe | 'nArAyaNAdInAM' nArAyaNa ityAdInamanyatra rudrAdau sambhavo mukhyavR^ittiH astIti sheShaH | 'anyanAmnAM' rudrAdishabdAnAM 'viShNureka eva gatiH' mukhyavAchyaH prakIrtita ityarthaH | itishabdasya vAmana ityanenAnvayaH | tasya nArAyaNAdinAmnAM anyatra niravakAshatvokteH na tachChrutInAmanirNAyakatvamiti vivakShita- sAdhyenAnvayaH |
(12) bhagavannAmatvAvisheShAdrudrAdinAmavannArAyaNAdinAmnAmapi rudrAdau vR^ittiH kiM na syAdityata Aha - skAnde cheti || chospyarthaH samuchchaye | asyApyuktatvAditi pUrveNAnvayaH | kimuktamityatastadvAkyaM paThati - R^ita iti || vinetyarthaH | 'anyatra' anyebhyo rudrAdibhyaH anyAni rudrAdinAmAnItisheShaH | Adishabdena viShNurityAdikaM gR^ihyate| atra dR^iShTAntamAha - rAjeti || yathA rAjA svakaM puramR^itesnyadamAtyAdibhyo dadAti tadvadityarthaH | itItyantasya skAnde ityanenAnvayaH | tasya cha nArAyaNAdinAmnAmanyatra vR^ittyabhAvasyoktatvAnna sAmyamityupaskR^itenAnvayaH | anena skAnde nArAyaNAdinAmnAM viShNorevoktatvAnna sAmyamityanvayena pUrvaprayuktaivakArasya kR^ityAntaraM sUchitaM bhavati |
(13) yadyevaM rudrAdishabdAH viShNvaikaparAH tarhi kimuchyate bhasmadharogratvAdInAM tachChabdatvam | viShNu- dattatvAbhiprAyeNa chet - tarhi rudrAdishabdA api tAdR^ishA iti kathaM tairnirNayAbhAva ityata Aha - chaturmukha iti || yadyapi svakIyAni, tathApi 'keshavaH' brahmarudrapravartako viShNuH 'svakIyAni' mukhyataH 
svavAchakAnyeva chaturmukhaH shatAnandaH padmabhUriti 'visheShanAmAni' nAmavisheShAneva 'brahmaNo' brahmaNe dadAvityarthaH | 'nagnaH' digambaraH | 'shivasya' shivAya | chastvarthaH | brAhma ityasyApyuktatvAditi pUrveNAnvayaH | rudrAdau bhasmadharogratvAdereva viShNossa- kAshAtprAptatveneti tadarthaH | tasya cha pUrvoktaM yuktamiti sAdhyenAnvayaH |
(14) nanu 'sa eShosntashcharate bahudhA jAyamAnaH' (muM. 2-2-6.) iti jIvaliN^gashravaNAtprANitvaprasiddheshcha jIvasAmAnyasya vA, viShayabhUtalokAdhAratvasya 'vAyunA vai gautama sUtreNAyaM lokaH parashcha lokaH sarvANi bhUtAni saMdR^ibdhAni bhavanti' (bR^i. 5-7-2.) iti shrutyantare vAyuniShThatvena prasiddhatvAdvAyorvAtra prakaraNe dyubhvAdyAshrayatvena pratipAdyatA kiM na syAdityAshaN^kAM pariharatsUtraM paThitvA vyAchaShTe - prANabhR^ichcheti || etairiti | AtmashabdaH muktopasR^ipyatvamatachChabdo rudrAdiprApakashrutInAM viShNuparatvamityevaMrUpaiH pUrvoktahetubhirityarthaH | nAtra hetvantaraM vAchyamityevashabdArthaH | jIvo vAyurityanena prANabhR^ichChabdo vyAkhyAtaH | atra vAchya ityanuShajyate | chaH samuchchaye | anena sUtre chashabdaH prAguktahetUnAM nAnumAnamityato naJNashcha samAkarShakaH | na kevalaM rudrostra na vAchyaH, kintu jIvo vAyushcheti samuchchayArthashchetyuktaM bhavati |
(15) nanu 'vAyunA vai gautama' ityAdishruterviShNuparatvena vAyusAdhakatvAbhAvespi bahudhA janmAkhyaliN^gena jIvostra vAchyaH kiM na syAdityata Aha - ajAyamAna iti || dehataH 'ajAyamAnaH' avikurvANo 'bahudhA' rAmakR^iShNAdirUpeNa 'vijAyate' tatra tatra prAdurbhavatItyarthaH | itIti | iti puruShasUktagatavAkyenetyarthaH | yasya janmAsambhavosbhihitaH pUrvavAdinA tasyaiva viShmorna jIvasyetyevashabdArthaH | tathA cha liN^gaM sAvakAshamiti na tadvirodha iti vAkyasheShaH |
(16) nanu kiM jIvaliN^gasya viShNugatatvapratipAdanAyAsena, liN^gabalAjjIvasyaiva dyubhvAdyAyatanatvaM syAt | na choktAtmashabdAdihetuvirodhaH | jIveshAbhedAbhiprAyeNa jIvespyAtmashabdAdyuktisambhavAdityAshaN^kAM 
pariharatsUtraM paThitvA vyAchaShTe - bhedeti | naikyaM vAchyamiti | jIveshvarayoratrAbhipretamiti cha sheShaH | anena sUtre nAnumAnamityato naJNanuvartanIyaH | sa cha hetugatabhedapratiyoginA saMyojya ityuktaM bhavati | chashabdo jIveshaikyaprayuktAtmashabdavAchyataita- tprakaraNabodhyatAspi netisamuchchayArthaH | kaussau vyapadesha ityata Aha - juShTamiti | iti bhedavyapadeshAditi | iti bhedashruterityarthaH | anena - 'juShTam' iti vAkye 'pashyati' iti darshanakartR^itvena prakR^itajIvasya Ishapadokteshcha IshvarA- dbhedokteH na tayoraikyamatrAbhipretamiti vAchyamiti sUtrArtha ukto bhavati | shrutistavAnandamayanaye vyAkR^itA |
(17) nanvatra jIvasya kasmAchchidIshAdanyatvamuchyate, na paramAtmanaH, ato na tayorbheda ityAshaN^kAM pariharatsUtramupanyasya vyAchaShTe - prakaraNAditi || itItyanantaram 'ityupakramyAdhItam' iti sheShaH | 'hi' yataH 'etat' juShTamityAdivAkyajAtaM yataH 'tasyaiva' paravidyAviShayasya paramAtmana eva 'prakaraNaM' nAnyasyetyevashabdArthaH | anena svaprakaraNAt 'dve vidye veditavye' iti paravidyAviShayavastunostrAdhItatvena viShNuprakaraNatvAtparamAtmana eva bhedavyapadeshAvagateH na jIvaparamAtnorabhedostrAbhipreta iti vAchyamiti sUtrayojanA darshitA bhavati |
(18) na kevalaM 'juShTam' iti bhedashruterna jIveshabhedostra prakaraNe vivakShita iti j~nAyate, kintu liN^gAdapItyAha sUtrakR^it - sthitIti || tadasiddhivAraNAya shrutyudAharaNena vyAchaShTe - dvA suparNeti | anena - 'dvA suparNA' ityatra shrutAbhyAH karmaphalAnupajIvanAvasthititadupajIvanAbhyAM hetubhyAM cha naivAtra jIveshayoraikyaM vAchyamiti sUtrArtha ukto bhavati | chashabdastu hetusamuchchAyaka iti spaShTatvAnna vyAkhyAtaH | shrutAvadanasya prAthamyespi sthiterIshasambandhitvenAbhyarhitatvAdalpAkSharatvAchcha sUtre tadanusAreNa bhAShye cha shrautakramamullaN^ghya sthiteH prathamamuktiH | 'sayujA' sayujau saMyuktau upakAryopakArakabhAvavattayA parasparAparihAreNa vartamAnau 'sakhAyA' sakhAyau prItyA ekadesha- sthau 'dvA' dvau 'suparNA' suparNau | suparNasarUpau | 'suparNA sakhAyA' iti visheShaNasvArasyAdasya samajIvamAtraviShayatve suShThuparamAnandarUpau jIveshvarau 'samAnam' ekaM 'vR^ikShaM' dehAkhyam ashvatthaM 'pariShasvajAteH' AliliN^gatuH | 'tayoH' suparNayormadhye IshvarAt 'anyo' jIvaH 'pippalam' ashvatthaphalarUpaM dehajanitakarmaphalam 'atti' asvAdveva svAdutvenaiva ashnAti | jIvAt 'anyaH' Ishvarastu 'anashnan' jIvAdyamevAbhuJNjAnaH 'abhi' abhitaH 'chAkashIti' prakAshate | na tu svasthityai jIvavatkarmaphalamapekShata iti muNDakashrutyarthaH || 1 ||
|| iti dyubhvAdhikaraNam || 1 ||
|| 2. bhUmAdhikaraNam ||
(1) atrAdhikaraNe bhUmanAmno viShNau samanvayaH pratipAdyate | bhUmashabdashcha 'bhUmnaH kratuvat' ityAdau kvachiddharmavAchakospyatra pUrNarUpadharmivachanaH | pUrNatvaM cha guNata uttamatvamiti dhyeyam | shrutyAdisaN^gatiM viShayAdikaM cha sUchayan sayuktikaM pUrvapakShaM darshayati - prANa iti || 'ChAndogye' ityAdau upaskAryam | 'ityuktvA' ityupa- krametyupalakShaNam | taduttamamanuktvetyapi draShTavyam | ata eva tasyaiva prANasyaivetyevakArosnyavyavachChedakaH prAyoji | shrutau pUrvapakShe prANashabdo vAyumAtraparaH | siddhAnte tu bhAShyarItyA vAyuviShNUbhayaparaH | nyAyavivaraNaChAndogya- bhAShyarItyA tu vAyumAtraparaH | na cha vAyuviShNUbhayavAchitvaM vAyumAtravAchitvamityarthadvayaM viruddham | antaryAmi- vivakShayA bhAShyasya tadavivakShayA vivaraNAdeH pravR^ittatvAt | yathA 'AtmanaH AkAshaH' (tai. 2-1.) ityatra sambhUta- shabdasyAnekArthatvesntaryAmiviShNurapyAkAshapadenochyate | tasya janimAtrArthatve tu na tena sa uchyate | tathA tattvapradIpe tu 'abhyupagamavAdatvAt' ityAdinA ayaM prANo viShNurityabhyupetya vAdena bhAShyaM pravR^ittam, ityuktam | tathA chAdyapakShe prANaH 'AshAyAH' bhAratyAH 'bhUyAn' guNato jyeShThaH | evaM 'prANaH' tadantaryAmI viShNurantaryAmitvAdeva tata AshAyAshcha bhUyAnityarthaH | anena pUrvamAnandamayashabdoktasajAtIyotkR^iShTatvarUpapUrNatvasyeha vAyAvAkShepAdAnandamayAdhi- karaNenAsyAkShepikI saN^gatiH sUchitA | ChAndogashrutyukto bhUmAkhyo viShayaH, kiM vAyuruta viShNuriti sandehashcha sUchitaH | tathA tasyaiva bhUmatvaprAptiriti pUrvapakShaH | tatra prANopakramataduttamAnuktirUpayuktishcha darshitA bhavati | 'yo vai bhUmA tatsukhaM nAlpe sukhamasti bhUmaiva sukham' iti vAkye sukhashabdaH pUrNasukhArthaH | 'yatsukhaM sa bhUmA' iti vyAsatIrthIyokteH, sarvanAmAni paryAyeNa tattalliN^gabhAJNjItyukteshcha nirupapadasukhashabdamAtrasyApi pUrNasukhArthatvAt | yadananyAdhInapUrNAnandasukhaM sa bhUmA guNataH pUrNo nArAyaNa ityuddeshyavidheyayorvyatyayaH | ata eva svAtantryeNa sukhasya visheShaNAt na muktajIveShvanaikAntyamityAshayena tadupapAdayati - nAlpa iti | 'alpe' apUrNe muktajIve tatprasAdaM vinA yataH sukhaM nAstItyarthaH | nigamayati - bhUmaiva sukhamiti | atrApi vyatyayaH |
(2) nanu 'prANo vA AshAyA bhUyAn' ityuktaprANashabdasya 'ata eva prANaH' ityuktarItyA viShNuparatvA- dviShNoreva bhUmatvaprApteH kathaM prANashabdabalAdvAyorbhUmatvaprAptirityata Aha - utkrAnteti || ityAdIti | lupta- vibhaktiko nirdeshaH | Adishabdena 'utkrAntaprANAn shUlena samAsaM vyatiShaM dahet nainaM 
brUyuH pitR^ihAsIti' samagravAkyaM gR^ihyate | tachcha tat liN^gaM cha, tasya liN^gamiti cha vigrahaH | ayamiti sheShaH | chashabdosvadhAraNe | vAyuvAchI cheti bhinnakramaH | tathA cha 'ayaM' prANashabdo 'vAyuvAchyeva' na viShNuvAchI | kutaH?  'utkrAntaprANAn' ityAdau 'talliN^gAt' tasya prANasyotkramaNAdirUpaliN^gashravaNAditi yojanA | utkrAntaH prANo yebhyaste tathoktAH | tAnmAtR^ipitrAchAryAdIn 'samAsaM' sAkalyena 'vyatiSham' ekadeshena cha shUlena viluNThya yadi dahetputraH shiShyo vA tathA nainaM brUyuH janAH | kimiti? - pitR^ihAsIti mAtR^ihAsIti | mukhyaprANasannidhAnAbhAvAditi bhAvaH | iti shrutyarthaH |
(3) siddhAntayatsUtramavatArayati - ata iti || sUtre prasIdatyanena jana iti prasAdaH sukham, samyakprasAdaH samprasAdaH, tasmAditi vigrahaH | Ishvare sukhamiva duHkhamapi syAditi nAshaN^kyaM, pUrNasukhakAryeNa samyakprasAdena duHkhAbhAvanishchayAdityAshayena prayuktaM samprasAdAditi hetumanUdya vyAchaShTe - samprasAdAditi | uttarasUtrasthachashabdos- trAkarShaNIya ityAshayena 'adhyupadeshAt' ityetaddhetvantaraparatayAnUdya vyAkhyAti - adhyupadeshAditi || nAmAdInAM sarveShAm 'upari' taduttamatvena 'upadeshAt' ukterityarthaH | cho hetusamuchchaye | atrAdhItyeva hetuH, na tu samagra eko hetuH | sa cheshvaravachano bhAvapradhAnaH, visheShAnukteH akhileshvaratvAditi hetvarthaH akhileshatvAdityanuvyAkhyAnasudhokto j~nAtavyaH | asiddhiparihArAyopadeshaparyantaM dhAvanam | prAyapAThAdbhUmnoskhilAdhipaprANAdhipatye akhilAdhipatyaM siddhyatIti bhAvaH | samanvayasUtrAdanuvR^ittasya tattvitividheyasamarpakasyArthamAha - viShNureveti bhUmA viShNurevetyanvayaH|
(4) pUrNasukhatvAdikaM kuto viShNutvanishchAyakamityata Aha - sahasreti || iti hIti | 'hi' yasmAt 'iti' nArAyaNAnuvAkagatA shrutirasti, tasmAtsamprasAdAt viShNutvanishchayo bhavatyevetyarthaH | 'sahasrashIrShaM' sahasrapadopa- lakShitAmitamUrdhAnaM 'devaM' prakAsharUpaM vishvato darshanAdakShyasyeti vishvAkShaM 'vishvashambhuvaM' pUrNasukhAshrayaM 'vishvaM' jagatpraviShTatvena vartamAnaM 'nArAyaNaM' muktasaN^ghe vyaktam 'akSharaM' svarUpato nAsharahitam akSheShu ramamANaM vA | parebhyo brahmAdibhyosdhikatvena mIyata iti parA mA yasyeti vA paramastaM paramaM 'padaM' prApyaM vishvataH paramashchAsAvashcheti vigrahaH, savarNadIrghaH | somapAshabdavadayaM shabdaH | sudhArItyA AbantatvAshrayeNa liN^gavyatyayo vA | tathA cha 'vishvataHparamAM' sarvasmAduttamam akAravAchyaM sarvottamaM vA 'nityaM' dehato nAsharahitaM 'vishvaM' guNaiH pUrNaM yaj~neShu haviHsvIkaraNAt harivarNatvAchcha 'hariM' 'devaM' krIDAdiguNakaM 'nArAyaNaM' tadAkhyaM devaM tadvishvamupajIvatIti shrutyarthaH | yadyapi vishvataH paramam iti drAviDapAThaH | tathAspyAndhrapAThamanusR^itya paramAmityuktam |
(5) atra prANashabdena viShNorvAchyatvAN^gIkAre prAguktatkramaNAdiliN^gavirodha ityato netyAha - tamiti || prathamAdishabdena taduttaravAkyAni dvitIyena talliN^gAntarANi cha gR^ihyante | apishabdaH samuchchaye, yadyapi tathAspItyarthe cha | tathA cha - na kevalaM prANashabdopakramavirodhaH, tasya viShNuparatvAt, kintu 'api' atra prANashabdena viShNo- rvAchyatvAN^gIkAre utkramaNAdiliN^gavirodho nAsti | kutaH?  'api' tathApi sarvagatespi viShNAvutkramaNAdi- liN^gasya 'tamutkrAmantam' ityAdinA vAjasaneyavAkyena siddhatvAditi yojanA | shrutisiddhesrthe lokadR^iShTivirodhos- kiJNchitkara iti bhAvaH | 'tasya haitasya hR^idayasyAgraM pradyotate | tena pradyotenaiSha AtmA niShkrAmati' (bR^i. 6-4-2.) iti pUrvavAkye prakR^itaH paramAtmA tachChabdena parAmR^ishyate | tathA cha pradyotitahR^idayAgreNAparokShaj~nAnidehAt 'utkrAmantaM' nirgachChantaM paramAtmAnamanusR^itya 'prANo' mukhyavAyuH 'utkrAmati' dehAnnirgachChatIti shrutyarthaH |
(6) yuktyantareNa viShNorbhUmatvapratipAdakaM sUtramupanyasya vyAchaShTe - dharmeti || Adipadena svAtantrya- svapratiShThitvAdikaM gR^ihyate | asya hetorviShNureva bhUmeti pradhAnasAdhyenAnvayaH | yadyapi ChAndogye 'yatra nAnyat' (ChAM. 7-24-1.) iti svAtantryabodhakavAkyAnantaraM 'sa evAdhastAt' (ChAM. 7-25.) iti sarvagatatvAbhidhAyakavAkya- shravaNAt prathamashrutasvAtantryadharmaM svashabdena gR^ihItvA sarvagatatvAmAdishabdena grAhyam | tathAspi tadvAkye bhUmatvaniyata- sarvagatatvasya spaShTaM pratItestadeva vAchakashabdena gR^ihItamiti draShTavyam | anena - sUtre cho yuktisamuchchaye dharmashabdAtpa- ramanveti | liN^gasya niravakAshatvaj~nApanAyopapattiparyantaM dhAvanam | tathA cha na kevalaM samprasAdAdeH, kintu 'sa evAdhastAtsa upariShTAtsa pashchAtsa purastAtsa dakShiNataH sa uttarataH sa evedaM sarvam' (ChAM. 7-25-1.) iti vAkye, tathA - 'yatra nAnyatpashyati nAnyachChR^iNoti nAnyadvijAnAti sa bhUmA' (ChAM. 7-24-1.) iti vAkye, tathA - 'sa bhagavaH kasmin pratiShThita iti sve mahimni' (ChAM. 7-24-1.) ityAdi vAkye cha sarvagatatvAdidharmashravaNAchcha bhUmA viShNureva, teShAM cha dharmANAM viShNAvevopapatteriti sUtrArtha ukto bhavati | 'saH' bhUmashabdito nArAyaNaH adhaH upari pashchAtpurastAddakShiNata uttarataH sarvatrAsti | tatprayojanamAha - sa evedaM sarvamiti | tenaivedaM jagadvyAptaM sa eva sarvasattApradastadarthameva sarvatra tiShThatItyarthaH | 'yatra' yadvinA yadadhInaM vinA anyannapashyatyadhikArI sarvameva tadadhInaM pashyati, tathaiva shrR^iNoti, vijAnAti cha sa bhUmetyarthaH | 'yatra' yasmin dR^iShTesnyatsvatantraM na pashyatIti vA | he 'bhagavo' bhagavAn sa bhUmA kasmin pratiShThita iti nAradaprashne mahimaguNAtmake 'sve' svasmin svakIye mahimni vA svayaM 'pratiShThitaH' Ashrita iti sanatkumAraH pratyAheti shrutyarthaH || 2 ||
|| iti bhUmAdhikaraNam || 2 ||
|| 3. akSharAdhikaraNam ||
(1) atrAdhikaraNeskSharanAmasamanvayaH kriyate | shrutyAdisaN^gatiM viShayavAkyamudAhR^itya viShayAdikaM cha sUchayan sayuktikaM pUrvapakShaM cha darshayati -adR^ishyatvAdIti || uktAityasyAvR^ittiH | te iti sheShaH | AdyAdishabdenAgrAhyatvAdi gR^ihyate | guNA ityanena chandrAdityAdyAdhAratvaguNospi gR^ihyate | dvitIyAdishabdena 'ashrutaM shrotramataM mantravij~nAtaM vij~nAtR^inAnyadatossti draShTR^i nAnyadatossti shrotR^i nAnyadatossti mantR^i nAnyadatossti vij~nAtR^i etasmin khalvakShare gArgyAkAsha otashcha protashcha' (bR^i.5-8-11.) iti shiShTavAkyam, tathA - 'etasya  vA akSharasya prashAsane gArgi sUryAchandramasau vidhR^itau tiShThataH' (bR^i. 5-8-9.) iti vAkyaM cha gR^ihyate | tR^itIyAdishabdena 'ahaM tvaShTAramuta pUShaNaM bhagam' (R^i. 10-125-2.) iti vAkyam, tathA - 
ye tvakSharamanirdeshyamavyaktaM paryupAsate |
sarvatragamachintyaM cha kUTasthamachalaM dhruvam || (gI. 12-3.)
iti gItAvAkyam |
AsIdidaM tamobhUtamapraj~nAtamalakShaNam |
apratarkyamavij~neyaM prasuptamiva sarvataH || 
iti tadbhAShyodAhR^itavAkyaM cha gR^ihyate | chashabdenAkSharashabdasya shrItattve prasiddheshcheti akSharapadasUchito hetuH samuchchI- yate | tasyetipadamAvartate, vipariNamyate cha | na kevalaM viShNoreva, kintu 'tasya' akSharasyApItyaperarthaH | viShNu- jaDavyAvR^ittyarthaM - madhyameti | 'bhUmatvaprAptiH' iti pUrvapAkyAdbuddhyA vivekena prAptiritipadamatrAnuvartate | tathA cha - pUrvamadR^ishyatvAdhikaraNe ye adR^ishyatvAdiguNA akSharasya viShNoruktAH | te vAjasaneyake 'tadvA etadakSharaM gArgi adR^iShTaM draShTR^i' ityAdinA vAkyena 'madhyamAkSharasya' shrItattvasya 'uktAH' uchyante ityekA yojanA | aparA tu - 'tasya' teShA- madR^ishyatvAdiguNAnAM 'tasya' tasmin madhyamAkSharespi sambhavAdyuktatvAt 'tasya' chandrAdyAdhAratvaliN^gasyApi 'ahaM somamAhanasam' ityAdivAkyAttasminnakShare upapatteH 'tasya' akSharashabdasya tasmin madhyamAkShare prasiddheshcha 'tasya' madhyamAkSharasyApi 'tasya' akSharanAmavAchyatvasya prAptiriti | tatrAdyayojanAyAm adR^ishyatvAdhikaraNoktAdR^ishyatvAdi- guNakAkSharasya viShNvanyatvAkShepAttenAsyAkShepikI saN^gatiruktA bhavati | tathAskSharAkhyo viShayaH, draShTR^itvAbhidhAyakotta- ravAkyaparyAlochanayA jaDavyAvR^itteH | kiM chetanaprakR^itirutaviShNuriti saMshayashcha sUchitaH | dvitIyayojanAyAM sayuktikaH pUrvapakShaH pradarshita iti j~nAtavyam | 'tadvA' ityAdeH siddhAntarItyAyamarthaH - 'tat' AkAshAshrayatvena vakShyamANam 'akSharaM' na kSharatItyakSharashabdavAchyaM brahma 'etat' etallakShaNakaM cha prasiddham | tadevAha - adR^iShTamityAdinA | anyaiH 
sAkalyena adR^iShTatvAtsvayaM draShTR^itvAdadR^iShTaM draShTrityuchyate | evamuttaravAkyamapi vyAkhyeyam | draShTR^itvAdau visheShamAha - neti | 'ataH' akSharAdanyat svAtantryeNa draShTR^i shrotR^i mantR^i j~nAtR^i cha nAstItyarthaH | 'etasmin' evaMbhUteskSharashabdite brahmaNi dIptinimittAkAshapadoktaM shrItattvam 'otashcha protashcha' atrotaM cha protaM cha | tathA cha sarvakAreNa tadAshritaM khalvityarthaH |
gArgIti yAj~navalkyakartR^ikapatnIsambodhanam | 'etasya vA akSharasya' viShNoH 'prashAsane' Aj~nAyAmiti nimittasaptamI | tathA cha Aj~nAmAtrAt 'sUryAchandramasau' 'keshau sUryavidhU matau' iti bR^ihadbhAShyokterbrahmarudrau bhAShya- TIkArItyA prasiddharavichandrau cha 'vidhR^itau' visheSheNa dhR^itau bhavata iti | pUrvapakShI tu akSharashabdaM shrItattvaparaM manyate | tatpakShe AkAshashabdaH prakR^ityanyatatpoShyaparaH |
aham 'AhanasaM' svAbhimanyamAnalatAdvArA yaj~neShvabhiShUyamANaM 'somaM' somalatAbhimAninaM chandraM tvaShTAraM cha 'uta pUShaNaM' pUShaNaM cha bhagaM cha 'bibharmi' dadhAmItyaMbhraNIvAkyasyArthaH | tvaShTrAdayastu sUryaprabhedAH | tattvapradIpasattarka- dIpAvalyostu bR^ihadbhAShyAnusAreNa 'somam' umayA sahitam 'Ahanasam' AsamantAt hantAraM saMhartAraM rudraM bibharmIti vyAkhyAtam |
'akSharaM' dehatospyavinAshi, 'anirdeshyaM' shabdAgocharaM, 'sarvatragaM' deshato vyAptam, 'achintyaM' manasAsgrAhyaM, guNabAhulyAt, kUTe AkAshesbhimAnitvena tiShThatIti 'kUTastham', 'achalaM' kadApi svapadAdabhraShTaM 'dhruvam' utpatti- vinAshashUnyam, 'avyaktaM' shrItattvaM ye paryupAsate iti gItArthaH |
pralaye 'abhUtam' ajAtam 'apraj~nAtaM' pratyakShAvedyam avedyalakShaNatvAdalakShaNam ata eva 'atarkyam' anumAnAvedyam 'avij~neyam' AgamAvedyam anAdyavidyAbhimAnitvAt, tamaHshabdavAchyamidaM lakShmyAkhyaM tattvaM 'prasupta- miva' nirvyApAraM 'sarvataH' sarvatrAsIditi smR^ityarthaH |
(2) siddhAntayatsUtramavatArayati - ata iti || sUtre gahanArthatvAtprathamaM hetubhAgaM 
vyAkariShyamANossiddhi- parihArAya shrutimudAharati - etasminniti | itItyanantaraM 'vAkye' iti sheShaH | anyapadArthaM darshayanvigrahaM darshayati - ambareti | ambaramAkAshaH anto yasya sarvasya pR^ithivyAderdhArakatvokterityarthaH | yadyapi 'etasmin' iti vAkyesmba- radhR^itirevochyate |  na tu tadantarasarvadhR^itiH | tathApi 'yadUrdhvaM gArgi divo yadarvAkpR^ithivyA yadantarA dyAvApR^ithivI...... AkAsha eva tadotaM cha protaM cha' (bR^i. 5-8-7.) ityanenAkAshasya chitprakR^iteH sarvAdhAratvamuktvAsnantaram 'etasmin' iti vAkyeskSharasya tAdR^ishaprakR^ityAdhAratvokteH prakR^itidvArAskSharasyAmbarAntasarvAdhAratvamatroktameveti na doShaH | etachcha sUtresmbarAntetyantapadaprayogAtsUchitam | sUtre tattvityanuvR^ittapadadvayopetapratij~nAbhAgaM vyAkhyAti - brahmaiveti | akSharaM brahmaivetyanvayaH | anena akSharasya 'etasmin' iti prakR^itidvArAsskAshAntasarvAdhAratvashruterakSharaM brahmaiveti sUtrArtha ukto bhavati |
(3) sarvAdhAratvaM kuto viShNutvanishchAyakamityataH tasya viShNuliN^gatvena shrutisiddhatvAdityAha - ya iti || vyAkhyAteyaM shrutirjanmanaye |
(4) 'bhartA san' iti taittirIyANAM shrutiH | 'devaH' prANAkhyo bhagavAn svayaM jagatA jIvena vA hR^idi bhriyamANaH tat 'bibharti' dhatte puShNAti cha | tarhi jagadIshayoH sAmyApattirityata Aha - bhartA sanniti | jagato mUlabhartA sanneva bhriyamANaH, na svakIyasthityetyarthaH | nanvekasyaiva bhagavataH bhartA bhriyamANo bibhartItyaneka- vidhavyavahAraviShayatvaM kathamityata Aha - eko bahudheti | ekospi bhartR^itvAdinA 'bahudhA' bahurUpeNa cha 'niviShTo' vyApta ityarthaH | tatra praviShTa iti vA | 'yadA bhAraM tandrayate sa bhartuM parAsya bhAraM punarastameti' iti vAkyasheShaH | 'sa' viShNuryadA taM jagadbhAraM 'parAsya' adho nidhAya punarbhartuM 'tandrayate' nechChati tadA asau bhAraH 'astameti' nashyatItyarthaH | 
(5) 'yasmin' ityapi taittirIyesnyadvAkyam | atra yachChabdasya 'tadeva brahma paramam' (mahAnA. 1-6.) ityutta- ravAkyasthatachChabdenAnvayaH | chau prakArasamuchchaye | tathA cha - 'yasminnidaM' sarvaM jagat 'saM' samyak 'vi' vividhaM 'chaidhi' avardhata | edhaterliN^i ChAndasaM rUpametat | yadvA - edhivardhate | astIti vArthaH | asmin pakShe asterlaTi madhyamapuruShaikavachane ChAndasaM rUpam | vastuto loTi madhyamapuruShaikavachane rUpametat | yasmiMshcha 'vishve' sarve devAH 'adhiniSheduH' yamadhyagustadeva brahmetyarthaH | ityAdishruterityasya 
ambarAntadhR^iterityanenAnvayaH | brahmaNyavagatAyA iti sheShaH | tR^itIyArthe paJNchamI | Adishabdena 'yenAvR^itaM khaM cha divaM mahIM cha yenAdityastapati tejasA bhrAjasA cha' (mahAnA. 1-3.) ityAdikam, 'tameva mR^ityumamR^itaM tamAhustaM bhartAraM tamu goptAramAhuH' (tai.A. 3-14.) ityAdi cha gR^ihyate | tathA cha viShNuliN^gatvena shrutisiddhAt sarvAdhAraNAt viShNutvanishchayo bhavatyeveti bhAvaH |
(6) viShNuvadanyasyApi sarvAdhAratvaM kiM na syAdityata Aha - pR^ithivyAdIti || prakR^ityantapadena sautrAntapadaM vyAkhyAtam | 'bhUtam' atItaM 'bhavyaM' bhaviShyat 'bhavat' vartamAnaM 'yat' idaM vishvaM tadviShNuH 'eka eva' asahAyo bibharti | tasya dhR^itau tasmAdviShNoranyaH 'kShamaH' samartho netyarthaH | iti skAnda ityasya 'uktatvAt' ityadhyAhAreNa na sAvakAshatvaM liN^gasyeti vAkyasheSheNAnvayaH |
(7) yuktyantareNa viShNorevAkSharatvaM pratipAdayatsUtramupanyasya vyAchaShTe - sA cheti || 'sA cha' sarvadhR^itirapi ityAdinA prashAsanAduchyate yatostospi brahmAkSharamityanvayaH | AdishabdenaivaMrUpANyekaprakaraNagatAnekavAkyAni gR^ihyante | anena - yadA 'sA' pUrvoktA sarvadhR^itireva akSharasya viShNutvasAdhikA, tadA sutarAM, yA tu 'etasya' iti shrutivAkyeskSharasya prashAsanAdeva asaN^kuchitaviShayAnanyAyattaprakR^iShTAj~nAmAtrAdeva sarvadhR^itiruchyate seti sUtrArtha ukto bhavati |
(8) nanu sarvadhR^itihetuprashAsanena kutoskSharasya viShNutvanishchaya ityatastasya viShNukartR^ikatvAdityAha - tachcheti| sarvadhR^itikAraNaM prashAsanaM tvityarthaH | na kevalaM sarvadhR^itiH, kintu taddhetuprashAsanaM cheti samuchchaye vA chashabdaH | 'viShNoreva' viShNukartR^ikameva | na tvanyakartR^ikamiti evArthaH | evakArasyottaratropayogaH |
(9) kuta etajj~nAyata ityatastachchetyanena pratij~nAtArthe shrutiM pramANayati - sapteti || A R^iddhagarbhAH Ardha- garbhAH | brahmANDAkhyAtisamR^iddhagarbhAH | nigaraNena bhriyanta iti garbhAstadAvaraNabhUtA iti yAvat | reta iti liN^ga- vyatyayenaikavachanaM prathamAbahuvachanArthe | tathA cha - 'bhuvanasya' lokasya 'retaso' ratipradAH sArabhUtA vA | yadvA - bhUmatvAtpUrNatvAdvananIyatvAdbhajanIyatvAdbhuvanasya viShNo retorUpAH 'sapta' mahadahaN^kArapaJNchamahAbhUtAkhyAH brahmAdayo devAH | bhavanasya 'reto' retaso jagadratipradasya viShNoH 'pradishA' AdeshenAj~nayA 'vidharmaNi' vividhavishvadhAraNe tiShThantIti R^iN^mantrArthaH | vishveshvaratIrthIye tu 'ardhasya' viShNoH 'garbhAH' sapta devAH bhuvanasya 'retaH' kAraNam | ete cha viShNoH pradishA vidharmaNi tiShThantItyartha uktaH |
(10) 'chaturbhiH' iti vAkyaM tu janmanaye vyAkhyAtam | evaMjAtIyakashrutirAdishabdArthaH | shruterityasya j~nAyata ityadhyAhAreNa tachcheti pUrvavAkyenAnvayaH |
(11) sarvadhR^itihetuprashAsanaM viShNorivAnyasyApi kiM na syAdityata Aha - eka iti || idaM cha 
bhAratavAkyaM sabhAparvagam | 'shAstA' sarvadhR^itihetvAj~nAkartA | 'ekaH' na tu dvitIyossti, sa cha viShNurevetyarthaH | 'garbhe shayAnaM puruShaM kossti shAstA' iti shiShTavAkyam | 'yo hR^ichChayaH' ityanyadvAkyamuttaravAkyaparyAlochanayA prakR^itasaN^gatam | 'yaH' sarvadhR^itihetuprashAsanAya 'hR^ichChayaH' sarvahR^idayanivAsI tamahamiha sthAne bravImItyarthaH |
(12) 'na kevalam' ityAdi hiraNyakashipuM prati prahlAdavAkyam | he rAjan na kevalaM me bhavatashcha 'saH' bhagavAn 'balaM' balaprado dhR^itihetuH, kintvanyeShAM balinAM cha balamityarthaH | ityAdeshchetyasya 'tachcha prashAsanaM viShNo- reveti j~nAyate' ityanenAnvayaH | anena viShNorevetyevakArasya kR^ityaM sUchitam |
(13) hetvantareNa viShNorevAkSharatvaM pratipAdayatsUtraM paThitvA vyAchaShTe - anyeti || Adishabdena 'etadvai tadakSharaM gArgi brAhmaNA abhivadanti asthUlamanaNvahrasvamadIrghamalohitamasnehamachChAyamatamosvAyvanAkAshamasaN^gamara- samagandhamachakShuShkamashrotramavAgamanostejaskamapramANamamukhamamAtramanantaramabrAhmaM na tadashnAti kiJNchana na tadashnAti kashchana' (bR^i. 5-8-8.) iti samagravAkyaM gR^ihyate | 'sthUlANvAdInAm' iti bhAvapradhAno nirdeshaH | vyAvR^itteritya- nantaraM 'kathanAt' iti sheShaH | cho hetusamuchchaye | asyApi brahmaivAkSharamiti pUrveNAnvayaH |
anena - na kevalaM pUrvoktahetubhyAM, kintvanyeShAM sakalavastUnAM bhAvAnAM svarUpANAM sthaulyAdidharmANAM vyAvR^itteH ananyApekShArAhityasya 'asthUlam' ityAdinAskShare kathanAdapyakSharaM brahmaiveti sUtrArtha ukto bhavati |
shrutyarthastu - 'tat' AkAshAshrayatvena vakShyamANam 'akSharaM' na kSharatItyakSharashabdavAchyaM brahma etallakShaNakaM 'brAhmaNAH' j~nAninosbhivadanti vai prasiddham | tatkiM lakShaNamityata Aha - asthUlamiti | sthUlaM mahat | svaprabu- ddhArthAntaraM tu - 'etat' akSharaM brAhmaNAH 'tat' chitprakR^ityAkhyamiti vadanti pUrvapakShayanti tadbrahmetyabhivadanti siddhAntayanti | siddhAntasAdhakaM hetumevAha - asthUlamityAdineti | anena 'prasiddhasthUlasUkShmAdivailakShaNyA- jjanArdanaH' iti bR^ihadbhAShyoktarItyA prasiddhasthUlAdivailakShaNyamuchyate | sthUlANvAdipadasya bhAvapradhAnatve tu lokikasthaulyAdirAhityamanenoktaM bhavati | 'alohitaM' 
lohitashabditaraktAdyupalakShitaprAkR^itarUpasAmAnyarahitam | 'asnehaM' prAkR^itasneharahitam | 'achChAyaM' 'ChAyAtvavidyA samproktA' iti vachanAdaj~nAnarahitam | jIvadehasyeva ChAyArahitaM cha | 'atamaH' AvaraNarahitam | 'avAyu' pIDArUpashvAsochChvAsarahitam | yadvA - vyAsatIrthIyo- ktarItyA avAyvanAkAshamatejaskamityetaistadArabdhasharIrarahitamityuchyate | ata eva 'achChAyamatamosvAyvanAkAsham' ityatra sarvAtmanA niShedha ityuktaM sudhATIkayoH| 'asaN^gaM' sarvagatamapi tatkR^italeparahitam | arasamagandhamityAbhyA- mupalakShaNayA prAkR^itarasagandhAdirAhityamuchyate | achakShuShkamityAdinA prAkR^itasvabhinnachakShurAdirAhityam | 'atejaskaM' prAkR^itavarchorahitam | 'aprANam' uktachakShurAdivyatiriktaprAkR^itaj~nAnendriyakarmendriyarahitam | vyAsatIrthIyoktarItyA prANavAyurahitamiti vA | 'amukhaM' prAkR^itavigraharahitaM vA | 'amAtraM' parimitishUnyam | mIyante ebhiriti mAtrA indriyANIti TIkokteH amAtraM chakShurAdIndriyarahitamiti vyAsatIrthIyoktiH | sarvAtmanA sharIrArambhakapa़JNchamAtrashUnyaM vA | na vidyatesntaraM bAhyaM cha yasmAttadanantaramabAhyam, idameva sarvasmAdantaraM bAhyaM chetyarthaH | 'tat' brahma 'kiM cha na' annAdikaM shubhamashubhaM vA 
sAshanAnashanatvena naradevau yathoditau |
attiM vinApyadaurbalyAttathAsnattirharerbhujiH ||
iti smR^iterupajIvanArthaM 'nAshnAti' nAtti | 'kashchana' kospi samarthaH 'tat' brahma 'nAshnAti' na saMharatIti |
(14) laukikasthaulyAdirAhityaM kathaM viShNutvanishchAyakaM, taddharmatvenAnishchitatvAdityata Aha - asthUla iti| 'asthUlaH' laukikamahattvarahitaH, 'anaNuH' laukikANutvarahitaH, 'amadhyamaH' laukikamadhyamaparimANarahitaH | na cha parimANAdirAhitye viShNorasvabhAvatvApattiriti vAchyam | laukikasthaulyAdirAhityespyalaukikaparimANAdi- sadbhAvAdityAha - madhyama ityAdinA || na chAnena sthUlatvAderanukternachoktaparihAra iti vAchyam | 'madhyamo vyApakaH' ityAdyukteH sthUlosNushchetyupalakShakatvAt | na chamadhyamaparimANavattve viShNoranityatvApattiriti vAchyam | anityatvAnApAdakamadhyamaparimANAbhyupagamAt | tattvapradIpe tu 'amadhyamo' madhyamaparimANaniyativarjitaH 'vyAptos- NurmadhyamastathA' ityukteH madhye mIyamAnatvAnmadhyama iti vyAkhyAtam | asmin pakShe niyatamadhyamaparimANa- shUnyatvAnnAnityatvamiti parihArosbhipretaH | na vidyatesnyo vyApako yasyAsAvavyApakaH | lokavilakShaNavyApaka iti vA | 'vyApakaH' sarvadeshakAlavyApI | AdiH 
kAraNamanAdistachChUnya utpattishUnya iti vA | na vidyate vishvaH pUrNo yasmAdavishvaH | pUrNatvAdvishvaH | yadvA - 'avishvo' laukikeShvapraviShTaH | 'vishvaH' jagaddhR^idayaM vA praviShTaH | 'saguNo' j~nAnAnandAdiguNavAn | 'nirguNaH' sattvAdiguNahIna ityarthaH | 'ityAdeH' itivAkyAt | Adishabdena 'aNoraNIyAnmahatomahIyAn' (kaTha. 2-20.) iti kaThashrutirgR^ihyate | 'te' asthUlatvAdayaH | yata iti nishchitA iti sheShaH | asya ataste akSharasya viShNutvanishchAyakA bhavantItyupaskR^itavAkyenAnvayaH | nanu tathApi te viShNo- reveti kathaM, yasmAttesprAkR^itavigrahe madhyamAkSharespi santi | naiSha doShaH - yataste yatra bhagavadapekShayaiva santi | anyA- napekShA eva dharmAhyatra hetutvena vivakShitAH |
(15) nanu laukikaparimANAdirAhityaM kathaM viShNoryuktaM, loke sarvapadArthAnAM prAkR^itaparimANasyaiva darshanAdityata Aha - asthUleti || 'asau puruShottamaH' bhagavAn 'asthUlosnaNurUpo bhavati' prAkR^italaukikasthUlANutva- rUpadharmarahitavapurbhavati | evaM 'avishvo vishvashcha' lokabahirbhUto lokAntargatashcha bhavati | tathA viruddhadharmarUpashcha bhavati | loke parasparaM viruddhAH sthUlatvANutvAdayo dharmAH svarUpabhUtA yasya saH tathoktaH | kathamityato ghaTakamAha - aishvaryAditi || achintyaishvaryasAmarthyAdityarthaH | aishvaryAdevetyanena nAtropapAdakAntaramanveShaNIyamutyuktaM bhavati | iti brahmANDe ityasya uktatvAt yuktA ityadhyAhAreNa te dharmAH viShNoryuktA eveti pUrvavAkyenAnvayaH |
|| iti akSharAdhikaraNam || 3 ||
|| 4. sadadhikaraNam ||
(1) atrAdhikaraNesnekaprakaraNAtmakaM 'sadeva' ityAdisthAnaM samanvIyate | shrutyAdisaN^gatiM viShayavAkya- mudAhR^isya viShayAdikaM cha sUchayati - saditi || 'ityAdinA' ChAndogyavAkyena | Adishabdena 'ekamevAdvitIyaM, (ChAM. 6-2-1.) tattejossR^ijata, (ChAM. 6-2-3.) sanmUlAH somyemAH, (ChAM. 6-8-6.) satA somya tadA sampanno bhavati' (ChAM. 6-8-1) ityAdikaM gR^ihyate | tachchetyataH tadityAkR^iShyate | tathA cha ityAdinA sataH 'tat' janmanayoktaM 'sraShTR^i- tvam' ananyAdhInakAraNatvam | upalakShaNametat | sarvottamatvasarvAdhAratvasuptigamyatvAdikaM cha 'uchyate' pratipAdyate iti yojanA | anena janmAdhikaraNoktakAraNatvasya viShNvanyasmin pradhAne AkShepAttenAsya AkShepikI saN^gatiruktA bhavati | tathA viShayavAkyam, sadAkhyo viShayashchoktaH | 'sadeva' ityuddAlakavAkyam | he 'somya' bhaktij~nAna- 
lakShaNasomArha shvetaketho 'idam' asya jagataH 'agre' tatsR^iShTeH pUrvaM pralaye sachChabdoktaM brahmaivAsIt svAtantryeNeti sheShaH| tatsat 'ekamevAdvitIyaM' svagatasvAvayavabhedAbhedashUnyaM sarvottamam | prajAH 'sanmUlAH' sadbrahmaiva mUlaM yAsAM tAstathoktAH | 'tadA' suptau satA sampanno bhavati supta iti siddhAnte shrutyarthaH | brahmalakShaNAbhidhAyakAnekavAkya- saN^grahakAdishabdaprayogena siddhAntespyatra pradhAnasya pratipAdyatvAbhyupagamenAniShTAbhAvAdadhikaraNavaiyarthyamiti shaN^kA nirastA bhavati | atra prakaraNe shrutAnAM brahmalakShaNAnAM pradhAnessambhavena brahmaNospi pratipAdyatvena pradhAnamAtrasya prati- pAdyatvAnabhyupagamAt |
(2) sayuktikaM pUrvapakShayati - tachcheti || cha shabdaH pradhAnamiti padAkarShakosvadhAraNe cha | tadityAvR^itaॉtaM vipariNamyate | tathA cha 'tat' ChAndogye shrutaM satpradhAnameva bhavet, na tu viShNuH | kutaH ? 'tasya' sato 'bahu syAm' ityuttaravAkyena bahubhAvAkhyapariNAmasya vikArasya pratIteriti yojanA | 'prajAyeya' prajanayeyaM jagatsR^ijAni| tadarthaM 'bahu syAm' niyAmakabahurUpI bhaveyamiti | 'bahu syAm' tadarthaM prajAyeyeti vA shrutyarthaH |
(3) vikAritvapratItAvapi kutosyaM na viShNurityata Aha - sa hIti || 'hi' yasmAt 'saH' viShNuH 'avi- kAraH sadA' ityAdipramANairavikAraH 'prasiddhaH' tattvena nishchitastasmAt tadasambhavAt pradhAne cha tatsambhavAt atra cha vikArapratIteH tatsat na viShNuH, kintu pradhAnameveti yojanA | shrutau dvitIyasya sadAshabdasya sadAsvikAra itya- nvayaH | Adyasya tu sadA 'shuddho' nirmala iti |
(4) siddhAntayatsUtramavatArya vyAchaShTe - ata iti || sUtroktaM vyapadeshaM darshayati - taditi | IkShatIti dhAtunirdeshena tadarthekShaNakriyA lakShyate | IkShatikarmeti sAmAnAdhikaraNyaM tatkartR^itvaparam | tathA cha 'tadaikShata' iti shrutAvIkShaNAkhyavyApAre kartR^itvokterityarthaH| yadvA karmashabdena sR^iShTyAdikriyochyate | tathAtve vaiyadhikaraNyam | IkShati- pUrvakasR^iShTyAdivyapadeshAdityarthaH | samanvayasUtrAttadityasya anuShaN^gasambhavespi 'eko nArAyaNa AsItsamunirbhUtvA' () ityAdisamAkhyAmapi pramANIkartuM sa ityuktam | tadanUdya viShNuriti vyAkhyAtam | viShNurevetyanvayaH | eveti tu shabdArthaH | anena samanvayasUtrAttushabdamAtramanuvartanIyamiti sUchitam | sUtre samanvetavyAnukterAha - atreti | 'sadeva' ityAdisthAna ityarthaH | sachChabdeneti pradhAnamiti sAdhyavAkyArthaH | anena atra sadevetyAdisthAne sachChabdenochyamAnaH sa viShNureva, na pradhAnam | kutaH ? 'IkShatikarmavyapadeshAt saH' tataH 'tadaikShata' itIkShaNAkhyakriyAkartR^itvashravaNA- dIkShitR^itvasR^iShTyAdikriyayorvA shravaNAjjaDaprakR^itau cha tadasambhavAditi sUtrArtha ukto bhavati | sUtre sachChabdeneti sheShaM vinA sa ityasyAvR^ittiH, tatraikasya pratIkagrahaNArthatvamiti pakShe IkShatikarmavyapadeshAt 'saH' 'soskAmayata' (tai. 2-6.) ityAdiprakaraNapratipAdyaH sa viShNureva bhavet, na pradhAnamitayarthosvaseyaH |
(5) nanvIkShaNakartR^itvaM viShNuvatpradhAnasya kiM na syAdityatashchetanasyApi iha hetutvenAbhimataM mukhyekShaNaM na sambhavati, kimu jaDasyetyAshayena tatra pramANamAha - neti || 'ato' brahmaNaH sakAshAt 'anyaH' svAtantryeNa draShTA draShTR^i cha nAstIti vAjasaneyaprakaraNadvayagatavAkyadvayasyArthaH | AdishabdenaivaMjAtIyakaM vAkyaM gR^ihyate | 'tasya' viShNo- reva | hi shabdaH prasiddhau | svAtantryeNekShaNakartR^itvalakShaNaM liN^gaM uktamiti sheShaH | asya tasmAnna liN^gasya anya- gAmitvaM mantavyamityupaskR^itavAkyenAnvayaH |
(6) nanu viShNoravikAritayA siddhatvena tatra bahubhAvAkhyavikArAnvayAyogAnniravakAshavikAritvaliN^genA- trekShatirgauNo vyAkhyeyaH | 'sattvAtsaJNjAyate j~nAnam' iti smaraNAt j~nAnopAdAnatayA siddhe pradhAne tatkartR^itvAsambhavena tatra tasyAmukhyatvAdityata Aha - bahutvaM cheti || chastvarthaH | 'avikAreNa' vikAritvaM vinaiva svarUpabahutvenaive- tyarthaH| ityAdinoktamityanvayaH| tathA cha bahutvasya sAvakAshatvAt na tadbalena IkShatergauNatvaM kalpanIyamiti bhAvaH| yadvA - 'bahutvaM' 'bahu syAm' iti bahubhAvavachanaM cha 'uktaM' vyAkhyAtam | tathA cha ityevamAdipramANavAkyena 'bahu syAm' iti bahubhAvavachanam 'avikAreNa' vikAraM vinaiva niyAmakasvarUpabahutvenaiva mukhyapratipAdyenaiva yuktamityuktam iti yojanA | tathA cha - siddhAnte 'bahu syAm' ityasya tattanniyAmakasvarUpabahubhAvasaN^kalposrtha ityuktaM bhavati | na chaivaM niyAmakasvarUpabahubhAvasaN^kalpAnantaraM niyamyasR^iShTirayukteti vAchyam | gurutvarAjatvAdeH shiShyabhR^ityasApekSha- tvena tatsaN^kalpAnantaraM shiShyAdisampAdanavat niyAmakatAyA niyamyasApekShatvena niyAmakabahubhAvasaN^kalpAnantaraM tatsApekShaniyamyasR^iShTeryuktatvAt 'ajAyamAnaH' avikurvANaH iti shrutyarthastu dyubhvAdinayesbhihitaH || 4 ||
|| iti sadadhikaraNam || 4 ||
|| 5. daharAdhikaraNam ||
(1) atrAdhikaraNe sarvAdhAratayAsnveShTavyatayA cha sAkShAdvA vyavadhAnena vA sAmAnyato hR^itpadmasthatvaliN^gasya brahmaNi samanvayaH kriyate | shrutyAdisaN^gatiM viShayavAkyamudAhR^itya viShayAdikaM cha sUchayan sayuktikaM pUrvapakShayati - chandreti || 'etasya vA akSharasya' (bR^i. 5-8-9.) ityAdineti vartate | Adipadena dyAvApR^ithivyAdikaM gR^ihyate | tataH kimityata Aha - tachcheti || tadityAvartate | chaH samuchchayesvadhAraNe cha | tathA cha 'tatra' Chandogashrutau yadakSharanayo- dAhR^itavAkyoktaM chandrAdityAdhAratvaM tadeva tathA tatsamAnAdhikaraNaM hR^itpadmasthatvaM cha AkAshasya 'atha' ityAdinA vAkyena pratIyata iti yojanA | 
yadyapi bR^ihadbhAShye akSharanayodAhR^itabR^ihadAraNyakashrutigatasUryachandrapadayorbrahmarudraparatayA vyAkR^itatvAdevamanuvAdosnupapannaH | tathApi tayoH prasiddhachandrasUryaparatvasyApyanumatatvAdevamuktiH | yadvA - atra bhAShyespi chandrAdityapade rudrabrahmapare | ata eva tattvapradIpe akSharanaye 'ahaM somam' (R^i. 10-125-2.) iti vachane somashabdo rudraparatayA vyAkR^itaH | tathA cha na kospi virodhaH | anenAkSharanayoktachandrAdityAdyAdhAratvasya sAkShAt hR^itpadmasthAkAshaniShThatAkShepAttena asyAkShepikI saN^gatiruktA bhavati | evaM sarvAdhAratvAnveShTavyatvasamAnAdhikaraNaH sAkShAdvyavadhAnena vA sAmAnyato hR^itpadmasthatvarUpo viShayashcha darshitaH | na chaivaM 'chandrAditya' iti bhAShyeNa sa chandrAdityAdyAdhAraH kiM daharAkAshaH syAt? AhosvittatsthaH kashchit? iti tattvapradIpena cha virodha iti vAchyam | tayorakSharAdhikaraNAkShepeNa atra pUrvapakSha iti darshayituM pravR^ittatvena viShayapradarshanAyApravR^ittatvAt | 'AkAshasya' ityanena prasiddhabhUtAkAshasyaiva sarvAdhAratayA sAkShAt hR^itpadmasthatvamiti pUrvaH pakShaH pradarshitaH | tathA prashnaprativachanapUrvakaM sAkShAdAkAshasyaivAtra sarvAdhAratayA hR^itpadmasthatvakathanAditi pUrvapakShayuktishcha pradarshitA bhavati | atra yadyapi 'atha yadidamasmin brahmapure daharaM puNDarIkaM veshma daharossminnantarAkAshaH tasmin yadantastadanveShTavyaM tadvAva vijij~nA- sitavyamiti | taM chadbrUyuH...... kiM tadatra vidyate yadanveShTavyaM yadvA va vijij~nAsitavyamiti | sa brUyAdyAvAnvA.aya- mAkAshastAvAneShosntarhR^idaya AkAshaH | ubhe asmin dyAvApR^ithivI antareva samAhite | ubhAvagnishcha vAyushcha sUryAchandramasAvubhau | vidyunnakShatrANi' ityAdisamagravAkyamudAhartavyam, na tu vichChidya | tathAspi samAnajAtIya- shrutyantaropasaN^grahAyaivamudAhR^itamiti dhyeyam | shrutAvathashabdaH prameyAntarArambhArthaH | 'brahmapuram' ityetat brahmaNaH puraM nivAsasthAnamiti brahmaiva pUrNatvAtpuramiti cha dvedhA vyAkhyeyam | 'antarhR^idaye' iti saptamyantam | 'AkAshaH' iti prathamAntam | tathA cha etasmin brahmapure sharIre yatpuraM brahmAsti 'asmin' tasminbrahmaNi 'daharaM' dabhramalpaM 'puNDarIkam' abjaM 'veshma' tasya sadmarUpamasti asmin 'antardaharaH' alpo bhUtAkAshossti | kiM chAtaH?  'tasmin' AkAshesntaryadvartate 'tadanveShTavyaM' j~nAtavyaM mArgitavyaM vA | nanu na ghaTAdivadanveShaNaM yuktam, apratyakShatvA- dityatastadeva vivR^iNoti - tadvAveti || vAvetyavadhAraNe | tathA cha tadeva 'vijij~nAsitavyaM' vichAritavyam | iti guruNokte 'taM' guruM prati 'chet' yadi shiShyAH 'brUyuH' pR^ichCheyuH | kimiti?  'atra' bhUtAkAshe yadanveShTavyaM yadvAva vijIj~nAsitavyamityuktaM 'tat' AdheyasvarUpaM 'kiM' kiMmahimaM cheti | na cha brahmapure brahmaNo veshmetyuktyaivAkAshasya 
brahmatvanishchayAtprashnAyoga iti vAchyam | anyapurespyanyasya veshmasambhavAdanyaveshmanyapyanyasyAvasthAnasambhavAttaduktera- nishchAyakatvAt | evaM shiShyaiH pR^iShTe 'saH' gururbrUyAt | kimiti?  hR^idosntaH antarhR^it tasminnayatesstIti vyutpattyA 'antarhR^idaye' tachChabdabodhye hR^itpadmagatabhUtAkAshe dyAvApR^ithivyAdyAshrayaH 'AkAshaH' tadAkhyaH paramAtmAsstIti | nanvaNau tasmin kathaM dyAvApR^ithivyAdyavasthitirityatastasya vyAptatvamAha - yAvAniti || 'ayaM' bahiHsthitaH 'AkAshaH' tadAkhyo bhagavAn guNataH parimANatashcha yAvAn eSha Antarospi tAvAneva | tathA chANAvapi rUpe Isha- shaktyA mahattvasyApi sattvAdvyAptasya tasyAnekAdhAratvaM yujyata eveti bhAvaH |
anyaparityAgenAsyaiva jij~nAsyatve ko heturityatossya sarvAdhAratvAkhyaM mahimAnamAha - ubha ityAdinA || asminnantare ye ubhe muktAmukte dyAvApR^ithivyau devyau 'samAhite' samavasthite | evamubhayavidhau agnishcha vAyushchetyetau devau samAshritau | tathA ubhau muktAmuktau sUryAchandramasau vidyut nakShatrANi cha samAshritAnIti ChAndogyabhAShyarItyA shrutyarthaH | nyAyavivaraNe tadvivaraNarUpaTIkAyAM - 'tasmin yadantaH' ityatra hR^itpadmasthAkAshagataM brahmAnveShTavya- mityuktam | na cha padmasthasya brahmatvAsiddhiH | sharIrapuNDarIkayorbrahma prati puratvaveshmatvoktyaiva anveShTavyasya brahmatvasiddheH | tathA cha padme brahmAstItyuktespi tadbrahma kiM prakAramiti bhAvena punaH 'kiM tadatra vidyate' iti pR^iShTe tatprakAraj~nApanAya 'yAvAn' ityAdyAha guruH | anena cha yadbrahmAnveShTavyatayoktaM tadbrahmAntarhR^idaye yAvAneSha prasiddhA- kAshastAvAn sarvospyAkAsho vartate | tasmiMshchAkAshe pR^ithivyAdikaM sarvaM samAshritam | apahatapApmatvAdiguNakaM cha tadityevamAkAshAdisarvAshriyatvAdapahatapApmatvAdiprakAra ukto bhavatIti prakArAntareNa vyAkhyAtam | pUrvapakShI tu - 'hR^idaya AkAshe' iti padaM saptamyantaM kR^itvA daharAkAshastho vyAptAkAshosnveShTavya iti vA AkAshaH iti prathamAntaM kR^itvA prAguktadaharabhUtAkAshamanUdya yAvAnityanena bAhyAkAshatulyatayA taM vishiShya jij~nAsyatvena tatra dyAvApR^ithivyA- dikamuchyata ityAha |
(2) nanvastvAkAshasya sarvAdhAratayA hR^itpadmasthatvaM tasya chAkAshasya 'AkAshastalliN^gAt' iti nyAyena viShNutvena viShNoreva hR^itpadmasthvaM sidhyatItyata Aha - sa cheti || chastvarthaH, pratij~nAsamuchchaye vA | tathA cha yassarvAdAratayA hR^itpadmasthatvena cha shrutyuktaH 'sa chAkAsho na viShNuH' bhUtameva na tu viShNurityarthaH 
| kuto vA na viShNurityata Aha - tasyAnta iti | sa chetyanuShaktashchashabdostra buddhyA viviktasuShirapadenAnvIyatesvadhAraNe cha ayam | shrutisamAnoktyupalakShakaM chaitat | tathA cha 'tasyAnte' iti vAkye 'suShirapadashruteH' suShirashabdashravaNAt suShirasya ChidrAtmakaprasiddhAkAshasyaiva shruteH sarvAdhAratayA hR^itpadmasthatvokteH tatsamAkhyAnAdityarthaH | 'tasya' 'padmakoshapratIkAshaM hR^idayaM chApyadhomukham' iti pUrvavAkye prakR^itasya hR^itpadmakoshasya 'ante' antare tanmadhye sUkShmaM 'suShiraM' Chidramasti, tasmin 'sarvaM' jagatpratiShThitamiti taittirIyashrutyarthaH |
(3) siddhAntayatsUtramavatArya vyAchaShTe - ata iti || 'ityAdibhyaH' ityAdirUpebhyaH 'uttarebhyaH' viShaya- vAkyAnantarabhAvibhyaH 'shabdebhyaH uktebhyaH' iti sheShaH | ityAdyuttaravAkyebhya iti paryavasitArthaH | yadvA 'guNebhyo' guNavachanebhya ityarthaH | hetvasiddhiparihArAya shrutyudAharaNam | Adipadena 'vishokosvijighatsospipAsaH satyakAmaH satyasaN^kalpaH sosnveShTavyaH sa vijij~nAsitavyaH' ityAdikaM gR^ihyate | guNebhyaH ityanenottarapadamuttaratrashrutAnekashabda- vAchyaguNopalakShakamityuktaM bhavati | 'dahare' hR^itpadmagatAlpAkAshe ityanena sUtre 'dahare' iti saptapyantaM padaM, na paramata iva prathamAntamityuktaM bhavati | sthitosnveShTavyatayokta iti sheShaH | samanvayasUtrAdanuvR^ittasya vidheyaparasya tattvityasyArtho viShNoreveti | anena - 'yaH' iti daharavAkyAduttaravAkye shrutebhyo guNebhyo 'dahare' vijij~nA- syatayoktaH 'tattu' viShNureva na bhUtAkAshAdiriti sUtrArtha ukto bhavati | yo hR^itpadmAkAshagataH paramAtmA 'na vadhenAsya hanyate' (ChAM. 8-1-5.) iti prAk sharIrasya nAshenAvadhyatvenoktaH saH 'apahatapApmA' nityameva svato.a- pahatapApmA pApAtyantAbhAvavAniti yAvat | ata eva na tatkAryaM jarAdikamasyetyuchyate - vijara ityAdinA | 'avijighatsaH' bubhukShArahitaH | 'apipAsaH' pAnechChArahita iti | 'bubhukShAdinA pIDAbhAva uchyate' iti j~nAna- pAdIyaTIkokternAdanapAnechChAbhAvobhisdhIyate, pramANabAdhitatvAt | kintu tatpIDAbhAvaH | atra hetuH - satyakAma iti | tasya yadiShTaM tatsvataH eva bhavediti satyakAmaH | tatrApi hetuH - 'satyasaN^kalpaH' apratihatasaN^kalpa iti| ya evaM bhUtaH sosnveShTavya iti shrutyarthaH |
(4) apahatapApmatvAdikaM kathaM viShNutvanishchAyakaM, tadgatatvenAsiddhatvAdityata Aha - ya iti || bR^ihadAraNyakashrutiriyam | 'ashanAyA' ashanechChA | 'pipAsA' pAnechChA | te 'atyeti' atikramya vartate | yashcha 'shokaM' duHkhaM 'mohaM' mUrChAM 'jarAM' maraNaM chApyetItyarthaH | atratyasya yachChabdasya 'tamAtmAnaM viditvA' iti tachChruti- sthatachChabdenAnvayaH | 'sa eShaH' iti ChandogashrutiH | 'sa eShaH' paramAtmA 'pApmabhyaH' pApebhyaH 'uditaH' nityaM svata evodgataH pAparahita ityarthaH | 'ityAdinA' vAkyena Adishabdena 
satyakAmatvAdiguNAntarabodhakavAkyAni gR^ihyante | hi shabdo yata ityarthe | te apahatapApmatvAdirUpottaravAkyoktAH siddhA iti sheShaH | tasmAnna teShAM viShNuliN^gatva- nishchayaH iti vAkyasheSheNAsyAnvayaH | anyatra pApAdyabhAvasya kathaJNchidyogespi sarvathA satyakAmatvAdikaM na yujyata iti j~nApanAyAdishabdabahuvachanayoH prayogaH |
(5) tathApi naite guNA viShNoreva, ramAdiShvapi sambhavAdityata Aha - nityeti || 'svataH' anyAnapekShayA nityaM tIrNA ashanAyAdayo yena sa harireka eva, nAnyossti | hareranye ramAbrahmAdayastu 'ashanAyAdikAn' ashanapAnechChAshokAdidoShAn 'tatprasAdAt' tasya hareranugrahAdeva 'taranti' atiyanti, na svata ityarthaH | hi shabdaH prasiddhau | 'pAdme' uktamiti sheShaH | ato nirapekShaguNAnAmanyatrAbhAvAt viShNorevetyuktamiti bhAvaH |
(6) nanu ramAdiShvapahatapApmatvAdInAmanyAnadhInAnAmabhAvespi yathA kathaJNchitsattvAdanyagataistaiH kathaM viShNutvanishchaya ityata Aha - sApekSheti || 'sApekSham' anyAdhInaM 'nirapekSham' anyAnadhInaM tayormadhye ityarthaH | cho.avadhAraNe, nirapekShameveti sambadhyate | apahatapApmatvAdikamiti visheShyaM prakR^itatvAllabhyate | 'svIkartavyaM' liN^gatveneti sheShaH | tathA cha vivakShitaliN^gasyAnyatrAbhAvAttena viShNutvanishchayo bhavatyeveti bhAvaH |
(7) kiM cha sApekShatvanirapekShatvAdivisheShitAnAmapahatapApmatvAdInAmabhAvarUpANAmanyatrAkAshAdau sAkShAdvA.a- bhimAnidvArA vA yathAkathaJNchid.hvR^ittAvapi na kathaJNchidanyatra satyakAmatvAdyastIti yuktastena viShNutvanishchaya ityAha - satyakAma iti || 'avyayam' akShINakAmamamoghakAmaM satyakAmaM viShNum 'R^ite' vinA 'parosnyaH' viShNoranyaH satyakAmaH satyasaN^kalpashcha nAsti | viShNau tadbhAvasya tadanyasmin tadabhAvasya cha pratipAdanAya vakroktiH | viShNoranyeShAM ramAdInAM kvachidAgame pratIyamAnamapi satyakAmatvaM 'tatkAmyakAmitA' viShNukAmanAviShayaviShayaka- kAmanAvattvarUpameva bhavenna mukhyamityarthaH | tathA chApahatapApmatvaM svataH parAdhInaM cheti yathA dvividhaM, na tathA satyakAmatvaM kiM tvekavidhaM, tachcha mukhyaM viShNAveva, anyatra tu pAribhAShikamiti bhAvaH | 'skAnde' uktamiti sheShaH| ataH satyakAmatvAdivivakShayA viShNoreva hi te guNA ityuktaM yuktamiti bhAvaH |
(8) yuktyantareNa viShNorhR^itpadmasthatvaM pratipAdayatsUtramupanyasyAsiddhiparihArAya shrutyudAharaNapUrvakaM vyAchaShTe - gatIti || 'imAH' suptAH prajAH 'aharahaH' pratidinametaM 'gachChantyaH' prApyamANAH 'etaM' brahmalokaM brahmaNo viShNorA- vAsasthAnabhUtaM hR^itpadmaM taddvArA tatratyaM brahma sAkShAllokapadoktaM brahmAkhyamAshrayaM vA 'na vindanti' na vijAnanti, sa eSha AtmA hR^idIti shrutyarathaH | itIti | iti ChandogavAkye 'suptasya' 
chetanasya 'tadgatiH' aharaho hR^idgataM brahmalokaM prati gatiH prAptiH 'uchyate' vyapadishyata ityarthaH | 'brahmashabdaH' ityatrApi taditi padaM buddhyA vivichya vipariNAmena sambadhyate | tathA cha tasmin prApyamANe hR^idgate brahmaloke 'brahmashabdaH' 'uchyate' shrUyate ityarthaH | uchyate cha ityapi sambandhaH | chaH samuchchaye | yata iti sheShaH | asyAtospi dahare viShNureveti pradhAnasAdhye- nAnvayaH |
(9) suptaprApyatvaM kuto viShNutvanishchAyakamityata Aha - sateti || he 'somya' bhaktij~nAnArha shvetaketo 'tadA' suptikAle 'satA' brahmaNA 'sampannaH' saN^gato bhavatItyarthaH | uddAlakavAkyametat | shruteriti paJNchamI | 'taM' viShNum | hi shabdaH prasiddhau | 'gachChati' prApnoti | iti j~nAyate iti sheShaH | tathA cha suptaprApyatvasya viShNuliN^gatvena shrutiprasiddhatvAt tena viShNutvanishchayo bhavatIti bhAvaH |
(10) 'liN^gaM cha tathA hi dR^iShTam' iti sUtrasheShaM hetvantaraparatayA vyAchaShTe - arashcheti || cha shabdo hetusamuchchaye | yathA suptagamyatvam 'aharahaH' iti shrutau hR^itpadmasthe dR^iShTam, tathA araNyanAmAmR^itasamudradvayAshraya- lokavattvarUpaM liN^gamapi 'arashcha' iti shrutau hR^itpadmasthe dR^iShTaM shrutamiti | upamAyAM tathAshabdaH | anenAsiddhiH parihR^itA | na cha gatishabdayorivAsya sannidhau hR^itpadmasthasyAnukterasiddhyanivR^ittiriti vAchyam | hR^itpadmasthasya brahmaNa AvAsatvena nimittena tallokabhUte hR^itpadme 'etaM brahmalokam' iti prayuktasya brahmalokashabdasyANyAshrayalokespi prayogAttanmukhena tAdR^ishalokavattvarUpaliN^gasya hR^itpadmasthabrahmaniShThatAyA prAptatvAt | dR^iShTamityanantaraM yata iti sheShaH| asyAtospi dahare viShNureveti pratij~nAvAkyenAnvayaH | shrutau havA iti nipAtau prasiddhidyotakau | samudrayo- ranyonyasamuchchaye cha shabdau | tathA cha brahmaNo viShNorloke shvetadvIpe araNyAkhyArNavau sudhAsamudrau arNavopame sudhAsarasI vA sta iti shrutyarthaH |
(11) nanu hR^itpadmasthasyAraNyAshrayalokavattvaliN^gashravaNespi kutosyaM viShNurityatosraNyAshrayatvasya viShNulo- kaikaliN^gatvena smR^itisiddhatvAdityAshayena sautrahishabdAbhipretAM smR^itiM darshayati - arashcheti || vaishabdaH prasiddhau | chashabdau parasparasamuchchaye | 'tatraiva' kShIrAbdhimadhyasthitaviShNuloka eva 'sarvAbhimatapradau' sarveShTakarau sta ityarthaH | evakArosnyatra sattvavyAvartakaH | tenAraNyAshrayalokavattvaliN^gasya viShNutvenAvyabhichAraH siddhyati | ata eva bhAShye tasyaivetyevakAraH | 'ityAdinA' 
puruShottamadhyAnachakravAkyena 'tasyaiva' viShNoreva 'tat' sudhArNavadvayAshraya- lokavattvaM 'lakShaNatvena' liN^gatvena 'uchyate' pratipAdyate ityarthaH | 'hi' yasmAdityarthe | tasmAdetalliN^gabalAt viShNutvanishrayo yukta iti vAkyasheShaH | yadvA - brahmalokamiti hR^itpadmasya viShNulokatvokteH tadantargato viShNu- rityuktaM, brahmalokapadaM kuto viShNulokavAchItyata Aha - arashcheti | brahmalokapadasya viShNuloke 'arashcha' iti vAkye prayogAdatra hR^itpadme prayuktam 'etaM brahmalokam' iti padamapi viShNulokaparameva | na cha 'arashcha' iti shrutAvapi brahmalokapadaM kuto viShNulokaparamiti vAchyam | yatastatrAraNyAshrayatvaliN^gaM shrutamityarthaH | athApyaraNyA- shrayatvasya bhagavallokaliN^gatvaM kuta ityata Aha - arashcheti || asmin pakShe sautraM liN^gapadaM hR^itpadmasthasya brahmatvarUpapradAnasAdhye hetutvAbhAvAtsUtre liN^gashabdena pR^ithaguktiH | pUrvavyAkhyAnespi gatishabdayorivAsya liN^gasya viShNuniShThatAyA upapAdanasApekShatvena spaShTatvAbhAvAdgatishabdaliN^gairityanuktvA liN^gaM cheti pR^ithaguktiryuktA | anena - na kevalamuttarebhyo guNebhyaH, kintu gatishabdAbhyAM cha 'aharahaH' iti vAkye hR^itpadmasthaniShThatayA shrutAbhyAM suptaprApyabrahmashabdAbhyAM cha dahare viShNureveti j~nAyate | na kevalametAbhyAmeva, kintu yataH 'arashcha' iti shrutau 'tathA' gatishabdayoriva 'hi' viShNuliN^gatvena smR^itisiddhamaraNyAshrayalokavattvarUpaM liN^gaM hR^itpadmasthe viShNuloke prayukta- brahmalokapadasya hR^itpadme prayogAt 'dR^iShTaM' shrutamatospi dahare viShNureva | yadvA - kutostra prayuktasya brahmalokapadasya viShNulokaparatvam?  'arashcha' iti vAkye viShNuloke brahmalokapadaprayogAt | atrApi 'etaM brahmalokam' iti tasyaiva prayogAt | na cha tatrApi viShNulokaparatvaM kutaH?  yatosraNyAshrayatvaM liN^gaM 'dR^iShTaM' shrutamata iti sUtrArtha ukto bhavati |
(12) hetvantareNa viShNorhR^itpadmasthatvaM pratipAdayatsUtramupanyasya vyAchaShTe - dhR^iteriti || 'iti dhR^iteH' ityasya 'asminnasya' iti padAnuvartanenetyasminvAkyessya hR^itpadmasthasya dhR^itipadoktasarvAdhAratvashruterityarthaH | asya dahare viShNureveti pratij~nAvAkyenAnvayaH | shrutau vidhR^itiH seturityanvayaH | tatra vidhR^itirityetatsetutve hetuH | tathA cha ya AtmA hR^itpadmasthatvenoktaH sa eSha 'eShAM' bhUrAdilokAnAm 'asambhedAya' asAN^karyAya avidAraNAyeti, vyAsa- tIrthIyoktarItyA varNAshramasAN^karyAbhAvAyeti vA 'vidhR^itiH' dhAraNapoShaNasamarthosta eva seturiva 'setuH' Ashraya ityarthaH | dhArakatvaM cha na dhAryAdbahiShThatayA, kintvantaHkR^itajagattvena, 'shritamasmin jagatsarvamiti seturitIritaH' ityukteH mukhyArtha eva vA setushabdaH | yadyapi 'sa seturvidhR^itiH' iti ChandogashrutipAThaH | tathApi shAkhAntarANAma- pyatropasaN^grahAyaivamuktiH | evamanyatrApIti sampradAyavidaH |
(13) evaM setusamuchchAyakasautrachashabdasya yathAshrutAnvayena liN^goktiparatayA dhR^iteshchetyaMshaM vyAkhyAyedAnIM samagraM sUtraM samAnoktirUpasamAkhyAparatayA vyAchaShTe - eSha iti || dhR^iteritipadamatrAnuShajyate | asmin pakShe sautra- chashbada upalabdheshchetyanveti | tathA cha na kevalaM dhR^iterliN^gAt, kintu 'dhR^iteH' dhR^itiyuktAyAstadbodhikAyA upalabdheH vAsaneyake 'ya eShosntarhR^idaya AkAshastasmin shete sarvasya vashI' (bR^i. 6-4-21.) ityAdyuktvA AmnAtAyAH 'eSha sarveshvara eSha bhUtAdhipatireSha bhUtapAla eSha seturvidharaNa eShAM lokAnAmasambhedAya' ityukteH samAnokteshcha dahare viShNureveti yojanA | samAkhyAyAH kuto viShNuparatvamityata Aha - eSha iti | ityAdIti luptatR^itIyAvibhaktiko nirdeshaH | Adishabdena 'eSha sarvasya vashI eSha sarvasyAdhipatireSha sarveshvaraH' (bR^i. 6-4-21.) iti pUrvavAkyam 'eSha seturvidharaNa eShAM lokAnAmasambhedAya' ityuttaravAkyaM cha gR^ihyate | ata eva madhyasthavAkyagrahaNaM kR^itam | asya mahimna iti vyadhikaraNaShaShThyau | upalabdherityAvR^ittamatrAnveti | tathA cha 'asmin' vAjasaneyake 'eSha bhUtAdhipatiH' ityAdinA vAkyena 'asya' viShNorbhUtAdhipatitvAdimahimnaH 'asmin' daharAkAshagate vastuni 'upalabdheH' uktatvA- diti yojanA | ya eSha sarvasyAdhipatiH, yashchaiSha sarveshvaro, yashchaiSha prasiddho 'bhUtAdhipatiH' bhUta evAdhipatirnAsyAdhi- patyamAdimat, yashchaiSha bhUta eva pAlako, yashcha 'eShAM' bhUrAdilokAnAm 'asambhedAya' amelanAya eShAM 'vidharaNaH' vidhAraNasamarthaH, na kevalaM sAmarthyamAtraM, kintu ya eShAM lokAnAM 'setuH' Ashrayashcha, tametaM bhagavantaM brAhmaNA vividiShantIti shrutyarthaH | anena - na kevalaM pUrvoktahetubhyaH, kintu vidhR^iteshchAsmin prakaraNe 'sa seturvidhR^itiH' iti sarvAdhAratvaliN^gashravaNAdapi daharapadmastho viShNureva | na chAsya hR^itpadmasthatvaM kuta iti vAchyam | 'asya' hR^itpadmasthasya 'mahimnaH' apahatapApmatvAderlakShaNasya 'asmin' sarvAdhAre 'sarve pApmAnosto nivartante' (ChAM.8-4-1.) ityanena 'upalabdheH' uktatvAt | na kevalaM dhR^iterliN^gAt, kintu dhR^iterdhR^itiyuktAyA upalabdherukteH | 'ya eShosntarhR^idaya AkAshastasmin shete .... eSha seturvidharaNaH' iti vAjasaneyasamAkhyAyAshcha dahare viShNureva | samAkhyAyA api kuto viShNuviShayatvam?  'asmin' vAjasaneyake 'asya' viShNoH 'mahimno' bhUtAdhipatitvAderuktatvAditi sUtrArtha ukto bhavati | yadyapi 'asya mahimnaH' ityAdyaMsho bhAShye dhR^iteshchetyasya liN^gaparatayA yojanAyAM nAnvitaH | tathApi TIkAyAM 'sarve pApmAnostaH' iti tallakShaNokteshchetyuktatvAt liN^gasya hR^itpadmasthatvarUpapakShadharmopapAdakatayApi yojanIyaH |
(14) yaduktaM sarvAdhAratvaliN^gashravaNAt hR^itpadmastho viShNuriti, tatra sarvAdhAratvaM kuto viShNutvanishchAyakaM, tatsamAnAdhikaraNatvenAsiddhatvAdityata Aha - etasminniti || 'etasya vA akSharasya prashAsane' iti pratIkagrahaNena 'etasya vA akSharasya prashAsane gArgi sUryAchandramasau vidhR^itau tiShThataH, etasya 
vA akSharasya prashAsane gArgi dyAvApR^ithivyau' ityAdibahuvAkyAni sUchayati | imAnyakSharanaye vyAkR^itAni |
(15) nanu samAkhyAshrutyuktaH sarveshvaratvAdimahimA kuto viShNoravagata ityata Aha - sa hIti || 'sa hi' ityArabhya 'sa viShNuH' ityantamekaM vAkyaM shrutyantaragatam | 'saH' prakR^itaH | 'hiH' prasiddhau | 'patiM vishvasya' iti nArAyaNAnuvAkasthaM vAkyam | 'vishvasya' achetanaprapaJNchasya patiM 'AtmeshvaraM' chetaneshvaraM nArAyaNaM tadvishva- mupajIvatItyarthaH| ityAdIti | evamAdishrutivAkyebhya ityarthaH | AdishabdenaitajjAtIyaM gR^ihyate | tR^itIyArthe paJNchamI| 'tasya' viShNoH 'hiH' prasiddhau hetau vA | 'eSha sarveshvaraH' (bR^i.6-4-22.) ityAdimahimA | avagata iti sheShaH | tasmAnnaiteShAM viShNutvarUpasAdhyasAmAnAdhikaraNyAsiddhiriti vAkyasheShaH |
(16) nanu sarveshvaratvAdikaM viShNuvadanyasyApi kiM na syAdityata Aha - sarvesha iti || atra sarvajagachChabdau chetanAchetanaprapaJNchaparau | yadvA - jagataH patiriti pratiyogitvenaivoktasyAnuvAdaH | athavA - 'patiH' pAlakaH | tathA cha sarveshvaraH sarvapAlakashcha viShNureka eva nAnyosstItyarthaH | iti skAnda ityasya evakAroktapadAdhyAhAreNa tasyahyeSha mahimeti pUrveNAnvayaH | tasmAnnaitalliN^gAnAmanyatra sAvakAshatvaM shaN^kyamiti vAkyasheShaH |
(17) samAkhyAntararUpayuktyantareNa viShNorhR^itpadmagatAkAshasthatvaM sAdhayatsUtraM paThitvA vyAchaShTe - prasiddhe- shcheti || itItyanantaraM shrutAviti sheShaH | tasyetyanuvartate | 'tasya' viShNoH 'tasya' hR^itpadmasthasyeti tadarthaH | anena - sUtressyAsminnitipadadvayaM pUrvasUtrAdanuvartanIyam | tathA cha na kevalaM vAjasaneyasamAkhyAnAt, kintu 'asmin' tatrApIti taittirIyashrutivAkye 'asya' hR^itpadmasthasya viShNutvaprasiddheshcha tatsamAkhyAnAdapi daharapadmastho viShNureveti sUtrArtha ukto bhavati | 'divye brahmapure hyeSha vyomnyAtmA sampratiShThitaH' (muM. 2-2-7.) ityAtharvaNe prasiddheshcha | 'ya eShosntarhR^idaya AkAshastasminnayaM puruShaH' (tai. 1-2-1.) iti taittirIyavAkyAntare prasiddheshcheti sUtrasya yad.hvR^ittyantaraM TIkAyAM sUchitaM, tadbhAShyasthetishabdasyAdyarthatvamAshrityeti draShTavyam | shrutau 'daharaM vipApmaM paraveshmabhUtaM yatpuNDarIkaM puramadhyasaMstham' (mahAnA. 10-7.) iti vAkye yat 'daharam' alpaM parasya brahmaNaH sadmabhUtam, ata eva vigatapApaM dehAkhyabrahmapuramadhye saMsthaM hR^idayakamalaM prakR^itaM tattatreti parAmR^ishyate | tathA cha 'tatrApi' puNDarIkespi yat 'daharam' alpaM gaganamasti tasmin 'antaH' antare 'vishoko' vishokaM vishoka- padopalakShitaM jarAdishUnyaM yadbrahma tadupAsitavyamityarthaH | vishokaH iti liN^gavyatyayaH ChAndasaH | tattvapradIpe tu - liN^gavyatyAsastasya puruShatvaj~nApanArthaH | 'ya AtmAspahatapApmA vijaro vimR^ityurvishokaH' ityAdAvuditaguNAnAmadhi- karaNaikyabalena sannidhIyamAnAnAmanukarShaNArthashcheti prayojanamuktam |
(18) nanu sAkShAt padmagatasya viShNutvAbhyupagame suShirashrutivirodhaH | evaM padmagatAkAshasyaiva viShNutvAbhyu- pagamespi suShirashrutivirodhaH, suShirashabdasyAkAshavAchitvAt | etadvihAya 
daharapadmasyAkAshatvaM, viShNostvAkAsha- gatatvaM, tasyaiva sarvAdhAratvamityupagamespi suShirashrutivirodhaH | tatra sAkShAtsuShirasya sarvAdhAratvokterityata Aha - tadantasstheti || buddhyA viviktasuShirashrutipadaM ShaShThyantamatrAnvIyate | tathA cha 'suShirashruteH' iti suShirapada- ghaTitashruteH 'tadantassthApekShatvAt' padmagatasuShirAntassthaparamAtmAnamapekShya pravR^ittatvAttasya cha sarvAdhAratvAnna suShira- shrutivirodhossmadabhyupagamasyetyarthaH | yathA mandirasthamaJNjUShAntargatamapi vastu mandirasthamiti saN^gIyate, evamihA- pIti bhAvaH | tadantassthatveti pAThe paramAtmanaH suShirAntassthatvamapekShya shruteH pravR^ittatvAdityarthaH |
(19) bhagavato hR^itpadmasthatvamAkShipya samAdadhatsUtramupanyasyAkShepAMshaM tAvadvyAchaShTe - itareti || 'niShpadyate' ityanantaramityuktasyeti sheShaH | asya cha samAsapraviShTajIvapadenAnvayaH | anena sUtre asminnasyetyasyAnuvR^ittiH | itarapadaM siddhAntyabhimatabrahmapratiyogijIvaparam | ata eva shrutAveSha iti jIvaparAmarshaH | siddhAnte shrutyarthastu vakShyate |
(20) dhR^itisUtrAt 'asyAsmin upalabdheH' ityasyAnuvR^ittimabhipretyaparihArAMshaM vyAchaShTe - neti || hR^itpadma- stho na jIva ityarthaH | kuto netyatastatrAnuvR^ittavAkyena 'asmin' prakaraNe 'asya' apahatapApmatvAderupalabdherityasya hetorlAbhAttamanupanyasyoktahetorjIve niravakAshatvoktiparatayAssambhavAdityaMshaM vyAchaShTe - tasyeti || jIvasyetyarthaH | muktabhAvamAdAya jIve sambhavAt asiddhivArANAya - svata iti || svAtantryeNetyarthaH | satyakAmatvAdika- mAdishabdArthaH | anena - 'asmin' 'paraM jyotiH' itivAkyesbhivyaktikartR^itvenoktasya prakR^itasyopasampattikarmIbhUtA- dbrahmaNa itarasyAsya jIvasyAtmeti 'ya AtmA' ityuktahR^itpadmasthAtmatvavidhAnAya 'eShaH' ityetachChabdena 'parAmarshAt' upasthApanAt | jIvaparAmarshakaitachChabdashravaNAditi yAvat | dahare sa jIva eva, na viShNuriti chet - na hR^itpadmastho jIvaH| kutaH?  asminprakaraNessyApahatapApmatvAderupalabdheH shravaNAt | asya chAsmin jIve svatossambhavAditi sUtrArtha ukto bhavati |
(21) jIvasyApahatapApmatvAdyasambhavamAkShipya samAdadhatsUtramupanyasyAkShepAMshaM tAvadvyAchaShTe - uttarAditi || 'ityAdyuttaravachanAt' evaMrUpAddaharavAkyApekShayA parAmarshavAkyApekShayA vAsnantarAdvachanAdityarthaH | vachanAdityanantaram asyAsminnupalabdherityanuShajyate | sambhavAditi sheShaH | 'asya' satyakAmatvasya 'asmin' jIve pratItestata eva vishokatvAdeH 'upalabdheH' siddheruktaguNAnAM 
sambhavAditi tadarthaH | jIva ityanena pUrvasUtrAtsa ityasyAnuvR^ittiH sUchitA| neshvarA iti evashabdArthaH | hR^itpadmastha iti vartate |
(22) naJNanuvR^ittyA parihArAMshaM vyAchaShTe - neti || naitadvAkyabalena jIvasya satyakAmatvAdiguNAn sambhAvya hR^itpadmasthatvaM vAchyamityarthaH | kuto netyatosbhihitam 'AvirbhUtasvarUpastu' ityaMshaM tatreti padAdhyAhAreNa vyAchaShTe - tatreti || 'sa tatra' ityuttaravAkya ityarthaH | tatra 'AvirbhUtasvarUpaH' uchyate iti sambandhaH | AvirbhUtasvarUpaH ityasya vyAkhyAnaM mukta iti | hishabdo yata ityarthe | uttaravachanAdityatrApi sambadhyate | tathA cha 'uttaravachanAt' 'svena rUpeNa' iti jaDadehatyAgottarakAlInasvarUpAbhivyaktishruteH | atra muktasyokteH hR^itpadmasya cha dehAntaravR^ittitayA muktatvAyogAt nAyaM jIva iti bhAvaH | nanvasya muktaviShayatvespi muktasyApi jIvatve nAstyeva jIve.a- pahatapApmatvAdisambhavaH | na cha tasya hR^itpadmasthatvAyogaH, yato jIvo bhAvibhAvenApahatapApmatvAdiguNaH idAnIM hR^itpadmagatatayochyata ityata Aha - parameshvaraprasAdAditi | evetyanuvartate | anena tu shabdo vyAkhyAtaH | parameshvara- prasAdAdityanena uttarAdityetaduttamAdityapi vyAkhyAtam | atra mukta iti na sautrapadavyAkhyAnamAtram | kintUddeshya- samarpakaM cha | anena AvR^ittistushabdasya yathAshrutAnvayashcha sUchitaH | tathA cha yostra mukta uchyate sa tu parameshvara- prasAdAdeva 'AvirbhUtasvarUpaH' AvirbhUto vyaktaH svarUpaH apahatapApmatvAdiH svadharmo yasya sa tathoktaH | ato na svatospahatapApmatvAdiguNakaH, ato na daharasthaH jIva iti yojanA |
(23) nanu 'paraMjyotirupasampadya svena rUpeNAbhiniShpadyate' (ChAM. 8-3-4.) ityatra muktasyAbhivyaktApahata- pApmatvAdiguNakatvamevochyate, na tu tadguNAnAM parameshvarAdhInatvam | atastatsvata evetyata Aha - yaditi || asya yachChabdasya dvitIyatachChabdenAnvayaH | prasAdo nAma ichChAvisheShaH | 'saH' jIvaH | punaH sa ityuktyA sUtresnuvR^ittasya sa ityasyAvR^ittiH sUchitA | pUrvokta ityanena sUtre uttaratretyasya pratiyogitayA pUrvatretyupaskAryamityuktaM bhavati | tatheti sheShaH | tathA cha 'yatprasAdAt' yasyAnugrahAt 'saH' jIvo 'muktaH' apahatapApmatvAdiguNo bhavati | 'saH' guNapradAtA bhagavAn, 'pUrvoktaH' 'paraMjyotirupasampadya' iti pUrvavAkye 'tathA' guNapradAtR^itayA ukta iti yojanA| anyathA lyabantapadaM vyarthaM syAditi bhAvaH | ukta ityanantaraM yata iti sheShaH | asyAtonAtra muktaguNaprApteH parameshvarAdhInatvoktyabhAva ityupaskR^itavAkyenAnvayaH | athavA - nanu jIvesnyAdhInasya tadguNajAtasya sattvAtsa evApahatapApmatvAdinokto hR^itpadmasthashchAstvityata Aha - yaditi | yojanA tu - yatprasAdAtsa jIvo jaDadehAnmukto bhavati, mukto bhUtvA cha sopahatapApmatvAdiguNo bhavati, sa bhagavAneva 'pUrvoktaH' 'eSha AtmAspahatapApmA' (ChAM. 8-1-5.) ityAdipUrvavAkye tathAspahatapApmatvAdinokto na jIvaH | dAtR^ipratigR^ihItrormadhye dAtureva mukhyatvAnmukhyA- mukhyayoshcha mukhyasyaiva grAhyatvAditi ||
anena - asya 'eSha samprasAdossmAchCharIrAtsamutthAya' (ChAM. 8-3-4.) ityaktasya jIvasya 'uttarAt' dahara- vAkyApekShayA parAmarshavAkyApekShayA vAsnantarAt 'sa tatra paryeti' ityAdivachanAt 'asmin' pUrvaprakR^ite jIve 'asya' satyakAmatvasya 'upalabdheH' pratIteH, tata evAsya vishokatvAdeH siddheshcha | ata evAsyoktaguNAsambhavAbhAvAtsa hR^itpadmastho jIva eva neshvara iti chet - na, yatastatra 'svena' ityuttaravAkyabalAdAvirbhUtasvarUpo mukta uchyate | sa cha dehAnantargatatayA na hR^itpadmastho bhavatIti bhAvaH | na cha muktasyApi jIvatvena tatrApahatapApmatva- hR^itpadmasthatvayorbhinnakAlInatvespi sAmAnAdhikaraNyopapatterasti punastasya prAptiriti vAchyam | yatostra vAkye yo mukta uchyate sa uttarAduttamAtparameshvaraprasAdAdevAvirbhUtasvarUpo na svataH | na chAtra muktasya tadguNatvamevochyate, na parameshvarAdhInatvaM tadguNajAtasyeti vAchyam | yataH pUrvatra 'paraM jyotiH' iti pUrvavAkye yatprasAdAtsa mukto bhavati sa paramAtmA tathA guNapradAtR^itayochyate | na cha yathAkathaM chit jIvasyApahatapApmatvAdiguNakatvAtpunastatprAptiriti vAchyam | yato yasmAduttarAduttamAdbhagavatastatprasAdAtsa muktaH 'AvirbhUtasvarUpaH' abhivyaktApahatapApmatvAdiguNakaH sa tu bhagavAneva pUrvatra 'eSha AtmAspahatapApmA' (ChAM. 8-1-5.) iti pUrvavAkye ukto, na muktajIva iti sUtrArtha ukto bhavati | shrutyarthastu 'eShaH' jIvo yataH 'samprasAdaH' samyagviShNuprasAdavAn ato 'asmAt charamasharIrAt' 'samutthAya' muktaH 'yatparaM' 'jyotiH' brahma 'upasampadya' prApya svena rUpeNa 'abhiniShpadyate' abhivyajyate 'sa uttamaH puruShaH' paraM jyotirakhyaH | muktasya viShayaishcharaNaprakAramAha - sa iti | 'saH' prAptinijAnandAvirbhAvo muktaH 'tatra' muktisthAne paramAtmAnugraheNaiva 'jakShan' svApekShitaM bhakShayan hasanvA j~nAtibhissaha muktaiH aj~nAtibhiH pUrvakalpamuktaiH 'krIDan' strIbhiH 'ramamANaH' ratiM prApnuvan prAkR^itastryAdiviShayasaukhyamanubhavan 'paryeti' paritaH saJNcharatIti |
(24) nanu 'eShaH' iti jIvaM parAmR^ishya 'AtmA' iti tasya hR^itpadmasthAtmatvAbhidhAnAdamukhyApahatapApmatvAdi- guNo.api jIvaH etachChabdaparAmarshabalena hR^itpadmasthAtmA kiM na syAdityAshaN^kAM pariharatsUtramupanyasya 'itara- parAmarshAtsa iti chenna' ityanuvR^ittapUrvavAkyenApekShitasya siddhAntapratij~nAyAshcha lAbhAnnetyuktasAdhye hetutayA sUtraM vyAchaShTe - anyeti || shrutau 'paraMjyotiH' iti napuMsakapadanirdiShTasya yamiti pulliN^gena nirdesho liN^gasyAvivakShi- tatvAdvA visheShyashabdavivakShayA vA yuktaH | anena shrutau paraMjyotiriti ekaM padam | yadvakShyati 'paraMjyotiHshabdena paramAtmaivochyate' iti, tachcha 'paraMjyotiH paraMbrahma' iti paurANikarUDhyA viShNuvAchItyuktaM bhavati | jyotiH prakAsharUpaM paraM brahmeti bhinne pade ityapi kechit | asmin pakShe uktabhAShyavirodhaH | kiM cha yaM 'paraMjyotirAkhyaM bhagavantam' iti yachChabdavyAkhyAnaparaTIkAvirodhaH | 'paraMjyotiH paramAtmAnam' iti viShNutattvanirNayaTIkAvirodha- shcha | shrutAvupasampadyetyasyArthaH prApyeti | sautrAnyapadaM pUrvapakShyabhimatajIvapratiyogitayA vyAkhyAti - paramAtmeti || paramAtmaivArtho.abhidheyo yasya sa tathoktaH | 'parAmarshaH' etachChabdaH | yadvA - paramAtmana 
evAtmatvavidhAnamarthaH prayojanaM yasya sa, tathoktaH | tathAtve 'parAmarshaH' etachChabdena parigrahaNamityarthaH | sUtrabhAShyayoshchashabdastu na kevalaM jIvapakShe.apahatapApmatvAsambhavAkhyabAdhakasadbhAvaH, kintu parAmarshAkhyasAdhakAbhAvashcheti samuchchayArthastushabdArtho vA | chandrikAyAM tu - na kevalaM parAmarshasya IshvarapakShe bAdhakatvAbhAvaH, kintu jIvapakShasAdhakatvAbhAvashchetyuktatvAtparAmarsho jIvAnyeshvarArtha eva ityavadhAraNArthatayA vyAkhyAtaH | anena - 'itaraparAmarshAt' itaraM jIvaM 'eShaH' iti parAmR^ishya tasya hR^itpadmasthatvavidhAnAtsa hR^itpadmastha AtmA jIva eva neshvara iti chet - na, kutaH? yataH 'eShaH' iti parAmarshaH 'anyArthaH' jIvAnyeshvarArtha eva, na jIvArthaH, ataH | athavA - na kevalamasambhavAt, kintu yataH parAmarsho.anyArtho.api | yadvA - asambhavAnna hR^itpadmastho jIvaH, kintvIshvara eva | na chaivaM parAmarshAyogaH | yataH 'parAmarshaH' etachChabdastu anyArtha iti tredhAsUtrArtha ukto bhavati | 'yaM prApya' yatsamIpaM prApyeti | anena jIvaH paraM jyotirAkhyaM paramAtmAnamupasampadyAparokShato j~nAtvA atha samIpaM prApyavidyAvidhUnanenAnandAdinA svena rUpeNAbhiniShpadyate AvirbhUtasvaguNo bhavatIti yAvat | yaM prApya svarUpeNAbhiniShpadyate jIvaH, sa eSha AtmA ya Atmeti prAguktaH paramAtmeti hovAcha brahmAdIn prati rameti siddhAnte shrutyarthaH |
(25) uktamAkShipya samAdadhAtsUtramupanyasya shrutyudAharaNenAkShepAMshaM tAvadvyAchaShTe - alpeti || 'daharaH' iti pratIkagrahaNena 'daharo.asminnantara AkAshastasminyadantaH' iti vAkyaM gR^ihyate | alpapadaM chAlpasthAnasthitiparam | shruterityanantaramasambhavAdityanuvartate | asminniti chAsti | tathA cha 'daharaH' iti vAkye 'asmin' daharagate vastunyalpasthAnasthitirUpaliN^gashrutestasyAshchAsminparamAtmani 'asambhavAt' anupapatterityanvayaH | asmAddhetorna dahare viShNuH, kintu sa jIva evetItarasUtrAnuvR^ittapratij~nayA.anvayaH ||
(26) sUtre.anuvR^ittanaJNa AvR^ittimabhipretya parihArAMshaM vyAkhyAti - neti || nAlpasthAnasthitishravaNaM viShNAva- nupapannamityarthaH | kuto netyataH pravR^ittaM taduktamityaMshaM yata ityadhyAhArAbhiprAyeNa hetutayA vyAkhyAti - nichAyyatvA- diti | atrApIti sheShaH | tathA cha 'nichAyyatvAt' ityatra sarvagatasyApi viShNorvyomavadalpasthAnasthiteruktatvA- dityarthaH |
(27) nanu yuktaM vyomnoM.ashato.alpaukastvam, aMshasyApUrNatvAt | brahmaNi tu aMsho.api pUrNa iti kathaM tasyAMshato.alpaukastvamityataH sUtrasheShaM prakarAntareNa vyAchaShTe - eSha ma iti || cha shabdo yuktisamuchchaye | sUtra- kR^ichChrutyuktisamuchchaye vA | 'guNAH shrutAH' iti shrutisamuchchaye vA | 'yasmin' iti smR^itisamuchchaye vA | anena 'alpashruteH' 'daharaH' iti vAkye sarvagate vastunyalpasthAnasthitishravaNAt, tasyAshcha viShNAvasambhavAdanupapatterna dahare viShNuH, kintu sa jIva eveti chet - na, yataH 'taduktaM' tatra nichAyyatvAditi pUrvatra tasya sarvagatasyApi viShNorvyomavattadalpasthAnasthitatvam, tasmAdupAsanArthaM yuktamityuktam | na chAMshatopi sarvagatatayA tatra tadanupapattiH | yatastasyAM 'eSha ma AtmA' (ChAM. 3-14-3.) iti Chandogashrutau tena sarvajyAyastvena vR^iddhatamatvena vyAptatvenaiva prakAreNa tasya viShNostaddhR^idayasthatvamuktaM smR^ityuktaM chAta iti sUtrArtha ukto bhavati | na cha shrutismR^ityuktamapi 
kathametadaN^gIkArArhaM, yuktivirodhAditi vAchyam | brahmaNo.achintyashaktitvAdupapatteH | 'guNAH shrutAH' (sauparNashrutiH) 'yasminviruddhagatayaH' ityAdivachanAchcha | mama hR^idaye ya 'AtmA' paramAtmA.asti | upalakShaNametat | sarvahR^idaye cha ya Aste eShaH hR^idayasthAMsharUpo bhagavAn 'jyAyAn' vR^iddhatamaH deshakAlaguNaiH pUrNa iti shrutyarthaH | upaniShaddra- ShTR^iR^iShivAkyametat | ('viruddhagatayo.api' anyatra bhinnAshrayA apyaNutvamahattvAdayo dharmAH yasmin 'patanti' vartante cha | na kAlabhedenetyAha - anishamiti | muktasAdhAraNyamAshaN^kyAha -vidyAdaya iti | yasmAdviShNoranyatrANutva- mahatvAdivividhashaktayo dharmAH | vidyA AhiH j~naptikAraNaM yeShAM te tathoktAH | j~nAnaj~neyA iti yAvat | harau viruddhadharmasattve pramANamAha - AnupUrvyeti | 'AnupUrvI shrutirvedastrayI chAmnAya uchyate' ityabhidhAnAchChrutyA siddhA ityarthaH | yachChabdasya 'tadbrahmAhaM prapadye' iti uttaravAkyagatatachChabdenAnvayaH) || 5 ||
|| iti daharAdhikaraNam || 5 ||
|| 6. anukR^ityadhikaraNam ||
(1) atrAdhikaraNe 'kathaM nu tadvijAnIyAm' iti vAkyoktaM j~nAnArthaM j~neyaprArthanAviShayatvaM vA 'kathaM nu tadvijAnIyAM kimu bhAti' iti brahmaj~nAnAnukUlAbhivyaktyAkhyabhAnaprArthanAviShayatvarUpaM vA AnukUlyena gR^ihyamANatvaM liN^gaM brahmaNi samanvIyate | shrutyAdisaN^gatiM viShayAdikaM cha sUchayan sayuktikaM pUrvapakShaM darshayati - adR^ishyatvAditi| 'uktAH' AnandamayAdhikaraNe udAhR^itAdR^ishya iti vAkye iti bhAvaH | uktA ityanantaraM tatra praviShTamiti sheShaH | prathamAdipadenAniruktatvAdeH, dvitIyena 'kathaM nu tadvijAnIyAM kimu bhAti na bhAti vA' (kaTha. 5-14) iti samanveta- vyaliN^gabodhakottarArdhasya cha grahaNam | na kevalaM viShNoH, kintu j~nAnisukhasyApItyaperarthaH | evArtho vA.apishabdaH AnumAnikasUtragatApipadavat | 'aj~neyatvaM' sAkalyenAj~neyatvaM durj~neyatvamiti yAvat | chashabdaH parasparasamuchchaye, AnukUlyena gR^ihyamANatvarUpasamanvetavyaliN^gasamuchchaye vA | pUrvashratyanusArAdadR^ishyatvAdaya iti, etachChrutyanusArAda- nirdeshyatvamiti vyutkramaH| yadyapi 'tadetaditi' etadevodAhartavyam | tathApi pUrvapakShe tachChabdArthapradarshanAya 'teShAm' iti pUrvavAkyaikadeshopanyAsaH | ata eva tattvapradIpe teShAmiti prastutiH pUrvapakShotthApiketyuktam | tathAchetthaM yojanA - pUrvamAnandamayAdhikaraNe ye.adR^ishyatvAdayo guNAH parameshvarasyoktAH | tatra teShu praviShTamanirdeshyatvamaj~neyatvaM cha 'teShAM sukham' iti prakR^ityAmnAtena 'tadetat' ityAdinA kAThakavAkyena pUrvapakShirItyA samIpasthAttachChabdAt parAmR^iShTasya 'j~nAnisukhasyApi' j~nAnisukhasyaivochyata iti | pUrvArdhenAnirdeshyatvasyottarArdhe cha 'kimu bhAti na bhAti' ityanena durj~neyatvaparyavasitAj~neyatvasya chArthAduktatvAditi bhAvaH | TIkAyAmadR^ishyatvapadasyAnirdeshyatvaparatvAdanirdeshyatvamiti pAThAbhyupagamAdvA na 
tadvirodhaH | atrAnirdeshyatvamaj~neyatvaM chochyata iti phaloktiH, AnukUlyena gR^ihyamANatvasyaivAtra vichAryatvAt | tattu dvitIyAdishabdopAttavAkyena chashabdena vA sUchitamiti draShTavyam | yata evamataH pUrvokta- mayuktamiti bhAvaH | anenAnandamayAdhikaraNoktAdR^ishyatvAj~neyatvarUpasyAnirdeshyatvAniruktatvarUpasya cha tatrAnyatra cha sattve j~nAnisukhe.ativyAptyAkShepAt itaramAtraniShThatvetvasambhavAkShepAtphalatastenAsyAkShepikI saN^gatiruktA bhavati | tathA chashabdasUchitamAnukUlyena gR^ihyamANatvaM viShayaH | viShNoranyasya veti sandehaH | j~nAnisukhasyaiveti pUrvaH pakShaH | anirdeshyatvAj~neyatve cha tasyaiveti phalaM, sukhashrutiH, prakR^itatvAdirupayuktishcha sUchitA bhavati |
(2) siddhAntayatsUtramavatArya vyAchaShTe - ata iti || 'ityanukR^iteH' ityanubhAnashruterityarthaH | anubhAnaM nAma tadichChAnurodhena bhAnaM kriyAvisheShaH | sUtre tasyetyasyAnukR^iterityanenApi sambandhe tenaivAnukaraNapratisambandhina AnukUlyena gR^ihyamANasya tatkartuH sUryAditejasashcha lAbho bhavatIti spaShTatvAttadubhayAnuktiH | yadvA - pUrvasUtrAttadi- tyasya vipariNatasyehAnuvartanAdubhayalAbho bhavatItyAshayena tadubhayAnuktiH | na kevalaM tasyetyetat samanvetavyAnu- kUlyena gR^ihyamANatvAkhyaliN^gadharmiNaH, sUryAditejasashcha parAmarshakaM, kintu shrutipratIkarUpamapi sarvajagatprakAshakatvaparaM chetyAshayena taddhetvantaraparatayA vyAchaShTe - tasyeti | 'iti vachanAt' ityanena sUtre ityukteriti sheSho darshitaH | yadyapi sUtrabhAShyayoH 'anubhAti' itishrutyanusArAdanubhAnAditi vAchyam | tathApi 
tApinI pAchinI chaiva shoShiNI cha prakAshinI |
naiva rAjan raveshshaktiH shaktirnArAyaNasya sA ||
iti aitareyabhAShyodAhR^itapAdmavachanAtsUryAdikartR^ikapratapanAdikamapi paramAtmAdhInamiti darshayitumanukR^iterityuktam | sUtre tadanusAribhAShye cha chashabdo dvitIyasUtrasya vakShyamANavyAkhyAnabhedena sarvajagatprakAshakatvarUpoktahetusamuchchaye vA, sUryAdyaprakAshyatvarUpAnuktahetusamuchchaye vA draShTavyaH | sUtre samanvayasUtrAdanuvR^ittasya vidheyaparasya tattvityasyArthamAha - paramAtmaiveti | na tu j~nAnisukhamityevashabdArthaH | liN^gasamanvayena bhavatphalaM darshayati - anirdeshyeti | anirdeshya- shchAsau sukharUpashcha iti vA, anirdeshyaM yatsukhaM tadrUpa iti vA vigrahaH | atra rUpashabdo bhinnakramaH | tathA chAni- rdeshyaM paramaM sukhaM paramAtmarUpamityanvayaH | eka ityAdau pulliN^gena prakR^itasyaitaditi napuMsakaliN^gena grahaNAya rUpa- shabdaprayogaH | upalakShaNametat | anugrAhyaschetyapi draShTavyam | vastutastu - vachanAchchetishabdasya sukharUpashchetyapi sambandhe tenaivAnukUlyena gR^ihyamANAkhyaH sAdhyadharmI sUchita iti dhyeyam | yadyapyanirdeshyatvamaj~neyatvaM chetyupakramAdubhayaM grAhyaM, na tvekaM, sukharUpamiti chAdhikam | tathApi pUrvapakShyuktasukhashruteH sukharUpe brahmaNi 
sAvakAshatvaj~nApanAya 'tadetat' itivAkyoktamanirdeshyasukharUpatvameva gR^ihItam | aj~neyatvamapi draShTavyam | yadyapyatra bhAShye liN^gadvayasyA- nukUlyena gR^ihyamANasya vA anirdeshyasukharUpasya vA viShNutve sAdhye sAkShAddhetutvaM bhAti | TIkAyAM tu - 'tadetat' iti shrutisthatachChabdena samIpoktaj~nAnisukhaparityAgena 'chetanashchetanAnAm' (kaTha. 5-13.) iti vyavadhAnena prakR^itapara- mAtmagrahaNe liN^gadvayaM hetutvena yojitam | tathApi hetudvayena tachChabdena j~nAnisukhaparityAgena paramAtmana eva grahaNa- siddhau tata eva tachChabdagR^ihItasya paramAtmana evAnirdeshyasukharUpatvaM paryavasyatItyAshayena bhAShye liN^gadvayasya prakR^ita- sAdhyahetutvenoktirityavirodhaH | kechittu - 'paramAtmaivAnirdeshyasukharUpaH' iti bhAShyamevAnukR^itisUtre 'Anandamayo- bhyAsAt' ityAdAviva samanvetavyashabdAderviShNuparatva eva heturnochye, kintvanirdeshyaM sukhamityatra samIpoktaj~nAni- sukhaparityAge heturuchyate ityatra j~nApakaM, TIkApi tadanusAriNItyAhuH | tathA chAyaM siddhAnte shrutyarthaH-
eko vashI sarvabhUtAntarAtmA ekaM rUpaM bahudhA yaH karoti |
tamAtmasthaM ye.anupashyanti dhIrAH || (kaTha. 5-12.) ||
iti pUrvavAkye 'ya eko' j~nAnAnandAdyabhinnaH samAbhyadhikashUnyo vA yaH sarvamasya vashe.astIti 'sarvavashI' yaH 'sarvabhUtAntarAtmA' sarvaprANinAmantarniyAmakaH 'ya ekaM' svasvarUpaM bahudhA karoti niyamyAnantyAt | 'taM' prakR^itam 'AtmasthaM' jIvahR^idayasthitaM ye 'dhIrAH' j~nAninaH anupashyantIti prakR^itA ye j~nAninasteShAmeva 'shAshvataM sukhaM' nityAbhivyaktasaukhyaM netareShAm | anena brahmasAmarthyamuktaM bhavati | evaM 'nityo nityAnAm' iti vAkyamapi brahma- mAhAtmyaparatayA vyAkhyeyam | 'tadetat' ityAdinApi prakR^itabhagavatsvarUpameva visheShataH pratipAdyate iti | manyante ityasyottaratrAnvayaH | tathA cha 'yato vAcho nivartante' (tai. 2-4-1.) 'eSho.asya parama AnandaH' (bR^i. 6-3-32.) ityAdau prasiddham anirdeshyaM paramaM sukhaM kathaM nu tadvijAnIyAmiti manyante ityAnukUlyena gR^ihNanti | j~nAnArthaM tadbhAnaM vA prArthayante | 'kimu bhAti na bhAti vA' iti tasya durj~neyatvaM cha vadanti j~nAninaH | tat brahmaNo rUpaM svarUpabhUtaM sukhametadekaM rUpaM bahudhA yaH karotItiprakR^iteshvararUpAbhinnamiti manyante j~nAnina iti | etachChabdasyeshvara- paratve.api rUpashabdasAmAnAdhikaraNyAt napuMsakaliN^gatopapattiH | taduktaM nyAyavivaraNe - 'yadbrahmAnirdeshyaM sukhamiti vadanti tadetatsvarUpamiti manyanta iti' | kAThakabhAShye tu - tad 'guhyaM brahma sanAtanam' ityupakrAntam | 'rUpaM rUpaM pratirUpo babhUva' (kaTha. 5-9.) iti jIvasya pratibimbatvamuktam | rUpashabdena prakR^itametat 'ekaM rUpam' ityatra prakR^itaM cha bhagavadrUpam 'anirdeshyam' itthamiti sAkalyena nirvaktumashakyaM paramaM sukhamiti 
manyante j~nAnina iti sukharUpatva- vidhiparatayA vyAkhyAtam | bhAShye.apyanirdeshyasukharUpa ityetAvanmAtragrahaNena shrutau sukharUpatvaM vidheyamiti sUchitam | tadanirdeshyaparamasukhAtmakaM bhagavadrUpaM tatparasAdamR^ite kimu bhAti na bhAti veti samyagbhAti na bhAtIti kathaM nvahaM jAnIyAmiti shiShTavAkyArthastatraivoktaH | vivR^itaM chaidvyAsatIrthIye - 'tat' anirdeshyaparamasukhAtmakaM bhagavadrUpaM tatpra- sAdamR^ite kimu samyagbhAti?  na bhAti vAti?  iti prashnottarabhUtam ekaM nishchitArthaM 'kathamahaM vijAnIyAM' na kenApi prakAreNeti | atretishabda ubhayAnvayI | tathA cha kimu bhAtIti prashnasyottarabhUtaM na bhAtItivAkyokta- mekamaj~neyatvarUpamarthamiti yojanA | kechittu - yadevaM brahma tatprasAdamR^ite 'nu' idAnIM 'kathamahaM vijAnIyAm' prArthanIyAM liN^ | na kathamapItyarthaH | j~nAnivAkyAnukaraNametat | bhagavatprasAdAdapi kiM sAkalyena tajj~nAnaM bhavatIti nachiketA yamaM pR^ichChati - kimu bhAtIti | ushabdaH samyagityarthe | kimvityekaM vA | tathAtve samyagiti sheShaH | uttaramAha yamaH - na bhAtIti | vAshabdoSh.avadhAraNe | na bhAtyeveti vyAkhyAti |
(3) nanu 'tameva bhAntam' iti vAkye sUryAditejasAM paramAtmAdhInaprakAshakartR^itvasya 'tasya bhAsA' itivAkye cha sarvasya jagatastatprabhAprakAshyatvasya cha shravaNena asiddhiparihAre kutastayorviShNutvasAdhyenAvyabhicharitatvam, yena talliN^gadvayabalAtsamIpoktaj~nAnisukhapAmarshaparityAgaH syAdityata Aha - na hIti || sarvamityubhayAnvayI | bhAtIti sheShaH | tathA cha 'hi' yasmAt 'sarvaM' sUryAditejaH j~nAnisukhamanusR^itya 'na bhAti' na prakAshate | tathA 'tadbhAsA' tasya j~nAnisukhasya prakAshena 'sarvaM' jagat 'na bhAti' na prakAshate chetyarthaH | vakShyamANapramANavirodhAditi bhAvaH | chashabdaH samuchchaye | ato na liN^gadvayamanyatrAvakAshavaditi vAkyasheShaH |
(4) astvetadubhayaM j~nAnisukhe.anupapannam | tathApyanena kutaH paramAtmano grahaNaM, asya paramAtmatvasAdhya- sAmAnAdhikaraNyAnishchayAdityatastatra dvitIyasUtrasthApipadena sUchitAM shrutimAha - ahamiti || ahamitItyanantaraM shruteriti sheShaH | itishabda AdyArthe | tena 'tameva bhAntamanubhAti sarvaM tasya bhAsA sarvamidaM vibhAti' (kaTha. 5-15.) ityAtharvaNashrutirapi gR^ihyate | nArAyaNeti | nArAyaNAdhInabhAsetyarthaH | hishabdo yata ityarthe, prasiddhau cha | 'sarvaM' sUryAditejaH 'bhAti' prakAshate | yadvA - 'nArAyaNabhAsA' nArAyaNIyabhAsA 'sarvaM' jagat 'bhAti' prakAshasya ityarthaH | 'iti j~nAyate' iti sheShaH | shrutau 'rashmIt' ityanena sUryAditejasAM nArAyaNAdhInaprakAshakartR^itvasya, 'tejaH' ityanena sarvasya jagato nArAyaNIyaprakAshaprakAshyatvasya choktatvAditi bhAvaH | 'aham' iti, shrutistvantarnaye vyAkhyAtA | anena - taduktamityataH sUtre tadityanuvartate | tasyetyAvartate vipariNamyate cha | asambhavAditi chAnu- 
vartate | tathA cha -
tadetaditi manyante.anirdeshyaM paramaM sukham |
kathaM nu tadvijAnIyAm || (kaTha. 5-14.) ||
ityAnukUlyena gR^ihyamANaM tadetachChabdaparAmR^ishyaM sukham anirdeshyaM sukhaM tattu viShNurUpameva, na samIpoktaj~nAnisukham | kutaH? 'tasya' sUryAditejasaH 'tasya' AnukUlyena gR^ihyamANasya sukhasya tasmin 'tameva bhAntam' iti 'anukR^iteH' anubhAnashravaNAttasyaitadadhInaprakAshakartR^itvashravaNAdasyAnyatejoniyantR^itvashravaNAditi yAvat | tathA tasya sarvasya jagatastasya tatprakAshaprakAshyatvasya 'tasya bhAsA' (kaTha. 5-15.) iti shrutAvuktatvAttasya sarvajagatprakAshatvokteriti yAvat | tasya cha liN^gadvayasya 'ahaM tattejaH' (chaturvedashikhA.) ityAdishrutyA smR^ityA cha tasminviShNAveva nishchaye- nopapatterj~nAnisukhe cha 'asambhavAt' anupapatteH | tathA tasminnupasaMhAre tasyAnukUlyena gR^ihyamANasya 'na tatra sUryo bhAti' iti vAkye tasya sUryAdyaprakAshyatvasyachokteshcheti sUtrArtha ukto bhavati |
(5) yadetalliN^gadvayasya viShNuniShThatvam 'aham' iti shrutyopapAditam | tatsmR^ityA.apyupapAdayatsUtraM paThitvA tAM smR^itimudAharati - apIti || iti smaryata ityanvayaH | 'yat' AdityAdiShu sthitaM tejastat 'mAmakaM' madadhInaM madIyaM cha, matteja evAdityAdiShu prerakatvenAsti | tadevAkhilaM jagat 'bhAsayate' prakAshayatIti gItAsmR^ityarthaH |
(6) kiM cha pAThake 'na tatra sUryo bhAti na chandratArakaM nemA vidyuto bhAnti kuto.ayamagniH' ityAdyAnukUlyena gR^ihyamANasya sukhasya sUryAdyaprakAshyatvamuchyate | tachcha viShNoreva smaryate, ato viShNureva 'tadetat' ityatra pratipAdyaH, na j~nAnisukhamiti sUtrasyArthAntaramapipadasya yuktisamuchchayArthatvaM chAbhipretya tAM smR^itimudAharati - na taditi || atrApItishabdasya smaryata ityanvayaH | j~nAnino 'yadgatvA' yatprApya punastasmAnnanivartante, tanmama paramaM 'dhAma' svarUpaM, tadetaddhAma sUryo 'na bhAsayate' na prakAshayate, evaM 'shashAN^kaH' chandraH | yadA chaivaM tadA kuto.a- yamavamo.agniriti gItAsmR^ityarthaH | anena - pUrvavyAkhyAne na kevalamanukR^ityAdiH 'ahaM tattejaH' iti shrutyantare 'tamevabhAntamanubhAti' ityAtharvaNAdau viShNudharmatvena shrUyate, kintu yadAdityeti smaryatepIti shrutisamuchchayArthe.a- pishabdaH | dvitIyavyAkhyAne tu 'tameva bhAntamanubhAti' ityuttaravAkyoktAnukR^ityAdihetoH 'na tatra sUryo bhAti' iti pUrvavAkyoktasUryAdyaprakAshyatvahetoshcha samuchchaye.apishabdaH | tathA cha na kevalaM 'tadetat' ityatroktAnukUlyena gR^ihyamANasya viShNutvarUpapradhAnasAdhye hetUkR^itamanukR^ityAdikam 'ahaM tattejo rashmIt' ityAdau shrUyate, kintu yadAdityeti smaryate.apIti vA apiH | kiJNcha - yato na kevalaM prathamasUtroktaliN^gadvayaM, kintu tato.anyadapi 'na tatra' iti kAThakavAkye tasyAnukUlyena gR^ihyamANasyoktaM sUryAdyaprakAshyatvarUpaM liN^gaM tasya viShNoH sambandhitvenaiva 'na tat' iti smaryate | atastadetat 'kathaM nu tadvijAnIyAm' ityatra viShNureva pratipAdya iti vA sUtrasyArthadvayamuktaM bhavati 
| 'na tatra' ityAderayamarthaH | pUrvaM brahma na samyagbhAtIti tasya durj~neyatvamuktaM, tatkuta ityataH idamuchyate - yasyaivaMvidhaM sukhaM rUpaM 'tatra' brahmaNi sUryo 'na bhAti' tanna prakAshayatIti yAvat | chandratArakamiti dvandvaikavadbhAvaH| evaM tat vidyuto.api 'na bhAnti' na bhAsayantIti | 'tameva bhAntam' ityuttaravAkyaM tu yadyapi vyAsatIrthakR^itA- tharvaNaTIkAyAm - 'etatsamAkhyArUpamAtharvaNavAkyaM' 'bhAntaM' bhAsayantaM paramAtmAnamanusR^ityaiva sUryAdayo 'bhAnti' prakAshate iti vyAkhyAtam | tathApi TIkAnusArAt 'sarvaM' sUryAditejaH 'bhAntaM' prakAshamAnaM bhagavantamanusR^ityaiva 'bhAti' prakAshate | 'tasya' bhagavato 'bhAsA' prakAshena 'idaM sarvaM' jagati 'bhAti' prakAshyata iti vyAkhyeyam | vyAsatIrthIyaM tu vyAkhyAnAntaraM TIkAkR^idabhipretaM bhaviShyatIti  tadvirodhaH || 6 ||
|| iti anukR^ityadhikaraNam || 6 ||
|| 7. vAmanAdhikaraNam ||
(1) atrAdhikaraNe IshAnanAmasamanvayaH kriyate | shrutyAdisaN^gatiM viShayasaMshayau cha sUchayati - viShNureveti | jij~nAsAsUtre viShNurevasarvairmumukShubhirmokShArthaM jij~nAsya ityuktamityarthaH | na cha tatra jij~nAsyatvAyogavyavachCheda eva kR^itaH, na tvanyayogavyavachCheda iti vAchyam | anyasyApi jij~nAsyatve tasyApi mokShadAtR^itvApattyA 'yato nArAyaNaprasAdamR^ite' ityAdivivaraNAnupapatteranyayogavyavachChedasyApi tatrAbhipretatvAt | ato.atraivakAra ubhayAnvayitayA vyAkhyeyaH | tataH kimityata Aha - tatreti | idaM chAvartate | tatretyavyayaM tadityarthe.api | tathA cha 'athAto brahmajij~nAsA' iti yatpUrvaM viShNorjij~nAsyatvamuktaM 'tatra' jij~nAsyatve 'tatra' 'IshAno bhUtabhavyasya' ityuktvA AmnAte 'Urdhvam' iti kAThakavAkye 'kashchit' IshAno dharmitvena pratIyate | katham? yato.ayaM 'sarvadevopAsyaH' tairjij~nAsyaH pratIyate ata iti vAkyayojanA | na cha vAyoH sarvadevopAsyatve.api na viShNossarvadevopAsyatvahAniriti vAchyam | tAvatA.api sarvairmumukShubhirviShNureva jij~nAsya iti niyamasyAsiddheH | na cha shrutigatavishvedevashabdasya gaNavisheShavAchitvAt sarvadevo- pAsya ityuktiranupapanneti vAchyam | gaNavisheShaparatve tasya guNAdhikyAsiddhyA sarvadevaparatvAvashyaMbhAvAt | anena - IshAnashabdasyAnyaniShThatvAkShepamukhena phalato mumukShukartR^ikajij~nAsyatvasyAnyaniShThatvAkShepAt jij~nAsAdhikaraNenAsyA- kShepikI saN^gatiruktA bhavati | tatheshAnAkhyo viShayashcha sUchitaH |
(2) sayuktikaM pUrvapakShayati - sa cheti || atretthaM yojanA - 'sa cha' sarvadevopAsyashcheshAno vAyureva bhavet, na viShNuH | kutaH?  atra prANavyavasthApakatvashravaNAt | tathA madhyamatvokteH sarvadevatopAsyatvokteshcha | na chaiShAM vAyvekaniShThatvAsiddhiH | yato.ayaM vAyuH 'evamevaiSha prANaH' (prashna. 3-4.) 'yo.ayaM madhyamaH' 'kuvidaN^ga' (R^i. 7-91-1.) ityAdinA vAkyena prANavyavasthApakatvadimAn pratIyate, ata iti | kAThake hi -
aN^guShThamAtraH puruSho madhya Atmani tiShThati |
IshAno bhUtabhavyasya || (kaTha. 4-12.) ||
ityanena bhagavato.aN^guShThamAtratvaM pUrNaShaDguNatvaM dehamadhyasthatvaM bhUtabhaviShyadvartamAneshAnatvamityAdimAhAtmyamabhidhA- yeshAnapadoktasya tasyaiva 'Urdhvam' ityAdinA mahimAntaramuchyate | tatra madhyashabdaH siddhAnte UrdhvaMpratyakChabdasama- bhivyAhArAt deshavisheShavachanaH, natvavAntareshvaratvAdirUpamadhyamatvArthakaH | tathA cha yaH prANAkhyarUpeNa 'prANaM' prANA- khyavAyumUrdhvam 'unnayati' udgamayati UrdhvagatimattayA prerayati | apAnarUpI chApAnAkhyaM vAyuM 'pratyak' adhastAdviNmUtrAdiniShkAsanahetutayA 'asyati' nirasyati prerayatIti yAvat | taM 'dehamadhye' hR^idaye 'AsInam' upaviShTaM 'vAmanaM' saundaryapradhAnAH striyo vAmAH tAH netAraM viShNuM 'vishve devAH' sarve devAH 'upAsate' jij~nAsanta iti siddhAntarItyA shrutyarthaH | pUrvapakShI tvidaM vAyuparaM matvA madhyashabdo 'yo.ayaM madhyamaH' iti shrutyantarasamAkhyA- nAnmadhyameshvaratvavachano na deshavisheShavachana ityAha | 'evam' iti ShaTprashnavAkyaM cha 'yathA samrADevAdhikR^itAnvi- niyuN^kte etAngrAmAnadhitiShThasveti' iti dR^iShTAntavAkyena saha vyAkhyeyam | tatprakArastu - yathA 'samrAT' sArvabhaumaH 'adhikR^itAn niyogino.adhikR^itya viniyuN^kte' | katham?  tvam 'etAn' pATalIputrAdIn grAmAn 'adhitiShThasva' tadAdhipatyena tiShThasveti | 'evamevaiShaH' 'Atmata eSha prANo jAyate' (prashna. 3-2.) ityAtmajAtatvenokto mukhya- prANaH 'itarAn' bhinnAn svajanyatvenopachAreNAtmapravibhAgAn prANAn vAyUn pR^ithaksthAneShu hR^idayAdiShu sthApayatIti | 'yo.ayam' ityAdibR^ihadAraNyakavAkyam | tatra hi pUrvaM vAgAdInAM mR^ityugrastatvamuktvA 'athainameva nApnot' ityanena mukhyaprANasya tadanAttatvena tebhyaH shraiShThyamabhidhAya 'yo.ayam' ityanena prANashabdavAchyeShu viShNuvAyutaditareShu chetaneShu triShu viShNoruttamatvAdanyeShAmadhamatvAdvAyormadhyamatvAdasmAnnimittAdvA avAntareshvaratvAdvA mukhyaprANasya sarvottamatvarUpa- kAShThAtvAvirodhimadhyasthatvamevochyate, na tu madhyadeshasthatvam | tathA tatraiva chaturthAdhyAye 'ayaM vAva shishuH yo.ayaM madhyamaH prANaH' (bR^i. 4-2-1.) iti chandrikodAhR^ite vAkye sthUladehAkhyavistR^itapradeshagataliN^gasharIrarUpagR^ihe viShNu- rUpAyAM sthUNAyAm annAkhyena shrIrUpeNa dAmnA baddho govatsarUpovAyurmadhyamatvenochyate |
kuvidaN^ga namasA ye vR^idhAsaH purA devA anavadyAsa Asan |
te vAyave manave bAdhitAyA.avAsayannuShasaM sUryeNa ||
iti R^iN^mantre 'aN^ga' iti priyasambodhanam | tathA cha ye devAH vAyoH 'namasA' namaskAropalakShitasevAdinA 'vR^idhAsaH' vR^iddhA j~nAnAdiguNapUrNAH 'anavadyAsaH' anavadyAH aj~nAnarAgAdyavadyavidhurAshcha purA sasUryA Asan | te 'kuvit' kvachidrahasyasthAne sUryeNa sAkaM 'manave' j~nAnine 'bAdhitAyA' saMsArakleshavadbhiH sharaNaM prAptAya 'vAyave' vAyumuddishya 'uShasam' uSha prakAshe, asun, buddhim 'avAsayan' tadviShayAmakurvanniti shrutyarthaH |
siddhAntayatsUtramavatArya vyAchaShTe - ata iti || 'vAmanashabdAt' vAmanashruteH | evakAro vAyuliN^gasadbhA- vAt vAyureveshAnaH kiM na syAditi chodyaparihArAya liN^gebhyaH shruteH prAbalyamAha | yathoktaM sudhAyAm - evashabda- vyAkhyAnaM balavaditi 'shabdAdeva pramitaH' iti yatheti | samanvayasUtrAdanuvR^ittasya tadityasyArtho viShNuriti | vidheyabhUtaviShNutvasyAnvayayogyoddeshyadyotanAyetishabdaprayogaH | Avartate chAyam | itishabdAtparamapi evashabdo yojyaH | tenAnuvR^ittastu shabdo vyAkhyAtaH | tathA cha 'IshAno bhUtabhavyasya' (kaTha. 4-12.) iti shruta IshAno viShNureva bhavet | kutaH? yastatra pramito viShNAveva mahAyogavidvadrUDhibhyAM prasiddho 'madhye vAmanam' itishruto vAmana- shabdastasmAdeveti yojanA | pramitapadaM shruterniravakAshatvasUchakam | anena sUtre itishabdo.adhyAhArya iti sUchitam | tathA cha 'IshAno bhUtabhavyasya' itishrutaIshAnaH 'tattu' viShNureva bhavet | kutaH? yastatra viShNAveva pramito mahAyoga- vidvadrUDhibhyAM prasiddho.anyatra niravakAsho 'madhye vAmanamAsInam' (kaTha. 5-3.) itishruto liN^gAtprabalo vAmanashabda- stachChrutistasmAditi sUtrArthaH |
(3) sUtre evakAraprayogena sUchitaM shruteH prAbalyaM liN^gasya prAbalyaniShedhamukhena darshayati - na hIti || shrute- riti paJNchamI | hishabdo vakShyamANapramANavirodhAditi hetusUchakaH | tathA cha 'hi' yasmAt na shruterliN^gaM balavat, kintu durbalameva | tasmAlliN^agAt prabalAt vAmanashabdAdeveshAno viShNurevetyarthaH |
(4) kuto na shruterliN^gaM balavadityatastathAsati shruterliN^gAtprAbalyavachanavirodhApatterityAshayena tadvAkyaM paThati - shrutiriti || iti skAnda ityanantaraM vachanAditi sheShaH | asya na hItyanenAnvayaH | vAchakashabdaHshrutiH | asAdhAraNadharmo vA, tadbodhakashabdo vA liN^gam | nirNItasyAnyatra samAnoktiH samAkhyA | sA dvividhA - arthata- shshabdato.apIti | samabhivyAhR^itapadairevAkAN^kShApUrtau tachChAntyarthaM padAntaranirapekShANi padAni vAkyam | ekaprameyaprati- pAdakAnekavAkyAni prakaraNam | anuktasthAnasamuchchaye tathetishabdaH | anekaprameyapratipAdakamekArthatAtparyayuktaM vachanaM sthAnam | atra 'vAkyaM prakaraNaM sthAnaM samAkhyA cha tathAvidhA' ityanuvyAkhyAnusAreNa samAkhyAyAH sthAnAnantaryameva grAhyaM, na tvatroktakramAnusAreNa vAkyAdyapekShayA prAthamyam | atroktakramasyAvivakShitatvAt | uktaM hi pramANalakShaNa- TIkAyAM - samAkhyAditvena grahaNaM 'shrutirliN^gaM samAkhyA cha' ityavivakShitakramaM vAkyamanusR^ityeti | ata eva jaiminiH - 'shrutiliN^gavAkyaprakaraNasthAnasamAkhyAnAM samavAye pAradaurbalyamarthaviprakarShAt' iti smR^ityuktAdanyathAkramamAha - pUrvaM- pUrvamiti | pUrvoddiShTamityarthaH | ekatra samavetaM viruddhamiti cha sheShaH | 'balIyaH' atishayena svabhAvato balavat yathA.atraivAdhikaraNe anantaroddiShTaliN^gApekShayA pUrvoddiShTA vAmanashrutiH svataH prabalA| vAkyApekShayA prabalaM liN^gam| yathA - daharAdhikaraNe daharAkAshasya sAkShAtsarvAdhAratvaprApakAt 'kiM tadatra vidyate ..... ubhe asmin dyAvApR^ithivI' (ChAM. 8-1-2,3.) iti vAkyAtprabalaM viShNostatprApakApahatapApmatvAdikaM liN^gam | prakaraNApekShayA prabalaM vAkyam| yathA - jyotirdarshanAt ityadhikaraNe jIvasya 'hR^idyantarjyotiH' (bR^i. 6-3-7.) itivAkyabodhyajyotiShTvasAdhakAjjIva- prakaraNAtprabalaM viShNorjyotiShTvaprApakaM 'katama AtmA' (bR^i. 6-3-7.) iti prashnavAkyam | sthAnApekShayA 
prabalaM prakaraNam | yathA - samagropaniShada IshvaraparatvasAdhakAt ShaTprashnarUpasthAnAt prabalam 'Atmata eSha prANo jAyate' (prashna. 3-3.) ityetatkhaNDarUpaM mukhyaprANaprakaraNam | ata evAtrAdhikaraNe ShaTprashnoktaprANavyavasthApakatvAdInAM mukhyaprANaliN^gatvamupetya shrutyA bAdha uktaH | samAkhyApekShayA prabalaM sthAnam | yathA - annamayAdishabdAnAM kosha- paratvasAdhakAt 'annamayaprANamayamanomayavij~nAnamayAnandamayA me shudhyantAm' (yAj~nikI. 66.) iti nArAyaNAnuvAka- samAkhyAyAH prabalaM teShAM viShNutvasAdhakaM brahmaparAnekaprakaraNasandarbharUpaM sthAnam | etAnyeva shrutyAdinA.arthanirNaya- sthalAni | AdyayA samAkhyayA nirNetavyaM yathA - puruShasUktasamAkhyayA vaishvAnarasya viShNutvam | dvitIyayA yathA - ambhraNIsUktasamAkhyayA vishvakarmasUktoktasyAjasya viShNutvam | astvevaM tataH kimityata Aha - evamiti | viruddhaiteShAM samavAye sati prabalena pUrveNottarabAdhe cha sati 'AgamanirNayaH' AgamArthasya vipratipannasyaitaiH nirNayo bhavatItyarthaH |
(5) nanvastu shruteH svabhAvataH prAbalyam | tathApi bAhulyena pUrvapakShyuktaliN^gAnAmapi prAbalyAtsAmyenAnirNaya evetyata Aha - tachcheti || chastvarthaH | liN^gamiti samudAyaikavachanam | tathA cha 'tat' pUrvavAdyuktaM liN^gajAtaM tu viShNoreva yuktam, na vAyorityarthaH | tathA cha bAhulye.api liN^gAnAM sAvakAshatvAttebhyaH shruterekasyA api niravakA- shAyAH prAbalyAnnAnirNaya iti bhAvaH | nanu na liN^gaM viShNau sAvakAshaM, pUrvapakShyudAhR^itasamAkhyArUpashrutyantareNa tasya prANaniShThatayaivoktatvAdityata Aha - tasyaiveti | 'tadvai tvam' iti shrutau 'tasya' viShNoH prANatvasya prANashabdavAchyatvasyokteruktatvAdityarthaH | evaM 'ata eva' ityatrAdhyAtmikAsheShashabdasya samanvayaM bruvatA tathA - 'shAstradR^iShTyA' ityatrAntaryAmiparatvaM bruvatA sUtrakAreNetaravyAvR^ittyA tasyaiva prANatvokteH sAdhitatvAdityapi vyAkhyeya- metat | tathA cha shrutyantare prANaniShThatayA liN^gasyoktAvapi na tadvirodhaH | tasya prANasya viShNutvAbhyupagamAditi bhAvaH | nanu tathApi 'kuvidaN^ga' iti R^ichi vAyuniShThatayA liN^goktestadvirodha ityasyApIdamevottaram | asmin pakShe prANatvamiti vAyutvamupalakShyate | tathA chAntarnaye AdhidaivikAsheShashabdasamanvayaM bruvatA sUtrakAreNa 'tasyaiva' viShNoreva 'prANatvokteH' vAyushabdavAchyatvarUpavAyutsyoktatvAdityarthaH | tathA cha na tadvirodhopIti bhAvaH | na cha siddhAnte.api sthAnApekShayA prabalAtprakaraNAt 'evamevaiShaH' itishrutyantaragataprANashabdasya, tathA 'yo.ayaM madhyamaH' (bR^i. 3.5-21.) ityasya, tathA 'kuvidaN^ga' iti mantrasthavAyushabdasya mukhyavAyuparatvaM, tatroktaliN^gAnAmapi tatparatva- mupetya teShAM shrutyA bAdhasyoktatvAt kathaM shrutyantarasthaprANavAyushabdayoH viShNuparatvAN^gIkAreNa samAdhAnam | ata eva chandrikAyAm - madhyamashabdo.api 'UrdhvaM prANam' (kaTha. 2-2-3.) iti prANasya sthAnAntaranirdeshAttatyAgena madhyamasthAnasthabrahmaparaH, na tu shrutyantare 
madhyamashabdoktaprANapara ityuktam | ataH 'evamevaiShaH' (prashna. 3-4.) iti vAkyaM sthAnAtprakaraNasya prAbalye udAhR^itamiti vAchyam | uktarItyA mukhyataH shrutyantaragataprANashabdAderbrahmaparatvena liN^gAnAM tattadantaryAminiShThatve.api samAkarShanyAyenAnyaparatvasyApyaN^gIkArAt | shrutyantaroktaliN^gAnAmanyaniShTha- tve.api vA nAnupapattiH | na chaivaM kAThakoktaliN^gAnAmapyanyaniShThatvApattyA anyeShAmIshAnatvAdyApattiH | niravakAsha- shrutyA kAThakoktaliN^gAnAM viShNuniShThatAnirNayopapatteH | nanu tathApi kathamIshAno viShNurbhavechChrutAvIshAnasyAN^guShTha- parimitatvokteH | sarvagate cha harau tadayogAt | na cha vyomavatsarvagatasyApyaNutvaM yujyata iti pratipAditamiti vAchyam | tathApi 'aN^guShThamAtraH' iti tanmAtraparimANatvokterayogAt | na cha 'aN^guShThamAtraH' ityatra shrutaH pari- mANArthako mAtrach.hpratyaya eva, na tvavadhAraNArthako mAtrashabdaH | 'dehAN^guShThamito dehe jIvAN^guShThamito hR^idi' iti smR^itau mita ityanena parimANasyaivokteH | tathA cha nAnupapattiriti vAchyam | tathAtve.aN^guShThamAtratvAbhidhAtryAm 'aN^guShThamAtraH' (kaTha. 4-12.) iti shrutau 'madhya Atmani' ityasya smR^itau hR^idItyasya cha vaiyarthyApAtAt | tanmAtra- parimitatvoktyarthaM hi tatra hR^idayarUpasUkShmasthAnoktiH | tasmAdavadhAraNArthakamAtrashabda evAyamaN^gIkAryaH uktaM hi chandrikAyAm - mAtrashabdasyAvadhAraNArthakatvAditi |
(6) tathA cha sarvagate harAvaN^guShThamAtratvoktiranupapanneti nAtreshAno viShNurityAshaN^kAM pariharatsUtramupanyasya tadakSharANi vyAchaShTe - hR^idIti || sarvagatasyApItyanena tushabdo yadyapitathApItyarthatayA vyAkhyAtaH | hR^idyapekShayetyanena sUchitahetoranvayayogyaM sAdhyaM darshayati - tasyeti | yojanA tu - yadyapi viShNuH sarvagatastathApi 'tasyAN^guShTha- mAtratvam' aN^guShThamAtratvoktiryujyate | katham? yato 'hR^idyavakAshopekShayA' hR^idi vidyamAno yo.ayamavakAsho.aN^guShTha- parimitadeshastadapekShayA tatrAbhivyaktatAvatparibhitabhagavanmUrtivisheShamapekShya tasya viShNoraN^guShThamAtratvam astyata iti| yadvA - 'hR^idyavakAshApekShayA' hR^idi vidyamAnAvakAshamapekShya tatsambandhAttasyAN^guShThamAtratvavachanaM yujyata ityAvR^ittiM vinA yojanA | prathamapakShe shaktyA.aparimite.api bhagavati mUrtivisheShe vyaktyAtmanA.aN^guShThamAtratvasya sthAnini brahmaNi tatsambandhAdupachAreNoktiriti bhedaH | atra TIkAyAM hR^idyavakAshApekShayeti bhAShyaM sAvadhAraNaM kR^itvA sautratushabdo.a- vadhAraNatayA vyAkhyAtaH | tena viShNoN^guShThamAtratvaM hR^idyapekShayaiva, na tu lokavatparichChinnatvAdityuktaM bhavati | tatta- tsthAneShu vyaktamUrtivisheShApekShayA vA upachAreNa vA tattatparimANatvoktyA 'yastvetameva prAdeshamAtram' (ChAM. 5-18-1.) iti ChAndogye 'prAdeshamAtraM puruSham' ityanyatra 'prAdeshaH puruShottamaH' ityaparatra cha hR^idgatasya viShNoH prAdeshaparimitatvokteH | 'aN^guShThamAtraH puruSho.aN^guShThaM cha samAshritaH' (mahAnA. 16.3.) iti shrutyantare 'aN^guShTha- mAtraH puruShaH' iti kaThavalyAM cha 'aN^guShThamAtraH puruShaH' ityaparatra chAN^guShThaparimitatvokteH 'aN^guShThAgrapramANakaH' iti kvachidaN^guShThAgrapramANakatvoktervirodha iti chodyaM parihR^itaM bhavati | dehe hR^idayAkAshe prAdeshaparimitarUpavisheShasya hR^idayagatakamalakarNikAmUlagatAkAshe.aN^guShThAgrapramANakarUpAntarasya 
karNikAgragatAkAshechAN^guShThaparimitarUpAntarasya cha vyaktisambhavAt, tattatsthAnadharmasya sthAninyupacharitatvasambhavAchcha | yathoktaM bR^ihadAraNyakabhAShye -
hR^idaye sarvasho vyApI prAdeshaH puruShottamaH |
jIvAnAM sthAnamuddiShTaH sarvadaivasanAtanaH ||
hR^itkarNikAmUlagataH so.aN^guShThAgrapramANakaH |
mUlesha iti nAmAsmin sarve jIvAH pratiShThitAH ||
aN^guShThamAtre puruShe karNikAgrasthite harau |
prAvishanti suShuptau tu prabudhyante tatastathA || iti ||
asmin mUleshavyApinormadhye.aN^guShThamAtratvaM cha dehe dehAN^guShThamitatvaM jIvahR^idi jIvAN^guShThamitatvamiti vivektavyam | atra 'aN^guShThaM cha samAshritaH' ityanena karmendriyAdhiShThitatvamuchyata iti prameyadIpoktamapi j~nAtavyam | nanu 'dakShiNA- kShimukhe vishvo manasyantastu taijasaH' ityAdivachanAjjAgradAdyavasthAprerakavishvataijasaprAj~nAnAM dakShiNAkShyAdiShu sattvaM tAva- tsiddham | yadi chaivaM tadA jIvo.api jAgradavasthAyAM dakShiNAkShisthaH svapne kaNThadeshasthaH suptau hR^idayastho bhavati, 'hR^idayasthAtparAjjIvo dUrastho jAgradeShyati' ityukteH | dUrastho.akShistho jAgrajjAgratvamiti tasyArthaH | tathA cha kathaM hR^idayavyAptaprAdeshaparimitabhagavadrUpasya sarvadA jIvasthAnatvam?  kathaM cha hR^itkarNikAmUlagatabhagavadrUpe sadA pratiShThito jIvaH? suptau hR^itkarNikAgragate harau pravishatItyuktiriti chet - na, yatassarvadA hR^idi sthitameva jIvasvarUpaM jAgaritA- dAvakShyAdiShvapi visheShasannihitaM dIpaprakAshavadityaN^gIkR^itam | yathoktamaitareyabhAShye - hR^ide sthitameva tasya rUpaM jAgarite.apyakShyAdiShu visheShasannihitaM bhavatIti | ekasyaiva jIvasya sthApanadhR^ityAkhyapratiShThApanasuptiprApaNAkhya- prayojanabhedAdekadehe anekadhA sthitAnAM bhagavanmUrtInAM shaktyA sarvagAnAmapi tatra tatra vyaktyAtmanA anekAlpapari- mANavattvaM cha yujyata iti na kAchidanupapattiH |
(7) nanu tathApi nAN^guShThaparimANavattvaM viShNoryuktam | tathA hi kiM tattadaN^guShThamAtratvaM vA yatkiJNchida- N^guShThamAtratvaM vA | nAdyaH, pashvAdInAmaN^guShThAbhAvena tadantargatasya viShNoraN^guShThaparimitatvAyogAt | na dvitIyaH, aN^guShThamAtratvoktestaistaistathopAsanArthatvena tasya chAN^guShThavyaktivisheShanirdhAraNa vinA.ayogena yatkiJNchidaN^guShThamAtra- tvoktervyarthatvAt | pipIlikAdihR^idayasthe.aN^guShThamAtratvasAbhAnyasyApyasambhavAchchetyAshaN^kAM pariharan manuShyAdhikAra- tvAt itisUtrasheShaM tushabdasya kAkAkShinyAyena atrApyanvayaM tasyApyarthatvaM cha abhipretya tatsambandhipradarshanapUrvakaM vyAchaShTe - itareti || pashvAdInAmityarthaH | apirAvartate | aN^guShThamAtratvamityetat vipariNAmevAnuvartate | 'na virodhaH' iti virodhasUtrAdAkR^iShTe pade | tathA cha 'api' tattadaN^guShThaparimitatvAN^gIkAre.apItaraprANinAmaN^guShThA- bhAve.api na viShNoraN^guShThamAtratvasya 
virodhenAN^guShThamAtratvokterasambhavaH | kutaH?  aN^guShThamAtratvokteretadvidyAyA 'manuShyAdhikAratvAt' manuShyAnadhikR^itya pravR^ittatvAt | tadapi kutaH? vedavidyopAsanasya 'manuShyAdhikAratvAt' manuShyamAtrAdhikAratvAditi yojanA | sUtre bhAShye cha manuShyANAmadhikAro yasmin athavA - adhikriyate.atretyadhikAra upAsanaM shAstraM vA, manuShyANAmeva adhikAro manuShyAdhikArastasya bhAvasatasmAditi vigrahaH | 'manuShyAdhikAritvAt' itipAThe manuShyA adhikAriNo yasmin tattathoktam | tathA cha manuShyAdhikArikatvAdityarthaH | manuShyapadaM cha vakShyamANanyAyena mananAdishIlachetanaparam | tena devAnAM jaritAryAdInAM vakShyamANanyAyena vedavidyAdhikAriNAmeta- dvidyAdhikArasiddhiH | tatra jaritAryAdInAM svasvAN^guShThaparimitatvena bhagavadupAsanA.asambhavAt, teShAmetadvidyotpannavA- kyArthaj~nAna evAdhikAro, nopAstAvapi | ata eva TIkAyAM manuShyANAmeva vedavidyopAsanAdhikAritveneti manuShyatvaM vyApakatvenoktam | na chAnadhikAriNAM pashvAdInAM dehasthitasya bhagavato.aN^guShThaparimitatvAbhAve parimANAntarAnuktera- dravyatvApattiriti vAchyam | pashvAdidehagatasya paramAtmanaH tattadAkArayuktatvena tadanusAriparimANavattvAt | yathoktamaitareyabhAShye - 
saN^karShaNashcha pradyumnastadAkArau nR^iShu sthitau |
nArAyaNAniruddhau tu pashvAkArau pashusthitau || iti ||
anena - sUtre tushabdo.apyarthevadhAraNe cha | tatrApyarthasyobhayatrAnvayaH | aN^guShThamAtratvaM yujyata iti sheShaH | taditi pradhAnasUtrAdanuvR^ittasyeha vipariNAmenAnvayaH | na virodhaH ityasyAkarShaH | 'tasya manuShyAdhikAritvAt' ityA- vartate | tathA cha 'tu' api sarvagatasyApi 'tasya viShNoraN^guShThamAtratvaM' taduktiryujyate | na cha virodhaH | yato.atra 'hR^idyapekShayA tu' hR^idyavakAshApekShayaiva aN^guShThamAtratvamuchyate, na tu parichChinnatvAt | tachcha mUrtivisheShe tanmAtratvasya sattvAdupachAreNa vA yujyate | na cha nAN^guShThamAtratvaM viShNoryuktaM, yatkiJNchidaN^guShThamAtratvoktervyarthatvenAsambhavena cha tattadaN^guShThamAtratve vAchye tasya cha pashvAdInAmaN^guShThAbhAvena tadantargataviShNAvayogAditi vAchyam | yataH 'tu' api itaraprANinAmaN^guShThAbhAve.api na viShNostattadaN^guShThamAtratvasya 'virodhaH' asambhavaH | kutaH?  aN^guShThamAtratvavacha- nasya yadbodhakavidyAyAH 'manuShyAdhikAratvAt' manuShyAnevAdhikR^itya pravR^ittatvAt | tadapi kutaH? 'tasya' vedavidyo- pAsanasya 'manuShyAdhikAratvAt' manuShyamAtre.adhikAratvAditi sUtrArtha ukto bhavati |
|| iti vAmanAdhikaraNam || 7 ||
|| 8. devatAdhikaraNam ||
(1) asminnadhikaraNe devAnAM brahmavidyAdhikAraH samarthyate | prAsaN^gikatvAnnAdhyAyapAdasaN^gatI mArgaNIye | shrutyAdisaN^gativiShayasaMshayatadbIjAni darshayati - manuShyANAmiti || 'uktaM' pUrvasUtre | tushabdArthAvadhAraNasya samA- sapraviShTamanuShyapadenApi sambandho.astIti bhAvena manuShyANAmevetyanuvAdaH | netareShAmityevashabdArthaH | 'vedavidyAdhi- kAro' vedavidyopAsanAdhikAraH | anena - devatAdhikArAbhAvamukhena 'vishve devA upAsate' ityAdipUrvodAhR^itashrutyupa- lakShitAsheShashrutiprAmANyasyAkShepAtpUrvAdhikaraNenAsyAkShepikI saN^gatiH vedavidyAdhikArAkhyo viShayashchokto bhavati | 'aN^guShThamAtraH' iti shrutimUlAyAH 'manuShyANAmeva' ityukteH 'vishve devA upAsate' (kaTha.2-2-3.) iti shruteshcha koTidvayopasthApakatvena sandehabIjatvAttaduktyaiva devAnAmadhikAro.asti uta nAstIti saMshayo, nAstIti pUrvapakShashcha sUchitaH |
(2) tataH kimityatassaMshayabIjaM vighaTayan siddhAntayituM sUtramavatArayati - tiryagAdIti || vishiShTa- buddhyAdirahitatiryagAdivyAvR^ittyarthamityarthaH | manuShyatvavisheShaNaM sAvadhAraNatvenAbhipretam | manuShyapadam 'uktaM' prayuktaM, tatreta sheShaH | pUrvasUtra iti tadarthaH | svaprayuktaivakAravyAvarttyaM darshayati - na tviti || 'devAdyapekShayA' devAdivyAvR^i- ttyartham | tushabdo visheShArthaH | na tu devAdyarthamapItyapishabdArtho vA | 'ityAha' ityabhipretya sUtrakAro devAnAmadhi- kArabhAvamAhetyarthaH |
(3) tatsUtraM paThati - taduparIti || atra taduparIti sAdhyadharmisUchakaM padamanUdya teShAM tasmAttasyA iti vigrahAshrayeNa vyAchaShTe - taduparIti || vedavidyAkAra ityanuShajyate | na kevalaM manuShyANAM satAM, kintu taduparya- pItyaperarthaH | tathA cha 'teShAM' manuShyANAM satAM devatApadayogyAnAM jIvAnAM padaprApteH pUrvaM manuShyasharIraM prAptAnAM satAM 'tasmAt' manuShyatvAt 'upari' manuShyasharIrApagamena 'tasyA upari' devopadevAdipadaprApteruparitanakAle.api devabhAvamApannAnAmapi vedavidyAdhikAro.astyeveti yojanA | kuta ityatastaddhetutayA sambhavAditi hetuM vyAchaShTe | 'hi' yataH | 'vedavidyAdhikAraH' ityatrApi sambadhyate | 'teShAM' devAnAm | adhikArasambhavo.api kuta ityato.atrApi sambhavAdityetadevAvR^ittya hetutayA yojayati - vishiShTeti || teShAmityatrApyanvIyate | tathA cha 'teShAM' yogyamanuShyANAM vidyAkarmabhyAM devAditvaprAptimatAM 'sambhavAt' vishiShTabuddhyAdibhAvAdarthagrahaNAnuShThAnopayuktabuddhivisheShAdisadbhAvA- dityarthaH | arthitvasAmarthye Adipadena grAhye | na chArthitvAbhAvaH ityatrApi teShAM sambhavati hItyeva hetuH | vidyAbhi- steShAM mokShasiddhiH sambhavati hIti tadarthaH | anena - sUtre tadityAvartate | manuShyaparAmarshi chedaM buddhisthaparAmarshi cha| apiH samuchchaye | adhikAra iti buddhyA vivichyAtrAnveti | anadhikArAdhikArAbhidhAyakajaiminibAdarAyaNoktirUpa- vipratipattisUchanAya bAdarAyaNapadam | tattvapradIparItyA tAtparyaj~nApanArthamadhikArAdhikyaj~naptidArDhyArthaM cha bAdarAyaNaH svayameva vaktItyAha iti vA | sambhavAditi chAvartate | tathA cha yato na kevalaM devAdipadayogyajIvAnAM padaprApteH pUrvaM bhUmau kiJNchitkAlaM manuShyANAM satAM tasyAM dashAyAmeva adhikAraH, kintu 'taduparyapi' tasmAnmanuShyatvAdupari tadatyayena tAbhyAM vidyAkarmabhyAM tasyAH devAditvaprApteruparitanakAle.api devabhAvamApannAnAmapi 
vedavidyAyAmadhi- kAro.astyeva | na cha tatkAraNAbhAvaH | 'sambhavAt' adhikAropayogino vishiShTabuddhyAdesteShu sambhavAt | na cha devAdInAM vishiShTabuddhisAmarthyasadbhAve.apyarthitvAbhAvAdadhikArAbhAva iti vAchyam | kutaH? 'sambhavAt' vidyAsAdhya- j~nAnamokShayorarthitvasambhavAditi bhagavAn bAdarAyaNo manyata iti sUtrArtha ukto bhavati |
(4) nanu na devA vedavidyAdhikAriNaH, tathA sati sUtre.amanuShyamAtravyAvartakamanuShyapadaprayogena tiryagAdi- vadamanuShyatvAnna devA vedavidyAdhikAriNa ityanumAnasUchanAttadvirodhApatterityata Aha - tiryagAdInAmiti || Adipadena sthAvarANi mUDhamanuShyA vA gR^ihyante | 'tadabhAvAt' vishiShTabuddhyAderabhAvAt 'abhAvaH' tasya vedavidyAdhikArasya | anenAdhikArAbhAve vishiShTabuddhyAdirAhityasya prayojakatvoktyA paroktAmanuShyatvahetoH sopAdhikatvaM sAdhyavyatireka- sAdhakopAdhivyatirekAkhyapratipakShagrastatvaM choktaM bhavati | sautramanuShyapadaM cha mananAdishIlaparaM sat vishiShTa- buddhyAdirahitameva chetanaM vyAvartayati, na tu martyabhinnamAtramiti na tadvirodha iti bhAvaH | nanu vishiShTabuddhyAdi- rAhityamupAdhiH | tiryakShu adhikArAbhAvarUpasAdhyAvyApakatvAt | ata eva na tadabhAvo.api sAdhyavyatirekahetu- rityata Aha - teShAmapIti || apirubhayatrAnveti | tatrAdyassamuchchaye | adhikAra iti sheShaH | tathA cha na kevalaM devAnAM, kintu 'teShAM' tirashchAmapyadhikAre.api na virodhaH nanu kathamavirodhastiryakShu sarvatra vedAdhikAre mAna- virodhApAtAdityata Aha - teShAmapIti || tirashchAM madhye.apItyarthaH | 'yatra' yeShu vishiShTabuddhyarthitvAkhya- rAgAdibhAvaH tatsattvaM tatraivAdhikAre 'avirodho' mAnAvirodhaH | bAdho na sarvatretyarthaH | anenApinA sautro.apishabdo jaritAryAdisamuchchAyakashcheti sUchitam | yadAha tattvapradIpikAkAraH - 'teShAmapItyAdirapipadavyAkhyA' iti | AnandamAlAkAro.api - 'tiryaJNcho.api kechidapishabdagR^ihItAH' ityAha | tathA cha manuShyabhinneShvapi tiryakShvadhikAra- sadbhAvAdvyabhichArAdadhikArAbhAve nAmanuShyatvaM hetuH, kintu vishiShTabuddhyAdirAhityamevAvyabhichArAt | ato bhavatyeva sa upAdhiH | ata eva sautramanuShyapadasya vyAvarttyasaN^kocho.api yukta iti bhAvaH |
(5) nanu kathaM tirashchAmapyadhikAre.apyavirodhaH | teShAmadhikAraniShedhasya taddarshanasya vA virodhitvAdityA- shaN^kya nAdya ityAha - niShedheti || teShAmityatrApi sambadhyate | adhikAre ityAdau saMyojyam | tena niShedharAhitye sati vishiShTabuddhyAdimattvamevAdhikAre prayojakam, na kevalaM yena shUdrAdau vyabhichAraH syAditi sUchitam | na dvitIya ityAha - dR^ishyante hIti || vedAdhikAritayeti sheShaH | hishabdo bhAratAdiprasiddhisUchakaH | ata eva bhArate -
evamukto bhrAtR^ibhistu jaritArirvibhAvasum |
tuShTAva prAJNjalirbhUtvA yattachChR^iNu narAdhipa ||
ityAdinA jaritArisArisR^ikkastambamitradroNAkhyeShu pakShiShu madhye jaritAriragrajaH svabhrAtR^ibhirasmAnmochayeti prArthitaH 'ayamagne jaritA' (R^i.10-142-1.) ityAgneyasUktenAgniM stutvA khANDavavanadahane svabhrAtR^InagnidAhAdamochayaditi pratipAditam | yata ityarthe vA hishabdaH | atra jaritAryAdaya ityeva pATho yuktaH, na tu jaritaryAdaya iti hrasvayukta- pAThaH, bhAratavirodhAt, tattvapradIpavirodhAchcheti dhyeyam | dR^ishyante hItyanena - devA vedavidyAdhikAriNaH niShedha- rAhitye sati vishiShTabuddhyAdimattvAt tAdR^ishamartyavaditi siddhAntyabhimatAnumAne manuShyatvopAdhirnirasto bhavati | jaritArau AdishabdagR^ihItasArisR^ikkAdau cha sAdhyAvyApaktavAt | 
(6) devAnAM vedavidyAdhikArasiddhyarthaM taduparItyanenoktaM sAditvamAkShipya samAdadhatsUtraM paThitvA.a.akShepAMshaM tAvadvyAchaShTe - virodha iti || manuShyA eveti | devAdipadayogyA jIvAH pUrvaM bhUmau kiJNchitkAlaM manuShyAH santa eva atha devAdayo bhavantItyarthaH | na tu manuShyabhAvaM vinetyevashabdArthaH | ityuktamiti || atroktamityanantaraM tada- yuktamiti sheShaH | kuta ityatastatpakShe bAdhakoktiparaM virodha ityaMshaM sahetukaM vyAchaShTe - tatrayadIti || yadItyArabhya bhavantItyantaM pUrvavAkyArthAnuvAdastasyApAdakatvapradarshanArthaH | tatretyavyayaM tarhItyarthakaM bhavantItyataH paraM yojyam | yadvA - manuShyA eva devAdayo bhavantItyantaM pUrvavAkyArthAnuvAdastasyApAdakatvapradarshanArthaH | tatretyavyayaM tarhItyarthakaM bhavantItyataH paraM yojyam | yadvA - manuShyA eva devAdayo bhavantItyuktyA prAptAbhedashaN^kAM vArayituM manuShyA evetyAdisvapadAni varNayati - tatreti || yadvA - tatra devatoddiShTakarmaNIti sAmAnAdhikaraNyam | atra pakShe yadIti shravaNAttarhIti labhyate | bhavantItyanantaramityuktamityasti | ubhayatrAdipadenopadevAdayo gR^ihyante | karmapadaM shabdasyA- pyupalakShakam | tathA cha yadi pUrvaM manuShyAH santo.apyatha devAdayo bhavantItyuktamityuchyate, tarhi 'tatpUrvaM' tebhyaH pUrvaM teShAM devAdipadaprApteH pUrvaM sAdhakatvAvasthAyAM 'devatAbhAvAt' devatAyA asattvAt yena karmaNA devAditvaM sAdhya- mityuktam, 'tatra' tasminneva 'devatoddiShTakarmaNi' pUrvakalpe devatoddeshena pravR^ittakarmaNi devatAvAchakashabde cha 'virodhaH' tayorvaiyarthyamiti yojanA | uddeshyAbhAvAdvAchyAbhAvAchcheti bhAvaH |
(7) parihArAMshaM vyAchaShTe - neti || idaM chAvartate | yojanA tu - na karmaNi virodha, kutaH? yato na pUrvaM devatAbhAva iti | teShAM pravAhato.anAditvenaitaddevAnAM pUrvamabhAve.api devatAntarasadbhAvAditi bhAvaH | na cha tatra pramANAbhAva ityataH prAptamaneketyaMshaM pratipattishabdasya j~nAnArthatvabhramaM vArayan tatsambandhipradarshanapUrvakaM vyAchaShTe - anekeShAmiti || 'tehanAkam' (tai.A.3-12.) iti shrutau 'anekeShAm' ekaikagaNasho.anantAnAM devatvAdiyogya- manuShyANAM vidyAkarmabhyAM pUrvapUrvadevatApadaprApterdarshanAdityarthaH | 
anenataduparItyatroktaM devAnAM sAditvamayuktaM, tathA sati yena karmaNA devAditvaM sAdhyamityuktam, tatra karmaNi shabde cha virodhastasya vaiyarthyaM syAt tatpUrvaM devatA- bhAvAditi chet - na, yato na pUrvaM devatA.abhAvaH | tatkatham? etaddevAnAM pUrvamabhAve.api devAntarasadbhAvAt | na cha tatra mAnAbhAvaH | 'anekapratipatterdarshanAt' anekeShAM yogyamanuShyANAM pUrvapUrvapadaprApteH 'teha nAkam' ityatro- ktatvAditi sUtrArtha ukto bhavati | shrutau 'yaj~nena yaj~namayajanta devAH | tAni dharmANi prathamAnyAsan' iti pUrvavAkye prakR^itAH devAstachChabdena gR^ihyante | hashabdaH punararthe prasiddhau vA | tathA cha ye 'devAH' devatvayogyAH manuShyA j~nAna- karmAtmakena 'yaj~nena' 'yaj~naM' viShNum 'ayajanta' apUjayan | tatastena j~nAnapUrvakakarmaNA devapadaM prApya 'prathamAni' prathamAH mukhyAH 'dharmANi' dharmAH lokadhArakA Asan | 'mahimAnaH' mahAtmAnaH mahimaguNAtmakA vA | 'te' devAH 'ha' punaH anantaraM svAdhikArAvasAne 'nAkaM' kaM sukhaM tadanyat duHkhamakaM, tanneti nAkaM, naJNdvayena pUrNasukhAtmakamiti labhyate | evaMbhUtaM mokShaM 'sachante' Apnuvan | laN^arthe laT | laN^vA, etvADabhAvau ChAndasau | 'yatra' mokShe 'pUrve' pUrvakalpe muktAH 'sAdhyAH' bahuvachanamAdyarthe |
R^ijavo brahmamukhyA hi suparNashsheSha eva cha |
sarasvatI suparNI cha vAruNI sAdhyanAmakAH ||
ityuktAH sAdhyAdayo devAH santIti shrutyarthaH | na cha vasurudrAdityamarutsAdhyeShu vasUnAmAditvAt TIkAyAM vasvAdidevA iti vaktavyam, na tu sAdhyAdIti | ata eva tattvapradIpe 'pUrve sAdhyAH vasvAdayo devAH pUrvasiddhA muktA vA' ityuktamiti vAchyam | sAdhyashabditAnAM prAdhAnyena kramollaN^ghanAt | ChandogashrutikramAnusAreNa tattvapradIpa- pravR^itteH| na chaivaM vyAkhyAne puruShArthAdhikaraNe.asyAH prAptapadevatAparatvenodAharaNAnupapattiriti vAchyam | ye padaM prApya jagaddhArakA abhUvan te devA yaj~nena yaj~namayajanta te ha nAkaM mokShagatAtishayaM sachante iti shruterarthAntaravivakShayA tadupapattestadanusAreNa taTTIkAyAM vyAkaraNasyApyupapatteshcha |
(8) yaddevAnAmadhikArasiddhyartham AdyantavattvamuktaM taduparyaneketyAbhyAM, tadAkShipya samAdadhatsUtraM paThitvA.a.a- kShepAMshaM tAvadvyAchaShTe - shabda iti || anekapratipatterdarshanAnna virodha ityAdyanuShajyate | yaditarhyorapyanuShaN^gaH | tathA chetthaM yojanA - yadyanekeShAM pUrvapUrvamuktyA devatApadaprApterdarshanAnna karmaNi virodha iti uchyate, tarhi tatraiva shabde darshanapadokte vede.aprAmANyAkhyo virodhaH syAt | kutaH? devAnAmanityatvAt | aneketyAdinA devAnAmanityatva- syAntavattvasyoktatvAt | nanu devAnAmanityatve.api vedAnAmaprAmANyaM kuta ityataH - taduditAnAmityAha | hetugarbha- visheShaNametat | anenAnityadevavAchakatvAditi hetuH sUchitaH | nanu devAnAmanityatve.api na tadvAchakavedasya vAchyahInatvarUpAprAmANyaM prasajyate, devavadvAchakavedasyApyanityatvena kadApi vAchyahInatvAbhAvAdityata uktaM 
- vedasya nityatvAditi || vedasya nityatvameva kuta ityata uktaM - vAcheti || shruterityasya vedasya natyatvAdityanenAnvayaH | j~nAnopalakShakaM chaitat | Adishabdena 'nityayAnityayA' (pauShyAyaNashrutiH) 'nityA vAva shrutiH' ityAdikaM gR^ihyate | nanu na nityo vedaH | na cha shrutivirodhaH, shruterbahukAlInatvarUpanityatvArthakatvenopacharitArthatvAdityato.apyAha | tathA sati vedasyAnityatvAdaprAmANyAkhyavirodhaH syAditi | nanu vedasyAnityatve.apyAptimUlatvena prAmANyaM sambhava- tItyata Aha - AptyanishchayAditi || vedakarturiti sheShaH | tathA cha kartuH sArvaj~nAdau mAnAbhAvena vedakartuH sArvaj~nAdirUpAptyanishchayAdityarthaH | yadvA - astu vA kartaryAptinishchayaH, tathApi na vede tanmUlatvanishchaya ityAha - AptyanishchayAditi || vedasyetyAkR^iShyate | tathA cha vedasyAptapraNItatvarUpAptimUlatvAnishchayAdityarthaH | tasmAnmA- nAbhAvenAptitanmUlatvAnishchayAdvedAnityatve tatprAmANyAbhAvApatteH na nityatvashruterupacharitArthatvaM vAchyamiti bhAvaH | na kevalaM shrutervedanityatvasiddhiH, kintu parisheShAnumAnAdapItyAha - nityatveti || mUlapramANasya nityatvApekShatvA- dvedasya nityatvAvagamAdityanvayaH | ayaM bhAvaH - prAmANyasiddhyarthaM vedasyAptapraNItatve mUlapramANena bhAvyaM, pauruSheyasya mUlapramANasApekShatvaniyamAt | anyathA.anAshvAsAdyaj~nAdeH puNyasAdhanatAdibodhakaM vedamUlaM cha bhavatpratyakShA- numAnayorasambhavAtparisheShAdvAkyameveti vAchyaM, tasya chAnityatAmupetya mUlAnveShaNe.anavasthApattyA nityatvameva vAchyaM, tato varaM vedasyaiva nityatvAN^gIkaraNaM, shrutisiddhatvAditi |
(9) nanu yathA vedAnityatve AptyanishchayAtprAmANyAbhAvApattirbAdhikA, tathA tasya nityatve.apyAptoktatva- rUpaguNajanyatvAbhAvena prAmANyAbhAvApattiriti samaM bAdhakamityata Aha - svata iti || vedasyetyanuvartate | tathA cha 'vedasya' vedajanyaj~nAnagatayAthArthyarUpaprAmANyasya 'svata eva' j~nAnasAmAnyakAraNAdeva 'prasiddheH' upapatteH pramitatvA- dityarthaH | yadvA - vedagatayathArthaj~nAnakaraNatvarUpakaraNaprAmANyasya 'svata eva' j~nAnakaraNatvasahajashaktyabhinnayathArtha- j~nAnajanakatvashaktirUpatvenaiva pramitatvAdityarthaH | asyApi vedasya nityatvasambhavAdityanenAnvayaH | tathA cha vedasya nityatvasya siddhatvAttadvAchyadevAnAmanityatve vAchyahInatvarUpAprAmANyApattiriti bhAvaH |
(10) nanvatItakalpe ekadevatA.abhAve devatAntarasadbhAvAdyathA karmaNyuddeshyAbhAvanimitto virodho nAsti, tathAtrApyekadevatAnAshe.api punaranyadevatotpattisambhavAnna vAchyahInatvAkhyo virodha ityata Aha - punaranyabhAvaniyamA- bhAvAchcheti| pUrvakalpIyanAshAnantaramityAnantaryArthe punashshabdaH | uttarakalpa ityarthe vA | anyabhAvaH anyotpattiH | tasya niyame pramANAbhAvAdityarthaH | atItadevatApravAhe tu pramANamastIti vaiShamyamiti bhAvaH | anenottarakAle devatAbhAvavirodhaH karmaNyapi samAna iti sautrashabdashabdena karmApyupalakShaNIyamityuktaM bhavati | na chaivamatrApi virodha- padAkarShaNamiti TIkavirodhaH | 'tadupari' itisUtrAdaperanukarShokteH tasya cha na kevalaM shabde uttarakAle devatAbhAva- virodhaH, karmaNyapItyetadarthakatvAditi vAchyam | AkarShaNashabdasyAnvayArthatvamAshritya na kevalaM pUrvasUtre virodha- 
padAnvayaH, kintvetatsUtre.apIti TIkArthAN^gIkAreNa apivirodhapadayorAkarShaNamityarthAnabhyupagamAt | astu vA dvandvaH, tathApi nAnupapattiH, apeH svarUpanityatvAbhAve.apItyarthAbhyupagamena karmasamuchchayArthatvAnabhyupagamAt | ata eva TIkAyAM devAnAM svarUpanityatvAbhAve.apItyuktiH | atra nityatvasAdhakayoH shrutyanumAnayoH samuchchaye ekashchashabdaH | anityatvabAdhakasya nityatve tadabhAvasya cha samuchchaye.anyaH | anityatvAnyabhAvaniyamAbhAvayoH samuchchaye.apara iti vivekaH |
'tasmai nUnamabhidyave vAchA virUpa nityayA |
vR^iShNe chodasva suShTutim' (R^i. 8-64-6.)
iti R^igyajurmantrArthastu na vilakShaNatvAdhikaraNaTIkAyAmuktaH | tatra yadyapi virUpeti svAtmAnaM prati sambodhanamityukteH viShNutattvanirNayaTIkAyAM virUpAkhyaR^iNessambodhanamityukteshcha virodho bhAti | tathApi virUparShikartR^ikaM svAntaryAmisambodhanamiti tadarthAbhyupagamAnna virodhaH | uktaM hi tattvapradIpe - prerayeti prArthanaM virUpasya R^iSherantaryAmiviShayamiti | virUpakartR^ikaM taduddeshyakaM sambodhanamiti pakShe.api svAtmashabditasvajIvaM pratisambodhanamiti TIkArthAbhyupagamAnna virodhaH | asmin pakShe tattvapradIpoktaM vyAkhyAnAntaraM bhaviShyati | na cha padmanAbhatIrthakR^itaviShNutattvanirNayaTIkAyAM nyAyaratnAvalyAM dharmeNa virUparShiM pratyetaduchyata ityuktatvAttadvirodha iti vAchyam | prathamaM yamadR^iShTasya mantrasyAnantaraM virUpeNApi dR^iShTatvasambhavena tadA svasambodhanasambhavenAvirodhAt | tathA cha he virUpa abhito dyauH prakAsho yasyAsAvabhidyuH, tasmai 'vR^iShNe' varShiNe atisamarthAyeti vA | tattvapradIparItyA vR^iShA shreShThastasya chaturthI vR^iShNe iti vA | tasmai bhagavate enamuddishya 'nUnaM' nishchitaM 'nityayA' anAdinidhanayA veda- lakShaNavAchA 'suShTutiM' shobhanAM stutiM 'chodasva' preraya kurvityarthaH |
(11) parihArAMshaM vyAkhyAti - neti || virodha ityasti | tathA cha vedasya vAchyahInatvaprayuktAprAmANyA- khyavirodho netyarthaH | kuta ityataH prAptaM prabhavAditi hetuM tatsambandhipradarshanapUrvakaM pravAhataHprabhavaniyamaparatayA cha vyAchaShTe - teShAM prabhavaniyamAditi | 'teShAM' vedavAchyadevAnAM 'prabhavasya' pravAhatautpatteH 'niyamAt' pratikalpaM niyame- notpatteriti yAvat | tathA cha devAnAM svarUpeNa nityatvAbhAve.api pravAharUpeNa nityatvAnna tadvAchakavedAprAmANyamiti bhAvaH | nanu pramANAbhAvAdasiddho heturityataH prAptamataHshabdamanUdya sAvadhAraNatvena vyAchaShTe - ata eva shabdAditi | ko.asau shabda ityato yasminvirodhaH shaN^kitastasmAdeva, nAnyasmAdaprakR^itAdityAshayena tadudAharati - sUryetyAdinA | shruto.asmin kalpe.apIti sheShaH | nanUtpAdakAbhAva ityato.apyAha - ata eveti | akAravAchyAt shrutyuktAddhAtu- rviShNoreva, nAnyasmAdityarthaH | asmin pakShe atashshabdAditi 
vyAkhyAnAntaram | nanvakalpayaditi laN^.hyogAdiyaM shrutiratItaviShayaiva, ato na devaprabhavaniyamaM pramApayatItyato.apyAha - ata eveti | tathA cha dhAtA yathA pUrvakalpe sUryAchandramasAvakalpayat tathA.asminkalpe.apIti pratikalpaM shrutyA kathane devAnAM sarvakalpeShu prajananAkhyasadbhAvasiddhe- radhyAhAraM vinA ataevashabdAt buddhisthAt yathaiveti spaShTashrutyantarAchcha teShAM sarvakalpeShu prabhavasiddhernoktachodyAvakAsha iti bhAvaH | nanu shrutAvupachAreNApyuktiH sambhavatIti na tayA devaprabhavaniyamanishchaya ityataH prAptaM pratyakShetyaMshaM vyAchaShTe - mahatAmiti | atItAnAgatavidAmityarthaH | asyApi teShAM prabhavaniyamAdityanenAnvayaH | nanu parapratyakSha- syApratyakShatvAttadanishchaya ityatopyAha - mahatAM pratyakShAditi |
yathartuShvR^ituliN^gAni nAnArUpANi paryaye |
dR^ishyante tAni tAnyeva tathA bhAvA yugAdiShu ||
ityAdirUpAt 'mahatAM' bhAratAchAryANAM 'pratyakShAt' pratyakShavachanAdityarthaH | asmin pakShe 'pratyakShAt' nishchitAtpratyakShAdityanvayaH |
(12) nanvayoginAM shrutipratyakShayoravishvAsena teShAM devaprabhavanishchayAbhAva ityataH prAptamanumAnetyaMshaM vyAchaShTe - yatheti | idAnIntanakAle yathA devAssanti tathoparibhAvikAle.api devA bhaviShyantItItareShAM mahadbhyo.anyevA- mayoginAmanumAnAdityarthaH | asyApi prabhavaniyamAdityanenAnvayaH | chashabdaH prabhavaniyame, shabdapratyakShAnumAnAkhya- pramANatrayasamuchchaye vakShyamANayuktyantarasamuchchaye cha | anumAnAkArastu - uparitanakAlo devavAn apralayakAlatvAt idAnIntanakAlavaditi | anena - devAnAmadhikArasiddhyarthaM yadyAdyantavattvamabhyupagamyate, tarhi pUrvasUtre yadbalA- tpUrvapUrvadevatApravAhasyAnAditvamuktaM, tasmin 'shabde' 'vAchA virUpa nityayA' ityAdishrutau nityatayA siddhe vede karmaNi chottarakalpe vAchyoddeshyahInatvarUpAprAmANyAkhyo virodhaH syAditi chet - na, kutaH? 'prabhavAt' devAnAM sarva- kalpeShu prabhavaniyamAnnityamenopapatteH | teShAM pravAhato nityatvAditi yAvat | na chotpAdakAbhAvaH | 'ato' viShNo- reva prabhavAt | na chAsiddhiH | 'ato' 'dhAtA yathApUrvam' (mahAnA. 5-7.) itiprakR^itAchChabdAchChruteH 'yathA' iti spaShTashruteshcha | tathA mahatAmatItAnAgatakAlavidAM yoginAM 'pratyakShAt' 'yatharturShu' iti pratyakShavachanAt j~nApitAt mahatAmatItAnAgatakAlayordevaprabhavaniyamagrAhipratyakShAt | tathA mahadbhyaH itareShAmayoginAmanumAnAchcha tatsiddheriti sUtrArtha ukto bhavati | 'yathaiva' iti shrutyarthastu - yathA pUrvayugAtyaye kalpAtyaye vA punaryugakalpAntarotpattiriti kAle prabhavaniyamaH, tathA surAderdevopadevAdeH pUrvapUrvakalpAtyaye punaranyabhAvaniyamo.asti | yathoktam -
sa hi vishvasR^ijo vibhushambhupurandarasUryamukhAnaparAnaparAn |
sR^ijatIDyatamo.avati hanti nijaM padamApayati praNatAnsudhiyA ||
iti | pratikalpamiti sheShaH | tasmAtpUrvakalpa ivottarakalpe.api pUrvakalpasadR^ishasarvotpattiniyamAdeva 'tasmAt' viShNossakAshAdetadvishvaM 'kvApi' kadApi 'anIdR^ishaM' pUrvapUrvavisadR^ishaM devatAprabhavashUnyaM na bhaviShyati, kintu tatsa- dbhAvopetameva bhaviShyatIti | yadvA - 'etat' chetanAchetanAtmakaM vishvamanIdR^ishaM na bhaviShyati, kintu nAmarUpAbhyA- mIdR^ishameva bhaviShyatItyarthaH | tattvapradIpe tviyaM shrutiH 'yathaiva kAlaniyamaH' iti vyatyAsena paThitA |
(13) yuktyantareNa devapravAhasya nityatAM sAdhayatsUtraM paThitvA vyAchaShTe - ataeveti || ataevetyanuvAdaH | tasya vyAkhyAnaM - 'shabdasya' vedasya nityatvAdeveti | evakAreNa na devapravAhanityatve yuktyantaraM gaveShaNIyaM, kintu yatpUrvapakShiNA vedanityatvaM sapramANakamuktaM, tata eva tadanyathA.anupapata़्tyaitatsidhyatIti sUchayati | nityatvAdevetyupa- lakShaNaM, pramANasya sAdhitatvenAprAmANyAbhAvAdevetyapi ataHshabdavyAkhyAnaM draShTavyam | anyathA pUrvapakShI aprAmANye- nAnyathopapattiM brUyAt devapravAhasya | yuktamiti cha sUtrasheShoktiH | 'yuktaM' vedanityatvAnyathA.anupapattyAkhya- yuktisiddham | chashabdastu samuchchetavyayuktInAM shabdAtpratyakShAdanumAnAdityanena darshitatvAttatsamuchchayArthakatayA.a- rthAdvyAkhyAtaH | ataeva pUrvasUtrabhAShye chashabdaH saMyojitaH | atrApi bhAShye chashabdena cha tadvAchyadevatAsvarUpasyaiva nityatvena anyathopapattiH | ataeva 'sUryAchandramasau' (mahAnA.5-7.) 'yathaiva' ityAdyudAhR^itashrutereva 'yamapyeti bhuvanaM sAmparAye' (nR^i.pU.2-5.) 'yatprayantyabhisaMvishanti' (tai.3-1.) ityAdi bahulaM pralayashruteshcha sUryAdidevAnAmutpatti- nAshAvagamAt, ataeva svarUpanityatvAyogena pravAharUpeNaiva teShAM nityatvAvashyaMbhAvAdityAdiTIkoktArthaH sarvo.api saN^gR^ihItaH |
(14) nanu na devAnAM pravAhanityatvenApi vedaprAmANyopapattiH | tathA hi - kiM pUrvakalpe muktA eva devA uttarakalpe punarAvartante, tadanye vA | nAdyaH | mukterapunarAvR^ittitvAt | na dvitIyaH | tathAtve dharmibhUta- devAnityatvahetukavirodhAbhAve.api nAmarUpAdidharmavaichitryakR^itavirodhaprApteH, vAchakavedasya pratikalpaM pAThabhedAbhAvenaika- vidhatvAt, anyathA nityatvavyAghAtAt | vAchyadevAnAM cha nAnAvidhanAmarUpavattvAdityAshaN^kAM pariharatsUtramupanyasya vyAchaShTe - samAneti || atrAtItapadaM prAchInaparam | anAgatapadaM cha tadanyabhaviShyadvartamAnaparam | dharmiprati- yogyubhayasamarpakametat | nAma indrAdi, rUpam AkR^itiH | sUtrAnusArAdatrApi chashabdaH saMyojyaH | samAnadharmakarmava- ttvAchcheti tadarthaH | 
svapadeShvati sheShaH | muktyA.a.avR^ittAvapItyuktiH pUrvapakShyAshaN^kitavirodhe hetusUchanArthA | yadyapi- tathA.apItyarthe.apishabdaH Avartate | shabda ityasti | tathA chetthaM yojanA - 'prAptapadAnAM' prAchInAnAM devAnAM 'muktyA' prAptamuktitvena kAraNena punasteShAmeva svapadeShu 'avR^ittAvapi' asattve.api tadanyeShAM tatra satve.api cha 'avirodhaH' ma tadvAchake ekavidhe.api shabde vede.aprAmANyAkhyo virodhaH | kutaH? vAchyAnAmapyatItAnAgatAnAM devAnAM parasparaM 'samAnanAmarUpatvAt' samAne ekavidhe nAmarUpe yeShAM te tathoktAH, teShAM bhAvastattvaM tasmAditi | chandrikAyAM tu - sUtre bhAShye cha tattvapradIpAnusArAdAvR^ittAviti vichChedaM bhAShye muktyAvR^ittAvityasyaikapadyaM chAshritya ekasya padaprAptAvanyasya muktiH, punastasya muktau punaranyasya padaprAptiriti krameNa mukterAvR^ittAvapIti vA, svasvapadasyAvR^ittAvapIti veti TIkAnuktaprakAradvayenApyAvR^ittAvityaMsho vyAkhyAtaH |
(15) nanu sarvadevAnAM samAnanAmarUpatve pramANAbhAvAdasiddho heturityataH prAptaM darshanAdityaMshaM vyAkhyAti -yatheti || 'dhAtA yathApUrvam' iti shruterityarthaH |
(16) nanvetachChrutestattatsvarUpakalpanAniyamaparatvamapi sambhavatIti nAnayA samAnanAmarUpatvanishchayo bhavati| kiM cha devapravAhasya nityatve teShAM samAnanAmarUpatve vA na tadvAchitvena nityavedaprAmANyopaptiH, tadvAchitvasyai- vAsambhavAt | na hyapauruSheyasya vedasyaitAvatkAlamayaM devo mayoktaH, ataH paramenaM vakShyAmIti vimR^ishya vR^ittiH sambhavatItyataH prAptaH smR^iterityaMsha ityAshayena tAM darshayati - anAdIti || nityatvokterupacharitatvavAraNAya - anAdinidhanetyuktam | ato na paunaruktyam | ata eva tattvapradIpe anAdinidhanatvena nityA, na tvanidhanatva- mAtreNetyuktam | bahukAlInatvena vetspi draShTavyam | vedeShvityanantaramuktA iti sheShaH | nirmame ityasyAvR^ittiH | tatheti sheShaH | tenApyevashabdasyAnvayaH | tathA cha 'Adau' sR^iShTikAle 'svayambhuvA' svatantreNa maheshvareNa viShNunA 'anAdinidhanA nityA' AdyantashUnyatayaiva nityA, na tUpachAreNa bahukAlInatAmAtreNAnidhanatvamAtreNa nityA | yA 'vAk' vedarUpA 'utsR^iShTA' uchchAritA | 'tadvedashabdebhyaH' vedagatebhyaH tebhyaH shabdebhya eva, nAnyebhyaH, 'saH' maheshvaro viShNuH 'R^iShINAM' brahmAdivibudhAnAM 'nAmadheyAni nirmame' tAneva shabdAn teShu saN^ketitavAn pratikalpamayaM shabdo.atra shakta iti j~nApitavAn | 'yAshcha' R^iShINAM devAnAM vedeShUktAH dR^ishyante iti dR^iShTayo rUpANi, tAshcha tAni cha tathaiva pUrvakalpIyarUpasAdR^ishyenaiva nirmame iti smR^ityarthaH | chaH samuchchaye | darshanAtsmR^iterityanayoH samAnarUpatvA- dityanenAnvayaH | AgamopalakShakaM chaitat | tathA cha nAsiddhiriti bhAvaH | anena - prAchInAnAM devAnAM muktyA punaH svapadeShvavR^ittAvapi tadanyeShAM tatra vR^ittAvapi na tadvAchake ekavidhe.api shabde.aprAmANyAkhyo virodhaH | kutaH? prAchInAnAM tadanyeShAM chAnyonyaM 'samAnanAmarUpatvAt' tadyogyakarmadharmavattvAchcha | na cha hetvasiddhiH | 'darshanAt' 'yathA pUrvam' iti shruteH 'anAdinidhanA' iti smR^iteshcheti sUtrArtha ukto bhavati | atra tattvapradIpe pralaye kasyApi devasyAbhAvena tadA vedasya vAchyahInatvarUpAprAmANyamAshaN^kya 
bhagavanmAtraviShayatvena tadupapattiriti samAdhAnamabhipretya 'shabde' kadApi vAchyahInatvakR^ito virodhaH aprAmANyam | kutaH? mukhyavAchyasya viShNoH sarvadA vidyamAnatvAt | kuta etat? 'ata eva' shabdAtteShAM devAnAM prabhavaniyamAdikarturapIshasya sadA sattvAvagamAt| pratyakShashchAsau mahatAm| kutaH? 'ataeva' 'puruShamIhate' 'kavayo vayanti' (mahAnA.1-3.) ityAdishrutereva itareShAmanumAnAchcha | yathA yena prakAreNedAnIM devA bhavanti tathA.anyadA.apItyanumAnAchcha tadavagamaH | evam 'ataeva' shabdanityatvAdeva pravoDhu- rnityatvam | tathA viShNossamAnanAmarUpatvAdanyeShAM tadabhAvAchcha 'avirodhaH' na tasya sarvashabdavAchyatvavirodhaH | samAnAni sadR^ishAni nAmAni yeShAM rUpANAM tAni tathoktAni, tAdR^ishAni rUpANi yasya sa tathoktaH tasya bhAvasta- smAt | na hi viShNvanyarUpANAM sadR^ishanAmarUpatvaM, shabdapravR^ittihetuvaikalyAt | na chAtra mAnAbhAvaH, 'yathApUrvam' iti darshanAt | yathA pUrvaM pUrNaj~nAnaH sarvasvatantraH sarvanAmarUpasthitastathaiva sa dhAtA sUryAdInakalpayaditi shruteH | ataH sUryAdiklR^ipteH prAgapi pralaye shabdaprAmANyAvirodha iti siddhamiti | idamevAbhipretya TIkAyAM 'na cha' ityAdinA shaN^kottare darshite | 'atItaviShayatvasya cha' iti parihArottaraM chAbhihitam |
(17) nanu na devAnAM vedavidyAdhikAro yuktaH | tathA hi dvividhA vedavidyAH - muktiphalArthAstaditaraphalArthA iti | mokShetaraphalA api dvividhAH | brahmakarmavidyAbhedAt | tatrAdyA yathA - madhuvidyA | dvitIyA yathA - agni- ShTomavidyA | tatra na tAvaddevAnAM mokShetaraphalakadvividhavidyAsvadhikAro yujyate, tatsAdhyAnAM mokShetaraphalAnAM madhye keShAJNchidyogyAnAM prAptatvena ayogyAnAM cha prAptumashakyatvena arthitvAbhAvAditi jaiminimatAvalambenAkShipatsUtramunyasya vyAchaShTe - madhvAdiShviti || prathamAdipadena shiShTavAkyaM, tathA 'devo bhUtvA devAnapyeti' (bR^i.6-1-2.) iti vAjasaneyavAkyaM, tathA 'sa UrjamupagachChati' iti shrutyantaravAkyaM, dvitIyamadhuvidyAntgataM 'rudrANAmevaiko bhUtvA' (ChAM. 3-7-2.) ityAdikaM cha gR^ihyate | prApyaphalatvAt aprApyaphalatvAdityubhayathA vichChedaH | asyobhayatrAnvayaH | vasvA- dipadAnAmiti sheShaH | tatrAdipadena devarudrAdipadAnAM grahaNam | yadvA - prAptapadAnAmityatratyaM padAnAmityetadbuddhyA vivichyAtra dharmitvena sambadhyate | prAptapadAnAmiti bahuvrIhiH, karmadhArayashcha | tatrAdyo hetugarbhavisheShaNarUpaH | dvitIyasyobhayatrAnvayaH | devAnAmiti sUtre adhyAhR^itaM padaM, prakaraNalabdhaM vA | madhushabdo 'madhu' ityupakramyA- mnAtaprathamadvitIyAdyamR^itavidyAparaH | atrAdishabdena vasvAdipadaphalakakarmavidyA vAjasaneyoktavAgAdividyAshcha gR^ihyante | etachchAvartanIyam | asambhavAditi sautro heturatrApi saMyojyaH | tadupapAdakoktyaiva taduktirbhavatIti tasya sAkShAda- nuktiH | yadvA - prAptapadAnAmaprApyaphalatvAdityuktyaiva tasyoktatvAdasambhavAditi na saMyojyam | tathA chetthaM bhAShya- yojanA - madhvAdividyAsu 'asau vA Adityo devamadhu' iti prastutyAmnAtena 'sa etadevAmR^itaM veda vasUnAmevaiko bhUtvA agninaiva mukhenaitadevAmR^itaM 
dR^iShTvA tR^ipyati' ityAdivAkye 'padAnAM' vasvAdipadAnAM 'prApyaphalatvAt' madhvAdi- vidyAsUktopAsanAprApyaphalatvashravaNAt 'prAptapadAnAM cha' vasvAdidevAnAM prAptasvasvapadatvena 'asambhavAt' tadarthitvA- sambhavAt 'devAnAM' devaiH prAptapadAnAM punastaiH 'aprApyaphalatvAt' aprArthyaphalatvAditi vA | dvitIyavidyAdyamR^ita- vidyAphalAnAM rudrAdipadAnAM cha vasvAdidevAnAm 'aprApyaphalatvAt' prAptumayogyaphalatvAt tatrApyarthitvAsambhavAtteShAM madhvAdividyAsu 'anadhikAram anadhikArAbhAvaM jaiminirmanyata' iti | jaiminigrahaNena Aptatamena jaimininaivaM matatvAchcha na teShAmadhikAra iti yuktyantaraM sUchyate | anena - 'madhvAdiShu' 'asau vA Adityo devamadhu' ityAdi- madhuvidyAsu devAnAm 'anadhikAram' anadhikArAbhAvaM jaiminirmanyate tasmAddhetoH 'asambhavAt' taistadvidyAsUktaphalAnAM madhye keShAJNchidyogyAnAM prAptatvena keShAJNchitprAptumayogyatvena teShAM tatrArthitvAsambhavAditi Aptatamo jaiminirmanyata iti sUtrArtha ukto bhavati |
ChAndogye hi - 'asau vA AdityaH' ityanena Adityasya viShNoH paramAnandatvena madhutvamuktvA 'sa etat' ityAdinA madhushabditasya bhagavata AdityamaNDalasya pUrvadakShiNapashchimottarordhvarashmiShu sthitAnAM prathamAmR^itAdishabda- paJNchakavAchyavAsudevasaN^karShaNapradyumnAniruddhanArAyaNAkhyapaJNcharUpANAM madhye prAchyAditattaddiksthataiH tattatpadayogyairvasu- rudrAdityamarutsAdhyapadoktaR^ijurUpapaJNchagaNasthairdevaiH krameNa agnivAyvindrasomaviriJNchapradhAnakaiH agnyAdimukhenaikaiko- pAstau kR^itAyAM tadaparokShaj~nAnajanitatatprasAdadvArA vasvAdipadaprAptistattadgaNasthAnAM bhavatItyuchyate | tathA cha 'yaH' adhikArI 'etat amR^itaM' vAsudevAkhyaM rUpam 'evam' uktaprakAreNa 'veda' 'sa cha vasUnAmapyeko bhUtvA' vasubhogyadeshakAlAdhipo bhUtvA 'agninA mukhena' tatprAdhAnyena tadupadesheneti yAvat | 'etadevAmR^itaM' vAsudevAkhyaM 'dR^iShTvA' sAkShAtkR^itya 'tR^ipyati' mukto bhavatItyarthaH | evaM 'yo' devatvayogyo adhikArI vAkprANachakShuHshrotra- manohR^idayanAmakaM brahmopAste sa devatvamapyeti tato 'devo bhUtvA' svottamadeveShu sAyujyaM prApya devAn shvetadvIpagatabhaga- vadrUpavisheShAn chaturmukhabrahmaNA sahApyeti | so.adhikArI 'Ura़्jam' annam 'upagachChati' yatheShTaM prApnoti iti shrutyantarArthaH |
(18) nanu mAstu mokShetaraphalavidyAsu adhikAro devAnAM, tathApi 'satyaM j~nAnamanantaM brahma' (tai.2-1-1.) ityAdimokShArthavidyAsvadhikAro bhaviShyati, tatrArthitvasambhavAt ityAshaN^kAM pariharatsUtraM paThitvA vyAchaShTe - jyoti- ShIti || jyotiShIti sUtrapadAnuvAdaH | tasya vyAkhyAnaM - sarvaj~natva iti | yadyapi j~nAne iti vyAkhyeyaM, tathApi viShayAvisheShitaj~nAnasyAnirUpyatvAt, yatkiJNchidviShayake j~nAne viShayatayA sarvabhAvasyAsiddhatvAt tajj~nApanAya sarvaj~natva iti vyAkhyAtam | tena sUtre vastUnAmityantarbhAvasambandhij~nApakaM padamadhyAhAryamiti sUchitaM bhavati | chaH samuchchaye | asya hetorasambhavAdityanuvR^ittahetudvArA madhvAdiShu anadhikAraM manyata iti pUrveNAnvayaH | anena 
madhvAdiShvityAdishabdena mokShArthavidyA api grAhyAH | jyotishshabdashcha AvartanIyaH jyotiShIva jyotiShIti | saptamI cha chaitrarathasya buddhau shAstrArtha itivat yujyate iti sUchitam | kathaM vastUnAM j~nAne antarbhAva ityataH sarvaj~natve bhAvA- diti svapade varNayati - Aditya iti | sarvavastUnAmAdityaprakAshe antarbhAvavat tadgR^ihItatvavat tajj~nAne taduparIti prastutadevatAkartR^ikaj~nAne sarvavastUnAm 'antarbhAvAt' viShayIbhUtatvAdityarthaH | abhiprAyaM vyanakti - nityeti | devAnAM sArvaj~nena 'vidyAnAM' sarvabrahmakarmavidyAsAdhyaj~nAnAnAM 'nityasiddhatvAt' niyamena prAptatvAdityarthaH | yadvA - 'vidyAnAM' j~nAnasAdhanavidyAnAM nityaM niyamena 'siddhatvAt' upalabdhatvAdityarthaH | devAnAM vedadraShTR^itvAditi bhAvaH | yadvA - 'vidyAnAM' mokShataditaraphalasAdhanaj~nAnasAdhanavidyoktArthAnAM 'nityasiddhatvAt' niyamena tairj~nAtatvAdityarthaH | tathA cha na devAnAmubhayavidyAsAdhyaj~nAne.arthitA sambhavatIti bhAvaH | anayorapi paJNchamyantayoH pUrvavadanvayaH | na chAsya hetoH pUrvasUtroktAsambhavahetUpapAdakatvAt kathamatra chashabda iti vAchyam | pUrvaM phalamukhena atra cha sAdhanamukhena arthitvA- sambhavasya abhipretatvena asya hetordvitIyAsambhavopapAdakatve.api asambhavasAmAnye upapAdakatvena chashabdopapatteH | yadyapi bhAShye 'jyotiShi' iti sUtraM kiM devAnAM mokShetaraphalArthAyAm? uta mokShaphalArthAyAM vidyAyAmadhikAra iti pakShadvaye.api sAdhAnamukhena doShoktiparatayA pratIyate | TIkAyAM tu mokShArthavidyAyAmapi na devAnAmadhikAraH, tatra phale.arthitAsattve.api tatsAdhanavidyopAsanAtmakaj~nAne.arthitvAbhAvAt, vidyAyAshcha j~nAnArthatvAt, j~nAnasya cha prAptatvA- diti dvitIyapakShamAtradoShoktiparatayA vyAkhyAtam | tathA cha visaMvAdo bhavati | tathApi mokShetaraphalakavidyA- svanadhikAra iti prAchInapakShe na kevalaM madhuvidyAphale vasutvAdau prAptatvAt devAnAmarthitvAbhAvAt tadvidyAyA- madhikArAbhAvo doShaH | kintu vasutvAdiphalasAdhanaj~nAne.apyarthitvAbhAvAt adhikArAbhAva ityasambhavadoShe upapAdakA- ntaramuktaM bhavatIti TIkAyAmuktatvAnna visaMvAdaH | ata eva na chashabdAnupapattiH | prAchInapakShavivakShayA tadupapatteH | hetvantareNa etatsAdhayatIti sattarkadIpAvalI cha AdyapakShavivakShayA pravR^ittA | dvividhavidyAsamuchchaye vA chashabdaH | anena - na kevalaM mokShetaraphalArthaM madhvAdiShvanadhikAraM manyate jaiminiH | kintu Adishabdena vA AvR^ittajyotishshabdena vA gR^ihItAyAM 'satyaM j~nAnam' iti mokShArthavidyAyAmapi | kutaH? 'jyotiShIva' AdityaprakAshe iva 'jyotiShi' sarvaviShayakadevatAj~nAne sarvavastUnAM viShayatayA 'bhAvAt' mokShasAdhanaj~nAnasya siddhatvAt | ata eva na mokShe, tasyApi siddhaprAyatvAdarthitvAsambhavAt | na kevalaM vasvAdidevAnAM phale.arthitvAbhAvAt madhvAdiShvanadhikAraM jaiminirmanyate, kintu 'jyotiShi' vasutvAdiphalasAdhanaj~nAne.apyarthitvAsambhavAt | so.api kutaH? 'jyotiShi' devAnAM j~nAne 'bhAvAt' sarveShAM vastUnAM viShayatayA antarbhAvAtphalasAdhanaj~nAnasya siddhatvAditi yAvaditi vA sUtrArtha ukto bhavati |
(19) evaM devairmokShetarayogyaphalAnAM prAptatvAt ayogyAnAM prAptumashakyatvAt mokShasyApi 
brahmaj~nAnitvena arthato labdhatvAdarthitvAbhAvena teShAM kAsvapi vidyAsu adhikArAbhAve jaiminimatAvalambinA samarthite punaradhikAraM samarthayatsUtraM paThitvA vyAchaShTe - bhAvamiti || phalavisheShabhAvAdityanena sUtre pUrvasmAdbhAvAdityasya anuvR^ittiH sUchitA | prAptapadAnAmiti | padyata iti padaM prApyaphalamAtram | apItyanena visheShArtho.api | tushabdo.apyarthaH | apishcha yadyapi tathA.apItyarthe ityuktaM bhavati | devAnAmiti sUtre sheShoktiH | madhvAdiShvityanuvR^ittapadAnuvAdaH | atra Adishabdena mokShataditaraphalArthAsheShabrahmakarmavidyA gR^ihyante | 'adhikAram' adhikArabhAvamiti | anena 'bhAvam' ityasyArtha uktaH | manyata iti sheShoktiH | astItyasya kartR^isApekShatvAt taM darshayati - prakAshavisheSha iti | j~nAnA- tishaya ityarthaH | hishabdo yata ityarthe | tathA chetthaM yojanA - bAdarAyaNastu bhagavAn devAnAM madhvAdyasheShavidyAsu adhikArabhAvaM manyate | na cha prAptaphalatvAttatra arthitvAbhAvo doShaH | yadyapi devAH prAptapadAH brahmaj~nAnitvAtsiddha- mokShataditaraphalAH prAptumashakyAyogyaphalAshcha | tathApi prAptapadAnAmapi devAnAM madhvAdividyAsUktopAsanAkarma- karaNAbhyAM phalavisheShabhAvAtsvasvayogyasya j~nAnamAtreNa asAdhyasya mokShaphale atishayasya bhAvAt siddherarthitva- sambhavAt | na cha phale.atishayasya siddhatvena tatrArthitvasambhave.api tatsAdhanavidyAnAM nityasiddhatvAt vidyAvichArasya j~nAnArthatvAt tatrArthitvAsambhava iti vAchyam | 'hi' yato bhagavaditareShAM nirupacharitasArvaj~nAbhAvAt vidyAvichAreNa 'prakAshavisheShaH' j~nAnavisheShaH 'asti' sambhavatIti | anena sUtravR^ittirdarshitA | atra bAdarAyaNapadaM pUjArtham |
(20) nanu tattadvidyoktopAsanakarmakaraNAbhyAM tattadvidyoktaphalAdanyadapi phalaM prakAshavisheShashcha devAnAM bhavatItyetat kuto j~nAyate ityAshaN^kAM parihartumuktArthe hishabdasUchitAM smR^itiM darshayati - yAvaditi || kriyata iti sheShaH | svArthe tal | bhAvabhavitrorabhedavivakShayA vA | siddhyatyasyeti sheShaH | cho hetusamuchchaye | yadvA - AdyashchaH prakAshasya cheti sambadhyate | phalasamuchchAyakashchAyam, asambhavasamuchchaye cha | sambhavAdityAvartate | tathA cha 'pare tattve' paramAtmasvarUpe 'asau vA AdityaH' (ChAM.3-1-1.) ityAdinokte tadviShaye 'devAnAM' devairvasvAdibhiH 'yAvat' yAvadadhikaM 'sevA' 'eShA sevA' ityuktA shravaNAdirUpopAsanA kriyate 'tAvat' tAvadadhikaM teShAM 'sukhavisheShatA' svargApavargAdisukhe.atishayaH svasvayogyo j~nAnamAtreNa sAdhyaH siddhyati | yato.ataH 'paraM' svatantraM harimekamR^ite.anyeShAM 'prakAshasyAsambhavAt' nirupacharitasArvaj~nyAbhAvAt | ata eva vidyAvichAreNa sAdhyasya prakAshasya j~nAnavisheShasya sambhavAt, ata evArthitvasya sambhavAtteShAM devAnAM 'sAmarthyayogAt' sAmarthyasambhavAchcha vidvattAsambhavAchchApi prAptapadAnAmapi 'devAnAM' devaiH 'sarvamupAsanaM' sarvavidyoktopAsanaM sarvayaj~nAdikarma cha 'nityaM' niyamena 'vidhIyate' shrutiShu kartavyatvena bodhyata iti yojanA | chaH samuchchaye | aprakAshasyeti pAThe nirupacharitasArvaj~nyAbhAvasyetyarthaH 
| tadA prakAshasya chashabdena grahaNam | sambhavAdityasya siddhatvAt sattvAdityarthadvayam | pAThadvaye.apyanyeShAmiti sheShaH | ekashabdo avadhAraNArtho viriJNchasyApi varjyatvanivArakaH skAnde uktamiti sheShaH | ataH phalavisheShabhAvAdasti hi prakAshavisheSha ityanayornAsiddhiriti vAkyasheShaH |
(21) nanvastvevamasambhavAdityuktayuktiparAbhavaH | tathApi devAnAmadhikArAbhyupagatAvAptatamajaiminimatavirodha ityata Aha - ukteti || uktaM cha tat phalaM cha uktaM phalaM yasyeti cha vigrahaH | tathA cha tattadvidyoktaphalArthaM tatphala- kaprAgAptaj~nAnArthaM cha yo.ayamadhikArastadabhAvamAtraM 'jaiminimatam' jaiminyabhimatamityarthaH | mAtrashabdena phalAntarA- rthAdhikArAbhAvo vyAvartyate | kimato yadyevamityata Aha - ata iti jaiminyuktasya sUtrakAreNApyaN^gIkR^itatvAt, sUtrakR^iduktasya cha jaimininA anirastatvAnna tayorvirodhaH ityarthaH |
(22) nanu kimanayormatayorviShayavailakShaNyakalpanena virodha eva kiM na syAdityata Aha - sarvaj~nasyeti || tushabdo visheShArthaH | evakAro bhinnakramaH | tathA cha yasmAt 'munayo' jaiminyAdyAH nirupacharitasarvaj~nasya 'kR^iShNasya' dvaipAyanasya 'ekadeshavichintitaM' vichintitArthaikadeshaM tanmataikadeshameva svIkR^itya tadeva brUyuH, nAnyat | tasmAt 'tanmataM' teShAM kR^iShNamunInAM mataM parasparaM na viruddhyata ityarthaH | brAhma ityanantaraM uktamiti sheShaH | ato viShaya- vailakShaNyameva kalpyaMna matavirodha iti bhAvaH || 8 ||
|| iti devatAdhikaraNam ||
|| 9. apashUdrAdhikaraNam ||
(1) atrAdhikaraNe trivarNetarasya shUdrasya vedoktabrahmavidyAdhikAro nirAkriyate | prAsaN^gikatvAt nAdhyAyAdi- saN^gatiranveShaNIyA | shrutyAdisaN^gatiM viShayAdikaM cha sUchayati - manuShyeti || nimittasaptamIyam | adhikAropa- yogitayokte manuShyatve avisheShAditi vA | na kevalaM dvijAtInAM, kintu shUdrasyApItyaperthaH | tathA cha shUdrasyApi vedavidyAdhikAraH prApnoti | kutaH? 'manuShyAdhikAratvAt' ityanena manuShyANAmadhikArasyoktatvAt | adhikAropa- yogitayokte manuShyatve cha shUdrasya dvijAtibhyaH 'avisheShAt' visheShAbhAvAt | nanu na manuShyatvaM vedavidyAdhikAro- payogi, kintu vishiShTabudhyAdimattvamevetyato.apyAha - avisheShAditi | shUdrasya vishiShTabuddhyAdimattve.api anyebhyaH 'avisheShAt' visheShAbhAvAdityarthaH | evamavisheShAkhyayuktimabhidhAya shUdrasya vedavidyAdhikArAdarshanAt, anadhikAra ityato liN^gadarshanamAha pautrAyaNokteriti || ChAndogye pautrAyaNasya vaidikasaMvargavidyAdhyayanokterdarshanAdityarthaH | nanu pautrAyaNAkhyapuruShasya shUdratvameva kuta ityataH tajj~nApakamAha - aha hAretvA shUdreti | pautrAyaNokteriti | 
pautrAyaNaM prati raikkoktestatkartR^ikasambodhanAdevetyarthaH | nanvadhikArAbhAve.api pautrAyaNo vedavidyAM vichArayAmAseti kiM na syAdityatopyAha - pautrAyaNokteriti | pautrAyaNaM prati raikkeNa nispR^iheNa muninA saMvargavidyopadeshAdityarthaH | anadhi- kAriNaM prati munerupadeshAsambhavAt | pautrAyaNasya arthAchChrutAvadhikArokteshcheti vA yojanA | adhikAra ityanantara- mato virodha ityanukR^iShyate | tasyokta ityanenAnvayaH | anenoktanyAyena uktArthe shrutyAdipramANavirodhAkShepAt pUrveNA- syAkShepikI saN^gatiH, vedavidyAdhikArAkhyo viShayaH, sayuktikapUrvapakShashcha darshito bhavati |
ChAndogye chaturthAdhyAye saMvargaprakaraNe hItthamAkhyAyikA - pautrAyaNo nAma rAjA prAsAdAgre nishAyAM shayAno.a- bhUt | tadA prAsAdopari haMsapakShiNo.agaman | uparipatatAM parasparaM vArtAM kurvatAM teShAM madhye dvAvagragAminAvAstAm | tatraika ekamuvAcha | kimiti? are pautrAyaNIyaM tejastvaM mAgamaH | tatsambandhe tadIyaM tejastvAM dahediti | evamuktaH paro haMsaH kamityAkShepavachanena rAjAnamanAdR^itya raikvamunimeva prashashaMsa | tachChrutvA paritaptamanA rAjA talpAdutthita- stvarayA svasArathimAhUya raikvagaveShaNAyAdidesha | sa tatra tatra raikvamanviShyan nAvidamiti prathamamAgataH | punasta- llakShaNoktipUrvakaM rAj~nA tanmArgaNAyAdiShTaH punaranviyaShya kvachitpradeshe raikvamavalokya punA rAjAnaM pratyetyAha - raikva- mavidamiti yathAvR^ittamavadat | tadA rAjA svasArathivachanena raikvamunisthAnaM nishchitya tasmAttattvaM vividiShurgurudakShiNAM gR^ihItvA tatsamIpaM jagAma | atha dvAri shakaTasyAdhasthAt sthitaM raikvaM dR^iShTvA sambodhya dakShiNAM nivedya mahyaM vidyAM brUhItyuvAcha | tadA taM pautrAyaNaM paro lokavilakShaNo raikvaH pratyAchakhyau | kimiti? ahahAretvA shUdretyAdi | atra ahetisambodhanaM, hAra itveti bhinnapadatve visargalope guNe hAretveti bhavati | tathA cha he shUdra hAraH kaNThamAlAkhyaM bhUShaNaM itvA rathaH | tattvapradIparItyA shakaTo vA | gobhissaha tavAstvityarthaH hAretvAnAvityekapadatvapakShe dvivachanasya ekavachanAdesho vA AkArAdesho vA kartavyaH | pratyekaM cha astu iti kriyAsambandhaH |
(2) siddhAntayatsUtramavatArayati - ata iti || avisheShAkhyayukteH shravaNasUtre nirAkariShyamANatvAt, pUrvapakShyuktaliN^gadarshanasya anyathopapattipradarshanAya pravR^ittasya tadAdravaNAdityasya anvayayogyArthAkAMkShotthApakaM sUtrasya phalitArthaM darshayati - neti | 'asau' raikveNa sambodhitaH pautrAyaNo 'na shUdraH' jAtyA shUdro na, kintu kShatriya ityarthaH | tarhi kathamasya shUdreti sambodhitatvaM yujyate rUDhyabhAvAdityato yogAdevetyAshayena tachChabdapravR^ittinimitta- pradarshakaM tadAdravaNAditi sUtrAMshaM sAvadhAraNaM matvA vyAchaShTe - shucheti | 'shuchA' shokena raikvaM kShattAraM vA pratyAshugama- nameva 'shUdratvam' shUdretisambodhane nimittaM, na tu jAtirityarthaH | anena tadAdravaNAdityasya sUtre shUdratvamityadhyAhR^itena shUdreti sambodhitatvarUpArthabodhakena padenAnvayaH sUchitaH | tathA cha na sambodhanAnupapattiriti nedaM shUdrasya 
vedavidyA- dhikAre liN^gamityato na shUdrasya vedavidyAdhikAra iti naJNAvR^ittyA anvayaH | evetyanena ayaM shUdrashabdaH shuchAdravaNA- chChUdra iti nairukta eva, na tu 'shucherdashcha' ityuNAdisUtreNa rapratyaye dhAtoshchadIrghe chakArasya dakArAdeshe cha niShpanno rUDha ityuktaM bhavati | pautrAyaNa ityanena buddhisthaparAmarshakedaMshabdArthaH shuchetyanena prAguktavAchisautradvitIyatachChabdArthaH, tvapratyayena nimittArthakapaJNchamyarthashcha darshitaH | sUtrakArasya sadA sarvaj~natvena shugasyetyuktiH | bhAShye 'saH' iti shrutyanusAreNa asAviti parokSheNoktishcha yuktA |
(3) kasmAnnimittAdasya shoka ityasyottaratayA pravR^ittaM shugasya tadanAdarashravaNAditisUtrakhaNDaM vyAchaShTe - kamvara iti || kaM u are iti padachChedaH | 'are' haMsa etadvachanaM kamenamuddishyAttha 'santaM' nirduShTaM 'sayugvAnaM' sashakaTaM raikvamityevetyarthaH | u iti nipAtaH, asya nindArthaH | asmin rAj~ni vaktumananurUpamidam, evaM vaktuM raikva eva yogya ityarthaH | 'etatsantaM' nindyaM santamAtthetyarthaH tattvapradIpe abhihitaH | 'etatsantam' atra santamiti vA | ityanAdarashravaNAditi | anAdaro nindA | tathA cha ityevaMrUpasya haMsakR^itAnAdarabodhakavAkyasya haMsAt svAnAdara- vAkyasya vA shravaNAdityarthaH | shravaNAdityanantaraM prAptayetisheShaH | asya shuchetyanenAnvayaH ||
(4) nanu shrutAnAdarasyApi rAj~naH kuH shokotpattiH j~nAyate | na cha pratyakShAttannishchayaH | anAdarashravaNarUpa- parabuddherapratyakShatvena tataH shokotpatterapratyakShatvAt | na cha kAraNAnumAnAt kAryAnumitiH | kAraNasya kAryAvinA- bhAvAbhAvAdityataH pravR^ittaM 'sUchyate hi' iti sUtrasheShaM vyAchaShTe - saheti | hetyAshcharye | 'saH' shrutAnAdaraH pautrAyaNaH 'saJNjihAna eva' shayanIyAduttiShThanneva 'kShattAraM' sArathiM prati raikvagaveShaNAyovAcheti shrutyarthaH | iti sUchyate hIti | ityetadvAkyArthAnyathA.anupapattyA j~nAtena raikve vyAsaktamanaskatvena kAryeNa tatkAraNaM shugasya 'sUchyate' j~nAyata ityarthaH| kAraNasya kAryAvinAbhAvAbhAve.api kAryasya kAraNAvinAbhAvasyAvashyaM bhAvAditi bhAvaH | asya tadanAda- rasya shravaNAt prAptayA shuchA.a.adravaNameveti pUrveNAnvayaH | shokenAdravaNAkhyanimittaparij~nAnaM cha raikvamuneH sArvaj~nyAdupapadyate | taduktaM  ChAndogyabhAShye -
rAjA pautrAyaNaH shokAchChUdreti muninoditaH |
prANavidyAmavApyAsmAtparaM dharmamavAptavAn || iti ||
'shokAt' shokenA.a.adravaNAdityarthaH | athavA - shokashabdopapadAt AN^apUrvakAt 'atasAtatyagamane' 
ityasmAt kvipi rUpametat tathAtve yata iti sheShaH | nanu sUtre taddravaNAdityetAvatA pUrtau AN^prashleShaH kimartha iti chet - na, shrutau shUdretivaktavyatve.api shokAdhikyaj~nApanArthaM shUdreti UkArarUpo yo dIrghasvaraH shrutaH tadarthavyaktavyarthatvAt | na cha shUgdretivaktavye shrutau shUdretyuktiH kathamiti vAchyam | 'tasmAdrugdrAvaNAt rudraH' iti shrutau gakArasya dakArA- deshena yathAprayogastathopapatteH | ata eva tattvapradIpe tR^itIyasya tR^itIyo.atishayArthatvAdityuktam | 'rujaM drAvayate' iti smR^itAvivopapatteshcha | anena - shuchA 'AdravaNAt' raikvaM prati shIghragamanAdeva nimittAdasya pautrAyaNasya shUdratvaM shUdreti sambodhitatvam, na tu varNAvaratvAt | shukcha shokashchAsya tadanAdarashravaNAdAsIt | taditi shrutyuktaparAmarshaH| kriyAkartR^ibhAvaShShaShThyarthaH | tathA cha 'tasya anAdarashravaNAt' haMsakR^itAnAdarashravaNAt ityarthaH | tattvapradIparItyA tasmAddhaMsAt svAnAdarashravaNAdityarthaH | madhyamapadalopI samAsa iti kechit | nanu shrutAnAdarasyApi kutaH shokotpa- ttirj~nAyate, parabuddheH shokapadoktaduHkhAnubhavasya apratyakShatvAdityata uktaM - sUchyate hIti || 'hi' yasmAt 'saha' iti vAkyArthAnupapatyA j~nAtena tadvyagramanaskatvAkhyakAryeNa tatkAraNaM shugasya 'sUchyate' j~nAyate | tasmAt ato na shUdreti sambodhanaM shUdrasya vedAdhikAre liN^gamiti naitadbalAchChUdrasya vedavidyAdhikAra iti bhAvaH iti sUtrArtha ukto bhavati |
(5) nanu shUdrashabdo.ayaM kuto yaugiko.aN^gIkriyate, rUDhArtha eva kiM na syAt | yogarUDhyormadhye rUDhereva prAbalyAt | tathA cha pautrAyaNanidarshanenaiva shUdrasya vedavidyAdhikArasiddhirityAshaN^kAM pariharatsUtramupanyasya vyAchaShTe - kShatriyatveti | atra 'ayam' ityataH prAk 'uttaratra' iti sautrapadaM sambandhanIyam | shruteneti sheShaH | tathA cha uttaratra raikvaM prati pautrAyaNasya AdravaNAt, uttaratra tatpratipAdanAnantaram | yadvA - shUdrashabdena sambodhanAt uttaratra 'ayamashvatarI rathaH' iti shrutenetyarthaH | pautrAyaNena dIyamAnasya rathasya anyadIyatvashaN^kAnirAsAya sUtre chaitraratheneti bhAvapradhAnapadaM prayuktam | anyathA chitrarathenetyevAvakShyat | tatra chitrashchAsau rathashcha chitrarathaH tasyAyaM chaitraratha iti vigrahamabhipretya pratyayArthaM pradarshayan tadvyAchaShTe - chitrarathasambandhitveneti || svAbhAvikachitrarathasambandhitvenetyarthaH| atra rathamAtrameva liN^gaM, chitrapadaM tu svarUpakathanArtham | yadvA - apUrvarathayogena kShatriyatvasambhAvanArthaM tatpadam | athavA yadA rathitvenaiva kShatriyatvasya nishchayaH, tadA sutarAM chitrarathitveneti sUchanArthaM tatpadam | yadyapi 'ayamashva- tarIrathaH' ityatra chitrarathamAtrashravaNe.api na tatsambandho.asya shrUyate | tathApi tatpUrvavAkye 'hAretvA tavaiva' iti ShaShThyA itvAshabdArtharathasambandho gamyata iti tasyAshcha rathasambandhe shrutirUpatvAt yuktamuktam | chitro ratho yasyeti chitrarathastasya bhAvaH chaitrarathasteneti vyAkhyAnaM tu bhAve.aN pratyayasya kalpyatvAt shrutibhAShyaviruddhatvAchcha ayuktam| na cha chaitraratheneti sambandhoktimAtreNa 
kathamanyadIyatvashaN^kAnirAsa iti vAchyam | svataH prAptatadIyatve bAdhakAbhAve tadIyatvasyaiva svAbhAvikatvasambhave naimittikagrahaNAyogAt | 'svatvAbhAve dhanAyogAt' ityAdinyAyaprAptatvAt | rathena liN^gAdityanayossAmAnAdhikaraNyAya liN^gAditi paJNchamI vyatyayena vyAchaShTe - liN^ganeti | pautrAyaNasye- tyetat asyetyanuvR^ittapadasya arthakathanam | kShatriyatvAvagaterityasya shuchA.a.adravaNAdevAsya shUdratvaM na tu rUDhyeti pUrve- NAnvayaH | chashabdo liN^gena cheti sambadhyate | tena 'bahudAyI' ityAdivAkyasheShoktaM liN^gaM samuchchIyate | liN^gasya shrutitashcharamatvena anekatvena cha prAbalyasUchanAya vA chashabdaH | evaM sUtre.api chashabdo bhinnakramaH uktaprayojanakashcha | evaM cha rUDhereva prAbalye.apyatra shrutAnekaliN^garUpabAdhakAt shUdrashabdasya yogavR^ittyaN^gIkAra eva yukta iti bhAvaH | 'gardabhAdashvAyAM jAtA ashvataryaH' iti tattvapradIpe | 'gardabhIShu ashvairjAtA asvataryaH' iti vyAsatIrthIye | tadyukto rathaH ashvatarIrathaH tava dakShiNAtvena vartate ityarthaH | raikvaM prati pautrAyaNavAkyametat |
(6) nanu shrutAvashvatarIrathashabdaprayogAt sUtre.api tathaiva prayoktavye kathaM sUtrakR^it chitrarathashabdaM prAyuN^tetyA- shaN^kya ubhayorarthaikyAnna visaMvAda ityAshayena tatrAbhidhAnamAha - ratha iti || tushabdo visheShArtho.avadhAraNe vA | ashvatarIyukta eveti sambadhyate | atra ratha iti vAstavavisheShoktireva, na tu rathatvasyApi shakyakoTipraveshaH | tathA cha sUtre rathatvaprakArakabodhAya rathashabdaprayoga iti na tadvaiyarthyamiti dhyeyam iti brAhme uktatvAt na shrutisUtrayorvairUpya- mityupaskAreNAnvayaH |
(7) evaM sAkShAdeva svAbhAvikarathena pautrAyaNasya kShatriyatvaM prasAdhitam | svAbhAvikarathitve.asya varNAvara़tvaM kiM na syAdityaprayojakatvamAshaN^kya maivam-AgantukasyApi rathasya vedaM vinA.ayogAt 'vedasya cha saMskAreti vakShya- mANanyAyena shUdre.ayogAt' rathamAtreNa vedAnumAnadvArA pautrAyaNasya shUdratvAbhAvasiddherityAshayena rathena vedAnumAne vyabhichArashaN^kAparihArAya AgamenobhayavyAptiM darshayati - yatreti | 'tatra' tatraivetyarthaH | tena yatra vahniH tatraiva dhUma ityAdAviva vedasya vyApakatAlAbhaH| ata eva vyatirekapradarshakAMshe na veda iti vedabhAvasya prathamamuktiH| smR^itau rathashabdena AgantukasvAbhAvikasAdhAraNarathamAtrasya vivakShitatvAt, samavyAptyabhiprAyeNa vA yatra veda ityuktiH | ata eva TIkAyAM 'rathasya vedAvinAbhAvAt' iti rathasya vyApyatvamuktvA 'vaidikatvamAtre vidyamAnaM rathitvam' ityanena tasya vyApakatvamuktam | vastutastu - yatra rathastatra veda iti yojanAyAM nAnupapattiH | tathA cha anena vyApti- nishchayAt na vyabhichArashaN^keti yAdR^ishatAdR^isharathamAtreNa vedAnumAnadvArA shUdratvAbhAvanishchayAnna pautrAyaNasya vedabAhyavarNAvaratvaM shaN^kyamiti bhAvaH | etena pUrvapakShiNA shUdre.api vedAN^gIkArAnna tena 
shUdratvAbhAvasAdhanaM yuktamitinirastaM, tasyottarasUtre nirAkariShyamANatvAt | na cha brAhmaNAdisAdhAraNarathitvenAsya vaidikatvanishchaye.api taddvArA ashUdratvasiddhAvapi kathaM kShatriyatvanishchaya iti vAchyam | rathitvamAtrasya vaidikatvavyAptatvoktyA svAbhAvikarathitvasya vaidikavisheShakShatriyatvavyAptatvenApi smR^ityabhipretatvAt | tasya cha kAdAchitkarathavati brAhmaNA- dAvabhAvAttena sAkShAdeva kShatriyatvanishchayopapattiH | na cha 'apalAyanaM cha shUdrasya' ityanena prAptayoddhR^itvAnyathAnupa- pattyA shUdrasya rathitvapratItestatra vyabhichAra iti vAchyam | apalAyanena yoddhR^itvasya padAtitayopapattyA rathitvA- nAkShepakatvAt | brahmavaivarta ityasya uktatvAdityadhyAhAreNa nAsau shUdra ityanenAnvayaH iti j~nAyata iti sheShaH anena - 'AdravaNAt' sambodhanAdvA 'uttaratra' 'ayamashvatarIrathaH' (ChAM.4.2.2.) itishrutena 'chaitrarathena liN^gAt' liN^gena svAbhAvikarathena liN^gena bahudAyitvAdiliN^gena chAsya pautrAyaNasya kShatriyatvAvagateH | asmAt bAdhakAttadAdravaNA- nnimittAdevAsya shUdratvam, na tu jAtyAsau shUdraH | tathA rathena vedanishchayAchcha nAsau shUdra iti sUtrArtha ukto bhavati |
(8) yaduktaM rathitvaliN^gena pautrAyaNasya kShatriyatvAvagamAt, na talliN^gena shUdrasya vedAdhikArasiddhiriti | na tadyuktaM - shUdrasyApi rathitvasambhavAt | na cha rathasya vedavyApyatvAchChUdre cha tadabhAvAdrathasyApyabhAva iti vAchyam | shUdre.api vedAdhikArAN^gIkArAdityAshaN^kAM pariharatsUtramupanyasyati - saMskAreti || atra 'aShTavarShaM brAhmaNamunayIta| tamadhyApayIta' iti shrutau brAhmaNasyaivAdhyayane upanayanApekShA, nAnyeShAmityAshaN^kAparihArAya pravR^ittaM saMskAraparA- marshAdityaMshaM vyAchaShTe - aShTavarShamiti | upanayIteteyanantaram ityupanayanamuktveti sheShaH | 'tam' upanItaM mANavakamAtma AchAryakaraNakAmo.adhyApayItetyarthaH | itishabdAnantaraM shrutAviti sheShaH | 'anyArthavachanaM parAmarshaH' ityAshayena parAmarshapadaM vyAchaShTe - adhyayanArthamiti || adhyayanAN^gatayetyarthaH | adhyApanavAkyasyApi 'svAdhyA- yo.adhyetavyaH' (tai.A.2.15.1.) iti shrutyanurodhena jIvikArthAdhyayanavidhiparatvAditi bhAvaH | 'saMskAraparAmarshAt' upanayanAkhyasaMskAramAtravachanAdityarthaH | tachChabdeneti sheShaH | na tu brAhmaNaparAmarsha iti mAtrashabdArthaH | tathA cha noktashaN^kAvakAsha iti bhAvaH | kechittu - shrutigatabrAhmaNashabdo.atra brahmANana yogyatraivarNikapara ityAhuH | tachchi- ntyam, shaN^kAsamAdhAnAnanuguNatvAt | kuta evaM kalpyata ityataH smR^itAvapyupanayanAkhyadvitIyajanmavata eva sAraNyaka vedAdhyayanavidhAnAdityAshayena sUtre bhAShye cha 'vedaH kR^itsno.adhigantavyaH sarahasyo dvijanmanA' iti smR^itisamuchchayA- rthakashchashabdaH prAyoji | saH parAmarshAdityanenAnveti | parAmarshAchchetyanantaram adhyayanasya saMskArasApekShatvA- vagamAditi sheShaH |
(9) nanvastvadhyayanasya upanayanasaMskArasApekShatvaM, tathApi na shUdrasya vedAdhyayanAbhAvasiddhiH | 
shUdrasyApi saMskArasambhavAdityataH pravR^ittaM 'tadabhAvAbhilApAt' iti sUtrakhaNa़्DaM vyAchaShTe - nAgniriti || abhilApAt abhidhA- nAditi | asya sUtre adhyAhR^itena 'na shUdrasya vedAdhikAro, na vA tadavinAbhUtaM rathitvam' iti sAdhyenAnvayaH | 'agniH', shrautaHsmArtashcha | 'yaj~naH' agnihotrAdiH, daivapitryAdiyaj~no vA | 'kriyA' sandhyAvandanAdirUpA, uttara- kriyA vA | saMskAra upanayanAdiH | 'vratAni' kR^ichChrachAndrAyaNAdIni ||
(10) nanvevaM saMskArAbhAvena vedAnadhikArashcheduttamastrINAmapi tatprasaN^gaH | saMskArAbhAve.api tAsAmadhikAre shUdrasyApi tatprAptirityata Aha - uttameti | tushabdo vedadraShTR^itvAkhyavisheShadyotakaH | 'saMskArAbhAvenAbhAvaH' ityA- kR^iShyate | adhikArasyeti sheShaH | uttamAnAM striya iti vigrahaH, karmadhArayo vA | tathA cha shachI yamI- UrvashyAdyuttamastrINAM shUdravanna saMskArAbhAvena vedavidyAdhikArasyAbhAvo vaktavyaH | kutaH? 'sapatnIM me parAdhama' (mantraprashna 1.16.) ityAdividyAsu tAsAM taddraShTR^itvena adhikAradarshanAditi yojanA | atra 'sapatnIm' iti pratIkagrahaNena 'sapatnIM me parAdhama' patiM me kevalaM kR^idhi, 'uttarA.ahamuttara uttareduttarAbhyaH' iti samagravAkyaM gR^ihyate| shachIvAkyamidam | he bhagavAn 'me sapatnIM' madanyAM matpatipANigR^ihItIM 'parAdhama' parANuda | mama patiM 'kevalaM' mayyevAsaktaM kuru | 'ahamuttarAbhyaH' saundaryeNotkR^iShTAbhyaH madantarAbhyo vA strIbhyaH 'uttarA' utkR^iShTA satI 'uttaret' priyottamaiva 'uttare' sapatnIkleshAduttareyamiti shrutyarthaH | Adipadena 'udatI pashyavaH soma ekebhyaH parvate, () udasau sUryo agAt' (R^i.10.159.1.) ityAdi devamAtR^iyamIpaulomyAdidR^iShTAnAM grahaNam |
(11) tarhi saMskArAbhAvahetoruttamastrIShu vyabhichArassyAdityata Aha - saMskAreti || abhAvo vedAdhikAra- sya | tushabdaH pUrvoktanyAyasya sAmAnyatvAkhyavisheShadyotakaH | ukta iti sheShaH | tathA cha saMskArAbhAvena hetunA yatsUtre vedAdhikArasya abhAva uktaH saH 'sAmAnyena' sAmAnyanyAyena sApavAdaniyamAbhiprAyeNaiva, na tu nirapavAda- niyamena | ato nApavAdaviShaye vyabhichAra ityarthaH | sAmAnyatvavachanena shUdrapratibandI mochitA | tathA cha saMskArA- bhAvena vedAdhikArAbhAva iti sAmAnyavyApteH shachyAdiShu vidyAdhikAradarshanAkhyApavAdakena bhaN^ge.api na shUdrAdAvapi tasya bhaN^gaH kalpyaH, 
tatra vedavidyAdhikAre visheShapramANAkhyApavAdakAbhAvAditi bhAvaH |
(12) evaM strINAM upanayanAbhAve.api pUrvoktavyApteH sAmAnyatvena apavAdasambhavAdasti vedAdhikAra ityuktam| athopanayanAkhyavidhyabhAve.api tatpratinidhisadbhAvAchcha astyadhikAra ityAha - asticheti | chaH adhikArasamu- chchaye | 'tAsAM' strINAM kuta etadityata Aha - strINAmiti | puMsAmiti sheShaH | tathA cha puMsAM yathA upanayanaM saMskAraH, tathA strINAM 'pradAnakarmaiva' vivAhakriyaiva saMskAra iti vyAsasmR^ityarthaH | smR^iterityasya tAsAmityanenA- nvayaH | iti j~nAyata iti sheShaH | tathA cha uttamastrIShviha hetUkR^itasya vidhipratinidhisAdhAraNasaMskArasAmAnyA- bhAvasyAbhAvAt na vyabhichAra iti bhAvaH | na cha saMskAramAtrasya vedAdhikAraprayojakatve adhamastrINAmapi tadApatti- riti vAchyam | niShedhAbhAvasahitasyaiva tasya prayojakatvAbhyupagamAt | nanvevamuttamastrINAM saMskArayuktatvAdeva adhi- kAritvamiti noktanyAyabhaN^ga iti vaktuM shakyatvAt, kimarthaM tAsu saMskArAbhAvamaN^gIkR^itya uktanyAyasya sApavAdatva- vachanamiti chet - na, pradAnAdishUnyatiryagAdInAmapi saN^grahArthatvAt | teShAmapi 'ayamagne jaritA' (R^i.10.142. 1.) ityAdividyAdhikAradarshanena apavAdaviShayatvAt | anena - 'tamadhyApayIta' iti tachChabdena pUrvaprakR^itopanaya- nAkhyasaMskAramAtrasya parAmarshAdvedaH kR^itsna iti smR^iteshchAsya shUdrasya tadabhAvAbhilApAnnAgniriti shrutau saMskArAbhAvA- bhidhAnAt na tasya vedAdhikAra iti sUtrArtha ukto bhavati |
(13) nanu shUdre saMskArAbhAvena vedavidyAdhikArAbhAvoktiranupapannA | 'shUdraM nopanayIta' iti niShedhAbhAvena tasyApi saMskArasambhavAt | 'nAgnirna yaj~naH' iti shrutau tu shUdrasya saMskArAbhAva evochyate na tu asau na kArya iti niShidhyate | ato na tadvirodho.apItyAshaN^kAM pariharatsUtraM paThitvA vyAchaShTe - tadabhAveti | 'iti satyavachanena' vAN^manasayorekarUpayathArthavachanena tajj~nApitenArjaveneti yAvat | 'satyakAmasya' tadAkhyasya R^iSheH etachcha pUrvatrottaratra cha sambadhyate | 'satyavachanena satyakAmasya' ityAdinA sUtre tachChabdo vyastaH anekavibhaktikaH buddhyA vivichyAvartate ityuktaM bhavati | shUdratvAbhAvanirdhAraNe chetyasya naitadbrAhmaNa ityanena sambandhaH | cho.avadhAraNe | shrutAvabrAhmaNa- mAtrasya anupanayanAbhiprAyapratItestadanusAreNa brAhmaNatvAbhAvetyanuktvA shUdratvAbhAveti tadabhAvapadavyAkhyAnena shrutau brAhmaNashabdo brahmANanayogyatraivarNikapara ityuktaM bhavati | etadvAkyasya yadyayamabrAhmaNaH shUdraHsyAttarhmetatsatyavachanaM ArjavavachanaM vAN^manasayoravairUpyeNa vachanaM vivaktuM nArhediti vipakShe 
tarkoktirUpatayA, yo.abrAhmaNaH sa evaM vaktuM nArhati satyavachanahIna iti vyatirekavyAptyuktirUpatayA vA shUdratvAbhaAvanirNAyakatvam | haridrumato.apatyaM hAri- drumataH gautamaH | tasya pravR^itteriti | asya na tadabhAva iti adhyAhR^itapadenAnvayaH | tathA chetthaM mahAvAkyayojanA - satyakAmasya nAhametadvedeti satyavachanena naitadabrAhmaNo vivaktumarhatIti vyatirekavyAptij~nAnena bAdhakatarkeNa cha shUdratvAbhAvanirdhAraNe satyeva tamanumAyaiva tasya satyakAmasyopanayanasaMskAre 'hAridrumatasya' gautamasya 'pravR^itteH' pravR^ittatvAt na shUdrasya tadabhAvaH saMskAraniShedhAbhAva iti | cho hetusamuchchaye | anena - sUtre taditi vyastaM luptavibhaktikaM padaM samastaM cha tantreNopAttam | chashabdo.avadhAraNe bhinnakrameNa, na kevalaM shUdrasya saMskArAbhAvaH shruti- mAtrAt, kintu saMskAraniShedhaj~nApakaliN^gAchcheti samuchchaye cha | netyasti | tadabhAva ityanuShajyate | tathA cha 'tasya' satyakAmasya 'tena' satyavachanena manovAkkAyakarmaNAM avaiparItyamArjavaM tadeva satyatvaM tAdR^ishavachanena tena j~nApitena R^ijutveneti yAvat | naitadabrAhmaNo vivaktumarhatIti vyatirekavyAptiM bAdhakatarkaM chopanyasya 'tadabhAva- nirdhAraNe cha' tasya shUdratvAbhAvanirNaye satyeva tadabhAvamanumAyaiva 'samidhaM somyAharopa tvAneShye' (ChAM. 4.4.5.) iti tasya tasminnupanayanasaMskAre tasya gautamasya pravR^itterdarshanAchcha na shUdrasya tadabhAvaH saMskAraniShedhAbhAvaH | shUdrasya upanayananiShedhAbhAve kathamayaM tadabhAvanirdhAraNe satyeva pravarteta, te j~nAyate niShedho.astIti bhAva iti sUtrArtha ukto bhavati |
ChAndogye hItthamAkhyAyikA - satyakAmo nAma R^iShiH jabAlAkhyaM mAtaramupetyovAcha | kimiti? ahaM vedAdhyayanArtham AchAryamupagachCheyaM tatrAdhyayanasyopanayanasaMskArasApekShatvAt upanayanaM vinA te mAM nAdhyApayeyuH, upanayanaM cha gotrAdyavachane na kuryuH ato.ahaM kiM gotro.asmi tadvadeti | evamuktA jabAlA svaputraM satyakAmamabravIt - he tAta tvaM yadgotro.asItyetat nAhaM vedeti | evamuktaH satyakAmo gautamamupetyovAcha | kimiti? he bhagavan brahmacharyArthaM tvAmupeyamiti | evamukto gautamaH he somya tvaM kiMgotro.asi? tadvadetyuvAcha | evamuktassatyakAmaH punargautamaM pratyAha - nAhametadveda bho iti | bho bhagavan pUjya gautama ahaM yadgotro.asmItyetat vedyaM 'na veda' na jAnAmItyarthaH | evaM satyakAmasya satyavachanenArjavaM j~nAtvA punastaM pratyuvAcha | naitadityAdi | atra brAhmaNashabdo brahmANanayogyatraivarNikaparaH | 'ArjavaM brAhmaNe sAkShAt shUdro.anArjavalakShaNaH' itishrutivyAkhyAnarUpAyAM smR^itau brAhmaNapratiyogitvena shUdrasyopAdAnAt | tathA cha 'etat' ArjavasaMyuktavachanam 'abrAhmaNaH' traivarNiketaraHshUdro 'vivaktuM' sarvathA vaktuM 'nArhati' na yogyaH | atastvamevaM vadan brAhmaNa evAsi, ato he somya samidhamupahara tvAmupaneShya iti |
(14) nanvavisheShAdityuktarItyA shUdrasyApi vishiShTabuddhyAdimattvena adhikAraH siddhyet | anyathA 
tena devatAdyadhikArasiddhirapi na syAditi shaN^kAM pariharatsUtramupanyasya vyAchaShTe - shravaNeti | sUtre 'arthAvadhAraNe' iti shrutyanusArAdarthashabdaH tadavadhAraNaparaH | tathA cha 'shravaNe trapujatubhyAm' iti shrutau shUdrasya vedashravaNAdhyayanArthA- vadhAraNAnAM pratiShiddhatvAdityarthaH | asya na tadabhAva ityanuShaktasAdhyenAnvayaH | adhyayananiShedhAbhAva iti tadarthaH | tathA chAniShiddhatve sati vishiShTabuddhyAdimattvasyaiva vedAdhikAraprayojakatvenAN^gIkR^itatvAt tasya cha shUdre abhAvAnna tasya devaprativandyA vedAdhikAro vAchya iti bhAvaH | shUdreNa vedashravaNe kR^ite sati drutAbhyAM trapujatubhyAM vaN^galAkShAbhyAM tatkarNavivaraparipUraNaM rAjabhaTaiH kAryamiti shrutyarthaH | shiShTaH sugamaH |
(15) shrutau shUdreNa shravaNe kR^ite ityanuktervarNabAhyaviShayeyaM shrutiH kiM na syAdityAshaN^kAnivR^ityarthaM sUtre smR^iteshchetyuktaM, tAM smR^itimudAharati - neti | yathA 'shUdrasya' shUdreNa nAgnissavathA AdhAtavyaH paJNchavidho yaj~no.api nAnuShTheyaH | tathAdhyayanaM kutaH bhavet na kuto.api | tarhi tenAnuShTheyaM paralokasAdhanaM kimiti pR^ichChati - tu kintviti | uttaramAha - kevalaiveti | bhR^itirahitetyarthaH | trayashcha te varNAshcha trivarNAH, teShAM brahmakShatriya- vaishyAnAmityarthaH | 'shushrUShA' paricharyaiveti sambandhaH | vidhIyate | kAryatveneti sheShaH | iti smR^iterityasya shUdrasyai- vAdhyayananiShedhAvagamAt na tadabhAva ityadhyAhR^itenAnvayaH | tathA cha spaShTasmR^itibalAt shruterapi shUdraviShayatvameveti bhAvaH |
(16) nanu shUdrasya vedArthAvadhAraNAderniShiddhatve kathaM vidurAdInAM vaidikArthAvadhAraNamasti | evaM saMskAra- rahitAnAM vedAnadhikAre kathaM kShatriyaH saMskArarahitaH karNaH nikhilAH shrutIradhijagau | na cha vAchyamasAvapavAdaviShaya iti | avihitopanayanatve sati niShiddhAdhyayanAnAM uttamastrItiryagAdInAmevApavAdaviShayatvena niShiddhAdhyayanAnAM shUdrANAM atadviShayatvAdityata Aha - vidurAdInAmiti | Adipadena dharmavyAdhAdayo gR^ihyante | tushabdo visheShArthaH | tamevAha - utpannaj~nAtvAditi | janmAntara eva vedAtparamparayotpannamaparokShaj~nAnaM yeShAM te tathoktAsteShAM bhAvastattvam | tasmAt 'kashchit' asAdhAraNaH itarashUdrAdibhyo vyAvR^itto visheShaH teShvastItyarthaH | yata iti sheShaH | ato na 'nAgniH' ityAdiniShedhaviShayatvaM teShAM, kintu apavAdaviShayatvameveti na tatpratibandyetarashUdrANAM vedAdhikAraH shaN^kya iti bhAvaH | sUtrArthastu - shUdrasya shravaNe 'trapujatubhyAm' iti vedashravaNAdhyayanArthAvadhAraNapratiShedhakashruteH 'nAgnirna yaj~naH' iti spaShTaM shUdrasyaiva vedAdhyayananiShedhakasmR^iteshcha na tasya tadabhAvo vedAdhyayananiShedhAbhAva iti |
|| iti apashUdrAdhikaraNam || 9 ||
|| 10. kampanAdhikaraNam ||
(1) atrAdhikaraNe vajranAma samanvIyate | shrutyAdisaN^gatiM viShayAdikaM sUchayati - yadidamiti || atra traivarNikAnAM vedAt brahmaj~nAnaM mokShadamiti pUrvoktamayuktam | yato 'yadidam' iti shrutau udyatavajraj~nAnAt mokShaH shrUyata iti vAkyopaskAreNa yojanA | anena pUrvAdhikaraNe traivarNikAnAM vedAt brahmaj~nAnaM mokShadamiti yadabhipretaM tasya chAnandamayAdhikaraNe 'netaraH' ityanenoktasya mokShajanakaj~nAnaviShayatvasya viShNoranyatrAkShepAt tenAsya AkShepikI saN^gatiruktA bhavati | vajrashabdo viShaya iti sUchitam | vajrashruteH kulishe rUDhibalAt tathA 'udyatAyudhadordaNDAH' ityAdismR^itau 'tenendro vajramudayachChat' () iti shrutau cha Ayudhe prasiddhodyatatvaliN^gabalAchchendrAyudhamevedaM vajramiti sayuktikapUrvapakShaH sUchitaH | shrutau prANa iti saptamyantaM padam | sthitamitisheShaH | prANa ityasya nimittasaptamItvaM vA vibhaktivipariNAmaM vA Ashritya AvR^ittyA nissR^itamityanenApi sambandhaH | yadityasyAvR^ittiradhyAhAro vA | yaditishravaNAt taditi labhyate | tathA chAyaM siddhAnte shrutyarthaH - 'yatkiJNcha' yatkiJNchit dR^iShTaM shrutaM yatsarvaM jagat 'prANe' prANanAnnimittAt prANashabdavAchye harau sthitaM prANAnnissR^itaM tato jAtaM cha taditaM sarvaM jagat 'yasmAdejati' yatpreraNayA cheShTate tanmahanIyatvAt pUjyatvAt 'mahat' bhIShayatIti bhayaM duShTAnAM bhayaN^karam 'udyataM' sarvaprayatnavat 'udyatatvaM cha prayatnavattvam' utpUrvasya yamestadarthatvAt, iti chandrikokteH | yatIprayatna ityasyedaM rUpam, uchChabda utkarShavAchItyapi kechit | 'vajraM' doShavarjanAt apriyavarjanAdvA tachChabdavAchyam | etadye 'viduH' aparokShato jAnanti te 'amR^itAH' muktAH bhavantIti | yadvA - prANa iti prathamAntaM padaM tathA cha prANo mukhyaprANaH | idaM dR^iShTaM kiJNchAnyachChrutaM sarvaM jagachcha yasmAnnissR^itaM yasmAdejati cha tadetadvajraM ye vidurityarthaH | athavA - yadityasyAvR^ittistatra prathamasya jagadvisheShaNatvaM, dvitIyasya mukhyaprANaparatvam, tR^itIyasya vajraparatvam | sa iti labhyate | tasya prathamAnta- prANapadenAnvayaH | tathA cha yatkiJNchijjagatsarvaM yadyasmAnnissR^itaM sa mukhyaprANaH | yasmAdejati tadvajraM ye viduri- tyarthaH | atra prathamavyAkhyAne mukhyaprANasya jagadantargatatvena bhagavatpreryatvaM dvitIye jagatsAmyena, tR^itIye tu mukhya- prANasyaiva sAkShAdbhagavatpreryatvaM jagatastu mukhyaprANapreryatvamiti bhedaH | pUrvapakShI tu indrAyudhameva vajrapadenoktam | udyatatvamudyamanakarmatvaM tasyaiva liN^gamiti manyate ||
(2) siddhAntayatsUtramavatArya vyAchaShTe - ata iti || 'kampanavachanAt' ityetadrUpAt sarvajagachcheShTakatva- vachanAdityarthaH | yadvA - kampanasya mukhyaprANasya ejatItikampanavachanAchcheShTakatvokterityarthaH | vachanAdityanena kampa- napadaM tadvachanaparamityuktaM bhavati | na cha shrutau vAkyabhedAN^gIkAre kampakatvaM vajre nochyata iti vAchyam | kampakatva- nimittabhayaN^karatvasya vajre abhidhAnAdvAkyabhedAyogAt | udyatavajra iti sUtre sheShoktiH samanvayasUtrAdanuvR^ittasya tadityasyoddeshyavajrapadAnusArAtprANapadAnusArAdvA bhagavAniti vyAkhyAnaM kR^itam | sAvadhAraNaM chaitat | tena tushabdArtho darshitaH | yadyapi vajro bhagavAnevetyetAvadeva vaktavyaM, na tUdyata iti vajravisheShaNamapi | tathApi pUrvapakShyuktodyatatva- liN^gasya prayatnavattvarUpodyatatvArthatayA sAvakAshatvaj~nApanAya udyatetyuktam | 
(3) nanu shrutiliN^gAbhyAM pUrvapakShite kathaM liN^gamAtreNa nirNaya ityato liN^gasya niravakAshatvAdevetyAshayena shruteH prathamadvitIyavyAkhyAnAnusAreNa vajre shrutasya prANataditarasAdhAraNyena sAmAnyato jagachcheShTakatvaliN^gasya viShNoranyatraniravakAshatvaM shrutyA darshayati - kohIti | hishabdo hetau yata ityarthe prasiddhau vA | astIti sheShaH | ato liN^gasya nAnyatra sAvakAshatvaM shaN^kyamiti vAkyasheShaH |
(4) yadA sAmAnyataH sarvajagachcheShTakatvameva viShNvekaniShThaM tadA kimu vaktavyaM shruteH tR^itIyavyAkhyAnarItyA vajre shrutasya sarvajagatpravartakaprANacheShTakatvaliN^gasya viShNvekaniShThatvaM jagachcheShTakatvasya sarvathAnyatrAyogAditi bhAvena tatra shrutiM darshayati - prANasyeti | cho yasmAdityarthe | pUrvashrutisamuchchaye vA | shrutirityanuShajyate | uktaliN^gasya anyatra niravakAshatvaM j~nApayatIti vAkyasheShaH | yadvA - yat jagatpravartakaprANacheShTakatvAdiliN^gaM kampanAdityanena abhisaMhitaM, tasya viShNuniShThatvAsiddhiparihArAya tatra shrutiM pramANayati - prANasyeti | 'prANasya' sarvacheShTakamukhya- prANasya 'prANaM' prakR^iShTacheShTakatvarUpaprANatvapradam 'uta' tathA 'chakShuShashchakShuH' darshanakaraNatvarUpachakShuShTvapradaM paramAtmAnaM ye viduste brahma 'nichikyuH' prApnuyuriti vAjasaneya shrutyarthaH |
(5) shruteH prathamavyAkhyAyAmapi kaimutyavyaktikaraNAya shrutyuktaprANacheShTakatvaM hetUkR^itya pravR^ittAM smR^itimAha - nabhasvata iti || 'api' jagatprerakasyApi 'nabhasvato' vAyoryadA sarvAH cheShTAH 'bhagavato' j~nAnAdi- guNapUrNAddharerbhavanti | tadA kimutAnyasya preryasya vAyubhinnasya jagatashcheShTA harerbhavantIti vaktavyam 
| kuta etat? yato yasya jagataH cheShTA nabhasvato na bhavantyata iti vachanArthaH | skAnda ityanantaramuktamiti sheShaH | ato.api liN^gasya nAnyatrAvakAsha iti bhAvaH |
(6) nanUdyatatvaliN^gasya viShNau sAvakAshatve.api vajrashruterniravakAshatvAtsvabhAvataH prabalatvAchcha kathaM nirava- kAshenApi sarvacheShTakatvaliN^gena vajro viShNureveti nirNaya ityataH shruterniravakAshatvasyaiva asiddherityAshayena pUrvapakShyabhimatavajrashruterapi viShNAvavakAshaM smR^ityA darshayati - chakramiti | 'eShaH' bhagavAn 'chaN^kramaNAt' saMsAre jIvaparibhrAmakatvAt chakram | yathoktaM tattvapradIpe - chaN^krAmayatIti chakramiti | evaM 'varjanAt' daityairdUrAdeva varjyate, na sanmukhIkriyate iti, sattarkadIpAvalIrItyA duShTairvarjyatvAt, sarvadoShavarjanAdvA vajramityuchyate | 'khaNDanAt' duShTAN^gachChedanAt damanAchcha khaDga eSha ityarthaH | evashabdena tadabhedo vyAvartyate | tataH kim, eSha iti cha kaH ityata Aha - hetIti | evaM hariH 'svayaM' sAkShAt anyasambandhamantareNa 'hetinAmA' hetInAM chakrAdisarvAyudhAnAM yAni nAmAni mukhyavAchyatayA tadvAnityarthaH | hetIti sAmAnyagrahaNena bhAShye vajrapadamanyasyApyupalakShakamityuktaM bhavati| brahmavaivarta ityanantaram uktamiti sheShaH | ato na shrutivirodho.apIti bhAvaH | 'uchyate hetinAmA' ityanena vajrAdishabdAnAM viShNau vidvadrUDhirapyastIti sUchitam | tena varjanAdityuktayogasya rUDherdaurbalyAt ayoga iti nirastam| na chaivaM kAThakabhAShye - vajravadbhayadaM cheti vajrashabdasya viShNau gauNatvoktivirodha iti vAchyam | tatra tadvAkyasya yathAkathaJNchit brahmaparatvasiddhirityatraiva tAtparyAt | brahmaparatvasya gauNyApi siddheH gauNatve tAtparyAbhAvAt | atra tu samanvayasUtrapratij~nAtamukhyArthatvAya tAtparyato yogarUDhyorevoktatvAt | sUtrArthastu spaShTaH |
|| iti kampanAdhikaraNam || 10 ||
|| 11. jyotiradhikaraNam ||
(1) atrAdhikaraNe ubhayatraprasiddhajyotirnAma samanvIyate | shrutyAdisaN^gatiM viShayAdikaM cha darshayati - hR^idaya iti | yaddhR^idaye 'AhitaM' nihitaM jyotiH tachChabdavAchyaM sa paramAtmeti jyotirnaye abhihitamityarthaH | tataH kimityata Aha - tatreti jyotirviShaya ityarthaH | itishabdAtparaM shrUyata iti sheShaH | tato.api kimityata Aha - atreti | etadvAkya ityarthaH | shrutaM jyotirityanuShajyate | tathA chAtra shrutaM jyotiH 
tachChabdavAchyo j~nAnAtmako jIva eveti pratIyate | kutaH? 'sasamAnassannubhau lokAvanusaJNcharati' itivachanAt ityAdijIvaliN^gAbhidhAyakavAkya- sheShAditi yojanA | anena 'hR^idyantarjyotiH' iti vAjasaneyavAkyoktajyotiSho viShNutvAkShepamukhena pUrvoktasyApi tadAkShepAttenAsyAkShepikI saN^gatiH uktA bhavati | vAjasaneyoktaM jyotirviShayaH, jIva evedaM jyotiriti pUrvapakShashcha sUchitaH | vAjasaneyake hi ayaM puruShaH 'kiMjyotiH' kiMj~nAnasAdhanaH jIvasya j~nAnasAdhanaM kimiti janakena pR^iShTo yAj~nyavalkyaH 'AdityajyotissamrADiti hovAcha' (bR^i. 6.3.2.) ityanena he 'samrAT' sArvabhauma janakarAja AdityA- khyaj~nAnasAdhanako.ayaM puruSha ityuvAcha | evaMkrameNa prashnottarAbhyAM jAgraddashAyAmAdityachandrAgnivAchAM madhye pUrvapUrvAstamaye uttarottarajyotiShTvaM jIvasyAbhidhAya punaH suptisvapnayorAdityAdiShu chaturShvastamiteShu 'kiMjyotirayaM puruShaH' (bR^i.6.3.2.) iti janakena pR^iShTo yAj~navalkyaH 'AtmaivAsya jyotirbhavati' iti tayorjIvasya svaprakAsha- paramAtmajyotiShTvamuktvA punaH 'katam AtmA' (bR^i.6.3.7.) iti jyotiShTvenokta AtmA katamaH kIdR^isha iti pR^iShTo 'yo.ayam' ityanena jIvadehendriyAdiviviktaH paramAtmetyuttaramAhetyuktam | yo 'vij~nAnamayo' vij~nAnapUrNaH 'prANeShu' indriyeShu antaH hR^idyantashcha niyantR^itvena vartamAno 'jyotiH' jIvasya buddhyAdidyotakaH 'puruShaH' pUrNaShaDguNo- .asti | so.ayamAtmetyarthaH | tasya mahimAnamAha - sa iti | 'saH' AtmA paramAtmA 'samAnaH' avikAraH sadaikarUpaH san 'ubhau lokau' bhUlokadyulokau jAgratsuShuptI vA pratijIvamAdAya tamanusaJNcharatItyarthaH | pUrvapakShI tu, AtmapadaM sa iti padaM cha jIvaparaM ubhayalokasaJNcharaNamapi karmAdhInaM vivakShitaM, tachcha liN^gaM karmavashAttasyaiveti manyate |
(2) siddhAntayatsUtramavatArya darshanapadoktashrutyudAharaNapUrvakaM vyAchaShTe - ata iti | 'viShNureva jyotiH.... viShNurevAnandaH' iti chaturvedashikhAyAmiti 'darshanAt' viShNureva mukhyato jyotishshabdita iti uktatvAt 'jyotiH' tachChabdavAchyo viShNureva, na jIva ityarthaH | viShNurevetyanena tattvityanuvR^ittasya arthaH uktaH | shrutyarthastu spaShTaH | visheShastu - balaM balapradaH | 'sa vai balaM balinAM chApareShAm' iti cha bhAgavate | viShNureva yashaH 'tasya nAma mahadyashaH' (mahAnA.1.10.) iti shrutiriti tattvapradIpe abhihitam | brahmAdishabdavajjyotishshabdo.api viShNvekaniShTha iti j~nApanAya samagravAkyodAharaNam | ata eva shrutAvevakAraH |
(3) jyotirviShNushchettarhyubhayalokasashraNaliN^gavirodha iti shaN^kAmapi sautradarshanapadoktashrutyA pariharati - prAj~neneti || 'iti vachanAt' iti vAjasaneyashrutivAkyAt 'tasyApi' paramAtmano.api lokasaJNcharaNamastyevetyarthaH | na kevalaM jIvasyetyaperarthaH | na tadabhAva ityevashabdArthaH | tathA cha liN^gaM sAvakAshamiti na tadvirodha iti bhAvaH | shArIra AtmA jIvo maraNakAle 'prAj~nena' prakarSheNa AsamantAt j~nena praj~na eva prAj~naH, tena vA paramAtmanA 'anvA- rUDhaH' adhiShThito jIvamAruhya gachChati bhagavAniti bR^ihadbhAShyokteH tadvAhanabhUtaH 'utsarjat' prAktanadehamutsR^ijan dehA- ntaraM lokAntaraM cha 'yAti' gachChatIti vAjasaneyashrutyarthaH | sUtrArthastu spaShTaH | 
|| iti jyotiradhikaraNam || 11 ||
|| 12. AkAshAdhikaraNam || 
(1) atra ubhayatraprasiddhamAkAshanAma brahmANi samanvIyate | shrutyAdisaN^gatiM viShayAdikaM cha darshayati - sarvA- dhAratvamiti | dyubhvAdyadhikaraNa iti sheShaH | tataH kimityata Aha - tachcheti | cho.avadhAraNe | 'ityatra' ityevaM- rUpe ChandogavAkya ityarthaH | anenAtratyAkAshashabdasya viShNvanyatvaparatvoktimukhena pUrvoktasarvAdhAratvasyApi anya- niShThatvAkShepAttenAsyAkShepikI saN^gatiruktA bhavati | Chandogashrutyukta AkAshAkhyo viShayashcha sUchitaH | sayuktikaM pUrvapakShaM darshayati - vainAmeti || sa iti sheShaH | cho.avadhAraNe | tathA cha ChandogyashrutyuktaH AkAshaH prasiddhaH sAkShisiddhaH avyAkR^itAkAsha evAN^gIkAryaH | kutaH? AkAshapadena vainAmeti nipAtadvayadyotitaprasiddhimadarthasyopa- deshAt uktatvAdityarthaH | kechittu - 'sattarkadIpAvalyAM prasiddho bhUtAkAsha evAN^gIkAryaH' iti vachanAt avakAsha- syApi nAmarUpavattvAditi chandrikAkR^idabhipretaM TIkApAThamAshritya AkAshashabdapravR^ittinimittamavakAshatvaM bhUte niravadhi- kamiti sudhokteratrAvakAshashabditaM bhUtameva pUrvapakShaviShayaityAhuH | shrutau vai nAmeti nipAtadvayaM prasiddhau | 'nAma' vAchakashabdaprapa़JNchaH rUpapadena prAkR^itarUpAntarbhAvitArthaprapaJNchamAtramuchyate | tathA cha AkAsho 'nAmarUpayoH' shabdArtha- prapaJNchayoH 'nirvahitA' nirvoDhA AshrayaH kartAchetyarthaH | 'te' nirvAhyatayA prakR^ite nAmarUpe 'antarA' bhedena | yaditi nAmarUpaprapaJNchAdbhinnaM yadastIti yAvat | yadvA - tachChabdena vAchyaprapaJNchAntarbhUtaM nIlAdirUpaM vAchakaM nAma cha gR^ihyate| tathA cha 'te' nAmarUpe 'antarA' vinA tadrahitamiti yAvat | sAkalyena nAmavAchyaM prAkR^itarUparahitaM cha yadvartate tadbrahmetyarthaH | yadvA - 'te' nAmirUpiNAm 'antarA' bhedena yadastItyarthaH | yathoktaM tattvapradIpe - nAmi cha rUpi cha yannabhavati tadbrahmeti |
(2) siddhAntayatsUtramavatArya vyAchaShTe - ata iti | ityarthAntaratvAdivyapadeshAditi | sUtre bhAShye cha padArtha- tvabodhAyArthashabdaH | shrutyanusArAdantarashabdaH | tAbhyAmiti sheShaH | tathA cha tAbhyAM nAmarUpAbhyAM anyaH arthaH arthAntaraM yadvA tAbhyAM vilakShaNaH arthaH arthAntaraH tasya bhAvastattvam | nAmarUpaprapaJNchabhinnatvaM vA prAkR^itanAma- rUparAhityaM vA | nAmarUparAhityAkhyArthAntaratvavyapadeshAdityarthaH | Adipadena brahmatvaM gR^ihyate | yadvA - nirapekSha- yoreva nAmarUparAhityayorAkAshasya brahmatvasAdhakatvAt arthAntarapadena rUparAhityaM Adipadena nAmarAhityaM cha gR^ihyate| tathA cha evaMrUpArthAntaratvAdyukterityarthaH | 'AkAshaH' ChAndogye shruto.ayamAkAshastachChabdavAchyaH | samanvayasUtrAdanu- vR^ittasya tattvityasyArthamAha - harireveti || anena - ayamAkAsho harireva | kutaH? asya arthAntaratvAdivyapadeshAt 'te yadantarA' iti nAmarUparAhityAkhyavilakShaNArthatvokteH, brahmatvokteshcheti sUtrArtha ukto bhavati |
(3) AkAshe shrutena nAmarUpatvAdiliN^gena kuto viShNutvanishchaya ityatastasya tanniShThatvAditibhAvena tatra pramANatayA AtharvaNIM shrutimAha - avarNamiti | prAkR^itashuklAdivarNarahitaM tadbhinnaM vetyarthaH | yadvA avarNaM na varNyaM 'nApivarNAtmakam' ityarthaH 'yataH' iti shrutiH | 'yato' brahmaNo 'vAcho' nAmAni 'nivartante' ityanAmatvoktiparatayA vyAkhyeyA | AdishabdAt 'ashabdamasparshamarUpam' (kaTha. 1.3.15.) ityAdishrutirgR^ihyate | ityAdishruterityasya tasya viShNoretadarUpatvAdikaM lakShaNamasAdhAraNadharma iti j~nAyate ityadhyAhAreNAnvayaH | hi yasmAttasmAt na liN^gasya vyadhikaraNAsiddhiriti bhAvaH | tasyaivetyevakAreNa vyabhichArashaN^kApi nirastA | yadyapi 'yataH' ityanAmatvashrutireva prathamamudAhartavyA, 'te yadantarA' iti 
nAmarAhityasyaiva prathamamuktatvAt | na tu 'avarNam' ityarUpashrutiH | tathApi vAchakasya nAmno vAchyApekShayA.aprAdhAnyAt vAchyasyaiva pradhAnatvAdvAchyaprapaJNchAntargatarUparAhityashrutireva prathamamudAhR^ite- tyadoShaH |
(4) nanu harernAmarUparAhityaM nopapadyate, sarvashabdavAchyatvAt rukmavarNAdirUpavattvAchcha | anyathA IkShateH rUpopanyAsAchchetyuktavirodhApAtAdityata Aha - anAmeti | 'saH' hariH 'aprasiddhatvAt' sAkalyena svAtmano.anyena shabdAdinA.apramitatvAnnimittAdanAmetyuchyata ityarthaH | na chaivamAkAshashabdavAchyasya prasiddhibodhakanipAtadvayavirodha iti vAchyam | nipAtabodhyaprasiddheH vidheyabhUtanirvoDhR^itvAnvayitvena pUrvapakShirItyA uddeshyAkAshAnvayitvAbhAvAt | nirvoDhR^itvasya cha lokaprasiddhatvAbhAve.api 'eko dAdhAra' ityAdishrutiprasiddhatvAt | tasya chAprasiddhatvAdityanenA- niShiddhatvAt | 'bhUtavarjanAt' bhautikadehashUnyatvAttAdR^isharUparAhityAdvA arUpa ityarthaH | iti brAhme ityasyoktatvAt noktavirodha ityadhyAhR^itenAnvayaH |
|| iti AkAshAdhikaraNam || 12 ||
|| 13. suShuptyadhikaraNam ||
(1) atrAdhikaraNe svapnAdidraShTR^itvaliN^gaM brahmaNi samanvIyate | shrutyAdisaN^gatiM viShayAdikaM cha sUchayati - asaN^gatvamiti | akSharanayodAhR^ite 'agandhamarasam' iti vAjasaneyavAkye paramAtmano asaN^gatvamuktamityarthaH | tataH kimityata Aha - tachcheti | cho.avadhAraNe | itIti evaMrUpe vAjasaneyavAkya ityarthaH | anena svApnAdidraShTR^ittvasya anyaniShThatvAkShepamukhena pUrvoktAsaN^gatvasyApyanyaniShThatvAkShepAt, akSharanayenAsya AkShepikI saN^gatissUchitA| svapnAdidraShTR^itvAkhyo viShayashcha sUchitaH |
(2) tataH kimityataH sayuktikaM pUrvapakShayati - sa cheti | cho.avadhAraNe | 'saH' svapnAdidraShTA | jIva eva bhavet | kutaH taddraShTR^itvasya loke jIva eva prasiddhatvAdityarthaH | siddhAnte shrutau 'saH' iti tachChabdena 'sa vA eSha etasmin samprasAde ratvA charitvA dR^iShTvaiva puNyaM cha pApaM cha punaH pratinyAyaM prati yonyA dravati svapnAyaiva' (bR^i. 6.3.15.) iti pUrvavAkye prakR^itaH paramAtmA parAmR^ishyate | vaishabdaH prasiddhau | samyakprasIdati jIvo.asyAmiti samprasAdaH suptiH | tathA cha sa paramAtmA 'samprasAde' suptau 'ratvA' ramaNaM kR^itvA jIvagataM puNyaM cha pApaM cha dR^iShTvaiva na tvanubhUya 'charitvA' saJNcharitvA 'pratinyAyam' avasthAntaraM pravartanIyamiti nyAyamanusR^itya yadvA tattatkarmanusR^itya 'pratiyoni' pratidehaM sarvadeheShu yadvA pratiyoni tattanmArgamanusR^itya 'punaH' 'svApnAyaiva' jIvasya svapnaprAptaye eva 'Adravati' kaNThadeshamAgachChati | 'saH' paramAtmA 'tatra' svApnAvasthAyAM yatkiJNchidaniShTaM pashyati 'tena' tatkR^itapApaphalena duHkhena 'ananvAgataH' asaMspR^iShTo bhavati | tatra hetuH - asaN^ga iti | hi yasmAdayaM puruShaH 'asaN^gaH' tatkR^itapApaphalasaMsargashUnyaH pramitaH, tasmAdityarthaH | pUrvapakShI tu shrautatachChabdena jIvaM gR^ihItvA sarvaM vAkyaM jIvaparatayA vyAkhyAti |
(3) siddhAntayatsUtramavatArya vyAchaShTe - ata iti | 'vakti' samAdhatte | svapnAdidraShTR^itvaM tasyaivetyatrApi sambadhyate | tena sUtre uddeshyavidheyapratipattyartham anuvR^ittAvR^ittasya tachChabdasya 
vipariNAmassUchitaH | tachChabdena gR^ihItasyApi samanvetavyaliN^gasya spaShTapratipattyarthaM svashabdena nirdeshaH | itishabdAnantaraM suShuptIti sautrapadaM saMyojyam | vyapadeshAditi buddhyA vivichya pUrvasmAdanuShaktaM padam | asaN^ga ityapi hetusUchanAya sUtre adhyAhR^itaM padam | jIvaH para ityanena suShuptyutkrAntipadaM tatprakaraNalakShakamapi jIvaparamAtmaparamapItyuktaM bhavati | tathAtve suShuptishabdaH kartari ktinnantaH | utkrAntishabdaH dehAdutkrAmayitR^iparaH tathA chetthaM yojanA - svapnAdidraShTR^itvaM tasya paramAtmana eva bhavet na jIvasya | kutaH? yato.asAvasaN^gaH shrutaH | na cha svapnAdidraShTuH asaN^gatvashravaNe.api kuto.ayaM viShNuriti vAchyam | yato.ayamasaN^gaH karmAbaddhatvAt paraH paramAtmaiva na jIvaH | tathA cha liN^gasya niravakAshatvAt nAprayojakatvaM shaN^kyamiti bhAvaH | na cha jIve.api Ishvarabhedena asaN^gatvoktiH sambhavatIti vAchyam | prAj~nenetyAdisuShuptyutkrAntiprakaraNadvayagatavAkyayorasaN^gAtsvapnAdidraShTuH IshvarAjjIvasya bhedavyapadeshAditi| prAj~neneti shrutyudAharaNena sUtre suShuptipadaM mokShasyApi grAhakaM, tenAyaM bhedo vyAvahArika iti shaN^kAnirAso.api bhavati| suShuptyutkrAntipadena cha tatprakaraNaM lakShyata ityuktaM bhavati | utkrAntipadaM cha jIvasya dehAdutkramaNarUpamaraNa- vAchi | shrutau prAj~nashabdaH svArthikANantaH | tathA cha 'prAj~nena' sarvaj~nena paramAtmanA 'sampariShvaktaH' samAshliShTaH supto muktashcha dehAdbAhyamAntaraM cha kiJNchana viShayAdikaM na vedeti prathamavAkyArthaH | dvitIyArthastu - prAktanAdhi- karaNe.abhihitaH |
(4) nanu kathamasharIrasya svApnAdidarshanaM yuktaM syAdityata Aha - svapnAdIti | chashabdaH samuchchaye | apyarthe vA | Adipadena jIvagatAvasthA gR^ihyate | tathA cha na kevalamasaN^gatvaM karmAbaddhatvAt parasyaiva yujyate, kintu svApnAdidraShTR^itvaM cha 'tasyaiva' paramAtmana eva jIvAdapi mukhyato yujyate | ataH tasyaiva tadvachanaM yujyate na jIvasya| kutaH? tasyaiva 'sarvaj~natvAt' satyAsheShArthaj~natvAt svapnapadArthAnAM jIvagatAvasthAyAshcha satyatAyA vakShyamANatvAditi bhAvaH | na chAsharIratvaliN^gaM bAdhakaM, yato.atra tasyaiva chichCharIrakasyaiva svapnAdidraShTR^itvamuchyate | na cha 'dR^iShTvaiva puNyaM cha pApaM cha' (bR^i.6.3.15.) ityAdyayoga iti vAchyam | yato.atra AdipadagR^ihItaM puNyapApAdidraShTR^itvaM liN^gAntaraM cha tasyaiva yujyate ata iti yojanA | tatropapattistu bR^ihadbhAShyAdavagantavyA | anena - 'suShuptyutkrAntyoH' 'prAj~nena' iti suShuptyutkrAntiprakaraNayoH suShuptyutkrAntyoH suShuptiyutatvAt suShuptirjIvaH, utkrAmayitR^itvAt utkrAntirIshvaraH, tathA cha jIveshvarayoH 'bhedena' bhinnatvenaiva 'vyapadeshAt' uktatvAt na tayorabhedaH | ato neshvarAbhedenApi jIve asaN^gatvoktiryujyate | kintu tattu tasyaiva Ishvarasyaiva yujyate | ata eva svapnAdidraShTR^itvaM cha tasyaiva vaktuM yujyate na jIvasyeti sUtrArthaH ukto bhavati | 
|| iti suShuptyadhikaraNam || 13 ||
|| 14. brAhmaNAdhikaraNam ||
(1) atrAdhikaraNe brAhmaNanAma samanvIyate| shrutyAdisaN^gatiM viShayAdikaM cha sUchayati - eSha iti | itIti| vAjasaneyakodAhR^itaR^iN^mantra ityarthaH | na kevalaM viShNoH api tu kasyachit brAhmaNasyApItyaperarthaH | idaM cha yo janmAdyadhikaraNeShu viShNorananyApekShayA jagatsraShTR^itvoktyA abhisaMhito 
nityamahimA saH 'eShaH' iti vAkye brAhmaNa- syApi pratIyata iti yattachChabdAdhyAhAreNa yojyam | anena pUrvAbhisaMhitanityamahimatvasya viShNoranyasyApyAkShepAt janmAdyadhikaraNaiH phalamukhena asyAkShepikI saN^gatiruktA bhavati | tathA brAhmaNAkhyaviShayo.api sUchitaH | yadvA - devAnAmiti vAkyaM devatAdhikaraNapratipAdyAnuvAdaparatvenApi vyAkhyAya tenAsyAkShepikI saN^gatiruktA draShTavyA | tathA hi 'tadupari' iti sUtreNa devAnAM viriJNchAdyamarANAM vidyAkarmaNossakAshAt sAdhyA yA nityapadaprAptiruktA, sA na yuktA | kutaH? yataH 'eShaH' iti vAkye brAhmaNapadoditasya viriJNchasya nityamahimA 'pratIyate' pratipAdyata iti vAkyayojanA | shrutau brahmaNA vedenANyate.avagamyate iti vyutpattiH | dIrghavyatyAso viShNorvedagamyatve jIvAdAdhikya- j~nApakaH | tathA cha brAhmaNasya viShNoreShaH pUrvoktamahimA nityaH | kuto? yato.ayaM 'na karmaNA vardhate no kanIyAn' (bR^i.6.4.22.) shubhakarmaNA tatphalena sukhena na vardhate | pApakarmaNA tatphalena duHkhena na hrasate iti shrutyarthaH | sayuktikaM pUrvapakShayati - sa iti | vAjasaneyashruta ityarthaH | chashabdo.avadhAraNe | viriJNcha eveti sambadhyate | ityajashabdAditi | ityevaM rUpeShu pUrvottaravAkyeShu shrutAjashabdAdityarthaH | 'sa eShaH' paramAtmA 'mahAn' aparimitaH 'ajo' janmarahitashcheti shrutyarthaH | pUrvapakShI tu brAhmaNAjashabdavAchyaM viriJNchiM manyate | nanu kathaM brAhmaNo viriJNcho bhavet | taduparIti sUtre devAnAM vidyAkarmabhyAM padaprApteH samarthitatvena brAhmaNe shrutanityamahimatvasya viriJNche asambha- vAt | sAdipadasyAnityatvaniyamAt ityata Aha - devAnAM cheti | cho.avadhAraNe | itItyanantaraM sUtra iti sheShaH | tathA cha taduparIti sUtre viriJNchetaradevAnAmeva vidyAkarmaNoH sakAshAt padaprAptiH 'sUchitA' samarthitA | na tu viriJNchasyApi | tasyeshvararUpatvena devakoTyapraviShTatvAdato viriJNchasya nityamahimattvaM yuktameveti yojanA |
(2) siddhAntayatsUtramavatArayati - ata iti | vAjasaneyake sarvavashitvavAchishabdasyaivAditvAtsUtrasya tadvi- saMvAdamAshaN^kya tatparihArAya sUtrAnukUlatayA sadR^ishashAkhAntaragatavAkyodAharaNapUrvakaM sUtraM vyAchaShTe - sarvasyeti | 'sarvasya' brahmarudrAdeH sakAshAt guNairadhikashchAsau sarvasya patiH pAlakashcheti sarvAdhipatiH | 'sarvasya' jagataH 'IshAnAM' brahmAdInAM anaH preraka iti sarvasyeshAna iti shrutyantarArthaH | sarvavashishabdArthastu sarvamasya vashe yasmAddhariH sarvavashI tata iti bR^ihadbhAShyAdavagantavyaH | 'sa vA eShaH' iti vAjasaneyashrutiH | 'saH' prANashabdoktaH 'eShaH' samAnashabdAbhidheyaH 'AtmA' paramAtmA 'iti na' dR^iShTavanna 'iti na' shrutavanna, kintu dR^iShTashrutavilakShaNa ityarthaH | vaishabdaH prasiddhau | kuta ityataH 'AtmA.agR^ihyo na hi gR^ihyate.ashIryo na hi shIryate.asaN^go na hi sajjate.asito na vyathate na riShyati.........sa eSha AtmA.ajaro.amaro.amR^ito.abhayaH' (bR^i. 2.4.24.) iti vAkyasheShaH pravR^ittaH | atrA- gR^ihya ityAdirAtmana iti netyuktArthe sAkalyena agrAhyatvAdirUpahetusamarpakaH | na hItyAdistu tatra pramANAbhAvAditi hetusUchakaH | yadyapi bR^ihadbhAShye 'itina' ramAvanna 'itina' brahmAdivanna, baddhavanna, muktavannetyanyathA vyAkhyAtam | tathApyatra 'sa yo़.ato.ashrutaH' (ai.A. 3.2.4.) iti samAkhyAshrutyanusArAdevaM vyAkhyAtamityadoShaH | ityAdIti | ityAdau shrutAH ye sarvAdhipatyAdivAchakAH shabdAH tebhya ityarthaH | AdipadAtsarvavashitvAdivAchishabdasaN^grahaH | anena sautrAdishabdo na kevalaM shAkhAntaroktasarveshAnAdishabdagrAhakaH, kintu vAjasaneyoktasarvavilakShamatvasarvavashitvAdishabda- 
grAhako.apIti uktaM bhavati | evaM hetuM vyAkhyAya sUtre samanvayasUtrAt tattvityanuvartya vipariNamyamAnena tadityane- nAnvayayogyamuddeshyasamarpakaM nityamahimeti padaM chAdhyAhR^ityAhatya niShkR^iShTAM pratij~nAM darshayati - nityamahimeti | idaM cha phalakathanarUpam | shabdebhya iti hetvanvayayogyaM sAdhyaM tu brAhmaNa ityadhyAhR^itaM draShTavyam | anena - ayaM brAhmaNaH tattu viShNureva, na viriJNchaH | kutaH? 'patyAdishabdebhyaH' sarvAdhipatyAdivAchisarvAdhipatyAdishabdebhyo.atra shrutebhyaH | tathA cha nityamahimA.api sa eveti sUtrArtha ukto bhavati |
(3) nanu sarvAdhipatyAdivAchishabdasadbhAve.api kuto brAhmaNasya viShNutvanishchaya ityaprayojakatavashaN^kA- vAraNAya tatra sarvAdhipitvasya viShNvekaniShThatve tAvachChrutimAha - uteti | idaM cha 'puruSha evedaM sarvam' | 'yadbhUtaM yachcha bhavyam' iti pUrvavAkyena saha vyAkhyeyam | tatprakArastu - 'yadbhUtam' atItaM 'bhavyaM' bhaviShyat vartamAnaM cha tatsarvaM 'puruSha eva' paramapuruShAdhInameva | kutaH? yato yasmAt na kevalamamuktasarvAdhipatiH puruShaH, kintu 'amR^itatvasyota' muktasamudAyasyApi 'IshAnaH' adhipatiH | 'vichitrA hi taddhitagatiH' iti vachanAtsamudAyArthe tvapratyayaH | tattvapradIpe tu - bhAvabhavitrorabhedavyapadeshAt bhAve tvapratyayaH | 'amR^itatvasya' mokShasya IshAna iti cheti arthAntaraM choktam | atra hetumAha - yaditi | tR^itIyA dvitIyArthe | tathA cha 'yat' yasmAt 'annena' annaM martyaM saMsArisamUham 'atirohati' atishete, tasmAdityarthaH | muktAvanadhInatve sarvaj~nasya buddhimataH svAdhInasaMsAribhyo mokShapradAnAyogAditi bhAvaH |
(4) idAnIM sarvashabdasambandhikeshAnapadoktasarvaprerakatve shrutimAha - sapteti | akSharanaye vyAkhyAteyaM shrutiH | neti netItyuktadR^iShTashrutasarvavilakShaNatve.api shrutimudAharati - sa iti | iyamapi sarvatrAdhikaraNe vyAkhyAtA | ityAdI- tyAdipadena sarvavashitvAdAvapyevameva shrutyantarAmyudAhartavyAnIti sUchayati | 'tasyaiva' viShNoreva nAnyasyetyevArthaH | 'hi' yasmAtte sarvAdhipatyAdishabdAH ityavagatAH tasmAt nAprayojakatvaM shaN^kyamiti vAkyasheShaH |
|| iti brAhmaNAdhikaraNam || 14 ||
iti shrImatparamahaMsaparivrAjakAchAryANAM sarvatantrasvatantrANAM
shrImadraghunAthatIrthapUjyapAdAnAM shiShyeNa 
shrImajjagannAthayatinA kR^itAyAM
shrImadbrahmasUtrabhAShyadIpikAyAM
prathamAdhyAyasya tR^itIyaH pAdaH 
|| OM ||
