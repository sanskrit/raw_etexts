
\EN{100101011} agnimILe purohitaM yaj~nasya devaM RtvIjam |\\ 
\EN{100101012} hotAraM ratnadhAtamam ||\\ 
\EN{100101021} agniH pUrvebhirRSibhirIDyo nUtanairuta |\\ 
\EN{100101022} sa devAneha vakSati ||\\ 
\EN{100101031} agninA rayimashnavat poSameva dive\-dive |\\ 
\EN{100101032} yashasaM vIravattamam ||\\ 
\EN{100101041} agne yaM yaj~namadhvaraM vishvataH paribhUrasi |\\ 
\EN{100101042} sa iddeveSu gachati ||\\ 
\EN{100101051} agnirhotA kavikratuH satyashcitrashravastamaH |\\ 
\EN{100101052} devo devebhirA gamat ||\\ 
\EN{100102061} yadaN^ga dAshuSe tvamagne bhadraM kariSyasi |\\ 
\EN{100102062} tavet tat satyamaN^giraH ||\\ 
\EN{100102071} upa tvAgne dive\-dive doSAvastardhiyA vayam |\\ 
\EN{100102072} namo bharanta emasi ||\\ 
\EN{100102081} rAjantamadhvarANAM gopAM Rtasya dIdivim |\\ 
\EN{100102082} vardhamAnaMsve dame ||\\ 
\EN{100102091} sa naH piteva sUnave.agne sUpAyano bhava |\\ 
\EN{100102092} sacasvA naH svastaye ||\\
\EN{100203011} vAyavA yAhi darshateme somA araMkRtAH |\\ 
\EN{100203012} teSAM pAhi shrudhI havam ||\\ 
\EN{100203021} vAya ukthebhirjarante tvAmachA jaritAraH |\\ 
\EN{100203022} sutasomA aharvidaH ||\\ 
\EN{100203031} vAyo tava prapR~ncatI dhenA jigAti dAshuSe |\\ 
\EN{100203032} urUcI somapItaye ||\\ 
\EN{100203041} indravAyU ime sutA upa prayobhirA gatam |\\ 
\EN{100203042} indavo vAmushanti hi ||\\ 
\EN{100203051} vAyavindrashca cetathaH sutAnAM vAjinIvasU |\\ 
\EN{100203052} tAvA yAtamupa dravat ||\\ 
\EN{100204061} vAyavindrashca sunvata A yAtamupa niSkRtam |\\ 
\EN{100204062} makSvitthA dhiyA narA ||\\ 
\EN{100204071} mitraM huve pUtadakSaM varuNaM ca rishAdasam |\\ 
\EN{100204072} dhiyaM ghRtAcIM sAdhantA ||\\ 
\EN{100204081} Rtena mitrAvaruNAv RtAvRdhAv RtaspRshA |\\ 
\EN{100204082} kratuM bRhantamAshAthe ||\\ 
\EN{100204091} kavI no mitrAvaruNA tuvijAtA urukSayA |\\ 
\EN{100204092} dakSaM dadhAte apasam ||\\
\EN{100305011} ashvinA yajvarIriSo dravatpANI shubhas patI |\\ 
\EN{100305012} purubhujAcanasyatam ||\\ 
\EN{100305021} ashvinA purudaMsasA narA shavIrayA dhiyA |\\ 
\EN{100305022} dhiSNyA vanataM giraH ||\\ 
\EN{100305031} dasrA yuvAkavaH sutA nAsatyA vRktabarhiSaH |\\ 
\EN{100305032} A yAtaMrudravartanI ||\\ 
\EN{100305041} indrA yAhi citrabhAno sutA ime tvAyavaH |\\ 
\EN{100305042} aNvIbhistanA pUtAsaH ||\\ 
\EN{100305051} indrA yAhi dhiyeSito viprajUtaH sutAvataH |\\ 
\EN{100305052} upa brahmANi vAghataH ||\\ 
\EN{100305061} indrA yAhi tUtujAna upa brahmANi harivaH |\\ 
\EN{100305062} sute dadhiSvanashcanaH ||\\ 
\EN{100306071} omAsashcarSaNIdhRto vishve devAsa A gata |\\ 
\EN{100306072} dAshvAMso dAshuSaH sutam ||\\ 
\EN{100306081} vishve devAso apturaH sutamA ganta tUrNayaH |\\ 
\EN{100306082} usrA ivasvasarANi ||\\ 
\EN{100306091} vishve devAso asridha ehimAyAso adruhaH |\\ 
\EN{100306092} medhaM juSanta vahnayaH ||\\ 
\EN{100306101} pAvakA naH sarasvatI vAjebhirvAjinIvatI |\\ 
\EN{100306102} yaj~naM vaSTu dhiyAvasuH ||\\ 
\EN{100306111} codayitrI sUnRtAnAM cetantI sumatInAm |\\ 
\EN{100306112} yaj~naM dadhe sarasvatI ||\\ 
\EN{100306121} maho arNaH sarasvatI pra cetayati ketunA |\\ 
\EN{100306122} dhiyo vishvA vi rAjati ||\\
\EN{100407011} surUpakRtnumUtaye sudughAmiva goduhe |\\ 
\EN{100407012} juhUmasi dyavi\-dyavi ||\\ 
\EN{100407021} upa naH savanA gahi somasya somapAH piba |\\ 
\EN{100407022} godA id revatomadaH ||\\ 
\EN{100407031} athA te antamAnAM vidyAma sumatInAm |\\ 
\EN{100407032} mA no ati khya Agahi ||\\ 
\EN{100407041} parehi vigramastRtamindraM pRchA vipashcitam |\\ 
\EN{100407042} yaste sakhibhya A varam ||\\ 
\EN{100407051} uta bruvantu no nido niranyatashcidArata |\\ 
\EN{100407052} dadhAnA indra id duvaH ||\\ 
\EN{100408061} uta naH subhagAnarirvoceyurdasma kRSTayaH |\\ 
\EN{100408062} syAmedindrasya sharmaNi ||\\ 
\EN{100408071} emAshumAshave bhara yaj~nashriyaM nRmAdanam |\\ 
\EN{100408072} patayan mandayatsakham ||\\ 
\EN{100408081} asya pItvA shatakrato ghano vRtrANAmabhavaH |\\ 
\EN{100408082} prAvo vAjeSu vAjinam ||\\ 
\EN{100408091} taM tvA vAjeSu vAjinaM vAjayAmaH shatakrato |\\ 
\EN{100408092} dhanAnAmindra sAtaye ||\\ 
\EN{100408101} yo rAyo.avanirmahAn supAraH sunvataH sakhA |\\ 
\EN{100408102} tasmA indrAya gAyata ||\\
\EN{100509011} A tvetA ni SIdatendramabhi pra gAyata |\\ 
\EN{100509012} sakhAya stomavAhasaH ||\\ 
\EN{100509021} purUtamaM purUNAmIshAnaM vAryANAm |\\ 
\EN{100509022} indraM some sacA sute ||\\ 
\EN{100509031} sa ghA no yoga A bhuvat sa rAye sa purandhyAm |\\ 
\EN{100509032} gamad vAjebhirA sa naH ||\\ 
\EN{100509041} yasya saMsthe na vRNvate harI samatsu shatravaH |\\ 
\EN{100509042} tasmA indrAya gAyata ||\\ 
\EN{100509051} sutapAvne sutA ime shucayo yanti vItaye |\\ 
\EN{100509052} somAso dadhyAshiraH ||\\ 
\EN{100510061} tvaM sutasya pItaye sadyo vRddho ajAyathAH |\\ 
\EN{100510062} indra jyaiSThyAya sukrato ||\\ 
\EN{100510071} A tvA vishantvAshavaH somAsa indra girvaNaH |\\ 
\EN{100510072} shaM te santu pracetase ||\\ 
\EN{100510081} tvAM stomA avIvRdhan tvAmukthA shatakrato |\\ 
\EN{100510082} tvAM vardhantu no giraH ||\\ 
\EN{100510091} akSitotiH sanedimaM vAjamindraH sahasriNam |\\ 
\EN{100510092} yasmin vishvAni pauMsyA ||\\ 
\EN{100510101} mA no martA abhi druhan tanUnAmindra girvaNaH |\\ 
\EN{100510102} IshAno yavayA vadham ||\\
\EN{100611011} yu~njanti bradhnamaruSaM carantaM pari tasthuSaH |\\ 
\EN{100611012} rocanterocanA divi ||\\ 
\EN{100611021} yu~njantyasya kAmyA harI vipakSasA rathe |\\ 
\EN{100611022} shoNA dhRSNU nRvAhasA ||\\ 
\EN{100611031} ketuM kRNvannaketave pesho maryA apeshase |\\ 
\EN{100611032} samuSadbhirajAyathAH ||\\ 
\EN{100611041} Adaha svadhAmanu punargarbhatvamerire |\\ 
\EN{100611042} dadhAnA nAmayaj~niyam ||\\ 
\EN{100611051} vILu cidArujatnubhirguhA cidindra vahnibhiH |\\ 
\EN{100611052} avinda usriyA anu ||\\ 
\EN{100612061} devayanto yathA matimachA vidadvasuM giraH |\\ 
\EN{100612062} mahAmanUSata shrutam ||\\ 
\EN{100612071} indreNa saM hi dRkSase saMjagmAno abibhyuSA |\\ 
\EN{100612072} mandU samAnavarcasA ||\\ 
\EN{100612081} anavadyairabhidyubhirmakhaH sahasvadarcati |\\ 
\EN{100612082} gaNairindrasya kAmyaiH ||\\ 
\EN{100612091} ataH parijmannA gahi divo vA rocanAdadhi |\\ 
\EN{100612092} samasminnR~njate giraH ||\\ 
\EN{100612101} ito vA sAtimImahe divo vA pArthivAdadhi |\\ 
\EN{100612102} indraM mahovA rajasaH ||\\
\EN{100713011} indramid gAthino bRhadindramarkebhirarkiNaH |\\ 
\EN{100713012} indraM vANIranUSata ||\\ 
\EN{100713021} indra id dharyoH sacA sammishla A vacoyujA |\\ 
\EN{100713022} indro vajrIhiraNyayaH ||\\ 
\EN{100713031} indro dIrghAya cakSasa A sUryaM rohayad divi |\\ 
\EN{100713032} vi gobhiradrimairayat ||\\ 
\EN{100713041} indra vAjeSu no.ava sahasrapradhaneSu ca |\\ 
\EN{100713042} ugra ugrAbhirUtibhiH ||\\ 
\EN{100713051} indraM vayaM mahAdhana indramarbhe havAmahe |\\ 
\EN{100713052} yujaM vRtreSu vajriNam ||\\ 
\EN{100714061} sa no vRSannamuM caruM satrAdAvannapA vRdhi |\\ 
\EN{100714062} asmabhyamapratiSkutaH ||\\ 
\EN{100714071} tu~nje\-tu~nje ya uttare stomA indrasya vajriNaH |\\ 
\EN{100714072} na vindheasya suSTutim ||\\ 
\EN{100714081} vRSA yUtheva vaMsagaH kRSTIriyartyojasA |\\ 
\EN{100714082} IshAno apratiSkutaH ||\\ 
\EN{100714091} ya ekashcarSaNInAM vasUnAmirajyati |\\ 
\EN{100714092} indraH pa~nca ksitInAm ||\\ 
\EN{100714101} indraM vo vishvatas pari havAmahe janebhyaH |\\ 
\EN{100714102} asmAkamastu kevalaH ||\\
\EN{100815011} endra sAnasiM rayiM sajitvAnaM sadAsaham |\\ 
\EN{100815012} varSiSThamUtaye bhara ||\\ 
\EN{100815021} ni yena muSTihatyayA ni vRtrA ruNadhAmahai |\\ 
\EN{100815022} tvotAso nyarvatA ||\\ 
\EN{100815031} indra tvotAsa A vayaM vajraM ghanA dadImahi |\\ 
\EN{100815032} jayema saM yudhi spRdhaH ||\\ 
\EN{100815041} vayaM shUrebhirastRbhirindra tvayA yujA vayam |\\ 
\EN{100815042} sAsahyAma pRtanyataH ||\\ 
\EN{100815051} mahAnindraH parashca nu mahitvamastu vajriNe |\\ 
\EN{100815052} dyaurnaprathinA shavaH ||\\ 
\EN{100816061} samohe vA ya Ashata narastokasya sanitau |\\ 
\EN{100816062} viprAso vA dhiyAyavaH ||\\ 
\EN{100816071} yaH kukSiH somapAtamaH samudra iva pinvate |\\ 
\EN{100816072} urvIrApo na kAkudaH ||\\ 
\EN{100816081} evA hyasya sUnRtA virapshI gomatI mahI |\\ 
\EN{100816082} pakvA shAkhA na dAshuSe ||\\ 
\EN{100816091} evA hi te vibhUtaya Utaya indra mAvate |\\ 
\EN{100816092} sadyashcit santidAshuSe ||\\ 
\EN{100816101} evA hyasya kAmyA stoma ukthaM ca shaMsyA |\\ 
\EN{100816102} indrAya somapItaye ||\\
\EN{100917011} indrehi matsyandhaso vishvebhiH somaparvabhiH |\\ 
\EN{100917012} mahAnabhiSTirojasA ||\\ 
\EN{100917021} emenaM sRjatA sute mandimindrAya mandine |\\ 
\EN{100917022} cakriM vishvAni cakraye ||\\ 
\EN{100917031} matsvA sushipra mandibhiH stomebhirvishvacarSaNe |\\ 
\EN{100917032} sacaiSusavaneSvA ||\\ 
\EN{100917041} asRgramindra te giraH prati tvAmudahAsata |\\ 
\EN{100917042} ajoSA vRSabhaM patim ||\\ 
\EN{100917051} saM codaya citramarvAg rAdha indra vareNyam |\\ 
\EN{100917052} asadit te vibhu prabhu ||\\ 
\EN{100918061} asmAn su tatra codayendra rAye rabhasvataH |\\ 
\EN{100918062} tuvidyumna yashasvataH ||\\ 
\EN{100918071} saM gomadindra vAjavadasme pRthu shravo bRhat |\\ 
\EN{100918072} vishvAyurdhehyakSitam ||\\ 
\EN{100918081} asme dhehi shravo bRhad dyumnaM sahasrasAtamam |\\ 
\EN{100918082} indra tA rathinIriSaH ||\\ 
\EN{100918091} vasorindraM vasupatiM gIrbhirgRNanta Rgmiyam |\\ 
\EN{100918092} homa gantAramUtaye ||\\ 
\EN{100918101} sute\-sute nyokase bRhad bRhata edariH |\\ 
\EN{100918102} indrAya shUSamarcati ||\\
\EN{101019011} gAyanti tvA gAyatriNo.arcantyarkamarkiNaH |\\ 
\EN{101019012} brahmANastvA shatakrata ud vaMshamiva yemire ||\\ 
\EN{101019021} yat sAnoH sAnumAruhad bhUryaspaSTa kartvam |\\ 
\EN{101019022} tadindro arthaM cetati yUthena vRSNirejati ||\\ 
\EN{101019031} yukSvA hi keshinA harI vRSaNA kakSyaprA |\\ 
\EN{101019032} athA na indra somapA girAmupashrutiM cara ||\\ 
\EN{101019041} ehi stomAnabhi svarAbhi gRNIhyA ruva |\\ 
\EN{101019042} brahma ca no vasosacendra yaj~naM ca vardhaya ||\\ 
\EN{101019051} ukthamindrAya shaMsyaM vardhanaM puruniSSidhe |\\ 
\EN{101019052} shakro yathA suteSu No rAraNat sakhyeSu ca ||\\ 
\EN{101019061} tamit sakhitva Imahe taM rAye taM suvIrye |\\ 
\EN{101019062} sa shakra uta naH shakadindro vasu dayamAnaH ||\\ 
\EN{101020071} suvivRtaM sunirajamindra tvAdAtamid yashaH |\\ 
\EN{101020072} gavAmapavrajaM vRdhi kRNuSva rAdho adrivaH ||\\ 
\EN{101020081} nahi tvA rodasI ubhe RghAyamANaminvataH |\\ 
\EN{101020082} jeSaH svarvatIrapaH saM gA asmabhyaM dhUnuhi ||\\ 
\EN{101020091} AshrutkarNa shrudhI havaM nU cid dadhiSva me giraH |\\ 
\EN{101020092} indra stomamimaM mama kRSvA yujashcidantaram ||\\ 
\EN{101020101} vidmA hi tvA vRSantamaM vAjeSu havanashrutam |\\ 
\EN{101020102} vRSantamasya hUmaha UtiM sahasrasAtamAm ||\\ 
\EN{101020111} A tU na indra kaushika mandasAnaH sutaM piba |\\ 
\EN{101020112} navyamAyuHpra sU tira kRdhI sahasrasAM RSim ||\\ 
\EN{101020121} pari tvA girvaNo gira imA bhavantu vishvataH |\\ 
\EN{101020122} vRddhAyumanu vRddhayo juSTA bhavantu juSTayaH ||\\
\EN{101121011} indraM vishvA avIvRdhan samudravyacasaM giraH |\\ 
\EN{101121012} rathItamaMrathInAM vAjAnAM satpatiM patim ||\\ 
\EN{101121021} sakhye ta indra vAjino mA bhema shavasas pate |\\ 
\EN{101121022} tvAmabhi praNonumo jetAramaparAjitam ||\\ 
\EN{101121031} pUrvIrindrasya rAtayo na vi dasyantyUtayaH |\\ 
\EN{101121032} yadI vAjasya gomata stotRbhyo maMhate magham ||\\ 
\EN{101121041} purAM bhinduryuvA kaviramitaujA ajAyata |\\ 
\EN{101121042} indro vishvasyakarmaNo dhartA vajrI puruSTutaH ||\\ 
\EN{101121051} tvaM valasya gomato.apAvaradrivo bilam |\\ 
\EN{101121052} tvAM devA abibhyuSastujyamAnAsa AviSuH ||\\ 
\EN{101121061} tavAhaM shUra rAtibhiH pratyAyaM sindhumAvadan |\\ 
\EN{101121062} upAtiSThanta girvaNo viduS Te tasya kAravaH ||\\ 
\EN{101121071} mAyAbhirindra mAyinaM tvaM shuSNamavAtiraH |\\ 
\EN{101121072} viduS Te tasya medhirAsteSAM shravAMsyut tira ||\\ 
\EN{101121081} indramIshAnamojasAbhi stomA anUSata |\\ 
\EN{101121082} sahasraM yasya rAtaya uta vA santi bhUyasIH ||\\
\EN{101222011} agniM dUtaM vRNImahe hotAraM vishvavedasam |\\ 
\EN{101222012} asya yaj~nasya sukratum ||\\ 
\EN{101222021} agnim\-agniM havImabhiH sadA havanta vishpatim |\\ 
\EN{101222022} havyavAhaM purupriyam ||\\ 
\EN{101222031} agne devAnihA vaha jaj~nAno vRktabarhiSe |\\ 
\EN{101222032} asi hotA na IDyaH ||\\ 
\EN{101222041} tAnushato vi bodhaya yadagne yAsi dUtyam |\\ 
\EN{101222042} devairA satsi barhiSi ||\\ 
\EN{101222051} ghRtAhavana dIdivaH prati Sma riSato daha |\\ 
\EN{101222052} agne tvaM rakSasvinaH ||\\ 
\EN{101222061} agninAgniH samidhyate kavirgRhapatiryuvA |\\ 
\EN{101222062} havyavAD juhvAsyaH ||\\ 
\EN{101223071} kavimagnimupa stuhi satyadharmANamadhvare |\\ 
\EN{101223072} devamamIvacAtanam ||\\ 
\EN{101223081} yastvAmagne haviSpatirdUtaM deva saparyati |\\ 
\EN{101223082} tasya sma prAvitA bhava ||\\ 
\EN{101223091} yo agniM devavItaye haviSmAnAvivAsati |\\ 
\EN{101223092} tasmai pAvaka mRLaya ||\\ 
\EN{101223101} sa naH pAvaka dIdivo.agne devAnihA vaha |\\ 
\EN{101223102} upa yaj~naM havishca naH ||\\ 
\EN{101223111} sa na stavAna A bhara gAyatreNa navIyasA |\\ 
\EN{101223112} rayiM vIravatImiSam ||\\ 
\EN{101223121} agne shukreNa shociSA vishvAbhirdevahUtibhiH |\\ 
\EN{101223122} imaM stomaM juSasva naH ||\\
\EN{101324011} susamiddho na A vaha devAnagne haviSmate |\\ 
\EN{101324012} hotaH pAvaka yakSi ca ||\\ 
\EN{101324021} madhumantaM tanUnapAd yaj~naM deveSu naH kave |\\ 
\EN{101324022} adyA kRNuhi vItaye ||\\ 
\EN{101324031} narAshaMsamiha priyamasmin yaj~na upa hvaye |\\ 
\EN{101324032} madhujihvaMhaviSkRtam ||\\ 
\EN{101324041} agne sukhatame rathe devAnILita A vaha |\\ 
\EN{101324042} asi hotA manurhitaH ||\\ 
\EN{101324051} stRNIta barhirAnuSag ghRtapRSThaM manISiNaH |\\ 
\EN{101324052} yatrAmRtasya cakSaNam ||\\ 
\EN{101324061} vi shrayantAM RtAvRdho dvAro devIrasashcataH |\\ 
\EN{101324062} adyA nUnaM ca yaSTave ||\\ 
\EN{101325071} naktoSAsA supeshasAsmin yaj~na upa hvaye |\\ 
\EN{101325072} idaM no barhirAsade ||\\ 
\EN{101325081} tA sujihvA upa hvaye hotArA daivyA kavI |\\ 
\EN{101325082} yaj~naM no yakSatAmimam ||\\ 
\EN{101325091} iLA sarasvatI mahI tisro devIrmayobhuvaH |\\ 
\EN{101325092} barhiH sIdantvasridhaH ||\\ 
\EN{101325101} iha tvaSTAramagriyaM vishvarUpamupa hvaye |\\ 
\EN{101325102} asmAkamastukevalaH ||\\ 
\EN{101325111} ava sRjA vanaspate deva devebhyo haviH |\\ 
\EN{101325112} pra dAturastu cetanam ||\\ 
\EN{101325121} svAhA yaj~naM kRNotanendrAya yajvano gRhe |\\ 
\EN{101325122} tatra devAnupa hvaye ||\\
\EN{101426011} aibhiragne duvo giro vishvebhiH somapItaye |\\ 
\EN{101426012} devebhiryAhi yakSi ca ||\\ 
\EN{101426021} A tvA kaNvA ahUSata gRNanti vipra te dhiyaH |\\ 
\EN{101426022} devebhiragna A gahi ||\\ 
\EN{101426031} indravAyU bRhaspatiM mitrAgniM pUSaNaM bhagam |\\ 
\EN{101426032} AdityAnmArutaM gaNam ||\\ 
\EN{101426041} pra vo bhriyanta indavo matsarA mAdayiSNavaH |\\ 
\EN{101426042} drapsA madhvashcamUSadaH ||\\ 
\EN{101426051} ILate tvAmavasyavaH kaNvAso vRktabarhiSaH |\\ 
\EN{101426052} haviSmantoaraMkRtaH ||\\ 
\EN{101426061} ghRtapRSThA manoyujo ye tvA vahanti vahnayaH |\\ 
\EN{101426062} A devAn somapItaye ||\\ 
\EN{101427071} tAn yajatrAn RtAvRdho.agne patnIvatas kRdhi |\\ 
\EN{101427072} madhvaH sujihva pAyaya ||\\ 
\EN{101427081} ye yajatrA ya IDyAste te pibantu jihvayA |\\ 
\EN{101427082} madhoragne vaSaTkRti ||\\ 
\EN{101427091} AkIM sUryasya rocanAd vishvAn devAnuSarbudhaH |\\ 
\EN{101427092} vipro hoteha vakSati ||\\ 
\EN{101427101} vishvebhiH somyaM madhvagna indreNa vAyunA |\\ 
\EN{101427102} pibA mitrasya dhAmabhiH ||\\ 
\EN{101427111} tvaM hotA manurhito.agne yaj~neSu sIdasi |\\ 
\EN{101427112} semaM no adhvaraM yaja ||\\ 
\EN{101427121} yukSvA hyaruSI rathe harito deva rohitaH |\\ 
\EN{101427122} tAbhirdevAnihA vaha ||\\
\EN{101528011} indra somaM piba RtunA tvA vishantvindavaH |\\ 
\EN{101528012} matsarAsastadokasaH ||\\ 
\EN{101528021} marutaH pibata RtunA potrAd yaj~naM punItana |\\ 
\EN{101528022} yUyaM hi SThA sudAnavaH ||\\ 
\EN{101528031} abhi yaj~naM gRNIhi no gnAvo neSTaH piba RtunA |\\ 
\EN{101528032} tvaMhi ratnadhA asi ||\\ 
\EN{101528041} agne devAnihA vaha sAdayA yoniSu triSu |\\ 
\EN{101528042} pari bhUSa piba RtunA ||\\ 
\EN{101528051} brAhmaNAdindra rAdhasaH pibA somaM RtUnranu |\\ 
\EN{101528052} taved dhi sakhyamastRtam ||\\ 
\EN{101528061} yuvaM dakSaM dhRtavrata mitrAvaruNa dULabham |\\ 
\EN{101528062} RtunA yaj~namAshAthe ||\\ 
\EN{101529071} draviNodA draviNaso grAvahastAso adhvare |\\ 
\EN{101529072} yaj~neSu devamILate ||\\ 
\EN{101529081} draviNodA dadAtu no vasUni yAni shRNvire |\\ 
\EN{101529082} deveSu tA vanAmahe ||\\ 
\EN{101529091} draviNodAH pipISati juhota pra ca tiSThata |\\ 
\EN{101529092} neSTrAd RtubhiriSyata ||\\ 
\EN{101529101} yat tvA turIyaM RtubhirdraviNodo yajAmahe |\\ 
\EN{101529102} adha smA no dadirbhava ||\\ 
\EN{101529111} ashvinA pibataM madhu dIdyagnI shucivrata |\\ 
\EN{101529112} RtunA yaj~navAhasA ||\\ 
\EN{101529121} gArhapatyena santya RtunA yaj~nanIrasi |\\ 
\EN{101529122} devAn devayate yaja ||\\
\EN{101630011} A tvA vahantu harayo vRSaNaM somapItaye |\\ 
\EN{101630012} indra tvA sUracakSasaH ||\\ 
\EN{101630021} imA dhAnA ghRtasnuvo harI ihopa vakSataH |\\ 
\EN{101630022} indraM sukhatame rathe ||\\ 
\EN{101630031} indraM prAtarhavAmaha indraM prayatyadhvare |\\ 
\EN{101630032} indraM somasya pItaye ||\\ 
\EN{101630041} upa naH sutamA gahi haribhirindra keshibhiH |\\ 
\EN{101630042} sute hi tvAhavAmahe ||\\ 
\EN{101630051} semaM na stomaM A gahyupedaM savanaM sutam |\\ 
\EN{101630052} gauro natRSitaH piba ||\\ 
\EN{101631061} ime somAsa indavaH sutAso adhi barhiSi |\\ 
\EN{101631062} tAnindra sahasepiba ||\\ 
\EN{101631071} ayaM te stomo agriyo hRdispRgastu shantamaH |\\ 
\EN{101631072} athA somaMsutaM piba ||\\ 
\EN{101631081} vishvamit savanaM sutamindro madAya gachati |\\ 
\EN{101631082} vRtrahA somapItaye ||\\ 
\EN{101631091} semaM naH kAmamA pRNa gobhirashvaiH shatakrato |\\ 
\EN{101631092} stavAma tvA svAdhyaH ||\\
\EN{101732011} indrAvaruNayorahaM samrAjorava A vRNe |\\ 
\EN{101732012} tA no mRLAtaIdRshe ||\\ 
\EN{101732021} gantArA hi stho.avase havaM viprasya mAvataH |\\ 
\EN{101732022} dhartArAcarSaNInAm ||\\ 
\EN{101732031} anukAmaM tarpayethAmindrAvaruNa rAya A |\\ 
\EN{101732032} tA vAM nediSThamImahe ||\\ 
\EN{101732041} yuvAku hi shacInAM yuvAku sumatInAm |\\ 
\EN{101732042} bhUyAma vAjadAvnAm ||\\ 
\EN{101732051} indraH sahasradAvnAM varuNaH shaMsyAnAm |\\ 
\EN{101732052} kraturbhavatyukthyaH ||\\ 
\EN{101733061} tayoridavasA vayaM sanema ni ca dhImahi |\\ 
\EN{101733062} syAduta prarecanam ||\\ 
\EN{101733071} indrAvaruNa vAmahaM huve citrAya rAdhase |\\ 
\EN{101733072} asmAn su jigyuSas kRtam ||\\ 
\EN{101733081} indrAvaruNa nU nu vAM siSAsantISu dhISvA |\\ 
\EN{101733082} asmabhyaM sharma yachatam ||\\ 
\EN{101733091} pra vAmashnotu suSTutirindrAvaruNa yAM huve |\\ 
\EN{101733092} yAM RdhAthe sadhastutim ||\\
\EN{101834011} somAnaM svaraNaM kRNuhi brahmaNas pate |\\ 
\EN{101834012} kakSIvantaM yaaushijaH ||\\ 
\EN{101834021} yo revAn yo amIvahA vasuvit puSTivardhanaH |\\ 
\EN{101834022} sa naH siSaktu yasturaH ||\\ 
\EN{101834031} mA naH shaMso araruSo dhUrtiH praNaM martyasya |\\ 
\EN{101834032} rakSA No brahmaNas pate ||\\ 
\EN{101834041} sa ghA vIro na riSyati yamindro brahmaNas patiH |\\ 
\EN{101834042} somo hinoti martyam ||\\ 
\EN{101834051} tvaM taM brahmaNas pate soma indrashca martyam |\\ 
\EN{101834052} dakSiNA pAtvaMhasaH ||\\ 
\EN{101835061} sadasas patimadbhutaM priyamindrasya kAmyam |\\ 
\EN{101835062} saniM medhAmayAsiSam ||\\ 
\EN{101835071} yasmAd Rte na sidhyati yaj~no vipashcitashcana |\\ 
\EN{101835072} sa dhInAM yogaminvati ||\\ 
\EN{101835081} Ad Rdhnoti haviSkRtiM prA~ncaM kRNotyadhvaram |\\ 
\EN{101835082} hotrA deveSu gachati ||\\ 
\EN{101835091} narAshaMsaM sudhRSTamamapashyaM saprathastamam |\\ 
\EN{101835092} divo nasadmamakhasam ||\\
\EN{101936011} prati tyaM cArumadhvaraM gopIthAya pra hUyase |\\ 
\EN{101936012} marudbhiragna A gahi ||\\ 
\EN{101936021} nahi devo na martyo mahastava kratuM paraH |\\ 
\EN{101936022} ma... ||\\ 
\EN{101936031} ye maho rajaso vidurvishve devAso adruhaH |\\ 
\EN{101936032} ma... ||\\ 
\EN{101936041} ya ugrA arkamAnRcuranAdhRSTAsa ojasA |\\ 
\EN{101936042} ma... ||\\ 
\EN{101936051} ye shubhrA ghoravarpasaH sukSatrAso rishAdasaH |\\ 
\EN{101936052} ma... ||\\ 
\EN{101937061} ye nAkasyAdhi rocane divi devAsa Asate |\\ 
\EN{101937062} ma... ||\\ 
\EN{101937071} ya IN^khayanti parvatAn tiraH samudramarNavam |\\ 
\EN{101937072} ma... ||\\ 
\EN{101937081} A ye tanvanti rashmibhistiraH samudramojasA |\\ 
\EN{101937082} ma... ||\\ 
\EN{101937091} abhi tvA pUrvapItaye sRjAmi somyaM madhu |\\ 
\EN{101937092} ma... ||\\
\EN{102001011} ayaM devAya janmane stomo viprebhirAsayA |\\ 
\EN{102001012} akAri ratnadhAtamaH ||\\ 
\EN{102001021} ya indrAya vacoyujA tatakSurmanasA harI |\\ 
\EN{102001022} shamIbhiryaj~namAshata ||\\ 
\EN{102001031} takSan nAsatyAbhyAM parijmAnaM sukhaM ratham |\\ 
\EN{102001032} takSan dhenuM sabardughAm ||\\ 
\EN{102001041} yuvAnA pitarA punaH satyamantrA RjUyavaH |\\ 
\EN{102001042} Rbhavo viSTyakrata ||\\ 
\EN{102001051} saM vo madAso agmatendreNa ca marutvatA |\\ 
\EN{102001052} Adityebhishca rAjabhiH ||\\ 
\EN{102002061} uta tyaM camasaM navaM tvaSTurdevasya niSkRtam |\\ 
\EN{102002062} akartacaturaH punaH ||\\ 
\EN{102002071} te no ratnAni dhattana trirA sAptAni sunvate |\\ 
\EN{102002072} ekam\-ekaMsushastibhiH ||\\ 
\EN{102002081} adhArayanta vahnayo.abhajanta sukRtyayA |\\ 
\EN{102002082} bhAgaM deveSu yaj~niyam ||\\
\EN{102103011} ihendrAgnI upa hvaye tayorit stomamushmasi |\\ 
\EN{102103012} tA somaM somapAtamA ||\\ 
\EN{102103021} tA yaj~neSu pra shaMsatendrAgnI shumbhatA naraH |\\ 
\EN{102103022} tA gAyatreSu gAyata ||\\ 
\EN{102103031} tA mitrasya prashastaya indrAgnI tA havAmahe |\\ 
\EN{102103032} somapA somapItaye ||\\ 
\EN{102103041} ugrA santA havAmaha upedaM savanaM sutam |\\ 
\EN{102103042} indrAgnI eha gachatAm ||\\ 
\EN{102103051} tA mahAntA sadaspatI indrAgnI rakSa ubjatam |\\ 
\EN{102103052} aprajAHsantvatriNaH ||\\ 
\EN{102103061} tena satyena jAgRtamadhi pracetune pade |\\ 
\EN{102103062} indrAgnI sharma yachatam ||\\
\EN{102204011} prAtaryujA vi bodhayAshvinAveha gachatAm |\\ 
\EN{102204012} asya somasya pItaye ||\\ 
\EN{102204021} yA surathA rathItamobhA devA divispRshA |\\ 
\EN{102204022} ashvinA tA havAmahe ||\\ 
\EN{102204031} yA vAM kashA madhumatyashvinA sUnRtAvatI |\\ 
\EN{102204032} tayA yaj~naM mimikSatam ||\\ 
\EN{102204041} nahi vAmasti dUrake yatrA rathena gachathaH |\\ 
\EN{102204042} ashvinA somino gRham ||\\ 
\EN{102204051} hiraNyapANimUtaye savitAramupa hvaye |\\ 
\EN{102204052} sa cettA devatApadam ||\\ 
\EN{102205061} apAM napAtamavase savitAramupa stuhi |\\ 
\EN{102205062} tasya vratAnyushmasi ||\\ 
\EN{102205071} vibhaktAraM havAmahe vasoshcitrasya rAdhasaH |\\ 
\EN{102205072} savitAraMnRcakSasam ||\\ 
\EN{102205081} sakhAya A ni SIdata savitA stomyo nu naH |\\ 
\EN{102205082} dAtA rAdhAMsi shumbhati ||\\ 
\EN{102205091} agne patnIrihA vaha devAnAmushatIrupa |\\ 
\EN{102205092} tvaSTAraM somapItaye ||\\ 
\EN{102205101} A gnA agna ihAvase hotrAM yaviSTha bhAratIm |\\ 
\EN{102205102} varUtrIM dhiSaNAM vaha ||\\ 
\EN{102206111} abhI no devIravasA mahaH sharmaNA nRpatnIH |\\ 
\EN{102206112} achinnapatrAH sacantAm ||\\ 
\EN{102206121} ihendrANImupa hvaye varuNAnIM svastaye |\\ 
\EN{102206122} agnAyIM somapItaye ||\\ 
\EN{102206131} mahI dyauH pRthivI ca na imaM yaj~naM mimikSatAm |\\ 
\EN{102206132} pipRtAM no bharImabhiH ||\\ 
\EN{102206141} tayorid ghRtavat payo viprA rihanti dhItibhiH |\\ 
\EN{102206142} gandharvasya dhruve pade ||\\ 
\EN{102206151} syonA pRthivi bhavAnRkSarA niveshanI |\\ 
\EN{102206152} yachA naH sharma saprathaH ||\\ 
\EN{102207161} ato devA avantu no yato viSNurvicakrame |\\ 
\EN{102207162} pRthivyAH saptadhAmabhiH ||\\ 
\EN{102207171} idaM viSNurvi cakrame tredhA ni dadhe padam |\\ 
\EN{102207172} samULhamasya pAMsure ||\\ 
\EN{102207181} trINi padA vi cakrame viSNurgopA adAbhyaH |\\ 
\EN{102207182} ato dharmANi dhArayan ||\\ 
\EN{102207191} viSNoH karmANi pashyata yato vratAni paspashe |\\ 
\EN{102207192} indrasya yujyaH sakhA ||\\ 
\EN{102207201} tad viSNoH paramaM padaM sadA pashyanti sUrayaH |\\ 
\EN{102207202} divIva cakSurAtatam ||\\ 
\EN{102207211} tad viprAso vipanyavo jAgRvAMsaH samindhate |\\ 
\EN{102207212} viSNoryat paramaM padam ||\\
\EN{102308011} tIvrAH somAsa A gahyAshIrvantaH sutA ime |\\ 
\EN{102308012} vAyo tAn prasthitAn piba ||\\ 
\EN{102308021} ubhA devA divispRshendravAyU havAmahe |\\ 
\EN{102308022} asya somasya pItaye ||\\ 
\EN{102308031} indravAyU manojuvA viprA havanta Utaye |\\ 
\EN{102308032} sahasrAkSA dhiyas patI ||\\ 
\EN{102308041} mitraM vayaM havAmahe varuNaM somapItaye |\\ 
\EN{102308042} jaj~nAnA pUtadakSasA ||\\ 
\EN{102308051} Rtena yAv RtAvRdhAv Rtasya jyotiSas patI |\\ 
\EN{102308052} tA mitrAvaruNA huve ||\\ 
\EN{102309061} varuNaH prAvitA bhuvan mitro vishvAbhirUtibhiH |\\ 
\EN{102309062} karatAM naH surAdhasaH ||\\ 
\EN{102309071} marutvantaM havAmaha indramA somapItaye |\\ 
\EN{102309072} sajUrgaNena trimpatu ||\\ 
\EN{102309081} indrajyeSThA marudgaNA devAsaH pUSarAtayaH |\\ 
\EN{102309082} vishve mama shrutA havam ||\\ 
\EN{102309091} hata vRtraM sudAnava indreNa sahasA yujA |\\ 
\EN{102309092} mA no duHshaMsa Ishata ||\\ 
\EN{102309101} vishvAn devAn havAmahe marutaH somapItaye |\\ 
\EN{102309102} ugrA hi pRshnimAtaraH ||\\ 
\EN{102310111} jayatAmiva tanyaturmarutAmeti dhRSNuyA |\\ 
\EN{102310112} yacchubhaM yAthanA naraH ||\\ 
\EN{102310121} haskArAd vidyutas paryato jAtA avantu naH |\\ 
\EN{102310122} maruto mRLayantu naH ||\\ 
\EN{102310131} A pUSa~ncitrabarhiSamAghRNe dharuNaM divaH |\\ 
\EN{102310132} AjA naSTaM yathA pashum ||\\ 
\EN{102310141} pUSA rAjAnamAghRNirapagULhaM guhA hitam |\\ 
\EN{102310142} avindaccitrabarhiSam ||\\ 
\EN{102310151} uto sa mahyamindubhiH SaD yuktAnanuseSidhat |\\ 
\EN{102310152} gobhiryavaM na carkRSat ||\\ 
\EN{102311161} ambayo yantyadhvabhirjAmayo adhvarIyatAm |\\ 
\EN{102311162} pR~ncatIrmadhunA payaH ||\\ 
\EN{102311171} amUryA upa sUrye yAbhirvA sUryaH saha |\\ 
\EN{102311172} tA no hinvantvadhvaram ||\\ 
\EN{102311181} apo devIrupa hvaye yatra gAvaH pibanti naH |\\ 
\EN{102311182} sindubhyaH kartvaM haviH ||\\ 
\EN{102311191} apsvantaramRtamapsu bheSajamapAmuta prashastaye |\\ 
\EN{102311192} devAbhavata vAjinaH ||\\ 
\EN{102311201} apsu me somo abravIdantarvishvAni bheSajA |\\ 
\EN{102311202} agniM ca vishvashambhuvamApashca vishvabheSajIH ||\\ 
\EN{102312211} ApaH pRNIta bheSajaM varUthaM tanve mama |\\ 
\EN{102312212} jyok ca sUryaM dRshe ||\\ 
\EN{102312221} idamApaH pra vahata yat kiM ca duritaM mayi |\\ 
\EN{102312222} yad vAhamabhidudroha yad vA shepa utAnRtam ||\\ 
\EN{102312231} Apo adyAnvacAriSaM rasena samagasmahi |\\ 
\EN{102312232} payasvAnagna Agahi taM mA saM sRja varcasA ||\\ 
\EN{102312241} saM mAgne varcasA sRja saM prajayA samAyuSA |\\ 
\EN{102312242} vidyurmeasya devA indro vidyAt saha RSibhiH ||\\
\EN{102413011} kasya nUnaM katamasyAmRtAnAM manAmahe cAru devasya nAma |\\ 
\EN{102413012} ko no mahyA aditaye punardAt pitaraM ca dRsheyaM mAtaraM ca ||\\ 
\EN{102413021} agnervayaM prathamasyAmRtAnAM manAmahe cAru devasya nAma |\\ 
\EN{102413022} sa no mahyA aditaye punardAt pitaraM ca dRsheyaM mAtaraM ca ||\\ 
\EN{102413031} abhi tvA deva savitarIshAnaM vAryANAm |\\ 
\EN{102413032} sadAvan bhAgamImahe ||\\ 
\EN{102413041} yashcid dhi ta itthA bhagaH shashamAnaH purA nidaH |\\ 
\EN{102413042} adveSo hastayordadhe ||\\ 
\EN{102413051} bhagabhaktasya te vayamudashema tavAvasA |\\ 
\EN{102413052} mUrdhAnaM rAya Arabhe ||\\ 
\EN{102414061} nahi te kSatraM na saho na manyuM vayashcanAmI patayanta ApuH |\\ 
\EN{102414062} nemA Apo animiSaM carantIrna ye vAtasya praminantyabhvam ||\\ 
\EN{102414071} abudhne rAjA varuNo vanasyordhvaM stUpaM dadate pUtadakSaH |\\ 
\EN{102414072} nIcInA sthurupari budhna eSAmasme antarnihitAHketavaH syuH ||\\ 
\EN{102414081} uruM hi rAjA varuNashcakAra sUryAya panthAmanvetavA u |\\ 
\EN{102414082} apade pAdA pratidhAtave.akarutApavaktA hRdayAvidhashcit ||\\ 
\EN{102414091} shataM te rAjan bhiSajaH sahasramurvI gabhIrA sumatiS Te astu |\\ 
\EN{102414092} bAdhasva dUre nir{R}tiM parAcaiH kRtaM cidenaH pra mumugdhyasmat ||\\ 
\EN{102414101} amI ya RkSA nihitAsa uccA naktaM dadRshre kuha cid diveyuH |\\ 
\EN{102414102} adabdhAni varuNasya vratAni vicAkashaccandramA naktameti ||\\ 
\EN{102415111} tat tvA yAmi brahmaNA vandamAnastadA shAste yajamAno havirbhiH |\\ 
\EN{102415112} aheLamAno varuNeha bodhyurushaMsa mA na AyuHpra moSIH ||\\ 
\EN{102415121} tadin naktaM tad divA mahyamAhustadayaM keto hRda A vi caSTe |\\ 
\EN{102415122} shunaHshepo yamahvad gRbhItaH so asmAn rAjA varuNo mumoktu ||\\ 
\EN{102415131} shunaHshepo hyahvad gRbhItastriSvAdityaM drupadeSu baddhaH |\\ 
\EN{102415132} avainaM rAjA varuNaH sasRjyAd vidvAnadabdho vi mumoktu pAshAn ||\\ 
\EN{102415141} ava te heLo varuNa namobhirava yaj~nebhirImahe havirbhiH |\\ 
\EN{102415142} kSayannasmabhyamasura pracetA rAjannenAMsi shishrathaH kRtAni ||\\ 
\EN{102415151} uduttamaM varuNa pAshamasmadavAdhamaM vi madhyamaM shrathAya |\\ 
\EN{102415152} athA vayamAditya vrate tavAnAgaso aditaye syAma ||\\
\EN{102516011} yaccid dhi te visho yathA pra deva varuNa vratam |\\ 
\EN{102516012} minImasidyavi\-dyavi ||\\ 
\EN{102516021} mA no vadhAya hatnave jihILAnasya rIradhaH |\\ 
\EN{102516022} mA hRNAnasya manyave ||\\ 
\EN{102516031} vi mRLIkAya te mano rathIrashvaM na sanditam |\\ 
\EN{102516032} gIrbhirvaruNa sImahi ||\\ 
\EN{102516041} parA hi me vimanyavaH patanti vasyaiSTaye |\\ 
\EN{102516042} vayo na vasatIrupa ||\\ 
\EN{102516051} kadA kSatrashriyaM naramA varuNaM karAmahe |\\ 
\EN{102516052} mRLIkAyorucakSasam ||\\ 
\EN{102517061} tadit samAnamAshAte venantA na pra yuchataH |\\ 
\EN{102517062} dhRtavratAya dAshuSe ||\\ 
\EN{102517071} vedA yo vInAM padamantarikSeNa patatAm |\\ 
\EN{102517072} veda nAvaH samudriyaH ||\\ 
\EN{102517081} veda mAso dhRtavrato dvAdasha prajAvataH |\\ 
\EN{102517082} vedA ya upajAyate ||\\ 
\EN{102517091} veda vAtasya vartanimurorRSvasya bRhataH |\\ 
\EN{102517092} vedA ye adhyAsate ||\\ 
\EN{102517101} ni SasAda dhRtavrato varuNaH pastyAsvA |\\ 
\EN{102517102} sAmrAjyAya sukratuH ||\\ 
\EN{102518111} ato vishvAnyadbhutA cikitvAnabhi pashyati |\\ 
\EN{102518112} kRtAni yA cakartvA ||\\ 
\EN{102518121} sa no vishvAhA sukraturAdityaH supathA karat |\\ 
\EN{102518122} pra Na AyUMSi tAriSat ||\\ 
\EN{102518131} bibhrad drApiM hiraNyayaM varuNo vasta nirNijam |\\ 
\EN{102518132} pari spasho ni Sedire ||\\ 
\EN{102518141} na yaM dipsanti dipsavo na druhvANo janAnAm |\\ 
\EN{102518142} na devamabhimAtayaH ||\\ 
\EN{102518151} uta yo mAnuSeSvA yashashcakre asAmyA |\\ 
\EN{102518152} asmAkamudareSvA ||\\ 
\EN{102519161} parA me yanti dhItayo gAvo na gavyUtIranu |\\ 
\EN{102519162} ichantIrurucakSasam ||\\ 
\EN{102519171} saM nu vocAvahai punaryato me madhvAbhRtam |\\ 
\EN{102519172} hoteva kSadase priyam ||\\ 
\EN{102519181} darshaM nu vishvadarSataM darshaM rathamadhi kSami |\\ 
\EN{102519182} etA juSata me giraH ||\\ 
\EN{102519191} imaM me varuNa shrudhI havamadyA ca mRLaya |\\ 
\EN{102519192} tvAmavasyurA cake ||\\ 
\EN{102519201} tvaM vishvasya medhira divashca gmashca rAjasi |\\ 
\EN{102519202} sa yAmaniprati shrudhi ||\\ 
\EN{102519211} uduttamaM mumugdhi no vi pAshaM madhyamaM cRta |\\ 
\EN{102519212} avAdhamAni jIvase ||\\
\EN{102620011} vasiSvA hi miyedhya vastrANyUrjAM pate |\\ 
\EN{102620012} semaM no adhvaraM yaja ||\\ 
\EN{102620021} ni no hotA vareNyaH sadA yaviSTha manmabhiH |\\ 
\EN{102620022} agne divitmatA vacaH ||\\ 
\EN{102620031} A ni SmA sUnave pitApiryajatyApaye |\\ 
\EN{102620032} sakhA sakhye vareNyaH ||\\ 
\EN{102620041} A no barhI rishAdaso varuNo mitro aryamA |\\ 
\EN{102620042} sIdantu manuSo yathA ||\\ 
\EN{102620051} pUrvya hotarasya no mandasva sakhyasya ca |\\ 
\EN{102620052} imA u Su shrudhI giraH ||\\ 
\EN{102621061} yaccid dhi shashvatA tanA devaM\-devaM yajAmahe |\\ 
\EN{102621062} tve iddhUyate haviH ||\\ 
\EN{102621071} priyo no astu vishpatirhotA mandro vareNyaH |\\ 
\EN{102621072} priyAH svagnayo vayam ||\\ 
\EN{102621081} svagnayo hi vAryaM devAso dadhire ca naH |\\ 
\EN{102621082} svagnayo manAmahe ||\\ 
\EN{102621091} athA na ubhayeSAmamRta martyAnAm |\\ 
\EN{102621092} mithaH santu prashastayaH ||\\ 
\EN{102621101} vishvebhiragne agnibhirimaM yaj~namidaM vacaH |\\ 
\EN{102621102} cano dhAH sahaso yaho ||\\
\EN{102722011} ashvaM na tvA vAravantaM vandadhyA agniM namobhiH |\\ 
\EN{102722012} samrAjantamadhvarANAm ||\\ 
\EN{102722021} sa ghA naH sUnuH shavasA pRthupragAmA sushevaH |\\ 
\EN{102722022} mIDhvAnasmAkaM babhUyAt ||\\ 
\EN{102722031} sa no dUrAccAsAcca ni martyAdaghAyoH |\\ 
\EN{102722032} pAhi sadamid vishvAyuH ||\\ 
\EN{102722041} imamU Su tvamasmAkaM saniM gAyatraM navyAMsam |\\ 
\EN{102722042} agne deveSu pra vocaH ||\\ 
\EN{102722051} A no bhaja parameSvA vAjeSu madhyameSu |\\ 
\EN{102722052} shikSA vasvoantamasya ||\\ 
\EN{102723061} vibhaktAsi citrabhAno sindhorUrmA upAka A |\\ 
\EN{102723062} sadyo dAshuSe kSarasi ||\\ 
\EN{102723071} yamagne pRtsu martyamavA vAjeSu yaM junAH |\\ 
\EN{102723072} sa yantAshashvatIriSaH ||\\ 
\EN{102723081} nakirasya sahantya paryetA kayasya cit |\\ 
\EN{102723082} vAjo asti shravAyyaH ||\\ 
\EN{102723091} sa vAjaM vishvacarSaNirarvadbhirastu tarutA |\\ 
\EN{102723092} viprebhirastu sanitA ||\\ 
\EN{102723101} jarAbodha tad viviDDhi vishe\-vishe yaj~niyAya |\\ 
\EN{102723102} stomaM rudrAya dRshIkam ||\\ 
\EN{102724111} sa no mahAnanimAno dhUmaketuH purushcandraH |\\ 
\EN{102724112} dhiye vAjAya hinvatu ||\\ 
\EN{102724121} sa revAniva vishpatirdaivyaH ketuH shRNotu naH |\\ 
\EN{102724122} ukthairagnirbRhadbhAnuH ||\\ 
\EN{102724131} namo mahadbhyo namo arbhakebhyo namo yuvabhyo nama AshinebhyaH |\\ 
\EN{102724132} yajAma devAn yadi shaknavAma mA jyAyasaH shaMsamA vRkSi devAH ||\\
\EN{102825011} yatra grAvA pRthubudhna Urdhvo bhavati sotave |\\ 
\EN{102825012} ulUkhalasutAnAmaved vindra jalgulaH ||\\ 
\EN{102825021} yatra dvAviva jaghanAdhiSavaNyA kRtA |\\ 
\EN{102825022} ulU... ||\\ 
\EN{102825031} yatra nAryapacyavamupacyavaM ca shikSate |\\ 
\EN{102825032} ulU... ||\\ 
\EN{102825041} yatra manthAM vibadhnate rashmIn yamitavA iva |\\ 
\EN{102825042} ulU... ||\\ 
\EN{102825051} yaccid dhi tvaM gRhegRha ulUkhalaka yujyase |\\ 
\EN{102825052} iha dyumattamaM vada yajatAmiva dundubhiH ||\\ 
\EN{102826061} uta sma te vanaspate vAto vi vAtyagramit |\\ 
\EN{102826062} atho indrAya pAtave sunu somamulUkhala ||\\ 
\EN{102826071} AyajI vAjasAtamA tA hyuccA vijarbhRtaH |\\ 
\EN{102826072} harI ivAndhAMsi bapsatA ||\\ 
\EN{102826081} tA no adya vanaspatI RSvAv RSvebhiH sotRbhiH |\\ 
\EN{102826082} indrAya madhumat sutam ||\\ 
\EN{102826091} ucchiSTaM camvorbhara somaM pavitra A sRja |\\ 
\EN{102826092} ni dhehi goradhi tvaci ||\\
\EN{102927011} yaccid dhi satya somapA anAshastA iva smasi |\\ 
\EN{102927012} A tU na indra shaMsaya goSvashveSu subhriSu sahasreSu tuvImagha ||\\ 
\EN{102927021} shiprin vAjAnAM pate shacIvastava daMsanA |\\ 
\EN{102927022} A ... ||\\ 
\EN{102927031} ni SvApayA mithUdRshA sastAmabudhyamAne |\\ 
\EN{102927032} A ... ||\\ 
\EN{102927041} sasantu tyA arAtayo bodhantu shUra rAtayaH |\\ 
\EN{102927042} A ... ||\\ 
\EN{102927051} samindra gardabhaM mRNa nuvantaM pApayAmuyA |\\ 
\EN{102927052} A ... ||\\ 
\EN{102927061} patAti kuNDRNAcyA dUraM vAto vanAdadhi |\\ 
\EN{102927062} A ... ||\\ 
\EN{102927071} sarvaM parikroshaM jahi jambhayA kRkadAshvam |\\ 
\EN{102927072} A ... ||\\
\EN{103028011} A va indraM kriviM yathA vAjayantaH shatakratum |\\ 
\EN{103028012} maMhiSThaM si~nca indubhiH ||\\ 
\EN{103028021} shataM vA yaH shucInAM sahasraM vA samAshirAm |\\ 
\EN{103028022} edu nimnaM na rIyate ||\\ 
\EN{103028031} saM yan madAya shuSmiNa enA hyasyodare |\\ 
\EN{103028032} samudro na vyaco dadhe ||\\ 
\EN{103028041} ayamu te samatasi kapota iva garbhadhim |\\ 
\EN{103028042} vacastaccin na ohase ||\\ 
\EN{103028051} stotraM rAdhAnAM pate girvAho vIra yasya te |\\ 
\EN{103028052} vibhUtirastusUnRtA ||\\ 
\EN{103029061} UrdhvastiSThA na Utaye.asmin vAje shatakrato |\\ 
\EN{103029062} samanyeSu bravAvahai ||\\ 
\EN{103029071} yoge\-yoge tavastaraM vAje\-vAje havAmahe |\\ 
\EN{103029072} sakhAya indramUtaye ||\\ 
\EN{103029081} A ghA gamad yadi shravat sahasriNIbhirUtibhiH |\\ 
\EN{103029082} vAjebhirupa no havam ||\\ 
\EN{103029091} anu pratnasyaukaso huve tuvipratiM naram |\\ 
\EN{103029092} yaM te pUrvaM pitA huve ||\\ 
\EN{103029101} taM tvA vayaM vishvavArA shAsmahe puruhUta |\\ 
\EN{103029102} sakhe vaso jaritRbhyaH ||\\ 
\EN{103030111} asmAkaM shipriNInAM somapAH somapAvnAm |\\ 
\EN{103030112} sakhe vajrin sakhInAm ||\\ 
\EN{103030121} tathA tadastu somapAH sakhe vajrin tathA kRNu |\\ 
\EN{103030122} yathA ta ushmasISTaye ||\\ 
\EN{103030131} revatIrnaH sadhamAda indre santu tuvivAjAH |\\ 
\EN{103030132} kSumanto yAbhirmadema ||\\ 
\EN{103030141} A gha tvAvAn tmanApta stotRbhyo dhRSNaviyAnaH |\\ 
\EN{103030142} RNorakSaM na cakryoh ||\\ 
\EN{103030151} A yad duvaH shatakratavA kAmaM jaritR^INAm |\\ 
\EN{103030152} RNorakSaM na shacIbhiH ||\\ 
\EN{103031161} shashvadindraH popruthadbhirjigAya nAnadadbhiH shAshvasadbhirdhanAni |\\ 
\EN{103031162} sa no hiraNyarathaM daMsanAvAn sa naH sanitA sanaye sa no.adAt ||\\ 
\EN{103031171} AshvinAvashvAvatyeSA yataM shavIrayA gomad dasrA hiraNyavat ||\\ 
\EN{103031181} samAnayojano hi vAM ratho dasrAvamartyaH |\\ 
\EN{103031182} samudre ashvineyate ||\\ 
\EN{103031191} vyaghnyasya mUrdhani cakraM rathasya yemathuH |\\ 
\EN{103031192} pari dyAmanyadIyate ||\\ 
\EN{103031201} kasta uSaH kadhapriye bhuje marto amartye |\\ 
\EN{103031202} kaM nakSase vibhAvari ||\\ 
\EN{103031211} vayaM hi te amanmahyAntAdA parAkAt |\\ 
\EN{103031212} ashve na citre aruSi ||\\ 
\EN{103031221} tvaM tyebhirA gahi vAjebhirduhitardivaH |\\ 
\EN{103031222} asme rayiM nidhAraya ||\\
\EN{103132011} tvamagne prathamo aN^girA RSirdevo devAnAmabhavaH shivaH sakhA |\\ 
\EN{103132012} tava vrate kavayo vidmanApaso.ajAyanta maruto bhrAjadRSTayaH ||\\ 
\EN{103132021} tvamagne prathamo aN^girastamaH kavirdevAnAM pari bhUSasivratam |\\ 
\EN{103132022} vibhurvishvasmai bhuvanAya medhiro dvimAtA shayuH katidhA cidAyave ||\\ 
\EN{103132031} tvamagne prathamo mAtarishvana Avirbhava sukratUyA vivasvate |\\ 
\EN{103132032} arejetAM rodasI hotRvUrye.asaghnorbhAramayajo mahovaso ||\\ 
\EN{103132041} tvamagne manave dyAmavAshayaH purUravase sukRte sukRttaraH |\\ 
\EN{103132042} shvAtreNa yat pitrormucyase paryA tvA pUrvamanayannAparaM punaH ||\\ 
\EN{103132051} tvamagne vRSabhaH puSTivardhana udyatasruce bhavasi shravAyyaH |\\ 
\EN{103132052} ya AhutiM pari vedA vaSaTkRtimekAyuragre visha AvivAsasi ||\\ 
\EN{103133061} tvamagne vRjinavartaniM naraM sakman piparSi vidathe vicarSaNe |\\ 
\EN{103133062} yaH shUrasAtA paritakmye dhane dabhrebhishcit samRtAhaMsi bhUyasaH ||\\ 
\EN{103133071} tvaM tamagne amRtatva uttame martaM dadhAsi shravase dive\ dive |\\ 
\EN{103133072} yastAtRSANa ubhayAya janmane mayaH kRNoSi prayaA ca sUraye ||\\ 
\EN{103133081} tvaM no agne sanaye dhanAnAM yashasaM kAruM kRNuhi stavAnaH |\\ 
\EN{103133082} RdhyAma karmApasA navena devairdyAvApRthivI prAvataM naH ||\\ 
\EN{103133091} tvaM no agne pitrorupastha A devo deveSvanavadya jAgRviH |\\ 
\EN{103133092} tanUkRd bodhi pramatishca kArave tvaM kalyANa vasu vishvamopiSe ||\\ 
\EN{103133101} tvamagne pramatistvaM pitAsi nastvaM vayaskRt tava jAmayo vayam |\\ 
\EN{103133102} saM tvA rAyaH shatinaH saM sahasriNaH suvIraM yanti vratapAmadAbhya ||\\ 
\EN{103134111} tvAmagne prathamamAyumAyave devA akRNvan nahuSasya vishpatim |\\ 
\EN{103134112} iLAmakRNvan manuSasya shAsanIM pituryat putro mamakasya jAyate ||\\ 
\EN{103134121} tvaM no agne tava deva pAyubhirmaghono rakSa tanvashca vandya |\\ 
\EN{103134122} trAtA tokasya tanaye gavAmasyanimeSaM rakSamANastava vrate ||\\ 
\EN{103134131} tvamagne yajyave pAyurantaro.aniSaN^gAya caturakSa idhyase |\\ 
\EN{103134132} yo rAtahavyo.avRkAya dhAyase kIreshcin mantraM manasAvanoSi tam ||\\ 
\EN{103134141} tvamagna urushaMsAya vAghate spArhaM yad rekNaH paramaM vanoSi tat |\\ 
\EN{103134142} Adhrasya cit pramatirucyase pitA pra pAkaMshAssi pra disho viduSTaraH ||\\ 
\EN{103134151} tvamagne prayatadakSiNaM naraM varmeva syUtaM pari pAsi vishvataH |\\ 
\EN{103134152} svAdukSadmA yo vasatau syonakRjjIvayAjaM yajate sopamA divaH ||\\ 
\EN{103135161} imAmagne sharaNiM mImRSo na imamadhvAnaM yamagAma dUrAt |\\ 
\EN{103135162} ApiH pitA pramatiH somyAnAM bhRmirasy RSikRn martyAnAm ||\\ 
\EN{103135171} manuSvadagne aN^girasvadaN^giro yayAtivat sadane pUrvavacchuce |\\ 
\EN{103135172} acha yAhyA vahA daivyaM janamA sAdaya barhiSi yakSi ca priyam ||\\ 
\EN{103135181} etenAgne brahmaNA vAvRdhasva shaktI vA yat te cakRmA vidA vA |\\ 
\EN{103135182} uta pra NeSyabhi vasyo asmAn saM naH sRja sumatyA vAjavatyA ||\\
\EN{103236011} indrasya nu vIryANi pra vocaM yAni cakAra prathamAni vajrI |\\ 
\EN{103236012} ahannahimanvapastatarda pra vakSaNA abhinat parvatAnAm ||\\ 
\EN{103236021} ahannahiM parvate shishriyANaM tvaSTAsmai vajraM svaryaM tatakSa |\\ 
\EN{103236022} vAshrA iva dhenavaH syandamAnA a~njaH samudramava jagmurApaH ||\\ 
\EN{103236031} vRSAyamANo.avRNIta somaM trikadrukeSvapibat sutasya |\\ 
\EN{103236032} AsAyakaM maghavAdatta vajramahannenaM prathamajAmahInAm ||\\ 
\EN{103236041} yadindrAhan prathamajAmahInAmAn mAyinAmaminAH prota mAyAH |\\ 
\EN{103236042} At sUryaM janayan dyAmuSAsaM tAdItnAshatruM na kilA vivitse ||\\ 
\EN{103236051} ahan vRtraM vRtrataraM vyaMsamindro vajreNa mahatA vadhena |\\ 
\EN{103236052} skandhAMsIva kulishenA vivRkNAhiH shayata upapRk pRthivyAH ||\\ 
\EN{103237061} ayoddheva durmada A hi juhve mahAvIraM tuvibAdhaM RjISam |\\ 
\EN{103237062} nAtArIdasya samRtiM vadhAnAM saM rujAnAH pipiSaindrashatruH ||\\ 
\EN{103237071} apAdahasto apRtanyadindramAsya vajramadhi sAnau jaghAna |\\ 
\EN{103237072} vRSNo vadhriH pratimAnaM bubhUSan purutrA vRtro ashayad vyastaH ||\\ 
\EN{103237081} nadaM na bhinnamamuyA shayAnaM mano ruhANA ati yantyApaH |\\ 
\EN{103237082} yAshcid vRtro mahinA paryatiSThat tAsAmahiH patsutaHshIrbabhUva ||\\ 
\EN{103237091} nIcAvayA abhavad vRtraputrendro asyA ava vadharjabhAra |\\ 
\EN{103237092} uttarA sUradharaH putra AsId dAnuH shaye sahavatsA na dhenuH ||\\ 
\EN{103237101} atiSThantInAmaniveshanAnAM kASThAnAM madhye nihitaMsharIram |\\ 
\EN{103237102} vRtrasya niNyaM vi carantyApo dIrghaM tama AshayadindrashatruH ||\\ 
\EN{103238111} dAsapatnIrahigopA atiSThan niruddhA ApaH paNineva gAvaH |\\ 
\EN{103238112} apAM bilamapihitaM yadAsId vRtraM jaghanvAnapatad vavAra ||\\ 
\EN{103238121} ashvyo vAro abhavastadindra sRke yat tvA pratyahan deva ekaH |\\ 
\EN{103238122} ajayo gA ajayaH shUra somamavAsRjaH sartave sapta sindhUn ||\\ 
\EN{103238131} nAsmai vidyun na tanyatuH siSedha na yAM mihamakirad dhrAduniM ca |\\ 
\EN{103238132} indrashca yad yuyudhAte ahishcotAparIbhyo maghavA vi jigye ||\\ 
\EN{103238141} aheryAtAraM kamapashya indra hRdi yat te jaghnuSo bhIragachat |\\ 
\EN{103238142} nava ca yan navatiM ca sravantIH shyeno na bhItoataro rajAMsi ||\\ 
\EN{103238151} indro yAto.avasitasya rAjA shamasya ca shRN^giNo vajrabAhuH |\\ 
\EN{103238152} sedu rAjA kSayati carSaNInAmarAn na nemiH pari tA babhUva ||\\
\EN{103301011} etAyAmopa gavyanta indramasmAkaM su pramatiM vAvRdhAti |\\ 
\EN{103301012} anAmRNaH kuvidAdasya rAyo gavAM ketaM paramAvarjate naH ||\\ 
\EN{103301021} upedahaM dhanadAmapratItaM juSTaM na shyeno vasatimpatAmi |\\ 
\EN{103301022} indraM namasyannupamebhirarkairyaH stotRbhyo havyo asti yAman ||\\ 
\EN{103301031} ni sarvasena iSudhInrasakta samaryo gA ajati yasya vaSTi |\\ 
\EN{103301032} coSkUyamANa indra bhUri vAmaM mA paNirbhUrasmadadhi pravRddha ||\\ 
\EN{103301041} vadhIrhi dasyuM dhaninaM ghanenanekashcarannupashAkebhirindra |\\ 
\EN{103301042} dhanoradhi viSuNak te vyAyannayajvanaH sanakAH pretimIyuH ||\\ 
\EN{103301051} parA cicchIrSA vavRjusta indrAyajvAno yajvabhiH spardhamAnAH |\\ 
\EN{103301052} pra yad divo hariva sthAtarugra niravratAnadhamorodasyoH ||\\ 
\EN{103302061} ayuyutsannanavadyasya senAmayAtayanta kSitayo navagvAH |\\ 
\EN{103302062} vRSAyudho na vadhrayo niraSTAH pravadbhirindrAccitayanta Ayan ||\\ 
\EN{103302071} tvametAn rudato jakSatashcAyodhayo rajasa indra pAre |\\ 
\EN{103302072} avAdaho diva A dasyumuccA pra sunvataH stuvataH shaMsamAvaH ||\\ 
\EN{103302081} cakrANAsaH parINahaM pRthivyA hiraNyena maNinA shumbhamAnAH |\\ 
\EN{103302082} na hinvAnAsastitirusta indraM pari spasho adadhAt sUryeNa ||\\ 
\EN{103302091} pari yadindra rodasI ubhe abubhojIrmahinA vishvataH sIm |\\ 
\EN{103302092} amanyamAnAnabhi manyamAnairnirbrahmabhiradhamo dasyumindra ||\\ 
\EN{103302101} na ye divaH pRthivyA antamApurna mAyAbhirdhanadAM paryabhUvan |\\ 
\EN{103302102} yujaM vajraM vRSabhashcakra indro nirjyotiSA tamaso gA adukSat ||\\ 
\EN{103303111} anu svadhAmakSarannApo asyAvardhata madhya A nAvyAnAm |\\ 
\EN{103303112} sadhrIcInena manasA tamindra ojiSThena hanmanAhannabhi dyUn ||\\ 
\EN{103303121} nyAvidhyadilIbishasya dRlhA vi shRN^giNamabhinacchuSNamindraH |\\ 
\EN{103303122} yAvat taro maghavan yAvadojo vajreNa shatrumavadhIH pRtanyum ||\\ 
\EN{103303131} abhi sidhmo ajigAdasya shatrUn vi tigmena vRSabheNa puro.abhet |\\ 
\EN{103303132} saM vajreNAsRjad vRtramindraH pra svAM matimatiracchAshadAnaH ||\\ 
\EN{1033xx141} AvaH kutsam indra yasmi cAkan prAvo yudhyantaM vRSabhaM dashadyum | 
\EN{1033xx142} shaphacyuto reNur nakSata dyAm uc chvaitreyo nRSAhyAya tasthau || 
\EN{1033xx151} AvaH shamaM vRSabhaM tugryAsu kSetrajeSe maghava~nchvitryaM gAm | 
\EN{1033xx152} jyok cid atra tasthivAMso akra~nchatrUyatAm adharA vedanAkaH ||
\EN{1034xx011} trish cin no adyA bhavataM navedasA vibhur vAM yAma uta rAtir ashvinA | 
\EN{1034xx012} yuvor hi yantraM himyeva vAsaso 'bhyAyaMsenyA bhavatam manISibhiH || 
\EN{1034xx021} trayaH pavayo madhuvAhane rathe somasya venAm anu vishva id viduH | 
\EN{1034xx022} traya skambhAsa skabhitAsa Arabhe trir naktaM yAthas trir v ashvinA divA || 
\EN{1034xx031} samAne ahan trir avadyagohanA trir adya yaj~nam madhunA mimikSatam | 
\EN{1034xx032} trir vAjavatIr iSo ashvinA yuvaM doSA asmabhyam uSasash ca pinvatam || 
\EN{1034xx041} trir vartir yAtaM trir anuvrate jane triH suprAvyetredheva shikSatam | 
\EN{1034xx042} trir nAndyaM vahatam ashvinA yuvaM triH pRkSo asme akSareva pinvatam || 
\EN{1034xx051} trir no rayiM vahatam ashvinA yuvaM trir devatAtA trir utAvataM dhiyaH | 
\EN{1034xx052} triH saubhagatvaM trir uta shravAMsi nas triSThaM vAM sUre duhitA ruhad ratham || 
\EN{1034xx061} trir no ashvinA divyAni bheSajA triH pArthivAni trir u dattam adbhyaH | 
\EN{1034xx062} omAnaM shaMyor mamakAya sUnave tridhAtu sharma vahataM shubhas patI || 
\EN{1034xx071} trir no ashvinA yajatA dive-dive pari tridhAtu pRthivIm ashAyatam | 
\EN{1034xx072} tisro nAsatyA rathyA parAvata Atmeva vAtaH svasarANi gachatam || 
\EN{1034xx081} trir ashvinA sindhubhiH saptamAtRbhis traya AhAvAs tredhA haviS kRtam | 
\EN{1034xx082} tisraH pRthivIr upari pravA divo nAkaM rakSethe dyubhir aktubhir hitam || 
\EN{1034xx091} kva trI cakrA trivRto rathasya kva trayo vandhuro ye sanILAH | 
\EN{1034xx092} kadA yogo vAjino rAsabhasya yena yaj~naM nAsatyopayAthaH || 
\EN{1034xx101} A nAsatyA gachataM hUyate havir madhvaH pibatam madhupebhir AsabhiH | 
\EN{1034xx102} yuvor hi pUrvaM savitoSaso ratham RtAya citraM ghRtavantam iSyati || 
\EN{1034xx111} A nAsatyA tribhir ekAdashair iha devebhir yAtam madhupeyam ashvinA | 
\EN{1034xx112} prAyus tAriSTaM nI rapAMsi mRkSataM sedhataM dveSo bhavataM sacAbhuvA || 
\EN{1034xx121} A no ashvinA trivRtA rathenArvA~ncaM rayiM vahataM suvIram | 
\EN{1034xx122} shRNvantA vAm avase johavImi vRdhe ca no bhavataM vAjasAtau ||
\EN{1035xx011} hvayAmy agnim prathamaM svastaye hvayAmi mitrAvaruNAv ihAvase | 
\EN{1035xx012} hvayAmi rAtrIM jagato niveshanIM hvayAmi devaM savitAram Utaye || 
\EN{1035xx021} A kRSNena rajasA vartamAno niveshayann amRtam martyaM ca | 
\EN{1035xx022} hiraNyayena savitA rathenA devo yAti bhuvanAni pashyan || 
\EN{1035xx031} yAti devaH pravatA yAty udvatA yAti shubhrAbhyAM yajato haribhyAm | 
\EN{1035xx032} A devo yAti savitA parAvato 'pa vishvA duritA bAdhamAnaH || 
\EN{1035xx041} abhIvRtaM kRshanair vishvarUpaM hiraNyashamyaM yajato bRhantam | 
\EN{1035xx042} AsthAd rathaM savitA citrabhAnuH kRSNA rajAMsi taviSIM dadhAnaH || 
\EN{1035xx051} vi janA~nchyAvAH shitipAdo akhyan rathaM hiraNyapraraugaM vahantaH | 
\EN{1035xx052} shashvad vishaH savitur daivyasyopasthe vishvA bhuvanAni tasthuH || 
\EN{1035xx061} tisro dyAvaH savitur dvA upasthAM ekA yamasya bhuvane virASAT | 
\EN{1035xx062} ANiM na rathyam amRtAdhi tasthur iha bravItu ya u tac ciketat || 
\EN{1035xx071} vi suparNo antarikSANy akhyad gabhIravepA asuraH sunIthaH | 
\EN{1035xx072} kvedAnIM sUryaH kash ciketa katamAM dyAM rashmir asyA tatAna || 
\EN{1035xx081} aSTau vy akhyat kakubhaH pRthivyAs trI dhanva yojanA sapta sindhUn | 
\EN{1035xx082} hiraNyAkSaH savitA deva AgAd dadhad ratnA dAshuSe vAryANi || 
\EN{1035xx091} hiraNyapANiH savitA vicarSaNir ubhe dyAvApRthivI antar Iyate | 
\EN{1035xx092} apAmIvAm bAdhate veti sUryam abhi kRSNena rajasA dyAm RNoti || 
\EN{103507101} hiraNyahasto asuraH sunIthaH sumRLIkaH svavAn yAtvarvAM |\\ 
\EN{103507102} apasedhan rakSaso yAtudhAnAnasthAd devaH pratidoSaM gRNAnaH ||\\ 
\EN{103507111} ye te panthAH savitaH pUrvyAso.areNavaH sukRtA antarikSe |\\ 
\EN{103507112} tebhirno adya pathibhiH sugebhI rakSA ca no adhi ca brUhi deva ||\\
\EN{103608011} pra vo yahvaM purUNAM vishAM devayatInAm |\\ 
\EN{103608012} agniM sUktebhirvacobhirImahe yaM sImidanya ILate ||\\ 
\EN{103608021} janAso agniM dadhire sahovRdhaM haviSmanto vidhema te |\\ 
\EN{103608022} sa tvaM no adya sumanA ihAvitA bhavA vAjeSu santya ||\\ 
\EN{103608031} pra tvA dUtaM vRNImahe hotAraM vishvavedasam |\\ 
\EN{103608032} mahaste sato vi carantyarcayo divi spRshanti bhAnavaH ||\\ 
\EN{103608041} devAsastvA varuNo mitro aryamA saM dUtaM pratnamindhate |\\ 
\EN{103608042} vishvaM so agne jayati tvayA dhanaM yaste dadAsha martyaH ||\\ 
\EN{103608051} mandro hotA gRhapatiragne dUto vishAmasi |\\ 
\EN{103608052} tve vishvA saMgatAni vratA dhruvA yAni devA akRNvata ||\\ 
\EN{103609061} tve idagne subhage yaviSThya vishvamA hUyate haviH |\\ 
\EN{103609062} satvaM no adya sumanA utAparaM yakSi devAn suvIryA ||\\ 
\EN{103609071} taM ghemitthA namasvina upa svarAjamAsate |\\ 
\EN{103609072} hotrAbhiragniM manuSaH samindhate titirvAMso ati sridhaH ||\\ 
\EN{103609081} ghnanto vRtramataran rodasI apa uru kSayAya cakrire |\\ 
\EN{103609082} bhuvat kaNve vRSA dyumnyAhutaH krandadashvo gaviSTiSu ||\\ 
\EN{103609091} saM sIdasva mahAnasi shocasva devavItamaH |\\ 
\EN{103609092} vi dhUmamagne aruSaM miyedhya sRja prashasta darshatam ||\\ 
\EN{103609101} yaM tvA devAso manave dadhuriha yajiSThaM havyavAhana |\\ 
\EN{103609102} yaM kaNvo medhyAtithirdhanaspRtaM yaM vRSA yamupastutaH ||\\ 
\EN{103610111} yamagniM medhyAtithiH kaNva Idha RtAdadhi |\\ 
\EN{103610112} tasya preSo dIdiyustamimA RcastamagniM vardhayAmasi ||\\ 
\EN{103610121} rAyas pUrdhi svadhAvo.asti hi te.agne deveSvApyam |\\ 
\EN{103610122} tvaMvAjasya shrutyasya rAjasi sa no mRLa mahAnasi ||\\ 
\EN{103610131} Urdhva U Su Na Utaye tiSThA devo na savitA |\\ 
\EN{103610132} UrdhvovAjasya sanitA yada~njibhirvAghadbhirvihvayAmahe ||\\ 
\EN{103610141} Urdhvo naH pAhyaMhaso ni ketunA vishvaM samatriNaM daha |\\ 
\EN{103610142} kRdhI na UrdhvA~ncarathAya jIvase vidA deveSu no duvaH ||\\ 
\EN{103610151} pAhi no agne rakSasaH pAhi dhUrterarAvNaH |\\ 
\EN{103610152} pAhi rISata uta vA jighAMsato bRhadbhAno yaviSThya ||\\ 
\EN{103611161} ghaneva viSvag vi jahyarAvNastapurjambha yo asmadhruk |\\ 
\EN{103611162} yo martyaH shishIte atyaktubhirmA naH sa ripurIshata ||\\ 
\EN{103611171} agnirvavne suvIryamagniH kaNvAya saubhagam |\\ 
\EN{103611172} agniH prAvan mitrota medhyAtithimagniH sAtA upastutam ||\\ 
\EN{103611181} agninA turvashaM yaduM parAvata ugrAdevaM havAmahe |\\ 
\EN{103611182} agnirnayan navavAstvaM bRhadrathaM turvItiM dasyave sahaH ||\\ 
\EN{103611191} ni tvAmagne manurdadhe jyotirjanAya shashvate |\\ 
\EN{103611192} dIdetha kaNva RtajAta ukSito yaM namasyanti kRSTayaH ||\\ 
\EN{103611201} tveSAso agneramavanto arcayo bhImAso na pratItaye |\\ 
\EN{103611202} rakSasvinaH sadamid yAtumAvato vishvaM samatriNaM daha ||\\
\EN{103712011} krILaM vaH shardho mArutamanarvANaM ratheshubham |\\ 
\EN{103712012} kaNvA abhi pra gAyata ||\\ 
\EN{103712021} ye pRSatIbhirRSTibhiH sAkaM vAshIbhira~njibhiH |\\ 
\EN{103712022} ajAyanta svabhAnavaH ||\\ 
\EN{103712031} iheva shRNva eSAM kashA hasteSu yad vadAn |\\ 
\EN{103712032} ni yAma~ncitraM R~njate ||\\ 
\EN{103712041} pra vaH shardhAya ghRSvaye tveSadyumnAya shuSmiNe |\\ 
\EN{103712042} devattaM brahma gAyata ||\\ 
\EN{103712051} pra shaMsA goSvaghnyaM krILaM yacchardho mArutam |\\ 
\EN{103712052} jambhe rasasya vAvRdhe ||\\ 
\EN{103713061} ko vo varSiSTha A naro divashca gmashca dhUtayaH |\\ 
\EN{1037xx062} yat sIm antaM na dhUnutha || 
\EN{1037xx071} ni vo yAmAya mAnuSo dadhra ugrAya manyave | 
\EN{1037xx072} jihIta parvato giriH || 
\EN{1037xx081} yeSAm ajmeSu pRthivI jujurvAM iva vishpatiH | 
\EN{1037xx082} bhiyA yAmeSu rejate || 
\EN{1037xx091} sthiraM hi jAnam eSAM vayo mAtur niretave | 
\EN{1037xx092} yat sIm anu dvitA shavaH || 
\EN{1037xx101} ud u tye sUnavo giraH kASThA ajmeSv atnata | 
\EN{1037xx102} vAshrA abhij~nu yAtave || 
\EN{1037xx111} tyaM cid ghA dIrgham pRthum miho napAtam amRdhram | 
\EN{1037xx112} pra cyAvayanti yAmabhiH || 
\EN{1037xx121} maruto yad dha vo balaM janAM acucyavItana | 
\EN{1037xx122} girIMr acucyavItana || 
\EN{1037xx131} yad dha yAnti marutaH saM ha bruvate 'dhvann A | 
\EN{1037xx132} shRNoti kash cid eSAm || 
\EN{1037xx141} pra yAta shIbham AshubhiH santi kaNveSu vo duvaH | 
\EN{1037xx142} tatro Su mAdayAdhvai || 
\EN{1037xx151} asti hi SmA madAya vaH smasi SmA vayam eSAm | 
\EN{1037xx152} vishvaM cid Ayur jIvase ||
\EN{1038xx011} kad dha nUnaM kadhapriyaH pitA putraM na hastayoH | 
\EN{1038xx012} dadhidhve vRktabarhiSaH || 
\EN{1038xx021} kva nUnaM kad vo arthaM gantA divo na pRthivyAH | 
\EN{1038xx022} kva vo gAvo na raNyanti || 
\EN{1038xx031} kva vaH sumnA navyAMsi marutaH kva suvitA | 
\EN{1038xx032} kv vishvAni saubhagA || 
\EN{1038xx041} yad yUyam pRshnimAtaro martAsaH syAtana | 
\EN{1038xx042} stotA vo amRtaH syAt || 
\EN{1038xx051} mA vo mRgo na yavase jaritA bhUd ajoSyaH | 
\EN{1038xx052} pathA yamasya gAd upa || 
\EN{1038xx061} mo Su NaH parA-parA nirRtir durhaNA vadhIt | 
\EN{1038xx062} padISTa tRSNayA saha || 
\EN{1038xx071} satyaM tveSA amavanto dhanva~n cid A rudriyAsaH | 
\EN{1038xx072} mihaM kRNvanty avAtAm || 
\EN{1038xx081} vAshreva vidyun mimAti vatsaM na mAtA siSakti | 
\EN{1038xx082} yad eSAM vRSTir asarji || 
\EN{1038xx091} divA cit tamaH kRNvanti parjanyenodavAhena | 
\EN{1038xx092} yat pRthivIM vyundanti || 
\EN{1038xx101} adha svanAn marutAM vishvam A sadma pArthivam | 
\EN{1038xx102} arejanta pra mAnuSAH || 
\EN{1038xx111} maruto vILupANibhish citrA rodhasvatIr anu | 
\EN{1038xx112} yAtem akhidrayAmabhiH || 
\EN{1038xx121} sthirA vaH santu nemayo rathA ashvAsa eSAm | 
\EN{1038xx122} susaMskRtA abhIshavaH || 
\EN{1038xx131} achA vadA tanA girA jarAyai brahmaNas patim | 
\EN{1038xx132} agnim mitraM na darshatam || 
\EN{1038xx141} mimIhi shlokam Asyaparjanya iva tatanaH | 
\EN{1038xx142} gAya gAyatram ukthyam || 
\EN{1038xx151} vandasva mArutaM gaNaM tveSam panasyum arkiNam | 
\EN{1038xx152} asme vRddhA asann iha ||
\EN{1039xx011} pra yad itthA parAvataH shocir na mAnam asyatha | 
\EN{1039xx012} kasya kratvA marutaH kasya varpasA kaM yAtha kaM ha dhUtayaH || 
\EN{1039xx021} sthirA vaH santv AyudhA parANude vILU uta pratiSkabhe | 
\EN{1039xx022} yuSmAkam astu taviSI panIyasI mA martyasya mAyinaH || 
\EN{1039xx031} parA ha yat sthiraM hatha naro vartayathA guru | 
\EN{1039xx032} vi yAthana vaninaH pRthivyA vy AshAH parvatAnAm || 
\EN{1039xx041} nahi vaH shatrur vivide adhi dyavi na bhUmyAM rishAdasaH | 
\EN{1039xx042} yuSmAkam astu taviSI tanA yujA rudrAso nU cid AdhRSe || 
\EN{1039xx051} pra vepayanti parvatAn vi vi~ncanti vanaspatIn | 
\EN{1039xx052} pro Arata maruto durmadA iva devAsaH sarvayA vishA || 
\EN{1039xx061} upo ratheSu pRSatIr ayugdhvam praSTir vahati rohitaH | 
\EN{1039xx062} A vo yAmAya pRthivI cid ashrod abIbhayanta mAnuSAH || 
\EN{1039xx071} A vo makSU tanAya kaM rudrA avo vRNImahe | 
\EN{1039xx072} gantA nUnaM no 'vasA yathA puretthA kaNvAya bibhyuSe || 
\EN{1039xx081} yuSmeSito maruto martyeSita A yo no abhva ISate | 
\EN{1039xx082} vi taM yuyota shavasA vy ojasA vi yuSmAkAbhir UtibhiH || 
\EN{103919091} asAmi hi prayajyavaH kaNvaM dada pracetasaH |\\ 
\EN{103919092} asAmibhirmaruta A na UtibhirgantA vRStiM na vidyutaH ||\\ 
\EN{103919101} asAmyojo bibhRthA sudAnavo.asAmi dhUtayaH shavaH |\\ 
\EN{103919102} RSidviSe marutaH parimanyava iSuM na sRjata dviSam ||\\
\EN{104020011} ut tiSTha brahmaNas pate devayantastvemahe |\\ 
\EN{104020012} upa pra yantu marutaH sudAnava indra prAshUrbhavA sacA ||\\ 
\EN{104020021} tvAmid dhi sahasas putra martya upabrUte dhane hite |\\ 
\EN{104020022} suvIryaM maruta A svashvyaM dadhIta yo va Acake ||\\ 
\EN{104020031} praitu brahmaNas patiH pra devyetu sUnRtA |\\ 
\EN{104020032} achA vIraMnaryaM paN^ktirAdhasaM devA yaj~naM nayantu naH ||\\ 
\EN{104020041} yo vAghate dadAti sUnaraM vasu sa dhatte akSiti shravaH |\\ 
\EN{104020042} tasmA iLAM suvIrAmA yajAmahe supratUrtimanehasam ||\\ 
\EN{104020051} pra nUnaM brahmaNas patirmantraM vadatyukthyam |\\ 
\EN{104020052} yasminnindro varuNo mitro aryamA devA okAMsi cakrire ||\\ 
\EN{104021061} tamid vocemA vidatheSu shambhuvaM mantraM devA anehasam |\\ 
\EN{104021062} imAM ca vAcaM pratiharyathA naro vishved vAmA vo ashnavat ||\\ 
\EN{104021071} ko devayantamashnavajjanaM ko vRktabarhiSam |\\ 
\EN{104021072} pra\-pra dAshvAn pastyAbhirasthitAntarvAvat kSayaM dadhe ||\\ 
\EN{104021081} upa kSstraM pR~ncIta hanti rAjabhirbhaye cit sukSitiM dadhe |\\ 
\EN{104021082} nAsya vartA na tarutA mahAdhane nArbhe asti vajriNaH ||\\
\EN{104122011} yaM rakSanti pracetaso varuNo mitro aryamA |\\ 
\EN{104122012} nU cit sa dabhyate janaH ||\\ 
\EN{104122021} yaM bAhuteva piprati pAnti martyaM riSaH |\\ 
\EN{104122022} ariSTaH sarva edhate ||\\ 
\EN{104122031} vi durgA vi dviSaH puro ghnanti rAjAna eSAm |\\ 
\EN{104122032} nayanti duritA tiraH ||\\ 
\EN{104122041} sugaH panthA anRkSara AdityAsa RtaM yate |\\ 
\EN{104122042} nAtrAvakhAdo asti vaH ||\\ 
\EN{104122051} yaM yaj~naM nayathA nara AdityA RjunA pathA |\\ 
\EN{104122052} pra vaH sa dhItaye nashat ||\\ 
\EN{104123061} sa ratnaM martyo vasu vishvaM tokamuta tmanA |\\ 
\EN{104123062} achA gachatyastRtaH ||\\ 
\EN{104123071} kathA rAdhAma sakhAyaH stomaM mitrasyAryamNaH |\\ 
\EN{104123072} mahi psaro varuNasya ||\\ 
\EN{104123081} mA vo ghnantaM mA shapantaM prati voce devayantam |\\ 
\EN{104123082} sumnairid va A vivAse ||\\ 
\EN{104123091} caturashcid dadamAnAd bibhIyAdA nidhAtoH |\\ 
\EN{104123092} na duruktAya spRhayet ||\\
\EN{104224011} saM pUSannadhvanastira vyaMho vimuco napAt |\\ 
\EN{104224012} sakSvA devapra Nas puraH ||\\ 
\EN{104224021} yo naH pUSannagho vRko duHsheva Adideshati |\\ 
\EN{104224022} apa sma tampatho jahi ||\\ 
\EN{104224031} apa tyaM paripanthinaM muSIvANaM hurashcitam |\\ 
\EN{104224032} dUramadhisruteraja ||\\ 
\EN{104224041} tvaM tasya dvayAvino.aghashaMsasya kasya cit |\\ 
\EN{104224042} padAbhi tiSTha tapuSim ||\\ 
\EN{104224051} A tat te dasra mantumaH pUSannavo vRNImahe |\\ 
\EN{104224052} yena pitR^InacodayaH ||\\ 
\EN{104225061} adhA no vishvasaubhaga hiraNyavAshImattama |\\ 
\EN{104225062} dhanAni suSaNA kRdhi ||\\ 
\EN{104225071} ati naH sashcato naya sugA naH supathA kRNu |\\ 
\EN{104225072} pUSannihakratuM vidaH ||\\ 
\EN{104225081} abhi sUyavasaM naya na navajvAro adhvane |\\ 
\EN{104225082} pU... ||\\ 
\EN{104225091} shagdhi pUrdhi pra yaMsi ca shishIhi prAsyudaram |\\ 
\EN{104225092} pU... ||\\ 
\EN{104225101} na pUSaNaM methAmasi sUktairabhi gRNImasi |\\ 
\EN{104225102} vasUni dasmamImahe ||\\
\EN{104326011} kad rudrAya pracetase mILhuSTamAya tavyase |\\ 
\EN{104326012} vocema shantamaM hRde ||\\ 
\EN{104326021} yathA no aditiH karat pashve nRbhyo yathA gave |\\ 
\EN{104326022} yathA tokAya rudriyam ||\\ 
\EN{104326031} yathA no mitro varuNo yathA rudrashciketati |\\ 
\EN{104326032} yathA vishve sajoSasaH ||\\ 
\EN{104326041} gAthapatiM medhapatiM rudraM jalASabheSajam |\\ 
\EN{104326042} tacchaMyoH sumnamImahe ||\\ 
\EN{104326051} yaH shukra iva sUryo hiraNyamiva rocate |\\ 
\EN{104326052} shreSTho devAnAM vasuH ||\\ 
\EN{104327061} shaM naH karatyarvate sugaM meSAya meSye |\\ 
\EN{104327062} nRbhyo nAribhyo gave ||\\ 
\EN{104327071} asme soma shriyamadhi ni dhehi shatasya nRNAm |\\ 
\EN{104327072} mahi shravastuvinRmNam ||\\ 
\EN{104327081} mA naH somaparibAdho mArAtayo juhuranta |\\ 
\EN{104327082} A na indo vAje bhaja ||\\ 
\EN{104327091} yAste prajA amRtasya parasmin dhAmannRtasya |\\ 
\EN{104327092} mUrdhA nAbhA soma vena AbhUSantIH soma vedaH ||\\
\EN{104428011} agne vivasvaduSasashcitraM rAdho amartya |\\ 
\EN{104428012} A dAshuSe jAtavedo vahA tvamadyA devAnuSarbudhaH ||\\ 
\EN{104428021} juSTo hi dUto asi havyavAhano.agne rathIradhvarANAm |\\ 
\EN{104428022} sajUrashvibhyAmuSasA suvIryamasme dhehi shravo bRhat ||\\ 
\EN{104428031} adyA dUtaM vRNImahe vasumagniM purupriyam |\\ 
\EN{104428032} dhUmaketuM bhARjIkaM vyuSTiSu yaj~nAnAmadhvarashriyam ||\\ 
\EN{104428041} shreSThaM yaviSThamatithiM svAhutaM juSTaM janAya dAshuSe |\\ 
\EN{104428042} devAnachA yAtave jAtavedasamagnimILe vyuSTiSu ||\\ 
\EN{104428051} staviSyAmi tvAmahaM vishvasyAmRta bhojana |\\ 
\EN{104428052} agne trAtAramamRtaM miyedhya yajiSThaM havyavAhana ||\\ 
\EN{104429061} sushaMso bodhi gRNate yaviSThya madhujihvaH svAhutaH |\\ 
\EN{104429062} praskaNvasya pratirannAyurjIvase namasyA daivyaM janam ||\\ 
\EN{104429071} hotAraM vishvavedasaM saM hi tvA visha indhate |\\ 
\EN{104429072} sa A vaha puruhUta pracetaso.agne devAniha dravat ||\\ 
\EN{104429081} savitAramuSasamashvinA bhagamagniM vyuSTiSu kSapaH |\\ 
\EN{104429082} kaNvAsastvA sutasomAsa indhate havyavAhaM svadhvara ||\\ 
\EN{104429091} patir hi adhvarANAm agne dUto vishAm asi |\\ 
\EN{104429092} uSarbudha Avaha somapItaye devAnadya svardRshaH ||\\ 
\EN{104429101} agne pUrvA anUSaso vibhAvaso dIdetha vishvadarSataH |\\ 
\EN{104429102} asi grAmeSvavitA purohito.asi yaj~neSu mAnuSaH ||\\ 
\EN{104430111} ni tvA yaj~nasya sAdhanamagne hotAraM Rtvijam |\\ 
\EN{104430112} manuSvad deva dhImahi pracetasaM jIraM dUtamamartyam ||\\ 
\EN{104430121} yad devAnAM mitramahaH purohito.antaro yAsi dUtyam |\\ 
\EN{104430122} sindhoriva prasvanitAsa Urmayo.agnerbhrAjante arcayaH ||\\ 
\EN{104430131} shrudhi shrutkarNa vahnibhirdevairagne sayAvabhiH |\\ 
\EN{104430132} A sIdantu barhiSi mitro aryamA prAtaryAvANo adhvaram ||\\ 
\EN{104430141} shRNvantu stomaM marutaH sudAnavo.agnijihvA RtAvRdhaH |\\ 
\EN{104430142} pibatu somaM varuNo dhRtavrato.ashvibhyAmuSasA sajUH ||\\
\EN{104531011} tvamagne vasUnriha rudrAnAdityAnuta |\\ 
\EN{104531012} yajA svadhvaraM janaM manujAtaM ghRtapruSam ||\\ 
\EN{104531021} shruSTIvAno hi dAshuSe devA agne vicetasaH |\\ 
\EN{104531022} tAn rohidashva girvaNastrayastriMshatamA vaha ||\\ 
\EN{104531031} priyamedhavadatrivajjAtavedo virUpavat |\\ 
\EN{104531032} aN^girasvan mahivrata praskaNvasya shrudhI havam ||\\ 
\EN{104531041} mahikerava Utaye priyamedhA ahUSata |\\ 
\EN{104531042} rAjantamadhvarANAmagniM shukreNa shociSA ||\\ 
\EN{104531051} ghRtAhavana santyemA u Su shrudhI giraH |\\ 
\EN{104531052} yAbhiH kaNvasya sUnavo havante.avase tvA ||\\ 
\EN{104532061} tvAM citrashravastama havante vikSu jantavaH |\\ 
\EN{104532062} shociSkeshampurupriyAgne havyAya voLhave ||\\ 
\EN{104532071} ni tvA hotAraM RtvijaM dadhire vasuvittamam |\\ 
\EN{104532072} shrutkarNaM saprathastamaM viprA agne diviSTiSu ||\\ 
\EN{104532081} A tvA viprA acucyavuH sutasomA abhi prayaH |\\ 
\EN{104532082} bRhad bhA bibhrato haviragne martAya dAshuSe ||\\ 
\EN{104532091} prAtaryAvNaH sahaskRta somapeyAya santya |\\ 
\EN{104532092} ihAdya daivyaMjanaM barhirA sAdayA vaso ||\\ 
\EN{104532101} arvA~ncaM daivyaM janamagne yakSva sahUtibhiH |\\ 
\EN{104532102} ayaM somaH sudAnavastaM pAta tiroahnyam ||\\
\EN{104633011} eSo uSA apUrvya vyuchati priyA divaH |\\ 
\EN{104633012} stuSe vAmashvinA bRhat ||\\ 
\EN{104633021} yA dasrA sindhumAtarA manotarA rayINAm |\\ 
\EN{104633022} dhiyA devA vasuvidA ||\\ 
\EN{104633031} vacyante vAM kakuhAso jUrNAyAmadhi viSTapi |\\ 
\EN{104633032} yad vAMratho vibhiS patAt ||\\ 
\EN{104633041} haviSA jAro apAM piparti papurirnarA |\\ 
\EN{104633042} pitA kuTasya carSaNiH ||\\ 
\EN{104633051} AdAro vAM matInAM nAsatyA matavacasA |\\ 
\EN{104633052} pAtaM somasya dhRSNuyA ||\\ 
\EN{104634061} yA naH pIparadashvinA jyotiSmatI tamastiraH |\\ 
\EN{104634062} tAmasme rAsAthAmiSam ||\\ 
\EN{104634071} A no nAvA matInAM yAtaM pArAya gantave |\\ 
\EN{104634072} yu~njAthAmashvinA ratham ||\\ 
\EN{104634081} aritraM vAM divas pRthu tIrthe sindhUnAM rathaH |\\ 
\EN{104634082} dhiyA yuyujra indavaH ||\\ 
\EN{104634091} divas kaNvAsa indavo vasu sindhUnAM pade |\\ 
\EN{104634092} svaM vavriM kuha dhitsathaH ||\\ 
\EN{104634101} abhUdu bhA u aMshave hiraNyaM prati sUryaH |\\ 
\EN{104634102} vyakhyajjihvayAsitaH ||\\ 
\EN{104635111} abhUdu pArametave panthA Rtaysa sAdhuyA |\\ 
\EN{104635112} adarshi vi srutirdivaH ||\\ 
\EN{104635121} tat\-tadidashvinoravo jaritA prati bhUSati |\\ 
\EN{104635122} made somasyapipratoH ||\\ 
\EN{104635131} vAvasAnA vivasvati somasya pItyA girA |\\ 
\EN{104635132} manuSvacchambhUA gatam ||\\ 
\EN{104635141} yuvoruSA anu shriyaM parijmanorupAcarat |\\ 
\EN{104635142} RtA vanatho aktubhiH ||\\ 
\EN{104635151} ubhA pibatamashvinobhA naH sharma yachatam |\\ 
\EN{104635152} avidriyAbhirUtibhiH ||\\
\EN{104701011} ayaM vAM madhumattamaH sutaH soma RtAvRdhA |\\ 
\EN{104701012} tamashvinA pibataM tiroahnyaM dhattaM ratnAni dAshushe ||\\ 
\EN{104701021} trivandhureNa trivRtA supeshasA rathenA yAtamashvinA |\\ 
\EN{104701022} kaNvAso vAM brahma kRNvantyadhvare teSAM su shRNutaM havam ||\\ 
\EN{104701031} ashvinA madhumattamaM pAtaM somaM RtAvRdhA |\\ 
\EN{104701032} athAdya dasrA vasu bibhratA rathe dAshvAMsamupa gachatam ||\\ 
\EN{104701041} triSadhasthe barhiSi vishvavedasA madhvA yaj~naM mimikSatam |\\ 
\EN{104701042} kaNvAso vAM sutasomA abhidyavo yuvAM havante ashvinA ||\\ 
\EN{104701051} yAbhiH kaNvamabhiSTibhiH prAvataM yuvamashvinA |\\ 
\EN{104701052} tAbhiH SvasmAnavataM shubhas patI pAtaM somaM RtAvRdhA ||\\ 
\EN{104702061} sudAse dasrA vasu bibhratA rathe pRkSo vahatamashvinA |\\ 
\EN{104702062} rayiM samudrAduta vA divas paryasme dhattaM puruspRham ||\\ 
\EN{104702071} yan nAsatyA parAvati yad vA stho adhi turvashe |\\ 
\EN{104702072} ato rathena suvRtA na A gataM sAkaM sUryasya rashmibhiH ||\\ 
\EN{104702081} arvA~ncA vAM saptayo.adhvarashriyo vahantu savanedupa |\\ 
\EN{104702082} iSaM pR~ncantA sukRte sudAnava A barhiH sIdataM narA ||\\ 
\EN{104702091} tena nAsatyA gataM rathena sUryatvacA |\\ 
\EN{104702092} yena shashvadUhathurdAshuSe vasu madhvaH somasya pItaye ||\\ 
\EN{104702101} ukthebhirarvAgavase purUvasU arkaishca ni hvayAmahe |\\ 
\EN{104702102} shashvat kaNvAnAM sadasi priye hi kaM somaM papathurashvinA ||\\
\EN{104803011} saha vAmena na uSo vyuchA duhitardivaH |\\ 
\EN{104803012} saha dyumnena bRhatA vibhAvari rAyA devi dAsvatI ||\\ 
\EN{104803021} ashvAvatIrgomatIrvishvasuvido bhUri cyavanta vastave |\\ 
\EN{104803022} udIraya prati mA sUnRtA uSashcoda rAdho maghonAm ||\\ 
\EN{104803031} uvAsoSA uchAcca nu devI jIrA rathAnAm |\\ 
\EN{104803032} ye asyA AcaraNeSu dadhrire samudre na shravasyavaH ||\\ 
\EN{104803041} uSo ye te pra yAmeSu yu~njate mano dAnAya sUrayaH |\\ 
\EN{104803042} atrAha tat kaNva eSAM kaNvatamo nAma gRNAti nRNAm ||\\ 
\EN{104803051} A ghA yoSeva sUnaryuSA yAti prabhu~njatI |\\ 
\EN{104803052} jarayantI vRjanaM padvadIyata ut pAtayati pakSiNaH ||\\ 
\EN{104804061} vi yA sRjati samanaM vyarthinaH padAM na vetyodatI |\\ 
\EN{104804062} vayo nakiS Te paptivAMsa Asate vyuSTau vAjinIvati ||\\ 
\EN{104804071} eSAyukta parAvataH sUryasyodayanAdadhi |\\ 
\EN{104804072} shataM rathebhiH subhagoSA iyaM vi yAtyabhi mAnuSAn ||\\ 
\EN{104804081} vishvamasyA nAnAma cakSase jagajjyotiS kRNoti sUnarI |\\ 
\EN{104804082} apa dveSo maghonI duhitA diva uSA uchadapa sridhaH ||\\ 
\EN{104804091} uSa A bhAhi bhAnunA candreNa duhitardivaH |\\ 
\EN{104804092} AvahantI bhUryasmabhyaM saubhagaM vyuchantI diviSTiSu ||\\ 
\EN{104804101} vishvasya hi prANanaM jIvanaM tve vi yaduchasi sUnari |\\ 
\EN{104804102} sA no rathena bRhatA vibhAvari shrudhi citrAmaghe havam ||\\ 
\EN{104805111} uSo vAjaM hi vaMsva yashcitro mAnuSe jane |\\ 
\EN{104805112} tenA vaha sukRto adhvarAnupa ye tvA gRNanti vahnayaH ||\\ 
\EN{104805121} vishvAn devAnA vaha somapItaye.antarikSAduSastvam |\\ 
\EN{104805122} sAsmAsu dhA gomadashvAvadukthyamuSo vAjaM suvIryam ||\\ 
\EN{104805131} yasyA rushanto arcayaH prati bhadrA adRkSata |\\ 
\EN{104805132} sA no rayiM vishvavAraM supeshasamuSA dadAtu sugmyam ||\\ 
\EN{104805141} ye cid dhi tvAM RSayaH pUrva Utaye juhUre.avase mahi |\\ 
\EN{104805142} sA na stomAnabhi gRNIhi rAdhasoSaH shukreNa shociSA ||\\ 
\EN{104805151} uSo yadadya bhAnunA vi dvArAv RNavo divaH |\\ 
\EN{104805152} pra no yachatAdavRkaM pRthu chardiH pra devi gomatIriSaH ||\\ 
\EN{104805161} saM no rAyA bRhatA vishvapeshasA mimikSvA samiLAbhirA |\\ 
\EN{104805162} saM dyumnena vishvaturoSo mahi saM vAjairvAjinIvati ||\\
\EN{104906011} uSo bhadrebhirA gahi divashcid rocanAdadhi |\\ 
\EN{104906012} vahantvaruNapsava upa tvA somino gRham ||\\ 
\EN{104906021} supeshasaM sukhaM rathaM yamadhyasthA uSastvam |\\ 
\EN{104906022} tenA sushravasaM janaM prAvAdya duhitardivaH ||\\ 
\EN{104906031} vayashcit te patatriNo dvipaccatuSpadarjuni |\\ 
\EN{104906032} uSaH prArannRtUnranu divo antebhyas pari ||\\ 
\EN{104906041} vyuchantI hi rashmibhirvishvamAbhAsi rocanam |\\ 
\EN{104906042} tAM tvAmuSarvasUyavo gIrbhiH kaNvA ahUSata ||\\
\EN{105007011} udu tyaM jAtavedasaM devaM vahanti ketavaH |\\ 
\EN{105007012} dRshe vishvAya sUryam ||\\ 
\EN{105007021} apa tye tAyavo yathA nakSatrA yantyaktubhiH |\\ 
\EN{105007022} sUrAya vishvacakSase ||\\ 
\EN{105007031} adRshramasya ketavo vi rashmayo janAnanu |\\ 
\EN{105007032} bhrAjanto agnayo yathA ||\\ 
\EN{105007041} taraNirvishvadarshato jyotiSkRdasi sUrya |\\ 
\EN{105007042} vishvamA bhAsirocanam ||\\ 
\EN{105007051} pratyaM devAnAM vishaH pratyaN^N^ udeSi mAnuSAn |\\ 
\EN{105007052} pratyaM vishvaM svardRshe ||\\ 
\EN{105008061} yenA pAvaka cakSasA bhuraNyantaM janAnanu |\\ 
\EN{105008062} tvaM varuNa pashyasi ||\\ 
\EN{105008071} vi dyAmeSi rajas pRthvahA mimAno aktubhiH |\\ 
\EN{105008072} pashya~n janmAni sUrya ||\\ 
\EN{105008081} sapta tvA harito rathe vahanti deva sUrya |\\ 
\EN{105008082} shociSkeshaM vicakSaNa ||\\ 
\EN{105008091} ayukta sapta shundhyuvaH sUro rathasya naptyaH |\\ 
\EN{105008092} tAbhiryAti svayuktibhiH ||\\ 
\EN{105008101} ud vayaM tamasas pari jyotiS pashyanta uttaram |\\ 
\EN{105008102} devaM devatrA sUryamaganma jyotiruttamam ||\\ 
\EN{105008111} udyannadya mitramaha ArohannuttarAM divam |\\ 
\EN{105008112} hRdrogaM mamasUrya harimANaM ca nAshaya ||\\ 
\EN{105008121} shukeSu me harimANaM ropaNAkAsu dadhmasi |\\ 
\EN{105008122} atho hAridraveSu me harimANaM ni dadhmasi ||\\ 
\EN{105008131} udagAdayamAdityo vishvena sahasA saha |\\ 
\EN{105008132} dviSantaM mahyaM randhayan mo aham dviSate radham ||\\
\EN{105109011} abhi tyaM meSaM puruhUtaM RgmiyamindraM gIrbhirmadatA vasvo arNavam |\\ 
\EN{105109012} yasya dyAvo na vicaranti mAnuSA bhuje maMhiSThamabhi vipramarcata ||\\ 
\EN{105109021} abhImavanvan svabhiSTimUtayo.antarikSaprAM taviSIbhirAvRtam |\\ 
\EN{105109022} indraM dakSAsa Rbhavo madacyutaM shatakratuM javanI sUnRtAruhat ||\\ 
\EN{105109031} tvaM gotramaN^girobhyo.avRNorapotAtraye shatadureSu gAtuvit |\\ 
\EN{105109032} sasena cid vimadAyAvaho vasvAjAvadriM vAvasAnasyanartayan ||\\ 
\EN{105109041} tvamapAmapidhAnAvRNor apAdhArayaH parvate dAnumad vasu |\\ 
\EN{105109042} vRtraM yadindra shavasAvadhIrahimAdit sUryaM divyArohayo dRshe ||\\ 
\EN{105109051} tvaM mAyAbhirapa mAyino.adhamaH svadhAbhirye adhi shuptAvajuhvata |\\ 
\EN{105109052} tvaM piprornRmaNaH prArujaH puraH pra RjishvAnaM dasyuhatyeSvAvitha ||\\ 
\EN{105110061} tvaM kutsaM shuSNahatyeSvAvithArandhayo.atithigvAya shambaram |\\ 
\EN{105110062} mahAntaM cidarbudaM ni kramIH padA sanAdeva dasyuhatyAya jaj~niSe ||\\ 
\EN{105110071} tve vishvA taviSI sadhryag ghitA tava rAdhaH somapIthAya harSate |\\ 
\EN{105110072} tava vajrashcikite bAhvorhito vRshcA shatrorava vishvAni vRSNyA ||\\ 
\EN{105110081} vi jAnIhyAryAn ye ca dasyavo barhiSmate randhayA shAsadavratAn |\\ 
\EN{105110082} shAkI bhava yajamAnasya coditA vishvet tA te sadhamAdeSu cAkana ||\\ 
\EN{105110091} anuvratAya randhayannapavratAnAbhUbhirindraH shnathayannanAbhuvaH |\\ 
\EN{105110092} vRddhasya cid vardhato dyAminakSata stavAno vamro vi jaghAna sandihaH ||\\ 
\EN{105110101} takSad yat ta ushanA sahasA saho vi rodasI majmanA bAdhate shavaH |\\ 
\EN{105110102} A tvA vAtasya nRmaNo manoyuja A pUryamANamavahannabhi shravaH ||\\ 
\EN{105111111} mandiSTa yadushane kAvye sacAnindro vaN^kU vaN^kutarAdhi tiSThati |\\ 
\EN{105111112} ugro yayiM nirapaH srotasAsRjad vi shuSNasya dRMhitA airayat puraH ||\\ 
\EN{105111121} A smA rathaM vRSapANeSu tiSThasi shAryAtasya prabhRtAyeSu mandase |\\ 
\EN{105111122} indra yathA sutasomeSu cAkano.anarvANaMshlokamA rohase divi ||\\ 
\EN{105111131} adadA arbhAM mahate vacasyave kakSIvate vRcayAmindra sunvate |\\ 
\EN{105111132} menAbhavo vRSaNashvasya sukrato vishvet tA te savaneSu pravAcyA ||\\ 
\EN{105111141} indro ashrAyi sudhyo nireke pajreSu stomo duryo na yUpaH |\\ 
\EN{105111142} ashvayurgavyU rathayurvasUyurindra id rAyaH kSayati prayantA ||\\ 
\EN{105111151} idaM namo vRSabhAya svarAje satyashuSmAya tavase.avAci |\\ 
\EN{105111152} asminnindra vRjane sarvavIrAH smat sUribhistava sharman syAma ||\\
\EN{105212011} tyaM su meSaM mahayA svarvidaM shataM yasya subhvaH sAkamIrate |\\ 
\EN{105212012} atyaM na vAjaM havanasyadaM rathamendraM vavRtyAmavase suvRktibhiH ||\\ 
\EN{105212021} sa parvato na dharuNeSvacyutaH sahasramUtistaviSISu vAvRdhe |\\ 
\EN{105212022} indro yad vRtramavadhIn nadIvRtamubjannarNAMsijarhRSANo andhasA ||\\ 
\EN{105212031} sa hi dvaro dvariSu vavra Udhani candrabudhno madavRddho manISibhiH |\\ 
\EN{105212032} indraM tamahve svapasyayA dhiyA maMhiSTharAtiM sa hi paprirandhasaH ||\\ 
\EN{105212041} A yaM pRNanti divi sadmabarhiSaH samudraM na subhvaH svA abhiSTayaH |\\ 
\EN{105212042} taM vRtrahatye anu tasthurUtayaH shuSmAindramavAtA ahrutapsavaH ||\\ 
\EN{105212051} abhi svavRSTiM made asya yudhyato raghvIriva pravaNe sasrurUtayaH |\\ 
\EN{105212052} indro yad vajrI dhRSamANo andhasA bhinad valasya paridhInriva tritaH ||\\ 
\EN{105213061} parIM ghRNA carati titviSe shavo.apo vRtvI rajaso budhnamAshayat |\\ 
\EN{105213062} vRtrasya yat pravaNe durgRbhishvano nijaghantha hanvorindra tanyatum ||\\ 
\EN{105213071} hradaM na hi tvA nyRSantyUrmayo brahmANIndra tava yAni vardhanA |\\ 
\EN{105213072} tvaSTA cit te yujyaM vAvRdhe shavastatakSa vajramabhibhUtyojasam ||\\ 
\EN{105213081} jaghanvAnu haribhiH sambhRtakratavindra vRtraM manuSe gAtuyannapaH |\\ 
\EN{105213082} ayachathA bAhvorvajramAyasamadhArayo divyA sUryaM dRshe ||\\ 
\EN{105213091} bRhat svashcandramamavad yadukthyamakRNvata bhiyasA rohaNaM divaH |\\ 
\EN{105213092} yan mAnuSapradhanA indramUtayaH svarnRSAco maruto.amadannanu ||\\ 
\EN{105213101} dyaushcidasyAmavAnaheH svanAdayoyavId bhiyasA vajra indra te |\\ 
\EN{105213102} vRtrasya yad badbadhAnasya rodasI made sutasya shavasAbhinacchiraH ||\\ 
\EN{105214111} yadin nvindra pRthivI dashabhujirahAni vishvA tatanantakRSTayaH |\\ 
\EN{105214112} atrAha te maghavan vishrutaM saho dyAmanu shavasA barhaNA bhuvat ||\\ 
\EN{105214121} tvamasya pAre rajaso vyomanaH svabhUtyojA avase dhRSanmanaH |\\ 
\EN{105214122} cakRSe bhUmiM pratimAnamojaso.apaH svaH paribhUreSyA divam ||\\ 
\EN{105214131} tvaM bhuvaH pratimAnaM pRthivyA RSvavIrasya bRhataH patirbhUH |\\ 
\EN{105214132} vishvamAprA antarikSaM mahitvA satyamaddhA nakiranyastvAvAn ||\\ 
\EN{105214141} na yasya dyAvApRthivI anu vyaco na sindhavo rajaso antamAnashuH |\\ 
\EN{105214142} nota svavRSTiM made asya yudhyata eko anyaccakRSe vishvamAnuSak ||\\ 
\EN{105214151} Arcannatra marutaH sasminnAjau vishve devAso amadannanutvA |\\ 
\EN{105214152} vRtrasya yad bhRSTimatA vadhena ni tvamindra pratyAnaM jaghantha ||\\
\EN{105315011} nyU Su vAcaM pra mahe bharAmahe gira indrAya sadane vivasvataH |\\ 
\EN{105315012} nU cid dhi ratnaM sasatAmivAvidan na duSTutirdraviNodeSu shasyate ||\\ 
\EN{105315021} duro ashvasya dura indra gorasi duro yavasya vasuna inas patiH |\\ 
\EN{105315022} shikSAnaraH pradivo akAmakarshanaH sakhA sakhibhyastamidaM gRNImasi ||\\ 
\EN{105315031} shacIva indra purukRd dyumattama tavedidamabhitashcekite vasu |\\ 
\EN{105315032} ataH saMgRbhyAbhibhUta A bhara mA tvAyato jarituH kAmamUnayIH ||\\ 
\EN{105315041} ebhirdyubhiH sumanA ebhirindubhirnirundhAno amatiM gobhirashvinA |\\ 
\EN{105315042} indreNa dasyuM darayanta indubhiryutadveSasaHsamiSA rabhemahi ||\\ 
\EN{105315051} samindra rAyA samiSA rabhemahi saM vAjebhiH purushcandrairabhidyubhiH |\\ 
\EN{105315052} saM devyA pramatyA vIrashuSmayA goagrayAshvAvatyA rabhemahi ||\\ 
\EN{105316061} te tvA madA amadan tAni vRSNyA te somAso vRtrahatyeSu satpate |\\ 
\EN{105316062} yat kArave dasha vRtrANyaprati barhiSmate ni sahasrANi barhayaH ||\\ 
\EN{105316071} yudhA yudhamupa ghedeSi dhRSNuyA purA puraM samidaM haMsyojasA |\\ 
\EN{105316072} namyA yadindra sakhyA parAvati nibarhayo namuciM nAma mAyinam ||\\ 
\EN{105316081} tvaM kara~njamuta parNayaM vadhIstejiSThayAtithigvasyavartanI |\\ 
\EN{105316082} tvaM shatA vaN^gRdasyAbhinat puro.anAnudaH pariSUtA RjishvanA ||\\ 
\EN{105316091} tvametA~n janarAj~no dvirdashAbandhunA sushravasopajagmuSaH |\\ 
\EN{105316092} SaSTiM sahasrA navatiM nava shruto ni cakreNa rathyA duSpadAvRNak ||\\ 
\EN{105316101} tvamAvitha sushravasaM tavotibhistava trAmabhirindra tUrvayANam |\\ 
\EN{105316102} tvamasmai kutsamatithigvamAyuM mahe rAj~ne yUne arandhanAyaH ||\\ 
\EN{105316111} ya udRcIndra devagopAH sakhAyaste shivatamA asAma |\\ 
\EN{105316112} tvAM stoSAma tvayA suvIrA drAghIya AyuH prataraM dadhAnAH ||\\
\EN{105417011} mA no asmin maghavan pRtsvaMhasi nahi te antaH shavasaH parINashe |\\ 
\EN{105417012} akrandayo nadyo roruvad vanA kathA na kSoNIrbhiyasA samArata ||\\ 
\EN{105417021} arcA shakrAya shAkine shacIvate shRNvantamindraM mahayannabhi STuhi |\\ 
\EN{105417022} yo dhRSNunA shavasA rodasI ubhe vRSA vRSatvA vRSabho nyR~njate ||\\ 
\EN{105417031} arcA dive bRhate shUSyaM vacaH svakSatraM yasya dhRSato dhRSan manaH |\\ 
\EN{105417032} bRhacchravA asuro barhaNA kRtaH puro haribhyAM vRSabho ratho hi SaH ||\\ 
\EN{105417041} tvaM divo bRhataH sAnu kopayo.ava tmanA dhRSatA shambaraM bhinat |\\ 
\EN{105417042} yan mAyino vrandino mandinA dhRSacchitAM gabhastimashaniM pRtanyasi ||\\ 
\EN{105417051} ni yad vRNakSi shvasanasya mUrdhani shuSNasya cid vrandinororuvad vanA |\\ 
\EN{105417052} prAcInena manasA barhaNAvatA yadadyA cit kRNavaH kastvA pari ||\\ 
\EN{105418061} tvamAvitha naryaM turvashaM yaduM tvaM turvItiM vayyaMshatakrato |\\ 
\EN{105418062} tvaM rathametashaM kRtvye dhane tvaM puro navatiM dambhayo nava ||\\ 
\EN{105418071} sa ghA rAjA satpatiH shUshuvajjano rAtahavyaH prati yaH shAsaminvati |\\ 
\EN{105418072} ukthA vA yo abhigRNAti rAdhasA dAnurasmA uparA pinvate divaH ||\\ 
\EN{105418081} asamaM kSatramasamA manISA pra somapA apasA santu neme |\\ 
\EN{105418082} ye ta indra daduSo vardhayanti mahi kSatraM sthaviraM vRSNyaM ca ||\\ 
\EN{105418091} tubhyedete bahulA adridugdhAshcamUSadashcamasA indrapAnAH |\\ 
\EN{105418092} vyashnuhi tarpayA kAmameSAmathA mano vasudeyAya kRSva ||\\ 
\EN{105418101} apAmatiSThad dharuNahvaraM tamo.antarvRtrasya jaThareSuparvataH |\\ 
\EN{105418102} abhImindro nadyo vavriNA hitA vishvA anuSThAH pravaNeSu jighnate ||\\ 
\EN{105418111} sa shevRdhamadhi dhA dyumnamasme mahi kSatraM janASALindra tavyam |\\ 
\EN{105418112} rakSA ca no maghonaH pAhi sUrIn rAye ca naH svapatyA iSe dhAH ||\\
\EN{105519011} divashcidasya varimA vi papratha indraM na mahnA pRthivIcana prati |\\ 
\EN{105519012} bhImastuviSmA~ncarSaNibhya AtapaH shishIte vajraM tejase na vaMsagaH ||\\ 
\EN{105519021} so arNavo na nadyaH samudriyaH prati gRbhNAti vishritA varImabhiH |\\ 
\EN{105519022} indraH somasya pItaye vRSAyate sanAt sa yudhma ojasA panasyate ||\\ 
\EN{105519031} tvaM tamindra parvataM na bhojase maho nRmNasya dharmaNAmirajyasi |\\ 
\EN{105519032} pra vIryeNa devatAti cekite vishvasmA ugraH karmaNe purohitaH ||\\ 
\EN{105519041} sa id vane namasyubhirvacasyate cAru janeSu prabruvANa indriyam |\\ 
\EN{105519042} vRSA chandurbhavati haryato vRSA kSemeNa dhenAmmaghavA yadinvati ||\\ 
\EN{105519051} sa in mahAni samithAni majmanA kRNoti yudhma ojasA janebhyaH |\\ 
\EN{105519052} adhA cana shrad dadhati tviSImata indrAya vajraM nighanighnate vadham ||\\ 
\EN{105520061} sa hi shravasyuH sadanAni kRtrimA kSmayA vRdhAna ojasAvinAshayan |\\ 
\EN{105520062} jyotIMSi kRNvannavRkANi yajyave.ava sukratuH sartavA apaH sRjat ||\\ 
\EN{105520071} dAnAya manaH somapAvannastu te.arvA~ncA harI vandanashrudA kRdhi |\\ 
\EN{105520072} yamiSThAsaH sArathayo ya indra te na tvA ketAA dabhnuvanti bhUrNayaH ||\\ 
\EN{105520081} aprakSitaM vasu bibharSi hastayoraSALhaM sahastanvi shruto dadhe |\\ 
\EN{105520082} AvRtAso.avatAso na kartRbhistanUSu te kratavaindra bhUrayaH ||\\
\EN{105621011} eSa pra pUrvIrava tasya camriSo.atyo na yoSAmudayaMsta bhurvaNiH |\\ 
\EN{105621012} dakSaM mahe pAyayate hiraNyayaM rathamAvRtyA hariyogaM Rbhvasam ||\\ 
\EN{105621021} taM gUrtayo nemanniSaH parINasaH samudraM na saMcaraNe saniSyavaH |\\ 
\EN{105621022} patiM dakSasya vidathasya nU saho giriM na venA adhi roha tejasA ||\\ 
\EN{105621031} sa turvaNirmahAnareNu pauMsye girerbhRSTirna bhrAjate tujA shavaH |\\ 
\EN{105621032} yena shuSNaM mAyinamAyaso made dudhraAbhUSu rAmayan ni dAmani ||\\ 
\EN{105621041} devI yadi taviSI tvAvRdhotaya indraM siSaktyuSasaM na sUryaH |\\ 
\EN{105621042} yo dhRSNunA shavasA bAdhate tama iyarti reNuM bRhadarhariSvaNiH ||\\ 
\EN{105621051} vi yat tiro dharuNamacyutaM rajo.atiSThipo diva AtAsubarhaNA |\\ 
\EN{105621052} svarmILhe yan mada indra harSyAhan vRtraM nirapAmaubjo arNavam ||\\ 
\EN{105621061} tvaM divo dharuNaM dhiSa ojasA pRthivyA indra sadaneSu mAhinaH |\\ 
\EN{105621062} tvaM sutasya made ariNA apo vi vRtrasya samayA pASyArujaH ||\\
\EN{105722011} pra maMhiSThAya bRhate bRhadraye satyashuSmAya tavase matiM bhare |\\ 
\EN{105722012} apAmiva pravaNe yasya durdharaM rAdho vishvAyushavase apAvRtam ||\\ 
\EN{105722021} adha te vishvamanu hAsadiSTaya Apo nimneva savanA haviSmataH |\\ 
\EN{105722022} yat parvate na samashIta haryata indrasya vajraH shnathitA hiraNyayaH ||\\ 
\EN{105722031} asmai bhImAya namasA samadhvara uSo na shubhra A bharApanIyase |\\ 
\EN{105722032} yasya dhAma shravase nAmendriyaM jyotirakAriharito nAyase ||\\ 
\EN{105722041} ime ta indra te vayaM puruSTuta ye tvArabhya carAmasi prabhUvaso |\\ 
\EN{105722042} nahi tvadanyo girvaNo giraH saghat kSoNIriva prati no harya tad vacaH ||\\ 
\EN{105722051} bhUri ta indra vIryaM tava smasyasya stoturmaghavan kAmamA pRNa |\\ 
\EN{105722052} anu te dyaurbRhatI vIryaM mama iyaM ca te pRthivI nema ojase ||\\ 
\EN{105722061} tvaM tamindra parvataM mahAmuruM vajreNa vajrin parvashashcakartitha |\\ 
\EN{105722062} avAsRjo nivRtAH sartavA apaH satrA vishvaM dadhiSe kevalaM sahaH ||\\
\EN{105823011} nU cit sahojA amRto ni tundate hotA yad dUto abhavad vivasvataH |\\ 
\EN{105823012} vi sAdhiSThebhiH pathibhI rajo mama A devatAtAhaviSA vivAsati ||\\ 
\EN{105823021} A svamadma yuvamAno ajarastRSvaviSyannataseSu tiSThati |\\ 
\EN{105823022} atyo na pRSThaM pruSitasya rocate divo na sAnu stanayannacikradat ||\\ 
\EN{105823031} krANA rudrebhirvasubhiH purohito hotA niSatto rayiSALamartyaH |\\ 
\EN{105823032} ratho na vikSv R~njasAna AyuSu vyAnuSag vAryA deva RNvati ||\\ 
\EN{105823041} vi vAtajUto ataseSu tiSThate vRthA juhUbhiH sRNyA tuviSvaNiH |\\ 
\EN{105823042} tRSu yadagne vanino vRSAyase kRSNaM ta ema rushadUrme ajara ||\\ 
\EN{105823051} tapurjambho vana A vAtacodito yUthe na sAhvAnava vAti vaMsagaH |\\ 
\EN{105823052} abhivrajannakSitaM pAjasA rajaH sthAtushcarathaM bhayate patatriNaH ||\\ 
\EN{105824061} dadhuS TvA bhRgavo mAnuSeSvA rayiM na cAruM suhavaM janebhyaH |\\ 
\EN{105824062} hotAramagne atithiM vareNyaM mitraM na shevaM divyAya janmane ||\\ 
\EN{105824071} hotAraM sapta juhvo yajiSThaM yaM vAghato vRNate adhvareSu |\\ 
\EN{105824072} agniM vishveSAmaratiM vasUnAM saparyAmi prayasA yAmi ratnam ||\\ 
\EN{105824081} achidrA sUno sahaso no adya stotRbhyo mitramahaH sharma yacha |\\ 
\EN{105824082} agne gRNantamaMhasa uruSyorjo napAt pUrbhirAyasIbhiH ||\\ 
\EN{105824091} bhavA varUthaM gRNate vibhAvo bhavA maghavan maghavadbhyaHsharma |\\ 
\EN{105824092} uruSyAgne aMhaso gRNantaM prAtarmakSU dhiyAvasurjagamyAt ||\\
\EN{105925011} vayA idagne agnayaste anye tve vishve amRtA mAdayante |\\ 
\EN{105925012} vaishvAnara nAbhirasi kSitInAM sthUNeva janAnupamid yayantha ||\\ 
\EN{105925021} mUrdhA divo nAbhiragniH pRthivyA athAbhavadaratI rodasyoH |\\ 
\EN{105925022} taM tvA devAso.ajanayanta devaM vaishvAnara jyotiridAryAya ||\\ 
\EN{105925031} A sUrye na rashmayo dhruvAso vaishvAnare dadhire.agnA vasUni |\\ 
\EN{105925032} yA parvateSvoSadhISvapsu yA mAnuSeSvasi tasya rAjA ||\\ 
\EN{105925041} bRhatI iva sUnave rodasI giro hotA manuSyo na dakSaH |\\ 
\EN{105925042} svarvate satyashuSmAya pUrvIrvaishvAnarAya nRtamAya yahvIH ||\\ 
\EN{105925051} divashcit te bRhato jAtavedo vaishvAnara pra ririce mahitvam |\\ 
\EN{105925052} rAjA kRSTInAmasi mAnuSINAM yudhA devebhyo varivashcakartha ||\\ 
\EN{105925061} pra nU mahitvaM vRSabhasya vocaM yaM pUravo vRtrahaNaM sacante |\\ 
\EN{105925062} vaishvAnaro dasyumagnirjaghanvAnadhUnot kASThA ava shambaraM bhet ||\\ 
\EN{105925071} vaishvAnaro mahimnA vishvakRSTirbharadvAjeSu yajato vibhAvA |\\ 
\EN{105925072} shAtavaneye shatinIbhiragniH puruNIthe jarate sUnRtAvAn ||\\
\EN{106026011} vahniM yashasaM vidathasya ketuM suprAvyaM dUtaM sadyoartham |\\ 
\EN{106026012} dvijanmAnaM rayimiva prashastaM rAtiM bharad bhRgavemAtarishvA ||\\ 
\EN{106026021} asya shAsurubhayAsaH sacante haviSmanta ushijo ye ca martAH |\\ 
\EN{106026022} divashcit pUrvo nyasAdi hotApRchyo vishpatirvikSuvedhAH ||\\ 
\EN{106026031} taM navyasI hRda A jAyamAnamasmat sukIrtirmadhujihvamashyAH |\\ 
\EN{106026032} yaM Rtvijo vRjane mAnuSAsaH prayasvanta Ayavo jIjananta ||\\ 
\EN{106026041} ushik pAvako vasurmAnuSeSu vareNyo hotAdhAyi vikSu |\\ 
\EN{106026042} damUnA gRhapatirdama A agnirbhuvad rayipatI rayINAm ||\\ 
\EN{106026051} taM tvA vayaM patimagne rayINAM pra shaMsAmo matibhirgotamAsaH |\\ 
\EN{106026052} AshuM na vAjambharaM marjayantaH prAtarmakSU dhiyAvasurjagamyAt ||\\
\EN{106127011} asmA idu pra tavase turAya prayo na harmi stomaM mAhinAya |\\ 
\EN{106127012} RcISamAyAdhrigava ohamindrAya brahmANi rAtatamA ||\\ 
\EN{106127021} asmA idu praya iva pra yaMsi bharAmyAN^gUSaM bAdhe suvRkti |\\ 
\EN{106127022} indrAya hRdA manasA manISA pratnAya patye dhiyomarjayanta ||\\ 
\EN{106127031} asmA idu tyamupamaM svarSAM bharAmyAN^gUSamAsyena |\\ 
\EN{106127032} maMhiSThamachoktibhirmatInAM suvRktibhiH sUriM vAvRdhadhyai ||\\ 
\EN{106127041} asmA idu stomaM saM hinomi rathaM na taSTeva tatsinAya |\\ 
\EN{106127042} girashca girvAhase suvRktIndrAya vishvaminvaM medhirAya ||\\ 
\EN{106127051} asmA idu saptimiva shravasyendrAyArkaM juhvA sama~nje |\\ 
\EN{106127052} vIraM dAnaukasaM vandadhyai purAM gUrtashravasaM darmANam ||\\ 
\EN{106128061} asmA idu tvaSTA takSad vajraM svapastamaM svaryaM raNAya |\\ 
\EN{106128062} vRtrasya cid vidad yena marma tujannIshAnastujatA kiyedhAH ||\\ 
\EN{106128071} asyedu mAtuH savaneSu sadyo mahaH pituM papivA~ncArvannA |\\ 
\EN{106128072} muSAyad viSNuH pacataM sahIyAn vidhyad varAhantiro adrimastA ||\\ 
\EN{106128081} asmA idu gnAshcid devapatnIrindrAyArkamahihatya UvuH |\\ 
\EN{106128082} pari dyAvApRthivI jabhra urvI nAsya te mahimAnaM pariSTaH ||\\ 
\EN{106128091} asyedeva pra ririce mahitvaM divas pRthivyAH paryantarikSAt |\\ 
\EN{106128092} svarAL indro dama A vishvagUrtaH svariramatro vavakSe raNAya ||\\ 
\EN{106128101} asyedeva shavasA shuSantaM vi vRshcad vajreNa vRtramindraH |\\ 
\EN{106128102} gA na vrANA avanIramu~ncadabhi shravo dAvane sacetAH ||\\ 
\EN{106129111} asyedu tveSasA ranta sindhavaH pari yad vajreNa sImayachat |\\ 
\EN{106129112} IshAnakRd dAshuSe dashasyan turvItaye gAdhaM turvaNiH kaH ||\\ 
\EN{106129121} asmA idu pra bharA tUtujAno vRtrAya vajramIshAnaH kiyedhAH |\\ 
\EN{106129122} gorna parva vi radA tirashceSyannarNAMsyapAM caradhyai ||\\ 
\EN{106129131} asyedu pra brUhi pUrvyANi turasya karmANi navya ukthaiH |\\ 
\EN{106129132} yudhe yadiSNAna AyudhAny RghAyamANo niriNAti shatrUn ||\\ 
\EN{106129141} asyedu bhiyA girayashca dRLhA dyAvA ca bhUmA januSastujete |\\ 
\EN{106129142} upo venasya joguvAna oNiM sadyo bhuvad vIryAya nodhAH ||\\ 
\EN{106129151} asmA idu tyadanu dAyyeSAmeko yad vavne bhUrerIshAnaH |\\ 
\EN{106129152} praitashaM sUrye paspRdhAnaM sauvashvye suSvimAvadindraH ||\\ 
\EN{106129161} evA te hAriyojanA suvRktIndra brahmANi gotamAso akran |\\ 
\EN{106129162} aiSu vishvapeshasaM dhiyaM dhAH prAtar makSU dhiyAvasur jagamyAt||\\
\EN{106201011} pra manmahe shavasAnAya shUSamAN^gUSaM girvaNase aN^girasvat |\\ 
\EN{106201012} suvRktibhiH stuvata RgmiyAyArcAmArkaM nare vishrutAya ||\\ 
\EN{106201021} pra vo mahe mahi namo bharadhvamAN^gUSyaM shavasAnAya sAma |\\ 
\EN{106201022} yenA naH pUrve pitaraH padaj~nA arcanto aN^giraso gA avindan ||\\ 
\EN{106201031} indrasyAN^girasAM ceSTau vidat saramA tanayAya dhAsim |\\ 
\EN{106201032} bRhaspatirbhinadadriM vidad gAH samusriyAbhirvAvashanta naraH ||\\ 
\EN{106201041} sa suSTubhA sa stubhA sapta vipraiH svareNAdriM svaryo navagvaiH |\\ 
\EN{106201042} saraNyubhiH phaligamindra shakra valaM raveNadarayo dashagvaiH ||\\ 
\EN{106201051} gRNAno aN^girobhirdasma vi varuSasA sUryeNa gobhirandhaH |\\ 
\EN{106201052} vi bhUmyA aprathaya indra sAnu divo raja uparamastabhAyaH ||\\ 
\EN{106202061} tadu prayakSatamamasya karma dasmasya cArutamamasti daMsaH |\\ 
\EN{106202062} upahvare yaduparA apinvan madhvarNaso nadyashcatasraH ||\\ 
\EN{106202071} dvitA vi vavre sanajA sanILe ayAsya stavamAnebhirarkaiH |\\ 
\EN{106202072} bhago na mene parame vyomannadhArayad rodasI sudaMsAH ||\\ 
\EN{106202081} sanAd divaM pari bhUmA virUpe punarbhuvA yuvatI svebhirevaiH |\\ 
\EN{106202082} kRSNebhiraktoSA rushadbhirvapurbhirA carato anyAnyA ||\\ 
\EN{106202091} sanemi sakhyaM svapasyamAnaH sUnurdAdhAra shavasA sudaMsAH |\\ 
\EN{106202092} AmAsu cid dadhiSe pakvamantaH payaH kRSNAsu rushad rohiNISu ||\\ 
\EN{106202101} sanAt sanIlA avanIravAtA vratA rakSante amRtAH sahobhiH |\\ 
\EN{106202102} purU sahasrA janayo na patnIrduvasyanti svasAro ahrayANam ||\\ 
\EN{106203111} sanAyuvo namasA navyo arkairvasUyavo matayo dasma dadruH |\\ 
\EN{106203112} patiM na patnIrushatIrushantaM spRshanti tvA shavasAvanmanISAH ||\\ 
\EN{106203121} sanAdeva tava rAyo gabhastau na kSIyante nopa dasyanti dasma |\\ 
\EN{106203122} dyumAnasi kratumAnindra dhIraH shikSA shacIvastava naH shacIbhiH ||\\ 
\EN{106203131} sanAyate gotama indra navyamatakSad brahma hariyojanAya |\\ 
\EN{106203132} sunIthAya naH shavasAna nodhAH prAtar makSU dhiyAvasur jagamyAt||\\
\EN{106304011} tvaM mahAnindra yo ha shuSmairdyAvA jaj~nAnaH pRthivIame dhAH |\\ 
\EN{106304012} yad dha te vishvA girayashcidabhvA bhiyA dRLhAsaH kiraNA naijan ||\\ 
\EN{106304021} A yad dharI indra vivratA verA te vajraM jaritA bAhvordhAt |\\ 
\EN{106304022} yenAviharyatakrato amitrAn pura iSNAsi puruhUta pUrvIH ||\\ 
\EN{106304031} tvaM satya indra dhRSNuretAn tvaM RbhukSA naryastvaMSAT |\\ 
\EN{106304032} tvaM shuSNaM vRjane pRkSa ANau yUne kutsAyadyumate sacAhan ||\\ 
\EN{106304041} tvaM ha tyadindra codIH sakhA vRtraM yad vajrin vRSakarmannubhnAH |\\ 
\EN{106304042} yad dha shUra vRSamaNaH parAcairvi dasyUnryonAvakRto vRthASAT ||\\ 
\EN{106304051} tvaM ha tyadindrAriSaNyan dRLhasya cin martAnAmajuSTau |\\ 
\EN{106304052} vyasmadA kASThA arvate varghaneva vajri~nchnathihyamitrAn ||\\ 
\EN{106305061} tvAM ha tyadindrArNasAtau svarmILhe nara AjA havante |\\ 
\EN{106305062} tava svadhAva iyamA samarya UtirvAjeSvatasAyyA bhUt ||\\ 
\EN{106305071} tvaM ha tyadindra sapta yudhyan puro vajrin purukutsAya dardaH |\\ 
\EN{106305072} barhirna yat sudAse vRthA vargaMho rAjan varivaH pUrave kaH ||\\ 
\EN{106305081} tvaM tyAM na indra deva citrAmiSamApo na pIpayaH parijman |\\ 
\EN{106305082} yayA shUra pratyasmabhyaM yaMsi tmanamUrjaM na vishvadha kSaradhyai ||\\ 
\EN{106305091} akAri ta indra gotamebhirbrahmANyoktA namasA haribhyAm |\\ 
\EN{106305092} supeshasaM vAjamA bharA naH prAtar makSU dhiyAvasur jagamyAt ||\\
\EN{106406011} vRSNe shardhAya sumakhAya vedhase nodhaH suvRktiM pra bharA marudbhyaH |\\ 
\EN{106406012} apo na dhIro manasA suhastyo giraH sama~nje vidatheSvAbhuvaH ||\\ 
\EN{106406021} te jaj~nire diva RSvAsa ukSaNo rudrasya maryA asurA arepasaH |\\ 
\EN{106406022} pAvakAsaH shucayaH sUryA iva satvAno na drapsinoghoravarpasaH ||\\ 
\EN{106406031} yuvAno rudrA ajarA abhogghano vavakSuradhrigAvaH parvatA iva |\\ 
\EN{106406032} dRLhA cid vishvA bhuvanAni pArthivA pra cyAvayantidivyAni majmanA ||\\ 
\EN{106406041} citraira~njibhirvapuSe vya~njate vakSassu rukmAnadhi yetire shubhe |\\ 
\EN{106406042} aMseSveSAM ni mimRkSur RSTayaH sAkaM jaj~nire svadhayA divo naraH ||\\ 
\EN{106406051} IshAnakRto dhunayo rishAdaso vAtAn vidyutastaviSIbhirakrata |\\ 
\EN{106406052} duhantyUdhardivyAni dhUtayo bhUmiM pinvanti payasAparijrayaH ||\\ 
\EN{106407061} pinvantyapo marutaH sudAnavaH payo ghRtavad vidatheSvAbhuvaH |\\ 
\EN{106407062} atyaM na mihe vi nayanti vAjinamutsaM duhanti stanayantamakSitam ||\\ 
\EN{106407071} mahiSAso mAyinashcitrabhAnavo girayo na svatavaso raghuSyadaH |\\ 
\EN{106407072} mRgA iva hastinaH khAdathA vanA yadAruNISu taviSIrayugdhvam ||\\ 
\EN{106407081} siMhA iva nAnadati pracetasaH pishA iva supisho vishvavedasaH |\\ 
\EN{106407082} kSapo jinvantaH pRSatIbhir RSTibhiH samit sabAdhaH shavasAhimanyavaH ||\\ 
\EN{106407091} rodasI A vadatA gaNashriyo nRSAcaH shUrAH shavasAhimanyavaH |\\ 
\EN{106407092} A vandhureSvamatirna darshatA vidyun na tasthau maruto ratheSu vaH ||\\ 
\EN{106407101} vishvavedaso rayibhiH samokasaH sammishlAsastaviSIbhirvirapshinaH |\\ 
\EN{106407102} astAra iSuM dadhire gabhastyoranantashuSmA vRSakhAdayo naraH ||\\ 
\EN{106408111} hiraNyayebhiH pavibhiH payovRdha ujjighnanta Apathyo na parvatAn |\\ 
\EN{106408112} makhA ayAsaH svasRto dhruvacyuto dudhrakRto maruto bhrAjadRSTayaH ||\\ 
\EN{106408121} ghRSuM pAvakaM vaninaM vicarSaNiM rudrasya sUnuM havasA gRNImasi |\\ 
\EN{106408122} rajasturaM tavasaM mArutaM gaNaM RjISiNaMvRSaNaM sashcata shriye ||\\ 
\EN{106408131} pra nU sa martaH shavasA janAnati tasthau va UtI maruto yamAvata |\\ 
\EN{106408132} arvadbhirvajaM bharate dhanA nRbhirApRchyaMkratumA kSeti puSyati ||\\ 
\EN{106408141} carkRtyaM marutaH pRtsu duSTaraM dyumantaM shuSmaM maghavatsu dhattana |\\ 
\EN{106408142} dhanaspRtamukthyaM vishvacarSaNiM tokaM puSyema tanayaM shataM himaH ||\\ 
\EN{106408151} nU SThiraM maruto vIravantaM RtISAhaM rayimasmAsu dhatta |\\ 
\EN{106408152} sahasriNaM shatinaM shUshuvAMsaM prAtar makSU dhiyAvasur jagamyAt ||\\
\EN{106509011} pashvA na tAyuM guhA catantaM namo yujAnaM namo vahantam |\\ 
\EN{106509012} sajoSA dhIrAH padairanu gmannupa tvA sIdan vishveyajatrAH ||\\ 
\EN{106509021} Rtasya devA anu vratA gurbhuvat pariSTirdyaurna bhUma |\\ 
\EN{106509022} vardhantImApaH panvA sushishviM Rtasya yonA garbhe sujAtam ||\\ 
\EN{106509031} puSTirna raNvA kSitirna pRthivI girirna bhujma kSodo na shambhu |\\ 
\EN{106509032} atyo nAjman sargaprataktaH sindhurna kSodaH ka IM varAte ||\\ 
\EN{106509041} jAmiH sindhUnAM bhrAteva svasrAmibhyAn na rAjA vanAnyatti |\\ 
\EN{106509042} yad vAtajUto vanA vyasthAdagnirha dAti romA pRthivyAH ||\\ 
\EN{106509051} shvasityapsu haMso na sIdan kratvA cetiSTho vishAmuSarbhut |\\ 
\EN{106509052} somo na vedhA RtaprajAtaH pashurna shishvA vibhurdUrebhAH ||\\
\EN{106610011} rayirna citrA sUro na sandRgAyurna prANo nityo nasUnuH |\\ 
\EN{106610012} takvA na bhUrNirvanA siSakti payo na dhenuH shucirvibhAvA ||\\ 
\EN{106610021} dAdhAra kSemamoko na raNvo yavo na pakvo jetA janAnAm |\\ 
\EN{106610022} RSirna stubhvA vikSu prashasto vAjI na prIto vayodadhati ||\\ 
\EN{106610031} durokashociH kraturna nityo jAyeva yonAvaraM vishvasmai |\\ 
\EN{106610032} citro yadabhrAT chveto na vikSu ratho na rukmI tveSaH samatsu ||\\ 
\EN{106610041} seneva sRSTAmaM dadhAtyasturna didyut tveSapratIkA |\\ 
\EN{106610042} yamo ha jAto yamo janitvaM jAraH kanInAM patirjanInAm ||\\ 
\EN{106610051} taM vashcarAthA vayaM vasatyAstaM na gAvo nakSanta iddham |\\ 
\EN{106610052} sindhurna kSodaH pra nIcIrainon navanta gAvaH svardRshIke ||\\
\EN{106711011} vaneSu jAyurmarteSu mitro vRNIte shruSTiM rAjevAjuryam |\\ 
\EN{106711012} kSemo na sAdhuH kraturna bhadro bhuvat svAdhirhotA havyavAT ||\\ 
\EN{106711021} haste dadhAno nRmNA vishvAnyame devAn dhAd guhA niSIdan |\\ 
\EN{106711022} vidantImatra naro dhiyandhA hRdA yat taSTAn mantrAnashaMsan ||\\ 
\EN{106711031} ajo na kSAM dAdhAra pRthivIM tastambha dyAM mantrebhiH satyaiH |\\ 
\EN{106711032} priyA padAni pashvo ni pAhi vishvAyuragne guhA guhaM gAH ||\\ 
\EN{106711041} ya IM ciketa guhA bhavantamA yaH sasAda dhArAM Rtasya |\\ 
\EN{106711042} vi ye cRtanty RtA sapanta Adid vasUni pra vavAcAsmai ||\\ 
\EN{106711051} vi yo vIrutsu rodhan mahitvota prajA uta prasUSvantaH |\\ 
\EN{106711052} cittirapAM dame vishvAyuH sadmeva dhIrAH sammAya cakruH ||\\
\EN{106812011} shrINannupa sthAd divaM bhuraNyu sthAtushcarathamaktUnvyUrNot |\\ 
\EN{106812012} pari yadeSAmeko vishveSAM bhuvad devo devAnAM mahitvA ||\\ 
\EN{106812021} Adit te vishve kratuM juSanta shuSkAd yad deva jIvo janiSThAH |\\ 
\EN{106812022} bhajanta vishve devatvaM nAma RtaM sapanto amRtamevaiH ||\\ 
\EN{106812031} Rtasya preSA Rtasya dhItirvishvAyurvishve apAMsi cakruH |\\ 
\EN{106812032} yastubhyaM dAshAd yo vA te shikSAt tasmai cikitvAnrayiM dayasva ||\\ 
\EN{106812041} hotA niSatto manorapatye sa cin nvAsAM patI rayINAm |\\ 
\EN{106812042} ichanta reto mithastanUSu saM jAnata svairdakSairamUrAH ||\\ 
\EN{106812051} piturna putrAH kratuM juSanta shroSan ye asya shAsaM turAsaH |\\ 
\EN{106812052} vi rAya aurNod duraH purukSuH pipesha nAkaM stRbhirdamUnAH ||\\
\EN{106913011} shukraH shushukvAnuSo na jAraH paprA samIcI divo najyotiH |\\ 
\EN{106913012} pari prajAtaH kratvA babhUtha bhuvo devAnAM pitA putraH san ||\\ 
\EN{106913021} vedhA adRpto agnirvijAnannUdharna gonAM svAdmA pitUnAm |\\ 
\EN{106913022} jane na sheva AhUryaH san madhye niSatto raNvo duroNe ||\\ 
\EN{106913031} putro na jAto raNvo duroNe vAjI na prIto visho vi tArIt |\\ 
\EN{106913032} visho yadahve nRbhiH sanILA agnirdevatvA vishvAnyashyAH ||\\ 
\EN{106913041} nakiS Ta etA vratA minanti nRbhyo yadebhyaH shruSTiM cakartha |\\ 
\EN{106913042} tat tu te daMso yadahan samAnairnRbhiryad yukto vive rapAMsi ||\\ 
\EN{106913051} uSo na jAro vibhAvosraH saMj~nAtarUpashciketadasmai |\\ 
\EN{106913052} tmanA vahanto duro vy RNvan navanta vishve svardRshIke ||\\
\EN{107014011} vanema pUrvIraryo manISA agniH sushoko vishvAnyashyAH |\\ 
\EN{107014012} A daivyAni vratA cikitvAnA mAnuSasya janasya janma ||\\ 
\EN{107014021} garbho yo apAM garbho vanAnAM garbhashca sthAtAM garbhashcarathAm |\\ 
\EN{107014022} adrau cidasmA antarduroNe vishAM na vishvo amRtaH svAdhIH ||\\ 
\EN{107014031} sa hi kSapAvAnagnI rayINAM dAshad yo asmA araM sUktaiH |\\ 
\EN{107014032} etA cikitvo bhUmA ni pAhi devAnAM janma martAMshca vidvAn ||\\ 
\EN{107014041} vardhAn yaM pUrvIH kSapo virUpA sthAtushca rathaM RtapravItam |\\ 
\EN{107014042} arAdhi hotA svarniSattaH kRNvan vishvAnyapAMsi satyA ||\\ 
\EN{107014051} goSu prashastiM vaneSu dhiSe bharanta vishve baliM svarNaH |\\ 
\EN{107014052} vi tvA naraH purutrA saparyan piturna jivrervi vedobharanta ||\\ 
\EN{107014061} sAdhurna gRdhnurasteva shUro yAteva bhImastveSaH samatsu ||\\  
\EN{107115011} upa pra jinvannushatIrushantaM patiM na nityaM janayaH sanILAH |\\ 
\EN{107115012} svasAraH shyAvImaruSImajuSra~ncitramuchantImuSasaM na gAvaH ||\\ 
\EN{107115021} vILu cid dRLhA pitaro na ukthairadriM rujannaN^giraso raveNa |\\ 
\EN{107115022} cakrurdivo bRhato gAtumasme ahaH svarvividuH ketumusrAH ||\\ 
\EN{107115031} dadhannRtaM dhanayannasya dhItimAdidaryo didhiSvo vibhRtrAH |\\ 
\EN{107115032} atRSyantIrapaso yantyachA devA~n janma prayasA vardhayantIH ||\\ 
\EN{107115041} mathId yadIM vibhRto mAtarishvA gRhe\-gRhe shyeto jenyo bhUt |\\ 
\EN{107115042} AdIM rAj~ne na sahIyase sacA sannA dUtyaM bhRgavANo vivAya ||\\ 
\EN{107115051} mahe yat pitra IM rasaM dive karava tsarat pRshanyashcikitvAn |\\ 
\EN{107115052} sRjadastA dhRSatA didyumasmai svAyAM devo duhitari tviSiM dhAt ||\\ 
\EN{107116061} sva A yastubhyaM dama A vibhAti namo vA dAshAdushato anu dyUn |\\ 
\EN{107116062} vardho agne vayo asya dvibarhA yAsad rAyA sarathaM yaM junAsi ||\\ 
\EN{107116071} agniM vishvA abhi pRkSaH sacante samudraM na sravataH sapta yahvIH |\\ 
\EN{107116072} na jAmibhirvi cikite vayo no vidA deveSu pramatiM cikitvAn ||\\ 
\EN{107116081} A yadiSe nRpatiM teja AnaT chuci reto niSiktaM dyaurabhIke |\\ 
\EN{107116082} agniH shardhamanavadyaM yuvAnaM svAdhyaM janayat sUdayacca ||\\ 
\EN{107116091} mano na yo.adhvanaH sadya etyekaH satrA sUro vasva Ishe |\\ 
\EN{107116092} rAjAnA mitrAvaruNA supANI goSu priyamamRtaM rakSamANA ||\\ 
\EN{107116101} mA no agne sakhyA pitryANi pra marSiSThA abhi viduS kaviH san |\\ 
\EN{107116102} nabho na rUpaM jarimA minAti purA tasyA abhishasteradhIhi ||\\
\EN{107217011} ni kAvyA vedhasaH shashvatas karhaste dadhAno naryA purUNi |\\ 
\EN{107217012} agnirbhuvad rayipatI rayINAM satrA cakrANo amRtAni vishvA ||\\ 
\EN{107217021} asme vatsaM pari SantaM na vindannichanto vishve amRtA amUrAH |\\ 
\EN{107217022} shramayuvaH padavyo dhiyandhAstasthuH pade paramecArvagneH ||\\ 
\EN{107217031} tisro yadagne sharadastvAmicchuciM ghRtena shucayaH saparyAn |\\ 
\EN{107217032} nAmAni cid dadhire yaj~niyAnyasUdayanta tanvaH sujAtAH ||\\ 
\EN{107217041} A rodasI bRhatI vevidAnAH pra rudriyA jabhrire yaj~niyAsaH |\\ 
\EN{107217042} vidan marto nemadhitA cikitvAnagniM pade parame tasthivAMsam ||\\ 
\EN{107217051} saMjAnAnA upa sIdannabhij~nu patnIvanto namasyaM namasyan |\\ 
\EN{107217052} ririkvAMsastanvaH kRNvata svAH sakhA sakhyurnimiSirakSamANAH ||\\ 
\EN{107218061} triH sapta yad guhyAni tve it padAvidan nihitA yaj~niyAsaH |\\ 
\EN{107218062} tebhI rakSante amRtaM sajoSAH pashU~nca sthAtR^I~ncarathaM ca pAhi ||\\ 
\EN{107218071} vidvAnagne vayunAni kSitInAM vyAnuSak churudho jIvasedhAH |\\ 
\EN{107218072} antarvidvAnadhvano devayAnAnatandro dUto abhavo havirvAT ||\\ 
\EN{107218081} svAdhyo diva A sapta yahvI rAyo duro vy Rtaj~nA ajAnan |\\ 
\EN{107218082} vidad gavyaM saramA dRLhamUrvaM yenA nu kaM mAnuSIbhojate viT ||\\ 
\EN{107218091} A ye vishvA svapatyAni tasthuH kRNvAnAso amRtatvAya gAtum |\\ 
\EN{107218092} mahnA mahadbhiH pRthivI vi tasthe mAtA putrairaditirdhAyase veH ||\\ 
\EN{107218101} adhi sriyaM ni dadhushcArumasmin divo yadakSI amRtA akRNvan |\\ 
\EN{107218102} adha kSaranti sindhavo na sRSTAH pra nI cIragnearuSIrajAnan ||\\
\EN{107319011} rayirna yaH pitRvitto vayodhAH supraNItishcikituSo nashAsuH |\\ 
\EN{107319012} syonAshIratithirna prINAno hoteva sadma vidhato vi tArIt ||\\ 
\EN{107319021} devo na yaH savitA satyamanmA kratvA nipAti vRjanAni vishvA |\\ 
\EN{107319022} puruprashasto amatirna satya Atmeva shevo didhiSAyyo bhUt ||\\ 
\EN{107319031} devo na yaH pRthivIM vishvadhAyA upakSeti hitamitro na rAjA |\\ 
\EN{107319032} puraHsadaH sharmasado na vIrA anavadyA patijuSTeva nArI ||\\ 
\EN{107319041} taM tvA naro dama A nityamiddhamagne sacanta kSitiSu dhruvAsu |\\ 
\EN{107319042} adhi dyumnaM ni dadhurbhUryasmin bhavA vishvAyurdharuNo rayINAm ||\\ 
\EN{107319051} vi pRkSo agne maghavAno ashyurvi sUrayo dadato vishvamAyuH |\\ 
\EN{107319052} sanema vAjaM samitheSvaryo bhAgaM deveSu shravasedadhAnAH ||\\ 
\EN{107320061} Rtasya hi dhenavo vAvashAnAH smadUdhnIH pIpayanta dyubhaktAH |\\ 
\EN{107320062} parAvataH sumatiM bhikSamANA vi sindhavaH samayA sasruradrim ||\\ 
\EN{107320071} tve agne sumatiM bhikSamANA divi shravo dadhire yaj~niyAsaH |\\ 
\EN{107320072} naktA ca cakruruSasA virUpe kRSNaM ca varNamaruNaM ca saM dhuH ||\\ 
\EN{107320081} yAn rAye martAn suSUdo agne te syAma maghavAno vayaM ca |\\ 
\EN{107320082} chAyeva vishvaM bhuvanaM sisakSyApaprivAn rodasI antarikSam ||\\ 
\EN{107320091} arvadbhiragne arvato nRbhirnR^In vIrairvIrAn vanuyAmA tvotAH |\\ 
\EN{107320092} IshAnAsaH pitRvittasya rAyo vi sUrayaH shatahimA no ashyuH ||\\ 
\EN{107320101} etA te agna ucathAni vedho juSTAni santu manase hRde ca |\\ 
\EN{107320102} shakema rAyaH sudhuro yamaM te.adhi shravo devabhaktaM dadhAnAH ||\\
\EN{107421011} upaprayanto adhvaraM mantraM vocemAgnaye |\\ 
\EN{107421012} Are asme ca shRNvate ||\\ 
\EN{107421021} yaH snIhitISu pUrvyaH saMjagmAnAsu kRSTiSu |\\ 
\EN{107421022} arakSad dAshuSe gayam ||\\ 
\EN{107421031} uta bruvantu jantava udagnirvRtrahAjani |\\ 
\EN{107421032} dhanaMjayo raNe\-raNe ||\\ 
\EN{107421041} yasya dUto asi kSaye veSi havyAni vItaye |\\ 
\EN{107421042} dasmat kRNoSyadhvaram ||\\ 
\EN{107421051} tamit suhavyamaN^giraH sudevaM sahaso yaho |\\ 
\EN{107421052} janA AhuH subarhiSam ||\\ 
\EN{107422061} A ca vahAsi tAniha devAnupa prashastaye |\\ 
\EN{107422062} havyA sushcandra vItaye ||\\ 
\EN{107422071} na yorupabdirashvyaH shRNve rathasya kaccana |\\ 
\EN{107422072} yadagneyAsi dUtyam ||\\ 
\EN{107422081} tvoto vAjyahrayo.abhi pUrvasmAdaparaH |\\ 
\EN{107422082} pra dAshvAnagne asthAt ||\\ 
\EN{107422091} uta dyumat suvIryaM bRhadagne vivAsasi |\\ 
\EN{107422092} devebhyo deva dAshuSe ||\\
\EN{107523011} juSasva saprathastamaM vaco devapsarastamam |\\ 
\EN{107523012} havyA juhvAnaAsani ||\\ 
\EN{107523021} athA te aN^girastamAgne vedhastama priyam |\\ 
\EN{107523022} vocema brahma sAnasi ||\\ 
\EN{107523031} kaste jAmirjanAnAmagne ko dAshvadhvaraH |\\ 
\EN{107523032} ko ha kasminnasi shritaH ||\\ 
\EN{107523041} tvaM jAmirjanAnAmagne mitro asi priyaH |\\ 
\EN{107523042} sakhA sakhibhya IDyaH ||\\ 
\EN{107523051} yajA no mitrAvaruNA yajA devAn RtaM bRhat |\\ 
\EN{107523052} agne yakSisvaM damam ||\\
\EN{107624011} kA ta upetirmanaso varAya bhuvadagne shantamA kA manISA |\\ 
\EN{107624012} ko vA yaj~naiH pari dakSaM ta Apa kena vA te manasAdAshema ||\\ 
\EN{107624021} ehyagna iha hotA ni SIdAdabdhaH su puraetA bhavA naH |\\ 
\EN{107624022} avatAM tvA rodasI vishvaminve yajA mahe saumanasAya devAn ||\\ 
\EN{107624031} pra su vishvAn rakSaso dhakSyagne bhavA yaj~nAnAmabhishastipAvA |\\ 
\EN{107624032} athA vaha somapatiM haribhyAmAtithyamasmai cakRmA sudAvne ||\\ 
\EN{107624041} prajAvatA vacasA vahnirAsA ca huve ni ca satsIha devaiH |\\ 
\EN{107624042} veSi hotramuta potraM yajatra bodhi prayantarjanitarvasUnAm ||\\ 
\EN{107624051} yathA viprasya manuSo havirbhirdevAnayajaH kavibhiH kaviH san |\\ 
\EN{107624052} evA hotaH satyatara tvamadyAgne mandrayA juhvA yajasva ||\\
\EN{107725011} kathA dAshemAgnaye kAsmai devajuSTocyate bhAmine gIH |\\ 
\EN{107725012} yo martyeSvamRta RtAvA hotA yajiSTha it kRNoti devAn ||\\ 
\EN{107725021} yo adhvareSu shantama RtAvA hotA tamU namobhirA kRNudhvam |\\ 
\EN{107725022} agniryad vermartAya devAn sa cA bodhAti manasAyajAti ||\\ 
\EN{107725031} sa hi kratuH sa maryaH sa sAdhurmitro na bhUdadbhutasya rathIH |\\ 
\EN{107725032} taM medheSu prathamaM devayantIrvisha upa bruvate dasmamArIH ||\\ 
\EN{107725041} sa no nRNAM nRtamo rishAda agnirgiro.avasA vetu dhItim |\\ 
\EN{107725042} tanA ca ye maghavAnaH shaviSTha vAjaprasUtA iSayantamanma ||\\ 
\EN{107725051} evAgnirgotamebhirRtAvA viprebhirastoSTa jAtavedAH |\\ 
\EN{107725052} sa eSu dyumnaM pIpayat sa vAjaM sa puSTiM yAti joSamA cikitvAn ||\\
\EN{107826011} abhi tvA gotamA girA jAtavedo vicarSaNe |\\ 
\EN{107826012} dyumnairabhi pra NonumaH ||\\ 
\EN{107826021} tamu tvA gotamo girA rAyaskAmo duvasyati |\\ 
\EN{107826022} dyumnair... ||\\ 
\EN{107826031} tamu tvA vAjasAtamamaN^girasvad dhavAmahe |\\ 
\EN{107826032} dyumnair... ||\\ 
\EN{107826041} tamu tvA vRtrahantamaM yo dasyUnravadhUnuSe |\\ 
\EN{107826042} dyumnair.. . ||\\ 
\EN{107826051} avocAma rahUgaNA agnaye madhumad vacaH |\\ 
\EN{107826052} dyumnair... ||\\
\EN{107927011} hiraNyakesho rajaso visAre.ahirdhunirvAta iva dhrajImAn |\\ 
\EN{107927012} shucibhrAjA uSaso navedA yashasvatIrapasyuvo na satyAH ||\\ 
\EN{107927021} A te suparNA aminantamevaiH kRSNo nonAva vRSabho yadIdam |\\ 
\EN{107927022} shivAbhirna smayamAnAbhirAgAt patanti mihaH stanayantyabhrA ||\\ 
\EN{107927031} yadIM Rtasya payasA piyAno nayannRtasya pathibhI rajiSThaiH |\\ 
\EN{107927032} aryamA mitro varunaH parijmA tvacaM pR~ncantyuparasya yonau ||\\ 
\EN{107927041} agne vAjasya gomata IshAnaH sahaso yaho |\\ 
\EN{107927042} asme dhehi jAtavedo mahi shravaH ||\\ 
\EN{107927051} sa idhano vasuS kaviragnirILenyo girA |\\ 
\EN{107927052} revadasmabhyampurvaNIka dIdihi ||\\ 
\EN{107927061} kSapo rAjannuta tmanAgne vastorutoSasaH |\\ 
\EN{107927062} sa tigmajambha rakSaso daha prati ||\\ 
\EN{107928071} avA no agna UtibhirgAyatrasya prabharmaNi |\\ 
\EN{107928072} vishvAsu dhISu vandya ||\\ 
\EN{107928081} A no agne rayiM bhara satrAsAhaM vareNyam |\\ 
\EN{107928082} vishvAsu pRtsuduSTaram ||\\ 
\EN{107928091} A no agne sucetunA rayiM vishvAyupoSasam |\\ 
\EN{107928092} mArDIkaM dhehi jIvase ||\\ 
\EN{107928101} pra pUtAstigmashociSe vAco gotamAgnaye |\\ 
\EN{107928102} bharasva sumnayurgiraH ||\\ 
\EN{107928111} yo no agne.abhidAsatyanti dUre padISTa saH |\\ 
\EN{107928112} asmAkamid vRdhe bhava ||\\ 
\EN{107928121} sahasrAkSo vicarSaNiragnI rakSAMsi sedhati |\\ 
\EN{107928122} hotA gRNIta ukthyaH ||\\
\EN{108029011} itthA hi soma in made brahmA cakAra vardhanam |\\ 
\EN{108029012} shaviSTha vajrinnojasA pRthivyA niH shashA ahimarcannanu svarAjyam ||\\ 
\EN{108029021} sa tvAmadad vRSA madaH somaH shyenAbhRtaH sutaH |\\ 
\EN{108029022} yenAvRtraM niradbhyo jaghantha vajrinnojasArcann... ||\\ 
\EN{108029031} prehyabhIhi dhRSNuhi na te vajro ni yaMsate |\\ 
\EN{108029032} indra nRmNaM hi te shavo hano vRtraM jayA apo.arcann... ||\\ 
\EN{108029041} nirindra bhUmyA adhi vRtraM jaghantha nirdivaH |\\ 
\EN{108029042} sRjA marutvatIrava jIvadhanyA imA apo.arcann... ||\\ 
\EN{108029051} indro vRtrasya dodhataH sAnuM vajreNa hILitaH |\\ 
\EN{108029052} abhikramyAva jighnate.apaH sarmAya codayannarcann... ||\\ 
\EN{108030061} adhi sAnau ni jighnate vajreNa shataparvaNA |\\ 
\EN{108030062} mandAna indro andhasaH sakhibhyo gAtumichatyarcann... ||\\ 
\EN{108030071} indra tubhyamidadrivo.anuttaM vajrin vIryam |\\ 
\EN{108030072} yad dha tyammAyinaM mRgaM tamu tvaM mAyayAvadhIrarcann... ||\\ 
\EN{108030081} vi te vajrAso asthiran navatiM nAvyA anu |\\ 
\EN{108030082} mahat ta indra vIryaM bAhvoste balaM hitamarcann... ||\\ 
\EN{108030091} sahasraM sAkamarcata pari STobhata viMshatiH |\\ 
\EN{108030092} shatainamanvanonavurindrAya brahmodyatamarcann... ||\\ 
\EN{108030101} indro vRtrasya taviSIM nirahan sahasA sahaH |\\ 
\EN{108030102} mahat tadasya pauMsyaM vRtraM jaghanvAnasRjadarcann... ||\\ 
\EN{108031111} ime cit tava manyave vepete bhiyasA mahI |\\ 
\EN{108031112} yadindra vajrinnojasA vRtraM marutvAnavadhIrarcann... ||\\ 
\EN{108031121} na vepasA na tanyatendraM vRtro vi bIbhayat |\\ 
\EN{108031122} abhyenaM vajra AyasaH sahasrabhRSTirAyatArcann... ||\\ 
\EN{108031131} yad vRtraM tava cashaniM vajreNa samayodhayaH |\\ 
\EN{108031132} ahimindrajighAMsato divi te badbadhe shavo.arcann... ||\\ 
\EN{108031141} abhiSTane te adrivo yat sthA jagacca rejate |\\ 
\EN{108031142} tvaSTA cit tava manyava indra vevijyate bhiyArcann... ||\\ 
\EN{108031151} nahi nu yAdadhImasIndraM ko vIryA paraH |\\ 
\EN{108031152} tasmin nRmNamuta kratuM devA ojAMsi saM dadhurarcann... ||\\ 
\EN{108031161} yamatharva manuS pitA dadhyaM dhiyamatnata |\\ 
\EN{108031162} tasmin brahmANi purvathendra ukthA samagmatArcann... ||\\
\EN{108101011} indro madAya vAvRdhe shavase vRtrahA nRbhiH |\\ 
\EN{108101012} tamin mahatsvAjiSUtemarbhe havAmahe sa vAjeSu pra no.aviSat ||\\ 
\EN{108101021} asi hi vIra senyo.asi bhUri parAdadiH |\\ 
\EN{108101022} asi dabhrasya cidvRdho yajamAnAya shikSasi sunvate bhUri te vasu ||\\ 
\EN{108101031} yadudIrata Ajayo dhRSNave dhIyate dhanA |\\ 
\EN{108101032} yukSvA madacyutA harI kaM hanaH kaM vasau dadho.asmAnindra vasau dadhaH ||\\ 
\EN{108101041} kratvAmahAnanuSvadhaM bhIma A vAvRdhe shavaH |\\ 
\EN{108101042} shriyaRSva upAkayorni shiprI harivAn dadhe hastayorvajramAyasam ||\\ 
\EN{108101051} A paprau pArthivaM rajo badbadhe rocanA divi |\\ 
\EN{108101052} na tvAvAnindra kashcana na jAto na janiSyate.ati vishvaM vavakSitha ||\\ 
\EN{108102061} yo aryo martabhojanaM parAdadAti dAshuSe |\\ 
\EN{108102062} indro asmabhyaMshikSatu vi bhajA bhUri te vasu bhakSIya tava rAdhasaH ||\\ 
\EN{108102071} made\-made hi no dadiryUthA gavAM RjukratuH |\\ 
\EN{108102072} saM gRbhAyapurU shatobhayAhastyA vasu shishIhi rAya A bhara ||\\ 
\EN{108102081} mAdayasva sute sacA shavase shUra rAdhase |\\ 
\EN{108102082} vidmA hi tvApurUvasumupa kAmAn sasRjmahe.athA no.avitA bhava ||\\ 
\EN{108102091} ete ta indra jantavo vishvaM puSyanti vAryam |\\ 
\EN{108102092} antarhi khyojanAnAmaryo vedo adAshuSAM teSAM no veda A bhara ||\\
\EN{108203011} upo Su shRNuhI giro maghavan mAtathA iva |\\ 
\EN{108203012} yadA naH sUnRtAvataH kara AdarthayAsa id yojA nvindra te harI ||\\ 
\EN{108203021} akSannamImadanta hyava priyA adhUSata |\\ 
\EN{108203022} astoSata svabhAnavo viprA naviSThayA matI yojA ... ||\\ 
\EN{108203031} susandRshaM tvA vayaM maghavan vandiSImahi |\\ 
\EN{108203032} pra nUnaM pUrNavandhura stuto yAhi vashAnanu yojA ... ||\\ 
\EN{108203041} sa ghA taM vRSaNaM rathamadhi tiSThAti govidam |\\ 
\EN{108203042} yaHpAtraM hAriyojanaM pUrNamindra ciketati yojA ... ||\\ 
\EN{108203051} yuktaste astu dakSiNa uta savyaH shatakrato ||\\ 
\EN{108203052} tena jAyAmupa priyAM mandAno yAhyandhaso yojA ... ||\\ 
\EN{108203061} yunajmi te brahmaNA keshinA harI upa pra yAhi dadhiSe gabhastyoH |\\ 
\EN{108203062} ut tvA sutAso rabhasA amandiSuH pUSaNvAn vajrin samu patnyAmadaH ||\\
\EN{108304011} ashvAvati prathamo goSu gachati suprAvIrindra martyastavotibhiH |\\ 
\EN{108304012} tamit pRNakSi vasunA bhavIyasA sindhumApo yathAbhito vicetasaH ||\\ 
\EN{108304021} Apo na devIrupa yanti hotriyamavaH pashyanti vitataM yathA rajaH |\\ 
\EN{108304022} prAcairdevAsaH pra Nayanti devayuM brahmapriyaM joSayante varA iva ||\\ 
\EN{108304031} adhi dvayoradadhA ukthyaM vaco yatasrucA mithunA yA saparyataH |\\ 
\EN{108304032} asaMyatto vrate te kSeti puSyati bhadrA shaktiryajamAnAya sunvate ||\\ 
\EN{108304041} AdaN^girAH prathamaM dadhire vaya iddhAgnayaH shamyA yesukRtyayA |\\ 
\EN{108304042} sarvaM paNeH samavindanta bhojanamashvAvantaM gomantamA pashuM naraH ||\\ 
\EN{108304051} yaj~nairatharvA prathamaH pathastate tataH sUryo vratapAvena Ajani |\\ 
\EN{108304052} A gA AjadushanA kAvyaH sacA yamasya jAtamamRtaM yajAmahe ||\\ 
\EN{108304061} barhirvA yat svapatyAya vRjyate.arko vA shlokamAghoSatedivi |\\ 
\EN{108304062} grAvA yatra vadati kArurukthyastasyedindro abhipitveSu raNyati ||\\
\EN{108405011} asAvi soma indra te shaviSTha dhRSNavA gahi |\\ 
\EN{108405012} A tvA pRNaktvindriyaM rajaH sUryo na rashmibhiH ||\\ 
\EN{108405021} indramid dharI vahato.apratidhRSTashavasam |\\ 
\EN{108405022} RSINAM ca stutIrupa yaj~naM ca mAnuSANAm ||\\ 
\EN{108405031} A tiSTha vRtrahan rathaM yuktA te brahmaNA harI |\\ 
\EN{108405032} arvAcInaM su te mano grAvA kRNotu vagnunA ||\\ 
\EN{108405041} imamindra sutaM piba jyeSThamamartyaM madam |\\ 
\EN{108405042} shukrasya tvAbhyakSaran dhArA Rtasya sAdane ||\\ 
\EN{108405051} indrAya nUnamarcatokthAni ca bravItana |\\ 
\EN{108405052} sutA amatsurindavo jyeSThaM namasyatA sahaH ||\\ 
\EN{108406061} nakiS Tvad rathItaro harI yadindra yachase |\\ 
\EN{108406062} nakiS TvAnu majmanA nakiH svashva Anashe ||\\ 
\EN{108406071} ya eka id vidayate vasu martAya dAshuSe |\\ 
\EN{108406072} IshAno apratiSkuta indro aN^ga ||\\ 
\EN{108406081} kadA martamarAdhasaM padA kSumpamiva sphurat |\\ 
\EN{108406082} kadA naHshushravad gira indro aN^ga ||\\ 
\EN{108406091} yashcid dhi tvA bahubhya A sutAvAnAvivAsati |\\ 
\EN{108406092} ugraM tat patyate shava indro aN^ga ||\\ 
\EN{108406101} svAdoritthA viSUvato madhvaH pibanti gauryaH |\\ 
\EN{108406102} yA indreNa sayAvarIrvRSNA madanti shobhase vasvIranu svarAjyam ||\\ 
\EN{108407111} tA asya pRshanAyuvaH somaM shrINanti pRshnayaH |\\ 
\EN{108407112} priyA indrasya dhenavo vajraM hinvanti sAyakaM vasvIr... ||\\ 
\EN{108407121} tA asya namasA sahaH saparyanti pracetasaH |\\ 
\EN{108407122} vratAnyasya sashcire purUNi pUrvacittaye vasvIr... ||\\ 
\EN{108407131} indro dadhIco asthabhirvRtrANyapratiSkutaH |\\ 
\EN{108407132} jaghAna navatIrnava ||\\ 
\EN{108407141} ichannashvasya yacchiraH parvateSvapashritam |\\ 
\EN{108407142} tad vidaccharyaNAvati ||\\ 
\EN{108407151} atrAha goramanvata nAma tvaSTurapIcyam |\\ 
\EN{108407152} itthA candramaso gRhe ||\\ 
\EN{108408161} ko adya yuN^kte dhuri gA Rtasya shimIvato bhAmino durhRNAyUn |\\ 
\EN{108408162} asanniSUn hRtsvaso mayobhUn ya eSAM bhRtyAM RNadhat sa jIvAt ||\\ 
\EN{108408171} ka ISate tujyate ko bibhAya ko maMsate santamindraM ko anti |\\ 
\EN{108408172} kastokAya ka ibhAyota rAye.adhi bravat tanve ko janAya ||\\ 
\EN{108408181} ko agnimITTe haviSA ghRtena srucA yajAtA RtubhirdhruvebhiH |\\ 
\EN{108408182} kasmai devA A vahAnAshu homa ko maMsate vItihotraH sudevaH ||\\ 
\EN{108408191} tvamaN^ga pra shaMsiSo devaH shaviSTha martyam |\\ 
\EN{108408192} na tvadanyo maghavannasti marDitendra bravImi te vacaH ||\\ 
\EN{108408201} mA te rAdhAMsi mA ta Utayo vaso.asmAn kadA canA dabhan |\\ 
\EN{108408202} vishvA ca na upamimIhi mAnuSa vasUni carSaNibhya A ||\\
\EN{108509011} pra ye shumbhante janayo na saptayo yAman rudrasya sUnavaHsudaMsasaH |\\ 
\EN{108509012} rodasI hi marutashcakrire vRdhe madanti vIrA vidatheSu ghRSvayaH ||\\ 
\EN{108509021} ta ukSitAso mahimAnamAshata divi rudrAso adhi cakrire sadaH |\\ 
\EN{108509022} arcanto arkaM janayanta indriyamadhi shriyo dadhire pRshnimAtaraH ||\\ 
\EN{108509031} gomAtaro yacchubhayante a~njibhistanUSu shubhrA dadhire virukmataH |\\ 
\EN{108509032} bAdhante vishvamabhimAtinamapa vartmAnyeSAmanu rIyate ghRtam ||\\ 
\EN{108509041} vi ye bhrAjante sumakhAsa RSTibhiH pracyAvayanto acyutAcidojasA |\\ 
\EN{108509042} manojuvo yan maruto ratheSvA vRSavrAtAsaH pRSatIrayugdhvam ||\\ 
\EN{108509051} pra yad ratheSu pRSatIrayugdhvaM vAje adriM maruto raMhayantaH |\\ 
\EN{108509052} utAruSasya vi Syanti dhArAshcarmevodabhirvyundanti bhUma ||\\ 
\EN{108509061} A vo vahantu saptayo raghuSyado raghupatvAnaH pra jigAta bAhubhiH |\\ 
\EN{108509062} sIdatA barhiruru vaH sadas kRtaM mAdayadhvaM maruto madhvo andhasaH ||\\ 
\EN{108510071} te.avardhanta svatavaso mahitvanA nAkaM tasthururu cakrire sadaH |\\ 
\EN{108510072} viSNuryad dhAvad vRSaNaM madacyutaM vayo na sIdannadhi barhiSi priye ||\\ 
\EN{108510081} shUrA ived yuyudhayo na jagmayaH shravasyavo na pRtanAsu yetire |\\ 
\EN{108510082} bhayante vishvA bhuvanA marudbhyo rAjAna iva tveSasandRsho naraH ||\\ 
\EN{108510091} tvaSTA yad vajraM sukRtaM hiraNyayaM sahasrabhRSTiM svapA avartayat |\\ 
\EN{108510092} dhatta indro naryapAMsi kartave.ahan vRtraM nirapAmaubjadarNavam ||\\ 
\EN{108510101} UrdhvaM nunudre.avataM ta ojasA dadRhANaM cid bibhidurviparvatam |\\ 
\EN{108510102} dhamanto vANaM marutaH sudAnavo made somasya raNyAni cakrire ||\\ 
\EN{108510111} jihmaM nunudre.avataM tayA dishAsi~ncannutsaM gotamAya tRSNaje |\\ 
\EN{108510112} A gachantImavasA citrabhAnavaH kAmaM viprasyatarpayanta dhAmabhiH ||\\ 
\EN{108510121} yA vaH sharma shashamAnAya santi tridhAtUni dAshuSe yachatAdhi |\\ 
\EN{108510122} asmabhyaM tAni maruto vi yanta rayiM no dhatta vRSaNaH suvIram ||\\
\EN{108611011} maruto yasya hi kSaye pAthA divo vimahasaH |\\ 
\EN{108611012} sa sugopAtamo janaH ||\\ 
\EN{108611021} yaj~nairvA yaj~navAhaso viprasya vA matInAm |\\ 
\EN{108611022} marutaH shRNutA havam ||\\ 
\EN{108611031} uta vA yasya vAjino.anu vipramatakSata |\\ 
\EN{108611032} sa gantA gomativraje ||\\ 
\EN{108611041} asya vIrasya barhiSi sutaH somo diviSTiSu |\\ 
\EN{108611042} ukthaM madashca shasyate ||\\ 
\EN{108611051} asya shroSantvA bhuvo vishvA yashcarSaNIrabhi |\\ 
\EN{108611052} sUraM cit sasruSIriSaH ||\\ 
\EN{108612061} pUrvIbhirhi dadAshima sharadbhirmaruto vayam |\\ 
\EN{108612062} avobhishcarSaNInAm ||\\ 
\EN{108612071} subhagaH sa prayajyavo maruto astu martyaH |\\ 
\EN{108612072} yasya prayAMsiparSatha ||\\ 
\EN{108612081} shashamAnasya vA naraH svedasya satyashavasaH |\\ 
\EN{108612082} vidA kAmasyavenataH ||\\ 
\EN{108612091} yUyaM tat satyashavasa AviS karta mahitvanA |\\ 
\EN{108612092} vidhyatA vidyutA rakSaH ||\\ 
\EN{108612101} gUhatA guhyaM tamo vi yAta vishvamatriNam |\\ 
\EN{108612102} jyotiS kartA yadushmasi ||\\
\EN{108713011} pratvakSasaH pratavaso virapshino.anAnatA avithurA RjISiNaH |\\ 
\EN{108713012} juSTatamAso nRtamAso a~njibhirvyAnajre ke cidusrA iva stRbhiH ||\\ 
\EN{108713021} upahvareSu yadacidhvaM yayiM vaya iva marutaH kena cit pathA |\\ 
\EN{108713022} shcotanti koshA upa vo ratheSvA ghRtamukSatA madhuvarNamarcate ||\\ 
\EN{108713031} praiSAmajmeSu vithureva rejate bhUmiryAmeSu yad dha yu~njate shubhe |\\ 
\EN{108713032} te krILayo dhunayo bhrAjadRSTayaH svayaM mahitvaM panayanta dhUtayaH ||\\ 
\EN{108713041} sa hi svasRt pRSadashvo yuvA gaNo.ayA IshAnastaviSIbhirAvRtaH |\\ 
\EN{108713042} asi satya RNayAvAnedyo.asyA dhiyaH prAvitAthA vRSA gaNaH ||\\ 
\EN{108713051} pituH pratnasya janmanA vadAmasi somasya jihvA pra jigAti cakSasA |\\ 
\EN{108713052} yadImindraM shamy RkvANa AshatAdin nAmAni yaj~niyAni dadhire ||\\ 
\EN{108713061} shriyase kaM bhAnubhiH saM mimikSire te rashmibhista RkvabhiH sukhAdayaH |\\ 
\EN{108713062} te vAshImanta iSmiNo abhIravo vidre priyasya mArutasya dhAmnaH ||\\
\EN{108814011} A vidyunmadbhirmarutaH svarkai rathebhiryAta RSTimadbhirashvaparNaiH |\\ 
\EN{108814012} A varSiSThayA na iSA vayo na paptatA sumAyAH ||\\ 
\EN{108814021} te.aruNebhirvaramA pishaN^gaiH shubhe kaM yAnti rathatUrbhirashvaiH |\\ 
\EN{108814022} rukmo na citraH svadhitIvAn pavyA rathasya jaN^ghananta bhUma ||\\ 
\EN{108814031} shriye kaM vo adhi tanUSu vAshIrmedhA vanA na kRNavanta UrdhvA |\\ 
\EN{108814032} yuSmabhyaM kaM marutaH sujAtAstuvidyumnAso dhanayante adrim ||\\ 
\EN{108814041} ahAni gRdhrAH paryA va AgurimAM dhiyaM vArkAryAMca devIm |\\ 
\EN{108814042} brahma kRNvanto gotamAso arkairUrdhvaM nunudrautsadhiM pibadhyai ||\\ 
\EN{108814051} etat tyan na yojanamaceti sasvarha yan maruto gotamo vaH |\\ 
\EN{108814052} pashyan hiraNyacakrAnayodaMSTrAn vidhAvato varAhUn ||\\ 
\EN{108814061} eSA syA vo maruto.anubhartrI prati STobhati vAghato na vANI |\\ 
\EN{108814062} astobhayad vRthAsAmanu svadhAM gabhastyoH ||\\
\EN{108915011} A no bhadrAH kratavo xyantu vishvato.adabdhAso aparItAsa udbhidaH |\\ 
\EN{108915012} devA no yathA sadamid vRdhe asannaprAyuvo rakSitAro dive\-dive ||\\ 
\EN{108915021} devAnAM bhadrA sumatirRjUyatAM devAnAM rAtirabhi noni vartatAm |\\ 
\EN{108915022} devAnAM sakhyamupa sedimA vayaM devA na AyuH pra tirantu jIvase ||\\ 
\EN{108915031} tAn pUrvayA nividA hUmahe vayaM bhagaM mitramaditiM dakSamasridham |\\ 
\EN{108915032} aryamaNaM varuNaM somamashvinA sarasvatInaH subhagA mayas karat ||\\ 
\EN{108915041} tan no vAto mayobhu vAtu bheSajaM tan mAtA pRthivI tatpitA dyauH |\\ 
\EN{108915042} tad grAvANaH somasuto mayobhuvastadashvinA shRNutaM dhiSNyA yuvam ||\\ 
\EN{108915051} tamIshAnaM jagatastasthuSas patiM dhiyaMjinvamavase hUmahe vayam |\\ 
\EN{108915052} pUSA no yathA vedasAmasad vRdhe rakSitA pAyuradabdhaH svastaye ||\\ 
\EN{108916061} svasti na indro vRddhashravAH svasti naH puSA vishvavedAH |\\ 
\EN{108916062} svasti nastArkSyo ariSTanemiH svasti no bRhaspatirdadhAtu ||\\ 
\EN{108916071} pRSadashvA marutaH pRshnimAtaraH shubhaMyAvAno vidatheSujagmayaH |\\ 
\EN{108916072} agnijihvA manavaH sUracakSaso vishve no devA avasA gamanniha ||\\ 
\EN{108916081} bhadraM karNebhiH shRNuyAma devA bhadraM pashyemAkSabhiryajatrAH |\\ 
\EN{108916082} sthirairaN^gaistuSTuvAMsastanUbhirvyashemadevahitaM yadAyuH ||\\ 
\EN{108916091} shatamin nu sharado anti devA yatrA nashcakrA jarasaM tanUnAm |\\ 
\EN{108916092} putrAso yatra pitaro bhavanti mA no madhyA rIriSatAyurgantoH ||\\ 
\EN{108916101} aditirdyauraditirantarikSamaditirmAtA sa pitA sa putraH |\\ 
\EN{108916102} vishve devA aditiH pa~nca janA aditirjAtamaditirjanitvam ||\\
\EN{109017011} RjunItI no varuNo mitro nayatu vidvAn |\\ 
\EN{109017012} aryamA devaiH sajoSAH ||\\ 
\EN{109017021} te hi vasvo vasavAnAste apramUrA mahobhiH |\\ 
\EN{109017022} vratA rakSante vishvAhA ||\\ 
\EN{109017031} te asmabhyaM sharma yaMsannamRtA martyebhyaH |\\ 
\EN{109017032} bAdhamAnAapa dviSaH ||\\ 
\EN{109017041} vi naH pathaH suvitAya ciyantvindro marutaH |\\ 
\EN{109017042} pUSA bhago vandyAsaH ||\\ 
\EN{109017051} uta no dhiyo goagrAH pUSan viSNavevayAvaH |\\ 
\EN{109017052} kartA naH svastimataH ||\\ 
\EN{109018061} madhu vAtA RtAyate madhu kSaranti sindhavaH |\\ 
\EN{109018062} mAdhvIrnaH santvoSadhIH ||\\ 
\EN{109018071} madhu naktamutoSaso madhumat pArthivaM rajaH |\\ 
\EN{109018072} madhu dyaurastu naH pitA ||\\ 
\EN{109018081} madhumAn no vanaspatirmadhumAnastu sUryaH |\\ 
\EN{109018082} mAdhvIrgAvo bhavantu naH ||\\ 
\EN{109018091} shaM no mitraH shaM varuNaH shaM no bhavatvaryamA |\\ 
\EN{109018092} shaM na indro bRhaspatiH shaM no viSNururukramaH ||\\
\EN{109119011} tvaM soma pra cikito manISA tvaM rajiSThamanu neSi panthAm |\\ 
\EN{109119012} tava praNItI pitaro na indo deveSu ratnamabhajanta dhIrAH ||\\ 
\EN{109119021} tvaM soma kratubhiH subhUstvaM dakSaiH sudakSo vishvavedAH |\\ 
\EN{109119022} tvaM vRSA vRSatvebhirmahitvA dyumnebhirdyumnyabhavo nRcakSAH ||\\ 
\EN{109119031} rAj~no nu te varuNasya vratAni bRhad gabhIraM tava soma dhAma |\\ 
\EN{109119032} shuciS Tvamasi priyo na mitro dakSAyyo aryamevAsisoma ||\\ 
\EN{109119041} yA te dhAmAni divi yA pRthivyAM yA parvateSvoSadhISvapsu |\\ 
\EN{109119042} tebhirno vishvaiH sumanA aheLan rAjan soma pratihavyA gRbhAya ||\\ 
\EN{109119051} tvaM somAsi satpatistvaM rAjota vRtrahA |\\ 
\EN{109119052} tvaM bhadro asi kratuH ||\\ 
\EN{109120061} tvaM ca soma no vasho jIvAtuM na marAmahe |\\ 
\EN{109120062} priyastotro vanaspatiH ||\\ 
\EN{109120071} tvaM soma mahe bhagaM tvaM yUna RtAyate |\\ 
\EN{109120072} dakSaM dadhAsi jIvase ||\\ 
\EN{109120081} tvaM naH soma vishvato rakSA rAjannaghAyataH |\\ 
\EN{109120082} na riSyettvAvataH sakhA ||\\ 
\EN{109120091} soma yAste mayobhuva UtayaH santi dAshuSe |\\ 
\EN{109120092} tAbhirno.avitA bhava ||\\ 
\EN{109120101} imaM yaj~namidaM vaco jujuSANa upAgahi |\\ 
\EN{109120102} soma tvaM novRdhe bhava ||\\ 
\EN{109121111} soma gIrbhiS TvA vayaM vardhayAmo vacovidaH |\\ 
\EN{109121112} sumRLIkona A visha ||\\ 
\EN{109121121} gayasphAno amIvahA vasuvit puSTivardhanaH |\\ 
\EN{109121122} sumitraH somano bhava ||\\ 
\EN{109121131} soma rArandhi no hRdi gAvo na yavaseSvA |\\ 
\EN{109121132} marya iva svaokye ||\\ 
\EN{109121141} yaH soma sakhye tava rAraNad deva martyaH |\\ 
\EN{109121142} taM dakSaH sacate kaviH ||\\ 
\EN{109121151} uruSyA No abhishasteH soma ni pAhyaMhasaH |\\ 
\EN{109121152} sakhA susheva edhi naH ||\\ 
\EN{109122161} A pyAyasva sametu te vishvataH soma vRSNyam |\\ 
\EN{109122162} bhavA vAjasya saMgathe ||\\ 
\EN{109122171} A pyAyasva madintama soma vishvebhiraMshubhiH |\\ 
\EN{109122172} bhavA naHsushravastamaH sakhA vRdhe ||\\ 
\EN{109122181} saM te payAMsi samu yantu vAjAH saM vRSNyAnyabhimAtiSAhaH |\\ 
\EN{109122182} ApyAyamAno amRtAya soma divi shravAMsyuttamAni dhiSva ||\\ 
\EN{109122191} yA te dhAmAni haviSA yajanti tA te vishvA paribhUrastuyaj~nam |\\ 
\EN{109122192} gayasphAnaH prataraNaH suvIro.avIrahA pra carA soma duryAn ||\\ 
\EN{109122201} somo dhenuM somo arvantamAshuM somo vIraM karmaNyaM dadAti |\\ 
\EN{109122202} sAdanyaM vidathyaM sabheyaM pitRshravaNaM yo dadAshadasmai ||\\ 
\EN{109123211} aSALhaM yutsu pRtanAsu papriM svarSAmapsAM vRjanasyagopAm |\\ 
\EN{109123212} bhareSujAM sukSitiM sushravasaM jayantaM tvAmanu madema soma ||\\ 
\EN{109123221} tvamimA oSadhIH soma vishvAstvamapo ajanayastvaM gAH |\\ 
\EN{109123222} tvamA tatanthorvantarikSaM tvaM jyotiSA vi tamo vavartha ||\\ 
\EN{109123231} devena no manasA deva soma rAyo bhAgaM sahasAvannabhi yudhya |\\ 
\EN{109123232} mA tvA tanadIshiSe vIryasyobhayebhyaH pra cikitsA gaviSTau ||\\
\EN{109224011} etA u tyA uSasaH ketumakrata pUrve ardhe rajaso bhAnuma~njate |\\ 
\EN{109224012} niSkRNvAnA AyudhAnIva dhRSNavaH prati gAvo'ruSIryanti mAtaraH ||\\ 
\EN{109224021} udapaptannaruNA bhAnavo vRthA svAyujo aruSIrgA ayuksata |\\ 
\EN{109224022} akrannuSAso vayunAni pUrvathA rushantaM bhAnumaruSIrashishrayuH ||\\ 
\EN{109224031} arcanti nArIrapaso na viSTibhiH samAnena yojanenA parAvataH |\\ 
\EN{109224032} iSaM vahantIH sukRte sudAnave vishvedaha yajamAnAya sunvate ||\\ 
\EN{109224041} adhi peshAMsi vapate nRtUrivAporNute vakSa usreva barjaham |\\ 
\EN{109224042} jyotirvishvasmai bhuvanAya kRNvatI gAvo na vrajaM vyuSA AvartamaH ||\\ 
\EN{109224051} pratyarcI rushadasyA adarshi vi tiSThate bAdhate kRSNamabhvam |\\ 
\EN{109224052} svaruM na pesho vidatheSva~nja~ncitraM divo duhitA bhAnumashret ||\\ 
\EN{109225061} atAriSma tamasas pAramasyoSA uchantI vayunA kRNoti |\\ 
\EN{109225062} shriye chando na smayate vibhAtI supratIkA saumanasAyAjIgaH ||\\ 
\EN{109225071} bhAsvatI netrI sUnRtAnAM diva stave duhitA gotamebhiH |\\ 
\EN{109225072} prajAvato nRvato ashvabudhyAnuSo goagrAnupa mAsi vAjAn ||\\ 
\EN{109225081} uSastamashyAM yashasaM suvIraM dAsapravargaM rayimashvabudhyam |\\ 
\EN{109225082} sudaMsasA shravasA yA vibhAsi vAjaprasUtA subhage bRhantam ||\\ 
\EN{109225091} vishvAni devI bhuvanAbhicakSyA pratIcI cakSururviyA vi bhAti |\\ 
\EN{109225092} vishvaM jIvaM carase bodhayantI vishvasya vAcamavidan manAyoH ||\\ 
\EN{109225101} punaH\-punarjAyamAnA purANI samAnaM varNamabhi shumbhamAnA |\\ 
\EN{109225102} shvaghnIva kRtnurvija AminAnA martasya devI jarayantyAyuH ||\\ 
\EN{109226111} vyUrNvatI divo antAnabodhyapa svasAraM sanutaryuyoti |\\ 
\EN{109226112} praminatI manuSyA yugAni yoSA jArasya cakSasA vi bhAti ||\\ 
\EN{109226121} pashUn na citrA subhagA prathAnA sindhurna kSoda urviyA vyashvait |\\ 
\EN{109226122} aminatI daivyAni vratAni sUryasya ceti rashmibhirdRshAnA ||\\ 
\EN{109226131} uSastaccitramA bharAsmabhyaM vAjinIvati |\\ 
\EN{109226132} yena tokaMca tanayaM ca dhAmahe ||\\ 
\EN{109226141} uSo adyeha gomatyashvAvati vibhAvari |\\ 
\EN{109226142} revadasme vyucha sUnRtAvati ||\\ 
\EN{109226151} yukSvA hi vAjinIvatyashvAnadyAruNAnuSaH |\\ 
\EN{109226152} athA novishvA saubhagAnyA vaha ||\\ 
\EN{109227161} ashvinA vartirasmadA gomad dasrA hiraNyavat |\\ 
\EN{109227162} arvAg rathaM samanasA ni yachatam ||\\ 
\EN{109227171} yAvitthA shlokamA divo jyotirjanAya cakrathuH |\\ 
\EN{109227172} A naUrjaM vahatamashvinA yuvam ||\\ 
\EN{109227181} eha devA mayobhuvA dasrA hiraNyavartanI |\\ 
\EN{109227182} uSarbudho vahantu somapItaye ||\\
\EN{109328011} agnISomAvimaM su me shRNutaM vRSaNA havam |\\ 
\EN{109328012} prati sUktAni haryataM bhavataM dAshuSe mayaH ||\\ 
\EN{109328021} agnISomA yo adya vAmidaM vacaH saparyati |\\ 
\EN{109328022} tasmai dhattaM suvIryaM gavAM poSaM svashvyam ||\\ 
\EN{109328031} agnISomA ya AhutiM yo vAM dAshAd dhaviSkRtim |\\ 
\EN{109328032} sa prajayA suvIryaM vishvamAyurvyashnavat ||\\ 
\EN{109328041} agnISomA ceti tad vIryaM vAM yadamuSNItamavasaM paNiM gAH |\\ 
\EN{109328042} avAtirataM bRsayasya sheSo.avindataM jyotirekaM bahubhyaH ||\\ 
\EN{109328051} yuvametAni divi rocanAnyagnishca soma sakratU adhattam |\\ 
\EN{109328052} yuvaM sindhUnrabhishasteravadyAdagnISomAvamu~ncataM gRbhItAn ||\\ 
\EN{109328061} AnyaM divo mAtarishvA jabhArAmathnAdanyaM pari shyenoadreH |\\ 
\EN{109328062} agnISomA brahmaNA vAvRdhAnoruM yaj~nAya cakrathuru lokam ||\\ 
\EN{109329071} agnISomA haviSaH prasthitasya vItaM haryataM vRSaNA juSethAm |\\ 
\EN{109329072} susharmANA svavasA hi bhUtamathA dhattaM yajamAnAya shaM yoH ||\\ 
\EN{109329081} yo agnISomA haviSA saparyAd devadrIcA manasA yo ghRtena |\\ 
\EN{109329082} tasya vrataM rakSataM pAtamaMhaso vishe janAya mahisharma yachatam ||\\ 
\EN{109329091} agnISomA savedasA sahUtI vanataM giraH |\\ 
\EN{109329092} saM devatrA babhUvathuH ||\\ 
\EN{109329101} agnISomAvanena vAM yo vAM ghRtena dAshati |\\ 
\EN{109329102} tasmai dIdayataM bRhat ||\\ 
\EN{109329111} agnISomAvimAni no yuvaM havyA jujoSatam |\\ 
\EN{109329112} A yAtamupanaH sacA ||\\ 
\EN{109329121} agnISomA pipRtamarvato na A pyAyantAmusriyA havyasUdaH |\\ 
\EN{109329122} asme balAni maghavatsu dhattaM kRNutaM no adhvaraM shruSTimantam ||\\
\EN{109430011} imaM stomamarhate jAtavedase rathamiva saM mahemA manISayA |\\ 
\EN{109430012} bhadrA hi naH pramatirasya saMsadyagne sakhye mA riSAmA vayaM tava ||\\ 
\EN{109430021} yasmai tvamAyajase sa sAdhatyanarvA kSeti dadhate suvIryam |\\ 
\EN{109430022} sa tUtAva nainamashnotyaMhatiragne ... ||\\ 
\EN{109430031} shakema tvA samidhaM sAdhayA dhiyastve devA haviradantyAhutam |\\ 
\EN{109430032} tvamAdityAnA vaha tAn hyushmasyagne ... ||\\ 
\EN{109430041} bharAmedhmaM kRNavAmA havIMSi te citayantaH parvaNA\-parvaNA vayam |\\ 
\EN{109430042} jIvAtave prataraM sAdhayA dhiyo.agne ... ||\\ 
\EN{109430051} vishAM gopA asya caranti jantavo dvipacca yaduta catuSpadaktubhiH |\\ 
\EN{109430052} citraH praketa uSaso mahAnasya agne ... ||\\ 
\EN{109431061} tvamadhvaryuruta hotAsi pUrvyaH prashAstA potA januSA purohitaH |\\ 
\EN{109431062} vishvA vidvAnArtvijyA dhIra puSyasyagne .. . ||\\ 
\EN{109431071} yo vishvataH supratIkaH sadRMM asi dUre cit san taLidivAti rocase |\\ 
\EN{109431072} rAtryAshcidandho ati deva pashyasyagne ... ||\\ 
\EN{109431081} pUrvo devA bhavatu sunvato ratho.asmAkaM shaMso abhyastu dUDhyaH |\\ 
\EN{109431082} tadA jAnItota puSyatA vaco.agne ... ||\\ 
\EN{109431091} vadhairduHshaMsAnapa dUDhyo jahi dUre vA ye anti vA ke cidatriNaH |\\ 
\EN{109431092} athA yaj~nAya gRNate sugaM kRdhyagne ... ||\\ 
\EN{109431101} yadayukthA aruSA rohitA rathe vAtajUtA vRSabhasyeva teravaH |\\ 
\EN{109431102} Adinvasi vanino dhUmaketunAgne ... ||\\ 
\EN{109432111} adha svanAduta bibhyuH patatriNo drapsA yat te yavasAdo vyasthiran |\\ 
\EN{109432112} sugaM tat te tAvakebhyo rathebhyo.agne ... ||\\ 
\EN{109432121} ayaM mitrasya varuNasya dhAyase.avayAtAM marutAM heLo adbhutaH |\\ 
\EN{109432122} mRLA su no bhUtveSAM manaH punaragne ... ||\\ 
\EN{109432131} devo devAnAmasi mitro adbhuto vasurvasUnAmasi cAruradhvare |\\ 
\EN{109432132} sharman syAma tava saprathastame.agne ... ||\\ 
\EN{109432141} tat te bhadraM yat samiddhaH sve dame somAhuto jarase mRLayattamaH |\\ 
\EN{109432142} dadhAsi ratnaM draviNaM ca dAshuSe.agne ... ||\\ 
\EN{109432151} yasmai tvaM sudraviNo dadAsho.anAgAstvamadite sarvatAtA |\\ 
\EN{109432152} yaM bhadreNa shavasA codayAsi prajAvatA rAdhasA te syAma ||\\ 
\EN{109432161} sa tvamagne saubhagatvasya vidvAnasmAkamAyuH pra tirehadeva |\\ 
\EN{109432162} tan no mitro varuNo mAmahantAmaditiH sindhuH pRthivI uta dyauH ||\\
\EN{109501011} dve vIrUpe carataH svarthe anyAnyA vatsamupa dhApayete |\\ 
\EN{109501012} hariranyasyAM bhavati svadhAvA~nchukro anyasyAM dadRshe suvarcAH ||\\ 
\EN{109501021} dashemaM tvaSTurjanayanta garbhamatandrAso yuvatayo vibhRtram |\\ 
\EN{109501022} tigmAnIkaM svayashasaM janeSu virocamAnaM pari SIM nayanti ||\\ 
\EN{109501031} trINi jAnA pari bhUSantyasya samudra ekaM divyekamapsu |\\ 
\EN{109501032} pUrvAmanu pra dishaM pArthivAnAM RtUn prashAsad vidadhAvanuSThu ||\\ 
\EN{109501041} ka imaM vo niNyamA ciketa vatso mAtR^Irjanayata svadhAbhiH |\\ 
\EN{109501042} bahvInAM garbho apasAmupasthAn mahAn kavirnishcarati svadhAvAn ||\\ 
\EN{109501051} AviSTyo vardhate cArurAsu jihmAnAmUrdhvaH svayashA upasthe |\\ 
\EN{109501052} ubhe tvaSTurbibhyaturjAyamAnAt pratIcI siMhamprati joSayete ||\\ 
\EN{109502061} ubhe bhadre joSayete na mene gAvo na vAshrA upa tasthurevaiH |\\ 
\EN{109502062} sa dakSANAM dakSapatirbabhUvA~njanti yaM dakSiNato havirbhiH ||\\ 
\EN{109502071} ud yaMyamIti saviteva bAhU ubhe sicau yatate bhIma R~njan |\\ 
\EN{109502072} ucchukramatkamajate simasmAn navA mAtRbhyo vasanA jahAti ||\\ 
\EN{109502081} tveSaM rUpaM kRNuta uttaraM yat sampR~ncAnaH sadane gobhiradbhiH |\\ 
\EN{109502082} kavirbudhnaM pari marmRjyate dhIH sA devatAtA samitirbabhUva ||\\ 
\EN{109502091} uru te jrayaH paryeti budhnaM virocamAnaM mahiSasya dhAma |\\ 
\EN{109502092} vishvebhiragne svayashobhiriddho.adabdhebhiH pAyubhiH pAhyasmAn ||\\ 
\EN{109502101} dhanvan srotaH kRNute gAtumUrmiM shukrairUrmibhirabhinakSati kSAm |\\ 
\EN{109502102} vishvA sanAni jaThareSu dhatte.antarnavAsu carati prasUSu ||\\ 
\EN{109502111} evA no agne samidhA vRdhAno revat pAvaka shravase vi bhAhi |\\ 
\EN{109502112} tan no mitro varuNo mAmahantAm aditiH sindhuH pRthvivI uto dyauH ||\\
\EN{109603011} sa pratnathA sahasA jAyamAnaH sadyaH kAvyAni baL adhatta vishvA |\\ 
\EN{109603012} apashca mitraM dhiSaNA ca sAdhan devA agnindhArayan draviNodAm ||\\ 
\EN{109603021} sa pUrvayA nividA kavyatAyorimAH prajA ajanayan manUnAm |\\ 
\EN{109603022} vivasvatA cakSasA dyAmapashca devA a. dh. d. ||\\ 
\EN{109603031} tamILata prathamaM yaj~nasAdhaM visha ArIrAhutaM R~njasAnam |\\ 
\EN{109603032} UrjaH putraM bharataM sRpradAnuM devA ... ||\\ 
\EN{109603041} sa mAtarishvA puruvArapuSTirvidad gAtuM tanayAya svarvit |\\ 
\EN{109603042} vishAM gopA janitA rodasyordevA ... ||\\ 
\EN{109603051} naktoSAsA varNamAmemyAne dhApayete shishumekaM samIcI |\\ 
\EN{109603052} dyAvAkSAmA rukmo antarvi bhAti devA ... ||\\ 
\EN{109604061} rAyo budhnaH saMgamano vasUnAM yaj~nasya keturmanmasAdhano veH |\\ 
\EN{109604062} amRtatvaM rakSamANAsa enaM devA ... ||\\ 
\EN{109604071} nU ca purA ca sadanaM rayINAM jAtasya ca jAyamAnasya ca kSAm |\\ 
\EN{109604072} satashca gopAM bhavatashca bhUrerdevA ... ||\\ 
\EN{109604081} draviNodA draviNasasturasya draviNodAH sanarasya pra yaMsat |\\ 
\EN{109604082} draviNodA vIravatImiSaM no draviNodA rasate dIrghamAyuH ||\\ 
\EN{109604091} evA no agne samidhA vRdhAno revat pAvaka shravase vi bhAhi ||\\ 
\EN{109604092} tan no mitro varuNo mAmahantAm aditiH sindhuH pRthvivI uto dyauH ||\\
\EN{109705011} apa naH shoshucadaghamagne shushugdhyA rayim |\\ 
\EN{109705012} apa naH shoshucadagham ||\\ 
\EN{109705021} sukSetriyA sugAtuyA vasUyA ca yajAmahe |\\ 
\EN{109705022} apa ... ||\\ 
\EN{109705031} pra yad bhandiSTha eSAM prAsmAkAsashca sUrayaH |\\ 
\EN{109705032} apa... ||\\ 
\EN{109705041} pra yat te agne sUrayo jAyemahi pra te vayam |\\ 
\EN{109705042} apa ... ||\\ 
\EN{109705051} pra yadagneH sahasvato vishvato yanti bhAnavaH |\\ 
\EN{109705052} apa ... ||\\ 
\EN{109705061} tvaM hi vishvatomukha vishvataH paribhUrasi |\\ 
\EN{109705062} apa ... ||\\ 
\EN{109705071} dviSo no vishvatomukhAti nAveva pAraya |\\ 
\EN{109705072} apa ... ||\\ 
\EN{109705081} sa naH sindhumiva nAvayAti parSA svastaye |\\ 
\EN{109705082} apa ... ||\\
\EN{109806011} vaishvAnarasya sumatau syAma rAjA hi kaM bhuvanAnAmabhishrIH |\\ 
\EN{109806012} ito jAto vishvamidaM vi caSTe vaishvAnaro yatate sUryeNa ||\\ 
\EN{109806021} pRSTo divi pRSTo agniH pRthivyAM pRSTo vishvA oSadhIrA vivesha |\\ 
\EN{109806022} vaishvAnaraH sahasA pRSTo agniH sa no divA sa riSaH pAtu naktam ||\\ 
\EN{109806031} vaishvAnara tava tat satyamastvasmAn rAyo maghavAnaH sacantAm |\\ 
\EN{109806032} tan no ... ||\\
\EN{109907011} jAtavedase sunavAma somamarAtIyato ni dahAti vedaH |\\ 
\EN{109907012} sa naH parSadati durgANi vishvA nAveva sindhuM duritAtyagniH ||\\
\EN{110008011} sa yo vRSA vRSNyebhiH samokA maho divaH pRthivyAshcasamrAT |\\ 
\EN{110008012} satInasatvA havyo bhareSu marutvAn no bhavatvindra UtI ||\\ 
\EN{110008021} yasyAnAptaH sUryasyeva yAmo bhare\-bhare vRtrahA shuSmo asti |\\ 
\EN{110008022} vRSantamaH sakhibhiH svebhirevairma... ||\\ 
\EN{110008031} divo na yasya retaso dughAnAH panthAso yanti shavasAparItAH |\\ 
\EN{110008032} taraddveSAH sAsahiH pauMsyebhirma... ||\\ 
\EN{110008041} so aN^girobhiraN^girastamo bhUd vRSA vRSabhiH sakhibhiH sakhA san |\\ 
\EN{110008042} RgmibhirRgmI gAtubhirjyeSTho ma... ||\\ 
\EN{110008051} sa sUnubhirna rudrebhirRbhvA nRSAhye sAsahvAnamitrAn |\\ 
\EN{110008052} sanILebhiH shravasyAni tUrvan ma... ||\\ 
\EN{110009061} sa manyumIH samadanasya kartAsmAkebhirnRbhiH sUryaM sanat |\\ 
\EN{110009062} asminnahan satpatiH puruhUto ma... ||\\ 
\EN{110009071} tamUtayo raNaya~nchUrasAtau taM kSemasya kSitayaH kRNvata trAm |\\ 
\EN{110009072} sa vishvasya karuNasyesha eko ma... ||\\ 
\EN{110009081} tamapsanta shavasa utsaveSu naro naramavase taM dhanAya |\\ 
\EN{110009082} so andhe cit tamasi jyotirvidan ma... ||\\ 
\EN{110009091} sa savyena yamati vrAdhatashcit sa dakSiNe saMgRbhItA kRtAni |\\ 
\EN{110009092} sa kIriNA cit sanitA dhanAni ma... ||\\ 
\EN{110009101} sa grAmebhiH sanitA sa rathebhirvide vishvAbhiH kRSTibhirnvadya |\\ 
\EN{110009102} sa pauMsyebhirabhibhUrashastIrma... ||\\ 
\EN{110010111} sa jAmibhiryat samajAti mILhe.ajAmibhirvA puruhUta evaiH |\\ 
\EN{110010112} apAM tokasya tanayasya jeSe ma... ||\\ 
\EN{110010121} sa vajrabhRd dasyuhA bhIma ugraH sahasracetAH shatanIthaRbhvA |\\ 
\EN{110010122} camrISo na shavasA pA~ncajanyo ma... ||\\ 
\EN{110010131} tasya vajraH krandati smat svarSA divo na tveSo ravathaHshimIvAn |\\ 
\EN{110010132} taM sacante sanayastaM dhanAni ma... ||\\ 
\EN{110010141} yasyAjasraM shavasA mAnamukthaM paribhujad rodasI vishvataH sIm |\\ 
\EN{110010142} sa pAriSat kratubhirmandasAno ma... ||\\ 
\EN{110010151} na yasya devA devatA na martA Apashcana shavaso antamApuH |\\ 
\EN{110010152} sa prarikvA tvakSasA kSmo divashca ma... ||\\ 
\EN{110011161} rohicchyAvA sumadaMshurlalAmIrdyukSA rAya RjrAshvasya |\\ 
\EN{110011162} vRSaNvantaM bibhratI dhUrSu rathaM mandrA ciketa nAhuSISu vikSu ||\\ 
\EN{110011171} etat tyat ta indra vRSNa ukthaM vArSAgirA abhi gRNanti rAdhaH |\\ 
\EN{110011172} RjrAshvaH praSTibhirambarISaH sahadevo bhayamAnaH surAdhAH ||\\ 
\EN{110011181} dasyU~nchimyUMshca puruhUta evairhatvA pRthivyAM sharvA ni barhIt |\\ 
\EN{110011182} sanat kSetraM sakhibhiH shvitnyebhiH sanatsUryaM sanadapaH suvajraH ||\\ 
\EN{110011191} vishvAhendro adhivaktA no astvaparihvRtAH sanuyAma vAjam |\\ 
\EN{110011192} tan no ... ||\\
\EN{110112011} pra mandine pitumadarcatA vaco yaH kRSNagarbhA nirahannRjishvanA |\\ 
\EN{110112012} avasyavo vRSaNaM vajradakSiNaM marutvantaM sakhyAya havAmahe ||\\ 
\EN{110112021} yo vyaMsaM jAhRSANena manyunA yaH shambaraM yo ahan piprumavratam |\\ 
\EN{110112022} indro yaH shuSNamashuSaM nyAvRNaM ma. .. ||\\ 
\EN{110112031} yasya dyAvApRthivI pauMsyaM mahad yasya vrate varuNo yasya sUryaH |\\ 
\EN{110112032} yasyendrasya sindhavaH sashcati vrataM ma... ||\\ 
\EN{110112041} yo ashvAnAM yo gavAM gopatirvashI ya AritaH karmaNi\ karmaNi sthiraH |\\ 
\EN{110112042} vILoshcidindro yo asunvato vadho ma... ||\\ 
\EN{110112051} yo vishvasya jagataH prANatas patiryo brahmaNe prathamo gA avindat |\\ 
\EN{110112052} indro yo dasyUnradharAnavAtiran ma... ||\\ 
\EN{110112061} yaH shUrebhirhavyo yashca bhIrubhiryo dhAvadbhirhUyate yashca jigyubhiH |\\ 
\EN{110112062} indraM yaM vishvA bhuvanAbhi sandadhurma... ||\\ 
\EN{110113071} rudrANAmeti pradishA vicakSaNo rudrebhiryoSA tanute pRthu jrayaH |\\ 
\EN{110113072} indraM manISA abhyarcati shrutaM ma... ||\\ 
\EN{110113081} yad vA marutvaH parame sadhasthe yad vAvame vRjane mAdayAse |\\ 
\EN{110113082} ata A yAhyadhvaraM no achA tvAyA havishcakRmA satyarAdhaH ||\\ 
\EN{110113091} tvAyendra somaM suSumA sudakSa tvAyA havishcakRmA brahmavAhaH |\\ 
\EN{110113092} adhA niyutvaH sagaNo marudbhirasmin yaj~ne barhiSimAdayasva ||\\ 
\EN{110113101} mAdayasva haribhirye ta indra vi Syasva shipre vi sRjasva dhene |\\ 
\EN{110113102} A tvA sushipra harayo vahantUshan havyAni prati no juSasva ||\\ 
\EN{110113111} marutstotrasya vRjanasya gopA vayamindreNa sanuyAma vAjam |\\ 
\EN{110113112} tan no ... ||\\
\EN{110214011} imAM te dhiyaM pra bhare maho mahImasya stotre dhiSaNAyat ta Anaje |\\ 
\EN{110214012} tamutsave ca prasave ca sAsahimindraM devAsaH shavasAmadannanu ||\\ 
\EN{110214021} asya shravo nadyaH sapta bibhrati dyAvAkSAmA pRthivI darshataM vapuH |\\ 
\EN{110214022} asme sUryAcandramasAbhicakSe shraddhe kamindra carato vitarturam ||\\ 
\EN{110214031} taM smA rathaM maghavannprAva sAtaye jaitraM yaM te anumadAma saMgame |\\ 
\EN{110214032} AjA na indra manasA puruSTuta tvAyadbhyo maghava~ncharma yacha naH ||\\ 
\EN{110214041} vayaM jayema tvayA yujA vRtamasmAkamaMshamudavA bhare\-bhare |\\ 
\EN{110214042} asmabhyamindra varivaH sugaM kRdhi pra shatrUNAMmaghavan vRSNyA ruja ||\\ 
\EN{110214051} nAnA hi tvA havamAnA janA ime dhanAnAM dhartaravasAvipanyavaH |\\ 
\EN{110214052} asmAkaM smA rathamA tiSTha sAtaye jaitraMhIndra nibhRtaM manastava ||\\ 
\EN{110215061} gojitA bAhU amitakratuH simaH karman\ karma~nchatamUtiH khajaMkaraH |\\ 
\EN{110215062} akalpa indraH pratimAnamojasAthA janA vihvayante siSAsavaH ||\\ 
\EN{110215071} ut te shatAn maghavannucca bhUyasa ut sahasrAd ririce kRSTiSu shravaH |\\ 
\EN{110215072} amAtraM tvA dhiSaNA titviSe mahyadhA vRtrANi jighnase purandara ||\\ 
\EN{110215081} triviSTidhAtu pratimAnamojasastisro bhUmIrnRpate trINi rocanA |\\ 
\EN{110215082} atIdaM vishvaM bhuvanaM vavakSithAshatrurindrajanuSA sanAdasi ||\\ 
\EN{110215091} tvAM deveSu prathamaM havAmahe tvaM babhUtha pRtanAsu sAsahiH |\\ 
\EN{110215092} semaM naH kArumupamanyumudbhidamindraH kRNotu prasave rathaM puraH ||\\ 
\EN{110215101} tvaM jigetha na dhanA rurodhithArbheSvAjA maghavan mahatsu ca |\\ 
\EN{110215102} tvAmugramavase saM shishImasyathA na indra havaneSu codaya ||\\ 
\EN{110215111} vishvAhendro ... ||\\
\EN{110316011} tat ta indriyaM paramaM parAcairadhArayanta kavayaH puredam |\\ 
\EN{110316012} kSamedamanyad divyanyadasya samI pRcyate samaneva ketuH ||\\ 
\EN{110316021} sa dhArayat pRthivIM paprathacca vajreNa hatvA nirapaH sasarja |\\ 
\EN{110316022} ahannahimabhinad rauhiNaM vyahan vyaMsaM maghavA shacIbhiH ||\\ 
\EN{110316031} sa jAtUbharmA shraddadhAna ojaH puro vibhindannacarad vidAsIH |\\ 
\EN{110316032} vidvAn vajrin dasyave hetimasyAryaM saho vardhayA dyumnamindra ||\\ 
\EN{110316041} tadUcuSe mAnuSemA yugAni kIrtenyaM maghavA nAma bibhrat |\\ 
\EN{110316042} upaprayan dasyuhatyAya vajrI yad dha sUnuH shravase nAma dadhe ||\\ 
\EN{110316051} tadasyedaM pashyatA bhUri puSTaM shradindrasya dhattana vIryAya |\\ 
\EN{110316052} sa gA avindat so avindadashvAn sa oSadhIH soapaH sa vanAni ||\\ 
\EN{110317061} bhurikarmaNe vRSabhAya vRSNe satyashuSmAya sunavAma somam |\\ 
\EN{110317062} ya AdRtyA paripanthIva shUro.ayajvano vibhajanneti vedaH ||\\ 
\EN{110317071} tadindra preva vIryaM cakartha yat sasantaM vajreNAbodhayo.ahim |\\ 
\EN{110317072} anu tvA patnIrhRSitaM vayashca vishve devAso amadannanu tvA ||\\ 
\EN{110317081} shuSNaM pipruM kuyavaM vRtramindra yadAvadhIrvi puraHshambarasya |\\ 
\EN{110317082} tan no ... ||\\
\EN{110418011} yoniS Ta indra niSade akAri tamA ni SIda svAno nArvA |\\ 
\EN{110418012} vimucya vayo.avasAyAshvAn doSA vastorvahIyasaH prapitve ||\\ 
\EN{110418021} o tye nara indramUtaye gurnU cit tAn sadyo adhvano jagamyAt |\\ 
\EN{110418022} devAso manyuM dAsasya shcamnan te na A vakSan suvitAya varNam ||\\ 
\EN{110418031} ava tmana bharate ketavedA ava tmanA bharate phenamudan |\\ 
\EN{110418032} kSIreNa snAtaH kuyavasya yoSe hate te syAtAM pravaNe shiphAyAH ||\\ 
\EN{110418041} yuyopa nAbhiruparasyAyoH pra pUrvAbhistirate rASTi shUraH |\\ 
\EN{110418042} a~njasI kulishI vIrapatnI payo hinvAnA udabhirbharante ||\\ 
\EN{110418051} prati yat syA nIthAdarshi dasyoroko nAchA sadanaM jAnatI gAt |\\ 
\EN{110418052} adha smA no maghava~ncarkRtAdin mA no magheva niSSapI parA dAH ||\\ 
\EN{110419061} sa tvaM na indra sUrye so apsvanAgAstva A bhaja jIvashaMse |\\ 
\EN{110419062} mAntarAM bhujamA rIriSo naH shraddhitaM te mahata indriyAya ||\\ 
\EN{110419071} adhA manye shrat te asmA adhAyi vRSA codasva mahate dhanAya |\\ 
\EN{110419072} mA no akRte puruhUta yonAvindra kSudhyadbhyo vaya AsutiM dAH ||\\ 
\EN{110419081} mA no vadhIrindra mA parA dA mA naH priyA bhojanAni pra moSIH |\\ 
\EN{110419082} ANDA mA no maghava~nchakra nirbhen mA naH pAtrA bhet sahajAnuSANi ||\\ 
\EN{110419091} arvAM ehi somakAmaM tvAhurayaM sutastasya pibA madAya |\\ 
\EN{110419092} uruvyacA jathara A vRSasva piteva naH shRNuhi hUyamAnaH ||\\
\EN{110520011} candramA apsvantarA suparNo dhAvate divi |\\ 
\EN{110520012} na vo hiraNyanemayaH padaM vindanti vidyuto vittaM me asya rodasI ||\\ 
\EN{110520021} arthamid vA u arthina A jAyA yuvate patim |\\ 
\EN{110520022} tu~njAte vRSNyaM payaH paridAya rasaM duhe vittam... ||\\ 
\EN{110520031} mo Su deva adaH svarava pAdi divas pari |\\ 
\EN{110520032} mA somyasya shambhuvaH shUne bhUma kadA cana vittam... ||\\ 
\EN{110520041} yaj~naM pRchAmyavamaM sa tad dUto vi vocati |\\ 
\EN{110520042} kva RtaM pUrvyaM gataM kastad bibharti nUtano vi... ||\\ 
\EN{110520051} amI ye devA sthana triSvA rocane divaH |\\ 
\EN{110520052} kad va RtaM kadanRtaM kva pratnA va Ahutirvi... ||\\ 
\EN{110521061} kad va Rtasya dharNasi kad varuNasya cakSaNam |\\ 
\EN{110521062} kadaryamNo mahas pathAti krAmema dUDhyo vi... ||\\ 
\EN{110521071} aham so asmi yaH purA sute vadAmi kAni cit |\\ 
\EN{110521072} taM mA vyantyAdhyo vRko na tRSNajaM mRgaM vi... ||\\ 
\EN{110521081} saM mA tapantyabhitaH sapatnIriva parshavaH |\\ 
\EN{110521082} mUSo na shishnA vyadanti mAdhya stotAraM te shatakrato vi... ||\\ 
\EN{110521091} amI ye sapta rashmayastatrA me nAbhirAtatA |\\ 
\EN{110521092} tritastad vedAptyaH sa jAmitvAya rebhati vi... ||\\ 
\EN{110521101} amI ye pa~ncokSaNo madhye tasthurmaho divaH |\\ 
\EN{110521102} devatrA nu pravAcyaM sadhrIcInA ni vAvRturvi... ||\\ 
\EN{110522111} suparNA eta Asate madhya Arodhane divaH |\\ 
\EN{110522112} te sedhanti patho vRkaM tarantaM yahvatIrapo vi... ||\\ 
\EN{110522121} navyaM tadukthyaM hitaM devAsaH supravAcanam |\\ 
\EN{110522122} RtamarSanti sindhavaH satyaM tAtAna sUryo vi... ||\\ 
\EN{110522131} agne tava tyadukthyaM deveSvastyApyam |\\ 
\EN{110522132} sa naH satto manuSvadA devAn yakSi viduSTaro vi... ||\\ 
\EN{110522141} satto hotA manuSvadA devAnachA viduSTaraH |\\ 
\EN{110522142} agnirhavyA suSUdati devo deveSu medhiro vi... ||\\ 
\EN{110522151} brahmA kRNoti varuNo gAtuvidaM tamImahe |\\ 
\EN{110522152} vyUrNoti hRdA matiM navyo jAyatAM RtaM vi... ||\\ 
\EN{110523161} asau yaH panthA Adityo divi pravAcyaM kRtaH |\\ 
\EN{110523162} na sa devA atikrame taM martAso na pashyatha vi... ||\\ 
\EN{110523171} tritaH kUpe.avahito devAn havata Utaye |\\ 
\EN{110523172} tacchushrAva bRhaspatiH kRNvannaMhUraNAduru vi... ||\\ 
\EN{110523181} aruNo mA sakRd vRkaH pathA yantaM dadarsha hi |\\ 
\EN{110523182} ujjihIte nicAyyA taSTeva pRSTyAmayI vi... ||\\ 
\EN{110523191} enAN^gUSeNa vayamindravanto.abhi SyAma vRjane sarvavIrAH |\\ 
\EN{110523192} tan no ... ||\\
\EN{110624011} indraM mitraM varuNamagnimUtaye mArutaM shardho aditiMhavAmahe |\\ 
\EN{110624012} rathaM na durgAd vasavaH sudAnavo vishvasmAn noaMhaso niS pipartana ||\\ 
\EN{110624021} ta AdityA A gatA sarvatAtaye bhUta devA vRtratUryeSu shambhuvaH |\\ 
\EN{110624022} rathaM ... ||\\ 
\EN{110624031} avantu naH pitaraH supravAcanA uta devI devaputre RtAvRdhA |\\ 
\EN{110624032} rathaM ... ||\\ 
\EN{110624041} narAshaMsaM vAjinaM vAjayanniha kSayadvIraM pUSaNaM sumnairImahe |\\ 
\EN{110624042} rathaM ... ||\\ 
\EN{110624051} bRhaspate sadamin naH sugaM kRdhi shaM yoryat te manurhitaM tadImahe |\\ 
\EN{110624052} rathaM ... ||\\ 
\EN{110624061} indraM kutso vRtrahaNaM shacIpatiM kATe nibALha RSirahvadUtaye |\\ 
\EN{110624062} rathaM ... ||\\ 
\EN{110624071} devairno devyaditirni pAtu devastrAtA trAyatAmaprayuchan |\\ 
\EN{110624072} tan no ... ||\\
\EN{110725011} yaj~no devAnAM pratyeti sumnamAdityAso bhavatA mRLayantaH |\\ 
\EN{110725012} A vo.arvAcI sumatirvavRtyAdaMhoshcid yA varivovittarAsat ||\\ 
\EN{110725021} upa no devA avasA gamantvaN^girasAM sAmabhiH stUyamAnAH |\\ 
\EN{110725022} indra indriyairmaruto marudbhirAdityairno aditiH sharma yaMsat ||\\ 
\EN{110725031} tan na indrastad varuNastadagnistadaryamA tat savitAcano dhAt |\\ 
\EN{110725032} tan no ... ||\\
\EN{110826011} ya indrAgnI citratamo ratho vAmabhi vishvAni bhuvanAni caSTe |\\ 
\EN{110826012} tenA yAtaM sarathaM tasthivAMsAthA somasya pibataM sutasya ||\\ 
\EN{110826021} yAvadidaM bhuvanaM vishvamastyuruvyacA varimatA gabhIram |\\ 
\EN{110826022} tAvAnayaM pAtave somo astvaramindrAgnI manase yuvabhyAm ||\\ 
\EN{110826031} cakrAthe hi sadhryaM nAma bhadraM sadhrIcInA vRtrahaNAuta sthaH |\\ 
\EN{110826032} tAvindrAgnI sadhrya~ncA niSadyA vRSNaH somasya vRSaNA vRSethAm ||\\ 
\EN{110826041} samiddheSvagniSvAnajAnA yatasrucA barhiru tistirANA |\\ 
\EN{110826042} tIvraiH somaiH pariSiktebhirarvAgendrAgnI saumanasAya yAtam ||\\ 
\EN{110826051} yAnIndrAgnI cakrathurvIryANi yAni rUpANyuta vRSNyAni |\\ 
\EN{110826052} yA vAM pratnAni sakhyA shivAni tebhiH somasya pibataM sutasya ||\\ 
\EN{110827061} yadabravaM prathamaM vAM vRNAno.ayaM somo asurairno vihavyaH |\\ 
\EN{110827062} tAM satyAM shraddhAmabhyA hi yAtamathA somasya pibataM sutasya ||\\ 
\EN{110827071} yadindrAgnI madathaH sve duroNe yad brahmaNi rAjani vAyajatrA |\\ 
\EN{110827072} ataH pari vRSaNAvA hi yAtamathA somasya pibataM sutasya ||\\ 
\EN{110827081} yadindrAgnI yaduSu turvasheSu yad druhyuSvanuSu pUruSu sthaH |\\ 
\EN{110827082} ataH ... ||\\ 
\EN{110827091} yadindrAgnI avamasyAM pRthivyAM madhyamasyAM paramasyAmuta sthaH |\\ 
\EN{110827092} ataH ... ||\\ 
\EN{110827101} yadindrAgnI paramasyAM pRthivyAM madhyamasyAmavamasyAmuta sthaH |\\ 
\EN{110827102} ataH ... ||\\ 
\EN{110827111} yadindrAgnI divi STho yat pRthivyAM yat parvateSvoSadhISvapsu |\\ 
\EN{110827112} ataH ... ||\\ 
\EN{110827121} yadindrAgnI uditA sUryasya madhye divaH svadhayA mAdayethe |\\ 
\EN{110827122} ataH ... ||\\ 
\EN{110827131} evendrAgnI papivAMsA sutasya vishvAsmabhyaM saM jayatandhanAni |\\ 
\EN{110827132} tan no ... ||\\
\EN{110928011} vi hyakhyaM manasA vasya ichannindrAgnI j~nAsa uta vA sajAtAn |\\ 
\EN{110928012} nAnyA yuvat pramatirasti mahyaM sa vAM dhiyaM vAjayantImatakSam ||\\ 
\EN{110928021} ashravaM hi bhUridAvattarA vAM vijAmAturuta vA ghA syAlAt |\\ 
\EN{110928022} athA somasya prayatI yuvabhyAmindrAgnI stomaM janayAmi navyam ||\\ 
\EN{110928031} mA chedma rashmInriti nAdhamAnAH pitR^INAM shaktIranuyachamAnAH |\\ 
\EN{110928032} indrAgnibhyAM kaM vRSaNo madanti tA hyadrI dhiSaNAyA upasthe ||\\ 
\EN{110928041} yuvAbhyAM devI dhiSaNA madAyendrAgnI somamushatI sunoti |\\ 
\EN{110928042} tAvashvinA bhadrahastA supANI A dhAvataM madhunA pRN^ktamapsu ||\\ 
\EN{110928051} yuvAmindrAgnI vasuno vibhAge tavastamA shushrava vRtrahatye |\\ 
\EN{110928052} tAvAsadyA barhiSi yaj~ne asmin pra carSaNI mAdayethAM sutasya ||\\ 
\EN{110929061} pra carSaNibhyaH pRtanAhaveSu pra pRthivyA riricAthe divashca |\\ 
\EN{110929062} pra sindhubhyaH pra giribhyo mahitvA prendrAgnI vishvA bhuvanAtyanyA ||\\ 
\EN{110929071} A bharataM shikSataM vajrabAhU asmAnindrAgnI avataM shacIbhiH |\\ 
\EN{110929072} ime nu te rashmayaH sUryasya yebhiH sapitvaM pitaro na Asan ||\\ 
\EN{110929081} purandarA shikSataM vajrahastAsmAnindrAgnI avataM bhareSu |\\ 
\EN{110929082} tan no ... ||\\
\EN{111030011} tataM me apastadu tAyate punaH svAdiSThA dhItirucathAya shasyate |\\ 
\EN{111030012} ayaM samudra iha vishvadevyaH svAhAkRtasya samu tRpNuta RbhavaH ||\\ 
\EN{111030021} AbhogayaM pra yadichanta aitanApAkAH prA~nco mama ke cidApayaH |\\ 
\EN{111030022} saudhanvanAsashcaritasya bhUmanAgachata saviturdAshuSo gRham ||\\ 
\EN{111030031} tat savitA vo.amRtatvAmAsuvadagohyaM yacchravayanta aitana |\\ 
\EN{111030032} tyaM ciccamasamasurasya bhakSaNamekaM santamakRNutA caturvayam ||\\ 
\EN{111030041} viSTvI shamI taraNitvena vAghato martAsaH santo amRtatvamAnashuH |\\ 
\EN{111030042} saudhanvanA RbhavaH sUracakSasaH saMvatsare samapRcyanta dhItibhiH ||\\ 
\EN{111030051} kSetramiva vi mamustejanenamekaM pAtraM Rbhavo jehamAnam |\\ 
\EN{111030052} upastutA upamaM nAdhamAnA amartyeSu shrava ichamAnAH ||\\ 
\EN{111031061} A manISAmantarikSasya nRbhyaH sruceva ghRtaM juhavAma vidmanA |\\ 
\EN{111031062} taraNitvA ye piturasya sashcira Rbhavo vAjamaruhan divo rajaH ||\\ 
\EN{111031071} Rbhurna indraH shavasA navIyAn RbhurvAjebhirvasubhirvasurdadiH |\\ 
\EN{111031072} yuSmAkaM devA avasAhani priye.abhi tiSThemapRtsutIrasunvatAm ||\\  
\EN{111031081} nishcarmaNa Rbhavo gAmapiMshata saM vatsenAsRjatA mAtaraM punaH |\\ 
\EN{111031082} saudhanvanAsaH svapasyayA naro jivrI yuvAnA pitarAkRNotana ||\\ 
\EN{111031091} vAjebhirno vAjasAtAvaviDDhy RbhumAnindra citramA darSi rAdhaH |\\ 
\EN{111031092} tan no ... ||\\
\EN{111132011} takSan rathaM suvRtaM vidamnApasastakSan harI indravAhA vRSaNvasU |\\ 
\EN{111132012} takSan pitRbhyAM Rbhavo yuvad vayastakSanvatsAya mAtaraM sacAbhuvam ||\\ 
\EN{111132021} A no yaj~nAya takSata Rbhumad vayaH kratve dakSAya suprajAvatImiSam |\\ 
\EN{111132022} yathA kSayAma sarvavIrayA vishA tan naHshardhAya dhAsathA svindriyam ||\\ 
\EN{111132031} A takSata sAtimasmabhyaM RbhavaH sAtiM rathAya sAtimarvate naraH |\\ 
\EN{111132032} sAtiM no jaitrIM saM maheta vishvahA jAmimajAmiM pRtanAsu sakSaNim ||\\ 
\EN{111132041} RbhukSaNamindramA huva Utaya RbhUn vAjAn marutaH somapItaye |\\ 
\EN{111132042} ubhA mitrAvaruNA nUnamashvinA te no hinvantu sAtaye dhiye jiSe ||\\ 
\EN{111132051} RbhurbharAya saM shishAtu sAtiM samaryajid vAjo asmAnaviSTu |\\ 
\EN{111132052} tan no ... ||\\
\EN{111233011} ILe dyAvApRthivI pUrvacittaye.agniM gharmaM surucaM yAmanniSTaye |\\ 
\EN{111233012} yAbhirbhare kAramaMshAya jinvathastAbhirU Su UtibhirashvinA gatam ||\\ 
\EN{111233021} yuvordAnAya subharA asashcato rathamA tasthurvacasaM na mantave |\\ 
\EN{111233022} yAbhirdhiyo.avathaHkarmanniSTaye tAbhir... ||\\ 
\EN{111233031} yuvaM tAsAM divyasya prashAsane vishAM kSayatho amRtasyamajmanA |\\ 
\EN{111233032} yAbhirdhenumasvaM pinvatho narA tAbhir... ||\\ 
\EN{111233041} yAbhiH parijmA tanayasya majmanA dvimAtA tUrSu taraNirvibhUSati |\\ 
\EN{111233042} yAbhistrimanturabhavad vicakSaNastAbhir.. . ||\\ 
\EN{111233051} yAbhI rebhaM nivRtaM sitamadbhya ud vandanamairayataM svardRshe |\\ 
\EN{111233052} yAbhiH kaNvaM pra siSAsantamAvataM tAbhir... ||\\ 
\EN{111234061} yAbhirantakaM jasamAnamAraNe bhujyaM yAbhiravyathibhirjijinvathuH |\\ 
\EN{111234062} yAbhiH karkandhuM vayyaM ca jinvathastAbhir... ||\\ 
\EN{111234071} yAbhiH shucantiM dhanasAM suSaMsadaM taptaM gharmamomyAvantamatraye |\\ 
\EN{111234072} yAbhiH pRSniguM purukutsamAvataM tAbhir... ||\\ 
\EN{111234081} yAbhiH shacIbhirvRSaNA parAvRjaM prAndhaM shroNaM cakSasa etave kRthaH |\\ 
\EN{111234082} yAbhirvartikAM grasitAmamu~ncatantAbhir... ||\\ 
\EN{111234091} yAbhiH sindhuM madhumantamasashcataM vasiSThaM yAbhirajarAvajinvatam |\\ 
\EN{111234092} yAbhiH kutsaM shrutaryaM naryamAvataM tAbhir... ||\\ 
\EN{111234101} yAbhirvishpalAM dhanasAmatharvyaM sahasramILha AjAvajinvatam |\\ 
\EN{111234102} yAbhirvashamashvyaM preNimAvataM tAbhir... ||\\ 
\EN{111235111} yAbhiH sudAnU aushijAya vaNije dIrghashravase madhu koshoakSarat |\\ 
\EN{111235112} kakSIvantaM stotAraM yAbhirAvataM tAbhir. .. ||\\ 
\EN{111235121} yAbhI rasAM kSodasodnaH pipinvathuranashvaM yAbhI rathamAvataM jiSe |\\ 
\EN{111235122} yAbhistrishoka usriyA udAjata tAbhir... ||\\ 
\EN{111235131} yAbhiH sUryaM pariyAthaH parAvati mandhAtAraM kSaitrapatyeSvAvatam |\\ 
\EN{111235132} yAbhirvipraM pra bharadvAjamAvataM tAbhir... ||\\ 
\EN{111235141} yAbhirmahAmatithigvaM kashojuvaM divodAsaM shambarahatyaAvatam |\\ 
\EN{111235142} yAbhiH pUrbhidye trasadasyumAvataM tAbhir... ||\\ 
\EN{111235151} yAbhirvamraM vipipAnamupastutaM kaliM yAbhirvittajAniM duvasyathaH |\\ 
\EN{111235152} yAbhirvyashvamuta pRthimAvataM tAbhir... ||\\ 
\EN{111236161} yAbhirnarA shayave yAbhiratraye yAbhiH purA manave gAtumISathuH |\\ 
\EN{111236162} yAbhiH shArIrAjataM syUmarashmaye tAbhir... ||\\ 
\EN{111236171} yAbhiH paTharvA jaTharasya majmanAgnirnAdIdeccita iddho ajmannA |\\ 
\EN{111236172} yAbhiH sharyAtamavatho mahAdhane tAbhir.. . ||\\ 
\EN{111236181} yAbhiraN^giro manasA niraNyatho.agraM gachatho vivare goarNasaH |\\ 
\EN{111236182} yAbhirmanuM shUramiSA samAvataM tAbhir... ||\\ 
\EN{111236191} yAbhiH patnIrvimadAya nyUhathurA gha vA yAbhiraruNIrashikSatam |\\ 
\EN{111236192} yAbhiH sudAsa UhathuH sudevyaM tAbhir... ||\\ 
\EN{111236201} yAbhiH shantAtI bhavatho dadAshuSe bhujyuM yAbhiravatho yAbhiradhrigum |\\ 
\EN{111236202} omyAvatIM subharAM RtastubhaM tAbhir... ||\\ 
\EN{111237211} yAbhiH kRshAnumasane duvasyatho jave yAbhiryUno arvantamAvatam |\\ 
\EN{111237212} madhu priyaM bharatho yat saraDbhyastAbhir... ||\\ 
\EN{111237221} yAbhirnaraM goSuyudhaM nRSAhye kSetrasya sAtA tanayasya jinvathaH |\\ 
\EN{111237222} yAbhI rathAnavatho yAbhirarvatastAbhir... ||\\ 
\EN{111237231} yAbhiH kutsamArjuneyaM shatakratU pra turvItiM pra ca dabhItimAvatam |\\ 
\EN{111237232} yAbhirdhvasantiM puruSantimAvataM tAbhir... ||\\ 
\EN{111237241} apnasvatImashvinA vAcamasme kRtaM no dasrA vRSaNA manISAm |\\ 
\EN{111237242} adyUtye.avase ni hvaye vAM vRdhe ca no bhavataM vAjasAtau ||\\ 
\EN{111237251} dyubhiraktubhiH pari pAtamasmAnariSTebhirashvinA saubhagebhiH |\\ 
\EN{111237252} tan no ... ||\\ 
\EN{111301011} idaM shreSThaM jyotiSAM jyotirAgAccitraH praketo ajaniSTa vibhvA |\\ 
\EN{111301012} yathA prasUtA savituH savayamevA rAtryuSase yonimAraik ||\\ 
\EN{111301021} rushadvatsA rushatI shvetyAgAdAraigu kRSNA sadanAnyasyAH |\\ 
\EN{111301022} samAnabandhU amRte anucI dyAvA varNaM carata AminAne ||\\ 
\EN{111301031} samAno adhvA svasroranantastamanyAnyA carato devashiSTe |\\ 
\EN{111301032} na methete na tasthatuH sumeke naktoSAsA samanasA virUpe ||\\ 
\EN{111301041} bhAsvatI netrI sUnRtAnAmaceti citrA vi duro na AvaH |\\ 
\EN{111301042} prArpyA jagad vyu no rAyo akhyaduSA ajIgarbhuvanAni vishvA ||\\ 
\EN{111301051} jihmashye caritave maghonyAbhogaya iSTaye rAya u tvam |\\ 
\EN{111301052} dabhraM pashyadbhya urviyA vicakSa uSA ||\\ 
\EN{111302061} kSatrAya tvaM shravase tvaM mahIyA iSTaye tvamarthamivatvamityai |\\ 
\EN{111302062} visadRshA jIvitAbhipracakSa uSA ... ||\\ 
\EN{111302071} eSA divo duhitA pratyadarshi vyuchantI yuvatiH shukravAsAH |\\ 
\EN{111302072} vishvasyeshAnA pArthivasya vasva uSo adyeha subhagevyucha ||\\ 
\EN{111302081} parAyatInAmanveti pAtha AyatInAM prathamA shashvatInAm |\\ 
\EN{111302082} vyuchantI jIvamudIrayantyuSA mRtaM kaM cana bodhayantI ||\\ 
\EN{111302091} uSo yadagniM samidhe cakartha vi yadAvashcakSasA sUryasya |\\ 
\EN{111302092} yan mAnuSAn yakSyamANAnajIgastad deveSu cakRSe bhadramapnaH ||\\ 
\EN{111302101} kiyAtyA yat samayA bhavAti yA vyUSuryAshca nUnaMvyuchAn |\\ 
\EN{111302102} anu pUrvAH kRpate vAvashAnA pradIdhyAnA joSamanyAbhireti ||\\ 
\EN{111303111} IyuS Te ye pUrvatarAmapashyan vyuchantImuSasaM martyAsaH |\\ 
\EN{111303112} asmAbhirU nu praticakSyAbhUdo te yanti ye aparISu pashyAn ||\\ 
\EN{111303121} yAvayaddveSA RtapA RtejAH sumnAvarI sUnRtA IrayantI |\\ 
\EN{111303122} sumaN^galIrbibhratI devavItimihAdyoSaH shreSThatamAvyucha ||\\ 
\EN{111303131} shashvat puroSA vyuvAsa devyatho adyedaM vyAvo maghonI |\\ 
\EN{111303132} atho vyuchAduttarAnanu dyUnajarAmRtA carati svadhAbhiH ||\\ 
\EN{111303141} vya~njibhirdiva AtAsvadyaudapa kRSNAM nirNijaM devyAvaH |\\ 
\EN{111303142} prabodhayantyaruNebhirashvairoSA yAti suyujA rathena ||\\ 
\EN{111303151} AvahantI poSyA vAryANi citraM ketuM kRNute cekitAnA |\\ 
\EN{111303152} IyuSINAmupamA shashvatInAM vibhAtInAM prathamoSA vyashvait ||\\ 
\EN{111304161} udIrdhvaM jIvo asurna AgAdapa prAgAt tama A jyotireti |\\ 
\EN{111304162} Araik panthAM yAtave sUryAyAganma yatra pratiranta AyuH ||\\ 
\EN{111304171} syUmanA vAca udiyarti vahni stavAno rebha uSaso vibhAtIH |\\ 
\EN{111304172} adyA taducha gRNate maghonyasme Ayurni didIhi prajAvat ||\\ 
\EN{111304181} yA gomatIruSasaH sarvavIrA vyuchanti dAshuSe martyAya |\\ 
\EN{111304182} vAyoriva sUnRtAnAmudarke tA ashvadA ashnavat somasutvA ||\\ 
\EN{111304191} mAtA devAnAmaditeranIkaM yaj~nasya keturbRhatI vi bhAhi |\\ 
\EN{111304192} prashastikRd brahmaNe no vyuchA no jane janaya vishvavAre ||\\ 
\EN{111304201} yaccitramapna uSaso vahantIjAnAya shashamAnAya bhadram |\\ 
\EN{111304202} tan no ... ||\\
\EN{111405011} imA rudrAya tavase kapardine kSayadvIrAya pra bharAmahe matIH |\\ 
\EN{111405012} yathA shamasad dvipade catuSpade vishvaM puSTaMgrAme asminnanAturam ||\\ 
\EN{111405021} mRLA no rudrota no mayas kRdhi kSayadvIrAya namasA vidhemate |\\ 
\EN{111405022} yacchaM ca yoshca manurAyeje pitA tadashyAma tavarudra praNItiSu ||\\ 
\EN{111405031} ashyAma te sumatiM devayajyayA kSayadvIrasya tava rudra mIDhvaH |\\ 
\EN{111405032} sumnAyannid visho asmAkamA carAriSTavIrA juhavAma te haviH ||\\ 
\EN{111405041} tveSaM vayaM rudraM yaj~nasAdhaM vaN^kuM kavimavase nihvayAmahe |\\ 
\EN{111405042} Are asmad daivyaM heLo asyatu sumatimid vayamasyA vRNImahe ||\\ 
\EN{111405051} divo varAhamaruSaM kapardinaM tveSaM rUpaM namasA nihvayAmahe |\\ 
\EN{111405052} haste bibhrad bheSajA vAryANi sharma varma chardirasmabhyaM yaMsat ||\\ 
\EN{111406061} idaM pitre marutAmucyate vacaH svAdoH svAdIyo rudrAya vardhanam |\\ 
\EN{111406062} rAsvA ca no amRta martabhojanaM tmane tokA<ya tanayAya mRLa ||\\ 
\EN{111406071} mA no mahAntamuta mA no arbhakaM mA na ukSantamuta mAna ukSitam |\\ 
\EN{111406072} mA no vadhIH pitaraM mota mAtaraM mA naH priyAstanvo rudra rIriSaH ||\\ 
\EN{111406081} mA nastoke tanaye mA na Ayau mA no goSu mA no ashveSurIriSaH |\\ 
\EN{111406082} vIrAn mA no rudra bhAmito vadhIrhaviSmantaHsadamit tvA havAmahe ||\\ 
\EN{111406091} upa te stomAn pashupA ivAkaraM rAsvA pitarmarutAM sumnamasme |\\ 
\EN{111406092} bhadrA hi te sumatirmRLayattamAthA vayamava itte vRNImahe ||\\ 
\EN{111406101} Are te goghnamuta pUruSaghnaM kSayadvIra sumnamasme teastu |\\ 
\EN{111406102} mRLA ca no adhi ca brUhi devAdhA ca naH sharma yachadvibarhAH ||\\ 
\EN{111406111} avocAma namo asmA avasyavaH shRNotu no havaM rudro marutvAn |\\ 
\EN{111406112} tan no ... ||\\
\EN{111507011} citraM devAnAmudagAdanIkaM cakSurmitrasya varuNasyAgneH |\\ 
\EN{111507012} AprA dyAvApRthivI antarikSaM sUrya AtmA jagatastasthuSashca ||\\ 
\EN{111507021} sUryo devImuSasaM rocamAnAM maryo na yoSAmabhyeti pashcAt |\\ 
\EN{111507022} yatrA naro devayanto yugAni vitanvate prati bhadrAya bhadram ||\\ 
\EN{111507031} bhadrA ashvA haritaH sUryasya citrA etagvA anumAdyAsaH |\\ 
\EN{111507032} namasyanto diva A pRSThamasthuH pari dyAvApRthivI yanti sadyaH ||\\ 
\EN{111507041} tat sUryasya devatvaM tan mahitvaM madhyA kartorvitataM saM jabhAra |\\ 
\EN{111507042} yadedayukta haritaH sadhasthAdAd rAtrI vAsastanute simasmai ||\\ 
\EN{111507051} tan mitrasya varuNasyAbhicakSe sUryo rUpaM kRNute dyorupasthe |\\ 
\EN{111507052} anantamanyad rushadasya pAjaH kRSNamanyad dharitaH saM bharanti ||\\ 
\EN{111507061} adyA devA uditA sUryasya niraMhasaH pipRtA naravadyAt |\\ 
\EN{111507062} tan no ... ||\\
\EN{111608011} nAsatyAbhyAM barhiriva pra vR~nje stomAniyarmyabhriyeva vAtaH |\\ 
\EN{111608012} yAvarbhagAya vimadAya jAyAM senAjuvA nyUhatUrathena ||\\ 
\EN{111608021} vILupatmabhirAshuhemabhirvA devAnAM vA jUtibhiH shAshadAnA |\\ 
\EN{111608022} tad rAsabho nAsatyA sahasramAjA yamasya pradhane jigAya ||\\ 
\EN{111608031} tugro ha bhujyumashvinodameghe rayiM na kashcin mamRvAnavAhAH |\\ 
\EN{111608032} tamUhathurnaubhirAtmanvatIbhirantarikSaprudbhirapodakAbhiH ||\\ 
\EN{111608041} tisraH kSapastrirahAtivrajadbhirnAsatyA bhujyumUhathuH pataMgaiH |\\ 
\EN{111608042} samudrasya dhanvannArdrasya pAre tribhI rathaiH shatapadbhiH SaLashvaiH ||\\ 
\EN{111608051} anArambhaNe tadavIrayethAmanAsthAne agrabhaNe samudre |\\ 
\EN{111608052} yadashvinA UhathurbhujyumastaM shatAritrAM nAvamAtasthivAMsam ||\\ 
\EN{111609061} yamashvinA dadathuH shvetamashvamaghAshvAya shashvaditsvasti |\\ 
\EN{111609062} tad vAM dAtraM mahi kIrtenyaM bhUt paidvo vAjIsadamid dhavyo aryaH ||\\ 
\EN{111609071} yuvaM narA stuvate pajriyAya kakSIvate aradataM purandhim |\\ 
\EN{111609072} kArotarAcchaphAdashvasya vRSNaH shataM kumbhAnasi~ncataM surAyAH ||\\ 
\EN{111609081} himenAgniM ghraMsamavArayethAM pitumatImUrjamasmA adhattam |\\ 
\EN{111609082} RbIse atrimashvinAvanItamun ninyathuH sarvagaNaM svasti ||\\ 
\EN{111609091} parAvataM nAsatyAnudethAmuccAbudhnaM cakrathurjihmabAram |\\ 
\EN{111609092} kSarannApo na pAyanAya rAye sahasrAya tRSyate gotamasya ||\\ 
\EN{111609101} jujuruSo nAsatyota vavriM prAmu~ncataM drApimiva cyavAnAt |\\ 
\EN{111609102} prAtirataM jahitasyAyurdasrAdit patimakRNutaM kanInAm ||\\ 
\EN{111610111} tad vAM narA shaMsyaM rAdhyaM cAbhiSTiman nAsatyA varUtham |\\ 
\EN{111610112} yad vidvAMsA nidhimivApagULhamud darshatAdUpathurvandanAya ||\\ 
\EN{111610121} tad vAM narA sanaye daMsa ugramAviS kRNomi tanyaturnavRSTim |\\ 
\EN{111610122} dadhyaM ha yan madhvAtharvaNo vAmashvasya shIrSNA pra yadImuvAca ||\\ 
\EN{111610131} ajohavIn nAsatyA karA vAM mahe yAman purubhujA purandhiH |\\ 
\EN{111610132} shrutaM tacchAsuriva vadhrimatyA hiraNyahastamashvinAvadattam ||\\ 
\EN{111610141} Asno vRkasya vartikAmabhIke yuvaM narA nAsatyAmumuktam |\\ 
\EN{111610142} uto kaviM purubhujA yuvaM ha kRpamANamakRNutaM vicakSe ||\\ 
\EN{111610151} caritraM hi verivAchedi parNamAjA khelasya paritakmyAyAm |\\ 
\EN{111610152} sadyo jaN^ghAmAyasIM vishpalAyai dhane hite sartavepratyadhattam ||\\ 
\EN{111611161} shataM meSAn vRkye cakSadAnaM RjrAshvaM taM pitAndhaMcakAra |\\ 
\EN{111611162} tasmA akSI nAsatyA vicakSa AdhattaM dasrA bhiSajAvanarvan ||\\ 
\EN{111611171} A vAM rathaM duhitA sUryasya kArSmevAtiSThadarvatAjayantI |\\ 
\EN{111611172} vishve devA anvamanyata hRdbhiH samu shriyA nAsatyA sacethe ||\\ 
\EN{111611181} yadayAtaM divodAsAya vartirbharadvAjAyAshvinA hayantA |\\ 
\EN{111611182} revaduvAha sacano ratho vAM vRSabhashca shiMshumArashca yuktA ||\\ 
\EN{111611191} rayiM sukSatraM svapatyamAyuH suvIryaM nAsatyA vahantA |\\ 
\EN{111611192} A jahnAvIM samanasopa vAjaistrirahno bhAgaM dadhatImayAtam ||\\ 
\EN{111611201} pariviSTaM jAhuSaM vishvataH sIM sugebhirnaktamUhathU rajobhiH |\\ 
\EN{111611202} vibhindunA nAsatyA rathena vi parvatAnajarayU ayAtam ||\\ 
\EN{111612211} ekasyA vastorAvataM raNAya vashamashvinA sanaye sahasrA |\\ 
\EN{111612212} nirahataM duchunA indravantA pRthushravaso vRSaNAvarAtIH ||\\ 
\EN{111612221} sharasya cidArcatkasyAvatAdA nIcAduccA cakrathuH pAtave vAH |\\ 
\EN{111612222} shayave cin nAsatyA shacIbhirjasuraye staryaM pipyathurgAm ||\\ 
\EN{111612231} avasyate stuvate kRSNiyAya RjUyate nAsatyA shacIbhiH |\\ 
\EN{111612232} pashuM na naSTamiva darshanAya viSNApvaM dadathurvishvakAya ||\\ 
\EN{111612241} dasha rAtrIrashivenA nava dyUnavanaddhaM shnathitamapsvantaH |\\ 
\EN{111612242} viprutaM rebhamudani pravRktamun ninyathuH somamiva sruveNa ||\\ 
\EN{111612251} pra vAM daMsAMsyashvinAvavocamasya patiH syAM sugavaH suvIraH |\\ 
\EN{111612252} uta pashyannashnuvan dIrghamAyurastamivejjarimANaM jagamyAm ||\\
\EN{111713011} madhvaH somasyAshvinA madAya pratno hotA vivAsate vAm |\\ 
\EN{111713012} barhiSmatI rAtirvishritA gIriSA yAtaM nAsatyopa vAjaiH ||\\ 
\EN{111713021} yo vAmashvinA manaso javIyAn rathaH svashvo visha AjigAti |\\ 
\EN{111713022} yena gachathaH sukRto duroNaM tena narA vartirasmabhyaM yAtam ||\\ 
\EN{111713031} RSiM narAvaMhasaH pA~ncajanyaM RbIsAdatriM mu~ncatho gaNena |\\ 
\EN{111713032} minantA dasyorashivasya mAyA anupUrvaM vRSaNA codayantA ||\\ 
\EN{111713041} ashvaM na gULhamashvinA durevairRSiM narA vRSaNA rebhamapsu |\\ 
\EN{111713042} saM taM riNItho viprutaM daMsobhirna vAM jUryanti pUrvyA kRtAni ||\\ 
\EN{111713051} suSupvAMsaM na nirRterupasthe sUryaM na dasrA tamasi kSiyantam |\\ 
\EN{111713052} shubhe rukmaM na darshataM nikhAtamudUpathurashvinA vandanAya ||\\ 
\EN{111714061} tad vAM narA shaMsyaM pajriyeNa kakSIvatA nAsatyA parijman |\\ 
\EN{111714062} shaphAdashvasya vAjino janAya shataM kumbhAnasi~ncataM madhUnAm ||\\ 
\EN{111714071} yuvaM narA stuvate kRSNiyAya viSNApvaM dadathurvishvakAya |\\ 
\EN{111714072} ghoSAyai cit pitRSade durone patiM jUryantyA ashvinAvadattam ||\\ 
\EN{111714081} yuvaM shyAvAya rushatImadattaM mahaH kSoNasyAshvinA kaNvAya |\\ 
\EN{111714082} pravAcyaM tad vRSaNA kRtaM vAM yan nArSadAyashravo adhyadhattam ||\\ 
\EN{111714091} purU varpAMsyashvinA dadhAnA ni pedava UhathurAshumashvam |\\ 
\EN{111714092} sahasrasAM vAjinamapratItamahihanaM shravasyaM tarutram ||\\ 
\EN{111714101} etAni vAM shravasyA sudAnU brahmAN^gUSaM sadanaM rodasyoH |\\ 
\EN{111714102} yad vAM pajrAso ashvinA havante yAtamiSA ca viduSe ca vAjam ||\\ 
\EN{111715111} sUnormAnenAshvinA gRNAnA vAjaM viprAya bhuraNA radantA |\\ 
\EN{111715112} agastye brahmaNA vAvRdhAnA saM vishpalAM nAsatyAriNItam ||\\ 
\EN{111715121} kuha yAntA suSTutiM kAvyasya divo napAtA vRSaNA shayutrA |\\ 
\EN{111715122} hiraNyasyeva kalashaM nikhAtamudUpathurdashame ashvinAhan ||\\ 
\EN{111715131} yuvaM cyavAnamashvinA jarantaM punaryuvAnaM cakrathuH shacIbhiH |\\ 
\EN{111715132} yuvo rathaM duhitA sUryasya saha shriyA nAsatyAvRNIta ||\\ 
\EN{111715141} yuvaM tugrAya pUrvyebhirevaiH punarmanyAvabhavataM yuvAnA |\\ 
\EN{111715142} yuvaM bhujyumarNaso niH samudrAd vibhirUhathurRjrebhirashvaiH ||\\ 
\EN{111715151} ajohavIdashvinA taugryo vAM proLhaH samudramavyathirjaganvAn |\\ 
\EN{111715152} niS TamUhathuH suyujA rathena manojavasA vRSaNAsvasti ||\\ 
\EN{111716161} ajohavIdashvinA vartikA vAmAsno yat sImamu~ncataM vRkasya |\\ 
\EN{111716162} vi jayuSA yayathuH sAnvadrerjAtaM viSvAco ahataM viSeNa ||\\ 
\EN{111716171} shataM meSAn vRkye mAmahAnaM tamaH praNItamashivena pitrA |\\ 
\EN{111716172} AkSI RjrAshve ashvinAvadhattaM jyotirandhAya cakrathurvicakSe ||\\ 
\EN{111716181} shunamandhAya bharamahvayat sA vRkIrashvinA vRSaNA nareti |\\ 
\EN{111716182} jAraH kanIna iva cakSadAna RjrAshvaH shatamekaMca meSAn ||\\ 
\EN{111716191} mahI vAmUtirashvinA mayobhUruta srAmaM dhiSNyA saMriNIthaH |\\ 
\EN{111716192} athA yuvAmidahvayat purandhirAgachataM sIM vRSaNAvavobhiH ||\\ 
\EN{111716201} adhenuM dasrA staryaM viSakTAmapinvataM shayave ashvinAgAm |\\ 
\EN{111716202} yuvaM shacIbhirvimadAya jAyAM nyUhathuH purumitrasya yoSAm ||\\ 
\EN{111717211} yavaM vRkeNAshvinA vapanteSaM duhantA manuSAya dasrA |\\ 
\EN{111717212} abhi dasyuM bakureNA dhamantoru jyotishcakrathurAryAya ||\\ 
\EN{111717221} AtharvaNAyAshvinA dadhIce.ashvyaM shiraH pratyairayatam |\\ 
\EN{111717222} sa vAM madhu pra vocad RtAyan tvASTraM yad dasrAvapikakSyaM vAm ||\\ 
\EN{111717231} sadA kavI sumatimA cake vAM vishvA dhiyo ashvinA prAvataM me |\\ 
\EN{111717232} asme rayiM nAsatyA bRhantamapatyasAcaM shrutyaM rarAthAm ||\\ 
\EN{111717241} hiraNyahastamashvinA rarANA putraM narA vadhrimatyA adattam |\\ 
\EN{111717242} tridhA ha shyAvamashvinA vikastamujjIvasa airayataMsudAnU ||\\ 
\EN{111717251} etAni vAmashvinA vIryANi pra pUrvyANyAyavo.avocan |\\ 
\EN{111717252} brahmakRNvanto vRSaNA yuvabhyAM suvIrAso vidathamA vadema ||\\
\EN{111818011} A vAM ratho ashvinA shyenapatvA sumRLIkaH svavAn yAtvarvAM |\\ 
\EN{111818012} yo martyasya manaso javIyAn trivandhuro vRSaNA vAtaraMhAH ||\\ 
\EN{111818021} trivandhureNa trivRtA rathena tricakreNa suvRtA yAtamarvAk |\\ 
\EN{111818022} pinvataM gA jinvatamarvato no vardhayatamashvinA vIramasme ||\\ 
\EN{111818031} pravadyAmanA suvRtA rathena dasrAvimaM shRNutaM shlokamadreH |\\ 
\EN{111818032} kimaN^ga vAM pratyavartiM gamiSThAhurviprAsoashvinA purAjAH ||\\ 
\EN{111818041} A vAM shyenAso ashvinA vahantu rathe yuktAsa AshavaH pataMgAH |\\ 
\EN{111818042} ye apturo divyAso na gRdhrA abhi prayo nAsatyA vahanti ||\\ 
\EN{111818051} A vAM rathaM yuvatistiSThadatra juSTvI narA duhitAsUryasya |\\ 
\EN{111818052} pari vAmashvA vapuSaH pataMgA vayo vahantvaruSA abhIke ||\\ 
\EN{111819061} ud vandanamairataM daMsanAbhirud rebhaM dasrA vRSaNA shacIbhiH |\\ 
\EN{111819062} niS TaugryaM pArayathaH samudrAt punashcyavAnaM cakrathuryuvAnam ||\\ 
\EN{111819071} yuvamatraye.avanItAya taptamUrjamomAnamashvinAvadhattam |\\ 
\EN{111819072} yuvaM kaNvAyApiriptAya cakSuH pratyadhattaM suSTutiM jujuSANA ||\\ 
\EN{111819081} yuvaM dhenuM shayave nAdhitAyApinvatamashvinA pUrvyAya |\\ 
\EN{111819082} amu~ncataM vartikAmaMhaso niH prati jaN^ghAM vishpalAyA adhattam ||\\ 
\EN{111819091} yuvaM shvetaM pedava indrajUtamahihanamashvinAdattamashvam |\\ 
\EN{111819092} johUtramaryo abhibhUtimugraM sahasrasAM vRSaNaM vIDvaN^gam ||\\ 
\EN{111819101} tA vAM narA svavase sujAtA havAmahe ashvinA nAdhamAnAH |\\ 
\EN{111819102} A na upa vasumatA rathena giro jusAnA suvitAya yAtam ||\\ 
\EN{111819111} A shyenasya javasA nUtanenAsme yAtaM nAsatyA sajoSAH |\\ 
\EN{111819112} have hi vAmashvinA rAtahavyaH shashvattamAyA uSaso vyuSTau ||\\
\EN{111920011} A vAM rathaM purumAyaM manojuvaM jIrAshvaM yaj~niyaM jIvase huve |\\ 
\EN{111920012} sahasraketuM vaninaM shatadvasuM shruSTIvAnaM varivodhAmabhi prayaH ||\\ 
\EN{111920021} UrdhvA dhItiH pratyasya prayAmanyadhAyi shasman samayanta A dishaH |\\ 
\EN{111920022} svadAmi gharmaM prati yantyUtaya A vAmUrjAnI rathamashvinAruhat ||\\ 
\EN{111920031} saM yan mithaH paspRdhAnAso agmata shubhe makhA amitA jAyavo raNe |\\ 
\EN{111920032} yuvoraha pravaNe cekite ratho yadashvinA vahathaH sUrimA varam ||\\ 
\EN{111920041} yuvaM bhujyuM bhuramANaM vibhirgataM svayuktibhirnivahantA pitRbhya A |\\ 
\EN{111920042} yAsiSTaM vartirvRSaNA vijenyaM divodAsAya mahi ceti vAmavaH ||\\ 
\EN{111920051} yuvorashvinA vapuSe yuvAyujaM rathaM vANI yematurasya shardhyam |\\ 
\EN{111920052} A vAM patitvaM sakhyAya jagmuSI yoSAvRNItajenyA yuvAM patI ||\\ 
\EN{111921061} yuvaM rebhaM pariSUteruruSyatho himena gharmaM paritaptamatraye |\\ 
\EN{111921062} yuvaM shayoravasaM pipyathurgavi pra dIrgheNa vandanastAryAyuSA ||\\ 
\EN{111921071} yuvaM vandanaM nirRtaM jaraNyayA rathaM na dasrA karaNA saminvathaH |\\ 
\EN{111921072} kSetrAdA vipraM janatho vipanyayA pra vAmatra vidhate daMsanA bhuvat ||\\ 
\EN{111921081} agachataM kRpamANaM parAvati pituH svasya tyajasA nibAdhitam |\\ 
\EN{111921082} svarvatIrita UtIryuvoraha citrA abhIke abhavannabhiSTayaH ||\\ 
\EN{111921091} uta syA vAM madhuman makSikArapan made somasyaushijo huvanyati |\\ 
\EN{111921092} yuvaM dadhIco mana A vivAsatho.athA shiraH prati vAmashvyaM vadat ||\\ 
\EN{111921101} yuvaM pedave puruvAramashvinA spRdhAM shvetaM tarutAranduvasyathaH |\\ 
\EN{111921102} sharyairabhidyuM pRtanAsu duSTaraM carkRtyamindramiva carSaNIsaham ||\\
\EN{112022011} kA rAdhad dhotrAshvinA vAM ko vAM joSa ubhayoH |\\ 
\EN{112022012} kathA vidhAtyapracetAH ||\\ 
\EN{112022021} vidvAMsAvid duraH pRchedavidvAnitthAparo acetAH |\\ 
\EN{112022022} nU cin nu marte akrau ||\\ 
\EN{112022031} tA vidvAMsA havAmahe vAM tA no vidvAMsA manma vocetamadya |\\ 
\EN{112022032} prArcad dayamAno yuvAkuH ||\\ 
\EN{112022041} vi pRchAmi pAkyA na devAn vaSaTkRtasyAdbhutasya dasrA |\\ 
\EN{112022042} pAtaM ca sahyaso yuvaM ca rabhyaso naH ||\\ 
\EN{112022051} pra yA ghoSe bhRgavANe na shobhe yayA vAcA yajati pajriyo vAm |\\ 
\EN{112022052} praiSayurna vidvAn ||\\ 
\EN{112023061} shrutaM gAyatraM takavAnasyAhaM cid dhi rirebhAshvinA vAm |\\ 
\EN{112023062} AkSI shubhas patI dan ||\\ 
\EN{112023071} yuvaM hyAstaM maho ran yuvaM vA yan niratataMsatam |\\ 
\EN{112023072} tAno vasU sugopA syAtaM pAtaM no vRkAdaghAyoH ||\\ 
\EN{112023081} mA kasmai dhAtamabhyamitriNe no mAkutrA no gRhebhyo dhenavo guH |\\ 
\EN{112023082} stanAbhujo ashishvIH ||\\ 
\EN{112023091} duhIyan mitradhitaye yuvAku rAye ca no mimItaM vAjavatyai |\\ 
\EN{112023092} iSe ca no mimItaM dhenumatyai ||\\ 
\EN{112023101} ashvinorasanaM rathamanashvaM vAjinAvatoH |\\ 
\EN{112023102} tenAhaM bhUri cAkana ||\\ 
\EN{112023111} ayaM samaha mA tanUhyAte janAnanu |\\ 
\EN{112023112} somapeyaM sukho rathaH ||\\ 
\EN{112023121} adha svapnasya nirvide.abhu~njatashca revataH |\\ 
\EN{112023122} ubhA tA basri nashyataH ||\\
\EN{112124011} kaditthA nR^InH pAtraM devayatAM shravad giro aN^girasAM turaNyan |\\ 
\EN{112124012} pra yadAnaD visha A harmyasyoru kraMsate adhvare yajatraH ||\\ 
\EN{112124021} stambhId dha dyAM sa dharuNaM pruSAyad RbhurvAjAya draviNaM naro goH |\\ 
\EN{112124022} anu svAjAM mahiSashcakSata vrAM menAmashvasya pari mAtaraM goH ||\\ 
\EN{112124031} nakSad dhavamaruNIH pUrvyaM rAT turo vishAmaN^girasAmanu dyUn |\\ 
\EN{112124032} takSad vajraM niyutaM tastambhad dyAM catuSpade naryAya dvipAde ||\\ 
\EN{112124041} asya made svaryaM dA RtAyApIvRtamusriyANAmanIkam |\\ 
\EN{112124042} yad dha prasarge trikakuM nivartadapa druho mAnuSasya duro vaH ||\\ 
\EN{112124051} tubhyaM payo yat pitarAvanItAM rAdhaH suretasturaNe bhuraNyU |\\ 
\EN{112124052} shuci yat te rekNa Ayajanta sabardughAyAH payausriyAyAH ||\\ 
\EN{112125061} adha pra jaj~ne taraNirmamattu pra rocyasyA uSaso na sUraH |\\ 
\EN{112125062} induryebhirASTa sveduhavyaiH sruveNa si~nca~n jaraNAbhi dhAma ||\\ 
\EN{112125071} svidhmA yad vanadhitirapasyAt sUro adhvare pari rodhanA goH |\\ 
\EN{112125072} yad dha prabhAsi kRtvyAnanu dyUnanarvishe pashviSeturAya ||\\ 
\EN{112125081} aSTA maho diva Ado harI iha dyumnAsAhamabhi yodhAnautsam |\\ 
\EN{112125082} hariM yat te mandinaM dukSan vRdhe gorabhasamadribhirvAtApyam ||\\ 
\EN{112125091} tvamAyasaM prati vartayo gordivo ashmAnamupanItaM RbhvA |\\ 
\EN{112125092} kutsAya yatra puruhUta vanva~nchuSNamanantaiH pariyAsi vadhaiH ||\\ 
\EN{112125101} purA yat sUrastamaso apItestamadrivaH phaligaM hetimasya |\\ 
\EN{112125102} shuSNasya cit parihitaM yadojo divas pari sugrathitaM tadAdaH ||\\ 
\EN{112126111} anu tvA mahI pAjasI acakre dyAvAkSAmA madatAmindra karman |\\ 
\EN{112126112} tvaM vRtramAshayAnaM sirAsu maho vajreNa siSvapovarAhum ||\\ 
\EN{112126121} tvamindra naryo yAnavo nR^In tiSThA vAtasya suyujo vahiSThAn |\\ 
\EN{112126122} yaM te kAvya ushanA mandinaM dAd vRtrahaNaM pAryaM tatakSa vajram ||\\ 
\EN{112126131} tvaM sUro harito rAmayo nR^In bharaccakrametasho nAyamindra |\\ 
\EN{112126132} prAsya pAraM navatiM nAvyAnAmapi kartamavartayo'yajyUn ||\\ 
\EN{112126141} tvaM no asyA indra durhaNAyAH pAhi vajrivo duritAdabhIke |\\ 
\EN{112126142} pra no vAjAn rathyo ashvabudhyAniSe yandhi shravase sUnRtAyai ||\\ 
\EN{112126151} mA sA te asmat sumatirvi dasad vAjapramahaH samiSo varanta |\\ 
\EN{112126152} A no bhaja maghavan goSvaryo maMhiSThAste sadhamAdaH syAma ||\\
\EN{112201011} pra vaH pAntaM raghumanyavo.andho yaj~naM rudrAya mILhuSe bharadvam |\\ 
\EN{112201012} divo astoSyasurasya vIrairiSudhye=va maruto rodasyoH ||\\ 
\EN{112201021} patnIva pUrvahUtiM vAvRdhadhyA uSAsAnaktA purudhA vidAne |\\ 
\EN{112201022} starIr nAtkaM vyutaM vasAnA sUryasya shriyA sudRshI hiraNyaiH ||\\ 
\EN{112201031} mamattu naH parijmA vasarhA mamattu vAto apAM vRSaNvAn |\\ 
\EN{112201032} shishItamindrAparvatA yuvaM nastan no vishve varivasyantudevAH ||\\ 
\EN{112201041} uta tyA me yashasA shvetanAyai vyantA pAntaushijo huvadhyai |\\ 
\EN{112201042} pra vo napAtamapA%M kRNudhvaM pra mAtarA rAspinasyAyoH ||\\ 
\EN{112201051} A vo ruvaNyumaushijo huvadhyai ghoSeva shaMsamarjunasya naMshe |\\ 
\EN{112201052} pra vaH pUSNe dAvana AnachA voceya vasutAtimagneH ||\\ 
\EN{112202061} shrutaM me mitrAvaruNA havemota shrutaM sadane vishvataH sIm |\\ 
\EN{112202062} shrotu naH shroturAtiH sushrotuH sukSetrA sindhuradbhiH ||\\ 
\EN{112202071} stuSe sA vAM varuNa mitra rAtirgavAM shatA pRkSayAmeSu pajre |\\ 
\EN{112202072} shrutarathe priyarathe dadhAnAH sadyaH puSTiMnirundhAnAso agman ||\\ 
\EN{112202081} asya stuSe mahimaghasya rAdhaH sacA sanema nahuSaH suvIrAH |\\ 
\EN{112202082} jano yaH pajrebhyo vAjinIvAnashvAvato rathino mahyaM sUriH ||\\ 
\EN{112202091} jano yo mitrAvaruNAvabhidhrugapo na vAM sunotyakSNayAdhruk |\\ 
\EN{112202092} svayaM sa yakSmaM hRdaye ni dhatta Apa yadIM hotrAbhirRtAvA ||\\ 
\EN{112202101} sa vrAdhato nahuSo daMsujUtaH shardhastaro narAM gUrtashravAH |\\ 
\EN{112202102} visRSTarAtiryAti bALhasRtvA vishvAsu pRtsu sadamicchUraH ||\\ 
\EN{112203111} adha gmantA nahuSo havaM sUreH shrotA rAjAno amRtasya mandrAH |\\ 
\EN{112203112} nabhojuvo yan niravasya rAdhaH prashastaye mahinArathavate ||\\ 
\EN{112203121} etaM shardhaM dhAma yasya sUrerityavocan dashatayasya naMshe |\\ 
\EN{112203122} dyumnAni yeSu vasutAtI rAran vishve sanvantu prabhRtheSu vAjam ||\\ 
\EN{112203131} mandAmahe dashatayasya dhAserdviryat pa~nca bibhrato yantyannA |\\ 
\EN{112203132} kimiSTAshva iSTarashmireta IshAnAsastaruSaR~njate nR^In ||\\ 
\EN{112203141} hiraNyakarNaM maNigrIvamarNastan no vishve varivasyantu devAH |\\ 
\EN{112203142} aryo giraH sadya A jagmuSIrosrAshcAkantUbhayeSvasme ||\\ 
\EN{112203151} catvAro mA masharshArasya shishvastrayo rAj~na AyavasasyajiSNoH |\\ 
\EN{112203152} ratho vAM mitrAvaruNA dIrghA]psAH syUmagabhastiH sUro nAdyaut ||\\
\EN{112304011} pRthU ratho dakSiNAyA ayojyainaM devAso amRtAso asthuH |\\ 
\EN{112304012} kRSNAdudasthAdaryA vihAyAshcikitsantI mAnuSAyakSayAya ||\\ 
\EN{112304021} pUrvA vishvasmAd bhuvanAdabodhi jayantI vAjaM bRhatI sanutrI |\\ 
\EN{112304022} uccA vyakhyad yuvatiH punarbhUroSA agan prathamA pUrvahUtau ||\\ 
\EN{112304031} yadadya bhAgaM vibhajAsi nRbhya uSo devi martyatrA sujAte |\\ 
\EN{112304032} devo no atra savitA damUnA anAgaso vocati sUryAya ||\\ 
\EN{112304041} gRhaM\-gRhamahanA yAtyachA dive\-dive adhi nAmA dadhAnA |\\ 
\EN{112304042} siSAsantI dyotanA shashvadAgAdagram\-agramid bhajatevasUnAm ||\\ 
\EN{112304051} bhagasya svasA varuNasya jAmiruSaH sUnRte prathamA jarasva |\\ 
\EN{112304052} pashcA sa daghyA yo aghasya dhAtA jayema taM dakSiNayA rathena ||\\ 
\EN{112305061} udIratAM sUnRtA ut purandhIrudagnayaH shushucAnAsoasthuH |\\ 
\EN{112305062} spArhA vasUni tamasApagULhAviS kRNvantyuSaso vibhAtIH ||\\ 
\EN{112305071} apAnyadetyabhyanyadeti viSurUpe ahanI saM carete |\\ 
\EN{112305072} parikSitostamo anyA guhAkaradyauduSAH shoshucatA rathena ||\\ 
\EN{112305081} sadRshIradya sadRshIridu shvo dIrghaM sacante varuNasyadhAma |\\ 
\EN{112305082} anavadyAstriMshataM yojanAnyekaikA kratuM pariyanti sadyaH ||\\ 
\EN{112305091} jAnatyahnaH prathamasya nAma shukrA kRSNAdajaniSTa shvitIcI |\\ 
\EN{112305092} Rtasya yoSA na minAti dhAmAhar\ aharniSkRtamAcarantI ||\\ 
\EN{112305101} kanyeva tanvA shAshadAnAneSi devi devamiyakSamANam |\\ 
\EN{112305102} saMsmayamAnA yuvatiH purastAdAvirvakSAMsi kRNuSe vibhAtI ||\\ 
\EN{112306111} susaMkAshA mAtRmRSTeva yoSAvistanvaM kRNuSe dRshe kam |\\ 
\EN{112306112} bhadrA tvamuSo vitaraM vyucha na tat te anyA uSasonashanta ||\\ 
\EN{112306121} ashvAvatIrgomatIrvishvavArA yatamAnA rashmibhiH sUryasya |\\ 
\EN{112306122} parA ca yanti punarA ca yanti bhadrA nAma vahamAnAuSAsaH ||\\ 
\EN{112306131} Rtasya rashmimanuyachamAnA bhadram\-bhadraM kratumasmAsu dhehi |\\ 
\EN{112306132} uSo no adya suhavA vyuchAsmAsu rAyo maghavatsu ca syuH ||\\
\EN{112407011} uSA uchantI samidhAne agnA udyan sUrya urviyA jyotirashret |\\ 
\EN{112407012} devo no atra savitA nvarthaM prAsAvId dvipat pra catuSpadityai ||\\ 
\EN{112407021} aminatI daivyAni vratAni praminatI manuSyA yugAni |\\ 
\EN{112407022} IyuSINAmupamA shashvatInAmAyatInAM prathamoSA vyadyaut ||\\ 
\EN{112407031} eSA divo duhitA pratyadarshi jyotirvasAnA samanA purastAt |\\ 
\EN{112407032} Rtasya panthAmanveti sAdhu prajAnatIva na disho minAti ||\\ 
\EN{112407041} upo adarshi shundhyuvo na vakSo nodhA ivAvirakRta priyANi |\\ 
\EN{112407042} admasan na sasato bodhayantI shashvattamAgAt punareyuSINAm ||\\ 
\EN{112407051} pUrve ardhe rajaso aptyasya gavAM janitryakRta pra ketum |\\ 
\EN{112407052} vyu prathate vitaraM varIya obhA pRNantI pitrorupasthA ||\\ 
\EN{112408061} evedeSA purutamA dRshe kaM nAjAmiM na pari vRNakti jAmim |\\ 
\EN{112408062} arepasA tanvA shAshadAnA nArbhAdISate na mahovibhAtI ||\\ 
\EN{112408071} abhrAteva puMsa eti pratIcI gartArugiva sanaye dhanAnAm |\\ 
\EN{112408072} jAyeya patya ushatI suvAsA uSA hasreva ni riNIte apsaH ||\\ 
\EN{112408081} svasA svasre jyAyasyai yonimAraigapaityasyAH praticakSyeva |\\ 
\EN{112408082} vyuchantI rashmibhiH sUryasyA~njyaN^kte samanagA ivavrAH ||\\ 
\EN{112408091} AsAM pUrvAsAmahasu svasR^INAmaparA pUrvAmabhyeti pashcAt |\\ 
\EN{112408092} tAH pratnavan navyasIrnUnamasme revaduchantu sudinA uSAsaH ||\\ 
\EN{112408101} pra bodhayoSaH pRNato maghonyabudhyamAnAH paNayaH sasantu |\\ 
\EN{112408102} revaducha maghavadbhyo maghoni revat stotre sUnRte jArayantI ||\\ 
\EN{112409111} aveyamashvaid yuvatiH purastAd yuN^kte gavAmaruNAnAmanIkam |\\ 
\EN{112409112} vi nUnamuchAdasati pra keturgRhaM\-gRhamupa tiSThAte agniH ||\\ 
\EN{112409121} ut te vayashcid vasaterapaptan narashca ye pitubhAjo vyuSTau |\\ 
\EN{112409122} amA sate vahasi bhUri vAmamuSo devi dAshuSe martyAya ||\\ 
\EN{112409131} astoDhvaM stomyA brahmaNA me.avIvRdhadhvamushatIruSAsaH |\\ 
\EN{112409132} yuSmAkaM devIravasA sanema sahasriNaM ca shatinaM cavAjam ||\\
\EN{112510011} prAtA ratnaM prAtaritvA dadhAti taM cikitvAn pratigRhyAni dhatte |\\ 
\EN{112510012} tena prajAM vardhayamAna AyU rAyas poSeNa sacate suvIraH ||\\ 
\EN{112510021} sugurasat suhiraNyaH svashvo bRhadasmai vaya indro dadhAti |\\ 
\EN{112510022} yastvAyantaM vasunA prAtaritvo mukSIjayeva padimutsinAti ||\\ 
\EN{112510031} Ayamadya sukRtaM prAtarichanniSTeH putraM vasumatA rathena |\\ 
\EN{112510032} aMshoH sutaM pAyaya matsarasya kSayadvIraM vardhaya sUnRtAbhiH ||\\ 
\EN{112510041} upa kSaranti sindhavo mayobhuva IjAnaM ca yakSyamANaM cadhenavaH |\\ 
\EN{112510042} pRNantaM ca papuriM ca shravasyavo ghRtasya dhArA upa yanti vishvataH ||\\ 
\EN{112510051} nAkasya pRSThe adhi tiSThati shrito yaH pRNAti sa ha deveSu gachati |\\ 
\EN{112510052} tasmA Apo ghRtamarSanti sindhavastasmA iyaM dakSiNA pinvate sadA ||\\ 
\EN{112510061} dakSiNAvatAmidimAni citrA dakSiNAvatAM divi sUryAsaH |\\ 
\EN{112510062} dakSiNAvanto amRtaM bhajante dakSiNAvantaH pra tiranta AyuH ||\\ 
\EN{112510071} mA pRNanto duritamena Aran mA jAriSuH sUrayaH suvratAsaH |\\ 
\EN{112510072} anyasteSAM paridhirastu kashcidapRNantamabhi saM yantu shokAH ||\\
\EN{112611011} amandAn stomAn pra bhare manISA sindhAvadhi kSiyato bhAvyasya |\\ 
\EN{112611012} yo me sahasramamimIta savAnatUrto rAjA shravaichamAnaH ||\\ 
\EN{112611021} shataM rAj~no nAdhamAnasya niSkA~nchatamashvAn prayatAn sadya Adam |\\ 
\EN{112611022} shataM kakSIvAnasurasya gonAM divi shravo.ajaramA tatAna ||\\ 
\EN{112611031} upa mA shyAvAH svanayena dattA vadhUmanto dasha rathAsoasthuH |\\ 
\EN{112611032} SaSTiH sahasramanu gavyamAgAt sanat kakSIvAnabhipitve ahnAm ||\\ 
\EN{112611041} catvAriMshad dasharathasya shoNAH sahasrasyAgre shreNiMnayanti |\\ 
\EN{112611042} madacyutaH kRshanAvato atyAn kakSIvanta udamRkSanta pajrAH ||\\ 
\EN{112611051} pUrvAmanu prayatimA dade vastrIn yuktAnaSTAvaridhAyaso gAH |\\ 
\EN{112611052} subandhavo ye vishyA iva vrA anasvantaH shrava aiSanta pajrAH ||\\ 
\EN{112611061} AgadhitA parigadhitA yA kashIkeva jaN^gahe |\\ 
\EN{112611062} dadAti mahyaM yAduri yAshUnAM bhojyA shatA ||\\ 
\EN{112601071} upopa me parA mRsha mA me dabhrANi manyathAH |\\ 
\EN{112601072} sarvAhamasmi romashA gandhArINAmivAvikA ||\\
\EN{112712011} agniM hotAraM manye dAsvantaM vasuM sUnuM sahaso jAtavedasaM vipraM na jAtavedasam | ya UrdhvayA svadhvaro devo devAcyA kRpA |\\ 
\EN{112712012} ghRtasya vibhrASTimanu vaSTi shociSAjuhvAnasya sarpiSaH ||\\ 
\EN{112712021} yajiSThaM tvA yajamAnA huvema jyeSThamaN^girasAM vipramanmabhirviprebhiH shukra manmabhiH | parijmAnamiva dyAM hotAraM carSaNInAm |\\ 
\EN{112712022} shociSkeshaM vRSaNaM yamimA vishaH prAvantu jUtaye vishaH ||\\ 
\EN{112712031} sa hi purU cidojasA virukmatA dIdyAno bhavati druhantaraH parashurna druhantaraH | vILu cid yasya samRtau shruvad vaneva yat sthiram |\\ 
\EN{112712032} niHSahamANo yamate nAyate dhanvAsahA nAyate ||\\ 
\EN{112712041} dRlHA cidasmA anu duryathA vide tejiSThAbhiraraNibhirdASTyavase.agnaye dASTyavase | pra yaH purUNi gAhate takSad vaneva shociSA |\\ 
\EN{112712042} sthirA cidannA ni riNAtyojasA ni sthirANi cidojasA ||\\ 
\EN{112712051} tamasya pRkSamuparAsu dhImahi naktaM yaH sudarshataro divAtarAdaprAyuSe divAtarAt | AdasyAyurgrabhaNavad vILu sharma na sUnave |\\ 
\EN{112712052} bhaktamabhaktamavo vyanto ajarA agnayo vyanto ajarAH ||\\ 
\EN{112713061} sa hi shardho na mArutaM tuviSvaNirapnasvatISUrvarAsviSTanirArtanAsviSTaniH | Adad dhavyAnyAdadiryaj~nasya keturarhaNA |\\ 
\EN{112713062} adha smAsya harSato hRSIvato vishve juSanta panthAM naraH shubhe na panthAm ||\\ 
\EN{112713071} dvitA yadIM kIstAso abhidyavo namasyanta upavocanta bhRgavo mathnanto dAsA bhRgavaH | agnirIshe vasUnAM shuciryo dharNireSAm |\\ 
\EN{112713072} priyAnapidhInrvaniSISTa medhira A vaniSISTa medhirah ||\\ 
\EN{112713081} vishvAsAM tvA vishAM patiM havAmahe sarvAsAM samAnandampatiM bhuje satyagirvAhasaM bhuje | atithiM mAnuSANAM piturna yasyAsayA |\\ 
\EN{112713082} amI ca vishve amRtAsa A vayo havyAdeveSvA vayaH ||\\ 
\EN{112713091} tvamagne sahasA sahantamaH shuSmintamo jAyase devatAtaye rayirna devatAtaye | shuSmintamo hi te mado dyumnintama uta kratuH |\\ 
\EN{112713092} adha smA te pari carantyajara shruSTIvAno nAjara ||\\ 
\EN{112713101} pra vo mahe sahasA sahasvata uSarbudhe pashuSe nAgnaye stomo babhUtvagnaye | prati yadIM haviSmAn vishvAsu kSAsu joguve |\\ 
\EN{112713102} agre rebho na jarata RSUNAM jUrNirhota RSUNAm ||\\ 
\EN{112713111} sa no nediSThaM dadRshAna A bharAgne devebhiH sacanAHsucetunA maho rAyAH sucetunA | mahi shaviSTha nas kRdhi saMcakSe bhuje asyai |\\ 
\EN{112713112} mahi stotRbhyo maghavan suvIryaM mathIrugro na shavasA ||\\
\EN{112814011} ayaM jAyata manuSo dharImaNi hotA yajiSTha ushijAmanuvratamagniH svamanu vratam | vishvashruSTiH sakhIyate rayiriva shravasyate |\\ 
\EN{112814012} adabdho hotA ni SadadiLas pade parivIta iLas pade ||\\ 
\EN{112814021} taM yaj~nasAdhamapi vAtayAmasy Rtasya pathA namasA haviSmatA devatAtA haviSmatA | sa na UrjAmupAbhRtyayA kRpA na jUryati |\\ 
\EN{112814022} yaM mAtarishvA manave parAvato devaM bhAH parAvataH ||\\ 
\EN{112814031} evena sadyaH paryeti pArthivaM muhurgI reto vRSabhaH kanikradad dadhad retah kanikradat | shataM cakSANo akSabhirdevo vaneSu turvaNiH |\\ 
\EN{112814032} sado dadhAna upareSu sAnuSvagniH pareSu sAnuSu ||\\ 
\EN{112814041} sa sukratuH purohito dame\ dame.agniryaj~nasyAdhvarasya cetati kratvA yaj~nasya cetati | kratvA vedhA iSUyate vishvA jAtAni paspashe |\\ 
\EN{112814042} yato ghRtashrIratithirajAyata vahnirvedhA ajAyata ||\\ 
\EN{112814051} kratvA yadasya taviSISu pR~ncate.agneraveNa marutAM na bhojyeSirAya na bhojyA | sa hi SmA dAnaminvati vasUnAM ca majmanA |\\ 
\EN{112814052} sa nastrAsate duritAdabhihrutaH shaMsAdaghAdabhihrutaH ||\\ 
\EN{112815061} vishvo vihAyA aratirvasurdadhe haste dakSiNe taraNirnashishrathacchravasyayA na shishrathat | vishvasmA idiSudhyate devatrA havyamohiSe |\\ 
\EN{112815062} vishvasmA it sukRte vAraM RNvatyagnirdvArA vy RNvati ||\\ 
\EN{112815071} sa mAnuSe vRjane shantamo hito.agniryaj~neSu jenyo na vishpatiH priyo yaj~neSu vishpatiH | sa havyA mAnuSANAmiLA kRtAni patyate |\\ 
\EN{112815072} sa nastrAsate varuNasya dhUrtermahodevasya dhUrteH ||\\ 
\EN{112815081} agniM hotAramILate vasudhitiM priyaM cetiSThamaratiM nyerire havyavAhaM nyerire | vishvAyuM vishvavedasaM hotAraM yajataM kavim |\\ 
\EN{112815082} devAso raNvamavase vasUyavo gIrbhIraNvaM vasUyavaH ||\\
\EN{112916011} yaM tvaM rathamindra medhasAtaye.apAkA santamiSira praNayasi prAnavadya nayasi | sadyashcit tamabhiSTaye karo vashashca vAjinam |\\ 
\EN{112916012} sAsmAkamanavadya tUtujAna vedhasAmimAM vAcaM na vedhasAm ||\\ 
\EN{112916021} sa shrudhi yaH smA pRtanAsu kAsu cid dakSAyya indra bharahUtaye nRbhirasi pratUrtaye nRbhiH | yaH shUraiH svaH sanitA yo viprairvAjaM tarutA |\\ 
\EN{112916022} tamIshAnAsa iradhanta vAjinaM pRkSamatyaM na vAjinam ||\\ 
\EN{112916031} dasmo hi SmA vRSaNaM pinvasi tvacaM kaM cid yAvIrararuM shUra martyaM parivRNakSi martyam | indrota tubhyaM taddive tad rudrAya svayashase |\\ 
\EN{112916032} mitrAya vocaM varuNAya saprathaH sumRLIkAya saprathaH ||\\ 
\EN{112916041} asmAkaM va indramushmasISTaye sakhAyaM vishvAyuM prAsahaM yujaM vAjeSu prAsahaM yujam | asmAkaMbrahmotye.avA pRtsuSu kAsu cit |\\ 
\EN{112916042} nahi tvA shatru starate stRNoSi yaMvishvaM shatruM stRNoSi yam ||\\ 
\EN{112916051} ni SU namAtimatiM kayasya cit tejiSThAbhiraraNibhirnotibhirugrAbhirugrotibhiH | neSi No yathA purAnenAH shUra manyase |\\ 
\EN{112916052} vishvAni pUrorapa parSi vahnirAsA vahnirno acha ||\\ 
\EN{112917061} pra tad voceyaM bhavyAyendave havyo na ya iSavAn manma rejati rakSohA manma rejati | svayaM so asmadA nido vadhairajeta durmatim |\\ 
\EN{112917062} ava sravedaghashaMso.avataramava kSudramiva sravet ||\\ 
\EN{112917071} vanema tad dhotrayA citantyA vanema rayiM rayivaH suvIryaM raNvaM santaM suvIryam | durmanmAnaM sumantubhiremiSA pRcImahi |\\ 
\EN{112917072} A satyAbhirindraM dyumnahUtibhiryajatraM dyumnahUtibhiH ||\\ 
\EN{112917081} pra\-prA vo asme svayashobhirUtI parivarga indro durmatInAM darIman durmatInAm | svayaM sA riSayadhyai yA na upeSe atraiH |\\ 
\EN{112917082} hatemasan na vakSati kSiptA jUrNirna vakSati ||\\ 
\EN{112917091} tvaM na indra rAyA parINasA yAhi patha"nanehasA puro yAhyarakSasA | sacasva naH parAka A sacasvAstamIka A |\\ 
\EN{112917092} pAhi no dUrAdArAdabhiSTibhiH sadA pAhyabhiSTibhiH ||\\ 
\EN{112917101} tvaM na indra rAyA tarUSasograM cit tvA mahimA sakSadavase mahe mitraM nAvase | ojiSTha trAtaravitA rathaM kaM cidamartya |\\ 
\EN{112917102} anyamasmad ririSeH kaM cidadrivo ririkSantaM cidadrivaH ||\\ 
\EN{112917111} pAhi na indra suSTuta sridho.avayAtA sadamid durmatInAndevaH san durmatInAm | hantA pApasya rakSasastrAtA viprasya mAvataH |\\ 
\EN{112917112} adhA hi tvA janitA jIjanad vaso rakSohaNaM tvA jIjanad vaso ||\\
\EN{113018011} endra yAhyupa naH parAvato nAyamachA vidathAnIva satpatirastaM rAjeva satpatiH | havAmahe tvA vayaM prayasvantaH sute sacA |\\ 
\EN{113018012} putrAso na pitaraM vAjasAtaye maMhiSThaM vAjasAtaye ||\\ 
\EN{113018021} pibA somamindra suvAnamadribhiH koshena siktamavataM navaMsagastAtRSANo na vaMsagaH | madAya haryataya te tuviSTamAya dhAyase |\\ 
\EN{113018022} A tvA yachantu harito na sUryamahAvishveva sUryam ||\\ 
\EN{113018031} avindad divo nihitaM guhA nidhiM verna garbhaM parivItamashmanyanante antarashmani | vrajaM vajri": gavAmiva siSAsannaN^girastamaH |\\ 
\EN{113018032} apAvRNodiSa indraH parIvRtA dvAra iSaH parIvRtAH ||\\ 
\EN{113018041} dAdRhANo vajramindro gabhastyoH kSadmeva tigmamasanAyasaM shyadahihatyAya saM shyat | saMvivyAna ojasA shavobhirindra majmanA |\\ 
\EN{113018042} taSTeva vRkSaM vanino ni vRshcasi parashveva ni vRshcasi ||\\ 
\EN{113018051} tvaM vRthA nadya indra sartave.achA samudramasRjo rathAniva vAjayato rathAniva | ita UtIrayu~njata samAnamarthamakSitam |\\ 
\EN{113018052} dhenUriva manave vishvadohaso janAya vishvadohasaH ||\\ 
\EN{113019061} imAM te vAcaM vasUyanta Ayavo rathaM na dhIraH svapAatakSiSuH sumnAya tvAmatakSiSuH | shumbhanto jenyaM yathA vAjeSu vipra vAjinam |\\ 
\EN{113019062} atyamiva shavase sAtaye dhanA vishvA dhanAni sAtaye ||\\ 
\EN{113019071} bhinat puro navatimindra pUrave divodAsAya mahi dAshuSe nRto vajreNa dAshuSe nRto | atithigvAya shambaraM girerugroavAbharat |\\ 
\EN{113019072} maho dhanAni dayamAna ojasA vishvA dhanAnyojasA ||\\ 
\EN{113019081} indraH samatsu yajamAnamAryaM prAvad vishveSu shatamUtirAjiSu svarmILheSvAjiSu | manave shAsadavratAn tvacaM kRSNAmarandhayat |\\ 
\EN{113019082} dakSan na vishvaM tatRSANamoSatinyarshasAnamoSati ||\\ 
\EN{113019091} sUrashcakraM pra vRhajjAta ojasA prapitve vAcamaruNo muSAyatIshAna A muSAyati | ushanA yat parAvato.ajagannUtaye kave |\\ 
\EN{113019092} sumnAni vishvA manuSeva turvaNirahA vishvevaturvaNiH ||\\ 
\EN{113019101} sa no navyebhirvRSakarmannukthaiH purAM dartaH pAyubhiHpAhi shagmaiH |\\ 
\EN{113019102} divodAsebhirindra stavAno vAvRdhIthA ahobhiriva dyauH ||\\
\EN{113120011} indrAya hi dyaurasuro anamnatendrAya mahI pRthivI varImabhirdyumnasAtA varImabhiH | indraM vishve sajoSaso devAso dadhire puraH |\\ 
\EN{113120012} indrAya vishvA savanAni mAnuSA rAtAni santu mAnuSA ||\\ 
\EN{113120021} vishveSu hi tvA savaneSu tu~njate samAnamekaM vRSamaNyavaH pRthak svaH saniSyavaH pRthak | taM tvA nAvaM na parSaNiM shUSasya dhuri dhImahi |\\ 
\EN{113120022} indraM na yaj~naishcitayanta Ayava stomebhirindramAyavaH ||\\ 
\EN{113120031} vi tvA tatasre mithunA avasyavo vrajasya sAtA gavyasya niHsRjaH sakSanta indra niHsRjaH | yad gavyantA dvA janA svaryantA samUhasi |\\ 
\EN{113120032} AviS karikrad vRSaNaM sacAbhuvaM vajramindra sacAbhuvam ||\\ 
\EN{113120041} viduS Te asya vIryasya pUravaH puro yadindra shAradIravAtiraH sAsahAno avAtiraH | shAsastamindra martyamayajyuM shavasas pate |\\ 
\EN{113120042} mahImamuSNAH pRthivImimA apo mandasAna imA apaH ||\\ 
\EN{113120051} Adit te asya vIryasya carkiran madeSu vRSannushijo yadAvitha sakhIyato yadAvitha | cakartha kAramebhyaH pRtanAsu pravantava |\\ 
\EN{113120052} te anyAm\-anyAM nadyaM saniSNata shravasyantaH saniSNata ||\\ 
\EN{113120061} uto no asyA uSaso juSeta hyarkasya bodhi haviSo havImabhiH svarSAtA havImabhiH | yadindra hantave mRdho vRSA vajri~nciketasi |\\ 
\EN{113120062} A me asya vedhaso navIyaso manma shrudhi navIyasaH ||\\ 
\EN{113120071} tvaM tamindra vAvRdhAno asmayuramitrayantaM tuvijAta martyaM vajreNa shUra martyam | jahi yo no aghAyati shRNuSva sushravastamaH |\\ 
\EN{113120072} riSTaM na yAmannapa bhUtu durmatirvishvApa bhUtu durmatiH ||\\
\EN{113221011} tvayA vayaM maghavan pUrvye dhana indratvotAH sAsahyAma pRtanyato vanuyAma vanuSyataH | nediSThe asminnahanyadhi vocA nu sunvate |\\ 
\EN{113221012} asmin yaj~ne vi cayemA bhare kRtaM vAjayanto bhare kRtam ||\\ 
\EN{113221021} svarjeSe bhara Aprasya vakmanyuSarbudhaH svasminna~njasikrANasya svasminna~njasi | ahannindro yathA vide shIrSNA\-shIrSNopavAcyaH |\\ 
\EN{113221022} asmatrA te sadhryak santu rAtayo bhadrA bhadrasya rAtayaH ||\\ 
\EN{113221031} tat tu prayaH pratnathA te shushukvanaM yasmin yaj~ne vAramakRNvata kSayaM Rtasya vArasi kSayam | vi tad voceradha dvitAntaH pashyanti rashmibhiH |\\ 
\EN{113221032} sa ghA vide anvindro gaveSaNo bandhukSidbhyo gaveSaNaH ||\\ 
\EN{113221041} nU itthA te pUrvathA ca pravAcyaM yadaN^girobhyo.avRNorapa vrajamindra shikSannapa vrajam | aibhyaH samAnyA dishAsmabhyaM jeSi yotsi ca |\\ 
\EN{113221042} sunvadbhyo randhayA kaM cidavrataM hRNAyantaM cidavratam ||\\ 
\EN{113221051} saM yajjanAn kratubhiH shUra IkSayad dhane hite taruSanta shravasyavaH pra yakSanta shravasyavaH | tasmA AyuH prajAvadid bAdhe arcantyojasA |\\ 
\EN{113221052} indra okyaM didhiSanta dhItayo devAnachA na dhItayaH ||\\ 
\EN{113221061} yuvaM tamindrAparvatA puroyudhA yo naH pRtanyAdapa taM\-tamid dhataM vajre?a taM\-tamid dhatam | dUre cattAya chantsad gahanaM yadinakSat |\\ 
\EN{113221062} asmAkaM shatrUn pari shUra vishvato darmA darSISTa vishvataH ||\\
\EN{113322011} ubhe punAmi rodasI Rtena druho dahAmi saM mahIranindrAH |\\ 
\EN{113322012} abhivlagya yatra hatA amitrA vailasthAnaM pari tRLhA asheran ||\\ 
\EN{113322021} abhivlagyA cidadrivaH shIrSA yAtumatInAm |\\ 
\EN{113322022} chindhi vaTUriNA padA mahAvaTUriNA padA ||\\ 
\EN{113322031} avAsAM maghava~n jahi shardho yAtumatInAm |\\ 
\EN{113322032} vailasthAnake armake mahAvailasthe armake ||\\ 
\EN{113322041} yAsAM tisraH pa~ncAshato.abhivlaN^gairapAvapaH |\\ 
\EN{113322042} tat sute manAyati takat su te manAyati ||\\ 
\EN{113322051} pishaN^gabhRSTimambhRNaM pishAcimindra saM mRNa |\\ 
\EN{113322052} sarvaMrakSo ni barhaya ||\\ 
\EN{113322061} avarmaha indra dAdRhi shrudhI naH shushoca hi dyauH kSAna bhISAnadrivo ghRNAn na bhISAnadrivaH | shuSmintamo hi shuSmibhirvadhairugrebhirIyase |\\ 
\EN{113322062} apUruSaghno apratIta shUra satvabhistrisaptaiH shUra satvabhiH ||\\ 
\EN{113322071} vanoti hi sunvan kSayaM parINasaH sunvAno hi SmA yajatyava dviSo devAnAmava dviSaH | sunvAna it siSAsati sahasrA vAjyavRtaH |\\ 
\EN{113322072} sunvAnAyendro dadAtyAbhuvaM rayiM dadAtyAbhuvam ||\\
\EN{113423011} A tvA juvo rArahANA abhi prayo vAyo vahantviha pUrvapItaye somasya pUrvapItaye | UrdhvA te anu sUnRtA manastiSThatu jAnatI |\\ 
\EN{113423012} niyutvatA rathenA yAhi dAvane vAyo makhasya dAvane ||\\ 
\EN{113423021} mandantu tvA mandino vAyavindavo.asmat krANAsaH sukRtA abhidyavo gobhiH krANA abhidyavaH | yad dha krANA] iradhyai dakSaM sacanta UtayaH |\\ 
\EN{113423022} sadhrIcInA niyuto dAvane dhiya upa bruvata IM dhiyaH ||\\ 
\EN{113423031} vAyuryuN^kte rohitA vAyuraruNA vAyU rathe ajirA dhuri voLhave vahiSThA dhuri voLhave | pra bodhayA purandhiMjAra A sasatImiva |\\ 
\EN{113423032} pra cakSaya rodasI vAsayoSasaH shravase vAsayoSasaH ||\\ 
\EN{113423041} tubhyamuSAsaH shucayaH parAvati bhadrA vastrA tanvate daMsu rashmiSu citrA navyeSu rashmiSu | tubhyaM dhenuH sabardughA vishvA vasUni dohate |\\ 
\EN{113423042} ajanayo maruto vakSaNAbhyodiva A vakSaNAbhyaH ||\\ 
\EN{113423051} tubhyaM shukrAsaH shucayasturaNyavo madeSUgrA iSaNantabhurvaNyapAmiSanta bhurvaNi | tvAM tsArI dasamAno bhagamITTe takvavIye |\\ 
\EN{113423052} tvAM vishvasmAd bhuvanAt pAsi dharmaNAsuryAt pAsi dharmaNa ||\\ 
\EN{113423061} tvaM no vAyaveSAmapUrvyaH somAnAM prathamaH pItimarhasi sutAnAM pItimarhasi | uto vihutmatInAM vishAM vavarjuSINAm |\\ 
\EN{113423062} vishvA it te dhenavo duhra AshiraM ghRtaM duhrata Ashiram ||\\
\EN{113524011} stIrNaM barhirupa no yAhi vItaye sahasreNa niyu=tA niyutvate shatinIbhirniyutvate | tubhyaM hi pUrvapItaye devA devAya yemire |\\ 
\EN{113524012} pra te sutAso madhumanto asthiran madAya kratve asthiran ||\\ 
\EN{113524021} tubhyAyaM somaH paripUto adribhi spArhA vasAnaH pari koshamarSati shukrA vasAno arSati | tavAyaM bhAga AyuSusomo deveSu hUyate |\\ 
\EN{113524022} vaha vAyo niyuto yAhyasmayurjuSANo yAhyasmayuH ||\\ 
\EN{113524031} A no niyudbhiH shatinIbhiradhvaraM sahasriNIbhirupa yAhi vItaye vAyo havyAni vItaye | tavAyaM bhAga RtviyaH sarashmiH sUrye sacA |\\ 
\EN{113524032} adhvaryubhirbharamANA ayaMsata vAyo shukrA ayaMsata ||\\ 
\EN{113524041} A vAM ratho niyutvAn vakSadavase.abhi prayAMsi sudhitAni vItaye vAyo havyAni vItaye | pibataM madhvo andhasaH pUrvapeyaM hi vAM hitam |\\ 
\EN{113524042} vAyavA candreNa rAdhasA gatamindrashca rAdhasA gatam ||\\ 
\EN{113524051} A vAM dhiyo vavRtyuradhvarAnupemaminduM marmRjanta vAjinamAshumatyaM na vAjinam | teSAM pibatamasmayU A no gantamihotyA |\\ 
\EN{113524052} indravAyU sutAnAmadribhiryuvaM madAya vAjadA yuvam ||\\ 
\EN{113525061} ime vAM somA apsvA sutA ihAdhvaryubhirbharamANA ayaMsata vAyo shukrA ayaMsata | ete vAmabhyasRkSata tiraH pavitramAshavaH |\\ 
\EN{113525062} yuvAyavo.ati romANyavyayA somAso atyavyayA ||\\ 
\EN{113525071} ati vAyo sasato yAhi shashvato yatra grAvA vadati tatra gachataM gRhamindrashca gachatam |\\ 
\EN{113525072} vi sUnRtA dadRshe rIyate ghRtamA pUrNayA niyutA yAtho adhvaramindrashca yAtho adhvaram ||\\ 
\EN{113525081} atrAha tad vahethe madhva AhutiM yamashvatthamupatiSThanta jAyavo.asme te santu jAyavaH |\\ 
\EN{113525082} sAkaM gAvaH suvate pacyate yavo na te vAya upa dasyanti dhenavo nApa dasyanti dhenavaH ||\\ 
\EN{113525091} ime ye te su vAyo bAhvojaso.antarnadI te patayantyukSaNo mahi vrAdhanta ukSaNaH | dhanva~ncid ye anAshavo jIrAshcidagiraukasaH |\\ 
\EN{113525092} sUryasyeva rashmayo durniyantavo hastayordurniyantavaH ||\\
\EN{113626011} pra su jyeSThaM nicirAbhyAM bRhan namo havyaM matiM bharatA mRLayadbhyAM svAdiSThaM mRLayadbhyAm | tA samrAjAghRtAsutI yaj~ne\-yaj~na upastutA |\\ 
\EN{113626012} athainoH kSatraM na kutashcanAdhRSe devatvaM nU cidAdhRSe ||\\ 
\EN{113626021} adrashi gAtururave varIyasI panthA Rtasya samayaMsta rashmibhishcakSurbhagasya rashmibhiH | dyukSaM mitrasya sAdanamaryamNo varuNasya ca |\\ 
\EN{113626022} athA dadhAte bRhaduktyhaM vayaupastutyaM bRhad vayaH ||\\ 
\EN{113626031} jyotiSmatImaditiM dhArayatkSitiM svarvatImA sacete dive\-dive jAgRvAMsA dive\-dive | jyotiSmat kSatramAshAte AdityA dAnunas patI |\\ 
\EN{113626032} mitrastayorvaruNo yAtayajjano.aryamA yAtayajjanaH ||\\ 
\EN{113626041} ayaM mitrAya varuNAya shantamaH somo bhUtvavapAneSvAbhago devo deveSvAbhagaH | taM devAso juSerata vishve adya sajoSasaH |\\ 
\EN{113626042} tathA rAjAnA karatho yadimaha RtAvAnA yadImahe ||\\ 
\EN{113626051} yo mitrAya varuNAyAvidhajjano.anarvANaM taM pari pAtoaMhaso dAshvAMsaM martamaMhasaH | tamaryamAbhi rakSaty RjUyantamanu vratam |\\ 
\EN{113626052} ukthairya enoH paribhUSati vrataM stomairAbhUSati vratam ||\\ 
\EN{113626061} namo dive bRhate rodasIbhyAM mitrAya vocaM varuNAya mILhuSe sumRLIkAya mILhuSe | indramagnimupa stuhi dyukSamaryamaNaM bhagam |\\ 
\EN{113626062} jyog jIvantaH prajayA sacemahi somasyotI sacemahi ||\\ 
\EN{113626071} UtI devAnAM vayamindravanto maMsImahi svayashaso marudbhiH |\\ 
\EN{113626072} agnirmitro varuNaH sharma yaMsan tadashyAma maghavAno vayaM ca ||\\
\EN{113701011} suSumA yAtamadribhirgoshrItA matsarA ime somAso matsarA ime | A rAjAnA divispRshAsmatrA gantamupa naH |\\ 
\EN{113701012} ime vAM mitrAvaruNA gavAshiraH somAH shukrA gavAshiraH ||\\ 
\EN{1137xx021} ima A yAtam indavaH somAso dadhyAshiraH sutAso dadhyAshiraH | 
\EN{1137xx022} uta vAm uSaso budhi sAkaM sUryasya rashmibhiH | 
\EN{1137xx023} suto mitrAya varuNAya pItaye cArur RtAya pItaye || 
\EN{1137xx031} tAM vAM dhenuM na vAsarIm aMshuM duhanty adribhiH somaM duhanty adribhiH | 
\EN{1137xx032} asmatrA gantam upa no 'rvA~ncA somapItaye | 
\EN{1137xx033} ayaM vAm mitrAvaruNA nRbhiH sutaH soma A pItaye sutaH ||
\EN{1138xx011} pra-pra pUSNas tuvijAtasya shasyate mahitvam asya tavaso na tandate stotram asya na tandate | 
\EN{1138xx012} arcAmi sumnayann aham antyUtim mayobhuvam | 
\EN{1138xx013} vishvasya yo mana Ayuyuve makho deva Ayuyuve makhaH || 
\EN{1138xx021} pra hi tvA pUSann ajiraM na yAmani stomebhiH kRNva RNavo yathA mRdha uSTro na pIparo mRdhaH | 
\EN{1138xx022} huve yat tvA mayobhuvaM devaM sakhyAya martyaH | 
\EN{1138xx023} asmAkam AN^gUSAn dyumninas kRdhi vAjeSu dyumninas kRdhi || 
\EN{1138xx031} yasya te pUSan sakhye vipanyavaH kratvA cit santo 'vasA bubhujrira iti kratvA bubhujrire | 
\EN{1138xx032} tAm anu tvA navIyasIM niyutaM rAya Imahe | 
\EN{1138xx033} aheLamAna urushaMsa sarI bhava vAje-vAje sarI bhava || 
\EN{1138xx041} asyA U Su Na upa sAtaye bhuvo 'heLamAno rarivAM ajAshva shravasyatAm ajAshva | 
\EN{1138xx042} o Su tvA vavRtImahi stomebhir dasma sAdhubhiH | 
\EN{1138xx043} nahi tvA pUSann atimanya AghRNe na te sakhyam apahnuve ||
\EN{1139xx011} astu shrauSaT puro agnIM dhiyA dadha A nu tac chardho divyaM vRNImaha indravAyU vRNImahe | 
\EN{1139xx012} yad dha krANA vivasvati nAbhA saMdAyi navyasI | 
\EN{1139xx013} adha pra sU na upa yantu dhItayo devAM achA na dhItayaH || 
\EN{1139xx021} yad dha tyan mitrAvaruNAv RtAd adhy AdadAthe anRtaM svena manyunA dakSasya svena manyunA | 
\EN{1139xx022} yuvor itthAdhi sadmasv apashyAma hiraNyayam || 
\EN{1139xx023} dhIbhish cana manasA svebhir akSabhiH somasya svebhir akSabhiH || 
\EN{1139xx031} yuvAM stomebhir devayanto ashvinAshrAvayanta iva shlokam Ayavo yuvAM havyAbhy AyavaH | 
\EN{1139xx032} yuvor vishvA adhi shriyaH pRkSash ca vishvavedasA | 
\EN{1139xx033} pruSAyante vAm pavayo hiraNyaye rathe dasrA hiraNyaye || 
\EN{1139xx041} aceti dasrA vy  nAkam RNvatho yu~njate vAM rathayujo diviSTiSv adhvasmAno diviSTiSu | 
\EN{1139xx042} adhi vAM sthAma vandhure rathe dasrA hiraNyaye | 
\EN{1139xx043} patheva yantAv anushAsatA rajo '~njasA shAsatA rajaH || 
\EN{1139xx051} shacIbhir naH shacIvasU divA naktaM dashasyatam | 
\EN{1139xx052} mA vAM rAtir upa dasat kadA canAsmad rAtiH kadA cana || 
\EN{1139xx061} vRSann indra vRSapANAsa indava ime sutA adriSutAsa udbhidas tubhyaM sutAsa udbhidaH | 
\EN{1139xx062} te tvA mandantu dAvane mahe citrAya rAdhase | 
\EN{1139xx063} gIrbhir girvAha stavamAna A gahi sumRLIko na A gahi || 
\EN{1139xx071} o SU No agne shRNuhi tvam ILito devebhyo bravasi yaj~niyebhyo rAjabhyo yaj~niyebhyaH | 
\EN{1139xx072} yad dha tyAm aN^girobhyo dhenuM devA adattana | 
\EN{1139xx073} vi tAM duhre aryamA kartarI sacAM eSa tAM veda me sacA || 
\EN{1139xx081} mo Su vo asmad abhi tAni pauMsyA sanA bhUvan dyumnAni mota jAriSur asmat purota jAriSuH | 
\EN{1139xx082} yad vash citraM yuge-yuge navyaM ghoSAd amartyam | 
\EN{1139xx083} asmAsu tan maruto yac ca duSTaraM didhRtA yac ca duSTaram || 
\EN{1139xx091} dadhyaN^ ha me januSam pUrvo aN^girAH priyamedhaH kaNvo atrir manur vidus te me pUrve manur viduH | 
\EN{1139xx092} teSAM deveSv Ayatir asmAkaM teSu nAbhayaH | 
\EN{1139xx093} teSAm padena mahy A name girendrAgnI A name girA || 
\EN{1139xx101} hotA yakSad vanino vanta vAryam bRhaspatir yajati vena ukSabhiH puruvArebhir ukSabhiH | 
\EN{1139xx102} jagRbhmA dUraAdishaM shlokam adrer adha tmanA | 
\EN{1139xx103} adhArayad ararindAni sukratuH purU sadmAni sukratuH || 
\EN{1139xx111} ye devAso divy ekAdasha stha pRthivyAm adhy ekAdasha stha | 
\EN{1139xx112} apsukSito mahinaikAdasha stha te devAso yaj~nam imaM juSadhvam ||
\EN{1140xx011} vediSade priyadhAmAya sudyute dhAsim iva pra bharA yonim agnaye | 
\EN{1140xx012} vastreNeva vAsayA manmanA shuciM jyotIrathaM shukravarNaM tamohanam || 
\EN{114005021} abhi dvijanmA trivRdannaM Rjyate saMvatsare vAvRdhe jagdhamI punaH |\\ 
\EN{114005022} anyasyAsA jihvaya jenyo vRSA nyanyena vaninomRSTa varaNaH ||\\ 
\EN{114005031} kRSNaprutau vevije asya sakSitA ubhA tarete abhi matarA shishum |\\ 
\EN{114005032} prAcajihvaM dhvasayantaM tRSucyutamA sAcyaM kupayaM vardhanaM pituH ||\\ 
\EN{114005041} mumukSvo manave manavasyate raghudruvaH kRSNasItAsa U juvaH |\\ 
\EN{114005042} asamanA ajirAso raghuSyado vAtajUtA upa yujyanta AshavaH ||\\ 
\EN{114005051} Adasya te dhvasayanto vRtherate kRSNamabhvaM mahi varpaHkarikrataH |\\ 
\EN{114005052} yat sIM mahImavaniM prAbhi marmRshadabhishvasan stanayanneti nAnadat ||\\ 
\EN{114006061} bhUSan na yo.adhi babhrUSu namnate vRSeva patnIrabhyeti roruvat |\\ 
\EN{114006062} ojAyamAnastanvashca shumbhate bhImo na shRngAdavidhava durgRbhiH ||\\ 
\EN{114006071} sa saMstiro viSTiraH saM gRbhayati jananneva jAnatIrnitya A shaye |\\ 
\EN{114006072} punarvardhante api yanti devyamanyad varpaH pitroH kRNvate sacA ||\\ 
\EN{114006081} tamagruvaH keshinIH saM hi rebhira UrdhvAstasthurmamruSIH prAyave punaH |\\ 
\EN{114006082} tAsAM jarAM pramu~ncanneti nAnadadasuM paraM janaya~n jIvamastRtam ||\\ 
\EN{114006091} adhIvasaM pari matu rihannaha tuvigrebhiH satvabhiryAti vi jrayaH |\\ 
\EN{114006092} vayo dadhat padvate rerihat sadAnu shyenI sacatevartanIraha ||\\ 
\EN{114006101} asmAkamagne maghavatsu dIdihyadha shvasIvAn vRSabho damUnAH |\\ 
\EN{114006102} avAsyA shishumatIradIdervarmeva yutsu parijarbhurANaH ||\\ 
\EN{114007111} idamagne sudhitaM durdhitAdadhi priyAdu cin manmanaH preyo astu te |\\ 
\EN{114007112} yat te shukraM tanvo rocate shuci tenAsmabhyaMvanase ratnamA tvam ||\\ 
\EN{114007121} rathAya nAvamuta no gRhAya nityAritrAM padvatIM rAsyagne |\\ 
\EN{114007122} asmAkaM vIrAnuta no maghono janAMshca yA] pArayAccharma yA ca ||\\ 
\EN{114007131} abhI no agna ukthamijjuguryA dyAvAkSAmA sindhavashca svagUrtAH |\\ 
\EN{114007132} gavyaM yavyaM yanto dIrghAheSaM varamaruNyo varanta ||\\
\EN{114108011} baL itthA tad vapuSe dhAyi darshataM devasya bhargaH sahaso yato jani |\\ 
\EN{114108012} yadImupa hvarate sAdhate matirRtasya dhena anayanta sasrutaH ||\\ 
\EN{114108021} pRkSo vapuH pitumAn nitya A shaye dvitIyamA saptashivAsu mAtRSu |\\ 
\EN{114108022} tRtIyamasya vRSabhasya dohase dashapramatiM janayanta yoSaNaH ||\\ 
\EN{114108031} niryadIM budhnAn mahiSasya varpasa IshAnAsaH shavasAkranta sUrayaH |\\ 
\EN{114108032} yadImanu pradivo madhva Adhave guhA santaM mAtarishvA mathAyati ||\\ 
\EN{114108041} pra yat pituH paramAn nIyate paryA pRkSudho vIrudho daMsu rohati |\\ 
\EN{114108042} ubhA yadasya januSaM yadinvata Adid yaviSTho abhavad ghRNA shuciH ||\\ 
\EN{114108051} Adin mAtR^IrAvishad yAsvA shucirahiMsyamAna urviyAvi vAvRdhe |\\ 
\EN{114108052} anu yat pUrvA aruhat sanAjuvo ni navyasISvavarAsu dhAvate ||\\ 
\EN{114109061} Adid dhotAraM vRNate diviSTiSu bhagamiva papRcAnAsa R~njate |\\ 
\EN{114109062} devAn yat kratvA majmanA puruSTuto martaM saMsaM vishvadhA veti dhAyase ||\\ 
\EN{114109071} vi yadasthAd yajato vAtacodito hvAro na vakvA jaraNA anAkRtaH |\\ 
\EN{114109072} tasya patman dakSuSaH kRSNajaMhasaH shucijanmano raja A vyadhvanaH ||\\ 
\EN{114109081} ratho na yAtaH shikvabhiH kRto dyAmaN^gebhiraruSebhirIyate |\\ 
\EN{114109082} Adasya te kRSNAso dakSi sUrayaH shUrasyeva tveSathAdISate vayaH ||\\ 
\EN{114109091} tvayA hyagne varuNo dhRtavrato mitraH shAshadre aryamA sudAnavaH |\\ 
\EN{114109092} yat sImanu kratunA vishvathA vibhurarAn na nemiH paribhUrajAyathAH ||\\ 
\EN{114109101} tvamagne shashamAnAya sunvate ratnaM yaviSTha devatAtiminvasi |\\ 
\EN{114109102} taM tvA nu navyaM sahaso yuvan vayaM bhagaM na kAremahiratna dhImahi ||\\ 
\EN{114109111} asme rayiM na svarthaM damUnasaM bhagaM dakSaM na papRcAsi dharNasim |\\ 
\EN{114109112} rashmInriva yo yamati janmanI ubhe devAnAM shaMsaM Rta A ca sukratuH ||\\ 
\EN{114109121} uta naH sudyotmA jIrAshvo hotA mandraH shRNavaccandrarathaH |\\ 
\EN{114109122} sa no neSan neSatamairamUro.agnirvAmaM suvitaM vasyo acha ||\\ 
\EN{114109131} astAvyagniH shimIvadbhirarkaiH sAmrAjyAya prataraM dadhAnaH |\\ 
\EN{114109132} amI ca ye maghavAno vayaM ca mihaM na sUro atiniS TatanyuH ||\\
\EN{114210011} samiddho agna A vaha devAnadya yatasruce |\\ 
\EN{114210012} tantuM tanuSva pUrvyaM sutasomAya dAshuSe ||\\ 
\EN{114210021} ghRtavantamupa mAsi madhumantaM tanUnapAt |\\ 
\EN{114210022} yaj~naM viprasya mAvataH shashamAnasya dAshuSaH ||\\ 
\EN{114210031} shuciH pAvako adbhuto madhvA yaj~naM mimikSati |\\ 
\EN{114210032} narAshaMsaH trirA divo devo deveSu yaj~niyaH ||\\ 
\EN{114210041} ILito agna A vahendraM citramiha priyam |\\ 
\EN{114210042} iyaM hi tvA matirmamAchA sujihva vacyate ||\\ 
\EN{114210051} stRNAnAso yatasruco barhiryaj~ne svadhvare |\\ 
\EN{114210052} vR~nje devavyacastamamindrAya sharma saprathaH ||\\ 
\EN{114210061} vi shrayantAM RtAvRdhaH prayai devebhyo mahIH |\\ 
\EN{114210062} pAvakAsaH puruspRho dvAro devIrasashcataH ||\\ 
\EN{114211071} A bhandamAne upAke naktoSAsA supeshasA |\\ 
\EN{114211072} yahvI RtashyamAtarA sIdatAM barhirA sumat ||\\ 
\EN{114211081} mandrajihvA jugurvaNI hotArA daivyA kavI |\\ 
\EN{114211082} yaj~naM no yakSatAmimaM sidhramadya divispRsham ||\\ 
\EN{114211091} shucirdeveSvarpitA hotrA marutsu bhAratI |\\ 
\EN{114211092} iLA sarasvatI mahI barhiH sIdantu yaj~niyAH ||\\ 
\EN{114211101} tan nasturIpamadbhutaM puru vAraM puru tmanA |\\ 
\EN{114211102} tvaSTApoSAya vi Syatu rAye nAbhA no asmayuH ||\\ 
\EN{114211111} avasRjannupa tmanA devAn yakSi vanaspate |\\ 
\EN{114211112} agnirhavyA suSUdati devo deveSu medhiraH ||\\ 
\EN{114211121} pUSaNvate marutvate vishvadevAya vAyave |\\ 
\EN{114211122} svAhA gAyatravepase havyamindrAya kartana ||\\ 
\EN{114211131} svAhAkRtAnyA gahyupa havyAni vItaye |\\ 
\EN{114211132} indrA gahi shrudhI havaM tvAM havante adhvare ||\\
\EN{114312011} pra tavyasIM navyasIM dhItimagnaye vAco matiM sahasaHsUnave bhare |\\ 
\EN{114312012} apAM napAd yo vasubhiH saha priyo hotA pRthivyAM nyasIdad RtviyaH ||\\ 
\EN{114312021} sa jAyamAnaH parame vyomanyAviragnirabhavan mAtarishvane |\\ 
\EN{114312022} asya kratvA samidhAnasya majmanA pra dyAvA shociH pRthivI arocayat ||\\ 
\EN{114312031} asya tveSA ajarA asya bhAnavaH susandRshaH supratIkasyasudyutaH |\\ 
\EN{114312032} bhAtvakSaso atyakturna sindhavo.agne rejante asasanto ajarAH ||\\ 
\EN{114312041} yamerire bhRgavo vishvavedasaM nAbhA pRthivyA bhuvanasya majmanA |\\ 
\EN{114312042} agniM taM gIrbhirhinuhi sva A dame ya eko vasvo varuNo na rAjati ||\\ 
\EN{114312051} na yo varAya marutAmiva svanaH seneva sRSTA divyA yathAshaniH |\\ 
\EN{114312052} agnirjambhaistigitairatti bharvati yodho na shatrUn sa vanA ny R~njate ||\\ 
\EN{114312061} kuvin no agnirucathasya vIrasad vasuS kuvid vasubhiH kAmamAvarat |\\ 
\EN{114312062} codaH kuvit tutujyAt sAtaye dhiyaH shucipratIkaM tamayA dhiyA gRNe ||\\ 
\EN{114312071} ghRtapratIkaM va Rtasya dhUrSadamagniM mitraM na samidhAna R~njate |\\ 
\EN{114312072} indhAno akro vidatheSu dIdyacchukravarNAmudu no yaMsate dhiyam ||\\ 
\EN{114312081} aprayuchannaprayuchadbhiragne shivebhirnaH pAyubhiH pAhi shagmaiH |\\ 
\EN{114312082} adabdhebhiradRpitebhiriSTe.animiSadbhiH pari pAhi no jAH ||\\
\EN{114413011} eti pra hotA vratamasya mAyayordhvAM dadhAnaH shucipeshasaM dhiyam |\\ 
\EN{114413012} abhi srucaH kramate dakSiNAvRto yA asya dhAma prathamaM ha niMsate ||\\ 
\EN{114413021} abhIM Rtasya dohanA anUSata yonau devasya sadane parIvRtAH |\\ 
\EN{114413022} apAmupasthe vibhRto yadAvasadadha svadhA adhayad yAbhirIyate ||\\ 
\EN{114413031} yuyUSataH savayasA tadid vapuH samAnamarthaM vitaritratA mithaH |\\ 
\EN{114413032} AdIM bhago na havyaH samasmadA voLhurna rashmIn samayaMsta sArathiH ||\\ 
\EN{114413041} yamIM dvA savayasA saparyataH samAne yonA mithunA samokasA |\\ 
\EN{114413042} divA na naktaM palito yuvAjani purU carannajaro mAnuSA yugA ||\\ 
\EN{114413051} tamIM hinvanti dhItayo dasha vrisho devaM martAsa Utaye havAmahe |\\ 
\EN{114413052} dhanoradhi pravata A sa RNvatyabhivrajadbhirvayunA navAdhita ||\\ 
\EN{114413061} tvaM hyagne divyasya rAjasi tvaM pArthivasya pashupA iva tmanA |\\ 
\EN{114413062} enI ta ete bRhatI abhishriyA hiraNyayI vakvarI barhirAshAte ||\\ 
\EN{114413071} agne juSasva prati harya tad vaco mandra svadhAva RtajAta sukrato |\\ 
\EN{114413072} yo vishvataH partyaMM asi darshato raNvaH sandRSTau pitumAniva kSayaH ||\\
\EN{114514011} taM pRchatA sa jagAmA sa veda sa cikitvAnIyate sA nvIyate |\\ 
\EN{114514012} tasmin santi prashiSastasminniSTayaH sa vAjasya shavasaH shuSmiNas patiH ||\\ 
\EN{114514021} tamit pRchanti na simo vi pRchati sveneva dhIro manasA yadagrabhIt |\\ 
\EN{114514022} na mRSyate prathamaM nAparaM vaco.asya kratvasacate apradRpitaH ||\\ 
\EN{114514031} tamid gachanti juhvastamarvatIrvishvAnyekaH shRNavad vacAMsi me |\\ 
\EN{114514032} purupraiSastaturiryaj~nasAdhano.achidrotiH shishurAdatta saM rabhaH ||\\ 
\EN{114514041} upasthAyaM carati yat samArata sadyo jAtastatsAra yujyebhiH |\\ 
\EN{114514042} abhi shvAntaM mRshate nAndye mude yadIM gachantyushatIrapiSThitam ||\\ 
\EN{114514051} sa IM mRgo apyo vanargurupa tvacyupamasyAM ni dhAyi |\\ 
\EN{114514052} vyabravId vayunA martyebhyo.agnirvidvAn Rtacid dhi satyaH ||\\
\EN{114615011} trimUrdhAnaM saptarashmiM gRNISe.anUnamagniM pitrorupasthe |\\ 
\EN{114615012} niSattamasya carato dhruvasya vishvA divo rocanApaprivAMsam ||\\ 
\EN{114615021} ukSA mahAnabhi vavakSa ene ajarastasthAvitaUtirRSvaH |\\ 
\EN{114615022} urvyAH pado ni dadhAti sAnau rihantyUdho aruSAso asya ||\\ 
\EN{114615031} samAnaM vatsamabhi saMcarantI viSvag dhenU vi carataH sumeke |\\ 
\EN{114615032} anapavRjyAnadhvano mimAne vishvAn ketAnadhi mahodadhAne ||\\ 
\EN{114615041} dhIrAsaH padaM kavayo nayanti nAnA hRdA rakSamANA ajuryam |\\ 
\EN{114615042} siSAsantaH paryapashyanta sindhumAvirebhyo abhavatsUryo nR^In ||\\ 
\EN{114615051} didRkSeNyaH pari kASThAsu jenya ILenyo maho arbhAya jIvase |\\ 
\EN{114615052} purutrA yadabhavat sUrahaibhyo garbhebhyo maghavA vishvadarshataH ||\\
\EN{114716011} kathA te agne shucayanta AyordadAshurvAjebhirAshuSANAH |\\ 
\EN{114716012} ubhe yat toke tanaye dadhAnA Rtasya sAman raNayantadevAH ||\\ 
\EN{114716021} bodhA me asya vacaso yaviSTha maMhiSThasya prabhRtasya svadhAvaH |\\ 
\EN{114716022} pIyati tvo anu tvo gRNAti vandAruste tanvaM vandeagne ||\\ 
\EN{114716031} ye pAyavo mAmateyaM te agne pashyanto andhaM duritAdarakSan |\\ 
\EN{114716032} rarakSa tAn sukRto vishvavedA dipsanta id ripavo nAha debhuH ||\\ 
\EN{114716041} yo no agne ararivAnaghAyurarAtIvA marcayati dvayena |\\ 
\EN{114716042} mantro guruH punarastu so asmA anu mRkSISTa tanvaM duruktaiH ||\\ 
\EN{114716051} uta vA yaH sahasya pravidvAn marto martaM marcayati dvayena |\\ 
\EN{114716052} ataH pAhi stavamAna stuvantamagne mAkirno duritAya dhAyIH ||\\
\EN{114817011} mathId yadIM viSTo mAtarishvA hotAraM vishvApsuM vishvadevyam |\\ 
\EN{114817012} ni yaM dadhurmanuSyAsu vikSu svarNa citraM vapuSe vibhAvam ||\\ 
\EN{114817021} dadAnamin na dadabhanta manmAgnirvarUthaM mama tasya cAkan |\\ 
\EN{114817022} juSanta vishvanyasya karmopastutiM bharamANasya kAroH ||\\ 
\EN{114817031} nitye cin nu yaM sadane jagRbhre prashastibhirdadhire yaj~niyasaH |\\ 
\EN{114817032} pra sU nayanta gRbhayanta iSTAvashvAso na rathyorarahaNAH ||\\ 
\EN{114817041} purUNi dasmo ni riNAti jambhairAd rocate vana A vibhAvA |\\ 
\EN{114817042} Adasya vAto anu vAti shocirasturna sharyAmasanAmanu dyUn ||\\ 
\EN{114817051} na yaM ripavo na riSaNyavo garbhe santaM reSaNA reSayanti |\\ 
\EN{114817052} andhA apashyA na dabhannabhikhyA nityAsa IM pretAro arakSan ||\\
\EN{114918011} mahaH sa rAya eSate patirdannina inasya vasunaH pada A |\\ 
\EN{114918012} upa dhrajantamadrayo vidhannit ||\\ 
\EN{114918021} sa yo vRSA narAM na rodasyoH shravobhirasti jIvapItasargaH |\\ 
\EN{114918022} pra yaH sasrANaH shishrIta yonau ||\\ 
\EN{114918031} A yaH puraM nArmiNImadIdedatyaH kavirnabhanyo nArva |\\ 
\EN{114918032} sUro na rurukvA~nchatAtmA ||\\ 
\EN{114918041} abhi dvijanmA trI rocanAni vishva rajAMsi shushucano asthAt |\\ 
\EN{114918042} hotA yajiSTho apAM sadhasthe ||\\ 
\EN{114918051} ayaM sa hota yo dvijanmA vishvA dadhe vAryANi shravasyA |\\ 
\EN{114918052} marto yo asmai sutuko dadAsha ||\\  
\EN{115019011} puru tva dAshvAn voce.ariragne tava svidA |\\ 
\EN{115019012} todasyeva sharaNa A mahasya ||\\ 
\EN{115019021} vyaninasya dhaninaH prahoSe cidararuSaH |\\ 
\EN{115019022} kadA cana prajigato adevayoH ||\\ 
\EN{115019031} sa candro vipra martyo maho vrAdhantamo divi |\\ 
\EN{115019032} pra\-pret te agne vanuSaH syAma ||\\
\EN{115120011} mitraM na yaM shimyA goSu gavyavaH svAdhyo vidathe apsujIjanan |\\ 
\EN{115120012} arejetAM rodasI pAjasA girA prati priyaM yajataM januSamavaH ||\\ 
\EN{115120021} yad dha tyad vAM purumILhasya sominaH pra mitrAso na dadhire svAbhuvaH |\\ 
\EN{115120022} adha kratuM vidataM gatumarcata uta shrutaM vRSaNA pastyAvataH ||\\ 
\EN{115120031} A vAM bhUSan kSitayo janma rodasyoH pravAcyaM vRSaNA dakSase mahe |\\ 
\EN{115120032} yadIM RtAya bharatho yadarvate pra hotrayA shimya vItho adhvaram ||\\ 
\EN{115120041} pra sA kSitirasura yA mahi priya RtAvAnAv RtamA ghoSatho bRhat |\\ 
\EN{115120042} yuvaM divo bRhato dakSamabhuvaM gAM na dhuryupa yu~njAthe apaH ||\\ 
\EN{115120051} mahI atra mahinA vAraM RNvatho.areNavastuja A sadman dhenavaH |\\ 
\EN{115120052} svaranti tA uparatAti sUryamA nimruca uSasastakvavIriva ||\\ 
\EN{115121061} A vaM RtAya keshinIranuSata mitra yatra varuNa gAtumarcathaH |\\ 
\EN{115121062} ava tmana sRjataM pinvataM dhiyo yuvaM viprasya manmanamirajyathaH ||\\ 
\EN{115121071} yo vAM yaj~naiH shashamAno ha dAshati kavirhotA yajati manmasAdhanaH |\\ 
\EN{115121072} upAha taM gachatho vItho adhvaramachA giraH sumatiM gantamasmayu ||\\ 
\EN{115121081} yuvAM yaj~naiH prathamA gobhira~njata RtAvanA manaso naprayuktiSu |\\ 
\EN{115121082} bharanti vAM manmanA saMyatA giro.adRpyatA manasa revadashAthe ||\\ 
\EN{115121091} revad vayo dadhAthe revadAshathe narA mayAbhiritauti mahinam |\\ 
\EN{115121092} na vaM dyAvo.ahabhirnota sindhavo na devatvaM paNayo nAnashurmagham ||\\
\EN{115222011} yuvaM vastraNi puvasA vasAthe yuvorachidrA mantavo ha sargAH |\\ 
\EN{115222012} avAtiratamanRtAni vishva Rtena mitrAvaruNA sacethe ||\\ 
\EN{115222021} etaccana tvo vi ciketadeSAM satyo mantraH kavishasta RghAvAn |\\ 
\EN{115222022} trirashriM hanti caturashrirugro devanido ha prathamAajUryan ||\\ 
\EN{115222031} apAdeti prathamA padvatInAM kastad vAM mitrAvaruNA ciketa |\\ 
\EN{115222032} garbho bhAraM bharatyA cidasya RtaM pipartyanRtaM ni tArIt ||\\ 
\EN{115222041} prayantamit pari jAraM kanInAM pashyAmasi nopanipadyamAnam |\\ 
\EN{115222042} anavapRgNA vitatA vasAnaM priyaM mitrasya varuNasya dhAma ||\\ 
\EN{115222051} anashvo jAto anabhIshurarvA kanikradat patayadUrdhvasAnuH |\\ 
\EN{115222052} acittaM brahma jujuSuryuvAnaH pra mitre dhAma varuNegRNantaH ||\\ 
\EN{115222061} A dhenavo mAmateyamavantIrbrahmapriyaM pIpayan sasminnUdhan |\\ 
\EN{115222062} pitvo bhikSeta vayunAni vidvAnAsAvivAsannaditimuruSyet ||\\ 
\EN{115222071} A vAM mitrAvaruNA havyajuSTiM namasA devAvavasA vavRtyAm |\\ 
\EN{115222072} asmAkaM brahma pRtanAsu sahyA asmAkaM vRSTirdivyAsupArA ||\\
\EN{115323011} yajAmahe vAM mahaH sajoSA havyebhirmitrAvaruNA namobhiH |\\ 
\EN{115323012} ghRtairghRtasnU adha yad vAmasme adhvaryavo na dhItibhirbharanti ||\\ 
\EN{115323021} prastutirvAM dhAma na prayuktirayAmi mitrAvaruNA suvRktiH |\\ 
\EN{115323022} anakti yad vAM vidatheSu hotA sumnaM vAM sUrirvRSaNAviyakSan ||\\ 
\EN{115323031} pIpAya dhenuraditirRtAya janAya mitrAvaruNA havirde |\\ 
\EN{115323032} hinoti yad vAM vidathe saparyan sa rAtahavyo mAnuSo na hotA ||\\ 
\EN{115323041} uta vAM vikSu madyAsvandho gAva Apashca pIpayanta devIH |\\ 
\EN{115323042} uto no asya pUrvyaH patirdan vItaM pAtaM payasa usriyAyAH ||\\
\EN{115424011} viSNornu kaM vIryANi pra vocaM yaH pArthivAni vimamerajAMsi |\\ 
\EN{115424012} yo askabhAyaduttaraM sadhasthaM vicakramANastredhorugAyaH ||\\ 
\EN{115424021} pra tad viSNu stavate vIryeNa mRgo na bhImaH kucaro giriSThAH |\\ 
\EN{115424022} yasyoruSu triSu vikramaNeSvadhikSiyanti bhuvanAni vishvA ||\\ 
\EN{115424031} pra viSNave shUSametu manma girikSita urugAyAya vRSNe |\\ 
\EN{115424032} ya idaM dIrghaM prayataM sadhasthameko vimame tribhirit padebhiH ||\\ 
\EN{115424041} yasya trI pUrNA madhunA padAnyakSIyamANA svadhayAmadanti |\\ 
\EN{115424042} ya u tridhAtu pRtivImuta dyAmeko dAdhAra bhuvanAni vishvA ||\\ 
\EN{115424051} tadasya priyamabhi pAtho ashyAM naro yatra devayavo madanti |\\ 
\EN{115424052} urukramasya sa hi bandhuritthA viSNoH pade parame madhva utsaH ||\\ 
\EN{115424061} tA vaM vAstUnyushmasi gamadhyai yatra gAvo bhUrishRN^gAayAsaH |\\ 
\EN{115424062} atrAha tadurugAyasya vRSNaH paramaM padamava bhAti bhUri ||\\
\EN{115525011} pra vaH pAntamandhaso dhiyAyate mahe shUrAya viSNave cArcata |\\ 
\EN{115525012} yA sAnuni parvatAnAmadAbhyA mahastasthaturarvateva sAdhunA ||\\ 
\EN{115525021} tveSamitthA samaraNaM shimIvatorindrAviSNU sutapA vAmuruSyati |\\ 
\EN{115525022} yA martyAya pratidhIyamAnamit kRshAnorasturasanAmuruSyathaH ||\\ 
\EN{115525031} tA IM vardhanti mahyasya pauMsyaM ni mAtarA nayati retase bhuje |\\ 
\EN{115525032} dadhAti putro.avaraM paraM piturnAma tRtIyamadhi rocane divaH ||\\ 
\EN{115525041} tat\-tadidasya pauMsyaM gRNImasInasya traturavRkasya mILhuSaH |\\ 
\EN{115525042} yaH pArthivAni tribhirid vigAmabhiruru kramiSTorugAyAya jIvase ||\\ 
\EN{115525051} dve idasya kramaNe svardRsho.abhikhyAya martyo bhuraNyati |\\ 
\EN{115525052} tRtIyamasya nakirA dadharSati vayashcana patayantaH patatriNaH ||\\ 
\EN{115525061} caturbhiH sAkaM navatiM ca nAmabhishcakraM na vRttaM vyatInravIvipat |\\ 
\EN{115525062} bRhaccharIro vimimAna RkvabhiryuvAkumAraH pratyetyAhavam ||\\
\EN{115626011} bhavA mitro na shevyo ghRtAsutirvibhUtadyumna evayA u saprathAH |\\ 
\EN{115626012} adhA te viSNo viduSA cidardhya stomo yaj~nashcarAdhyo haviSmatA ||\\ 
\EN{115626021} yaH pUrvyAya vedhase navIyase sumajjAnaye viSNave dadAshati |\\ 
\EN{115626022} yo jAtamasya mahato mahi bravat sedu shravobhiryujyaM cidabhyasat ||\\ 
\EN{115626031} tamu stotAraH pUrvyaM yathA vida Rtasya garbhaM januSApipartana |\\ 
\EN{115626032} Asya jAnanto nAma cid vivaktana mahaste viSNo sumatiM bhajAmahe ||\\ 
\EN{115626041} tamasya rAjA varuNastamashvinA kratuM sacanta mArutasya vedhasaH |\\ 
\EN{115626042} dAdhAra dakSamuttamamaharvidaM vrajaM ca viSNuH sakhivAnaporNute ||\\ 
\EN{115626051} A yo vivAya sacathAya daivya indrAya viSNuH sukRte sukRttaraH |\\ 
\EN{115626052} vedhA ajinvat triSadhastha AryaM Rtasya bhAge yajamAnamAbhajat ||\\
\EN{115727011} abodhyagnirjma udeti sUryo vyuSAshcandrA mahyAvo arciSA |\\ 
\EN{115727012} AyukSAtAmashvinA yAtave rathaM prAsAvId devaH savitA jagat pRthak ||\\ 
\EN{115727021} yad yu~njAthe vRSaNamashvinA rathaM ghRtena no madhunA kSatramukSatam |\\ 
\EN{115727022} asmAkaM brahma pRtanAsu jinvataM vayaM dhanA shUrasAtA bhajemahi ||\\ 
\EN{115727031} arvAM tricakro madhuvAhano ratho jIrAshvo ashvinoryAtu suSTutaH |\\ 
\EN{115727032} trivandhuro maghavA vishvasaubhagaH shaM na A vakSad dvipade catuSpade ||\\ 
\EN{115727041} A na UrjaM vahatamashvinA yuvaM madhumatyA naH kashayA mimikSatam |\\ 
\EN{115727042} prAyustAriSTaM nI rapAMsi mRkSataM sedhataM dveSo bhavataM sacAbhuvA ||\\ 
\EN{115727051} yuvaM ha garbhaM jagatISu dhattho yuvaM vishveSu bhuvaneSvantaH |\\ 
\EN{115727052} yuvamagniM ca vRSaNAvapashca vanaspatInrashvinAvairayethAm ||\\ 
\EN{115727061} yuvaM ha stho bhiSajA bheSajebhiratho ha stho rathyA rAthyebhiH |\\ 
\EN{115727062} atho ha kSatramadhi dhattha ugrA yo vAM haviSmAnmanasA dadAsha ||\\
\EN{115801011} vasU rudrA purumantU vRdhantA dashasyataM no vRSaNAvabhiSTau |\\ 
\EN{115801012} dasrA ha yad rekNa aucathyo vAM pra yat sasrAtheakavAbhirUtI ||\\ 
\EN{115801021} ko vAM dAshat sumataye cidasyai vasU yad dhethe namasA pade goH |\\ 
\EN{115801022} jigRtamasme revatIH purandhIH kAmapreNeva manasA carantA ||\\ 
\EN{115801031} yukto ha yad vAM taugryAya perurvi madhye arNaso dhAyi pajraH |\\ 
\EN{115801032} upa vAmavaH sharaNaM gameyaM shUro nAjma patayadbhirevaiH ||\\ 
\EN{115801041} upastutiraucathyamuruSyen mA mAmime patatriNI vi dugdhAm |\\ 
\EN{115801042} mA mAmedho dashatayashcito dhAk pra yad vAM baddhastmani khAdati kSAm ||\\ 
\EN{115801051} na mA garan nadyo mAtRtamA dAsA yadIM susamubdhamavAdhuH |\\ 
\EN{115801052} shiro yadasya traitano vitakSat svayaM dAsa uro aMsAvapi gdha ||\\ 
\EN{115801061} dIrghatamA mAmateyo jujurvAn dashame yuge |\\ 
\EN{115801062} apAmarthaM yatInAM brahmA bhavati sArathiH ||\\
\EN{115902011} pra dyAvA yaj~naiH pRthivI RtAvRdhA mahI stuSe vidatheSu pracetasA |\\ 
\EN{115902012} devebhirye devaputre sudaMsasetthA dhiyA vAryANi prabhUSataH ||\\ 
\EN{115902021} uta manye pituradruho mano mAturmahi svatavastad dhavImabhiH |\\ 
\EN{115902022} suretasA pitarA bhUma cakratururu prajAyA amRtaMvarImabhiH ||\\ 
\EN{115902031} te sUnavaH svapasaH sudaMsaso mahI jaj~nurmAtarA pUrvacittaye |\\ 
\EN{115902032} sthAtushca satyaM jagatashca dharmaNi putrasya pAthaH padamadvayAvinaH ||\\ 
\EN{115902041} te mAyino mamire supracetaso jAmI sayonI mithunA samokasA |\\ 
\EN{115902042} navyaM\-navyaM tantumA tanvate divi samudre antaH kavayaH sudItayaH ||\\ 
\EN{115902051} tad rAdho adya saviturvareNyaM vayaM devasya prasave manAmahe |\\ 
\EN{115902052} asmabhyaM dyAvApRthivI sucetunA rayiM dhattaM vasumantaM shatagvinam ||\\
\EN{116003011} te hi dyAvApRthivI vishvashambhuva RtAvarI rajaso dhArayatkavI |\\ 
\EN{116003012} sujanmanI dhiSaNe antarIyate devo devI dharmaNA sUryaH shuciH ||\\ 
\EN{116003021} uruvyacasA mahinI asashcatA pitA mAtA ca bhuvanAni rakSataH |\\ 
\EN{116003022} sudhRSTame vapuSye na rodasI pitA yat sImabhi rUpairavAsayat ||\\ 
\EN{116003031} sa vahniH putraH pitroH pavitravAn punAti dhIro bhuvanAni mAyayA |\\ 
\EN{116003032} dhenuM ca pRshniM vRSabhaM suretasaM vishvAhA shukraM payo asya dukSata ||\\ 
\EN{116003041} ayaM devAnAmapasAmapastamo yo jajAna rodasI vishvashambhuvA |\\ 
\EN{116003042} vi yo mame rajasI sukratUyayAjarebhi skambhanebhiHsamAnRce ||\\ 
\EN{116003051} te no gRNAne mahinI mahi shravaH kSatraM dyAvApRthivI dhAsatho bRhat |\\ 
\EN{116003052} yenAbhi kRSTIstatanAma vishvahA panAyyamojo asme saminvatam ||\\
\EN{116104011} kimu shreSThaH kiM yaviSTho na Ajagan kimIyate dUtyaM kad yadUcima |\\ 
\EN{116104012} na nindima camasaM yo mahAkulo.agne bhrAtardruNa id bhUtimUdima ||\\ 
\EN{116104021} ekaM camasaM caturaH kRNotana tad vo devA abruvan tad va Agamam |\\ 
\EN{116104022} saudhanvanA yadyevA kariSyatha sAkaM devairyaj~niyAso bhaviSyatha ||\\ 
\EN{116104031} agniM dUtaM prati yadabravItanAshvaH kartvo ratha uteha kartvaH |\\ 
\EN{116104032} dhenuH kartvA yuvashA kartvA dvA tAni bhrAtaranu vaH kRtvyemasi ||\\ 
\EN{116104041} cakRvAMsa RbhavastadapRchata kvedabhUd yaH sya dUto na Ajagan |\\ 
\EN{116104042} yadAvAkhyaccamasA~ncaturaH kRtAnAdit tvaSTA gnAsvantarnyAnaje ||\\ 
\EN{116104051} hanAmainAniti tvaSTA yadabravIccamasaM ye devapAnamanindiSuH |\\ 
\EN{116104052} anyA nAmAni kRNvate sute sacAnanyairenAnkanyA nAmabhi sparat ||\\ 
\EN{116105061} indro harI yuyuje ashvinA rathaM bRhaspatirvishvarUpAmupAjata |\\ 
\EN{116105062} RbhurvibhvA vAjo devAnagachata svapaso yaj~niyambhAgamaitana ||\\ 
\EN{116105071} nishcarmaNo gAmariNIta dhItibhiryA jarantA yuvashA tAkRNotana |\\ 
\EN{116105072} saudhanvanA ashvAdashvamatakSata yuktvA rathamupa devAnayAtana ||\\ 
\EN{116105081} idamudakaM pibatetyabravItanedaM vA ghA pibatA mu~njanejanam |\\ 
\EN{116105082} saudhanvanA yadi tan neva haryatha tRtIye gha savane mAdayAdhvai ||\\ 
\EN{116105091} Apo bhUyiSThA ityeko abravIdagnirbhUyiSTha ityanyo abravIt |\\ 
\EN{116105092} vadharyantIM bahubhyaH praiko abravId RtA vadantashcamasAnapiMshata ||\\ 
\EN{116105101} shroNAmeka udakaM gAmavajati mA.nsamekaH piMshati sUnayAbhRtam |\\ 
\EN{116105102} A nimrucaH shakRdeko apabharat kiM svit putrebhyaH pitarA upAvatuH ||\\ 
\EN{116106111} udvatsvasmA akRNotana tRNaM nivatsvapaH svapasyaya naraH |\\ 
\EN{116106112} agohyasya yadasastanA gRhe tadadyedaM Rbhavo nAnu gachatha ||\\ 
\EN{116106121} sammIlya yad bhuvanA paryasarpata kva svit tAtyA pitara vaasatuH |\\ 
\EN{116106122} ashapata yaH karasnaM va adade yaH prAbravIt protasma abravItana ||\\ 
\EN{116106131} suSupvAMsa RbhavastadapRchatAgohya ka idaM no abUbudhat |\\ 
\EN{116106132} shvAnaM basto bodhayitAramabravIt samvatsara idamadyA vyakhyata ||\\ 
\EN{116106141} divA yanti maruto bhUmyAgnirayaM vAto antarikSeNa yati |\\ 
\EN{116106142} adbhiryati varuNaH samudrairyuSmAnichantaH shavaso napAtaH ||\\
\EN{116207011} mA no mitro varuNo aryamAyurindra RbhukSA marutaH parikhyan |\\ 
\EN{116207012} yad vAjino devajatasya sapteH pravakSyAmo vidathe vIryANi ||\\ 
\EN{116207021} yan nirNijA rekNasA prAvRtasya ratiM gRbhItAM mukhato nayanti |\\ 
\EN{116207022} supranajo memyad vishvarUpa indrApUSNoH priyamapyeti pAthaH ||\\ 
\EN{116207031} eSa chAgaH puro ashvena vAjinA pUSNo bhAgo nIyate vishvadevyaH |\\ 
\EN{116207032} abhipriyaM yat puroLAshamarvatA tvaSTedenaM saushravasAya jinvati ||\\ 
\EN{116207041} yad dhaviSyaM Rtusho devayAnaM trirmAnuSAH paryashvaM nayanti |\\ 
\EN{116207042} atrA pUSNaH prathamo bhAga eti yaj~naM devebhyaH prativedayannajaH ||\\ 
\EN{116207051} hotAdhvaryurAvayA agnimindho grAvagrAbha uta shaMstA suvipraH |\\ 
\EN{116207052} tena yaj~nena svaraMkRtena sviSTena vakSaNA ApRNadhvam ||\\ 
\EN{116208061} yUpavraskA uta ye yUpavAhAshcaSAlaM ye ashvayUpAya takSati |\\ 
\EN{116208062} ye cArvate pacanaM sambharantyuto teSAmabhigUrtirna invatu ||\\ 
\EN{116208071} upa prAgAt suman me.adhAyi manma devAnAmAshA upa vItapRSThaH |\\ 
\EN{116208072} anvenaM viprA RSayo madanti devAnAM puSTe cakRmA subandhum ||\\ 
\EN{116208081} yad vAjino dAma sundAnamarvato yA shIrSaNyA rashanArajjurasya |\\ 
\EN{116208082} yad vA ghAsya prabhRtamAsye tRNaM sarvA tA te api deveSvastu ||\\ 
\EN{116208091} yadashvasya kraviSo makSikAsha yad vA svarau svadhitau riptamasti |\\ 
\EN{116208092} yad dhastayoH shamituryan nakheSu sarvA tA te api deveSvastu ||\\ 
\EN{116208101} yadUvadhyamudarasyApavAti ya Amasya kraviSo gandho asti |\\ 
\EN{116208102} sukRtA tacchamitAraH kRNvantUta medhaM shRtapAkaM pacantu ||\\ 
\EN{116209111} yat te gAtrAdagninA pacyamAnAdabhi shUlaM nihatasyAvadhAvati |\\ 
\EN{116209112} mA tad bhUmyAmA shriSan mA tRNeSu devebhyastadushadbhyo rAtamastu ||\\ 
\EN{116209121} ye vAjinaM paripashyanti pakvaM ya ImAhuH surabhirnirhareti |\\ 
\EN{116209122} ye cArvato mAMsabhikSAmupAsata uto teSAmabhigUrtirna invatu ||\\ 
\EN{116209131} yan nIkSaNaM mAMspacanyA ukhAyA yA pAtrANi yUSNaAsecanAni |\\ 
\EN{116209132} USmaNyApidhAnA carUNAmaN^kAH sUnAHpari bhUSantyashvam ||\\ 
\EN{116209141} nikramaNaM niSadanaM vivartanaM yacca paDbIshamarvataH |\\ 
\EN{116209142} yacca papau yacca ghAsiM jaghAsa sarvA tA te api deveSvastu ||\\ 
\EN{116209151} mA tvAgnirdhvanayId dhUmagandhirmokhA bhrAjantyabhi vikta jaghriH |\\ 
\EN{116209152} iSTaM vItamabhigUrtaM vaSaTkRtaM taM devAsaH prati gRbhNantyashvam ||\\ 
\EN{116210161} yadashvAya vAsa upastRNantyadhIvAsaM yA hiraNyAnyasmai |\\ 
\EN{116210162} sandAnamarvantaM paDbIshaM priyA deveSvA yAmayanti ||\\ 
\EN{116210171} yat te sAde mahasA shUkRtasya pArSNyA vA kashayA vA tutoda |\\ 
\EN{116210172} sruceva tA haviSo adhvareSu sarvA tA te brahmaNAsUdayAmi ||\\ 
\EN{116210181} catustriMshad vAjino devabandhorvaN^krIrashvasya svadhitiHsameti |\\ 
\EN{116210182} achidrA gAtrA vayunA kRNota paruS\-paruranughuSya vi shasta ||\\ 
\EN{116210191} ekastvaSturashvasyA vishastA dvA yantArA bhavatastathaRtuH |\\ 
\EN{116210192} yA te gAtrANAM RtuthA kRNomi tA\-tA piNDanAM pra juhomyagnau ||\\ 
\EN{116210201} mA tvA tapat priya AtmApiyantaM mA svadhitistanva A tiSThipat te |\\ 
\EN{116210202} mA te gRdhnuravishastAtihAya chidrA gAtraNyasinA mithU kaH ||\\ 
\EN{116210211} na vA u etan mriyase na riSyasi devAnideSi pathibhiH sugebhiH |\\ 
\EN{116210212} harI te yu~njA pRSatI abhUtAmupAsthAd vAjI dhuri rAsabhasya ||\\ 
\EN{116210221} sugavyaM no vAjI svashvyaM puMsaH putrAnuta vishvApuSaM rayim |\\ 
\EN{116210222} anAgAstvaM no aditiH kRNotu kSatraM no ashvo vanatAM haviSmAn ||\\
\EN{116311011} yadakrandaH prathamaM jAyamAna udyan samudrAduta vA purISAt |\\ 
\EN{116311012} shyenasya pakSA hariNasya bAhU upastutyaM mahi jAtaM te arvan ||\\ 
\EN{116311021} yamena dattaM trita enamAyunagindra eNaM prathamo adhyatiSThat |\\ 
\EN{116311022} gandharvo asya rashanAmagRbhNAt sUrAdashvaM vasavo nirataSTa ||\\ 
\EN{116311031} asi yamo asyAdityo arvannasi trito guhyena vratena |\\ 
\EN{116311032} asi somena samayA vipRkta Ahuste trINi divi bandhanAni ||\\ 
\EN{116311041} trINi ta Ahurdivi bandhanAni trINyapsu trINyantaH samudre |\\ 
\EN{116311042} uteva me varuNashcantsyarvan yatrA ta AhuH paramaM janitram ||\\ 
\EN{116311051} imA te vAjinnavamArjanAnImA shaphAnAM saniturnidhAnA |\\ 
\EN{116311052} atrA te bhadrA rashanA apashyaM Rtasya yA abhirakSantigopAH ||\\ 
\EN{116312061} AtmAnaM te manasArAdajAnAmavo divA patayantaM pataMgam |\\ 
\EN{116312062} shiro apashyaM pathibhiH sugebhirareNubhirjehamAnaM patatri ||\\ 
\EN{116312071} atrA te rUpamuttamamapashyaM jigISamANamiSa A padegoH |\\ 
\EN{116312072} yadA te marto anu bhogamAnaL Adid grasiSTha oSadhIrajIgaH ||\\ 
\EN{116312081} anu tvA ratho anu maryo arvannanu gAvo.anu bhagaH kanInAm |\\ 
\EN{116312082} anu vrAtAsastava sakhyamIyuranu devA mamire vIryaM te ||\\ 
\EN{116312091} hiraNyashRN^go.ayo asya pAdA manojavA avara indra AsIt |\\ 
\EN{116312092} devA idasya haviradyamAyan yo arvantaM prathamo adhyatiSThat ||\\ 
\EN{116312101} IrmAntAsaH silikamadhyamAsaH saM shUraNAso divyAso atyAH |\\ 
\EN{116312102} haMsA iva shreNisho yatante yadAkSiSurdivyamajmamashvAH ||\\ 
\EN{116313111} tava sharIraM patayiSNvarvan tava cittaM vAta iva dhrajImAn |\\ 
\EN{116313112} tava shRN^gANi viSThitA purutrAraNyeSu jarbhurANA caranti ||\\ 
\EN{116313121} upa prAgAcchasanaM vAjyarvA devadrIcA manasA dIdhyAnaH |\\ 
\EN{116313122} ajaH puro nIyate nAbhirasyAnu pashcAt kavayo yantirebhAH ||\\ 
\EN{116313131} upa prAgAt paramaM yat sadhasthamarvAnachA pitaraM mAtaraM ca |\\ 
\EN{116313132} adyA devA~n juSTatamo hi gamyA athA shAste dAshuSe vAryANi ||\\
\EN{116414011} asya vAmasya palitasya hotustasya bhrAtA madhyamo astyashnaH |\\ 
\EN{116414012} tRtIyo bhrAtA ghRtapRSTho asyAtrApashyaM vishpatiM saptaputram ||\\ 
\EN{116414021} sapta yu~njanti rathamekacakrameko ashvo vahati saptanAmA |\\ 
\EN{116414022} trinAbhi cakramajaramanarvaM yatremA vishvA bhuvanAdhitasthuH ||\\ 
\EN{116414031} imaM rathamadhi ye sapta tasthuH saptacakraM sapta vahantyashvAH |\\ 
\EN{116414032} sapta svasAro abhi saM navante yatra gavAM nihitA sapta nAma ||\\ 
\EN{116414041} ko dadarsha prathamaM jAyamAnamasthanvantaM yadanasthA bibharti |\\ 
\EN{116414042} bhUmyA asurasRgAtmA kva svit ko vidvAMsamupa gAt praSTumetat ||\\ 
\EN{116414051} pAkaH pRchAmi manasAvijAnan devAnAmenA nihitA padAni |\\ 
\EN{116414052} vatse baSkaye.adhi sapta tantUn vi tatnire kavaya otavAu ||\\ 
\EN{116415061} acikitvA~ncikituSashcidatra kavIn pRchAmi vidmane na vidvAn |\\ 
\EN{116415062} vi yastastambha SaL imA rajAMsyajasya rUpe kimapi svidekam ||\\ 
\EN{116415071} iha bravItu ya ImaN^ga vedAsya vAmasya nihitaM padaM veH |\\ 
\EN{116415072} shIrSNaH kSIraM duhrate gAvo asya vavriM vasAnA udakaM padApuH ||\\ 
\EN{116415081} mAtA pitaraM Rta A babhAja dhItyagre manasA saM hi jagme |\\ 
\EN{116415082} sA bIbhatsurgarbharasA nividdhA namasvanta idupavAkamIyuH ||\\ 
\EN{116415091} yuktA mAtAsId dhuri dakSiNAyA atiSThad garbho vRjanISvantaH |\\ 
\EN{116415092} amImed vatso anu gAmapashyad vishvarUpyaM triSu yojaneSu ||\\ 
\EN{116415101} tisro mAtR^IstrIn pitR^In bibhradeka Urdhvastasthau nemava glApayanti |\\ 
\EN{116415102} mantrayante divo amuSya pRSThe vishvavidaM vAcamavishvaminvAm ||\\ 
\EN{116416111} dvAdashAraM nahi tajjarAya varvarti cakraM pari dyAM Rtasya |\\ 
\EN{116416112} A putrA agne mithunAso atra sapta shatAni viMshatishca tasthuH ||\\ 
\EN{116416121} pa~ncapAdaM pitaraM dvAdashAkRtiM diva AhuH pare ardhe purISiNam |\\ 
\EN{116416122} atheme anya upare vicakSaNaM saptacakre SaLara Ahurarpitam ||\\ 
\EN{116416131} pa~ncAre cakre parivartamAne tasminnA tasthurbhuvanAni vishvA |\\ 
\EN{116416132} tasya nAkSastapyate bhUribhAraH sanAdeva na shIryate sanAbhiH ||\\ 
\EN{116416141} sanemi cakramajaraM vi vAvRta uttAnAyAM dasha yuktA vahanti |\\ 
\EN{116416142} sUryasya cakSU rajasaityAvRtaM tasminnArpitA bhuvanAni vishvA ||\\ 
\EN{116416151} sAkaMjAnAM saptathamahurekajaM SaL id yamA RSayo devajA iti |\\ 
\EN{116416152} teSAmiSTAni vihitAni dhAmasha sthAtre rejante vikRtAni rUpashaH ||\\ 
\EN{116417161} striyaH satIstAnu me puMsa AhuH pashyadakSaNvAn navi cetadandhaH |\\ 
\EN{116417162} kaviryaH putraH sa ImA ciketa yastA vijAnAt sa pituS pitAsat ||\\ 
\EN{116417171} avaH pareNa para enAvareNa padA vatsaM bibhratI gaurudasthAt |\\ 
\EN{116417172} sA kadrIcI kaM svidardhaM parAgAt kva svit sUte nahi yUthe antaH ||\\ 
\EN{116417181} avaH pareNa pitaraM yo asyAnuveda para enAvareNa |\\ 
\EN{116417182} kavIyamAnaH ka iha pra vocad devaM manaH kuto adhi prAjAtam ||\\ 
\EN{116417191} ye arvA~ncastAnu parAca Ahurye parA~ncastAnu arvAca AhuH |\\ 
\EN{116417192} indrashca yA cakrathuH soma tAni dhurA na yuktA rajaso vahanti ||\\ 
\EN{116417201} dvA suparNA sayujA sakhAyA samAnaM vRkSaM pari SasvajAte |\\ 
\EN{116417202} tayoranyaH pippalaM svAdvattyanashnannanyo abhi cAkashIti ||\\ 
\EN{116418211} yatrA suparNA amRtasya bhAgamanimeSaM vidathAbhisvaranti |\\ 
\EN{116418212} ino vishvasya bhuvanasya gopAH sa mA dhIraH pAkamatrA vivesha ||\\ 
\EN{116418221} yasmin vRkSe madhvadaH suparNA nivishante suvate cAdhi vishve |\\ 
\EN{116418222} tasyedAhuH pippalaM svAdvagre tan non nashad yaHpitaraM na veda ||\\ 
\EN{116418231} yad gAyatre adhi gAyatramAhitaM traiSTubhAd vA traiSTubhaM niratakSata |\\ 
\EN{116418232} yad vA jagajjagatyAhitaM padaM ya it tad viduste amRtatvamAnashuH ||\\ 
\EN{116418241} gAyatreNa prati mimIte arkamarkeNa sAma traiSTubhena vAkam |\\ 
\EN{116418242} vAkena vAkaM dvipadA catuSpadAkSareNa mimate sapta vANIH ||\\ 
\EN{116418251} jagatA sindhuM divyasthabhAyad rathantare sUryaM paryapashyat |\\ 
\EN{116418252} gAyatrasya samidhastisra Ahustato mahnA pra ririce mahitvA ||\\ 
\EN{116419261} upa hvaye sudughAM dhenumetAM suhasto godhuguta dohadenAm |\\ 
\EN{116419262} shreSThaM savaM savitA sAviSan no.abhIddho gharmastadu Su pra vocam ||\\ 
\EN{116419271} hiN^kRNvatI vasupatnI vasUnAM vatsamichantI manasAbhyAgAt |\\ 
\EN{116419272} duhAmashvibhyAM payo aghnyeyaM sa vardhatAM mahate saubhagAya ||\\ 
\EN{116419281} gauramImedanu vatsaM miSantaM mUrdhAnaM hiMM akRNon mAtavA u |\\ 
\EN{116419282} sRkvANaM gharmamabhi vAvashAnA mimAti mAyuM payate payobhiH ||\\ 
\EN{116419291} ayaM sa shiN^kte yena gaurabhIvRtA mimAti mAyuM dhvasanAvadhi shritA |\\ 
\EN{116419292} sA cittibhirni hi cakAra martyaM vidyud bhavantI prati vavrimauhata ||\\ 
\EN{116419301} anacchaye turagAtu jIvamejad dhruvaM madhya A pastyAnAm |\\ 
\EN{116419302} jIvo mRtasya carati svadhAbhiramartyo martyenA sayoniH ||\\ 
\EN{116420311} apashyaM gopAmanipadyamAnamA ca parA ca pathibhishcarantam |\\ 
\EN{116420312} sa sadhrIcIH sa vishUcIrvasAna A varIvarti bhuvaneSvantaH ||\\ 
\EN{116420321} ya IM cakAra na so asya veda ya IM dadarsha hirugin nutasmAt |\\ 
\EN{116420322} sa mAturyonA parivIto antarbahuprajA nirRtimA vivesha ||\\ 
\EN{116420331} dyaurme pitA janitA nAbhiratra bandhurme mAtA pRthivImahIyam |\\ 
\EN{116420332} uttAnayoshcamvoryonirantaratrA pitA duhiturgarbhamAdhAt ||\\ 
\EN{116420341} pRchAmi tvA paramantaM pRthivyAH pRchAmi yatra bhuvanasyanAbhiH |\\ 
\EN{116420342} pRchAmi tvA vRSNo ashvasya retaH pRchAmi vAcaH paramaM vyoma ||\\ 
\EN{116420351} iyaM vediH paro antaH pRthivyA ayaM yaj~no bhuvanasya nAbhiH |\\ 
\EN{116420352} ayaM somo vRSNo ashvasya reto brahmAyaM vAcaHparamaM vyoma ||\\ 
\EN{116421361} saptArdhagarbhA bhuvanasya reto viSNostiSThanti pradishAvidharmaNi |\\ 
\EN{116421362} te dhItibhirmanasA te vipashcitaH paribhuvaH pari bhavanti vishvataH ||\\ 
\EN{116421371} an vi jAnAmi yadivedamasmi niNyaH saMnaddho manasA carAmi |\\ 
\EN{116421372} yadA mAgan prathamajA RtasyAdid va[co ashnuve bhAgamasyAH ||\\ 
\EN{116421381} apAM prAM eti svadhayA gRbhIto.amartyo martyenA sayoniH |\\ 
\EN{116421382} tA shashvantA viSUcInA viyantA nyanyaM cikyurna nicikyuranyam ||\\ 
\EN{116421391} Rco akSare parame vyoman yasmin devA adhi vishve niSeduH |\\ 
\EN{116421392} yastan na veda kiM RcA kariSyati ya it tad vidusta ime samAsate ||\\ 
\EN{116421401} sUyavasAd bhagavatI hi bhUyA atho vayaM bhagavantaH syAma |\\ 
\EN{116421402} addhi tRNamaghnye vishvadAnIM piba shuddhamudakamAcarantI ||\\ 
\EN{116422411} gaurIrmimAya salilAni takSatyekapadI dvipadI sA catuSpadI |\\ 
\EN{116422412} aSTApadI navapadI babhUvuSI sahasrAkSarA parame vyoman ||\\ 
\EN{116422421} tasyAH samudrA adhi vi kSaranti tena jIvanti pradishashcatasraH |\\ 
\EN{116422422} tataH kSaratyakSaraM tad vishvamupa jIvati ||\\ 
\EN{116422431} shakamayaM dhUmamArAdapashyaM viSUvatA para enAvareNa |\\ 
\EN{116422432} ukSANaM pRshnimapacanta vIrAstAni dharmANi prathamAnyAsan ||\\ 
\EN{116422441} trayaH keshina RtuthA vi cakSate saMvatsare vapata eka eSAm |\\ 
\EN{116422442} vishvameko abhi caSTe shacIbhirdhrAjirekasya dadRshena rUpam ||\\ 
\EN{116422451} catvAri vAk parimitA padAni tAni vidurbrAhmaNA ye manISiNaH |\\ 
\EN{116422452} guhA trINi nihitA neN^gayanti turIyaM vAco manuSyA vadanti ||\\ 
\EN{116422461} indraM mitraM varuNamagnimAhuratho divyaH sa suparNo garutmAn |\\ 
\EN{116422462} ekaM sad viprA bahudhA vadantyagniM yamaM mAtarishvAnamAhuH ||\\ 
\EN{116423471} kRSNaM niyAnaM harayaH suparNA apo vasAnA divamut patanti |\\ 
\EN{116423472} ta AvavRtran sadanAd RtasyAdid ghRtena pRthivI vyudyate ||\\ 
\EN{116423481} dvAdasha pradhayashcakramekaM trINi nabhyAni ka u tacciketa |\\ 
\EN{116423482} tasmin sAkaM trishatA na shaN^kavo.arpitAH SaSTirna calAcalAsaH ||\\ 
\EN{116423491} yaste stanaH shashayo yo mayobhUryena vishvA puSyasi vAryANi |\\ 
\EN{116423492} yo ratnadhA vasuvid yaH sudatraH sarasvati tamiha dhAtave kaH ||\\ 
\EN{116423501} yaj~nena yaj~namayajanta devAstani dharmANi prathamAnyAsan |\\ 
\EN{116423502} te ha nAkaM mahimAnaH sacanta yatra pUrve sAdhyAH santi devAH ||\\ 
\EN{116423511} samAnametadudakamuccaityava cAhabhiH |\\ 
\EN{116423512} bhUmiM parjanyA jinvanti divaM jinvantyagnayaH ||\\ 
\EN{116423521} divyaM suparNaM vAyasaM bRhantamapAM garbhaM darshatamoSadhInAm |\\ 
\EN{116423522} abhIpato vRSTibhistarpayantaM sarasvantamavase johavImi ||\\
\EN{116524011} kayA shubhA savayasaH sanILAH samAnyA marutaH saM mimikSuH |\\ 
\EN{116524012} kayA matI kuta etAsa ete.arcanti shuSmaM vRSaNo vasUyA ||\\ 
\EN{116524021} kasya brahmANi jujuSuryuvAnaH ko adhvare maruta A vavarta |\\ 
\EN{116524022} shyenAniva dhrajato antarikSe kena mahA manasA rIramAma ||\\ 
\EN{116524031} kutastvamindra mAhinaH sanneko yAsi satpate kiM ta itthA |\\ 
\EN{116524032} saM pRchase samarANaH shubhAnairvocestan no harivo yatte asme ||\\ 
\EN{116524041} brahmANi me matayaH shaM sutAsaH shuSma iyarti prabhRto me adriH |\\ 
\EN{116524042} A shAsate prati haryantyukthemA harI vahatastA no acha ||\\ 
\EN{116524051} ato vayamantamebhiryujAnAH svakSatrebhistanvaH shumbhamAnAH |\\ 
\EN{116524052} mahobhiretAnupa yujmahe nvindra svadhAmanu hi no babhUtha ||\\ 
\EN{116525061} kva syA vo marutaH svadhAsId yan mAmekaM samadhattAhihatye |\\ 
\EN{116525062} ahaM hyUgrastaviSastuviSmAn vishvasya shatroranamaM vadhasnaiH ||\\ 
\EN{116525071} bhUri cakartha yujyebhirasme samAnebhirvRSabha pauMsyebhiH |\\ 
\EN{116525072} bhUrINi hi kRNavAmA shaviSThendra kratvA maruto yadvashAma ||\\ 
\EN{116525081} vadhIM vRtraM maruta indriyeNa svena bhAmena taviSo babhUvAn |\\ 
\EN{116525082} ahametA manave vishvashcandrAH sugA apashcakara vajrabAhuH ||\\ 
\EN{116525091} anuttamA te maghavan nakirnu na tvAvAnasti devatA vidAnaH |\\ 
\EN{116525092} na jAyamAno nashate na jAto yAni kariSyA kRNuhipravRddha ||\\ 
\EN{116525101} ekasya cin me vibhvastvojo yA nu dadhRSvAn kRNavai manISA |\\ 
\EN{116525102} ahaM hyUgro maruto vidAno yAni cyavamindra idIsha eSAm ||\\ 
\EN{116526111} amandan mA maruta stomo atra yan me naraH shrutyaM brahma cakra |\\ 
\EN{116526112} indrAya vRSNe sumakhAya mahyaM sakhye sakhAyastanvetanUbhiH ||\\ 
\EN{116526121} evedete prati mA rocamAnA anedyaH shrava eSo dadhAnAH |\\ 
\EN{116526122} saMcakSyA marutashcandravarNA achAnta me chadayAthA canUnam ||\\ 
\EN{116526131} ko nvatra maruto mAmahe vaH pra yAtana sakhInrachA sakhAyaH |\\ 
\EN{116526132} manmAni citrA apivAtayanta eSAM bhUta navedA ma RtAnAm ||\\ 
\EN{116526141} A yad duvasyAd duvase na kArurasmA~ncakre mAnyasya medhA |\\ 
\EN{116526142} o Su vartta maruto vipramachemA brahmANi jaritA voarcat ||\\ 
\EN{116526151} eSa va stomo maruta iyaM gIrmAndAryasya mAnyasya karoH |\\ 
\EN{116526152} eSA yAsISTa tanve vayAM vidyAmeSaM vRjanaM jIradAnum ||\\
\EN{116601011} tan nu vocAma rabhasAya janmane pUrvaM mahitvaM vRSabhasyaketave |\\ 
\EN{116601012} aidheva yAman marutastuviSvaNo yudheva shakrAstaviSANi kartana ||\\ 
\EN{116601021} nityaM na sUnuM madhu bibhrata upa krILanti krILA vidatheSu ghRSvayaH |\\ 
\EN{116601022} nakSanti rudrA avasA namasvinaM na mardhanti svatavaso haviSkRtam ||\\ 
\EN{116601031} yasmA UmAso amRtA arAsata rAyas poSaM ca haviSA dadAshuSe |\\ 
\EN{116601032} ukSantyasmai maruto hitA iva purU rajAMsi payasA mayobhuvaH ||\\ 
\EN{116601041} A ye rajAMsi taviSIbhiravyata pra va evAsaH svayatAsoadhrajan |\\ 
\EN{116601042} bhayante vishvA bhuvanAni harmyA citro vo yAmaHprayatAsv RSTiSu ||\\ 
\EN{116601051} yat tveSayAmA nadayanta parvatAn divo vA pRSThaM naryAacucyavuH |\\ 
\EN{116601052} vishvo vo ajman bhayate vanaspatI rathIyantIvapra jihIta oSadhiH ||\\ 
\EN{116602061} yUyaM na ugrA marutaH sucetunAriSTagrAmAH sumatiM pipartana |\\ 
\EN{116602062} yatrA vo didyud radati krivirdatI riNAti pashvaH sudhiteva barhaNA ||\\ 
\EN{116602071} pra skambhadeSNA anavabhrarAdhaso.alAtRNAso vidatheSu suSTutAH |\\ 
\EN{116602072} arcantyarkaM madirasya pItaye vidurvIrasya prathamAni pauMsyA ||\\ 
\EN{116602081} shatabhujibhistamabhihruteraghAt pUrbhI rakSatA maruto yamAvata |\\ 
\EN{116602082} janaM yamugrAstavaso virapshinaH pAthanA shaMsAt tanayasya puSTiSu ||\\ 
\EN{116602091} vishvAni bhadrA maruto ratheSu vo mithaspRdhyeva taviSANyAhitA |\\ 
\EN{116602092} aMseSvA vaH prapatheSu khAdayo.akSo vashcakrA samayA vi vAvRte ||\\ 
\EN{116602101} bhUrINi bhadrA naryeSu bAhuSu vakSassu rukmA rabhasAso a~njayaH |\\ 
\EN{116602102} aMseSvetAH paviSu kSurA adhi vayo na pakSAn vyanu shriyo dhire ||\\ 
\EN{116603111} mahAnto mahnA vibhvo vibhUtayo dUredRsho ye divyA iva stRbhiH |\\ 
\EN{116603112} mandrAH sujihvAH svaritAra AsabhiH sammishlA indre marutaH pariSTubhaH ||\\ 
\EN{116603121} tad vaH sujAtA maruto mahitvanaM dIrghaM vo dAtramaditeriva vratam |\\ 
\EN{116603122} indrashcana tyajasA vi hruNAti tajjanAya yasmai sukRte arAdhvam ||\\ 
\EN{116603131} tad vo jAmitvaM marutaH pare yuge purU yacchaMsamamRtAsaAvata |\\ 
\EN{116603132} ayA dhiyA manave shruSTimAvyA sAkaM naro daMsanairA cikitrire ||\\ 
\EN{116603141} yena dIrghaM marutaH shUshavAma yuSmAkena parINasA turAsaH |\\ 
\EN{116603142} A yat tatanan vRjane janAsa ebhiryaj~nebhistadabhISTimashyAm ||\\ 
\EN{116603151} eSa va stomo ... ||\\
\EN{116704011} sahasraM ta indrotayo naH sahasramiSo harivo gUrtatamAH |\\ 
\EN{116704012} sahasraM rAyo mAdayadhyai sahasriNa upa no yantu vAjAH ||\\ 
\EN{116704021} A no.avobhirmaruto yAntvachA jyeSThebhirvA bRhaddivaiHsumAyAH |\\ 
\EN{116704022} adha yadeSAM niyutaH paramAH samudrasya ciddhanayanta pAre ||\\ 
\EN{116704031} mimyakSa yeSu sudhitA ghRtAcI hiraNyanirNiguparA na RSTiH |\\ 
\EN{116704032} guhA carantI manuSo na yoSA sabhAvatI vidathyeva saM vAk ||\\ 
\EN{116704041} parA shubhrA ayAso yavyA sAdhAraNyeva maruto mimikSuH |\\ 
\EN{116704042} na rodasI apa nudanta ghorA juSanta vRdhaM sakhyAya devAH ||\\ 
\EN{116704051} joSad yadImasuryA sacadhyai viSitastukA rodasI nRmaNAH |\\ 
\EN{116704052} A sUryeva vidhato rathaM gAt tveSapratIkA nabhaso netyA ||\\ 
\EN{116705061} AsthApayanta yuvatiM yuvAnaH shubhe nimiSlAM vidatheSupajrAm |\\ 
\EN{116705062} arko yad vo maruto haviSmAn gAyad gAthaM sutasomo duvasyan ||\\ 
\EN{116705071} prataM vivakmi vakmyo ya eSAM marutAM mahimA satyo asti |\\ 
\EN{116705072} sacA yadIM vRSamaNA ahaMyu sthirA cijjanIrvahate subhAgAH ||\\ 
\EN{116705081} pAnti mitrAvaruNAvavadyAccayata Imaryamo aprashastAn |\\ 
\EN{116705082} uta cyavante acyutA dhruvANi vAvRdha IM maruto dAtivAraH ||\\ 
\EN{116705091} nahI nu vo maruto antyasme ArAttAccicchavaso antamApuH |\\ 
\EN{116705092} te dhRSNunA shavasA shUshuvAMso.arNo na dveSo dhRSatA pari SThuH ||\\ 
\EN{116705101} vayamadyendrasya preSThA vayaM shvo vocemahi samarye |\\ 
\EN{116705102} vayaM purA mahi ca no anu dyUn tan na RbhukSA narAmanu SyAt ||\\ 
\EN{116705111} eSa va stomo ... ||\\
\EN{116806011} yaj~nA\-yaj~nA vaH samanA tuturvaNirdhiyaM\-dhiyaM vo devayA u dadhidhve |\\ 
\EN{116806012} A vo.arvAcaH suvitAya rodasyormahe vavRtyAmavase suvRktibhiH ||\\ 
\EN{116806021} vavrAso na ye svajAH svatavasa iSaM svarabhijAyanta dhUtayaH |\\ 
\EN{116806022} sahasriyAso apAM normaya AsA gAvo vandyAso nokSaNaH ||\\ 
\EN{116806031} somAso na ye sutAstRptAMshavo hRtsu pItAso duvaso nAsate |\\ 
\EN{116806032} aiSAmaMseSu rambhiNIva rArabhe hasteSu khAdishcakRtishca saM dadhe ||\\ 
\EN{116806041} ava svayuktA diva A vRthA yayuramartyAH kashayA codata tmanA |\\ 
\EN{116806042} areNavastuvijAtA acucyavurdRLhAni cin maruto bhrAjadRSTayaH ||\\ 
\EN{116806051} ko vo.antarmaruta RSTividyuto rejati tmanA hanveva jihvayA |\\ 
\EN{116806052} dhanvacyuta iSAM na yAmani purupraiSA ahanyo naitashaH ||\\ 
\EN{116807061} kva svidasya rajaso mahas paraM kvAvaraM maruto yasminnAyaya |\\ 
\EN{116807062} yaccyAvayatha vithureva saMhitaM vyadriNA patatha tveSamarNavam ||\\ 
\EN{116807071} sAtirna vo.amavatI svarvatI tveSA vipAkA marutaH pipiSvatI |\\ 
\EN{116807072} bhadrA vo rAtiH pRNato na dakSiNA pRthujrayI asuryeva ja~njatI ||\\ 
\EN{116807081} prati STobhanti sindhavaH pavibhyo yadabhriyAM vAcamudIrayanti |\\ 
\EN{116807082} ava smayanta vidyutaH pRthivyAM yadI ghRtaM marutaH pruSNuvanti ||\\ 
\EN{116807091} asUta pRshnirmahate raNAya tveSamayAsAM marutAmanIkam |\\ 
\EN{116807092} te sapsarAso.ajanayantAbhvamAdit svadhAmiSirAM paryapashyan ||\\ 
\EN{116807101} eSa va stomo ... ||\\
\EN{116908011} mahashcit tvamindra yata etAn mahashcidasi tyajaso varUtA |\\ 
\EN{116908012} sa no vedho marutAM cikitvAn sumnA vanuSva tava hi preSThA ||\\ 
\EN{116908021} ayujran ta indra vishvakRSTIrvidAnAso niSSidho martyatrA |\\ 
\EN{116908022} marutAM pRtsutirhAsamAnA svarmILhasya pradhanasya sAtau ||\\ 
\EN{116908031} amyak sA ta indra RSTirasme sanemyabhvaM maruto junanti |\\ 
\EN{116908032} agnishcid dhi SmAtase shushukvAnApo na dvIpaM dadhatiprayAMsi ||\\ 
\EN{116908041} tvaM tU na indra taM rayiM dA ojiSThayA dakSiNayeva rAtim |\\ 
\EN{116908042} stutashca yAste cakananta vAyo stanaM na madhvaHpIpayanta vAjaiH ||\\ 
\EN{116908051} tve rAya indra toshatamAH praNetAraH kasya cid RtAyoH |\\ 
\EN{116908052} te Su No maruto mRLayantu ye smA purA gAtUyantIva devAH ||\\ 
\EN{116909061} prati pra yAhIndra mILhuSo nR^In mahaH pArthive sadane yatasva |\\ 
\EN{116909062} adha yadeSAM pRthubudhnAsa etAstIrthe nAryaH pauMsyAni tasthuH ||\\ 
\EN{116909071} prati ghorANAmetAnAmayAsAM marutAM shRNva AyatAmupabdiH |\\ 
\EN{116909072} ye martyaM pRtanAyantamUmairRNAvAnaM na patayanta sargaiH ||\\ 
\EN{116909081} tvaM mAnebhya indra vishvajanyA radA marudbhiH shurudho goagrAH |\\ 
\EN{116909082} stavAnebhi stavase deva devairvidyAmeSaM vRjanaM jIradAnum ||\\
\EN{117010011} na nUnamasti no shvaH kastad veda yadadbhutam |\\ 
\EN{117010012} anyasyacittamabhi saMcareNyamutAdhItaM vi nashyati ||\\ 
\EN{117010021} kiM na indra jighAMsasi bhrAtaro marutastava |\\ 
\EN{117010022} tebhiH kalpasva sAdhuyA mA naH samaraNe vadhIH ||\\ 
\EN{117010031} kiM no bhrAtaragastya sakhA sannati manyase |\\ 
\EN{117010032} vidmA hi teyathA mano.asmabhyamin na ditsasi ||\\ 
\EN{117010041} araM kRNvantu vediM samagnimindhatAM puraH |\\ 
\EN{117010042} tatrAmRtasya cetanaM yaj~naM te tanavAvahai ||\\ 
\EN{117010051} tvamIshiSe vasupate vasUnAM tvaM mitrANAM mitrapate dheSThaH |\\ 
\EN{117010052} indra tvaM marudbhiH saM vadasvAdha prAshAna RtuthA havIMSi ||\\
\EN{117111011} prati va enA namasAhamemi sUktena bhikSe sumatiM turANAm |\\ 
\EN{117111012} rarANatA maruto vedyAbhirni heLo dhatta vi mucadhvamashvAn ||\\ 
\EN{117111021} eSa va stomo maruto namasvAn hRdA taSTo manasA dhAyi devAH |\\ 
\EN{117111022} upemA yAta manasA juSANA yUyaM hi SThA namasa id vRdhAsaH ||\\ 
\EN{117111031} stutAso no maruto mRLayantUta stuto maghavA sha=mbhaviSThaH |\\ 
\EN{117111032} UrdhvA naH santu komyA vanAnyahAni vishvA maruto jigISA ||\\ 
\EN{117111041} asmAdahaM taviSAdISamANa indrAd bhiyA maruto rejamAnaH |\\ 
\EN{117111042} yuSmabhyaM havyA nishitAnyAsan tAnyAre cakRmA mRLata naH ||\\ 
\EN{117111051} yena mAnAsashcitayanta usrA vyuSTiSu shavasA shashvatInAm |\\ 
\EN{117111052} sa no marudbhirvRSabha shravo dhA ugra ugrebhi sthaviraH sahodAH ||\\ 
\EN{117111061} tvaM pAhIndra sahIyaso nR^In bhavA marudbhiravayAtaheLAH |\\ 
\EN{117111062} supraketebhiH sAsahirdadhAno vidyAmeSaM v. j. ||\\
\EN{117212011} citro vo.astu yAmashcitra UtI sudAnavaH |\\ 
\EN{117212012} maruto ahibhAnavaH ||\\ 
\EN{117212021} Are sA vaH sudAnavo maruta R~njatI sharuH |\\ 
\EN{117212022} Are ashmA yamasyatha ||\\ 
\EN{117212031} tRNaskandasya nu vishaH pari vRN^kta sudAnavaH |\\ 
\EN{117212032} UrdhvAn naH karta jIvase ||\\
\EN{117313011} gAyat sAma nabhanyaM yathA verarcAma tad vAvRdhAnaM svarvat |\\ 
\EN{117313012} gAvo dhenavo barhiSyadabdhA A yat sadmAnaM divyaM vivAsAn ||\\ 
\EN{117313021} arcad vRSA vRSabhiH sveduhavyairmRgo nAshno ati yajjuguryAt |\\ 
\EN{117313022} pra mandayurmanAM gUrta hotA bharate maryo mithunA yajatraH ||\\ 
\EN{117313031} nakSad dhotA pari sadma mitA yan bharad garbhamA sharadaH pRthivyAH |\\ 
\EN{117313032} krandadashvo nayamAno ruvad gaurantardUto na rodasI carad vAk ||\\ 
\EN{117313041} tA karmASatarAsmai pra cyautnAni devayanto bharante |\\ 
\EN{117313042} jujoSadindro dasmavarcA nAsatyeva sugmyo ratheSThAH ||\\ 
\EN{117313051} tamu STuhIndraM yo ha satvA yaH shUro maghavA yo ratheSThAH |\\ 
\EN{117313052} pratIcashcid yodhIyAn vRSaNvAn vavavruSashcit tamaso vihantA ||\\ 
\EN{117314061} pra yaditthA mahinA nRbhyo astyaraM rodasI kakSye nAsmai |\\ 
\EN{117314062} saM vivya indro vRjanaM na bhUmA bharti svadhAvAnopashamiva dyAm ||\\ 
\EN{117314071} samatsu tvA shUra satAmurANaM prapathintamaM paritaMsayadhyai |\\ 
\EN{117314072} sajoSasa indraM made kSoNIH sUriM cid ye anumadanti vAjaiH ||\\ 
\EN{117314081} evA hi te shaM savanA samudra Apo yat ta Asu madanti devIH |\\ 
\EN{117314082} vishvA te anu joSyA bhUd gauH sUrIMshcid yadi dhiSA veSi janAn ||\\ 
\EN{117314091} asAma yathA suSakhAya ena svabhiSTayo narAM na shaMsaiH |\\ 
\EN{117314092} asad yathA na indro vandaneSThAsturo na karma nayamAna ukthA ||\\ 
\EN{117314101} viSpardhaso narAM na shaMsairasmAkAsadindro vajrahastaH |\\ 
\EN{117314102} mitrAyuvo na pUrpatiM sushiSTau madhyAyuva upa shikSanti yaj~naiH ||\\ 
\EN{117315111} yaj~no hi SmendraM kashcid Rndha~n juhurANashcin manasApariyan |\\ 
\EN{117315112} tIrthe nAchA tAtRSANamoko dIrgho na sidhramA kRNotyadhvA ||\\ 
\EN{117315121} mo SU Na indrAtra pRtsu devairasti hi SmA te shuSminnavayAH |\\ 
\EN{117315122} mahashcid yasya mILhuSo yavyA haviSmato marutovandate gIH ||\\ 
\EN{117315131} eSa stoma indra tubhyamasme etena gAtuM harivo vido naH |\\ 
\EN{117315132} A no vavRtyAH suvitAya deva vidyAmeSaM v. j. ||\\
\EN{117416011} tvaM rAjendra ye ca devA rakSA nR^In pAhyasura tvamasmAn |\\ 
\EN{117416012} tvaM satpatirmaghavA nastarutrastvaM satyo vasavAnaH sahodAH ||\\ 
\EN{117416021} dano visha indra mRdhravAcaH sapta yat puraH sharma shAradIrdart |\\ 
\EN{117416022} RNorapo anavadyArNA yUne vRtraM purukutsAya randhIH ||\\ 
\EN{117416031} ajA vRta indra shUrapatnIrdyAM ca yebhiH puruhUta nUnam |\\ 
\EN{117416032} rakSo agnimashuSaM tUrvayANaM siMho na dame apAMsi vastoH ||\\ 
\EN{117416041} sheSan nu ta indra sasmin yonau prashastaye pavIravasya mahnA |\\ 
\EN{117416042} sRjadarNAMsyava yad yudhA gAstiSThad dharI dhRSatA mRSTa vAjAn ||\\ 
\EN{117416051} vaha kutsamindra yasmi~ncAkan syUmanyU RjrA vAtasyAshvA |\\ 
\EN{117416052} pra sUrashcakraM vRhatAdabhIke.abhi spRdho yAsiSadvajrabAhuH ||\\ 
\EN{117417061} jaghanvAnindra mitrerU~ncodapravRddho harivo adAshUn |\\ 
\EN{117417062} praye pashyannaryamaNaM sacAyostvayA shUrtA vahamAnA apatyam ||\\ 
\EN{117417071} rapat kavirindrArkasAtau kSAM dAsAyopabarhaNIM kaH |\\ 
\EN{117417072} karat tisro maghavA dAnucitrA ni duryoNe kuyavAcaM mRdhishret ||\\ 
\EN{117417081} sanA tA ta indra navyA AguH saho nabho.aviraNAya pUrvIH |\\ 
\EN{117417082} bhinat puro na bhido adevIrnanamo vadharadevasya pIyoH ||\\ 
\EN{117417091} tvaM dhunirindra dhunimatIrRNorapaH sIrA na sravantIH |\\ 
\EN{117417092} pra yat samudramati shUra parSi pArayA turvashaM yaduM svasti ||\\ 
\EN{117417101} tvamasmAkamindra vishvadha sya avRkatamo narAM nRpAtA |\\ 
\EN{117417102} sa no vishvAsAM spRdhAM sahodA vi... ||\\
\EN{117518011} matsyapAyi te mahaH pAtrasyeva harivo matsaro madaH |\\ 
\EN{117518012} vRSA te vRSNa indurvAjI sahasrasAtamaH ||\\ 
\EN{117518021} A naste gantu matsaro vRSA mado vareNyaH |\\ 
\EN{117518022} sahAvAnindrasAnasiH pRtanASAL amartyaH ||\\ 
\EN{117518031} tvaM hi shUraH sanitA codayo manuSo ratham |\\ 
\EN{117518032} sahAvAn dasyumavratamoSaH pAtraM na shociSA ||\\ 
\EN{117518041} muSAya suryaM kave cakramIshAna ojasA |\\ 
\EN{117518042} vaha shuSNAyavadhaM kutsaM vAtasyAshvaiH ||\\ 
\EN{117518051} shuSmintamo hi te mado dyumnintama uta kratuH |\\ 
\EN{117518052} vRtraghnA varivovidA maMsISThA ashvasAtamaH ||\\ 
\EN{117518061} yathA purvebhyo jaritRbhya indra maya ivApo na tRSyate babhUtha |\\ 
\EN{117518062} tAmanu tvA nividaM johavImi vi... ||\\
\EN{117619011} matsi no vasyaiSTaya indramindo vRSA visha |\\ 
\EN{117619012} RghAyamANainvasi shatrumanti na vindasi ||\\ 
\EN{117619021} tasminnA veshayA giro ya ekashcarSaNInAm |\\ 
\EN{117619022} anu svadhAyamupyate yavaM na carkRSad vRSA ||\\ 
\EN{117619031} yasya vishvAni hastayoH pa~nca kSitInAM vasu |\\ 
\EN{117619032} spAshayasva yo asmadhrug divyevAshanirjahi ||\\ 
\EN{117619041} asunvantaM samaM jahi dUNAshaM yo na te mayaH |\\ 
\EN{117619042} asmabhyamasya vedanaM daddhi sUrishcidohate ||\\ 
\EN{117619051} Avo yasya dvibarhaso.arkeSu sAnuSagasat |\\ 
\EN{117619052} AjAvindrasyendo prAvo vAjeSu vAjinam ||\\ 
\EN{117619061} yathA pUrvebhyo ... ||\\
\EN{117720011} A carSaNiprA vRSabho janAnAM rAjA kRSTInAM puruhUta indraH |\\ 
\EN{117720012} stutaH shravasyannavasopa madrig yuktvA harIvRSaNA yAhyarvAM ||\\ 
\EN{117720021} ye te vRSaNo vRSabhAsa indra brahmayujo vRSarathAso atyAH |\\ 
\EN{117720022} tAnA tiSTha tebhirA yAhyarvAM havAmahe tvA suta indra some ||\\ 
\EN{117720031} A tiSTha rathaM vRSaNaM vRSA te sutaH somaH pariSiktA madhUni |\\ 
\EN{117720032} yuktvA vRSabhyAM vRSabha kSitInAM haribhyAM yAhi pravatopa madrik ||\\ 
\EN{117720041} ayaM yaj~no devayA ayaM miyedha imA brahmaNyayamindra somaH |\\ 
\EN{117720042} stIrNaM barhirA tu shakra pra yAhi pibA niSadyavi mucA harI iha ||\\ 
\EN{117720051} o suSTuta indra yAhyarvAM upa brahmANi mAnyasya kAroH |\\ 
\EN{117720052} vidyAma vastoravasA gRNanto vi... ||\\
\EN{117821011} yad dha syA ta indra shruSTirasti yayA babhUtha jaritRbhya UtI |\\ 
\EN{117821012} mA naH kAmaM mahayantamA dhag vishvA te ashyAmparyApa AyoH ||\\ 
\EN{117821021} na ghA rAjendra A dabhan no yA nu svasArA kRNavanta yonau |\\ 
\EN{117821022} Apashcidasmai sutukA aveSan gaman na indraH sakhyA vayashca ||\\ 
\EN{117821031} jetA nRbhirindraH pRtsu shUraH shrotA havaM nAdhamAnasya kAroH |\\ 
\EN{117821032} prabhartA rathaM dAshuSa upaka udyanta giro yadi ca tmanA bhUt ||\\ 
\EN{117821041} evA nRbhirindraH sushravasyA prakhAdaH pRkSo abhi mitriNo bhUt |\\ 
\EN{117821042} samarya iSa stavate vivAci satrAkaro yajamAnasyashaMsaH ||\\ 
\EN{117821051} tvayA vayaM maghavannindra shatrunabhi Syama mahato manyamanAn |\\ 
\EN{117821052} tvaM trAtA tvamu no vRdhe bhurvi... ||\\
\EN{117922011} pruvIrahaM sharadaH shashramaNA doSA vastoruSaso jarayantIH |\\ 
\EN{117922012} minAti shriyaM jarimA tanUnamapyu nu patnIrvRSaNo jagamyuH ||\\ 
\EN{117922021} ye cid dhi pUrva RtasApa Asan sAkaM devebhiravadannRtAni |\\ 
\EN{117922022} te cidavasurnahyantamApuH samU nu patnIrvRSabhirjagamyuH ||\\ 
\EN{117922031} na mRSA shrAntaM yadavanti devA vishvA it spRdho abhyashnavAva |\\ 
\EN{117922032} jayAvedatra shatanIthamajiM yat samya~ncA mithunAvabhyajAva ||\\ 
\EN{117922041} nadasya mA rudhataH kAma Agannita AjAto amutaH kutashcit |\\ 
\EN{117922042} lopAmudra vRSaNaM nI riNati dhIramadhIra dhayati shvasantam ||\\ 
\EN{117922051} imaM n1 somamantito hRtsu pItamupa bruve |\\ 
\EN{117922052} yat sImAgashcakRmA tat su mRLatu pulukAmo hi martyaH ||\\ 
\EN{117922061} agastyaH khanamanaH khanitraiH prajamapatyaM balamichamAnaH |\\ 
\EN{117922062} ubhau varNAv RSirugraH pupoSa satyA deveSvashiSo jagAma ||\\
\EN{118023011} yuvo rajAMsi suyamAso ashvA ratho yad vAM paryarNAMsidiyat |\\ 
\EN{118023012} hiraNyayA vAM pavayah pruSAyan madhvaH pibantA uSasaH sacethe ||\\ 
\EN{118023021} yuvamatyasyAva nakSatho yad vipatmano naryasya prayajyoH |\\ 
\EN{118023022} svasA yad vAM vishvagUrtI bharAti vAjAyeTTe madhupAviSe ca ||\\ 
\EN{118023031} yuvaM paya usriyAyAmadhattaM pakvamAmAyAmava pUrvyaMgoH |\\ 
\EN{118023032} antaryad vanino vAM RtapsU hvAro na shuciryajate haviSmAn ||\\ 
\EN{118023041} yuvaM ha gharmaM madhumantamatraye.apo na kSodo.avRNItameSe |\\ 
\EN{118023042} tad vAM narAvashvinA pashvaiSTI rathyeva cakrA prati yanti madhvaH ||\\ 
\EN{118023051} A vAM dAnAya vavRtIya dasrA goroheNa taugryo na jivriH |\\ 
\EN{118023052} apaH kSoNI sacate mAhinA vAM jUrNo vAmakSuraMhaso yajatrA ||\\ 
\EN{118024061} ni yad yuvethe niyutaH sudAnU upa svadhAbhiH sRjathaH purandhim |\\ 
\EN{118024062} preSad veSad vAto na sUrirA mahe dade suvratona vAjam ||\\ 
\EN{118024071} vayaM cid dhi vAM jaritAraH satyA vipanyAmahe vi paNirhitAvAn |\\ 
\EN{118024072} adhA cid dhi SmAshvinAvanindyA pAtho hi SmAvRSaNAvantidevam ||\\ 
\EN{118024081} yuvaM cid dhi SmAshvinAvanu dyUn virudrasya prasravaNasyasAtau |\\ 
\EN{118024082} agastyo narAM nRSu prashastaH kArAdhunIva citayat sahasraiH ||\\ 
\EN{118024091} pra yad vahethe mahinA rathasya pra syandrA yAtho manuSo na hotA |\\ 
\EN{118024092} dhattaM sUribhya uta va svashvyaM nAsatya rayiSAcaH syAma ||\\ 
\EN{118024101} taM vAM rathaM vayamadyA huvema stomairashvinA suvitAyanavyam |\\ 
\EN{118024102} ariSTanemiM pari dyAmiyAnaM vi... ||\\
\EN{118125011} kadu preSTAviSAM rayINAmadhvaryantA yadunninIthoapAm |\\ 
\EN{118125012} ayaM vAM yaj~no akRta prashastiM vasudhitI avitArA janAnAm ||\\ 
\EN{118125021} A vAmashvAsaH shucayaH payaspA vAtaraMhaso divyAso atyAH |\\ 
\EN{118125022} manojuvo vRSaNo vItapRSThA eha svarAjo ashvinAvahantu ||\\ 
\EN{118125031} A vAM ratho.avanirna pravatvAn sRpravandhuraH suvitAya gamyAH |\\ 
\EN{118125032} vRSNa sthAtArA manaso javIyAnahampUrvo yajatodhiSNyA yaH ||\\ 
\EN{118125041} iheha jAtA samavAvashItAmarepasA tanvA nAmabhiH svaiH |\\ 
\EN{118125042} jiSNurvAmanyaH sumakhasya sUrirdivo anyaH subhagaH putra Uhe ||\\ 
\EN{118125051} pra vAM niceruH kakuho vashAnanu pishaN^garUpaH sadanAni gamyAH |\\ 
\EN{118125052} harI anyasya pIpayanta vAjairmathrA rajAMsyashvinA vi ghoSaiH ||\\ 
\EN{118126061} pra vAM sharadvAn vRSabho na niSSAT pUrvIriSashcarati madhva iSNan |\\ 
\EN{118126062} evairanyasya pIpayanta vAjairveSantIrUrdhvA nadyo na AguH ||\\ 
\EN{118126071} asarji vAM sthavirA vedhasA gIrbALhe ashvinA tredhA kSarantI |\\ 
\EN{118126072} upastutAvavataM nAdhamAnaM yAmannayAma~nchRNutaM havaM me ||\\ 
\EN{118126081} uta syA vAM rushato vapsaso gIstribarhiSi sadasi pinvatenR^In |\\ 
\EN{118126082} vRSA vAM megho vRSaNA pIpAya gorna seke manuSodashasyan ||\\ 
\EN{118126091} yuvAM pUSevAshvinA purandhiragnimuSAM na jarate haviSmAn |\\ 
\EN{118126092} huve yad vAM varivasyA gRNAno vi... ||\\
\EN{118227011} abhUdidaM vayunamo Su bhUSatA ratho vRSaNvAn madatA manISiNaH |\\ 
\EN{118227012} dhiyaMjinvA dhiSNyA vishpalAvasU divo napAta sukRte shucivratA ||\\ 
\EN{118227021} indratamA hi dhiSNyA maruttamA dasrA daMsiSThA rathyA rathItamA |\\ 
\EN{118227022} pUrNaM rathaM vahethe madhva AcitaM tena dAshvAMsamupa yAtho ashvinA ||\\ 
\EN{118227031} kimatra dasrA kRNuthaH kimAsAthe jano yaH kashcidahavirmahIyate |\\ 
\EN{118227032} ati kramiSTaM jurataM paNerasuM jyotirviprAya kRNutaM vacasyave ||\\ 
\EN{118227041} jambhayatamabhito rAyataH shuno hataM mRdho vidathustAnyashvinA |\\ 
\EN{118227042} vAcaM\-vAcaM jaritU ratninIM kRtamubhA shaMsaM nAsatyAvataM mama ||\\ 
\EN{118227051} yuvametaM cakrathuH sindhuSu plavamAtmanvantaM pakSiNantaugryAya kam |\\ 
\EN{118227052} yena devatrA manasA nirUhathuH supaptanIpetathuH kSodaso mahaH ||\\ 
\EN{118228061} avaviddhaM taugryamapsvantaranArambhaNe tamasi praviddham |\\ 
\EN{118228062} catasro nAvo jaThalasya juSTA udashvibhyAmiSitAH pArayanti ||\\ 
\EN{118228071} kaH svid vRkSo niSThito madhye arNaso yaM taugryo nAdhitaH paryaSasvajat |\\ 
\EN{118228072} parNA mRgasya patarorivArabha udashvinA UhathuH shromatAya kam ||\\ 
\EN{118228081} tad vAM narA nAsatyAvanu SyAd yad vAM mAnAsa ucathamavocan |\\ 
\EN{118228082} asmAdadya sadasaH somyAdA] vi... ||\\
\EN{118329011} taM yu~njAthAM manaso yo javIyAn trivandhuro vRSaNa yastricakraH |\\ 
\EN{118329012} yenopayAthaH sukRto duroNaM tridhAtuna patathovirna parNaiH ||\\ 
\EN{118329021} suvRd ratho vartate yannabhi kSAM yat tiSThathaH kratumantAnu pRkSe |\\ 
\EN{118329022} vapurvapuSyA sacatAmiyaM gIrdivo duhitroSasA sacethe ||\\ 
\EN{118329031} A tiSThataM suvRtaM yo ratho vAmanu vratAni vartate haviSmAn |\\ 
\EN{118329032} yena narA nAsatyeSayadhyai vartiryAthastanayAyatmane ca ||\\ 
\EN{118329041} mA vAM vRko mA vRkIrA dadharSIn mA pari varktamutamAti dhaktam |\\ 
\EN{118329042} ayaM vAM bhAgo nihita iyaM gIrdasrAvime vAM nidhayo madhUnAm ||\\ 
\EN{118329051} yuvAM gotamaH purumILho atrirdasrA havate.avase haviSmAn |\\ 
\EN{118329052} dishaM na diSTAM RjUyeva yantA me havaM nAsatyopa yAtam ||\\ 
\EN{118329061} atAriSma tamasas pAramasya prati vAM stomo ashvinAvadhAyi |\\ 
\EN{118329062} eha yAtaM pathibhirdevayAnairvi... ||\\
\EN{118401011} tA vAmadya tAvaparaM huvemochantyAmuSasi vahnirukthaiH |\\ 
\EN{118401012} nAsatyA kuha cit santAvaryo divo napAtA sudAstarAya ||\\ 
\EN{118401021} asme U Su vRSaNA mAdayethAmut paNInrhatamUrmyA madantA |\\ 
\EN{118401022} shrutaM me achoktibhirmatInAmeSTA narA nicetAraca karNaiH ||\\ 
\EN{118401031} shriye pUSanniSukRteva devA nAsatyA vahatuM sUryAyAH |\\ 
\EN{118401032} vacyante vAM kakuhA apsu jAtA yugA jUrNeva varuNasya bhUreH ||\\ 
\EN{118401041} asme sA vAM mAdhvI rAtirastu stomaM hinotaM mAnyasya kAroH |\\ 
\EN{118401042} anu yad vAM shravasyA sudAnU suvIryAya carSaNayomadanti ||\\ 
\EN{118401051} eSa vAM stomo ashvinAvakAri mAnebhirmaghavAnA suvRkti |\\ 
\EN{118401052} yAtaM vartistanayAya tmane cAgastye nAsatyA madantA ||\\ 
\EN{118401061} atAriSma ... ||\\
\EN{118502011} katarA pUrvA katarAparAyoH kathA jAte kavayaH ko vi veda |\\ 
\EN{118502012} vishvaM tmanA bibhRto yad dha nAma vi vartete ahanI cakriyeva ||\\ 
\EN{118502021} bhUriM dve acarantI carantaM padvantaM garbhamapadI dadhAte |\\ 
\EN{118502022} nityaM na sUnuM pitrorupasthe dyAvA rakSataM pRthivI no abhvAt ||\\ 
\EN{118502031} aneho dAtramaditeranarvaM huve svarvadavadhaM namasvat |\\ 
\EN{118502032} tad rodasI janayataM jaritre dyAvA ... ||\\ 
\EN{118502041} atapyamAne avasAvantI anu SyAma rodasI devaputre |\\ 
\EN{118502042} ubhe devAnAmubhayebhirahnAM dyAvA ... ||\\ 
\EN{118502051} saMgachamAne yuvatI samante svasArA jAmI pitrorupasthe |\\ 
\EN{118502052} abhijighrantI bhuvanasya nAbhiM dyAvA ... ||\\ 
\EN{118503061} urvI sadmanI bRhatI Rtena huve devAnAmavasA janitrI |\\ 
\EN{118503062} dadhAte ye amRtaM supratIke dyAvA ... ||\\ 
\EN{118503071} urvI pRthvI bahule dUreante upa bruve namasA yaj~ne asmin |\\ 
\EN{118503072} dadhAte ye subhage supratUrtI dyAvA ... ||\\ 
\EN{118503081} devAn vA yaccakRmA kaccidAgaH sakhAyaM vA sadamijjAspatiM vA |\\ 
\EN{118503082} iyaM dhIrbhUyA avayAnameSAM dyAvA .. . ||\\ 
\EN{118503091} ubhA shaMsA naryA mAmaviSTAmubhe mAmUtI avasA sacetAm |\\ 
\EN{118503092} bhUri cidaryaH sudAstarAyeSA madanta iSayema devAH ||\\ 
\EN{118503101} RtaM dive tadavocaM pRthivyA abhishrAvAya prathamaM sumedhAH |\\ 
\EN{118503102} pAtAmavadyAd duritAdabhIke pitA mAtA ca rakSatAmavobhiH ||\\ 
\EN{118503111} idaM dyAvApRthivI satyamastu pitarmAtaryadihopabruve vAm |\\ 
\EN{118503112} bhUtaM devAnAmavame avobhirvidyA... ||\\
\EN{118604011} A na iLabhirvidathe sushasti vishvAnaraH savitA deva etu |\\ 
\EN{118604012} api yathA yuvAno matsathA no vishvaM jagadabhipitve manISA ||\\ 
\EN{118604021} A no vishva AskrA gamantu devA mitro aryamA varuNaH sajoSAH |\\ 
\EN{118604022} bhuvan yathA no vishve vRdhAsaH karan suSAhA vithuraM na shavaH ||\\ 
\EN{118604031} preSThaM vo atithiM gRNISe.agniM shastibhisturvaNiH sajoSAH |\\ 
\EN{118604032} asad yathA no varuNaH sukIrtiriSashca parSadarigUrtaH sUriH ||\\ 
\EN{118604041} upa va eSe namasA jigISoSAsAnaktA sudugheva dhenuH |\\ 
\EN{118604042} samAne ahan vimimAno arkaM viSurUpe payasi sasminnUdhan ||\\ 
\EN{118604051} uta no.ahirbudhnyo mayas kaH shishuM na pipyuSIva veti sindhuH |\\ 
\EN{118604052} yena napAtamapAM junAma manojuvo vRSaNo yaM vahanti ||\\ 
\EN{118605061} uta na IM tvaSTA gantvachA smat sUribhirabhipitve sajoSAH |\\ 
\EN{118605062} A vRtrahendrashcarSaNiprAstuviSTamo narAM naiha gamyAH ||\\ 
\EN{118605071} uta na IM matayo.ashvayogaH shishuM na gAvastaruNaM rihanti |\\ 
\EN{118605072} tamIM giro janayo na patnIH surabhiSTamaM narAMnasanta ||\\ 
\EN{118605081} uta na IM maruto vRddhasenAH smad rodasI samanasaH sadantu |\\ 
\EN{118605082} pRSadashvAso.avanayaH na rathA rishAdaso mitrayujo na devAH ||\\ 
\EN{118605091} pra nu yadeSAM mahinA cikitre pra yu~njate prayujaste suvRkti |\\ 
\EN{118605092} adha yadeSAM sudine na sharurvishvameriNaM pruSAyanta senaH ||\\ 
\EN{118605101} pro ashvinAvavase kRNudhvaM pra pUSaNaM svatavaso hi santi |\\ 
\EN{118605102} adveSo viSNurvAta RbhukSA achA sumnAya vavRtIyadevAn ||\\ 
\EN{118605111} iyaM sA vo asme dIdhitiryajatrA apiprANI ca sadanI ca bhUyaH |\\ 
\EN{118605112} ni yA deveSu yatate vasUyurvi... ||\\
\EN{118706011} pituM nu stoSaM maho dharmANaM taviSIm |\\ 
\EN{118706012} yasya trito vyojasA vRtraM viparvamardayat ||\\ 
\EN{118706021} svAdo pito madho pito vayaM tvA vavRmahe |\\ 
\EN{118706022} asmAkamavitA bhava ||\\ 
\EN{118706031} upa naH pitavA cara shivaH shivAbhirUtibhiH |\\ 
\EN{118706032} mayobhuradviSeNyaH sakhA sushevo advayAH ||\\ 
\EN{118706041} tava tye pito rasa rajAMsyanu viSThitAH |\\ 
\EN{118706042} divi vAtA iva shritAH ||\\ 
\EN{118706051} tava tye pito dadatastava svAdiSTha te pito |\\ 
\EN{118706052} pra svAdmAno rasAnAM tuvigrIvA iverate ||\\ 
\EN{118707061} tve pito mahAnAM devAnAM mano hitAm |\\ 
\EN{118707062} akAri cAru ketunA tavAhimavasAvadhIt ||\\ 
\EN{118707071} yadado pito ajagan vivasva parvatAnAm |\\ 
\EN{118707072} atrA cin no madho pito.araM bhakSAya gamyAH ||\\ 
\EN{118707081} yadapAmoSadhInAM pariMshamArishAmahe |\\ 
\EN{118707082} vAtape pIvaid bhava ||\\ 
\EN{118707091} yat te soma gavAshiro yavAshiro bhajAmahe |\\ 
\EN{118707092} vAtApe ... ||\\ 
\EN{118707101} karambha oSadhe bhava pIvo vRkka udArathiH |\\ 
\EN{118707102} vAtApe ... ||\\ 
\EN{118707111} taM tvA vayaM pito vacobhirgAvo na havyA suSUdima |\\ 
\EN{118707112} devebhyastvA sadhamAdamasmabhyaM tvA sadhamAdam ||\\
\EN{118808011} samiddho adya rAjasi devo devaiH sahasrajit |\\ 
\EN{118808012} dUto havyA kavirvaha ||\\ 
\EN{118808021} tanunapAd RtaM yate madhvA yaj~naH samajyate |\\ 
\EN{118808022} dadhat sahasriNIriSaH ||\\ 
\EN{118808031} AjuhvAno na IDyo devAnA vakSi yaj~niyAn |\\ 
\EN{118808032} agne sahasrasA asi ||\\ 
\EN{118808041} prAcInaM barhirojasA sahasravIramastRNan |\\ 
\EN{118808042} yatrAdityA virAjatha ||\\ 
\EN{118808051} virAT samrAD vibhvIH prabhvIrbahvIshca bhUyasIshcayAH |\\ 
\EN{118808052} duro ghRtAnyakSaran ||\\ 
\EN{118809061} surukme hi supeshasAdhi shriyA virAjataH |\\ 
\EN{118809062} uSAsAvehasIdatAm ||\\ 
\EN{118809071} prathamA hi suvAcasA hotArA daivyA kavI |\\ 
\EN{118809072} yaj~naM no yakSatAmimam ||\\ 
\EN{118809081} bhAratILe sarasvati yA vaH sarvA upabruve |\\ 
\EN{118809082} tA nashcodayata shriye ||\\ 
\EN{118809091} tvaSTA rUpANi hi prabhuH pashun vishvAn samAnaje |\\ 
\EN{118809092} teSAM naH sphAtimA yaja ||\\ 
\EN{118809101} upa tmanyA vanaspate pAtho devebhyaH sRja |\\ 
\EN{118809102} agnirhavyAni siSvadat ||\\ 
\EN{118809111} purogA agnirdevAnAM gAyatreNa samajyate |\\ 
\EN{118809112} svAhAkRtISu rocate ||\\
\EN{118910011} agne naya supathA rAye asmAn vishvAni deva vayunAni vidvAn |\\ 
\EN{118910012} yuyodhyasmajjuhurANameno bhUyiSThAM te namauktiMvidhema ||\\ 
\EN{118910021} agne tvaM pArayA navyo asmAn svastibhirati durgANi vishvA |\\ 
\EN{118910022} pushca pRthvI bahulA na urvi bhavA tokAya tanayAya shaM yoH ||\\ 
\EN{118910031} agne tvamasmad yuyodhyamIvA anagnitrA abhyamanta kRSTIH |\\ 
\EN{118910032} punarasmabhyaM suvitAya deva kSAM vishvebhiramRtebhiryajatra ||\\ 
\EN{118910041} pAhi no agne pAyubhirajasrairuta priye sadana A shushukvAn |\\ 
\EN{118910042} mA te bhayaM jaritAraM yaviSTha nUnaM vidan mAparaM sahasvaH ||\\ 
\EN{118910051} mA no agne.ava sRjo aghAyAviSyave ripave duchunAyai |\\ 
\EN{118910052} mAdatvate dashate mAdate no mA rISate sahasAvan parA dAH ||\\ 
\EN{118911061} vi gha tvAvAn RtajAta yaMsad gRNAno agne tanve varUtham |\\ 
\EN{118911062} vishvAd ririkSoruta vA ninitsorabhihrutAmasi hi deva viSpaT ||\\ 
\EN{118911071} tvaM tAnagna ubhayAniv vidvAn veSi prapitve manuSo yajatra |\\ 
\EN{118911072} abhipitve manave shAsyo bhUrmarmRjenya ushigbhirnAkraH ||\\ 
\EN{118911081} avocAma nivacanAnyasmin mAnasya sUnuH sahasAne agnau |\\ 
\EN{118911082} vayaM sahasraM RSibhiH sanema vi... ||\\
\EN{119012011} anarvANaM vRSabhaM mandrajihvaM bRhaspatiM vardhayA navyamarkaiH |\\ 
\EN{119012012} gAthAnyaH suruco yasya devA AshRNvanti navamAnasya martAH ||\\ 
\EN{119012021} taM RtviyA upa vAcaH sacante sargo na yo devayatAmasarji |\\ 
\EN{119012022} bRhaspatiH sa hya~njo varAMsi vibhvAbhavat saM Rte mAtarishvA ||\\ 
\EN{119012031} upastutiM namasa udyatiM ca shlokaM yaMsat saviteva pra bAhU |\\ 
\EN{119012032} asya kratvAhanyo yo asti mRgo na bhImo arakSasastuviSmAn ||\\ 
\EN{119012041} asya shloko divIyate pRthivyAmatyo na yaMsad yakSabhRd vicetAH |\\ 
\EN{119012042} mRgANAM na hetayo yanti cemA bRhaspaterahimAyAnabhi dyUn ||\\ 
\EN{119012051} ye tvA devosrikaM manyamAnAH pApA bhadramupajIvanti pajrAH |\\ 
\EN{119012052} na dUDhye anu dadAsi vAmaM bRhaspate cayasa it piyArum ||\\ 
\EN{119013061} supraituH sUyavaso na panthA durniyantuH pariprIto na mitraH |\\ 
\EN{119013062} anarvANo abhi ye cakSate no.apIvRtA aporNuvanto asthuH ||\\ 
\EN{119013071} saM yaM stubho.avanayo na yanti samudraM na sravato rodhacakrAH |\\ 
\EN{119013072} sa vidvAnubhayaM caSTe antarbRhaspatistara Apashca gRdhraH ||\\ 
\EN{119013081} evA mahastuvijAtastuviSmAn bRhaspatirvRSabho dhAyi devaH |\\ 
\EN{119013082} sa na stuto vIravad dhAtu gomad vi... ||\\
\EN{119114011} kaN^kato na kaN^kato.atho satInakaN^kataH |\\ 
\EN{119114012} dvAviti pluSI iti nyadRSTa alipsata ||\\ 
\EN{119114021} adRSTAn hantyAyatyatho hanti parAyatI |\\ 
\EN{119114022} atho avaghnatI hantyatho pinaSTi piMSatI ||\\ 
\EN{119114031} sharAsaH kusharAso darbhAsaH sairyA uta |\\ 
\EN{119114032} mau~njA adRSTA vairiNAH sarve sAkaM nyalipsata ||\\ 
\EN{119114041} ni gAvo goSThe asadan ni mRgAso avikSata |\\ 
\EN{119114042} ni ketavo janAnAM nyadRSTA alipsata ||\\ 
\EN{119114051} eta u tye pratyadRshran pradoSaM taskarA iva |\\ 
\EN{119114052} adRSTA vishvadRSTAH pratibuddhA abhUtana ||\\ 
\EN{119115061} dyaurvaH pitA pRthivI mAtA somo bhrAtAditiH svasA |\\ 
\EN{119115062} adRSTA vishvadRSTAstiSThatelayatA su kam ||\\ 
\EN{119115071} ye aMsyA ye aN^gyAH sUcIkA ye prakaN^katAH |\\ 
\EN{119115072} adRSTAH kiM caneha vaH sarve sAkaM ni jasyata ||\\ 
\EN{119115081} ut purastAt sUrya eti vishvadRSTo adRSTahA |\\ 
\EN{119115082} adRSTAn sarvA~n jambhayan sarvAshca yAtudhAnyaH ||\\ 
\EN{119115091} udapaptadasau sUryaH puru vishvAni jUrvan |\\ 
\EN{119115092} AdityaH parvatebhyo vishvadRSTo adRSTahA ||\\ 
\EN{119115101} sUrye viSamA sajAmi dRtiM surAvato gRhe |\\ 
\EN{119115102} so cin nu namarAti no vayaM marAmAre asya yojanaM hariSThA madhu tvAmadhulA cakAra ||\\ 
\EN{119116111} iyattikA shakuntikA sakA jaghAsa te viSam |\\ 
\EN{119116112} so cin nu ... ||\\ 
\EN{119116121} triH sapta viSpuliN^gakA viSasya puSyamakSan |\\ 
\EN{119116122} tAshcinnu na maranti no vayaM ma... ||\\ 
\EN{119116131} navAnAM navatInAM viSasya ropuSINAm |\\ 
\EN{119116132} sarvAsAmagrabhaM nAmAre asya yo... ||\\ 
\EN{119116141} triH sapta mayUryaH sapta svasAro agruvaH |\\ 
\EN{119116142} tAste viSaM vi jabhrira udakaM kumbhinIriva ||\\ 
\EN{119116151} iyattakaH kuSumbhakastakaM bhinadmyashmanA |\\ 
\EN{119116152} tato viSaM pra vAvRte parAcIranu saMvataH ||\\ 
\EN{119116161} kuSumbhakastadabravId gireH pravartamAnakaH |\\ 
\EN{119116162} vRshcikasyArasaM viSamarasaM vRshcika te viSam ||\\ 
