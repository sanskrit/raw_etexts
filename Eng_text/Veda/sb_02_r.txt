SATAPATHA-BRAHMANA 2

Data input by H.S. Ananthanarayana and W. P. Lehman.

Bracketted numbering added mechanically.

ÚÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄ¿
³ THIS TEXT FILE IS FOR REFERENCE PURPOSES ONLY!	³
³ COPYRIGHT AND TERMS OF USAGE AS FOR SOURCE FILE.	³
³							³
³ Text converted to Ronald E. Emmerick's encoding for   ³
³ WordPerfect 5.1 DOS and related utility programmes 	³
³ BHELA, CARAKA etc. (DOS versions): 			³
³ 							³
³ description             character  =	ASCII		³
³  							³
³ long a                  A             195		³
³ long A                  ù             249		³
³ long i                  I             197		³
³ long I                  ý             253		³
³ long u                  U             198		³
³ long U                  ô             244		³
³ vocalic r               R^i             173		³
³ vocalic R               ã             227		³
³ long vocalic r          Ì             204		³
³ vocalic l               Ê             202		³
³ long vocalic l          Ë             203		³
³ velar n                 Ç             199		³
³ velar N                 §             167		³
³ palatal n               ¤             164		³
³ palatal N               ¥             165		³
³ retroflex t             T             194		³
³ retroflex T             è             232		³
³ retroflex d             D             172		³
³ retroflex D             Ö             214		³
³ retroflex n             N             239		³
³ retroflex N             ×             215		³
³ palatal s               sh             211		³
³ palatal S               Á             193		³
³ retroflex s             Sh             171		³
³ retroflex S             å             229		³
³ anusvara                M             230		³
³ capital anusvara        õ             245		³
³ visarga                 H             247		³
³ capital visarga         ê             234		³
ÀÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÄÙ






2.1.1.

2.1.1.[1]

sa yadvA itashcetashca sambharati | tatsambhArANAM sambhAratvaM yatra
yatrAgnernyaktaM tatastataH sambharati tadyashaseva tvadevainametatsamardhayati
pashubhiriva tvanmithuneneva tvatsambharan



2.1.1.[2]

athollikhati | tadyadevAsyai pR^ithivyA abhiShThitaM vAbhiShThyUtaM vA tadevAsyA
etaduddhantyatha yaj~niyAyAmeva pR^ithivyAmAdhatte tasmAdvA ullikhati 



2.1.1.[3]

athAdbhirabhyukShati | eSha vA apAM sambhAro yadadbhirabhyukShati tadyadapaH
sambharatyannaM vA Apo 'nnaM hi vA ApastasmAdyademaM lokamApa
AgacantyathehAnnAdyaM jAyate tadannAdyenaivainametatsamardhayati



2.1.1.[4]

yoShA vA ApaH | vR^iShAgnirmithunenaivainametatprajananena samardhayatyadbhirvA
idaM sarvamAptamadbhirevainametadAptvAdhatte tasmAdapaH sambharati



2.1.1.[5]

atha hiraNyaM sambharati | agnirha vA apo 'bhidadhyau mithunyAbhiH syAmiti tAH
sambabhUva tAsu retaH prAsi¤cattaddhiraNyamabhavattasmAdetadagnisaMkAshamagnerhi
retastasmAdapsu vindantyapsu hi prAsi¤cattasmAdenena na dhAvayati na kiM cana
karotyatha yasho devaretasaM hi tadyashasaivainametatsamardhayati saretasameva
kR^itsnamagnimAdhatte tasmAddhiraNyaM sambharati 



2.1.1.[6]

athoShAntsambharati | asau ha vai dyaurasyai pR^iThivyA etAnpashUnpradadau
tasmAtpashavyamUSharamityAhuH pashavo hyevaite sAkShAdeva
tatpashubhirevainametatsamardhayati te 'muta AgatA asyAm pR^ithivyAm
pratiShThitAstamanayordyAvApR^ithivyo rasam manyante
tadanayorevainametaddyAvApR^ithivyo rasena samardhayati tasmAdUShAntsambharati



2.1.1.[7]

athAkhukarIShaM sambharati | Akhavo ha vA asyai pR^ithivyai rasaM vidustasmAtte 'dho
'dha imAm pR^ithivIM carantaH pIviShThA asyai hi rasaM viduste yatra te 'syai pR^ithivyai
rasaM vidustata utkiranti tadasyA evainametatpR^ithivyai rasena samardhayati
tasmAdAkhukarIShaM sambharati purIShya iti vai tamAhuryaH shriyaM gacati samAnaM
vai purIShaM ca karIShaM ca tadetasyaivAvaruddhai tasmAdAkhukarIShaM sambharati



2.1.1.[8]

atha sharkarAH sambharati | devAshca vA asurAshcobhaye prAjApatyAH paspR^idhire sA heyam
pR^ithivyalelAyadyathA puShkaraparNamevaM tAM ha sma vAtaH saMvahati sopaiva
devA¤jagAmopAsurAntsA yatra devAnupajagAma 



2.1.1.[9]

taddhocuH | hantemAM pratiShThAM dR^iMhAmahai tasyAM dhruvAyAmashithilAyAmagnI
AdadhAmahai tato 'syai sapatnAnnirbhakShyAma iti



2.1.1.[10]

tadyathA shaN^kubhishcarma vihanyAt | evamimAm pratiShThAm paryabR^iMhanta seyaM
dhruvAshithilA pratiShThA tasyAM dhruvAyAmashithilAyAmagnI Adadhata tato 'syai
sapatnAnnirabhajan



2.1.1.[11]

tatho evaiSha etat | imAm pratiShThAM sharkarAbhiH paribR^iMhate tasyAM
dhruvAyAmashithilAyAmagnI Adhatte tato 'syai sapatnAnnirbhajati tasmAcarkarAH
sambharati



2.1.1.[12]

tAnvA etAn | pa¤ca sambhArAntsambharati pAN^kto yaj~naH pAN^ktaH pashuH pa¤cartavaH
saMvatsarasya 



2.1.1.[13]

tadAhuH | ShaDevartavaH saMvatsarasyeti nyUnamu tarhi mithunam prajananaM kriyate
nyUnAdvA imAH prajAH prajAyante tacvaHshreyasamuttarAvattasmAtpa¤ca bhavanti yadyu
ShaDevartavaH saMvatsarasyetyagnirevaiteShAM ShaShThastatho evaitadanyUnam bhavati 



2.1.1.[14]

tadAhuH | naivaikaM cana sambhAraM sambharedityasyAM vA ete sarve pR^ithivyAm
bhavanti sa yadevAsyAmAdhatte tatsarvAnsambhArAnApnoti tasmAnnaivaikaM cana
sambhAraM sambharediti tadu sameva bharedyadahaivAsyAmAdhatte
tatsarvAntsambhArAnApnoti yadu sambhAraiH sambhR^itairbhavati tadu bhavati tasmAdu
sameva bharet



2.1.2.


2.1.2.[1]

kR^ittikAsvagnI AdadhIta | etA vA agninakShatraM yatkR^ittikAstadvai saloma yo
'gninakShatre 'gnI AdadhAtai tasmAtkR^ittikAsvAdadhIta 



2.1.2.[2]

ekaM dve trINi | catvArIti vA anyAni nakShatrANyathaitA eva bhUyiShThA
yatkR^ittikAstadbhUmAnamevaitadupaiti tasmAtkR^ittikAsvAdadhIta 



2.1.2.[3]

etA ha vai prAcyai disho na cyavante | sarvANi ha vA anyAni nakShatrANi prAcyai
dishashcyavante tatprAcyAmevAsyaitaddishyAhitau bhavatastasmAtkR^ittikAsvAdadhIta 



2.1.2.[4]

atha yasmAnna kR^ittikAsvAdadhIta | R^ikShANAM ha vA etA agre patnya AsuH saptarShInu ha
sma vai purarkShA ityAcakShate tA mithunena vyArdhyantAmI hyuttarAhi saptarShaya
udyanti pura etA ashamiva vai tadyo mithunena vyR^iddhaH sa nenmithunena vyR^idhyA iti
tasmAnna kR^ittikAsvAdadhIta 



2.1.2.[5]

tadvaiva dadhIta | agnirvA etAsAM mithunamagninaitA mithunena
samR^iddhAstasmAdaiva dadhIta 



2.1.2.[6]

rohiNyAmagnI AdadhIta | rohiNyAM ha vai prajApatiH prajAkAmo 'gnI Adadhe sa prajA
asR^ijata tA asya prajAH sR^iShTA ekarUpA upastabdhAstasthU rohiNya ivaiva tadvai rohiNyai
rohiNItvam bahurhaiva prajayA pashubhirbhavati ya evaM vidvAnrohiNyAmAdhatte 



2.1.2.[7]

rohiNyAmu ha vai pashavaH | agnI Adadhire manuShyANAM kAmaM rohemeti te
manuShyANAM kAmamarohanyamu haiva tatpashavo manuShyeShu kAmamarohaMstamu
haiva pashuShu kAmaM rohati ya evaM vidvAnrohiNyAmAdhatte 



2.1.2.[8]

mR^igashIrShe 'gnI AdadhIta | etadvai prajApateH shiro yanmR^igashIrShaM shrIrvai shiraH shrIrhi
vai shirastasmAdyo 'rdhasya shreShTho bhavatyasAvamuShyArdhasya shira ityAhuH shriyaM
ha gacati ya evaM vidvAnmR^igashIrSha Adhatte 



2.1.2.[9]

atha yasmAnnA mR^igashIrSha AdadhIta | prajApatervA etacarIraM yatra vA enaM
tadAvedhyaMstadiShuNA trikANDenetyAhuH sa etacarIramajahAdvAstu vai
sharIramayaj~niyaM nirvIryaM tasmAnna mR^igashIrSha AdadhIta 



2.1.2.[10]

tadvaiva dadhIta | na vA etasya devasya vAstu nAyaj~niyaM na sharIramasti
yatprajApatestasmAdaiva dadhIta punarvasvoH punarAdheyamAdadhIteti 



2.1.2.[11]

phalgunIShvagnI AdadhIta | etA vA indranakShatraM yatphalgunyo 'pyasya
pratinAmnyo 'rjuno ha vai nAmendro yadasya guhyaM nAmArjunyo vai nAmaitAstA
etatparo 'kShamAcakShate phalgunya iti ko hyetasyArhati guhyaM nAma grahItumindro
vai yajamAnastatsva evaitannakShatre 'gnI Adhatta indro yaj~nasya devataiteno
hAsyaitatsendramagnyodheyaM bhavati pUrvayorAdadhIta purastAtkraturhaivAsme
bhavatyuttarayorAdadhIta shvaHshreyasaM haivAsmA uttarAvadbhavati 



2.1.2.[12]

haste 'gnIy AdadhIta | ya icetpra me dIyeteti tadvA anuShThyA yaddhastena pradIyate
pra haivAsmai dIyate 



2.1.2.[13]

citrAyAmagnI AdadhIta | devAshca vA asurAshcobhaye prAjApatyAH paspR^idhire ta ubhaya
evAmuM lokaM samArurukShAM cakrurdivameva tato 'surA rauhiNamityagniM cikyire
'nenAmuM lokaM samArokShyAma iti



2.1.2.[14]

indro ha vA IkShAM cakre | imaM cedvA ime cinvate tata eva no 'bhibhavantIti sa
brAhmaNo bruvANa ekeShTakAM prabadhyeyAya 



2.1.2.[15]

sa hovAca | hantAhamimAmapyupadadhA iti tatheti tAmupAdhatta
teShAmalpakAdevAgnirasaMcita Asa



2.1.2.[16]

atha hovAca | anvA ahaM tAM dAsye yA mameheti tAmabhipadyAbabarha
tasyAmAvR^iDhAyAmagnirvyavashashAdAgnervyavashAdamanvasurA vyavasheduH sa tA
eveShThkA vajrAn kR^itvA grIvAH praciceda 



2.1.2.[17]

ta ha devAH sametyocuH | citra vA abhUma ya iyataH sapatnAnavadhiShmeti tadvai
citrAyai citrAtvaM citraM ha bhavati hanti sapatnAnhanti dviShantaM bhrAtR^ivyaM ya evaM
vidvAMshcitrAyAmAdhatte tasmAdetatkShatriya eva nakShatramupertsejjighAMsatIva
hyeSha sapatnAnvIva jigIShate 



2.1.2.[18]

nAnA ha vA etAnyagre kShatrANyAsuH | yathaivAsau sUrya evaM teShAmeSha udyanneva
vIryaM kShatramAdatta tasmAdAdityo nAma yadeShAM vIryaM kShatramAdatta



2.1.2.[19]

te ha devA UcuH | yAni vai tAni kShatrANyabhUvanna vai tAni kShatrANyabhUvanniti tadvai
nakShatrANAM nakShatratvaM tasmAdu sUryanakShatra eva syAdeSha hyeShAM vIryaM
kShatramAdatta yadyu nakShatrakAmaH syAdetadvA anaparAddhaM nakShatraM yatsUryaH
sa etenaiva puNyAhena yadeteShAM nakShatrANAM kAmayeta tadupertsettasmAdu
sUryanakShatra eva syAt



2.1.3.


2.1.3.[1]

vasanto grIShmo varShAH | te devA R^itavaH sharaddhemantaH shishiraste pitaro ya
evApUryate 'rdhamAsaH sa devA yo 'pakShIyate sa pitaro 'hareva devA rAtriH pitaraH
punarahnaH pUrvAhNo devA aparAhNaH pitaraH



2.1.3.[2]

te vA eta R^itavaH | devAH pitaraH sa yo haivaM vidvAndevAH pitara iti hvayatyA hAsya
devA devahUyaM gacantyA pitaraH pitR^ihUyamavanti hainaM devA devahUye 'vanti pitaraH
pitR^ihUye ya evaM vidvAndevAH pitara iti hvayati



2.1.3.[3]

sa yatrodagAvartate | deveShu tarhi bhavati devAMstarhyabhigopAyatyatha yatra
dakShiNAvartate pitR^iShu tarhi bhavati pitÌMstarhyabhigopAyati



2.1.3.[4]

sa yatrodagAvartate | tarhyagnI AdadhItApahatapApmAno devA apa pApmAnaM hate
'mR^itA devA nAmR^itatvasyAshAsti sarvamAyureti yastarhyAdhatte 'tha yatra dakShiNAvartate
yastarhyAdhatte 'napahatapApmAnaH pitaro na pApmAnamapahate martyAH pitaraH
purA hAyuSho mriyate yastarhyAdhatte



2.1.3.[5]

brahmaiva vasantaH | kShatraM grIShmo viDeva varShAstasmAdbrAhmaNo vasanta
AdadhIta brahma hi vasantastasmAtkShatriyo grIShma AdadhIta kShatraM hi
grIShmastasmAdvaishyo varShAsvAdadhIta viDDhi varShAH



2.1.3.[6]

sa yaH kAmayeta | brahmavarcasI syAmiti vasante sa AdadhIta brahma vai vasanto
brahmavarcasI haiva bhavati 



2.1.3.[7]

atha yaH kAmayeta | kShatraM shriyA yashasA syAmiti grIShme sa AdadhIta kShatraM vai
grIShmaH kShatraM haiva shriyA yashasA bhavati 



2.1.3.[8]

atha yaH kAmayeta | bahuH prajayA pashubhiH syAmiti varShAsu sa AdadhIta viDvai
varShA annaM visho bahurhaiva prajayA pashubhirbhavati ya evaM vidvAnvarShAsvAdhatte



2.1.3.[9]

te vA eta R^itavaH | ubhaya evApahatapApmAnaH sUrya evaiShAm pApmano
'pahantodyannevaiShAmubhayeShAm pApmAnamapahanti tasmAdyadaivainaM kadA ca
yaj~na upanamedathAgnI AdadhIta na shvaHshvamupAsIta ko hi manuShyasya shvo veda 



2.1.4.



2.1.4.[1]

yadaharasya shvo 'gnyAdheyaM syAt | divaivAshnIyAnmano ha vai devA
manuShyasyAjAnanti te 'syaitacvo 'gnyAdheyaM viduste 'sya vishve devA gR^ihAnAgacanti te
'sya gR^iheShUpavasanti sa upavasathaH



2.1.4.[2]

tannvevAnavakLptaM yo manuShyeShvanashnatsu pUrvo 'shnIyAdatha kimu yo
deveShvanashnatsu pUrvo 'shnIyAttasmAdu divaivAshnIyAttadvapi kAmameva
naktamashnIyAnno hyanAhitAgnervratacaryAsti mAnuSho hyevaiSha tAvadbhavati
yAvadanAhitAgnistasmAdvapi kAmameva naktamashnIyAt 



2.1.4.[3]

taddhaike 'jamupabadhnanti | Agneyo 'jo 'gnereva sarvatvAyeti vadantastadu tathA na
kuryAdyadyasyAjaH syAdagnIdha evainam prAtardadyAttenaiva taM kAmamApnoti
tasmAdu tannAdriyeta



2.1.4.[4]

atha cAtuShprAshyamodanam pacanti | candAMsyanena prINIma iti yathA yena vAhanena
syantsyantsyAttatsuhitaM kartavai brUyAdevametaditi vadantastadu tathA na
kuryAdyadvA asya brAhmaNAH kule vasantyR^itvijashcAnR^itvijashca tenaiva taM kAmamApnoti
tasmAdu tannAdriyeta



2.1.4.[5]

tasya sarpirAsecanaM kR^itvA | sarpirAsicyAshvatthIstisraH samidho ghR^itenAnvajya
samidvatIbhirghR^itavatIbhirR^igbhirabhyAdadhati shamIgarbhametadApnuma iti vadantaH
sa yaH purastAtsaMvatsaramabhyAdadhyAtsa ha taM kAmamApnuyAttasmAdu
tannAdriyeta



2.1.4.[6]

tadu hovAca bhAllaveyaH | yathA vA anyatkariShyantso
'nyatkuryAdyathAnyadvadiShyantso 'nyadvadedyathAnyena pathaiShyantso 'nyena
pratipadyetaivaM tadya etaM cAtuShprAshyamodanam pacedaparAddhireva seti na hi
tadavakalpate yasminnagnAvR^icA vA sAmnA vA yajuShA vA samidhaM
vAbhyAdadhyAdAhutiM vA juhuyAdyattaM dakShiNA vA hareyuranu vA gamayeyurdakShiNA
vA hyenaM harantyanvAhAryapacano bhaviShyatItyanu vA gamayanti



2.1.4.[7]

atha jAgrati devAH | taddevAnevaitadupAvartate sa sadevataraH shrAntatarastapasvitaro
'gnI Adhatte tadvapi kAmameva svapyAnno hyanAhitAgnervratacaryAsti mAnuSho
hyevaiSha tAvadbhavati yAvadanAhitAgnistasmAdvapi kAmameva svapyAt 



2.1.4.[8]

taddhaike 'nudite mathitvA | tamudite prA¤camuddharanti tadu tadubhe ahorAtre
parigR^ihNImaH prANodAnayormanasashca vAcashca paryAptyA iti vadantastadu tathA na
kuryAdubhau haivAsya tathAnudita Ahitau bhavato 'nudite hi mathitvA tamudite
prA¤camuddharanti sa ya udita AhavanIyam manthetsa ha tatparyApnuyAt



2.1.4.[9]

aharvai devAH | anapahatapApmAnaH pitaro na pApmAnamapahate martyAH pitaraH
purA hAyuSho mriyate yo 'nudite manthatyapahatapApmAno devA apa pApmAnaM hate
'mR^itA devA nAmR^itatvasyAshAsti sarvamAyureti shrIrdevAH shriyaM gacati yasho devA yasho
ha
bhavati ya evaM vidvAnudite manthati



2.1.4.[10]

tadAhuH | yannarcA na sAmnA na yajuShAgnirAdhIyate 'tha kenAdhIyata iti brahmaNo
haivaiSha brahmaNAdhIyate vAgvai brahma tasyai vAcaH satyameva brahma tA vA etAH
satyameva vyAhR^itayo bhavanti tadasya satyenaivAdhIyate



2.1.4.[11]

bhUriti vai prajApatiH | imAmajanayata bhuva ityantarikShaM svariti divametAvadvA
idaM sarvaM yAvadime lokAH sarveNaivAdhIyate 



2.1.4.[12]

bhUriti vai prajApatiH | brahmAjanayata bhuva iti kShatraM svariti vishametAvadvA idaM
sarvaM yAvadbrahma kShatraM viT sarveNaivAdhiyate



2.1.4.[13]

bhUriti vai prajApatiH | AtmAnamajanayata bhuva iti prajAMsvariti pashUnetAvadvA idaM
sarva yAvadAtmA prajA pashavaH sarveNaivAdhIyate 



2.1.4.[14]

sa vai bhUrbhuva iti | etAvataiva gArhapatyamAdadhAtyatha
yatsarvairAdadhyAtkenAhavanIyamAdadhyAddve akShare parishinaShTi teno
etAnyayAtayAmAni bhavanti taiH sarvaiH pa¤cabhirAhavanIyamAdadhAti bhUrbhuvaH
svariti tAnyaShTAvakSharANi sampadyante 'ShTAkSharA vai gAyatrI gAyatramagneshcandaH
svenaivainametaccandasAdhatte



2.1.4.[15]

devAnha vA agnI 'AdhAsyamAnAn | tAnasurarakShasAni rarakShurnAgnirjaniShyate nAgnI
AdhAsyadhva iti tadyadarakShaMstasmAdrakShAMsi 



2.1.4.[16]

tato devA etaM vajraM dadR^ishuH | yadashvaM tam purastAdudashrayaMstasyAbhaye 'nAShTre
nivAte 'gnirajAyata tasmAdyatrAgnim manthiShyantsyAttadashvamAnetavai brUyAtsa
pUrveNopatiShThate vajramevaitaducrayati tasyAbhaye 'nAShTre nivAte 'gnirjAyate 



2.1.4.[17]

sa vai pUrvavAT syAt | sa hyaparimitaM vIryamabhivardhate yadi pUrvavAhaM na
vindedapi ya eva kashcAshvaH syAdyadyashvaM na vindedapyanaDvAneva syAdeSha
hyevAnaDuho bandhuH 



2.1.4.[18]

taM yatra prA¤caM haranti | tatpurastAdashvaM nayanti tatpurastAdevaitannAShTrA
rakShAMsyapaghnannetyathAbhayenAnAShTreNa haranti 



2.1.4.[19]

taM vai tathaiva hareyuH | yathainameSha pratyaÇÇupAcaredeSha vai yaj~no yadagniH
pratyaÇ haivainaM yaj~naH pravishati taM kShipre yaj~na upanamatyatha yasmAtparAÇ
bhavati parAÇu haivAsmAdyaj~no bhavati sa yo hainaM tatrAnuvyAharetparAÇsmAdyaj~no
'bhUditIshvaro ha yattathaiva syAt



2.1.4.[20]

eSha u vai prANaH | taM vai tathaiva hareyuryathainameSha pratyaÇÇupAcaretpratyaÇ
haivainam prANaH pravishatyatha yasmAtparAÇ bhavati parAÇu haivAsmAtprANo bhavati
sa yo hainaM tatrAnuvyAharetparAÇsmAtprANo 'bhUditIshvaro ha yattathaiva syAt 



2.1.4.[21]

ayaM vai yaj~no yo 'yam pavate | taM vai tathaiva hareyuryathainameSha
pratyaÇÇupAcaretpratyaÇ haivainaM yaj~naH pravishati taM kShipre yaj~na upanamatyatha
yasmAtparAÇ bhavati parAÇu haivAsmAdyaj~no bhavati sa yo hainaM
tatrAnuvyAharetparAÇsmAdyaj~no 'bhUditIshvaro ha yattathaiva syAt



2.1.4.[22]

eSha u vai prANaH | te vai tathaiva hareyuryathainameSha pratyaÇÇupAcaretpratyaÇ
haivainam prANaH pravishatyatha yasmAtparAÇ bhavati parAÇu haivAsmAtprANo bhavati
sa yo hainaM tatrAnuvyAharetparAÇsmAtprANo 'bhUditIshvaro ha yattathaiva syAttasmAdu
tathaiva hareyuH



2.1.4.[23]

athAshvamAkramayati | tamAkramayya prA¤camunnayati tam punarAvartayati
tamuda¤cam pramu¤cati vIryaM vA ashvo nedasmAdidam parAgvIryamasaditi
tasmAtpunarAvartayati 



2.1.4.[24]

tamashvasya pada Adhatte | vIryaM vA ashvo vIrya evainametadAdhatte tasmAdashvasya
pada Adhatte 



2.1.4.[25]

sa vai tUShNImevAgra upaspR^ishati | athodyacatyathopaspR^ishati bhUrbhuvaH svarityeva
tR^itIyenAdadhAti trayo vA ime lokAstadimAnevaitallokAnApnotyetannvekam



2.1.4.[26]

athedaM dvitIyam | tUShNImevAgra upaspR^ishatyathodyacati bhUrbhuvaH svarityeva
dvitIyenAdadhAti yo vA asyAmapratiShThito bhAramudyacati nainaM shaknotyudyantuM
saM hainaM shR^iNAti



2.1.4.[27]

sa yattUShNImupaspR^ishati | tadasyAm pratiShThAyAm pratiShThanti so 'syAm pratiShThita
Adhatte tathA na vyathate tadu haitatpashceva dadhrira AsuriH pA¤cirmAdhukiH sarvaM
vA anyadiyasitamiva prathamenaivodyatyAdadhyAdbhUrbhuvaH svariti
tadevAniyasitamityato yatamathA kAmayeta tathA kuryAt 



2.1.4.[28]

atha purastAtparItya | pUrvArdhamulmukAnAmabhipadyajapati dyauriva bhUmnA
pR^ithivIva varimNeti yathAsau dyaurbahvI nakShatrairevam
bahurbhUyAsamityevaitadAha yadAha dyauriva bhUmneti pR^ithivIva varimNeti yatheyam
pR^ithivyurvyevamururbhUyAsamityevaitadAha tasyAste pR^ithivi devayajani pR^iShTha
ityasyai hyenam pR^iShTha Adhatte 'gnimannAdamannAdyAyAdadha ityannAdo
'gnirannAdo bhUyAsamityevaitadAha saiShAshIreva sa yadi kAmayeta japedetadyadyu
kAmayetApi nAdriyeta 



2.1.4.[29]

atha sarparAj~nyA R^igbhirupatiShThate | AyaM gauH pR^ishnirakramIdasadanmAtaram puraH
pitaraM ca prayantsvaH antashcarati rocanAsya prANAdapAnatI vyakhyanmahiSho divam
triMshaddhAma virAjati vAkpataN^gAya dhIyate prati vastoraha dyubhiriti
tadyadevAsyAtra sambhArairvA nakShatrairvartubhirvAdhAnena vAnAptam bhavati
tadevAsyaitena sarvamAptam bhavati tasmAtsarparAj~nyA R^igbhirupatiShThate 



2.1.4.[30]

tadAhuH | na sarparAj~nyA R^igbhirupatiShThetetIyaM vai pR^ithivI sarparAj~nI sa
yadevAsyAmAdhatte tatsarvAn kAmAnApnoti tasmAnna sarparAj~nyA R^igbhirupatiShTheteti



2.2.1.


2.2.1.[1]

uddhR^ityAhavanIyam pUrNAhutiM juhoti | tadyatpUrNAhutiM juhotyannAdaM vA
etamAtmano janayate yadagniM tasmA etadannAdyamapidadhAti yathA kumArAya vA
jAtAya vatsAya vA stanamapidadhyAdevamasmA etadannAdyamapidadhAti



2.2.1.[2]

sa etenAnnena shAntaH | uttarANi havIMShi shrapyamANAnyuparamati shashvaddha vA
adhvaryuM vA yajamAnaM vA pradahettau hyasya nediShThaM carato
yadasminnetAmAhutiM na juhuyAttasmAdvA etAmAhutiM juhoti



2.2.1.[3]

tAM vai pUrNAM juhoti | sarvaM vai pUrNaM sarveNaivainametacamayati svAhAkAreNa
juhotyanirukto vai svAhAkAraH sarvaM vA aniruktaM sarveNaivainametacamayati 



2.2.1.[4]

yAM vai prajApatiH | prathamAmAhutimajuhotsvAheti vai tAmajuhotso svideShA
nidAnena tasmAtsvAheti juhoti tasyAM varaM dadAti sarvaM vai varaH
sarveNaivainametacamayati 



2.2.1.[5]

tadAhuH | etAmevAhutiM hutvAthottarANi havIMShi nAdriyetaitayaiva taM kAmamApnoti
yamabhikAmamuttarANi havIMShi nirvapatIti 



2.2.1.[6]

sa vA agnaye pavamAnAya nirvapati | prANo vai pavamAnaH
prANamevAsminnetaddadhAti tadvetayaivAsmiMstaddadhAtyannaM hi prANo
'nnameShAhutiH



2.2.1.[7]

athAgnaye pAvakAya nirvapati | annaM vai pAvakamannamevAsminnetaddadhAti
tadvetayaivAsmiMstaddadhAtyeShA hyeva pratyakShamannamAhutiH



2.2.1.[8]

athAgnaye shucaye nirvapati | vIryaM vai shuci yadvA asyaitadujjvalatyetadasya vIryaM
shuci vIryamevAsminnetaddadhAti tadvetayaivAsmiMstaddadhAti yadA
hyevAsminnetAmAhutiM juhotyathAsyaitadvIryaM shucyujjvalati



2.2.1.[9]

tasmAdAhuH | etAmevAhutiM hutvAthottarANi havIMShi nAdriyetaitayaiva taM
kAmamApnoti yamabhikAmamuttarANi havIMShi nirvapatIti tadu nirvapedevottarANi
havIMShi paro 'kShamiva vA etadyadadastadidamitIva



2.2.1.[10]

sa yadagnaye pavamAnAya nirvapati | prANA vai pavamAno yadA vai jAyate 'tha prANo
'tha yAvanna jAyate mAturvaiva tAvatprANamanu prANiti yathA vA tajjAta
evAsminnetatprANaM dadhAti 



2.2.1.[11]

atha yadagnaye pAvakAya nirvapati | annaM vai pAvakaM tajjAta evAsminnetadannaM
dadhAti 



2.2.1.[12]

atha yadagnaye shucaye nirvapati | vIryaM vai shuci yadA vA annena vardhate 'tha
vIryaM tadannenaivainametadvardhayitvAthAsminnetadvIryaM shuci dadhAti
tasmAdagnaye shucaye 



2.2.1.[13]

tadvetadeva sadviparyastamiva | agnirha yatra devebhyo manuShyAnabhyupAvavarta
taddhekShAM cakre maiva sarveNevAtmanA manuShyAnabhyupAvR^itamiti



2.2.1.[14]

sa etAstisrastanUreShu lokeShu vinyadhatta | yadasya pavamAnaM rUpamAsIttadasyAm
pR^ithivyAM nyadhattAtha yatpAvakaM tadantarikShe 'tha yacuci taddivi tadvA R^iShayaH
pratibubudhire ya u tarhyR^iShaya AsurasarveNa vai na AtmanAgnirabhyupAvR^itaditi tasmA
etAni havIMShi niravapan 



2.2.1.[15]

sa yadagnaye pavamAnAya nirvapati | yadevAsyAsyAm pR^ithivyAM rUpaM
tadevAsyaitenApnotyatha yadagnaye pAvakAya nirvapati yadevAsyAntarikShe rUpaM
tadevAsyaitenApnotyatha yadagnaye shucaye nirvapati yadevAsya divi rUpaM
tadevAsyaitenApnotyevamu kR^itsnamevAgnimanapanihitamAdhatte tasmAdu
nirvapedevottarANi havIMShi



2.2.1.[16]

kevalabarhiH prathamaM havirbhavati | samAnabarhiShI uttare ayaMvai lokaH
prathamaM havirathedamantarikShaM dvitIyaM dyaureva tR^itIyam bahuleva vA iyam
pR^ithivI lelayevAntarikShaM lelayevAsau dyaurubhe cidenAm pratyudyAminI stAmiti
tasmAtsamAnabarhiShI



2.2.1.[17]

aShTAkapAlAH sarve puroDAshA bhavanti | aShTAkSharA vai gAyatrI gAyatramagneshcandaH
svenaivainametaccandasAdhatte tAni sarvANi caturviMshatiH kapAlAni sampadyante
caturviMshatyakSharA vai gAyatrI gAyatramagneshcandaH svenaivainametaccandasAdhatte 



2.2.1.[18]

athAdityai caruM nirvapati | pracyavata iva vA eSho 'smAllokAdya etAni havIMShi
nirvapatImAnhi lokAntsamArohanneti 



2.2.1.[19]

sa yadadityai caruM nirvapati | iyaM vai pR^ithivyaditiH seyam pratiShThA
tadasyAmevaitatpratiShThAyAm pratitiShThati tasmAdadityai caruM nirvapati 



2.2.1.[20]

tasyai virAjau saMyAjye syAtAmityAhuH | virADDhIyamityatho triShTubhau
triShTubbhIyamityatho jagatyau jagatI hIyamiti virAjAvityeva syAtAm



2.2.1.[21]

tasyai dhenurdakShiNA | dhenuriva vA iyam manuShyebhyaH sarvAn kAmAnduhe mAtA
dhenurmAteva vA iyam manuShyAnbibharti tasmAddhenurdakShiNaitannvekamayanam 



2.2.1.[22]

athedaM dvitIyam | AgneyamevAShTAkapAlam puroDAshaM nirvapati paro 'kShamiva
vAetadyadagnaye pavamAnAyAgnaye pAvakAyAgnaye shucaya
itIvAthA¤jasaivainametatpratyakShamAdhatte tasmAdagnaye 'thAdityai caruM nirvapati
sa ya eva carorbandhuH sa bandhuH 



2.2.2.


2.2.2.[1]

ghnanti vA etadyaj~nam | yadenaM tanvate yannveva rAjAnamabhiShuNvanti tattaM
ghnanti yatpashuM samj~napayanti vishAsati tattaM ghnantyulUkhalamusalAbhyAM
dR^iShadupalAbhyAM haviryaj~naM ghnanti 



2.2.2.[2]

sa eSha yaj~no hato na dadakShe | taM devA dakShiNAbhiradakShayaMstadyadenaM
dakShiNAbhiradakShayaMstasmAddakShiNA nAma tadyadevAtra yaj~nasya hatasya vyathate
tadevAsyaitaddakShiNAbhirdakShayatyatha samR^iddha eva yaj~no bhavati tasmAddakShiNA
dadAti



2.2.2.[3]

tA vai ShaDdadyAt | ShaDvA R^itavaH saMvatsarasya saMvatsaro yaj~naH prajApatiH sa
yAvAneva yaj~no yAvatyasya mAtrA tAvatIbhirdakShayati



2.2.2.[4]

dvAdasha dadyAt | dvAdasha vai mAsAH saMvatsarasya saMvatsaro yaj~naH prajApatiH sa
yAvAneva yaj~no yAvatyasya mAtrA tAvatIbhirdakShayati 



2.2.2.[5]

caturviMshatiM dadyAt | caturviMshatirvai saMvatsarasyArdhamAsAH saMvatsaro yaj~naH
prajApatiH sa yAvAneva yaj~no yAvatyasya mAtrA tAvatIbhirdakShayatyeShA mAtrA
dakShiNAnAM dadyAttveva yathAshraddham bhUyasIstadyaddakShiNA dadAti



2.2.2.[6]

dvayA vai devA devAH | ahaiva devA atha ye brAhmaNAH shrushruvAMso 'nUcAnAste
manuShyadevAsteShAM dvedhA vibhakta eva yaj~na Ahutaya eva devAnAM dakShiNA
manuShyadevAnAm brAhmaNAnAM shushruvuShAmanUcAnAnAmAhutibhireva devAnprINAti
dakShiNAbhirmanuShyadevAnbrAhmaNAcrushruvuSho 'nUcAnAMsta enamubhaye devAH
prItAH sudhAyAM dadhati



2.2.2.[7]

tadyathA yonau reto dadhyAt | evamevaitadR^itvijo yajamAnaM loke dadhati
tadyadebhya etaddadAti ye medaM samprApipanniti nu dakShiNAnAm 



2.2.2.[8]

devAshca vA asurAshca | ubhaye prAjApatyAH paspR^idhire ta ubhaya evAnAtmAna
AsurmartyA hyAsuranAtmA hi martyasteShUbhayeShu martyeShvagnirevAmR^ita Asa taM ha
smobhaye 'mR^itamupajIvanti sa yaM ha smaiShAM ghnanti taddha sma vai sa bhavati



2.2.2.[9]

tato devAH | tanIyAMsa iva parishishiShire tercantaH
shrAmyantashcerurutAsurAntsapatnAnmartyAnabhibhavemeti ta etadamR^itamagnyAdheyaM
dadR^ishuH 



2.2.2.[10]

te hocuH | hantedamamR^itamantarAtmannAdadhAmahai ta
idamamR^itamantarAtmannAdhAyAmR^itA bhUtvAstaryA bhUtvA
staryAntsapatnAnmartyAnabhibhaviShyAma iti



2.2.2.[11]

te hocuH | ubhayeShu vai no 'yamagniH pra tvevAsurebhyo bravAmeti



2.2.2.[12]

te hocuH | A vai vayamagnI dhAsyAmahe 'tha yUyaM kiM kariShyatheti 



2.2.2.[13]

te hocuH | athainaM vayaM nyeva dhAsyAmahe 'tra tR^iNAni dahAtra dArUNi
dahAtraudanam pacAtra mAMsam paceti sa yaM tamasurA nyadadhata tenAnena
manuShyA bhu¤jate



2.2.2.[14]

athainaM devAH | antarAtmannAdadhata ta imamamR^itamantarAtmannAdhAyAmR^itA
bhUtvAstaryAm bhUtvA staryAntsapatnAnmartyAnabhyabhavaMstatho evaiSha
etadamR^itamantarAtmannAdhatte nAmR^itatvasyAshAsti sarvamAyuretyastaryo haiva
bhavati na hainaM sapatnastustUrShamANashcana stR^iNute
tasmAdyadAhitAgnishcAnAhitAgnishca spardhete 'AhitAgnirevAbhibhavatyastaryo hi khalu
sa tarhi bhavatyamR^itaH 



2.2.2.[15]

tadyatrainamado manthanti | tajjAtamabhiprANiti prANo vA
agnirjAtamevainametatsantaM janayati sa punarapAniti tadenamantarAtmannAdhatte so
'syaiSho 'ntarAtmannagnirAhito bhavati 



2.2.2.[16]

tamuddIpya saminddhe | iha yakShya iha sukR^itaM kariShyAmItyevainametatsaminddhe
yo 'syaiSho 'ntarAtmannAgnirAhito bhavati



2.2.2.[17]

antareNAgAdvyavR^itaditi | na ha vA asyaitaM kashcanAntareNaiti yAvajjIvati yo 'syaiso
'ntarAtmannagnirAhito bhavati tasmAdu tannAdriyeta yadanugacenna ha vA asyaiSho
'nugacati yAvajjIvati yo 'syaiso 'ntarAtmannagnirAhito bhavati



2.2.2.[18]

te vA ete prANA eva yadagnayaH | prANodAnAvevAhavanIyashca gArhapatyashca vyAno
'nvAhAryapacanaH 



2.2.2.[19]

tasya vA etasyAgnyAdheyasya | satyamevopacAraH sa yaH satyaM vadati yathAgniM
samiddhaM taM ghR^itenAbhiShi¤cedevaM hainaM sa uddIpayati tasya bhUyo bhUya eva
tejo bhavati shvaH shvaH shreyAnbhavatyatha yo 'nR^itaM vadati yathAgniM samiddhaM
tamudakenAbhiShi¤cedevaM hainaM sa jAsayati tasya kanIyaH kanIya eva tejo bhavati
shvaH shvaH pApIyAnbhavati tasmAdu satyameva vadet 



2.2.2.[20]

tadu hApyaruNamaupaveshiM j~nAtaya UcuH | sthaviro vA asyagnI Adhatsveti sa hovAca te
maitadbrUtha vAcaMyama evaidhi na vA AhitAgninAnR^itaM vaditavyaM na vada¤jAtu
nAnR^itaM vadettAvatsatyamevopacAra iti 



2.2.3.


2.2.3.[21]

varuNo hainadrAjyakAma Adadhe | sa rAjyamagacattasmAdyashca vada yashca na varuNo
rAjetyevAhuH somo yashaskAmaH sa yasho 'bhavattasmAdyashca some labhate yashca
nobhAvevAgacato yasha evaitaddraShTumAgacanti yasho ha bhavati rAjyaM gacati ya evaM
vidvAnAdhatte



2.2.3.[22]

agnau ha vai devAH | sarvANi rUpANi nidadhire yAni ca grAmyANi yAni cAraNyAni
vijayaM
vopapraiShyantaH kAmacArasya vA kAmAyAyaM no gopiShTho gopAyaditi vA



2.2.3.[23]

tAnyu hAgnirnicakame | taiH saMgR^ihya 'rtUnpravivesha punarema iti devA edagniM
tirobhUtaM teShAM heyasevAsa kimiha kartavyaM keha praj~neti vA 



2.2.3.[24]

tata etattvaShTA punarAdheyaM dadarsha | tadAdadhe tenAgneH priyaM dhAmopajagAma
so 'smA ubhayAni rUpANi pratiniHsasarja yAni ca grAmyANi yAni cAraNyAni
tasmAdAhustvAShTrANi vai rUpANIti tvaShTurhyeva sarvaM rUpamupa ha tvevAnyAH prajA
yAvatso yAvatsa iva tiShThante 



2.2.3.[25]

tasmai kam punarAdheyamAdadhIta | evaM haivAgneH priyaM dhAmopagacati so 'smA
ubhayAni rUpANi pratiniHsR^ijati yAni ca grAmyANi yAni cAraNyAni tasminnetAnyubhayAni
rUpANi dR^ishyante paramatA vai sA spR^ihayantyu hAsmai tathA puShyati lokyamvevApi 



2.2.3.[26]

Agneyo 'yaM yaj~naH | jyotiragniH pApmano dagdhA so 'sya pApmAnaM dahati sa iha
jyotireva shriyA yashasA bhavati jyotiramutra puNyalokatvaitannu tadyasmAdAdadhIta 



2.2.3.[27]

sa vai varShAsvAdadhIta | varShA vai sarva R^itavo varShA hi vai sarva R^itavo 'thAdo
varShamakurmAdo varShamakurmeti saMvatsarAntsampashyanti varShA ha tveva
sarveShAmR^itUnAM rUpamuta hi tadvarShAsu bhavati yadAhurgrIShma iva vA adyetyuto
tadvarShAsu bhavati yadAhuH shishira iva vA adyeti varShAdidvarShAH



2.2.3.[28]

athaitadeva paro 'kShaM rUpam | yadeva purastAdvAti tadvasantasya rUpaM yatstanayati
tadgrIShmasya yadvarShati tadvarShANAM yadvidyotate tacarado yadvR^iShTvodgR^ihNAti
taddhemantasya varShAH sarva R^itava R^itUnprAvishadR^itubhya evainametannirmimIte



2.2.3.[29]

Adityastveva sarva R^itavaH | yadaivodetyatha vasanto yadA saMgavo 'tha grIShmo yadA
madhyandino 'tha varShA yadAparAhNo 'tha sharadyadaivAstametyatha
hemantastasmAdu madhyandina evAdadhIta tarhi hyeSho 'sya lokasya nediShThaM
bhavati tannediShThAdevainametanmadhyAnnirmimIte 



2.2.3.[30]

cAyayeva vA ayam puruShaH | pApmanAnuShaktaH so 'syAtra kaniShTho
bhavatyadhaspadamiveyasyate tatkaniShThamevaitatpApmAnamavabAdhate tasmAdu
madhyandina evAdadhIta 



2.2.3.[31]

taM vai darbhairuddharati | dArubhirvai pUrvamuddharati dArubhiH pUrvaM
dArubhiraparaM jAmi kuryAtsamadaM kuryAdApo darbhA Apo varShA
R^itUnprAvishadadbhirevainametadadbhyo nirmimIte tasmAddarbhairuddharati



2.2.3.[32]

arkapalAshAbhyAM | vrIhimayamapUpaM kR^itvA yatra gArhapatyamAdhAsyanbhavati
tannidadhAti tadgArhapatyamAdadhAti



2.2.3.[33]

arkapalAshAbhyAM yavamayamapUpaM kR^itvA yatrAhavanIyamAdhAsyanbhavati
tannidadhAti tadAhavanIyamAdadhAti pUrvAbhyAmevainAvetadagnibhyAmantardadhma
iti vadantastadu tathA na kuryAdrAtribhirhyevAntarhitau bhavataH



2.2.3.[34]

Agneyameva pa¤cakapAlam puroDAshaM nirvapati | tasya pa¤capadAH paN^ktayo
yAjyAnuvAkyA bhavanti pa¤ca vA R^itava R^itUnprAvishadR^itubhya evainametannirmimIte



2.2.3.[35]

sarva Agneyo bhavati | evaM hi tvaShTAgneH priyaM dhAmopAgacattasmAtsarva Agneyo
bhavati 



2.2.3.[36]

tenopAMshu caranti | yadvai j~nAtaye vA sakhye vA niShkevalyaM cikIrShati tira ivaitena
bIbhavadvaishvadevo 'nyo yaj~no 'thaiSha niShkevalya Agneyo yadvai tira iva tadupAMshu
tasmAdupAMshu caranti



2.2.3.[37]

uccairuttamamanuyAjaM yajati | kR^itakarmeva hi sa tarhi bhavati sarvo hi
kR^itamanubudhyate



2.2.3.[38]

sa AshrAvyAha | samidho yajeti tadAgneyaM rUpam paro 'kShaM tvagnInyajeti tveva
brUyAttadeva pratyakShamAgneyaM rUpam



2.2.3.[39]

sa yajati | agna Ajyasya vyanta vaukagagnimAjyasya vetu vaukagagninAjyasya vyantu
vaukagagnirAjyasya vetu vaukagiti



2.2.3.[40]

atha svAhAgnimityAha | AgneyamAjyabhAgaM svAhAgnim pavamAnamiti yadi
pavamAnAya dhriyerantsvAhAgnimindumantamiti yadyagnaya indumate
dhriyerantsvAhAgniM svAhAgnInAjyapA¤juShANo agnirAjyasya vetviti yajati



2.2.3.[41]

athAhAgnaye 'nubrUhIti | AgneyamAjyabhAgaM so 'nvAhAgniM stomena bodhaya
samidhAto amartyam havyA deveShu no dadhaditi svapitIva khalu vA etadyadudvAsito
bhavati samprabodhayatyevainametatsamudIryayati juShANo agnirAjyasya vetviti yajati 



2.2.3.[42]

atha yadyagnaye pavamAnAya dhriyeran | agnaye pavamAnAyAnubrUhIti brUyAtso
'nvAhAgna AyUMShi pavasa AsuvorjamiShaM ca naH Are bAdhasva ducunAmiti
tathAhAgneyo bhavati somo vai pavamAnastadu saumyAdAjyabhAgAnnayanti juShANo
agniH pavamAna Ajyasya vetviti yajati



2.2.3.[43]

atha yadyagnaya indumate dhriyeran | agnaya indumate 'nubrUhIti brUyAtso
'nvAhehyU Shu bravANi te 'gna itthetarA giraH ebhirvardhasa indubhiriti tathA hAgneyo
bhavati somo vA industadu saumyAdAjyabhAgAnnayanti juShANo agnirindumAnAjyasya
vetviti yajatyevamu sarvamAgneyaM karoti 



2.2.3.[44]

athAhAgnaye 'nubrUhIti haviShaH | agniM yajAgnaye sviShTakR^ite 'nubrUhyagniM
sviShTakR^itaM yajetyatha yaddevAnyajetyagnInyajetyevaitadAha 



2.2.3.[45]

sa yajati | agnervasuvane vasudheyasya vetu vaukagagnA u vasuvane vasudheyasya
vetu vaukagdevo agniH sviShTakR^iditi svayamAgneyastR^itIya evamvAgneyAnanuyAjAn
karoti



2.2.3.[46]

tA vA etAH | ShaDvibhaktIryajati catasraH prayAjeShu dve anuyAjeShu ShaDvA R^itava
R^itUnprAvishadR^itubhya evainametannirmimIte 



2.2.3.[47]

dvAdasha vA trayodasha vAkSharANi bhavanti | dvAdasha vA vai trayodasha vA saMvatsarasya
mAsAH saMvatsaramR^itUnprAvishadR^itubhya evainametatsaMvatsarAnnirmimIte na dve cana
sahAjAmitAyai jAmi ha kuryAdyaddve citsaha syAtAM vyantu vetvityeva prayAjAnAM
rUpaM vasuvane vasudheyasyetyanuyAjAnAm



2.2.3.[48]

tasya hiraNyaM dakShiNA | Agneyo vA eSha yaj~no bhavatyagne reto hiraNyaM
tasmAddhiraNyaM dakShiNAnaDvAnvA sa hi vahenAgneyo 'gnidagdhamiva hyasya vahaM
bhavati devAnAM havyavAhano 'gniriti vahati vA eSha
manuShyebhyastasmAdanaDvAndakShiNA 



2.2.4.


2.2.4.[1]

prajApatirha vA idamagra eka evAsa | sa aikShata kathaM nu prajAyeyeti so 'shrAmyatsa
tapo 'tapyata so 'gnimeva mukhAjjanayAM cakre tadyadenam mukhAdajanayata
tasmAdannAdo 'gniH sa yo haivametamagnimannAdaM vedAnnAdo haiva bhavati



2.2.4.[2]

tadvA enametadagre devAnAmajanayata | tasmAdagniragnirha vai nAmaitadyadagniriti
sa jAtaH pUrvaH peyAya yo vai pUrva etyagra etIte vai tamAhuH so evAsyAgnitA



2.2.4.[3]

sa aikShata prajApatiH | annAdaM vA imamAtmano 'jIjane yadagniM na vA iha
madanyadannamasti yaM vA ayaM nAdyAditi kAlvAlIkR^itA haiva tarhi pR^ithivyAsa
nauShadhaya Asurna vanaspatayastadevAsya manasyAsa 



2.2.4.[4]

athainamagnirvyAttenopaparyAvavarta | tasya bhItasya svo mahimApacakrAma vAgvA
asya svo mahimA vAgasyApacakrAma sa AtmannevAhutimIShe sa udamR^iShTa
tadyadudamR^iShTa tasmAdidaM cAlomakamidaM ca tatra viveda ghR^itAhuti vaiva
payAahutiM vobhayaM ha tveva tatpaya eva 



2.2.4.[5]

sA hainaM nAbhirAdhayAM cakAra | keShamishreva hAsa tAM vyaukShadoSha dhayeti tata
oShadhayaH samabhavaMstasmAdoShadhayo nAma sa dvitIyamudamR^iShTa
tatrAparAmAhutiM viveda ghR^itAhutiM vaiva payAahutiM vobhayaM ha tveva tatpaya eva



2.2.4.[6]

sA hainamabhirAdhayAM cakAra | sa vyacikitsajjuhavAnI3 mA hauShA3miti taM svo
mahimAbhyuvAda juhudhIti sa prajApatirvidAM cakAra svo vai mA mahimAheti sa
svAhetyevAjuhottasmAdu svAhetyeva hUyate tata eSha udiyAya ya eSha tapati tatoyam
prababhUva yo 'yam pavate tata evAgniH parAÇ paryAvavarta 



2.2.4.[7]

sa hutvA prajApatiH | pra cAjAyatAtsyatashcAgnermR^ityorAtmAnamatrAyata sa yo haivaM
vidvAnagnihotraM juhotyetAM haiva prajAtim prajAyate yAM prajApatiH prAjAyataivamu
haivAtsyato 'gnermR^ityorAtmAnaM trAyate 



2.2.4.[8]

sa yatra mriyate | yatrainamagnAvabhyAdadhati tadeSho 'gneradhijAyate 'thAsya
sharIramevAgnirdahati tadyathA piturvA mAturvA jAyetaivameSho 'gneradhijAyate
shashvaddha vA eSha na sambhavati yo 'gnihotraM na juhoti tasmAdvA agnihotraM
hotavyam 



2.2.4.[9]

tadvA etat | eva vicikitsAyai janma yatprajApatirvyacikitsatsa
vicikitsa¤creyasyadhriyata yaH pra cAjAyatAtsyatashcAgnermR^ityorAtmAnamatrAyata sa yo
haivametadvicikitsAyai janma veda yaddha kiM ca vicikitsati shreyasi haiva dhriyate



2.2.4.[10]

sa hutvA nyamR^iShTa | tato vikaN^kataH samabhavattasmAdeSha yaj~niyo yaj~napAtrIyo
vR^ikShastata ete devAnAM vIrA ajAyantAgniryo 'yaM pavate sUryaH sa yo
haivametAndevAnAM vIrAnvedAhAsya vIro jAyate 



2.2.4.[11]

ta u haita UcuH | vayaM vai prajApatim pitaramanu smo hanta vayaM tatsR^ijAmahai
yadasmAnanvasaditi te parishritya gAyatreNApahiMkAreNa tuShTuvire
tadyatparyashrayantsa samudro 'theyameva pR^ithivyAstAvaH 



2.2.4.[12]

te stutvA prA¤ca uccakramuH | punarema iti devA edgAM sambhUtAM sA hainAnudIkShya
hiMcakAra te devA vidAM cakrureSha sAmno hiMkAra ityapahiMkAraM haiva purA tataH
sAmAsa sa eSha gavi sAmno hiMkArastasmAdeShopajIvanIyopajIvanIyo ha vai bhavati ya
evametaM gavi sAmno hiMkAraM veda 



2.2.4.[13]

te hocuH | bhadraM vA idamajIjanAmahi ye gAmajIjanAmahi yaj~no hyetveyaM no hyR^ite
goryaj~nastAyate 'nnaM hyeveyaM yaddhi kiM cAnnaM gaureva taditi 



2.2.4.[14]

tadvA etadevaitAsAM nAma | etadyaj~nasya tasmAdetatpariharetsAdhu puNyamiti bahvyo
ha vA asyaitA bhavantyupanAmuka enaM yaj~no bhavati ya evaM vidvAnetatpariharati
sAdhu puNyamiti



2.2.4.[15]

tAmu hAgnirabhidadhyau | mithunyanayA syAmiti tAM sambabhUva tasyAM retaH
prAsi¤cattatpayo 'bhavattasmAdetadAmAyAM gavi satyAM shR^itamagnerhi retastasmAdyadi
kR^iShnAyAM yadi rohiNyAM shuklameva bhavatyagnisaMkAshamagnerhi
retastasmAtprathamadugdhamuShNam bhavatyagnerhi retaH



2.2.4.[16]

te hocuH | hantedaM juhavAmahA iti kasmai na idam prathamAya hoShyantIti
mahyamiti haivAgniruvAca mahyamiti yo 'yam pavate mahyamiti sUryaste na
sampAdayAM cakruste hAsampAdyocuH prajApatimeva pitaram pratyayAma sa yasmai
na idam prathamAya hotavyaM vakShyati tasmai na idam prathamAya hoShyantIti te
prajApatim pitaram pratItyocuH kasmai na idam prathamAya hoShyantIti



2.2.4.[17]

sa hovAca | agnaye 'gniranuShThyA svaM retaH prajanayiShyate tathA prajaniShyadhva
ityatha tubhyamiti sUryamatha yadeva hUyamAnasya vyashnute tadevaitasya yo 'yam
pavata iti tadebhya idamapyetarhi tathaiva juhvatyagnaya eva sAyaM sUryAya
prAtaratha yadeva hUyamAnasya vyashnute tadevaitasya yo 'yam pavate 



2.2.4.[18]

te hutvA devAH | imAm prajAtim prAjAyanta yaiShAmiyam prajAtirimAM vijitiM
vyajayanta yeyameShAM vijitirimameva lokamagnirajayadantarikShaM vAyurdivameva
sUryaH sa yo haivaM vidvAnagnihotraM juhotyetAM haiva prajAtim prajAyate yAmeta
etatprAjAyantaitAM vijitaM vijayate yAmeta etadvyajayantaitairu haiva saloko bhavati ya
evaM vidvAnagnihotraM juhoti tasmAdvA agnihotraM hotavyam 



2.3.1.

2.3.1.[1]

sUryo ha vA agnihotram | tadyadetasyA agra AhuterudaittasmAtsUryo 'gnihotram



2.3.1.[2]

sa yatsAyamastamite juhoti | ya idaM tasminniha sati juhavAnItyatha yatprAtaranudite
juhoti ya idaM tasminniha sati juhavAnIti tasmAdvai sUryo 'gnihotramityAhuH 



2.3.1.[3]

atha yadastameti | tadagnAveva yonau garbho bhUtvA pravishati taM garbham
bhavantamimAH sarvAH prajA anu garbhA bhavantIlitA hi shere saJNjAnAnA atha
yadrAtristira evaitatkaroti tira iva hi garbhAH



2.3.1.[4]

sa yatsAyamastamite juhoti | garbhamevaitatsantamabhijuhoti garbhaM
santamabhikaroti sa yadgarbhaM santamabhijuhoti tasmAdime garbhA anashnanto
jIvanti 



2.3.1.[5]

atha yatprAtaranudite juhoti | prajanayatyevainametatso 'yaM tejo bhUtvA
vibhrAjamAna udeti shashvaddha vai nodiyAdyadasminnetAmAhutiM na juhuyAttasmAdvA
etAmAhutiM juhoti



2.3.1.[6]

sa yathAhistvaco nirmucyeta | evaM rAtreH pApmanA nirmucyate yathA ha vA ahistvaco
nirmucyetaivaM sarvasmAtpApmano nirmucyate ya yevaM vidvAnagnihotraM juhoti
tadetasyaivAnu prajAtimimAH sarvAH prajA anu prajAyante vi hi sR^ijyante yathArtham



2.3.1.[7]

sa yaH purAdityasyAstamayAt | AhavanIyamuddharatyete vai vishve devA rashmayo 'tha
yatparam bhAH prajApatirvA sa indro vaitadu ha vai vishve devA agnihotraM juhvato
gR^ihAnAgacantisa yasyAnuddhR^itamAgacanti tasmAddevA apaprayanti tadvA asmai
tadvyR^idhyate yasmAddevA apaprayanti tasyAnu vyR^iddhiM yashca veda yashca
nAnuddhR^itamabhyastamagAdityAhuH



2.3.1.[8]

atha yaH purAdityasyAstamayAt | AhavanIyamuddharati yathA
shreyasyAgamiShyatyAvasathenopakLptenopAsItaivaM tatsa yasyoddhR^itamAgacanti
tasyAhavanIyam pravishanti tasyAhavanIye nivishante 



2.3.1.[9]

sa yatsAyamastamite juhoti | agnAvevaibhya etatpraviShTebhyo juhotyatha
yatprAtaranudite juhotyapretebhya evaibhya etajjuhoti tasmAduditahominAM
vicinnamagnihotram manyAmaha iti ha smAhAsuriryathA
shUnyamAvasathamAharedevaM taditi 



2.3.1.[10]

dvayaM vA idaM jIvanam | mUli caivAmUlaM ca tadubhayaM devAnAM sanmanuShyA
upajIvanti pashavo mUlA oShadhayo mUlinyaste pashavo mUlA
oShadhIrmUlinIrjagdhvApaH pItvA tata eSha rasaH sambhavati 



2.3.1.[11]

sa yatsAyamastamite juhoti | asya rasasya jIvanasya devebhyo juhavAni yadeShAmidaM
sadupajIvAma iti sa yattato rAtryAshnAti hutociShThameva tanniravattabalyashnAti
hutociShTasya hyevAgnihotraM juhvadashitA



2.3.1.[12]

atha yatprAtaranudite juhoti | asya rasasya jIvanasya devebhyo juhavAni yadeShAmidaM
sadupajIvAma iti sa yattato 'hnAshnAti hutociShTameva tanniravattabalyashnAti
hutociShTasya hyevAgnihotraM juhvadashitA



2.3.1.[13]

tadAhuH | samevAnye yaj~nAstiShThante 'gnihotrameva na saMtiShThate 'pi
dvAdashasaMvatsaramantavadevAthaitadevAnantaM sAyaM hi hutvA veda
prAtarhoShyAmIti prAtarhutvA veda punaH sAyaM hoShyAmIti
tadetadanupasthitamagnihotraM tasyAnupasthitimanvanupasthitA imAH prajAH
prajAyante 'nupasthito ha vai shriyA prajayA prajAyate ya
evametadanupasthitamagnihotraM veda 



2.3.1.[14]

taddugdhvAdhishrayati | shR^itamasaditi tadAhuryarhyudantaM tarhi juhuyAditi tadvai
nodantaM kuryAdupa ha dahedyadudantaM kuryAdaprajaj~ni vai reta upadagdhaM
tasmAnnodantaM kuryAt



2.3.1.[15]

adhishrityaiva juhuyAt | yannvevaitadagne retastena nveva shR^itaM
yadvenadagnAvadhishrayanti teno eva shR^itaM tasmAdadhishrityaiva juhuyAt 



2.3.1.[16]

tadavajyotayati | shR^itaM vedAnItyathApaH pratyAnayati shAntyai nveva rasasyo caiva
sarvatvAyedaM hi yadA varShatyathauShadhayo jAyanta 'oShadhIrjagdhvApaH pItvA tata
eSha rasaH sambhavati tasmAdu rasasyo caiva sarvatvAya tasmAdyadyenaM kShIraM
kevalam pAne 'bhyAbhavedudastokamAshcotayitavai brUyAcAntyai nveva rasasyo caiva
sarvatvAya



2.3.1.[17]

atha caturunnayati | caturdhAvihitaM hIdam payo 'tha samidhamAdAyodAdravati
samiddhahomAyaiva so 'nupasAdya pUrvAmAhutiM juhoti sa yadupasAdayedyathA
yasmA ashanamAharishyantsyAttadantarA nidadhyAdevaM tadatha yadanupasAdya yathA
yasmA ashanamAharettasmA AhR^ityaivopanidadhyAdevaM tadupasAdyottarAM nAnAvIrye
evaine etatkaroti manashca ha vai vAkcaite Ahuti tanmanashcaivaitadvAcaM ca
vyAvartayati tasmAdidam manashca vAkca samAnameva sannAneva



2.3.1.[18]

sa vai dviragnau juhoti | dvirupamArShTi dviH prAshnAti caturunnayati taddasha
dashAkSharA vai virADvirADvai yaj~nastadvirAjamevaitadyaj~namabhisampAdayati



2.3.1.[19]

sa yadagnau juhoti | taddeveShu juhoti tasmAddevAH santyatha yadupamArShTi
tatpitR^iShu cauShadhIShu ca juhoti tasmAtpitarashcauShadhayashca santyatha yaddhutvA
prAshnAti tanmanuShyeShu juhoti tasmAnmanuShyAH santi 



2.3.1.[20]

yA vai prajA yaj~ne 'nanvAbhaktAH | parAbhUtA vai tA evamevaitadyA imAH prajA
aparAbhUtAstA yaj~namukha Abhajati teno ha pashavo 'nvAbhaktA yanmanuShyAnanu
pashavaH 



2.3.1.[21]

tadu hovAca yAj~navalkyaH | na vai yaj~na iva mantavai pAkayaj~na iva vA itIdaM hi
yadanyasminyaj~ne srucyavadyati sarvaM tadagnau juhotyathaitadagnau
hutvotsR^ipyAcAmati nirleDhi tadasya pAkayaj~nasyeveti tadasya tatpashavyaM rUpam
pashavyo hi pAkayaj~naH 



2.3.1.[22]

saiShaikAhutirevAgre | yAmevAmUm prajApatirajuhodatha yadeta
etatpashcevAdhriyantAgniryo 'yam pavate sUryastasmAdeShA dvitIyAhutirhUyate 



2.3.1.[23]

sA yA pUrvAhutiH | sAgnihotrasya devatA tasmAttasyai juhotyatha yottarA
sviShTakR^idbhAjanameva sA tasmAttAmuttarArdhe juhotyeShA hi dik
sviShTakR^itastanmithunAyaivaiShA dvitIyAhutirhUyate dvandvaM hi mithunam
prajananam 



2.3.1.[24]

taddvayamevaite AhutI | bhUtaM caiva bhaviShyacca jAtaM ca janiShyamANaM cAgataM
cAshA cAdya ca shvashca taddvayamevAnu



2.3.1.[25]

Atmaiva bhUtam | addhA hi tadyadbhUtamaddho tadyadAtmA prajaiva
bhaviShyadanaddhA hi tadyadbhaviShyadanaddho tadyatprajA 



2.3.1.[26]

Atmaiva jAtam | addhA hi tadyajjAtamaddho tadyadAtmA prajaiva
janiShyamANamanaddhA hi tadyajjaniShyamANamanaddho tadyatprajA 



2.3.1.[27]

AtmaivAgatam | addhA hi tadyadAgatamaddho tadyadAtmA prajaivAshAnaddhA hi
tadyadAshAnaddho tadyatprajA



2.3.1.[28]

AtmaivAdya | addhA hi tadyadadyAddho tadyadAtmA prajaiva shvo 'naddhA hi tadyacvo
'naddho tadyatprajA



2.3.1.[29]

sA yA pUrvAhutiH | sAtmAnamabhi hUyate tAm mantreNa juhotyaddhA hi tadyanmantro
'ddho tadyadAtmA 'tha yottarA sA prajAmabhi hUyate tAM tUShNIM juhotyanaddhA hi
tadyattUShNImanaddho tadyatprajA 



2.3.1.[30]

sa juhoti | agnirjyotirjyotiragniH svAhetyatha prAtaH sUryo jyotirjyotiH sUryaH svAheti
tatsatyenaiva hUyate yadA hyevasUryo 'stametyathAgnirjyotiryadA sUrya udetyatha sUryo
jyotiryadvai satyena hUyate taddevAn gacati 



2.3.1.[31]

tadu haitadevAruNaye brahmavarcasakAmAya takShAnUvAcAgnirvarco jyotirvarcaH sUryo
varco jyotirvarca iti brahmavarcasI haiva bhavati ya evaM vidvAnagni hotraM juhoti



2.3.1.[32]

tadvastyeva prajananasyeva rUpam | agnirjyotirjyotiragniH svAheti tadubhayato jyotI
reto devatayA parigR^ihNAtyubhayataH parigR^ihItaM vai retaH prajAyate tadubhayata
evaitatparigR^ihya prajanayati



2.3.1.[33]

atha prAtaH | sUryo jyotirjyotiH sUryaH svAheti tadubhayato jyotI reto devatayA
parigR^ihNAtyubhayataHparigR^ihItaM vai retaH prajAyate tadubhayata evaitatparigR^ihya
prajanayati tatprajananasya rUpam 



2.3.1.[34]

tadu hovAca jIvalashcailakiH | garbhamevAruNiH karoti na prajanayatIti sa etenaiva
sAyaM juhuyAt



2.3.1.[35]

atha prAtaH | jyotiH sUryaH sUryo jyotiH svAheti tadbahirdhA jyotI reto devatayA karoti
bahirdhA vai retaH prajAtam bhavati tadenatprajanayati



2.3.1.[36]

tadAhuH | agnAvevaitatsAyaM sUryaM juhoti sUrye prAtaragnimiti tadvai
taduditahominAmeva yadA hyeva sUryo 'stametyathAgnirjyotiryadA sUrya udetyatha
sUryo jyotirnAsya sA paricakSheyameva paricakShA yattasyai nAddhA devatAyai hUyate
yAgnihotrasya devatAgnirjyotirjyotiragniH svAheti tatra nAgnaye svAhetyatha prAtaH
sUryo jyotijyotiH sUryaH svAheti tatra na sUryAya svAheti 



2.3.1.[37]

anenaiva juhuyAt | sajUrdevena savitreti tatsavitR^imatprasavAya sajU rAtryendravatyeti
tadrAtryA mithunaM karoti sendraM karotIndro hi yaj~nasya devatA juShANo agnirvetu
svAheti tadagnaye pratyakShaM juhoti



2.3.1.[38]

atha prAtaH | sajUrdevena savitreti tatsavitR^imatprasavAya sajUruShasendravatyetyahneti
vA tadahnAM voShasAM vA mithunaM karoti sendra karotIndro hi yaj~nasya devatA
juShANaH sUryo vetu svAheti tatsUryAya pratyakShaM juhoti tasmAdevameva juhuyAt



2.3.1.[39]

te hocuH | ko na idaM hoShyatIti brAhmaNa eveti brAhmaNedaM no juhudhIti kim me
tato bhaviShyatItyagnihotrociShTameveti sa yatsruci parishinaShTi
tadagnihotrociShTamatha yatsthAlyAM yathA parINaho nirvapedevaM tattasmAttadya eva
kashca pibettadvai nAbrAhmaNaH pibedagnau hyadhishrayanti tasmAnnAbrAhmaNaH pibet 



2.3.2.


2.3.2.[1]

etA ha vai devatA yo 'sti | tasminvasantIndro yamo rAjA naDo naiShidho
'nashnantsAMgamano 'sanpAMsavaH 



2.3.2.[2]

tadvA eSha evendraH | yadAhavanIyo 'thaiSha eva gArhapatyo yamo rAjAthaiSha eva
naDo naiShidho yadanvAhAryapacanastadyadetamaharahardakShiNata Aharanti
tasmAdAhuraharaharvai naDo naiShidho yamaM rAjAnaM dakShiNata upanayatIti 



2.3.2.[3]

atha ya eSha sabhAyAmagniH | eSha
evAnashnantsAMgamanastadyadetamanashitvevopasaMgacante tasmAdeSho 'nashnannatha
yadetadbhasmoddhR^itya parAvapantyeSha evAsanpAMsavaH sa yo haivametadvedaivam
mayyetA devatA vasantIti sarvAnhaivaitAMlokA¤jayati sarvAlokAnanusaMcarati 



2.3.2.[4]

teShAmupasthAnam | yadeva sAyam prAtarAhavanIyamupa ca tiShThata upa cAste tadeva
tasyopasthAnamatha yadeva pratiparetya gArhapatyamAste vA shete vA tadeva
tasyopasthAnamatha yatraiva saMvrajannanvAhAryapacanamupasmarettadeva tam
manasopatiShTheta tadeva tasyopasthAnam



2.3.2.[5]

atha prAtaH | anashitvA muhUrtaM sabhAyAmAsitvApi kAmam palyayeta tadeva
tasyopasthAnamatha yatraiva bhasmoddhR^itamupanigacettadeva tasyopasthAnamevamu
hAsyaitA devatA upasthitA bhavanti 



2.3.2.[6]

yajamAnadevatyo vai gArhapatyaH | athaiSha bhrAtR^ivyadevatyo
yadanvAhAryapacanastasmAdetaM nAharaharAhareyurna ha vA asya sapatnA bhavanti
yasyaivaM viduSha etaM nAharaharAharantyanvAhAryapacano vA eShaH 



2.3.2.[7]

upavasatha evainamAhareyuH | yatraivAsminyakShyanto bhavanti tatho hAsyaiSho
'moghAyAhR^ito bhavati 



2.3.2.[8]

navAvasite vainamAhareyuH | tasminpaceyustadbrAhmaNA ashnIyuryadyu tanna
vindedyatpacedapi goreva dugdhamadhishrayitavai brUyAttasminbrAhmaNAnpAyayitavai
brUyAtpApIyAMso ha vA asya sapatnA bhavanti yasyaivaM viduSha evaM kurvanti
tasmAdevameva cikIrShet



2.3.2.[9]

tadyatraitatprathamaM samiddho bhavati | dhUpyata iva tarhi haiSha bhavati rudraH sa
yaH kAmayeta yathemA rudraH prajA ashraddhayeva tvatsahaseva tvannighAtamiva
tvatsacata evamannamadyAmiti tarhi ha sa juhuyAtprApnoti haivaitadannAdyaM ya
evaM vidvAMstarhi juhoti 



2.3.2.[10]

atha yatraitatpradIptataro bhavati | tarhi haiSha bhavati varuNaH sa yaH kAmayeta
yathemA varuNaH prajA gR^ihNanniva tvatsahaseva tvannighAtamiva tvatsacata
evamannamadyAmiti tarhi ha sa juhuyAtprApnoti haivaitadannAdyaM ya evaM
vidvAMstarhi juhoti



2.3.2.[11]

atha yatraitatpradIpto bhavati | uccairdhUmaH paramayA jUtyA balbalIti tarhi haiSha
bhavatIndraH sa yaH kAmayetendraiva shriyA yashasA syAmiti tarhi ha sa juhuyAtprApnoti
haivaitadannAdyaM ya evaM vidvAMstarhi juhoti



2.3.2.[12]

atha yatraitatpratitarAmiva | tirashcIvArciH saMshAmyato bhavati tarhi haiSha bhavati
mitraH sa yaH kAmayeta maitreNedamannamadyAmiti yamAhuH sarvasya vA ayam
brAhmaNo mitraMna vA ayaM kaM cana hinastIti tarhi ha sa juhuyAtprApnoti
haivaitadannAdyaM ya evaM vidvAMstarhi juhoti



2.3.2.[13]

atha yatraitadaN^gArAshcAkashyanta iva | tarhi haiSha bhavati brahma sa yaH kAmayeta
brahmavarcasI syAmiti tarhi ha sa juhuyAtprApnoti haivaitadannAdyaM ya evaM
vidvAMstarhi juhoti 



2.3.2.[14]

eteShAmekaM saMvatsaramupertset | svayaM juhvadyadi vAsyAnyo juhuyAdatha yo
'nyathAnyathA juhoti yathApo vAbhikhanannanyadvAnnAdyaM sa sAmi nivartetaivaM
tadatha yaH sArdhaM juhoti yathApo vAbhikhanannanyadvAnnAdyaM tatkShipre
'bhitR^indyAdevaM tat



2.3.2.[15]

abhrayo ha vA etA annAdyasya yadAhutayaH | abhi haivaitadannAdyaM tR^iNatti ya evaM
vidvAnagnihotraM juhoti



2.3.2.[16]

sA yA pUrvAhutiH | te devA atha yottarA te manuShyA atha yatsruci parishinaShTi te
pashavaH



2.3.2.[17]

sa vai kanIya iva pUrvAmAhutiM juhoti | bhUya ivottarAm bhUya iva sruci parishinaShTi 



2.3.2.[18]

sa yatkanIya iva pUrvAmAhutiM juhoti | kanIyAMso hi devA manuShyebhyo 'tha
yadbhUya ivottarAm bhUyAMso hi manuShyA devebhyo 'tha yadbhUya iva sruci
parishinaShTi bhUyAMso hi pashavo manuShyebhyaH kanIyAMso ha vA asya bhAryA bhavanti
bhUyAMsaH pashavo ya evaM vidvAnagnihotraM juhoti tadvai samR^iddhaM yasya
kanIyAMso bhAryA asanbhUyAMsaH pashavaH



2.3.3.


2.3.3.[1]

yatra vai prajApatiH prajAH sasR^ije | sa yatrAgniM sasR^ije sa idaM jAtaH sarvameva
dagdhuM dadhra ityevAbilameva tA yAstarhi prajA AsustA hainaM sampeShTuM dadhrire
so 'titikShamANaH puruShamevAbhyeyAya 



2.3.3.[2]

sa hovAca | na vA ahamidaM titikShe hanta tvA pravishAni tam mA janayitvA bibhR^ihi sa
yathaiva mAM tvamasmiMloke janayitvA bhariShyasyevamevAhaM tvAmamuShmiMloke
janayitvA bhariShyAmIti tatheti taM janayitvAbibhaH 



2.3.3.[3]

sa yadagnI Adhatte | tadenaM janayati taM janayitvA bibharti sa yathA haivaiSha
etamasmiMloke janayitvA bibhartyevamu haivaiSha etamamuShmiMloke janayitvA
bibharti 



2.3.3.[4]

tanna sAmyudvAsayeta | sAmi hAsmai sa glAyati sa yathA haivaiSha etasmA asmiMloke
sAmi glAyatyevamu haivaiSha etasmA amuShmiMloke sAmi glAyati tasmAnna
sAmyudvAsayeta



2.3.3.[5]

sa yatra mriyate | yatrainamagnAvabhyAdadhati tadeSho 'gneradhijAyate sa eSha putraH
sanpitA bhavati



2.3.3.[6]

tasmAdetadR^iShiNAbhyanUktaM | shataminnu sharado anti devA yatrA nashcakrA jarasaM
tanUnAm putrAso yatra pitaro bhavanti mA no madhyA rIriShatAyurgantoriti putro
hyeSha santsa punaH pitA bhavatyetannu tadyasmAdagnI AdadhIta



2.3.3.[7]

tadvA eSha eva mR^ityuH | sa eSha tapati tadyadeSha eva mR^ityustasmAdyA etasmAdarvAcyaH
prajAstA mriyante 'tha yAH parAcyaste devAstasmAdu te 'mR^itAstasyemAH sarvAH prajA
rashmibhiH prANeShvabhihitAstasmAdu rashmayaH prANAnabhyavatAyante 



2.3.3.[8]

sa yasya kAmayate | tasya prANamAdAyodeti sa mriyate sa yo haitam
mR^ityumanatimucyAthAmuM lokameti yathA haivAsmiMloke na saMyatamAdriyate yadA
yadaiva kAmayate 'tha mArayatyevamu haivAmuShmiMloke punaHpunareva
pramArayati 



2.3.3.[9]

sa yatsAyamastamite dve AhutI juhoti | tadetAbhyAm pUrvAbhyAm
padbhyAmetasminmR^ityau pratitiShThatyatha yatprAtaranudite dve AhutI juhoti
tadetAbhyAmaparAbhyAm padbhyAmetasminmR^ityau pratitiShThita sa enameSha
udyannevAdAyodeti tadetam mR^ityumatimucyate saiShAgnihotre mR^ityoratimuktirati ha
vai punarmR^ityum mucyate ya evametAmagnihotre mR^ityoratimuktiM veda 



2.3.3.[10]

yathA vA iShoranIkam | evaM yaj~nAnAmagnihotraM yena vA iShoranIkameti sarvA vai
teneShuretyeteno hAsya sarve yaj~nakratava etam mR^ityumatimuktAH



2.3.3.[11]

ahorAtre ha vA amuShmiMloke pariplavamAne | puruShasya sukR^itaM kShiNuto 'rvAcInaM
vA ato 'horAtre tatho hAsyAhorAtre sukR^itaM na kShiNutaH



2.3.3.[12]

sa yathA rathopasthe tiShThan | upariShTAdrathacakre palyaÇyamAne upAvekShetaivam
parastAdarvAcIno 'horAtre upAvekShate naha vA asyAhorAtre sukR^itaM kShiNuto ya
evametAmahorAtrayoratimuktiM veda 



2.3.3.[13]

pUrveNAhavanIyam parItya | antareNa gArhapatyaM caiti na vai devA manuShyaM
vidusta enametadantareNAtiyantaM vidurayaM vai na idaM juhotItyagnirvai pApmano
'pahantA tAvasyAhavanIyashca gArhapatyashcAntareNAtiyataH pApmAnamapahataH so
'pahatapApmA jyotireva shriyA yashasA bhavati



2.3.3.[14]

uttarato vA agnihotrasya dvAram | sa yathA dvArA prapadyetaivaM tadatha yo
dakShiNata etyAste yathA bahirdhA caredevaM tat 



2.3.3.[15]

naurha vA eShA svargyA | yadagnihotraM tasyA etasyai nAvaH svargyAyA AhavanIyashcaiva
gArhapatyashca naumaNDe athaiSha eva nAvAjo yatkShIrahotA 



2.3.3.[16]

sa yatprAÇupodaiti | tadenAm prAcImabhyajati svargaM lokamabhi tayA svargaM lokaM
samaShnute tasyA uttarata ArohaNaM sainaM svargaM lokaM samApayatyatha yo
dakShiNata etyAste yathA pratIrNAyAmAgacetsa vihIyeta sa tata eva bahirdhA syAdevaM
tat 



2.3.3.[17]

atha yAmetAM samidhamabhyAdadhAti seShTakA yena mantreNa juhoti
tadyajuryenaitAmiShTakAmupadadhAti yadA vA iShTakopadhIyate 'thAhutirhUyate
tadasyopahitAsveveShTakAsvetA Ahutayo hUyante yA etA agnihotrAhutayaH 



2.3.3.[18]

prajApatirvA agniH | saMvatsaro vai prajApatiH saMvatsare-saMvatsare ha vA
asyAgnihotraM cityenAgninA saMtiShThate saMvatsare-saMvatsare cityamagnimApnoti ya
evaM vidvAnagnihotraM juhotyetadu hAsyAgnihotraM cityenAgninA saMtiShThate
cityamagnimApnoti 



2.3.3.[19]

sapta ca vai shatAnyashItInAmR^icaH | viMshatishca sa yatsAyam prAtaragnihotraM juhoti te
dve AhutI tA asya saMvatsara AhutayaH sampadyante



2.3.3.[20]

sapta caiva shatAni viMshatishca | saMvatsare saMvatsare ha vA asyAgnihotram
mahatokthena sampadyate saMvatsare saMvatsare mahadukthamApnoti ya evaM
vidvAnagnihotram juhotyetadu hAsyAgnihotram mahatokthena sampadyate
mahadukthamApnoti



2.3.4.

2.3.4.[1]

agnau ha vai devAH | sarvAnpashUnnidadhire ye ca grAmyA ye cAraNyA vijayaM
vopapraiShyantaH kAmacArasya vA kAmAyAyaM no gopiShTho gopAyaditi vA 



2.3.4.[2]

tAnu hAgnirnicakame | taiH samgR^ihya rAtrim pravivesha punarema iti devA edagniM
tirobhUtaM te ha vidAM cakruriha vai prAvikShadrAtriM vai prAvikShaditi
tametatpratyAyatyAM rAtrau sAyamupAtiShThanta dehi naH pashUnpunarnaH pashUndehIti
tebhyo 'gniH pashUnpunaradadAt 



2.3.4.[3]

tasmai kamagnI upatiShTheta | agnI vai dAtArau tAvevaitadyAcate sAyamupatiShTheta
sAyaM hi devA upAtiShThanta datto haivAsmA etau paShUnya evaM vidvAnupatiShThate 



2.3.4.[4]

atha yasmAnnopatiShTheta | ubhaye ha vA idamagre sahAsurdevAshca manuShyAshca
tadyaddha sma manuShyANAM na bhavati taddha sma devAnyAcanta idaM vai no
nAstIdaM no 'stviti te tasyA eva yA¤cyAyai dveSheNa devAstirobhUtA neddhinasAni
neddveShyo 'sAnIti tasmAnnopatiShTheta



2.3.4.[5]

atha yasmAdupaiva tiShTheta | yaj~no vai devAnAmAshIryajamAnasya tadvA eSha eva yaj~no
yadAhutirAshIreva yajamAnasya tadyadevAsyAtra tadevaitadupatiShThamAnaH kurute
tasmAdupaiva tiShTheta



2.3.4.[6]

atha yasmAnnopatiShTheta | yo vai brAhmaNaM vA shaMsamAno 'nucarati kShatriyaM
vAyam me dAsyatyayam me gR^ihAn kariShyatIti yo vai taM vAdyena vA karmaNA
vAbhirirAdhayiShati tasmai vai sa deyam manyate 'tha ya Aha kiM nu tvam mamAsi yo
me na dadAsItIshvara enaM dveShTorIshvaro nirvedaM
gantostasmAnnopatiShThetaitadittvevaiSha eta yAcate yadinddhe yajjuhoti
tasmAnnopatiShTheta 



2.3.4.[7]

atha yasmAdupaiva tiShTheta | uta vai yAcandAtAraM labhata evoto bhartA bhAryaM
nAnubudhyate sa yadaivAha bhAryo vai te 'smi bibhR^ihi metyathainaM vedAthainam
bhAryam manyate tasmAdupaiva tiShThetedamittu samastaM yasmAdupatiShTheta 



2.3.4.[8]

prajApatirvA eSha bhUtvA | yAvata IShTe yAvadenamanu tasya retaH si¤cati
yadagnihotraM juhotIdamevaitatsarvamupatiShThamAno 'nuvikarotIdaM
sarvamanuprajanayati 



2.3.4.[9]

sa vA upavatyA pratipadyate | iyaM vA upa dvayeneyamupa yaddhIdaM kiM ca jAyate
'syAM tadupajAyate 'tha yannyR^icatyasyAmeva tadupopyate tadahnA rAtryA bhUyo-bhUya
evAkShayyam bhavati tadakShayyeNaivaitadbhUmnA pratipadyate 



2.3.4.[10]

sa Aha | upaprayanto adhvaramityadhvaro vai yaj~na upaprayanto yaj~namityevaitadAha
mantraM vocemAgnaya iti mantramu hyasmA etadvakShyanbhavatyAre asme ca shR^iNvata
iti yadyapyasmadArakAdasyatha na etacUNvevaivamevaitanmanyasvetyevaitadAha



2.3.4.[11]

agnirmUrdhA divaH | kakutpatiH pR^ithivyA ayam apAM retAMsi jinvatItyanveva dhAvati
tadyathA yAcan kalyANaM vadedAmuShyAyaNo vai tvamasyalaM vai tvametasmA
asItyevameShA



2.3.4.[12]

athaindrAgnI | ubhA vAmindrAgnI AhuvadhyA ubhA rAdhasaH saha mAdayadhyai ubhA
dAtArAviShAM rayINAmubhA vAjasya sAtaye huve vAmityeSha vA indro ya eSha tapati sa
yadastameti tadAhavanIyam pravishati tadubhAvevaitatsaha santA upatiShThata ubhau
me saha santau dattAmiti tasmAdaindrAgnI



2.3.4.[13]

ayaM te yonirR^itviyaH | yato jAto arocathAH taM jAnannagna ArohAthA no vardhayA
rayimiti puShTaM vai rayirbhUyo bhUya eva na idam puShTaM kurvityevaitadAha



2.3.4.[14]

ayamiha prathamaH | dhAyi dhAtR^ibhirhotA yajiShTho adhvareShvIDyaH yamapnavAno
bhR^igavo virurucurvaneShu citraM vibhvaM vishe visha ityanveva dhAvati tadyathA yAcan
kalyANaM vadedAmuShyAyaNo vai tvamasyalaM vai tvametasmA asItyevameShA yatho
evaiSha tatho evainametadAha yadAha vibhvaM vishe visha iti vibhUrhyeSha vishe vishe 



2.3.4.[15]

asya pratnAm | anu dyutaM shukraM duduhre ahrayaH payaH sahasrasAmR^iShimiti paramA
vA eShA sanInAM yatsahasrasanistadetasyaivAvaruddhai tasmAdAha payaH
sahasrasAmR^iShimiti 



2.3.4.[16]

tadetatsamAhAryaM ShaDR^icam | tasyopavatI prathamA pratnavatyuttamAvocAma
tadyasmAdupavatyathAda eva pratnaM yAvanto hyeva sanAgre devAstAvanta eva
devAstasmAdadaH pratnaM tadime evAntareNa sarve kAmAste asmA ime saJNjAnAne
sarvAn kAmAntsaMnamataH 



2.3.4.[17]

sa vai triH prathamAM japati | triruttamAM trivR^itprAyaNA hi
yaj~nAstrivR^idudayanAstasmAttriH prathamAM japati triruttamAm 



2.3.4.[18]

yaddha vA atrAgnihotraM juhvat | vAdyena vA karmaNA vA mithyA
karotyAtmanastadavadyatyAyuSho vA varcaso vA prajAyai vA 



2.3.4.[19]

tadu khalu tanUpA agne 'si | tanvaM me pAhyAyurdA agne 'syAyurme dehi varcodA
agne 'si varco me dehi agne yanme tanvA UnaM tanma ApraNeti



2.3.4.[20]

yaddha vA atrAgnihotraM juhvat | vAdyena vA karmaNA vA mithyA
karotyAtmanastadavadyatyAyuSho vA varcaso vA prajAyai vA tanme
punarApyAyayetyevaitadAha tatho hAsyaitatpunarApyAyate



2.3.4.[21]

indhAnAstvA | shataM himA dyumantaM samidhImahIti shataM varShANi
jIvyAsmetyevaitadAha tAvattvA mahAntaM samidhImahIti yadAha dyumantaM
samidhImahIti vayasvanto vayaskR^itaM sahasvantaH sahaskR^itamiti vayasvanto vayam
bhUyAsma vayaskR^ittvam bhUyA ityevaitadAha sahasvanto vayam bhUyAsma
sahaskR^ittvam bUyA ityevaitadAhAgne sapatnadambhanamadabdhAso adAbhyamiti tvayA
vayaM sapatnAnpApIyasaH kriyAsmetyevaitadAha 



2.3.4.[22]

citrAvaso svasti te pAramashIyeti | triretajjapati rAtrirvai citrAvasuH sA hIyaM saMgR^ihyeva
citrANi vasati tasmAnnArakAccitraM dadR^ishe 



2.3.4.[23]

etena ha sma vA R^iShayaH | rAtreH svasti pAraM samashnuvata eteno ha
smainAnrAtrernAShTrA rakShAMsi na vindantyeteno evaiSha etadrAtreH svasti pAraM
samashnuta eteno enaM rAtrernAShTrA rakShAMsi na vindantyetAvannu tiShTha¤japati



2.3.4.[24]

athAsInaH | saM tvamagne sUryasya varcasA gathA iti tadyadastaM yannAditya
AhavanIyam pravishati tenaitadAha samR^iShINAM stuteneti tadyadupatiShThate tenaitadAha
sam priyeNadhAmnetyAhutayo vA asya priyaM dhAmAhutibhireva tadAha
samahamAyuShA saM varcasA sam prajayA saM rAyaspoSheNa gmiShIyeti yathA tvametaiH
samagathA evamahamAyuShA varcasA prajayA rAyaspoSheNeti yadbhUmneti
tadevamahametaiH saMgacA ityevaitadAha



2.3.4.[25]

atha gAmabhyaiti | andha sthAndho vo bhakShIya maha stha maho vo bhakShIyeti
yAni vo vIryANi yAni vo mahAMsi tAni vo bhakShIyetyevaitadAhorja sthorja vo
bhakShIyeti rasa stha rasaM vo bhakShIyetyevaitadAha rAyaspoSha stha rAyaspoShaM vo
bhakShIyeti bhUmA stha bhUmAnaM vo bhakShiyetyevaitadAha



2.3.4.[26]

revatI ramadhvamiti revanto hi pashavastasmAdAha revatI
ramadhvamityasminyonAvasmin goShThe 'smiMloke 'smin kShaye | ihaiva sta
mApagAtetyAtmana evaitadAha madeva mApagAteti 



2.3.4.[27]

atha gAmabhimR^ishati | saMhitAsi vishvarUpIti vishvarUpA iva hi pashavastasmAdAha
vishvarUpItyUrjA mAvisha gaupatyenetyUrjeti yadAha raseneti tadAha gaupatyeneti yadAha
bhUmneti tadAha



2.3.4.[28]

atha gArhapatyamabhyaiti | sa gArhapatyamupatiShThata upa tvAgne dive dive
doShAvastardhiyA vayam namo bharanta emasIti nama evAsmA etatkaroti yathainaM na
hiMsyAt



2.3.4.[29]

rAjantamadhvarANAm | gopAmR^itasya dIdiviM vardhamAnaM sve dama iti svaM vai ta
idaM yanmama tanno bhUyo bhUya eva kurvityevaitadAha 



2.3.4.[30]

sa naH piteva sUnave | agne sUpAyano bhava sacasvA naH svastaya iti yathA pitA putrAya
sUpacaro naivainaM kena cana hinastyevaM naH sUpacara edhi maiva tvA kena cana
hiMsiShmetyevaitadAha



2.3.4.[31]

atha dvipadAH | agne tvaM no antama uta trAtA shivo bhavA varUthyaH
vasuragnirvasushravA acA nakShi dyumattamaM rayiM dAH taM tvA shociShTha dIdivaH
sumnAya nUnamImahe sakhibhyaH sa no bodhi shrudhI havamuruShyA No aghAyataH
samasmAditi 



2.3.4.[32]

yadvA AhavanIyamupatiShThate | pashUMstadyAcate
tasmAttamuccAvacaishcandobhirupatiShThata uccAvacA iva hi pashavo 'tha
yadgArhapatyam puruShAMstadyAcate tadgAyatram prathamaM tricaM gAyatraM vA
agneshcandaH svenaivainametaccandasopaparaiti 



2.3.4.[33]

atha dvipadAH | puruShacandasaM vai dvipadA dvipAdvA ayam puruShaH
puruShAnaivaitadyAcate puruShAnhi yAcate tasmAddvipadAH pashumAnha vai
puruShavAnbhavati ya evaM vidvAnupatiShThate



2.3.4.[34]

atha gAmabhyaiti | iDa ehyadita ehItIDA hi gauraditirhi gaustAmabhimR^ishati kAmyA
eteti manuShyANAM hyetAsu kAmAH praviShTAstasmAdAha kAmyA eteti mayi vaH
kAmadharaNam bhUyAdityahaM vaH priyo bhUyAsamityevaitadAha



2.3.4.[35]

athAntareNAhavanIyaM ca gArhapatyaM ca | prAÇ tiShThannagnimIkShamANo japati
somAnaM svaraNaM kR^iNuhi brahmaNaspate kakShIvantaM ya aushijaH yo revAnyo
amIvahA vasuvitpuShTivardhanaH sa naH siShaktu yasturaH mA naH shaMso araruSho
dhUrtiH praNaÇmartyasya rakShA No brahmaNaspata iti



2.3.4.[36]

yadvA AhavanIyamupatiShThate | divaM tadupatiShThate 'tha yadgArhapatyam pR^ithivIM
tadathaitadantarikShameShA hi digbR^ihaspateretaM hyetaddishamupatiShThate
tasmAdbArhaspatyaM japati



2.3.4.[37]

mahi trINAmavo 'stu | dyukSham mitrasyAryamNaH durAdharShaM varuNasya na hi
teShAmamA cana nAdhvasu vAraNeShu Ishe ripuraghashaMsaH te hi putrAso aditeH pra
jIvase martyAya jyotiryacantyajasramiti tatrAsti nAdhvasu vAraNeShvityeti ha vA
adhvAno vAraNA ya ime 'ntareNa dyAvApR^ithivI etAnhyetadupatiShThate tasmAdAha
nAdhvasu vAraNeShviti



2.3.4.[38]

athaindrI | indro vai yaj~nasya devatA sendramevaitadagnyupsthAnaM kurute kadA
cana starIrasi nendra sashcasi dAshuSha iti yajamAno vai dAshvAnna yajamAnAya
druhyasItyevaitadAhopopennu maghavanbhUya innu te dAnaM devasya pR^icyata iti
bhUyo bhUya eva na idam puShTaM kurvityevaitadAha 



2.3.4.[39]

atha sAvitrI | savitA vai devAnAm prasavitA tatho hAsmA ete savitR^iprasUtA eva sarve
kAmAH samR^idhyante tatsaviturvareNyam bhargo devasya dhImahi dhiyo yo naH
pracodayAditi



2.3.4.[40]

athAgneyI | tadagnaya evaitadAtmAnamantataH paridadAti guptyai pari te dUDabho
ratho 'smAn ashnotu vishvataH yena rakShasi dAshuSha iti yajamAnA vai dAshvAMso yo ha vA
asyAnAdhR^iShyatamo rathastenaiSha yajamAnAnabhirakShati sa yaste 'nAdhR^iShyatamo
ratho yena yajamAnAnabhirakShasi tena naH sarvato 'bhigopAyetyevaitadAha
triretajjapati 



2.3.4.[41]

atha putrasya nAma gR^ihNAti | idam me 'yaM vIryaM putro 'nusaMtanavaditi yadi putro
na syAdapyAtmana eva nAma gR^ihNIyAt 



2.4.1.


2.4.1.[1]

atha hute 'gnihotra upatiShThate | bhUrbhuvaH svariti tatsatyenaivaitadvAcaM
samardhayati yadAha bhUrbhuvaH svariti tayA samR^iddhayAshiShamAshAste supoShaH
poShairiti tatpuShTimAshAste



2.4.1.[2]

yadvA ado dIrghamagnyupasthAnam | AshIreva sAshIriyaM tadetAvataivaitatsarvamApnoti
tasmAdetenaivopatiShThetaitena nveva vayamupacarAma iti ha smAhAsuriH 



2.4.1.[3]

atha pravatsyan | gArhapatyamevAgra upatiShThate 'thAhavanIyaM



2.4.1.[4]

sa gArhapatyamupatiShThate | narya prajAm me pAhIti prajAyA haiSha IShTe
tatprajAmevAsmA etatparidadAti guptyai



2.4.1.[5]

athAhavanIyamupatiShThate | shaMsya pashUnme pAhIti pashUnAM haiSha IShTe
tatpashUnevAsmA etatparidadAti guptyai 



2.4.1.[6]

atha pra vA vrajati pra vA dhAvayati | sa yatra velAm manyate tatsyanttvA vAcaM
visR^ijate 'tha proShya parekShya yatra velAm manyate tadvAcaM yacati sa yadyapi
rAjAntareNa syAnnaiva tamupeyAt 



2.4.1.[7]

sa AhavanIyamevAgra upatiShThate | atha gArhapatyaM gR^ihA vai gArhapatyo gR^ihA vai
pratiShThA tadgR^iheShvevaitatpratiShThAyAm pratitiShThati 



2.4.1.[8]

sa AhavanIyamupatiShThate | Aganma vishvavedasamasmabhyaM vasuvittamam agne
samrADabhi dyumnamabhi saha Ayacasvetyathopavishya tR^iNAnyapalumpati



2.4.1.[9]

atha gArhapatyamupatiShThate | ayamagnirgR^ihapatirgArhapatyaHprajAyA vasuvittamaH
agne gR^ihapate 'bhi dyumnamabhi saha Ayacasvetyathopavishya
tR^iNAnyapalumpatyetannu japenaitena nveva bhUyiShThA ivopatiShThante 



2.4.1.[10]

sa vai khalu tUShNImevopatiShTheta | idaM vai yasminvasati brAhmaNo vA rAjA vA
shreyAnmanuShyo nveva tameva nArhati vaktumidam me tvaM gopAya prAhaM
vatsyAmItyathAsminnete shreyAMso vasanti devA agnayaH ka u tAnarhati vaktumidam
me yUyaM gopAyata prAhaM vatsyAmIti 



2.4.1.[11]

mano ha vai devA manuShyasyAjAnanti | sa veda gArhapatyaH paridAm
medamupAgAditi tUShNImevAhavanIyamupatiShThate sa vedAhavanIyaH paridAM
medamupAgAditi 



2.4.1.[12]

atha pra vA vrajati pra vA dhAvayati | sa yatra velo manyate tatsyanttvA vAcaM visR^ijate
'tha proShya parekShya yatra velAm manyate tadvAcaM yacati sa yadyapi rAjAntareNa
syAnnaiva tamupeyAt 



2.4.1.[13]

sa AhavanIyamevAgra upatiShThate | atha gArhapatyaM
tUShNImevAhavanIyamupatiShThate tUShNImupavishya tR^iNAnyapalumpati tUShNImeva
gArhapatyamupatiShThate tUShNImupavishya tR^iNAnyapalumpati



2.4.1.[14]

athAto gR^ihANAmevopacAraH | etaddha vai gR^ihapateH proShuSha AgatAdgR^ihAH samuttrastA
iva bhavanti kimayamiha vadiShyati kiM vA kariShyatIti sa yo ha tatra kiMcidvadati vA
karoti vA tasmAdgR^ihAH pratrasanti tasyeshvaraH kulaM vikShobdhoratha yo ha tatra na
vadati na kiM cana karoti taM gR^ihA upasaMshrayante na vA ayamihAvAdInna kiM
canAkaraditi sa yadihApi sukruddha iva syAcva eva tatastatkuryAdyadvadiShyanvA
kariShyanvA syAdeSha u gR^ihANAmupacAraH 



2.4.2.


2.4.2.[1]

prajApatiM vai bhUtAnyupAsIdan | prajA vai bhUtAni vi no dhehi yathA jIvAmeti tato
devA yaj~nopavItino bhUtvA dakShiNaM jAnvAcyopAsIdaMstAnabravIdyaj~no vo
'nnamamR^itatvaM va UrgvaH sUryo vo jyotiriti 



2.4.2.[2]

athainam pitaraH | prAcInAvItinaH savyaM jAnvAcyopAsIdaMstAnabravInmAsimAsi vo
'shanaM svadhA vo manojavIvashcandramA vo jyotiriti



2.4.2.[3]

athainam manuShyAH | prAvR^itA upasthaM kR^itvopAsIdaMstAnabravItsAyam prAtarvo
'shanam prajA vo mR^ityurvo 'gnirvo jyotiriti



2.4.2.[4]

athainam pashava upAsIdan | tebhyaH svaiShameva cakAra yadaiva yUyaM kadA ca
labhAdhvai yadi kAle yadyanAkAle 'thaivAshnAtheti tasmAdete yadaiva kadA ca labhante
yadi kAle yadyanAkAle 'thaivAshnanti 



2.4.2.[5]

atha hainaM shashvadapyasurA upasedurityAhuH | tebhyastamashca mAyAM ca
pradadAvastyahaivAsuramAyetIva parAbhUtA ha tveva tAH prajAstA imAH
prajAstathaivopajIvanti yathaivAbhyaH prajApatirvyadadhAt 



2.4.2.[6]

naiva devA atikrAmanti | na pitaro na pashavo manuShyA evaike 'tikrAmanti tasmAdyo
manuShyANAm medyatyashubhe medyati vihUrcati hi na hyayanAya cana bhavatyanR^itaM
hi kR^itvA medyati tasmAdu sAyamprAtarAshyeva syAtsa yo haivaM vidvAntsAyamprAtarAshI
bhavati sarvaM haivAyureti yadu ha kiM ca vAcA vyAharati tadu haiva bhavatyetaddhi
devasatyaM gopAyati taddhaitattejo nAma brAhmaNaM ya etasya vrataM shaknoti caritum 



2.4.2.[7]

tadvA etat | mAsi mAsyeva pitR^ibhyo dadato yadaivaiSha na purastAnna pashcAddadR^ishe
'thaibhyo dadAtyeSha vai somo rAjA devAnAmannaM yaccandramAH sa etAM rAtriM
kShIyate tasminkShINe dadAti tathaibhyo samadaM karotyatha yadakShINe
dadyAtsamadaM ha kuryAddevebhyashca pitR^ibhyashca tasmAdyadaivaiSha na purastAnna
pashcAddadR^ishe 'thaibhyo dadAti 



2.4.2.[8]

sa vA aparAhNe dadAti | pUrvAhNo vai devAnAm madhyandino manuShyANAmaparAhNaH
pitÌNAM tasmAdaparAhNe dadAti 



2.4.2.[9]

sa jaghanena gArhapatyam | prAcInAvItI bhUtvA dakShiNAsIna etaM grR^ihNAti sa tata
evopotthAyottareNAnvAhAryapacanaM dakShiNA tiShThannavahanti sakR^itphalIkaroti
sakR^idu hyeva parA¤caH pitarastasmAtsakR^itphalIkaroti 



2.4.2.[10]

taM shrapayati | tasminnadhishrita Ajyam pratyAnayatyagnau vai devebhyo
juhvatyuddharanti manuShyebhyo 'thaiva pitÌNAM tasmAdadhishrita Ajyam pratyAnayati 



2.4.2.[11]

sa udvAsyAgnau dve AhutI juhoti devebhyaH | devAnvA eSha upAvartate ya
AhitAgnirbhavati yo darshapUrNamAsAbhyAM yajate 'thaitatpitR^iyaj~nenevAcArIttadu
nihnute sa devaiH prasUto 'thaitatpitR^ibhyo dadAti tasmAdudvAsyAgnau dve AhutI juhoti
devebhyaH 



2.4.2.[12]

sa vA agnaye ca somAya ca juhoti | sa yadagnaye juhoti sarvatra hyevAgniranvAbhakto
'tha yatsomAya juhoti pitR^idevatyo vai somastasmAdagnaye ca somAya ca juhoti



2.4.2.[13]

sa juhoti | agnaye kavyavAhanAya svAhA somAya pitR^imate svAhetyagnau
mekShaNamabhyAdadhAti tatsviShTakR^idbhAjanamatha dakShiNenAnvAhAryapacanaM
sakR^idullikhati tadvedibhAjanaM sakR^idu hyeva parA¤caH pitarastasmAtsakR^idullikhati 



2.4.2.[14]

atha parastAdulmukaM nidadhAti | sa yadanidhAyolmukamathaitatpitR^ibhyo
dadyAdasurarakShasAni haiShAmetadvimathnIraMstatho haitatpitÌNAmasurarakShasAni
na vimathnate tasmAtparastAdulmukaM nidadhAti 



2.4.2.[15]

sa nidadhAti | ye rUpANi pratimu¤camAnA asurAH santaH svadhayA caranti parApuro
nipuro ye bharantyagniShTAMlokAtpraNudAtyasmAdityagnirhi rakShasAmapahantA
tasmAdevaM nidadhAti 



2.4.2.[16]

athodapAtramAdAyAvanejayati | asAvavanenikShvetyeva yajamAnasya
pitaramasAvavanenikShveti pitAmahamasAvavanenikShveti prapitAmahaM
tadyathAshiShyate 'bhiShi¤cedevaM tat



2.4.2.[17]

atha sakR^idAcinnAnyupamUlaM dinAni bhavanti | agramiva vai devAnAm madhyamiva
manuShyANAm mUlamiva pitÌNAM tasmAdupamUlaM dinAni bhavanti sakR^idAcinnAni
bhavanti sakR^idu hyevaparA¤caH pitarastasmAtsakR^idAcinnAni bhavanti



2.4.2.[18]

tAni dakShiNopastR^iNAti | tatra dadAti sa vA iti dadAtItIva vai devebhyo
juhvatyuddharanti manuShyebhyo 'thaivaM pitÌNAM tasmAditi dadAti



2.4.2.[19]

sa dadAti | asAvetatta ityeva yajamAnasya pitre ye ca tvAmanvityu haika Ahustadu tathA
na brUyAtsvayaM vai teShAM saha yeShAM saha tasmAdu brUyAdasAvetatta ityeva
yajamAnasya pitre 'sAvetatta iti pitAmahAyAsAvetatta iti prapitAmahAya tadyaditaH
parAgdadAti sakR^idu hyeva parA¤caH pitarah 



2.4.2.[20]

tatra japati | atra pitaro mAdayadhvaM yathAbhAgamAvR^iShAyadhvvamiti
yathAbhAgamashnItetyevaitadAha



2.4.2.[21]

atha parAÇ paryAvartate | tira iva vai pitaro manuShyebhyastira ivaitadbhavati sa vA A
tamitorAsItetyAhuretAvAnhyasuriti sa vai muhUrtamevAsitvA 



2.4.2.[22]

athopapalyayya japati | amImadanta pitaro yathAbhAgamAvR^iShAyiShateti
yathAbhAgamAshiShurityevaitadAha



2.4.2.[23]

athodapAtramAdAyAvanejayati | asAvavanenikShvetyeva yajamAnasya
pitaramasAvavanenikShveti pitAmahamasAvavanenikShveti prapitAmahaM tadyathA
jakShuShe 'bhiShi¤cedevaM tat 



2.4.2.[24]

atha nIvimudvR^ihya namaskaroti | pitR^idevatyA vai nIvistasmAnnIvimudvR^ihya
namaskaroti yaj~no vai namo yaj~niyAnevainAnetatkaroti ShaT kR^itvo namaskaroti ShaDvA
R^itava R^itavaH pitarastasmAtShaT kR^itvo namaskaroti gR^ihAnnaH pitaro datteti gR^ihANAM ha
pitara Ishata eSho etasyAshIH karmaNo 'thAvajighrati pratyavadhAya piNDAntsa
yajamAnabhAgo 'gnau sakR^idAcinnAnyabhyAdadhAti punarulmukamapi sR^ijati



2.4.3.


2.4.3.[1]

tadu hovAca kahoDaH kauShItakiH | anayorvA ayaM dyAvApR^ithivyo raso 'sya rasasya
hutvA devebhyo 'themamashnAmeti tasmAdvA AgrayaNeShTyA yajata iti



2.4.3.[2]

tadu hovAca yAj~navalkyaH | devAshca vA asurAshcobhaye prAjApatyAH paspR^idhire tato 'surA
ubhayIroshadhIryAshca manuShyA upajIvanti yAshca pashavaH kR^ityayeva tvadviSheNeva
tvatpralilipurutaivaM ciddevAnabhibhavemeti tato na manuShyA Ashurna pashava Alilishire
tA hemAH prajA anAshakena notparAbabhUvuH 



2.4.3.[3]

tadvai devAH shushruvuH | anAshakena ha vA imAH prajAH parAbhavantIti te
hocurhantedamAsAmapajighAMsAmeti keneti yaj~nenaiveti yaj~nena ha sma vai taddevAH
kalpayante yadeShAM kalpamAsarShayashca



2.4.3.[4]

te hocuH | kasya na idam bhaviShyatIti te mama-mametyeva na sampAdayAM cakruste
hAsampAdyocurAjimevAsminnajAmahai sa yo na ujjeShyati tasya na idam bhaviShyatIti
tatheti tasminnAjimAjanta



2.4.3.[5]

tAvindrAgnI udajayatAm | tasmAdaindrAgnau dvAdashakapAlaH puroDAsho
bhavatIndrAgnI hyasya bhAgadheyamudajayatAM tau yatrendrAgnI ujjigIvAMsau
tasthatustadvishve devA anvAjagmuH



2.4.3.[6]

kShatraM vA indrAgnI | visho vishve devA yatra vai kShatramujjayatyanvAbhaktA vai tatra
viTtadvishvAndevAnanvAbhajatAM tasmAdeSha vaishvadevashcarurbhavati 



2.4.3.[7]

taM vai purANAnAM kuryAdityAhuH | kShatraM vA indrAgnI netkShatramabhyArohayANIti
tau vA ubhAveva navAnAM syAtAM yaddhi puroDAsha itarashcaruritarastenaiva
kShatramanabhyArUDhaM tasmAdubhAveva navAnAM syAtAm 



2.4.3.[8]

ta u ha vishve devA UcuH | anayorvA ayaM dyAvApR^ithivyo raso hanteme
asminnAbhajAmeti tAbhyAmetam bhAgamakalpayannetaM dyAvApR^ithivyamekakapAlam
puroDAshaM tasmAddyAvApR^ithivya ekakapAlaH puroDAsho bhavati tasyeyameva
kapAlamekeva hIyaM tasmAdekakapAlo bhavati



2.4.3.[9]

tasya paricakShA | yasyai vai kasyai ca devatAyai havirgR^ihyate sarvatraiva
sviShTakR^idanvAbhakto 'thaitaM sarvameva juhoti na sviShTakR^ite 'vadyati sA paricakShoto
hutaH paryAvartate 



2.4.3.[10]

tadAhuH | paryAbhUdvA ayamekakapAlo mohiShyati rAShTramiti nAsya sA
paricakShAhavanIyo vA AhutInAm pratiShThA sa yadAhavanIyam prApyApi dasha kR^itvaH
paryAvarteta na tadAdriyeta yadIttvanye vadanti
kastatsaMdhamupeyAttasmAdAjyasyaiva yajedAjyaM ha vA anayordyAvApR^ithivyoH
pratyakShaM rasastatpratyakShamevaine etatsvena rasena medhena prINAti
tasmAdAjyasyaiva yajet 



2.4.3.[11]

etena vai devAH | yaj~neneShTvobhayInAmoShadhInAM yAshca manuShyA upajIvanti yAshca
pashavaH kR^ityAmiva tvadviShamiva tvadapajaghrustata AshnanmanuShyA Alishanta pashavaH 



2.4.3.[12]

atha yadeSha etena yajate | tannAha nvevaitasya tathA kashcana kR^ityayeva tvadviSheNeva
tvatpralimpatIti devA akurvanniti tvevaiSha etatkaroti yamu caiva devA
bhAgamakalpayanta tamu caivaibhya eSha etadbhAgaM karotImA u
caivaitadubhayIroShadhIryAshca manuShyA upajIvanti yAshca pashavastA anamIvA
akilviShAH kurute tA asyAnamIvA akilviShA imAH prajA upajIvanti tasmAdvA eSha etena
yajate 



2.4.3.[13]

tasya prathamajo gaurdakShiNA | agryamiva hIdaM sa yadIjAnaH
syAddarshapUrNamAsAbhyAM vA yajetAthaitena yajeta yadyu anIjAnaH
syAccAtuShprAshyamevaitamodanamanvAhAryapacane paceyustam brAhmaNA ashnIyuH 



2.4.3.[14]

dvayA vai devA devAH | ahaiva devA atha ye brAhmaNAH shushruvAMso 'nUcAnAste
manuShyadevAstadyathA vaShaTkR^itaM hutamevamasyaitadbhavati tatro
yacaknuyAttaddadyAnnAdakShiNAM haviH syAditi hyAhurnAgnihotre juhuyAtsamadaM ha
kuryAdyadagnihotre juhuyAdanyadvA AgrayaNamanyadagnihotraM tasmAnnAgnihotre
juhuyAt



2.4.4.

2.4.4.[1]

prajApatirha vA etenAgre yaj~neneje | prajAkAmo bahuH prajayA pashubhiH syAM shriyaM
gaceyaM yashaH syAmannAdaH syAmiti 



2.4.4.[2]

sa vai dakSho nAma | tadyadenena so 'gre 'yajata tasmAddAkShAyaNayaj~no
nAmotainameke vasiShThayaj~na ityAcakShata eSha vai vasiShTha etameva
tadanvAcakShate sa etena yaj~neneje sa etena yaj~neneShTvA yeyam prajApateH prajAtiryA
shrIretadbabhUvaitAM ha vai prajAtim prajAyata etAM shriyaM gacati ya evaM vidvAnetena
yaj~nena yajate tasmAdvA etena yajeta 



2.4.4.[3]

teno ha tata Ije | pratIdarshaH shveknaH sa ye tam pratyAsusteShAM vivacanamivAsa
vivacanamiva ha vai bhavati ya evaM vidvAnetena yaj~nena yajate tasmAdvA etena
yajeta 



2.4.4.[4]

tamAjagAma | suplA sAr¤jayo brahmacaryaM tasmAdetaM ca yaj~namanUce 'nyamu ca so
'nUcya punaH sR^i¤jayA¤jagAma te ha sR^i¤jayA vidAM cakruryaj~naM vai no 'nUcyAganniti te
hocuH saha vai nastaddevairAganyo no yaj~namanUcyAganniti sa vai sahadevaH
sAr¤jayastadapyetannivacanamivAstyanyadvA aresuplA nAma dadha iti sa etena
yaj~neneje sa etena yaj~neneShTvA yeyaM sR^i¤jayAnAm prajAtiryA shrIretadbabhUvaitAM ha
vai prajAtim prajAyata etAM shriyaM gacati yaevaM vidvAnetena yaj~nena yajate tasmAdvA
etena yajeta2.4.4.[5]teno ha tata Ije | devabhAgaH shrautarShaH sa ubhayeShAM kurUNAM ca
sR^i¤jayAnAM ca purohita Asa paramatA vai sA yo nvevaikasya rAShTrasya purohito 'satsA
nveva paramatA kimu yo dvayoH paramatAmiva ha vai gacati ya evaM vidvAnetena
yaj~nena yajate tasmAdvA etena yajeta



2.4.4.[6]

teno ha tata Ije | dakShaH pArvatista ime 'pyetarhi dAkShAyaNA rAjyamivaiva prAptA
rAjyamiha vai prApnoti ya evaM vidvAnetena yajate tasmAdvA etena yajeta sa vA ekaika
evAnUcInAham puroDAsho bhavatyeteno hAsyAsapatnAnupabAdhA shrIrbhavati sa vai dve
paurNamAsyau yajate dve amAvAsye dve vai mithunam mithunamevaitatprajananaM
kriyate



2.4.4.[7]

atha yatpUrvedyuH | agnIShomIyeNa yajate paurNamAsyAM te dve devate dve vai
mithunam mithunamevaitatprajananaM kriyate 



2.4.4.[8]

atha prAtaH | AgneyaH puroDAsho bhavatyaindraM sAMnAyyaM te dve devate dve vai
mithunam mithunamevaitatprajananaM kriyate 



2.4.4.[9]

atha yatpUrvedyuH | aindrAgnena yajate 'mAvAsyAyAM te dve devate dve vai mithunam
mithunamevaitatprajananaM kriyate



2.4.4.[10]

atha prAtaH | AgneyaH puroDAsho bhavati maitrAvaruNI payasyA nedyaj~nAdayAnIti
nvevAgneyaH puroDAsho 'thaitAveva mitrAvaruNau dve devate dve vai mithunam
mithunamevaitatprajananaM kriyata etadu hAsya tadrUpaM yena bahurbhavati yena
prajAyate



2.4.4.[11]

atha yatpUrvedyuH | agnIShomIyeNa yajate paurNamAsyAM yamevAmumupavasathe
'gnIShomIyam pashumAlabhate sa evAsya saH



2.4.4.[12]

atha prAtaH | AgneyaH puroDAsho bhavatyaindraM sAMnAyyam
prAtaHsavanamevAsyAgneyaH puroDAsho AgneyaM hi prAtaHsavanamathaindraM
sAMnAyyam mAdhyandinamevAsya tatsavanamaindraM hi mAdhyandinaM savanam 



2.4.4.[13]

atha yatpUrvedyuH | aindrAgnena yajate 'mAvAsyAyAM tR^itIyasavanamevAsya
tadvaishvadevaM vai tR^itIyasavanamindrAgnI vai vishve devAH 



2.4.4.[14]

atha prAtaH | AgneyaH puroDAsho bhavati maitrAvaruNI payasyA nedyaj~nAdayAnIti
nvevAgneyaH puroDAsho 'tha yAmevAmUm maitrAvaruNIM vashAmanUbandhyAmAlabhate
saivAsya maitrAvaruNI payasyA sa paurNamAsena cAmAvAsyena ceShTvA
yAvatsaumyenAdhvareNeShTvA jayati tAvajjayati tadu khalu mahAyaj~no bhavati 



2.4.4.[15]

atha yatpUrvedyuH | agnIShomIyeNa yajate paurNamAsyAmetena vA indro
vR^itramahanneteno eva vyajayata yAsyeyaM vijitistAM tatho evaiSha etena pApmAnaM
dviShantam bhrAtR^ivyaM hanti tatho eva vijayate 'tha yatsaMnayatyAmAvAsyaM vai
sAMnAyyaM dUre tadyadamAvAsyeti kShirra evaitadvR^itraM jaghnuShe tametena
rasenAprINan kShipre ha vai pApmAnamapahate ya evaM vidvAnpaurNamAsyAM
saMnayatyeSha vai somo rAjA d



s02401150LevAnAmannaM yaccandramAstametatpUrvedyurabhiShuNvanti
prAtarbhakShayiShyantastametadbhakShayanti yadapakShIyate



2.4.4.[16]

atha yatpUrvedyuH | agnIShomIyeNa yajate
paurNamAsyAmabhiShuNotyevainametattasminnabhiShuta etaM rasaM dadhAtyetena
rasena tIvrIkaroti svadayati ha vai devebhyo havyaM svadate hAsya devebhyo havyaM
ya evaM vidvAnpaurNamAsyAM saMnayati



2.4.4.[17]

atha yatpUrvedyuH | aindrAgnena yajate 'mAvAsyAyAM darshapUrNamAsayorvai devate sta
indrAgnI eva te evaitada¤jasA pratyakShaM yajatya¤jasA ha vA asya
darshapUrNamAsAbhyAmiShTam bhavati ya evametadveda



2.4.4.[18]

atha prAtaH | AgneyaH puroDAsho bhavati maitrAvaruNI payasyA nedyaj~nAdayAnIti
nvevAgneyaH puroDAsho 'thaitAvevArdhamAsau mitrAvaruNau ya evApUryate sa varuNau
yo 'pakShIyate sa mitrastAvetAM rAtrimubhau samAgacatastadubhAvevaitatsaha santau
prINAti sarvaM ha vA asya prItam bhavati sarvamAptaM ya evametadveda



2.4.4.[19]

tadvA etAM rAtrim | mitro varuNe retaH si¤cati tadetena retasA prajAyate yadApUryate
tadyadeShAtra maitrAvaruNI payasyAvakLptatamA bhavati



2.4.4.[20]

sAMnAyyabhAjanA vA amAvAsyA | tadadastatpaurNamAsyAM kriyate sa yaddhAtrApi
saMnayejjAmi kuryAtsamadaM kuryAttadenamadbhya oShadhibhyaH sambhR^ityAhutibhyo
'dhijanayati sa eSha Ahutibhyo jAtaH pashcAddadR^ishe



2.4.4.[21]

mithunAdidvA enametatprajanayati | yoShA payasyA reto vAjinaM tadvA anuShThyA
yanmithunAjjAyate tadenametasmAnmithunAtprajananAtprajanayati tasmAdeShAtra
payasyA bhavati 



2.4.4.[22]

atha vAjibhyo vAjinaM juhoti | R^itavo vai vAjino reto vAjinaM tadvanuShThyevaitadretaH
sicyate tadR^itavo retaH siktamimAH prajAH prajanayanti tasmAdvAjibhyo vAjinaM juhoti



2.4.4.[23]

sa vai pashcAdiva yaj~nasya juhoti | pashcAdvai parItya vR^iShA yoShAmadhidravati tasyAM
retaH si¤cati sa vai prAgevAgre juhotyagne vIhAtyanuvaShaTkaroti
tatsviShTakR^idbhAjanaM sa vai prAgeva juhoti



2.4.4.[24]

atha disho vyAghArayati | dishaH pradisha Adisho vidisha uddisho digbhyaH svAheti pa¤ca
dishaH pa¤ca 'rtavastadR^itubhirevaitaddisho mithunIkaroti



2.4.4.[25]

tadvai pa¤caiva bhakShayanti | hotA cAdhvaryushca brahmA cAgnIcca yajamAnaH pa¤ca
vA R^itavastadR^itUnAmevaitadrUpaM kriyate tadR^ituShvevaitadretaH siktam pratiShThApayati
prathamo yajamAno bhakShayati prathamo retaH parigR^ihNAnItyatho apyuttamo
mayyuttame retaH pratitiShThAdityupahUta upahvayasveti somamevaitatkurvanti



2.5.1.

2.5.1.[1]

prajApatirha vA idamagra eka evAsa | sa aikShata kathaM nu prajAyeyeti so 'shrAmyatsa
tapo 'tapyata sa prajA asR^ijata tA asya prajAH sR^iShTAH parAbabhUvustAnImAni vayAMsi
puruSho vai prajApaternediShThaM dvipAdvA ayam puruShastasmAddvipAdo vayAMsi 



2.5.1.[2]

sa aikShata prajApatiH | yathA nveva puraiko 'bhUvamevamu nvevApyetarhyeka
evAsmIti sa dvitIyAH sasR^ije tA asya paraiva babhUvustadidaM kShudraM sarIsR^ipaM
yadanyatsarpebhyastR^itIyAH sasR^ija ityAhustA asya paraiva babhUvusta ime sarpA etA ha
nveva dvayIryAj~navalkya uvAca trayIru tu punarR^icA



2.5.1.[3]

so 'rca¤crAmyanprajApatirIkShAM cakre | kathaM nu me prajAH sR^iShTAH parAbhavantIti
sa haitadeva dadarshAnashanatayA vai me prajAH parAbhavantIti sa Atmana evAgre
stanayoH paya ApyAyayAM cakre sa prajA asR^ijata tA asya prajAH sR^iShTA stanAvevAbhipadya
tAstataH sambabhUvustA imA aparAbhUtaH



2.5.1.[4]

tasmAdetadR^iShiNAbhyanUktam | prajA ha tisro atyAyamIyuriti tadyAH parAbhUtAstA
evaitadabhyanUktaM nyanyA arkamabhito vivishra ityagnirvA arkastadyA imAH prajA
aparAbhUtAstA agnimabhito niviShTAstA evaitadabhyanUktam 



2.5.1.[5]

mahaddha tasthau bhuvaneShvantariti | prajApatimevaitadabhyanUktam pavamAno
harita Avivesheti disho vai haritastA ayaM vAyuH pavamAna AviShTastA evaiShargabhyanUktA
tA imAh prajAstathaiva prajAyante yathaiva prajApatiH prajA asR^ijatedaM hi yadaiva
striyai stanAvApyAyete UdhaH pashUnAmathaiva yajjAyate tajjAyate tAstata
stanAvevAbhipadya sambhavanti 



2.5.1.[6]

tadvai paya evAnnam | etaddhyagre prajApatirannamajanayata tadvA annameva prajA
annAddhi sambhavantIdaM hi yAsAM payobhavati stanAvevAbhipadya tAstataH
sambhavantyatha yAsAm payo na bhavati jAtameva tA athAdayanti tadu tA annAdeva
sambhavanti tasmAdvannameva prajAH 



2.5.1.[7]

sa yaH prajAkAmaH | etena haviShA yajata AtmAnamevaitadyaj~naM vidhatte prajApatim
bhUtam 



2.5.1.[8]

sa vA Agneyo 'ShTAkapAlaH puroDAsho bhavati | agnirvai devatAnAm mukham
prajanayitA sa prajApatistasmAdAgneyo bhavati



2.5.1.[9]

atha saumyashcarurbhavati | reto vai somastadagnau prajanayitari somaM retaH si¤cati
tatpurastAnmithunam prajananam



2.5.1.[10]

atha sAvitraH | dvAdashakapAlo vAShTAkapAlo vA puroDAsho bhavati savitA vai devAnAm
prasavitA prajApatirmadhyataH prajanayitA tasmAtsAvitro bhavati 



2.5.1.[11]

atha sArasvatashcarurbhavati | pauShNashcaruryoShA vai sarasvatI vR^iShA pUShA
tatpunarmithunam prajananametasmAdvA ubhayato mithunAtprajananAtprajApatiH
prajAH sasR^ija itashcordhvA itashcAvAcIstatho evaiSha etasmAdubhayata eva
mithunAtprajananAtprajAH sR^ijata itashcordhvA itashcAvAcIstasmAdvA etAni pa¤ca havIMShi
bhavanti 



2.5.1.[12]

athAtaH payasyAyA evAyatanam | mArutastu saptakapAlo visho vai maruto devavishastA
hedamaniSheddhrA iva cerustAH prajApatiM yajamAnamupetyocurvi vai te
mathiShyAmaha imAH prajA yA etena haviShA srakShyasa iti



2.5.1.[13]

sa aikShata prajApatiH | parA me pUrvAH prajA abhUvannimA u cedime vimathnate na
tataH kiM cana parishekShyata iti tebhya etam bhAgamakalpayadetam mArutaM
saptakapAlam puroDAshaM sa eSha mArutaH saptakapAlastadyatsaptakapAlo bhavati sapta
sapta hi mAruto gaNastasmAnmArutaH saptakapAlaH puroDAsho bhavati



2.5.1.[14]

taM vai svatavobhya iti kuryAt | svayaM hi ta etam bhAgamakurvatoto svatavobhyo
yAjyAnuvAkye na vindanti sa u khalu mAruta eva syAtsa vA eSha prajAbhya evAhiMsAyai
kriyate tasmAnmArutaH



2.5.1.[15]

athAtaH payasyaiva | payaso vai prajAH sambhavanti payasaH sambhUtAstadyata eva
sambhUtA yataH sambhavanti tadevAbhya etatkaroti tadyAH pUrvairhavirbhiH prajAH
sR^ijate tA etasmAtpayasa etasyai payasyAyai sambhavanti 



2.5.1.[16]

tasyAm mithunamasti | yoShA payasyA reto vAjinaM
tasmAnmithunAdvishvamasammitamanu prAjAyata
tadyadetasmAnmithunAdvishvamasammitamanu prAjAyata tasmAdvaishvadevI bhavati 



2.5.1.[17]

atha dyAvApR^ithivya ekakapAlaH puroDAsho bhavati | etairvai havirbhiH prajApatiH prajAH
sR^iShTvA tA dyAvApR^ithivIbhyAm paryagR^ihNAttA imA dyAvApR^ithivIbhyAm parigR^ihItAstatho
evaiSha etadya etairhavirbhiH prajAH sR^ijate tA dyAvApR^ithivIbhyAm parigR^ihNAti
tasmAddyAvApR^ithivya ekakapAlaH puroDAsho bhavati 



2.5.1.[18]

athAta AvR^ideva | nopakirantyuttaravediM visR^iShTamasatsarvamasadvaishvadevamasaditi
tredhA barhiH saMnaddham bhavati tatpunarekadhaitaddhi prajananasya rUpam
prajananamu hIdam pitA mAtA yajjAyate tattR^itIyaM tasmAttredhA satpunarekadhA
prasva upasaMnaddhA bhavanti tam prastaraM gR^ihNAti prajananamu hIdam
prajananamu hi prasvastasmAtprasUH prastaraM gR^ihNAti



2.5.1.[19]

AsAdya havIMShyagnim manthanti | agniM ha vai jAyamAnamanu prajApateH prajA
jaj~nire tatho evaitasyAgnimeva jAyamAnamanu prajA jAyante tasmAdAsAdya
havIMShyagnim manthanti 



2.5.1.[20]

navaprayAjam bhavati | navAnuyAjaM dashAkSharA vai virADathaitAmubhayato nyUnAM
virAjaM karoti prajananAyaitasmAdvA ubhayato nyUnAtprajananAtprajApatiH prajAH
sasR^ija itashcordhvA itashcAvAcIstatho evaiSha etasmAdubhayata eva
nyUnAtprajananAtprajAH sR^ijata itashcordhvA itashcAvAcIstasmAnnavaprayAjam bhavati
navAnuyAjam



2.5.1.[21]

trINi samiShTayajUMShi bhavanti | jyAya iva hIdaM haviryaj~nAdyatra navaprayAjaM
navAnuyAjamatho apyekameva syAddhaviryaj~no hi tasya prathamajo gaurdakShiNA



2.5.1.[22]

etena vai prajApatiH yaj~neneShTvA | yeyam prajApateH prajApatiryA shrIretadbabhUvaitAM
ha vai prajAtim prajAyata etAM shriyaM gacati ya evaM vidvAnetena yaj~nena yajate
tasmAdvA etena yajeta



2.5.2.

2.5.2.[1]

vaishvadevena vai prajApatiH | prajAH sasR^ije tA asya prajAH sR^iShTA varuNasya
yavA¤jakShurvaruNyo ha vA agre yavastadyannveva varuNasya
yavAnprAdastasmAdvaruNapraghAsA nAma



2.5.2.[2]

tA varuNo jagrAha | tA varuNagR^ihItAH paridIrNA anatyashca prANatyaShca shishyire ca
niShedushca prANodAnau haivAbhyo nApacakramaturathAnyAH sarvA devatA
apacakramustayorhaivAsya hetoH prajA na parAbabhUvuH



2.5.2.[3]

tA etena haviShA prajApatirabhiShajyat | tadyAshcaivAsya prajA jAtA AsanyAshcAjAtAstA
ubhayIrvaruNapAshAtprAmu¤cattA asyAnamIvA akilviShAH prajAH prAjAyata



2.5.2.[4]

atha yadeSha etaishcaturthe mAsi yajate | tannAha nvevaitasya tathA prajA varuNo
gR^ihNAtIti devA akurvanniti nvevaiSha etatkaroti yAshca nvevAsya prajA jAtA yAshcAjAtAstA
ubhayIrvaruNapAshAtpramu¤cati tA asyAnamIvA akilviShAH prajAH prajAyate tasmAdvA
eSha etaishcaturthe mAsi yajate



2.5.2.[5]

tadvai dve vedI dvAvagnI bhavataH | tadyaddve vedI dvAvagnI bhavatastadubhayata
evaitadvaruNapAshAtprajAH pramu¤catItashcordhvA itashcAvAcIstasmAddve vedI dvAvagnI
bhavataH



2.5.2.[6]

sa uttarasyAmeva vedau | uttaravedimupakirati na dakShiNasyAM kShatra vai varuNo
visho marutaH kShatramevaitadvisha uttare karoti tasmAduparyAsInaM
kShatriyamadhastAdimAH prajA upAsate tasmAduttarasyAmeva vedA
uttaravedimupakirati na dakShiNasyAm



2.5.2.[7]

athaitAnyeva pa¤ca havIMShi bhavanti | etairvai havirbhiH prajApatiH prajA
asR^ijataitairubhayato varuNapAshAtprajAH prAmu¤caditashcordhvA itashcAvAcIstasmAdvA
etAni pa¤ca havIMShi bhavanti



2.5.2.[8]

athaindrAgno dvAdashakapAlaH puroDAsho bhavati | prANodAnau vA indrAgnI tadyathA
puNyaM cakruShe puNyaM kuryAdevaM tattayorhaivAsya hetoH prajA na
parAbabhUvustatprANodAnAbhyAmevaitatprajA bhiShajyati prANodAnau prajAsu dadhAti
tasmAdaindrAgnau dvAdashakapAlaH puroDAsho bhavati



2.5.2.[9]

ubhayatra payasye bhavataH | payaso vai prajAH sambhavanti payasaH
sambhUtAstadyata eva sambhUtA yataH sambhavanti tata evaitadubhayato
varuNapAshAtprajAH pramu¤catItashcordhvA itashcAvAcIstasmAdubhayatra payasye
bhavataH



2.5.2.[10]

vAruNyuttarA bhavati | varuNo ha vA asya prajA agR^ihNAttatpratyakShaM
varuNapAshAtprajAH pramu¤cati mArutI dakShiNAjAmitAyai nveva mArutI bhavati jAmi
ha
kuryAdyadubhe vAruNyau syAtAmato ha vA asya dakShiNato marutaH prajA
ajighAMsaMstAnetena bhAgenAshamayattasmAnmArutI dakShiNA



2.5.2.[11]

tayorubhayoreva karIrANyAvapati | kaM vai prajApatiH prajAbhyaH karIrairakuruta
kamvevaiSha etatprajAbhyaH kurute 



2.5.2.[12]

tayorubhayoreva shamIpalAshAnyAvapati | shaM vai prajApatiH prajAbhyaH
shamIpalAshairakuruta shamvevaiSha etatprajAbhyaH kurute



2.5.2.[13]

atha kAya ekakapAlaH puroDAsho bhavati | kaM vai prajApatiH prajAbhyaH
kAyenaikakapAlena puroDAshenAkuruta kamvevaiSha etatprajAbhyaH kAyenaikakapAlena
puroDAshena kurute tasmAtkAya ekakapAlaH puroDAsho bhavati 



2.5.2.[14]

atha pUrvedyuH | anvAhAryapacane 'tuShAniva yavAn kR^itvA tAnIShadivopatapya teShAM
karambhapAtrANi kurvanti yAvanto gR^ihyAH smustAvantyekenAtiriktAni 



2.5.2.[15]

tatrApi meShaM ca meShIM ca kurvanti | tayormeShe ca meShyAM ca yadyanaiDakIrUrNI
vindettAH praNijya nishleShayedyadyu anaiDakIrna vindedatho api kushIrNA eva syuH



2.5.2.[16]

tadyanmeShashca meShI ca bhavataH | eSha vai pratyakShaM varuNasya
pashuryanmeShastatpratyakShaM varuNapAshAtprajAH pramu¤cati yavamayau bhavato
yavAnhi jakShuShIrvaruNo 'gR^ihNAnmithunau bhavato
mithunAdevaitadvaruNapAshAtprajAH pramu¤cati



2.5.2.[17]

sa uttarasyAmeva payasyAyAm meShImavadadhAti | dakShiNasyAm meShamevamiva hi
mithunaM kLptamuttarato hi strI pumAMsamupashete 



2.5.2.[18]

sa sarvANyeva havIMShyadhvaryuH | uttarasyAM vedAvAsAdayatyathaitAmeva payasyAm
pratiprasthAtA dakShiNasyAM vedAvAsAdayati 



2.5.2.[19]

AsAdya havIMShyagnim manthati | agnim
manthitvAnuprahR^ityAbhijuhotyathAdhvaryurevAhAgnaye samidhyamAnAyAnubrUhIti tA
ubhAvevedhmAvabhyAdhatta ubhau samidhau parishiMShTa ubhau
pUrvAvAghArAvAghArayato 'thAdhvaryurevAhAgnimagnItsammR^iDDhItyasammR^iShTameva
bhavati sampreShitam 



2.5.2.[20]

atha pratiprasthAtA pratiparaiti | sa patnImudAneShyanpR^icati kena carasIti varuNyaM vA
etatstrI karoti yadanyasya satyanyena caratyatho nenme 'ntaHshalpA juhavaditi
tasmAtpR^icati niruktaM vA enaH kanIyo bhavati satyaM hi bhavati tasmAdveva pR^icati sA
yanna pratijAnIta j~nAtibhyo hAsyai tadahitaM syAt



2.5.2.[21]

tAM vAcayati | praghAsino havAmahe marutashca rishAdasaH karambheNa sajoShasa iti
yathA puro 'nuvAkyaivameShaitayaivainAnetebhyaH pAtrebhyo hvayati 



2.5.2.[22]

tAni vai pratipuruSham | yAvanto gR^ihyAH syutAvantyekenAtiriktAni bhavanti
tatpratipuruShamevaitadekaikena yA asya prajA jAtAstA
varuNapAshAtpramu¤catyekenAtiriktAni bhavanti tadyA evAsya prajA ajAtAstA
varuNapAshAtpramu¤cati tasmAdekenAtiriktAni bhavanti



2.5.2.[23]

pAtrANi bhavanti pAtreShu hyashanamashyate yavamayAni bhavanti yavAnhi
jakShuShIrvaruNo 'gR^ihNAcUrpeNa juhoti shUrpeNa hyashanaM kriyate patnI juhoti
mithunAdevaitadvaruNapAshAtprajAH pramu¤cati 



2.5.2.[24]

purA yaj~nAtpurAhutibhyo juhoti | ahutAdo vai visho visho vai maruto yatra vai
prajApateH prajA varuNagR^ihItAH paridIrNA anatyashca prANatyashca shishyire ca niShedushca
taddhAsAm marutaH pApmAnaM vimethire tatho evaitasya prajAnAm marutaH
pApmAnaM vimathnate tasmAtpurA yaj~nAtpurAhutibhyo juhoti



2.5.2.[25]

sa vai dakShiNe 'gnau juhoti | yadgrAme yadaraNya iti grAme vA hyaraNye vainaH
kriyate yatsabhAyAM yadindriya iti yatsabhAyAmiti yanmAnuSha iti tadAha yadindriya iti
yaddevatreti tadAha yadenashcakR^imA vayamidaM tadavayajAmahe svAheti yatkiM ca
vayamenashcakR^imedaM vayaM tasmAtsarvasmAtpramucyAmaha ityevaitadAha 



2.5.2.[26]

athaindrIm marutvatIM japati | yatra vai prajApateH prajAnAm marutaH pApmAnaM
vimethire taddhekShAM cakra ime ha me prajA na vimathnIranniti



2.5.2.[27]

sa etAmaindrIm marutvatImajapat | kShatraM vA indro visho marutaH kShatraM vai visho
niSheddhA niShiddhA asanniti tasmAdaindrI 



2.5.2.[28]

mo ShU NaH | indrAtra pR^itsu devairasti hi ShmA te shuShminnavayAH mahashcidyasya
mIDhuSho yavyA haviShmato maruto vandate gIriti



2.5.2.[29]

athainAM vAcayati | akran karma karmakR^ita ityakranhi karma karmakR^itaH saha vAcA
mayobhuveti saha hi vAcAkrandevebhyaH karma kR^itveti devebhyo hi karma kR^itvAstam
preta sacAbhuva ityanyato hyoDhayA saha bhavanti tasmAdAha sacAbhuva ityastam
preteti jaghanArdho vA eSha yaj~nasya yatpatnI tAmetatprAcIM yaj~nam prAsIShadadgR^ihA
vA astaM gR^ihAH pratiShThA tadgR^iheShvevainAmetatpratiShThAyAm pratiShThApayati



2.5.2.[30]

pratiparANIyodaiti pratiprasthAtA | sammR^ijantyagniM sammR^iShTe 'gnau tA
ubhAvevottarAvAghArAvAghArayato 'thAdhvaryurevAshrAvya hotAram pravR^iNIte pravR^ito
hotottarasyai vederhotR^iShadana upavishatyupavishya prasauti tA ubhAveva prasUtau sruca
AdAyAtikrAmato 'tikramyAshrAvyAdhvaryurevAha samidho yajeti yaja yajeti
caturthe-caturthe prayAje samAnayamAnau navabhiH prayAjaishcarataH



2.5.2.[31]

athAdhvaryurevAhAgnaye 'nubrUhIti | AgneyamAjyabhAgaM tA ubhAveva
caturAjyasyAvadAyAtikrAmato 'tikramyAshrAvyAdhvaryurevAhAgniM yajeti tA ubhAveva
vaShaTkR^ite juhutaH



2.5.2.[32]

athAdhvaryurevAha somAyAnubrUhIti | saumyamAjyabhAgaM tA ubhAveva
caturAjyasyAvadAyAtikrAmato 'tikramyAshrAvyAdhvaryurevAha somaM yajeti tA ubhAveva
vaShaTkR^ite juhutaH 



2.5.2.[33]

tadyatkiM ca vAcA kartavyam | adhvaryureva tatkaroti na pratiprasthAtA
tadyadadhvaryurevAshrAvayatIhaiva yatra vaShaTkriyate



2.5.2.[34]

kR^itAnukara eva pratiprasthAtA | kShatraM vai varuNo visho
marutastatkShatrAyaivaitadvishaM kR^itAnukarAmanuvartmAnaM karoti pratyudyAminIM
ha kShatrAya vishaM kuryAdyadapi pratiprasthAtAshrAvayettasmAnna
pratiprasthAtAshrAvayati



2.5.2.[35]

prANAveva pratiprasthAtA | srucau kR^itvopAste 'thAdhvaryurevaitairhavirbhiH
pracaratyAgneyenAShTAkapAlena puroDAshena saumyena caruNA sAvitreNa
dvAdashakapAlena vAShTAkapAlena vA puroDAshena sArasvatena caruNA pauShNena
caruNaindrAgnena dvAdashakapAlena puroDAshena



2.5.2.[36]

athaitAbhyAm payasyAbhyAm pracariShyantau vipariharataH | sa yo meSho bhavati
mArutyAM taM vAruNyAmavadadhAti yA meShI bhavati vAruNyAM tAm
mArutyAmavadadhAti tadyadevaM vipariharataH kShatraM vai varuNo vIryam
pumAnvIryamevaitatkShatre dhatto 'vIryA vai strI visho
marutastadavIryAmevaitadvishaM kurutastasmAdevaM vipariharataH 



2.5.2.[37]

athAdhvaryurevAha varuNAyAnubrUhIti | sa upastR^iNIta AjyamathAsyai vAruNyai
payasyAyai dviravadyati so 'nyatareNAvadAnena saha
meShamavadadhAtyathopariShTAdAjyasyAbhighArayati pratyanaktyavadAne
atikrAmatyatikramyAshrAvyAha varuNaM yajeti vaShaTkR^ite juhoti 



2.5.2.[38]

savye pANAvadhvaryuH | srucau kR^itvA dakShiNena pratiprasthAturvA so 'nvArabhyAha
marudbhyo 'nubrUhItyupastR^iNIta Ajyam pratiprasthAtAthAsyai mArutyai payasyAyai
dviravadyati so 'nyatareNAvadAnena saha
meShImavadadhAtyathopariShTAdAjyasyAbhighArayati pratyanaktyavadAne
atikrAmatyathAdhvaryurevAshrAvyAha maruto yajeti vaShaTkR^ite juhoti 



2.5.2.[39]

athAdhvaryureva kAyena | ekakapAlena puroDAshena pracarati kAyenaikakapAlena
puroDAshena pracaryAdhvaryurevAhAgnaye sviShTakR^ite 'nubrUhIti sa sarveShAmeva
haviShAmadhvaryuH sakR^itsakR^idavadyatyathaitasyA eva payasyAyai pratiprasthAtA
sakR^idavadyatyathopariShTAddvirAjyasyAbhighArayatastA ubhAvevAtikrAmato
'tikramyAshrAvyAdhvaryurevAhAgniM sviShTakR^itaM yajeti tA ubhAveva vaShaTkR^ite juhutaH 



2.5.2.[40]

athAdhvaryureva prAshitramavadyati | iDAM samavadAya pratiprasthAtre 'tiprajihIte
tatrApi pratiprasthAtA mArutyai payasyAyai
dvirabhyavadyatyathopariShTAddvirAjyasyAbhighArayatyupahUya mArjayante 



2.5.2.[41]

athAdhvaryurevAha brahmanprasthAsyAmi | samidhamAdhAyAgnimagnItsammR^iDDhIti
sa srucorevAdhvaryuH pR^iShadAjyaM vyAnayate 'tha yadi pratiprasthAtuH pR^iShadAjyam
bhavati tatsa dvedhA vyAnayata uto tatra pR^iShadAjyaM na bhavati sa
yadevopabhR^ityAjyaM tatsa dvedhA vyAnayate tA ubhAvevAtikrAmato
'tikramyAshrAvyAdhvaryurevAha devAnyajeti yaja-yajeti caturthe-caturthe 'nuyAje
samAnayamAnau navabhiranuyAjaishcaratastadyannavaprayAjam bhavati navAnuyAjaM
tadubhayata evaitadvaruNapAshAtprajAH pramu¤catItashcordhvA
itashcAvAcIstasmAnnavaprayAjam bhavati navAnuyAjam



2.5.2.[42]

tA ubhAveva sAdayitvA sruco vyUhataH | sruco vyuhya paridhIntsamajya
paridhimabhipadyAshrAvyAdhvaryurevAheShitA daivyA hotAro bhadravAcyAya preShito
mAnuShaH sUktavAkAyeti sUktavAkaM hotA pratipadyate 'thaitA ubhAveva prastarau
samullumpata ubhAvanupraharata ubhau tR^iNe apagR^ihyopAsAte yadA  hotA
sUktavAkamAha



2.5.2.[43]

athAgnIdAhAnuprahareti | tA ubhAvevAnupraharata ubhAvAtmAnA upaspR^ishete 



2.5.2.[44]

athAha saMvadasveti | agAnagnIdagaMcrAvaya shrauShaT svagA daivyA hotR^ibhyaH
svastirmAnuShebhyaH shaM yorbrUhItyadhvaryurevaitadAha tA ubhAveva
paridhInanupraharata ubhau srucaH sampragR^ihya sphye sAdayataH 



2.5.2.[45]

athAdhvaryureva pratiparetya | patnIH saMyAjayatyupAsta eva pratiprasthAtA patnIH
saMyAjyodaityadhvaryuH



2.5.2.[46]

trINi samiShTR^iyajUMShi juhoti | tUShNImeva pratiprasthAtA srucam pragR^ihNAti tadye
vaishvadevena yajamAnayorvAsasI parihite syAtAM te evAtrApi syAtAmathAsyai vAruNyai
payasyAyai kShAmakarShamishramAdAyAvabhR^ithaM yanti varuNyaM vA etannirvaruNatAyai
tatra na sAma gIyate na hyatra sAmnA kiM cana kriyate
tUShnImevetyAbhyavetyopamArayati



2.5.2.[47]

avabhR^itha nicumpuNa | nicerurasi nicumpuNaH ava devairdevakR^itameno 'yAsiShamava
martyairmartyakR^itam pururAvaNe deva riShaspAhIti kAmaM haite yasmai kAmayeta
tasmai dadyAnna hi dIkShitavasane bhavataH sa yathAhistvaco nirmucyetaivaM
sarvasmAtpApmano nirmucyate



2.5.2.[48]

atha keshashmashrUptvA | samArohyAgnI udavasAyeva hyetena yajate na hi tadavakalpate
yaduttaravedAvagnihotraM juhuyAttasmAdudavasyati gR^ihAnitvA nirmathyAgnI
paurNamAsena yajata utsannayaj~na iva vA eSha yaccAturmAsyAnyathaiSha kLptaH
pratiShThito yaj~no yatpaurNamAsaM tatkLptenaivaitadyaj~nenAntataH pratitiShThati
tasmAdudavasyati 



2.5.3.

2.5.3.[1]

varuNapraghAsairvai prajApatiH | prajA varuNapAshAtprAmu¤cattA syAnamIvA akilviShAH
prajAH prAjAyantAthaitaiH sAkamedhairetairvai devA vR^itramaghnannetairveva
vyajayanta yeyameShAM vijitistAM tatho evaiSha etaiH pApmAnaM dviShantam bhrAtR^ivyaM
hanti tatho eva vijayate tasmAdvA eSha etaishcaturthe mAsi yajate sa vai
dvyahamanUcInAhaM yajate 



2.5.3.[2]

sa pUrvedyuH | agnaye 'nIkavate 'ShTAkapAlaM puroDAshaM nirvapatyagniM ha vai devA
anIkaM kR^itvopapreyurvR^itraM haniShyantaH sa tejo 'gnirnAvyathata tatho evaiSha
etatpApmAnaM dviShantam bhrAtR^ivyaM haniShyannagnimevAnIkaM kR^itvopapraiti sa tejo
'gnirna vyathate tasmAdagnaye 'nIkavate



2.5.3.[3]

atha marudbhyaH sAMtapanebhyaH | madhyandine caruM nirvapati maruto ha vai
sAMtapanA madyandine vR^itraM saMtepuH sa saMtapto 'nanneva prANanparidIrNaH shishye
tatho evaitasya pApmAnaM dviShantam bhrAtR^ivyam marutaH sAMtapanAH saMtapanti
tasmAnmarudbhyaH sAMtapanebhyaH



2.5.3.[4]

atha marudbhyo gR^ihamedhibhyaH | shAkhayA vatsAnapAkatya pavitravati saMdohya taM
caruM shrapayati caruru hyeva sa yatra kva ca taNDulAnAvapanti tanmedho devA
dadhire prAtarvR^itraM haniShyantastatho evaiSha etatpApmAnaM dviShantam bhrAtR^ivyaM
haniShyanmegho dhatte tadyatkShIraudano bhavati megho vai payo
meghastaNDulAstamubhayam meghamAtmandhatte tasmAtkShIraudano bhavati 



2.5.3.[5]

tasyAvR^it | saiva stIrNA vedirbhavati yA marudbhyaH sAMtapanebhyastasyAmeva stIrNAyAM
vedau paridhIMshca shakalAMshcopanidadhati tathA saMdohya caruM shrapayati
shrapayitvAbhighAryodvAsayati 



2.5.3.[6]

atha dve pishIle vA pAtryau vA nirNenijati | tayorenaM dvedhoddharanti tayormadhye
sarpirAsecane kR^itvA sarpirAsi¤cati sruvaM ca srucaM ca sammArShTyathaitA
odanAvAdAyodaiti sruvaM ca srucaM cAdAyodaiti sa imAmeva stIrNAM vedimabhimR^ishya
paridhInparidhAya yAvataH shakalAn kAmayate tAvato 'bhyAdadhAtyathaitA
odanAvAsAdayati sruvaM ca srucaM cAsAdayatyupavishati hotA hotR^iShadane sruvaM ca
srucaM cAdadAna Aha



2.5.3.[7]

agnaye 'nubrrUhIti | AgneyamAjyabhAgaM sa dakShiNasyaudanasya
sarpirAsecanAccaturAjyasyAvadAyAtikrAmatyatikramyAshrAvyAhAgniM yajeti vaShaTkR^ite
juhoti



2.5.3.[8]

athAha somAyAnubrUhIti | saumyamAjyabhAgaM sa uttarasyaudanasya
sarpirAsecanAccaturAjyasyAvadAyAtikrAmatyatikramyAshrAvyAha somaM yajeti vaShaTkR^ite
juhoti



2.5.3.[9]

athAha marudbhyo gR^ihamedhibhyo 'nubrUhIti | sa dakShiNasyaudanasya
sarpirAsecanAttata AjyamupastR^iNIte tasya
dviravadyatyathopariShTAdAjyasyAbhighArayatyatikrAmatyatikramyAshrAvyAha maruto
gR^ihamedhino yajeti vaShaTkR^ite juhoti 



2.5.3.[10]

athAhAgnaye sviShTakR^ite 'nubrUhIti | sa uttarasyaudanasya sarpirAsecanAttata
AjyamupastR^iNIte tasya
dviravadyatyathopariShTAdAjyasyAbhighArayatyatikrAmatyatikramyAshrAvyAhAgniM
sviShTakR^itaM yajeti vaShaTkR^ite juhotyatheDAmevAvadyati na prAshitramupahUya
mArjayanta etannvekamayanam



2.5.3.[11]

athedaM dvitIyam | saiva stIrNA vedirbhavati yA marudbhyaH
sAMtapanebhyastasyAmeva stIrNAyAM vedau paridhIMshca shakalAMshcopanidadhati tathA
saMdohya caruM shrapayati nedeva prativeshamAjyamadhishrayati
shrapayitvAbhighAryodvAsyAnakti sthAlyAmAjyamudvAsayati sruvaM ca srucaM ca
sammArShTyathaitaM sokhameva carumAdAyodaiti sthAlyAmAjyamAdAyodaiti sruvaM ca
srucaM cAdAyodaiti sa imAmeva stIrN



AM vedimabhimR^ishya paridhInparidhAya yAvataH shakalAn kAmayate tAvato
'bhyAdadhAtyathaitaM sokhameva carumAsAdayati sthAlyAmAjyamAsAdayati sruvaM ca
srucaM cAsAdayatyupavishati hotA hotR^iShadane sruvaM ca srucaM cAdadAna Aha



2.5.3.[12]

agnaye 'nubrUhIti | AgneyamAjyabhAgaM sa sthAlyai
caturAjyasyAvadAyAtikrAmatyatikramyAshrAvyAhAgniM yajeti vaShaTkR^ite
juhoti

2.5.3.[13]

athAha somAyAnubrUhIti | saumyamAjyabhAgaM sa sthAlyA eva
caturAjyasyAvadAyAtikrAmatyatikramyAshrAvyAha somaM yajeti vaShaTkR^ite juhoti 



2.5.3.[14]

athAha marudbhyo gR^ihamedhibhyo 'nubrUhIti | sa upastR^iNIta AjyamathAsya
carordviravadyatyathopariShTAdAjyasyAbhighArayati pratyanaktyavadAne
atikrAmatyatikramyAshrAvyAha maruto gR^ihamedhino yajeti vaShaTkR^ite juhoti 



2.5.3.[15]

athAhAgnaye sviShTakR^ite 'nubrUhIti | sa upastR^iNIta AjyamathAsya caroH
sakR^idavadyatyathopariShTAddvirAjyasyAbhighArayati na
pratyanaktyavadAnamatikrAmatyatikramyAshrAvyAhAgnim\ sviShTakR^itam- yajeti
vaShaTkR^ite juhoti 



2.5.3.[16]

atheDAmevAvadyati na prAshitram | upahUya prAshnanti yAvanto gR^ihyA haviruciShTAshAH
syustAvantaH prAshnIyuratho apyR^itvijaH prAshnIyuratho apyanye brAhmaNAH
prAshnIyuryadi bahurodana syAdathaitAmanirashitAM kumbhImapidhAya nidadhati
pUrNadarvAya mAtR^ibhirvatsAntsamavArjanti tadu pashavo meghamAtmandadhate
yavAgvaitAM rAtrimagnihotraM juhoti nivAnyAm prAtarduhanti pitR^iyaj~nAya 



2.5.3.[17]

atha prAtarhute vAhute vA | yatarathA kAmayeta so 'syA anirashitAyai kumbhyai
darvyopahanti pUrNA darvi parApata sapUrNA punarApata vasneva vikrINAvahA
iShamUrjaM shatakrataviti yathA puro 'nuvAkyaivamepaitayaivainametasmai bhAgAya
hvayati



2.5.3.[18]

atharShabhamAhvayitavai brUyAt | sa yadi ruyAtsa vaShaTkAra ityu haika
AhustasminvaShaTkAre juhuyAdityatho indramevaitatsvena rUpeNa hvayati vR^itrasya
badhAyaitadvA indrasya rUpa yadR^iShabhastatsvenaivainametadrUpeNa hvayati vR^itrasya
badhAya sa yadi ruyAdA ma indro yaj~namagantsendro me yaj~na iti ha vidyAdyadyu na
ruyAdbrAhmaNa eva dakShiNata AsIno brUyAjjuhudhIti saivaindrI vAk



2.5.3.[19]

sa juhoti | dehi me dadAmi te ni me dhehi ni te dadhe nihAraM ca harAsi me nihAraM
niharANi te svAheti



2.5.3.[20]

atha marudbhyaH krIDibhyaH | saptakapAlam puroDAshaM nirvapati maruto ha vai
krIDino vR^itraM haniShyantamindramAgataM tamabhitaH paricikrIDurmahayantastatho
evaitam pApmAnaM dviShantam bhrAtR^ivyaM haniShyantamabhitaH parikrIDante
mahayantastasmAnmarudbhyaH krIDibhyo 'thAto mahAhaviSha eva tadyathA
mahAhaviShastatho tasya 



2.5.4.


2.5.4.[1]

mahAhaviSha ha vai devA vR^itraM jaghnuH | teno eva vyajayanta yeyameShAM vijitistAM
tatho evaiSha etena pApmAnaM dviShantam bhrAtR^ivyaM hanti tatho eva vijayate
tasmAdvA eSha etena yajate



2.5.4.[2]

tasyAvR^it | upakirantyuttaravediM gR^ihNanti pR^iShadAjyam manthantyagniM navaprayAjam
bhavati navAnuyAjaM trINi samiShTayajUMShi bhavantyathaitAnyeva pa¤ca havIMShi
bhavanti



2.5.4.[3]

sa yadAgneyo 'ShTAkapAlaH puroDAsho bhavati | agninA ha vA enaM tejasAghnantsa tejo
'gnirnAvyathata tasmAdAgneyo bhavati



2.5.4.[4]

atha yatsaumyashcarurbhavati | somena ha vA enaM rAj~nAghnantsomarAjAna eva
tasmAtsaumyashcarurbhavati



2.5.4.[5]

atha yatsAvitraH | dvAdashakapAlo vAShTAkapAlo vA puroDAsho bhavati savitA vai devAnAm
prasavitA savitR^iprasUtA haivainamaghnaMstasmAtsAvitro bhavati 



2.5.4.[6]

atha yatsArasvatashcarurbhavati | vAgvai sarasvatI vAgu haivAnumamAda prahara jahIti
tasmAtsArasvatashcarurbhavati 



2.5.4.[7]

atha yatpauShNashcarurbhavati | iyaM vai pR^ithivI pUSheyaM haivainam badhAya
pratipradadAvanayA haivainam pratiprattaM jaghnustasmAtpauShNashcarurbhavati



2.5.4.[8]

athaindrAgnau dvAdashakapAlaH puroDAsho bhavati | etena haivainamaghnaMstejo vA
agnirindriyaM vIryamindra etAbhyAmenamubhAbhyAM vIryAbhyAmaghnanbrahma vA
agniH kShatramindraste ubhe saMrabhya brahma ca kShatraM ca sayujau kR^itvA
tAbhyAmenamubhAbhyAM vIryAbhyAmaghnaMstasmAdaindrAgno dvAdashakapAlaH
puroDAsho bhavati



2.5.4.[9]

atha mAhendrashcarurbhavati | indro vA eSha purA vR^itrasya badhAdatha vR^itraM hatvA
yathA mahArAjo vijigyAna evaM mahendro 'bhavattasmAnmAhendrashcarurbhavati
mahAntamu caivainametatkhalu karoti vR^itrasya badhAya tasmAdveva
mAhendrashcarurbhavati 



2.5.4.[10]

atha vaishvakarmaNa ekakapAlaH puroDAsho bhavati | vishvaM vA etatkarma kR^itaM sarvaM
jitaM devAnAmAsItsAkamedhairIjAnAnAM vijigyAnAnAM vishvamvevaitasyaitatkarma kR^itaM
sarvaM jitam bhavati sAkamedhairIjAnasya vijigyAnasya tasmAdvaishvakarmaNa
ekakapAlaH puroDAsho bhavati 



2.5.4.[11]

etena vai devAH | yaj~neneShTvA yeyaM devAnAm prajAtiryA shrIretadbabhUvuretAM ha vai
prajAtim prajAyata etAM shriyaM gacati ya evaM vidvAnetena yaj~nena yajate tasmAdvA
etena yajeta



2.6.1.


2.6.1.[1]

mahAhaviShA ha vai devA vR^itraM jaghnuH | teno eva vyajayanta yeyameShAM
vijitistAmatha yAnevaiShAM tasmintsaMgrAme 'ghnamstAnpitR^iyaj~nena samairayanta
pitaro vai ta AsaMstasmAtpitR^iyaj~no nAma



2.6.1.[2]

tadvasanto grIShmo varShAH | ete te ye vyajayanta sharaddhemantaH shishirasta u te
yAnpunaH samairayanta



2.6.1.[3]

atha yadeSha etena yajate | tannAha nvevaitasya tathA kaM cana ghnantIti devA
akurvanniti nvevaiSha etatkaroti yamu caivaibhyo devA bhAgamakalpayaMstamu
caivaibhya eSha etadbhAgaM karoti yAnu caiva devAH samairayanta tAnu caivaitadavati
svAnu caivaitatpitÌMcreyAMsa lokamuponnayati yadu caivAsyAtrAtmano 'caraNena
hanyate vA mIyate vA tadu caivAsyaitena punarApyAyate tasmAdvA eSha etena yajate



2.6.1.[4]

sa pitR^ibhyaH somavadbhyaH | ShaTkapAla puroDAsha nivapati somAya vA pitR^imate ShaDvA
R^itava R^itavaH pitarastasmAtShaTkapAlo bhavati



2.6.1.[5]

atha pitR^ibhyo barhiShadbhyaH | anvAhAryapacane dhAnAH kurvanti tato 'rdhAH
piMShantyardhA ityeva dhAnA apiShTA bhavanti tA dhAnAH pitR^ibhyo barhiShadbhyaH



2.6.1.[6]

atha pitR^ibhyo 'gniShvAttebhyaH | nivAnyAyai dugdhe sakR^idupamathita ekashalAkayA
mantho bhavati sakR^idu hyeva parA¤caH pitarastasmAtsakR^idupamathito bhavatyetAni
havIMShi bhavanti



2.6.1.[7]

tadye somenejAnAH | te pitaraH somavanto 'tha ye dattena pakvena lokaM jayanti te
pitaro barhiShado 'tha ye tato nAnyataraccana yAnagnireva dahantsvadayati te pitaro
'gniShvAttA eta u ye pitaraH 



2.6.1.[8]

sa jaghanena gArhapatyam | prAcInAvItI bhUtvA dakShiNAsIna etaM ShaTkapAlam
puroDAshaM gR^ihNAti sa tata evopotthAyottareNAnvAhAryapacanaM dakShiNA
tiShThannavahanti sakR^itphalIkaroti sakR^idu hyeva parA¤caH
pitarastasmAtsakR^itphalIkaroti



2.6.1.[9]

sa dakShiNaiva dR^iShadupale upadadhAti | dakShiNArdhe gArhapatyasya
ShaTpAlAnyupadadhAti tadyadetAM dakShiNAM dishaM sacanta eShA hi dik pitÌNAM
tasmAdetAM dakShiNAM dishaM sacante



2.6.1.[10]

atha dakShiNenAnvAhAryapacanam | catuHsraktiM vediM karotyavAntaradisho 'nu sraktIH
karoti catasro vA avAntaradisho 'vAntaradisho vai pitarastasmAdavAntaradisho 'nu sraktIH
karoti



2.6.1.[11]

tanmadhye 'gniM samAdadhAti | purastAdvai devAH pratya¤co
manuShyAnabhyupAvR^ittAstasmAttebhyaH prAÇ tiShTha¤juhoti sarvataH pitaro 'vAntaradisho
vai pitaraH sarvata iva hImA avAntaradishastasmAnmadhye 'gniM samAdadhAti



2.6.1.[12]

sa tata eva prAk stambayajurharati | stambayajurhutvAthetyevAgre
parigR^ihNAtyathetyatheti pUrveNa parigraheNa parigR^ihya likhati harati yaddhAryam
bhavati sa tathaivottareNa parigraheNa parigR^ihNAtyuttareNa parigraheNa parigR^ihya
pratimR^ijyAha prokShaNIrAsAdayetyAsAdayanti prokShaNIridhmam barhirupasAdayanti
srucaH sammArShTyAjyenodaiti sa yaj~nopavItI bhUtvAjyAni gR^ihNAti



2.6.1.[13]

tadAhuH | dvirupabhR^iti gR^ihNIyAddvau hyatrAnuyAjau bhavata iti tadvaShTAveva kR^itva
upabhR^iti gR^ihNIyAnnedyaj~nasya vidhAyA ayAnIti tasmAdaShTAveva kR^itva upabhR^iti
gR^ihNIyAdAjyAni gR^ihItvA sa punaH prAcInAvItI bhUtvA 



2.6.1.[14]

prokShaNIradhvaryurAdatte | sa idhmamevAgre prokShatyatha vedimathAsmai barhiH
prayacanti tatpurastAdgranthyAsAdayati tatprokShyopaninIya visraMsya granthiM na
prastaraM gR^ihNAti sakR^idu hyeva parA¤caH pitarastasmAnna prastaraM gR^ihNAti



2.6.1.[15]

atha saMnahanamanuvisraMsya | apasalavi triH paristR^iNanparyeti so 'pasalavi triH
paristIrya yAvatprastarabhAjanaM tAvatparishinaShTyatha punaH prasalavi triH paryeti
yatpunaH prasalavi triH paryeti tadyAnevAmUMstrayAnpitÌnanvavAgAttebhya
evaitatpunarapodetImaM svaM lokamabhi tasmAtpunaH prasalavi triH paryeti



2.6.1.[16]

sa dakShiNaiva paridhInparidadhAti | dakShiNA prastaraM stR^iNAti nAntardadhAti vidhR^itI
sakR^idu hyeva parA¤caH pitarastasmAnnAntardadhAti vidhR^itI



2.6.1.[17]

sa tatra juhUmAsAdayati | atha pUrvAmupabhR^itamatha dhruvAmatha puroDAshamatha
dhAnA atha manthamAsAdya havIMShi sammR^ishati



2.6.1.[18]

te sarva eva yaj~nopavItino bhUtvA | itthAdyajamAnashca brahmA ca pashcAtparItaH
purastAdagnIt 



2.6.1.[19]

tenopAMshu caranti | tiraiva vai pitarastira ivaitadyadupAMshu tasmAdupAMshu caranti 



2.6.1.[20]

parivR^ite caranti | tira iva vai pitarastira ivaitadyatparivR^itaM tasmAtparivR^ite caranti



2.6.1.[21]

athedhmamabhyAdadhadAha | agnaye samidhyamAnAyAnubrUhIti sa ekAmeva hotA
sAmidhenIM triranvAha sakR^idu hyeva parA¤caH pitarastasmAdekAM hotA sAmidhenIM
triranvAha 



2.6.1.[22]

so 'nvAha | ushantastvA nidhImahyushantaH samidhImahi ushannushata Avaha
pitÌnhaviShe attava ityathAgnimAvaha somamAvaha pitÌntsomavata Avaha
pitÌnbarhiShada Avaha pitÌnagniShvAttAnAvaha devAM3 AjyapAM3 AvahAgniM
hotrAyAvaha svam mahimAnamAvahetyAvAhyopavishati 



2.6.1.[23]

athAshrAvya na hotAram pravR^iNIte | pitR^iyaj~no vA ayaM neddhotAram pitR^iShu dadhAnIti
tasmAnna hotAram pravR^iNIte sIda hotarityevAhopavishati hotA hotR^iShadana upavishya
prasauti prasUto 'dhvaryuH srucAvAdAya pratyaÇÇatikrAmatyatikramyAshrAvyAha
samidho yajeti so 'pabarhiShashcaturaH prayAjAnyajati prajA vai barhirnetprajAH pitR^iShu
dadhAnIti tasmAdapabarhiShashcaturaH prayAjAnyajatyathAjyabhAgAbhyAM
carantyAjyabhAgAbhyAM caritvA



2.6.1.[24]

te sarva eva prAcInAvItino bhUtvA | etairvai havirbhiH pracariShyanta
itthAdyajamAnashca brahmA ca purastAtparItaH pashcAdagnIttadutAshrAvayantyoM3
svadhetyastu svadheti pratyAshrAvaNaM svadhA nama iti vaShaTkAraH 



2.6.1.[25]

tadu hovAcAsuriH | AshrAvayeyureva pratyAshrAvayeyurvaShaTkuryurnedyaj~nasya vidhAyA
ayAmeti 



2.6.1.[26]

athAha pitR^ibhyaH somavadbhyo 'nubrUhIti | somAya vA pitR^imate sa dve puro 'nuvAkye
anvAhaikayA vai devAnpracyAvayanti dvAbhyAm pitÌntsakR^idu hyeva parA¤caH
pitarastasmAddve puro 'nuvAkye anvAha 



2.6.1.[27]

sa upastR^iNIta Ajyam | athAsya puroDAshasyAvadyati sa tenaiva saha dhAnAnAM tena saha
manthasya tatsakR^idavadadhAtyathopariShTAddvirAjyasyAbhighArayati
pratyanaktyavadAnAni nAtikrAmatIta evopotthAyAshrAvyAha pitÌntsomavato yajeti
vaShaTkR^ite juhoti 



2.6.1.[28]

athAha pitR^ibhyo barhiShadbhyo 'nubrUhIti | sa upastR^iNIta AjyamathAsAM
dhAnAnAmavadyati sa tenaiva saha manthasya tena saha puroDAshasya
tatsakR^idavadadhAtyathopariShTAdvirAjyasyAbhighArayati pratyanaktyavadAnAni
nAtikrAmatIta evopotthAyAshrAvyAha pitÌnbarhiShado yajeti vaShaTkR^ite juhoti 



2.6.1.[29]

athAha pitR^ibhyo 'gniShvAttebhyo 'nubrUhIti | sa upastR^iNIta AjyamathAsya
manthasyAvadyati sa tenaiva saha puroDAshasya tena saha dhAnAnAM
tatsakR^idavadadhAtyathopariShTAddvirAjyasyAbhighArayati pratyanaktyavadAnAni
nAtikrAmatIta evopotthAyAshrAvyAha pitÌnagniShvAttAnyajeti vaShaTkR^ite juhoti



2.6.1.[30]

athAhAgnaye kavyavAhanAyAnubrUhIti | tatsviShTakR^ite havyavAhano vai devAnAM
kavyavAhanaH pitÌNAM tasmAdAhAgnaye kavyavAhanAyAnubrUhIti



2.6.1.[31]

sa upastR^iNIta Ajyam | athAsya puroDAshasyAvadyati sa tenaiva saha dhAnAnAM tena saha
manthasya tatsakR^idavadadhAtyathopariShTAddvirAjyasyAbhighArayati na
pratyanaktyavadAnAni nAtikrAmatIta evopotthAyAshrAvyAhAgniM kavyavAhanaM yajeti
vaShaTkR^ite juhoti 



2.6.1.[32]

sa yannAtikrAmati | ita evopotthAyaM juhoti sakR^idu hyeva parA¤caH pitaro 'tha
yatsakR^itsarveShAM samavadyati sakR^idu hyeva parA¤caH pitaro 'tha
yadvyatiShaN^gamavadAnAnyavadyatyR^itavo vai pitara
R^itUnevaitadvyatiShajatyR^itUntsaMdadhAti tasmAdvyatiShaN^gamavadAnAnyavadyati



2.6.1.[33]

taddhaike | etameva hotre manthamAdadhati taM hotopahUyAvaiva jighrati taM
brahmaNe prayacati tam brahmAvaiva jighrati tamagnIdhe prayacati tamagnIdavaiva
jighratyetannvevaitatkurvanti yathA tvevetarasya yaj~nasyeDAprAshitraM
samavadyantyevamevaitasyApi samavadyeyustAmupahUyAvaiva jighranti na prAshnanti
prAshitavya tveva vayam manyAmaha iti ha smAhAsuriryasya kasya cAgnau juhvatIti 



2.6.1.[34]

atha yataro dAsyanbhavati | yadyadhvaryurvA yajamAno vA sa udapAtramAdAyApasalavi
triH pariShi¤canparyeti sa yajamAnasya
pitaramavanejayatyasAvavanenikShvetyasAvavanenikShveti
pitAmahamasAvavanenikShveti prapitAmahaM tadyathAshiShyate 'bhiShi¤cedevaM tat 



2.6.1.[35]

athAsya puroDAshasyAvadAya | savye pANau kurute dhAnAnAmavadAya savye pANau
kurute manthasyAvadAya savye pANau kurute 



2.6.1.[36]

sa yemAmavAntaradishamanu sraktiH | tasyAM yajamAnasya pitre dadAtyasAvetatta
ityatha yemAmavAntaradishamanu sraktistasyAM yajamAnasya pitAmahAya
dadAtyasAvetatta ityatha yemAmavAntaradishamanu sraktistasyAM yajamAnasya
prapitAmahAya dadAtyasAvetatta ityatha yemAmavAntaradishamanu sraktistasyAM
nimR^iShTe 'tra pitaro mAdayadhvaM yathAbhAgamAvR^iShAyadhvamiti
yathAbhAgamashnItetyevaitadAha tadyamevam pitR^ibhyo dadAti teno
svAnpitÌnetasmAdyaj~nAnnAntareti

2.6.1.[37]
te sarva eva yaj~nopavItino bhUtvA | uda¤ca upaniShkramyAhavanIyamupatiShThante
devAnvA eSha upAvartate ya AhitAgnirbhavati yo darshapUrNamAsAbhyAM yajate
'thaitatpitR^iyaj~nenevAcAriShustadu devebhyo nihnuvate 



2.6.1.[38]

aindrIbhyAmAhavanIyamupatiShThante indro hyAhavanIyo 'kShannamImadanta hyava
priyA adhUShata astoShata svabhAnavo viprA naviShThayA matI yojA nvindra te hari
susaMdR^ishaM tvA vayam maghavanvandiShImahi pra nUnam pUrNabandhura stuto yAsi
vashAM 'anu yojA nvindra te harI iti



2.6.1.[39]

atha pratiparetya gArhapatyamupatiShThante | mano nvAhvAmahe nArAshaMsena
stomena pitÌNAM ca manmabhiH A na etu manaH punaH kratve dakShAya jIvase jyokca
sUryaM dR^ishe punarnaH pitaro mano dadAtu daivyo janaH jIvam vrAtaM sacemahIti
pitR^iyaj~neneva vA etadacAriShustadu khalu punarjIvAnapipadyante tasmAdAha jIvaM
vrAtaM sacemahIti



2.6.1.[40]

atha yataro dadAti | sa punaH prAcInAvItI bhUtvAbhiprapadya japatyamImadanta
pitaro yathAbhAgamAvR^iShAyiShateti yathAbhAgamAshiShurityevaitadAha 



2.6.1.[41]

athodapAtramAdAya | punaH prasalavi triH pariShi¤canparyeti sa yajamAnasya
pitaramavanejayatyasAvavanenikShvetyasAvavanenikShveti
pitAmahamasAvavanenikShveti prapitAmahaM tadyathA jakShuShe 'bhiShi¤cedevaM
tattadyatpunaH prasalavi triH pariShi¤canparyeti prasalavi na idaM karmAnusaMtiShThAtA
iti tasmAtpunaH prasalavi triH pariShi¤canparyeti 



2.6.1.[42]

atha nIvimudvR^ihya namaskaroti | pitR^idevatyA vai nIvistasmAnnIvimudvR^ihya
namaskaroti yaj~no vai namo yaj~niyAnevainAnetatkaroti ShaT kR^itvo namaskaroti ShaDvA
R^itava R^itavaH pitarastadR^ituShvevaitadyaj~nam pratiShThApayati tasmAtShaT kR^itvo
namaskaroti gR^ihAnnaH pitaro datteti gR^ihANAM ha pitara Ishata eSho etasyAshIH karmaNaH



2.6.1.[43]

te sarva eva yaj~nopavItino bhUtvA | anuyAjAbhyAm pracariShyanta itthAdyajamAnashca
brahmA ca pashcAtparItaH purastAdagnIdupavishati hotA hotR^iShadane



2.6.1.[44]

athAha brahmanprasthAsyAmi | samidhamAdhAyAgnimagnItsammR^idDhIti srucAvAdAya
pratyaÇÇatikrAmatyatikramyAshrAvyAha devAnyajeti so 'pabarhiShau dvAvanuyAjau yajati
prajA vai barhirnetprajAH pitR^iShu dadhAnIti tasmAdapabarhiShau dvAvanuyAjau yajati 



2.6.1.[45]

atha sAdayitvA srucau vyUhati | srucau vyuhya paridhIntsamajya
paridhimabhipadyAshrAvyAheShitA daivyA hotAro bhadravAcyAya preShito mAnuShaH
sUktavAkAyeti sUktavAkaM hotA pratipadyate nAdhvaryuH prastaraM
samullumpatItyevopAste yadA hotA sUktavAkamAha



2.6.1.[46]

athAgnIdAhAnuprahareti | sa na kiM canAnupraharati tUShNImevAtmAnamupaspR^ishati



2.6.1.[47]

athAha saMvadasveti | agAnagnIdagaMcrAvaya shrauShaT svagA daivyA hotR^ibhyaH
svastirmAnuShebhyaH shaM yorbrUhItyupaspR^ishatyeva
paridhInnAnupraharatyathaitadbarhiranusamasyati paridhIMshca 



2.6.1.[48]

taddhaike | haviruciShTamanusamasyanti tadu tathA na kuryAddhutociShTaM vA
etanneddhutociShTamagnau juhavAmeti tasmAdapo vaivAbhyavahareyuH prAshnIyurvA



2.6.2.

2.6.2.[1]

mahAhaviShA ha vai devA vR^itraM jaghnuH | teno eva vyajayanta yeyameShAM
vijitistAmatha yAnevaiShAM tasmintsaMgrAma iShava ArcaMstAnetaireva shalpAnniraharanta
tAnvyavR^ihanta yattryambakairayajanta



2.6.2.[2]

atha yadeSha etairyajate | tannAha nvevaitasya tathA kaM caneShurR^icatIti devA
akurvanniti tvevaiSha etatkaroti yAshca tvevAsya prajA jAtA yAshcAjAtAstA ubhayI
rudriyAtpramu¤cati tA asyAnamIvA akilviShAH prajAH prajAyante tasmAdvA eSha
etairyajate 



2.6.2.[3]

te vai raudrA bhavanti | rudrasya hIShustasmAdraudrA bhavantyekakapAlA
bhavantyekadevatyA asanniti tasmAdekakapAlA bhavanti



2.6.2.[4]

te vai pratipuruSham | yAvanto gR^ihyAH syustAvanta ekenAtiriktA bhavanti
tatpratipuruShamevaitadekaikena yA asya prajA jAtAstA rudriyAtpramu¤catyekenAtiriktA
bhavanti tadyA evAsya prajA ajAtAstA rudriyAtpramu¤cati tasmAdekenAtiriktA bhavanti



2.6.2.[5]

sa jaghanena gArhapatyam | yaj~nopavItI bhUtvodaÇÇAsIna etAngR^ihNAti sa tata
evopotthAyodaÇtiShThannavahantyudIcyau dR^iShadupale upadadhAtyuttarArdhe
gArhapatyasya kapAlAnyupadadhAti tadyadeva tAmuttarAM dishaM sacanta eShA hyetasya
devasya diktasmAdetAmuttarAM dishaM sacante 



2.6.2.[6]

te vA aktAH syuH | aktaM hi havista u vA anaktA eva syurabhimAnuko ha rudraH
pashUntsyAdyada¤jyAttasmAdanaktA eva syuH 



2.6.2.[7]

tAntsArdham pAtryAM samudvAsya | anvAhAryapacanAdulmukamAdAyodaÇ paretya
juhotyeShA hyetasya devasya dik pathi juhoti pathA hi sa devashcarati catuShpathe
juhotyetaddha vA asya jAMdhitam praj~nAtamavasAnaM yaccatuShpathaM
tasmAccatuShpathe juhoti



2.6.2.[8]

palAshasya palAshena madhyamena juhoti | brahma vai palAshasya palAsham
brahmaNaivaitajjuhoti sa sarveShAmevAvadyatyekasyaiva nAvadyati ya eSho 'tirikto
bhavati



2.6.2.[9]

sa juhoti | eSha te rudra bhAgaH saha svasrAmbikayA taM juShasva svAhetyambikA ha vai
nAmAsya svasA tayAsyaiSha saha bhAgastadyadasyaiSha striyA saha
bhAgastasmAttryambakA nAma tadyA asya prajA jAtAstA rudriyAtpramu¤cati



2.6.2.[10]

atha ya eSha eko 'tirikto bhavati | tamAkhUtkara upakiratyeSha te rudra bhAga Akhuste
pashuriti tadasmA Akhumeva pashUnAmanudishati teno itarAnpashUnna hinasti
tadyadupakirati tira iva vai garbhAstira ivaitadyadupakIrNaM tasmAdvA upakirati
tadyA evAsya prajA ajAtAstA rudriyAtpramu¤cati



2.6.2.[11]

atha punaretya japanti | ava rudramadImahyava devaM tryambakam yathA no
vasyasaskaradyathA naH shreyasaskaradyathA no vyavasAyayAt bheShajamasi bheShajaM
gave 'shvAya puruShAya bheShajaM sukham meShAya meShyA ityAshIrevaiShaitasya
karmaNaH



2.6.2.[12]

athApasalavi triH pariyanti | savyAnUrUnupAghnAnAstryambakaM yajAmahe sugandhim
puShTivardhanam urvArukamiva bandhanAnmR^ityormukShIya
mAmR^itAdityAshIrevaiShaitasya karmaNa AshiShamevaitadAshAsate tadu hyeva shamiva yo
mR^ityormucyAtai nAmR^itAttasmAdAha mR^ityormukShIya mAmR^itAditi 



2.6.2.[13]

tadu hyApi kumAyaH parItyuH | bhagasya bhajAmahA iti yA ha vai sA rudrasya
svasAmbikA nAma sA ha vai bhagasyeShTe tasmAdu hApi kumArya parIyurbhagasya
bhajAmahA iti



2.6.2.[14]

tAsAmutAsAm mantro 'sti | tryambakaM yajAmahe sugandhim pativedanam
urvArukamiva bandhanAdito mukShIya mAmuta iti sA yadita ityAha j~nAtibhyastadAha
mAmuta iti patibhyastadAha patayo hyeva striyai pratiShThA tasmAdAha mAmuta iti



2.6.2.[15]

atha punaH prasalavi triH pariyanti | dakShiNAnUrUnupAghnAnA etenaiva mantreNa
tadyatpunaH prasalavi triH pariyanti prasalavi na idaM karmAnusaMtiShThAtA iti
tasmAtpunaH prasalavi triH pariyanti 



2.6.2.[16]

athaitAnyajamAno '¤jalau samopya | UdhvAnudasyati yathA
gaurnodApnuyAttadAtmabhya evaitacalpAnnirmimate tAnvilipsanta upaspR^ishanti
bheShajamevaitatkurvate tasmAdvilipsanta upaspR^ishanti



2.6.2.[17]

tAndvayormUtakayorupanahya | veNuyaShTyAM vA kupe vobhayata AbadhyAdaÇ paretya
yadi vR^ikShaM vA sthANu vA veNuM vA valmIkaM vA vindettasminnAsajatyetatte
rudrAvasaM tena paro mUjavato 'tIhItyavasena vA adhvAnaM yanti tadenaM
sAvasamevAnvavArjati yatra yatrAsya caraNaM tadanvatra ha vA asya paro
mUjavadbhyashcaraNaM tasmAdAha paro mUjavato 'tIhItyavatatadhanvA pinAkAvasa
ityahiMsannaH shivo 'tIhIty



evaitadAha kR^ittivAsA iti niShvApayatyevainametatsvapannu hi na kaM cana hinasti
tasmAdAha kR^ittivAsA iti



2.6.2.[18]

atha dakShiNAnbAhunanvAvartante | te pratIkSham punarAyanti punaretyApa
upaspR^ishanti rudriyeNeva vA etadacAriShuH shAntirApastadadbhiH shAntyA shamayante 



2.6.2.[19]

atha keshashmashrUptvA | samArohyAgnA udavasAyeva hyetena yajate na hi tadavakalpate
yaduttaravedAvagnihotraM juhuyAttasmAdudavasyati gR^ihAnitvA nirmathyAgnI
paurNamAsena yajata utsannayaj~na iva vA eSha yaccAturmAsyAnyathaiSha kLptaH
pratiShThito yaj~no yatpaurNamAsaM tatkLptenaivaitadyaj~nenAntataH pratitiShThati
tasmAdudavasyati 



2.6.3.


2.6.3.[1]

akShayyaM ha vai sukR^itaM cAturmAsyayAjino bhavati | saMvatsaraM hi jayati
tenAsyAkShayyam bhavati taM vai tredhA vibhajya yajati tredhA vibhajya prajayati
sarvaM vai saMvatsaraH sarvaM vA akShayyameteno hAsyAkShayyaM sukR^itam
bhavatyR^ituru haivaitadbhUtvA devAnapyetyakShayyamu vaidevAnAmeteno
haivAsyAkShayyaM sukR^itam bhavatyetannu tadyasmAccAturmAsyairyajate



2.6.3.[2]

atha yasmAcunAsIryeNa yajete | yA vai devAnAM shrIrAsItsAkamedhairIjAnAnAM
vijigyAnAnAM tacunamatha yaH saMvatsarasya prajitasya rasa AsIttatsIraM sA yA caiva
devAnAM shrIrAsItsAkamedhairIjAnAnAM vijigyAnAnAM ya u ca saMvatsarasya prajitasya
rasa AsIttamevaitadubhayam parigR^ihyAtman kurute tasmAcunAsIryeNa yajate



2.6.3.[3]

tasyAvR^it | nopakirantyuttaravediM na gR^ihNanti pR^iShadAjyaM na manthantyagnim pa¤ca
prayAjA bhavanti trayo 'nuyAjA ekaM samiShTayajuH



2.6.3.[4]

athaitAnyeva pa¤ca havIMShi bhavanti | etairvai havirbhiH prajApatiH prajA
asR^ijataitairubhayato varuNapAshAtprajAH prAmu¤cadetairvai devA
vR^itramaghnannetairveva vyajayanta yeyameShAM vijitistAM tatho evaiSha etairyA caiva
devAnAM shrIrAsItsAkamedhairIjAnAnAM vijigyAnAnAM ya u ca saMvatsarasya prajitasya
rasa AsIttamevaitadubhayam parigR^ihyAtman kurute tasmAdvA etAni pa¤ca havIMShi
bhavanti 



2.6.3.[5]

atha shunAsIryo dvAdashakapAlaH puroDAsho bhavati | sa bandhuH shunAsIryasya yam
pUrvamavocAma



2.6.3.[6]

atha vAyavyam payo bhavati | payo ha vai prajA jAtA abhisaJNjAnate vijigyAnam mA
prajAH shriyai yashase 'nnAdyAyAbhisaJNjAnAntA iti tasmAtpayo bhavati



2.6.3.[7]

tadyadvAyavyam bhavati | ayaM vai vAyuryo 'yam pavata eSha vA idaM sarvam
prapyAyayati yadidaM kiM ca varShati vR^iShTAdoShadhayo jAyanta oShadhIrjagdhvApaH
pItvA tata etadadbhyo 'dhi payaH sambhavatyeSha hi vA etajjanayati tasmAdvAyavyam
bhavati 



2.6.3.[8]

atha saurya ekakapAlaH puroDAsho bhavati eSha vai sUryo ya eSha tapatyeSha vA idaM
sarvamabhigopAyati sAdhunA tvadasAdhunA tvadeSha idaM sarvaM vidadhAti sAdhau
tvadasAdhau tvadeSha mA vijigyAnam prItaH sAdhunA tvadabhigopAyatsAdhau
tvadvidadhaditi tasmAtsaurya ekakapAlaH puroDAsho bhavati 



2.6.3.[9]

tasyAshvaH shveto dakShiNA | tadetasya rUpaM kriyate ya eSha tapati yadyashvaM shvetaM na
vindedapi gaureva shvetaH syAttadetasya rUpaM kriyate ya eSha tapati



2.6.3.[10]

sa yatraiva sAkamedhairyajate | tacunAsIryeNa yajeta yadvai triH saMvatsarasya yajate
tenaiva saMvatsaramApnoti tasmAdyadaiva kadA caitena yajeta



2.6.3.[11]

taddhaike | rAtrIrApipayiShanti sa yadi rAtrIrApipayiShedyadadaH purastAtphAlgunyai
paurNamAsyA uddR^iShTaM tacunAsIryeNa yajeta



2.6.3.[12]

atha dIkSheta taM nAnIjAnam punaH phAlgunI
paurNamAsyabhiparyeyAtpunaHprayAgarUpa iva ha sa yadenamanIjAnam punaH
phAlgunI paurNamAsyabhiparyeyAttasmAdenaM nAnIjAnam punaH phAlgunI
paurNamAsyabhiparyeyAditi nUtsR^ijamAnasya



2.6.3.[13]

atha punaH prayu¤jAnasya | pUrvedyuH phAlgunyai paurNamAsyai shunAsIryeNa yajetAtha
prAtarvaishvadevenAtha paurNamAsenaitadu punaH prayu¤jAnasya



2.6.3.[14]

athAtaH | parivartanasyaiva sarvatomukho vA asAvAditya eSha vA idaM sarvaM nirdhayati
yadidaM kiM ca shuShyati tenaiSha sarvatomukhastenAnnAdaH



2.6.3.[15]

sarvatomukho 'yamagniH | yato hyeva kutashcAgnAvabhyAdadhati tata eva pradahati
tenaiSha sarvatomukhastenAnnAdaH



2.6.3.[16]

athAyamanyatomukhaH puruShaH | sa etatsarvatomukho bhavati yatparivartayate sa
evamevAnnAdo bhavati yathaitAvetadya evaM vidvAnparivartayate tasmAdvai
parivartayeta



2.6.3.[17]

tadu hovAcAsuriH | kiM nu tatra mukhasya yadapi sarvANyeva lomAni vapeta yadvai
triH saMvatsarasya yajate tenaiva sarvatomukhastenAnnAdastasmAnnAdriyeta
parivartayitumiti 



2.6.4.


2.6.4.[1]

tadyadAhuH | sAkamedhairvai devA vR^itramaghnaMstairveva vyajayanta yeyameShAM
vijitistAmiti sarvairha tveva devAshcAturmAsyairvR^itramaghnantsarvairveva vyayanta
yeyameShAM vijitistAm 



2.6.4.[2]

te hocuH | kena rAj~nA kenAnIkena yotsyAma iti sa hAgniruvAca mayA rAj~nA
mayAnIkeneti te 'gninA rAj~nAgninAnIkena caturo mAsaH prAjayaMstAnbrahmaNA ca
trayyA ca vidyayA paryagR^ihNan 



2.6.4.[3]

te hocuH | kenaiva rAj~nA kenAnIkena yotsyAma iti sa ha varuNa uvAca mayA rAj~nA
mayAnIkeneti te varuNenaiva rAj~nA varuNenAnIkenAparAMshcaturo mAsaH
prAjayaMstAnbrahmaNA caiva trayyA ca vidyayA paryagR^ihNan 



2.6.4.[4]

te hocuH | kenaiva rAj~nA kenAnIkena yotsyAma iti sa hendra uvAca mayA rAj~nA
mayAnIkeneti ta indreNaiva rAj~nendreNAnIkenAparAMshcaturo mAsaH
prAjayaMstAnbrahmaNA caiva trayyA ca vidyayA paryagR^ihNan



2.6.4.[5]

sa yadvaishvadevena yajate | agninaivaitadrAj~nAgninAnIkena caturo mAsaH prajayati
tattryenI shalalI bhavati lohaH kShuraH sA yA tryenI shalalI sA trayyai vidyAyai rUpaM
lohaH kShuro brahmaNo rUpamagnirhi brahma lohita iva hyagnistasmAllohaH kShuro
bhavati tena parivartayate tadbrahmaNA caivainametattrayyA ca vidyayA parigR^ihNAti



2.6.4.[6]

atha yadvaruNapraghAsairyajate | varuNenaivaitadrAj~nA varuNenAnIkenAparAMshcaturo
mAsaH prajayati tattryenI shalalI bhavati lohaH kShurastena parivartayate tadbrahmaNA
caivainametattrayyA ca vidyayA parigR^ihNAti



2.6.4.[7]

atha yatsAkamedhairyajate | indreNaivaitadrAj~nendreNAnIkenAparAMshcaturo mAsaH
prajayati tattryenI shalalI bhavati lohaH kShurastena parivartayate tadbrahmaNA
caivainametattrayyA ca vidyayA parigR^ihNAti 



2.6.4.[8]

sa yadvaishvadevena yajate | agnireva tarhi bhavatyagnereva sAyujyaM salokatAM
jayatyatha yatsAkamedhairyajata indra eva tarhi bhavatIndrasyaiva sAyujyaM salokatAM
jayati



2.6.4.[9]

sa yasminhartAvamuM lokameti | sa enamR^ituH parasmA R^itave prayacati para u parasmA
R^itave prayacati sa paramameva sthAnam paramAM gatiM gacati cAturmAsyayAjI
tadAhurna cAturmAsyayAjinamanuvindanti paramaM hyeva khalu sa sthAnam
paramAMgatiM gacatIti 





