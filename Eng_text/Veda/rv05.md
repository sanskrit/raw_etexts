\EN{5001011} abodhy agniH samidhA janAnAm prati dhenum ivAyatIm uSAsam | 
\EN{5001012} yahvA iva pra vayAm ujjihAnAH pra bhAnavaH sisrate nAkam acha || 
\EN{5001021} abodhi hotA yajathAya devAn Urdhvo agniH sumanAH prAtar asthAt | 
\EN{5001022} samiddhasya rushad adarshi pAjo mahAn devas tamaso nir amoci || 
\EN{5001031} yad IM gaNasya rashanAm ajIgaH shucir aN^kte shucibhir gobhir agniH | 
\EN{5001032} Ad dakSiNA yujyate vAjayanty uttAnAm Urdhvo adhayaj juhUbhiH || 
\EN{5001041} agnim achA devayatAm manAMsi cakSUMSIva sUrye saM caranti | 
\EN{5001042} yad IM suvAte uSasA virUpe shveto vAjI jAyate agre ahnAm || 
\EN{5001051} janiSTa hi jenyo agre ahnAM hito hiteSv aruSo vaneSu | 
\EN{5001052} dame-dame sapta ratnA dadhAno 'gnir hotA ni SasAdA yajIyAn || 
\EN{5001061} agnir hotA ny asIdad yajIyAn upasthe mAtuH surabhA uloke | 
\EN{5001062} yuvA kaviH puruniSTha RtAvA dhartA kRSTInAm uta madhya iddhaH || 
\EN{5001071} pra Nu tyaM vipram adhvareSu sAdhum agniM hotAram ILate namobhiH | 
\EN{5001072} A yas tatAna rodasI Rtena nityam mRjanti vAjinaM ghRtena || 
\EN{5001081} mArjAlyo mRjyate sve damUnAH kaviprashasto atithiH shivo naH | 
\EN{5001082} sahasrashRN^go vRSabhas tadojA vishvAM agne sahasA prAsy anyAn || 
\EN{5001091} pra sadyo agne aty eSy anyAn Avir yasmai cArutamo babhUtha | 
\EN{5001092} ILenyo vapuSyo vibhAvA priyo vishAm atithir mAnuSINAm || 
\EN{5001101} tubhyam bharanti kSitayo yaviSTha balim agne antita ota dUrAt | 
\EN{5001102} A bhandiSThasya sumatiM cikiddhi bRhat te agne mahi sharma bhadram || 
\EN{5001111} Adya ratham bhAnumo bhAnumantam agne tiSTha yajatebhiH samantam | 
\EN{5001112} vidvAn pathInAm urv antarikSam eha devAn haviradyAya vakSi || 
\EN{5001121} avocAma kavaye medhyAya vaco vandAru vRSabhAya vRSNe | 
\EN{5001122} gaviSThiro namasA stomam agnau div~nva rukmam uruvya~ncam ashret ||
\EN{5002011} kumAram mAtA yuvatiH samubdhaM guhA bibharti na dadAti pitre | 
\EN{5002012} anIkam asya na minaj janAsaH puraH pashyanti nihitam aratau || 
\EN{5002021} kam etaM tvaM yuvate kumAram peSI bibharSi mahiSI jajAna | 
\EN{5002022} pUrvIr hi garbhaH sharado vavardhApashyaM jAtaM yad asUta mAtA || 
\EN{5002031} hiraNyadantaM shucivarNam ArAt kSetrAd apashyam AyudhA mimAnam | 
\EN{5002032} dadAno asmA amRtaM vipRkvat kim mAm anindrAH kRNavann anukthAH || 
\EN{5002041} kSetrAd apashyaM sanutash carantaM sumad yUthaM na puru shobhamAnam | 
\EN{5002042} na tA agRbhrann ajaniSTa hi SaH paliknIr id yuvatayo bhavanti || 
\EN{5002051} ke me maryakaM vi yavanta gobhir na yeSAM gopA araNash cid Asa | 
\EN{5002052} ya IM jagRbhur ava te sRjantv AjAti pashva upa nash cikitvAn || 
\EN{5002061} vasAM rAjAnaM vasatiM janAnAm arAtayo ni dadhur martyeSu | 
\EN{5002062} brahmANy atrer ava taM sRjantu ninditAro nindyAso bhavantu || 
\EN{5002071} shunash cic chepaM niditaM sahasrAd yUpAd amu~nco ashamiSTa hi SaH | 
\EN{5002072} evAsmad agne vi mumugdhi pAshAn hotash cikitva iha tU niSadya || 
\EN{5002081} hRNIyamAno apa hi mad aiyeH pra me devAnAM vratapA uvAca | 
\EN{5002082} indro vidvAM anu hi tvA cacakSa tenAham agne anushiSTa AgAm || 
\EN{5002091} vi jyotiSA bRhatA bhAty agnir Avir vishvAni kRNute mahitvA | 
\EN{5002092} prAdevIr mAyAH sahate durevAH shishIte shRN^ge rakSase vinikSe || 
\EN{5002101} uta svAnAso divi Santv agnes tigmAyudhA rakSase hantavA u | 
\EN{5002102} made cid asya pra rujanti bhAmA na varante paribAdho adevIH || 
\EN{5002111} etaM te stomaM tuvijAta vipro rathaM na dhIraH svapA atakSam | 
\EN{5002112} yadId agne prati tvaM deva haryAH svarvatIr apa enA jayema || 
\EN{5002121} tuvigrIvo vRSabho vAvRdhAno 'shatrv aryaH sam ajAti vedaH | 
\EN{5002122} itImam agnim amRtA avocan barhiSmate manave sharma yaMsad dhaviSmate manave sharma yaMsat ||
\EN{5003011} tvam agne varuNo jAyase yat tvam mitro bhavasi yat samiddhaH | 
\EN{5003012} tve vishve sahasas putra devAs tvam indro dAshuSe martyAya || 
\EN{5003021} tvam aryamA bhavasi yat kanInAM nAma svadhAvan guhyam bibharSi | 
\EN{5003022} a~njanti mitraM sudhitaM na gobhir yad dampatI samanasA kRNoSi || 
\EN{5003031} tava shriye maruto marjayanta rudra yat te janima cAru citram | 
\EN{5003032} padaM yad viSNor upamaM nidhAyi tena pAsi guhyaM nAma gonAm || 
\EN{5003041} tava shriyA sudRsho deva devAH purU dadhAnA amRtaM sapanta | 
\EN{5003042} hotAram agnim manuSo ni Sedur dashasyanta ushijaH shaMsam AyoH || 
\EN{5003051} na tvad dhotA pUrvo agne yajIyAn na kAvyaiH paro asti svadhAvaH | 
\EN{5003052} vishash ca yasyA atithir bhavAsi sa yaj~nena vanavad deva martAn || 
\EN{5003061} vayam agne vanuyAma tvotA vasUyavo haviSA budhyamAnAH | 
\EN{5003062} vayaM samarye vidatheSv ahnAM vayaM rAyA sahasas putra martAn || 
\EN{5003071} yo na Ago abhy eno bharAty adhId agham aghashaMse dadhAta | 
\EN{5003072} jahI cikitvo abhishastim etAm agne yo no marcayati dvayena || 
\EN{5003081} tvAm asyA vyuSi deva pUrve dUtaM kRNvAnA ayajanta havyaiH | 
\EN{5003082} saMsthe yad agna Iyase rayINAM devo martair vasubhir idhyamAnaH || 
\EN{5003091} ava spRdhi pitaraM yodhi vidvAn putro yas te sahasaH sUna Uhe | 
\EN{5003092} kadA cikitvo abhi cakSase no 'gne kadAM Rtacid yAtayAse || 
\EN{5003101} bhUri nAma vandamAno dadhAti pitA vaso yadi taj joSayAse | 
\EN{5003102} kuvid devasya sahasA cakAnaH sumnam agnir vanate vAvRdhAnaH || 
\EN{5003111} tvam aN^ga jaritAraM yaviSTha vishvAny agne duritAti parSi | 
\EN{5003112} stenA adRshran ripavo janAso 'j~nAtaketA vRjinA abhUvan || 
\EN{5003121} ime yAmAsas tvadrig abhUvan vasave vA tad id Ago avAci | 
\EN{5003122} nAhAyam agnir abhishastaye no na rISate vAvRdhAnaH parA dAt ||
\EN{5004011} tvAm agne vasupatiM vasUnAm abhi pra mande adhvareSu rAjan | 
\EN{5004012} tvayA vAjaM vAjayanto jayemAbhi SyAma pRtsutIr martyAnAm || 
\EN{5004021} havyavAL agnir ajaraH pitA no vibhur vibhAvA sudRshIko asme | 
\EN{5004022} sugArhapatyAH sam iSo didIhy asmadryak sam mimIhi shravAMsi || 
\EN{5004031} vishAM kaviM vishpatim mAnuSINAM shucim pAvakaM ghRtapRSTham agnim | 
\EN{5004032} ni hotAraM vishvavidaM dadhidhve sa deveSu vanate vAryANi || 
\EN{5004041} juSasvAgna iLayA sajoSA yatamAno rashmibhiH sUryasya | 
\EN{5004042} juSasva naH samidhaM jAtaveda A ca devAn haviradyAya vakSi || 
\EN{5004051} juSTo damUnA atithir duroNa imaM no yaj~nam upa yAhi vidvAn | 
\EN{5004052} vishvA agne abhiyujo vihatyA shatrUyatAm A bharA bhojanAni || 
\EN{5004061} vadhena dasyum pra hi cAtayasva vayaH kRNvAnas tanve svAyai | 
\EN{5004062} piparSi yat sahasas putra devAnt so agne pAhi nRtama vAje asmAn || 
\EN{5004071} vayaM te agna ukthair vidhema vayaM havyaiH pAvaka bhadrashoce | 
\EN{5004072} asme rayiM vishvavAraM sam invAsme vishvAni draviNAni dhehi || 
\EN{5004081} asmAkam agne adhvaraM juSasva sahasaH sUno triSadhastha havyam | 
\EN{5004082} vayaM deveSu sukRtaH syAma sharmaNA nas trivarUthena pAhi || 
\EN{5004091} vishvAni no durgahA jAtavedaH sindhuM na nAvA duritAti parSi | 
\EN{5004092} agne atrivan namasA gRNAno 'smAkam bodhy avitA tanUnAm || 
\EN{5004101} yas tvA hRdA kIriNA manyamAno 'martyam martyo johavImi | 
\EN{5004102} jAtavedo yasho asmAsu dhehi prajAbhir agne amRtatvam ashyAm || 
\EN{5004111} yasmai tvaM sukRte jAtaveda ulokam agne kRNavaH syonam | 
\EN{5004112} ashvinaM sa putRNaM vIravantaM gomantaM rayiM nashate svasti ||
\EN{50050011} susamiddhAya shociSe ghRtaM tIvraM juhotana | 
\EN{50050012} agnaye jAtavedase || 
\EN{50050021} narAshaMsaH suSUdatImaM yaj~nam adAbhyaH | 
\EN{50050022} kavir hi madhuhastyaH || 
\EN{50050031} ILito agna A vahendraM citram iha priyam | 
\EN{50050032} sukhai rathebhir Utaye || 
\EN{50050041} UrNamradA vi prathasvAbhy arkA anUSata | 
\EN{50050042} bhavA naH shubhra sAtaye || 
\EN{50050051} devIr dvAro vi shrayadhvaM suprAyaNA na Utaye | 
\EN{50050052} pra-pra yaj~nam pRNItana || 
\EN{50050061} supratIke vayovRdhA yahvI Rtasya mAtarA | 
\EN{50050062} doSAm uSAsam Imahe || 
\EN{50050071} vAtasya patmann ILitA daivyA hotArA manuSaH | 
\EN{50050072} imaM no yaj~nam A gatam || 
\EN{50050081} iLA sarasvatI mahI tisro devIr mayobhuvaH | 
\EN{50050082} barhiH sIdantv asridhaH || 
\EN{50050091} shivas tvaSTar ihA gahi vibhuH poSa uta tmanA | 
\EN{50050092} yaj~ne-yaj~ne na ud ava || 
\EN{50050101} yatra vettha vanaspate devAnAM guhyA nAmAni | 
\EN{50050102} tatra havyAni gAmaya || 
\EN{50050111} svAhAgnaye varuNAya svAhendrAya marudbhyaH svAhA devebhyo haviH |
\EN{5006011} agniM tam manye yo vasur astaM yaM yanti dhenavaH | 
\EN{5006012} astam arvanta Ashavo 'staM nityAso vAjina iSaM stotRbhya A bhara || 
\EN{5006021} so agnir yo vasur gRNe saM yam Ayanti dhenavaH | 
\EN{5006022} sam arvanto raghudruvaH saM sujAtAsaH sUraya iSaM stotRbhya A bhara || 
\EN{5006031} agnir hi vAjinaM vishe dadAti vishvacarSaNiH | 
\EN{5006032} agnI rAye svAbhuvaM sa prIto yAti vAryam iSaM stotRbhya A bhara || 
\EN{5006041} A te agna idhImahi dyumantaM devAjaram | 
\EN{5006042} yad dha syA te panIyasI samid dIdayati dyavISaM stotRbhya A bhara || 
\EN{5006051} A te agna RcA haviH shukrasya shociSas pate | 
\EN{5006052} sushcandra dasma vishpate havyavAT tubhyaM hUyata iSaM stotRbhya A bhara || 
\EN{5006061} pro tye agnayo 'gniSu vishvam puSyanti vAryam | 
\EN{5006062} te hinvire ta invire ta iSaNyanty AnuSag iSaM stotRbhya A bhara || 
\EN{5006071} tava tye agne arcayo mahi vrAdhanta vAjinaH | 
\EN{5006072} ye patvabhiH shaphAnAM vrajA bhuranta gonAm iSaM stotRbhya A bhara || 
\EN{5006081} navA no agna A bhara stotRbhyaH sukSitIr iSaH | 
\EN{5006082} te syAma ya AnRcus tvAdUtAso dame-dama iSaM stotRbhya A bhara || 
\EN{5006091} ubhe sushcandra sarpiSo darvI shrINISa Asani | 
\EN{5006092} uto na ut pupUryA uktheSu shavasas pata iSaM stotRbhya A bhara || 
\EN{5006101} evAM agnim ajuryamur gIrbhir yaj~nebhir AnuSak | 
\EN{5006102} dadhad asme suvIryam uta tyad Ashvashvyam iSaM stotRbhya A bhara ||
\EN{5007011} sakhAyaH saM vaH samya~ncam iSaM stomaM cAgnaye | 
\EN{5007012} varSiSThAya kSitInAm Urjo naptre sahasvate || 
\EN{5007021} kutrA cid yasya samRtau raNvA naro nRSadane | 
\EN{5007022} arhantash cid yam indhate saMjanayanti jantavaH || 
\EN{5007031} saM yad iSo vanAmahe saM havyA mAnuSANAm | 
\EN{5007032} uta dyumnasya shavasa Rtasya rashmim A dade || 
\EN{5007041} sa smA kRNoti ketum A naktaM cid dUra A sate | 
\EN{5007042} pAvako yad vanaspatIn pra smA minAty ajaraH || 
\EN{5007051} ava sma yasya veSaNe svedam pathiSu juhvati | 
\EN{5007052} abhIm aha svajenyam bhUmA pRSTheva ruruhuH || 
\EN{5007061} yam martyaH puruspRhaM vidad vishvasya dhAyase | 
\EN{5007062} pra svAdanam pitUnAm astatAtiM cid Ayave || 
\EN{5007071} sa hi SmA dhanvAkSitaM dAtA na dAty A pashuH | 
\EN{5007072} hirishmashruH shucidann Rbhur anibhRSTataviSiH || 
\EN{5007081} shuciH SmA yasmA atrivat pra svadhitIva rIyate | 
\EN{5007082} suSUr asUta mAtA krANA yad Anashe bhagam || 
\EN{5007091} A yas te sarpirAsute 'gne sham asti dhAyase | 
\EN{5007092} aiSu dyumnam uta shrava A cittam martyeSu dhAH || 
\EN{5007101} iti cin manyum adhrijas tvAdAtam A pashuM dade | 
\EN{5007102} Ad agne apRNato 'triH sAsahyAd dasyUn iSaH sAsahyAn nR^In ||
\EN{5008011} tvAm agna RtAyavaH sam Idhire pratnam pratnAsa Utaye sahaskRta | 
\EN{5008012} purushcandraM yajataM vishvadhAyasaM damUnasaM gRhapatiM vareNyam || 
\EN{5008021} tvAm agne atithim pUrvyaM vishaH shociSkeshaM gRhapatiM ni Sedire | 
\EN{5008022} bRhatketum pururUpaM dhanaspRtaM susharmANaM svavasaM jaradviSam || 
\EN{5008031} tvAm agne mAnuSIr ILate visho hotrAvidaM viviciM ratnadhAtamam | 
\EN{5008032} guhA santaM subhaga vishvadarshataM tuviSvaNasaM suyajaM ghRtashriyam || 
\EN{5008041} tvAm agne dharNasiM vishvadhA vayaM gIrbhir gRNanto namasopa sedima | 
\EN{5008042} sa no juSasva samidhAno aN^giro devo martasya yashasA sudItibhiH || 
\EN{5008051} tvam agne pururUpo vishe-vishe vayo dadhAsi pratnathA puruSTuta | 
\EN{5008052} purUNy annA sahasA vi rAjasi tviSiH sA te titviSANasya nAdhRSe || 
\EN{5008061} tvAm agne samidhAnaM yaviSThya devA dUtaM cakrire havyavAhanam | 
\EN{5008062} urujrayasaM ghRtayonim AhutaM tveSaM cakSur dadhire codayanmati || 
\EN{5008071} tvAm agne pradiva AhutaM ghRtaiH sumnAyavaH suSamidhA sam Idhire | 
\EN{5008072} sa vAvRdhAna oSadhIbhir ukSito 'bhi jrayAMsi pArthivA vi tiSThase ||
\EN{5009011} tvAm agne haviSmanto devam martAsa ILate | 
\EN{5009012} manye tvA jAtavedasaM sa havyA vakSy AnuSak || 
\EN{5009021} agnir hotA dAsvataH kSayasya vRktabarhiSaH | 
\EN{5009022} saM yaj~nAsash caranti yaM saM vAjAsaH shravasyavaH || 
\EN{5009031} uta sma yaM shishuM yathA navaM janiSTAraNI | 
\EN{5009032} dhartAram mAnuSINAM vishAm agniM svadhvaram || 
\EN{5009041} uta sma durgRbhIyase putro na hvAryANAm | 
\EN{5009042} purU yo dagdhAsi vanAgne pashur na yavase || 
\EN{5009051} adha sma yasyArcayaH samyak saMyanti dhUminaH | 
\EN{5009052} yad Im aha trito divy upa dhmAteva dhamati shishIte dhmAtarI yathA || 
\EN{5009061} tavAham agna Utibhir mitrasya ca prashastibhiH | 
\EN{5009062} dveSoyuto na duritA turyAma martyAnAm || 
\EN{5009071} taM no agne abhI naro rayiM sahasva A bhara | 
\EN{5009072} sa kSepayat sa poSayad bhuvad vAjasya sAtaya utaidhi pRtsu no vRdhe ||
\EN{5010011} agna ojiSTham A bhara dyumnam asmabhyam adhrigo | 
\EN{5010012} pra no rAyA parINasA ratsi vAjAya panthAm || 
\EN{5010021} tvaM no agne adbhuta kratvA dakSasya maMhanA | 
\EN{5010022} tve asuryam Aruhat krANA mitro na yaj~niyaH || 
\EN{5010031} tvaM no agna eSAM gayam puSTiM ca vardhaya | 
\EN{5010032} ye stomebhiH pra sUrayo naro maghAny AnashuH || 
\EN{5010041} ye agne candra te giraH shumbhanty ashvarAdhasaH | 
\EN{5010042} shuSmebhiH shuSmiNo naro divash cid yeSAm bRhat sukIrtir bodhati tmanA || 
\EN{5010051} tava tye agne arcayo bhrAjanto yanti dhRSNuyA | 
\EN{5010052} parijmAno na vidyutaH svAno ratho na vAjayuH || 
\EN{5010061} nU no agna Utaye sabAdhasash ca rAtaye | 
\EN{5010062} asmAkAsash ca sUrayo vishvA AshAs tarISaNi || 
\EN{5010071} tvaM no agne aN^gira stuta stavAna A bhara | 
\EN{5010072} hotar vibhvAsahaM rayiM stotRbhya stavase ca na utaidhi pRtsu no vRdhe ||
\EN{5011011} janasya gopA ajaniSTa jAgRvir agniH sudakSaH suvitAya navyase | 
\EN{5011012} ghRtapratIko bRhatA divispRshA dyumad vi bhAti bharatebhyaH shuciH || 
\EN{5011021} yaj~nasya ketum prathamam purohitam agniM naras triSadhasthe sam Idhire | 
\EN{5011022} indreNa devaiH sarathaM sa barhiSi sIdan ni hotA yajathAya sukratuH || 
\EN{5011031} asammRSTo jAyase mAtroH shucir mandraH kavir ud atiSTho vivasvataH | 
\EN{5011032} ghRtena tvAvardhayann agna Ahuta dhUmas te ketur abhavad divi shritaH || 
\EN{5011041} agnir no yaj~nam upa vetu sAdhuyAgniM naro vi bharante gRhe-gRhe | 
\EN{5011042} agnir dUto abhavad dhavyavAhano 'gniM vRNAnA vRNate kavikratum || 
\EN{5011051} tubhyedam agne madhumattamaM vacas tubhyam manISA iyam astu shaM hRde | 
\EN{5011052} tvAM giraH sindhum ivAvanIr mahIr A pRNanti shavasA vardhayanti ca || 
\EN{5011061} tvAm agne aN^giraso guhA hitam anv avinda~n chishriyANaM vane vane | 
\EN{5011062} sa jAyase mathyamAnaH saho mahat tvAm AhuH sahasas putram aN^giraH ||
\EN{5012011} prAgnaye bRhate yaj~niyAya Rtasya vRSNe asurAya manma | 
\EN{5012012} ghRtaM na yaj~na AsyQ supUtaM giram bhare vRSabhAya pratIcIm || 
\EN{5012021} RtaM cikitva Rtam ic cikiddhy Rtasya dhArA anu tRndhi pUrvIH | 
\EN{5012022} nAhaM yAtuM sahasA na dvayena RtaM sapAmy aruSasya vRSNaH || 
\EN{5012031} kayA no agna Rtayann Rtena bhuvo navedA ucathasya navyaH | 
\EN{5012032} vedA me deva RtupA RtUnAM nAham patiM sanitur asya rAyaH || 
\EN{5012041} ke te agne ripave bandhanAsaH ke pAyavaH saniSanta dyumantaH | 
\EN{5012042} ke dhAsim agne anRtasya pAnti ka Asato vacasaH santi gopAH || 
\EN{5012051} sakhAyas te viSuNA agna ete shivAsaH santo ashivA abhUvan | 
\EN{5012052} adhUrSata svayam ete vacobhir RjUyate vRjinAni bruvantaH || 
\EN{5012061} yas te agne namasA yaj~nam ITTa RtaM sa pAty aruSasya vRSNaH | 
\EN{5012062} tasya kSayaH pRthur A sAdhur etu prasarsrANasya nahuSasya sheSaH ||
\EN{5013011} arcantas tvA havAmahe 'rcantaH sam idhImahi | 
\EN{5013012} agne arcanta Utaye || 
\EN{5013021} agne stomam manAmahe sidhram adya divispRshaH | 
\EN{5013022} devasya draviNasyavaH || 
\EN{5013031} agnir juSata no giro hotA yo mAnuSeSv A | 
\EN{5013032} sa yakSad daivyaM janam || 
\EN{5013041} tvam agne saprathA asi juSTo hotA vareNyaH | 
\EN{5013042} tvayA yaj~naM vi tanvate || 
\EN{5013051} tvAm agne vAjasAtamaM viprA vardhanti suSTutam | 
\EN{5013052} sa no rAsva suvIryam || 
\EN{5013061} agne nemir arAM iva devAMs tvam paribhUr asi | 
\EN{5013062} A rAdhash citram R~njase ||
\EN{5014011} agniM stomena bodhaya samidhAno amartyam | 
\EN{5014012} havyA deveSu no dadhat || 
\EN{5014021} tam adhvareSv ILate devam martA amartyam | 
\EN{5014022} yajiSTham mAnuSe jane || 
\EN{5014031} taM hi shashvanta ILate srucA devaM ghRtashcutA | 
\EN{5014032} agniM havyAya voLhave || 
\EN{5014041} agnir jAto arocata ghnan dasyU~n jyotiSA tamaH | 
\EN{5014042} avindad gA apaH svaH || 
\EN{5014051} agnim ILenyaM kaviM ghRtapRSThaM saparyata | 
\EN{5014052} vetu me shRNavad dhavam || 
\EN{5014061} agniM ghRtena vAvRdhu stomebhir vishvacarSaNim | 
\EN{5014062} svAdhIbhir vacasyubhiH ||
\EN{50150011} pra vedhase kavaye vedyAya giram bhare yashase pUrvyAya | 
\EN{50150012} ghRtaprasatto asuraH sushevo rAyo dhartA dharuNo vasvo agniH || 
\EN{50150021} Rtena RtaM dharuNaM dhArayanta yaj~nasya shAke parame vyoman | 
\EN{50150022} divo dharman dharuNe seduSo n~n~n jAtair ajAtAM abhi ye nanakSuH || 
\EN{50150031} aN^hoyuvas tanvas tanvate vi vayo mahad duSTaram pUrvyAya | 
\EN{50150032} sa saMvato navajAtas tuturyAt siN^haM na kruddham abhitaH pari SThuH || 
\EN{50150041} mAteva yad bharase paprathAno janaM-janaM dhAyase cakSase ca | 
\EN{50150042} vayo-vayo jarase yad dadhAnaH pari tmanA viSurUpo jigAsi || 
\EN{50150051} vAjo nu te shavasas pAtv antam uruM doghaM dharuNaM deva rAyaH | 
\EN{50150052} padaM na tAyur guhA dadhAno maho rAye citayann atrim aspaH ||
\EN{5016011} bRhad vayo hi bhAnave 'rcA devAyAgnaye | 
\EN{5016012} yam mitraM na prashastibhir martAso dadhire puraH || 
\EN{5016021} sa hi dyubhir janAnAM hotA dakSasya bAhvoH | 
\EN{5016022} vi havyam agnir AnuSag bhago na vAram RNvati || 
\EN{5016031} asya stome maghonaH sakhye vRddhashociSaH | 
\EN{5016032} vishvA yasmin tuviSvaNi sam arye shuSmam AdadhuH || 
\EN{5016041} adhA hy agna eSAM suvIryasya maMhanA | 
\EN{5016042} tam id yahvaM na rodasI pari shravo babhUvatuH || 
\EN{5016051} nU na ehi vAryam agne gRNAna A bhara | 
\EN{5016052} ye vayaM ye ca sUrayaH svasti dhAmahe sacotaidhi pRtsu no vRdhe ||
\EN{5017011} A yaj~nair deva martya itthA tavyAMsam Utaye | 
\EN{5017012} agniM kRte svadhvare pUrur ILItAvase || 
\EN{5017021} asya hi svayashastara AsA vidharman manyase | 
\EN{5017022} taM nAkaM citrashociSam mandram paro manISayA || 
\EN{5017031} asya vAsA u arciSA ya Ayukta tujA girA | 
\EN{5017032} divo na yasya retasA bRhac chocanty arcayaH || 
\EN{5017041} asya kratvA vicetaso dasmasya vasu ratha A | 
\EN{5017042} adhA vishvAsu havyo 'gnir vikSu pra shasyate || 
\EN{5017051} nU na id dhi vAryam AsA sacanta sUrayaH | 
\EN{5017052} Urjo napAd abhiSTaye pAhi shagdhi svastaya utaidhi pRtsu no vRdhe ||
\EN{5018011} prAtar agniH purupriyo visha stavetAtithiH | 
\EN{5018012} vishvAni yo amartyo havyA marteSu raNyati || 
\EN{5018021} dvitAya mRktavAhase svasya dakSasya maMhanA | 
\EN{5018022} induM sa dhatta AnuSak stotA cit te amartya || 
\EN{5018031} taM vo dIrghAyushociSaM girA huve maghonAm | 
\EN{5018032} ariSTo yeSAM ratho vy ashvadAvann Iyate || 
\EN{5018041} citrA vA yeSu dIdhitir Asann ukthA pAnti ye | 
\EN{5018042} stIrNam barhiH svarNare shravAMsi dadhire pari || 
\EN{5018051} ye me pa~ncAshataM dadur ashvAnAM sadhastuti | 
\EN{5018052} dyumad agne mahi shravo bRhat kRdhi maghonAM nRvad amRta nRNAm ||
\EN{5019011} abhy avasthAH pra jAyante pra vavrer vavrish ciketa | 
\EN{5019012} upasthe mAtur vi caSTe || 
\EN{5019021} juhure vi citayanto 'nimiSaM nRmNam pAnti | 
\EN{5019022} A dRLhAm puraM vivishuH || 
\EN{5019031} A shvaitreyasya jantavo dyumad vardhanta kRSTayaH | 
\EN{5019032} niSkagrIvo bRhaduktha enA madhvA na vAjayuH || 
\EN{5019041} priyaM dugdhaM na kAmyam ajAmi jAmyoH sacA | 
\EN{5019042} gharmo na vAjajaTharo 'dabdhaH shashvato dabhaH || 
\EN{5019051} krILan no rashma A bhuvaH sam bhasmanA vAyunA vevidAnaH | 
\EN{5019052} tA asya san dhRSajo na tigmAH susaMshitA vakSyo vakSaNesthAH ||
\EN{5020011} yam agne vAjasAtama tvaM cin manyase rayim | 
\EN{5020012} taM no gIrbhiH shravAyyaM devatrA panayA yujam || 
\EN{5020021} ye agne nerayanti te vRddhA ugrasya shavasaH | 
\EN{5020022} apa dveSo apa hvaro 'nyavratasya sashcire || 
\EN{5020031} hotAraM tvA vRNImahe 'gne dakSasya sAdhanam | 
\EN{5020032} yaj~neSu pUrvyaM girA prayasvanto havAmahe || 
\EN{5020041} itthA yathA ta Utaye sahasAvan dive-dive | 
\EN{5020042} rAya RtAya sukrato gobhiH SyAma sadhamAdo vIraiH syAma sadhamAdaH ||
\EN{5021011} manuSvat tvA ni dhImahi manuSvat sam idhImahi | 
\EN{5021012} agne manuSvad aN^giro devAn devayate yaja || 
\EN{5021021} tvaM hi mAnuSe jane 'gne suprIta idhyase | 
\EN{5021022} srucas tvA yanty AnuSak sujAta sarpirAsute || 
\EN{5021031} tvAM vishve sajoSaso devAso dUtam akrata | 
\EN{5021032} saparyantas tvA kave yaj~neSu devam ILate || 
\EN{5021041} devaM vo devayajyayAgnim ILIta martyaH | 
\EN{5021042} samiddhaH shukra dIdihy Rtasya yonim AsadaH sasasya yonim AsadaH ||
\EN{5022011} pra vishvasAmann atrivad arcA pAvakashociSe | 
\EN{5022012} yo adhvareSv IDyo hotA mandratamo vishi || 
\EN{5022021} ny agniM jAtavedasaM dadhAtA devam Rtvijam | 
\EN{5022022} pra yaj~na etv AnuSag adyA devavyacastamaH || 
\EN{5022031} cikitvinmanasaM tvA devam martAsa Utaye | 
\EN{5022032} vareNyasya te 'vasa iyAnAso amanmahi || 
\EN{5022041} agne cikiddhy asya na idaM vacaH sahasya | 
\EN{5022042} taM tvA sushipra dampate stomair vardhanty atrayo gIrbhiH shumbhanty atrayaH ||
\EN{5023011} agne sahantam A bhara dyumnasya prAsahA rayim | 
\EN{5023012} vishvA yash carSaNIr abhy RsA vAjeSu sAsahat || 
\EN{5023021} tam agne pRtanASahaM rayiM sahasva A bhara | 
\EN{5023022} tvaM hi satyo adbhuto dAtA vAjasya gomataH || 
\EN{5023031} vishve hi tvA sajoSaso janAso vRktabarhiSaH | 
\EN{5023032} hotAraM sadmasu priyaM vyanti vAryA puru || 
\EN{5023041} sa hi SmA vishvacarSaNir abhimAti saho dadhe | 
\EN{5023042} agna eSu kSayeSv A revan naH shukra dIdihi dyumat pAvaka dIdihi ||
\EN{5024011} agne tvaM no antama uta trAtA shivo bhavA varUthyaH | 
\EN{5024021} vasur agnir vasushravA achA nakSi dyumattamaM rayiM dAH | 
\EN{5024031} sa no bodhi shrudhI havam uruSyA No aghAyataH samasmAt | 
\EN{5024041} taM tvA shociSTha dIdivaH sumnAya nUnam Imahe sakhibhyaH |
\EN{50250011} achA vo agnim avase devaM gAsi sa no vasuH | 
\EN{50250012} rAsat putra RSUNAm RtAvA parSati dviSaH || 
\EN{50250021} sa hi satyo yam pUrve cid devAsash cid yam Idhire | 
\EN{50250022} hotAram mandrajihvam it sudItibhir vibhAvasum || 
\EN{50250031} sa no dhItI variSThayA shreSThayA ca sumatyA | 
\EN{50250032} agne rAyo didIhi naH suvRktibhir vareNya || 
\EN{50250041} agnir deveSu rAjaty agnir marteSv Avishan | 
\EN{50250042} agnir no havyavAhano 'gniM dhIbhiH saparyata || 
\EN{50250051} agnis tuvishravastamaM tuvibrahmANam uttamam | 
\EN{50250052} atUrtaM shrAvayatpatim putraM dadAti dAshuSe || 
\EN{50250061} agnir dadAti satpatiM sAsAha yo yudhA nRbhiH | 
\EN{50250062} agnir atyaM raghuSyadaM jetAram aparAjitam || 
\EN{50250071} yad vAhiSThaM tad agnaye bRhad arca vibhAvaso | 
\EN{50250072} mahiSIva tvad rayis tvad vAjA ud Irate || 
\EN{50250081} tava dyumanto arcayo grAvevocyate bRhat | 
\EN{50250082} uto te tanyatur yathA svAno arta tmanA divaH || 
\EN{50250091} evAM agniM vasUyavaH sahasAnaM vavandima | 
\EN{50250092} sa no vishvA ati dviSaH parSan nAveva sukratuH ||
\EN{5026011} agne pAvaka rociSA mandrayA deva jihvayA | 
\EN{5026012} A devAn vakSi yakSi ca || 
\EN{5026021} taM tvA ghRtasnav Imahe citrabhAno svardRsham | 
\EN{5026022} devAM A vItaye vaha || 
\EN{5026031} vItihotraM tvA kave dyumantaM sam idhImahi | 
\EN{5026032} agne bRhantam adhvare || 
\EN{5026041} agne vishvebhir A gahi devebhir havyadAtaye | 
\EN{5026042} hotAraM tvA vRNImahe || 
\EN{5026051} yajamAnAya sunvata Agne suvIryaM vaha | 
\EN{5026052} devair A satsi barhiSi || 
\EN{5026061} samidhAnaH sahasrajid agne dharmANi puSyasi | 
\EN{5026062} devAnAM dUta ukthyaH || 
\EN{5026071} ny agniM jAtavedasaM hotravAhaM yaviSThyam | 
\EN{5026072} dadhAtA devam Rtvijam || 
\EN{5026081} pra yaj~na etv AnuSag adyA devavyacastamaH | 
\EN{5026082} stRNIta barhir Asade || 
\EN{5026091} edam maruto ashvinA mitraH sIdantu varuNaH | 
\EN{5026092} devAsaH sarvayA vishA ||
\EN{5027011} anasvantA satpatir mAmahe me gAvA cetiSTho asuro maghonaH | 
\EN{5027012} traivRSNo agne dashabhiH sahasrair vaishvAnara tryaruNash ciketa || 
\EN{5027021} yo me shatA ca viMshatiM ca gonAM harI ca yuktA sudhurA dadAti | 
\EN{5027022} vaishvAnara suSTuto vAvRdhAno 'gne yacha tryaruNAya sharma || 
\EN{5027031} evA te agne sumatiM cakAno naviSThAya navamaM trasadasyuH | 
\EN{5027032} yo me giras tuvijAtasya pUrvIr yuktenAbhi tryaruNo gRNAti || 
\EN{5027041} yo ma iti pravocaty ashvamedhAya sUraye | 
\EN{5027042} dadad RcA saniM yate dadan medhAm RtAyate || 
\EN{5027051} yasya mA paruSAH shatam uddharSayanty ukSaNaH | 
\EN{5027052} ashvamedhasya dAnAH somA iva tryRshiraH || 
\EN{5027061} indrAgnI shatadAvny ashvamedhe suvIryam | 
\EN{5027062} kSatraM dhArayatam bRhad divi sUryam ivAjaram ||
\EN{5028011} samiddho agnir divi shocir ashret pratyaN^N^ uSasam urviyA vi bhAti | 
\EN{5028012} eti prAcI vishvavArA namobhir devAM ILAnA haviSA ghRtAcI || 
\EN{5028021} samidhyamAno amRtasya rAjasi haviS kRNvantaM sacase svastaye | 
\EN{5028022} vishvaM sa dhatte draviNaM yam invasy Atithyam agne ni ca dhatta it puraH || 
\EN{5028031} agne shardha mahate saubhagAya tava dyumnAny uttamAni santu | 
\EN{5028032} saM jAspatyaM suyamam A kRNuSva shatrUyatAm abhi tiSThA mahAMsi || 
\EN{5028041} samiddhasya pramahaso 'gne vande tava shriyam | 
\EN{5028042} vRSabho dyumnavAM asi sam adhvareSv idhyase || 
\EN{5028051} samiddho agna Ahuta devAn yakSi svadhvara | 
\EN{5028052} tvaM hi havyavAL asi || 
\EN{5028061} A juhotA duvasyatAgnim prayaty adhvare | 
\EN{5028062} vRNIdhvaM havyavAhanam ||
\EN{5029011} try aryamA manuSo devatAtA trI rocanA divyA dhArayanta | 
\EN{5029012} arcanti tvA marutaH pUtadakSAs tvam eSAm RSir indrAsi dhIraH || 
\EN{5029021} anu yad Im maruto mandasAnam Arcann indram papivAMsaM sutasya | 
\EN{5029022} Adatta vajram abhi yad ahiM hann apo yahvIr asRjat sartavA u || 
\EN{5029031} uta brahmANo maruto me asyendraH somasya suSutasya peyAH | 
\EN{5029032} tad dhi havyam manuSe gA avindad ahann ahim papivAM indro asya || 
\EN{5029041} Ad rodasI vitaraM vi SkabhAyat saMvivyAnash cid bhiyase mRgaM kaH | 
\EN{5029042} jigartim indro apajargurANaH prati shvasantam ava dAnavaM han || 
\EN{5029051} adha kratvA maghavan tubhyaM devA anu vishve adaduH somapeyam | 
\EN{5029052} yat sUryasya haritaH patantIH puraH satIr uparA etashe kaH || 
\EN{5029061} nava yad asya navatiM ca bhogAn sAkaM vajreNa maghavA vivRshcat | 
\EN{5029062} arcantIndram marutaH sadhasthe traiSTubhena vacasA bAdhata dyAm || 
\EN{5029071} sakhA sakhye apacat tUyam agnir asya kratvA mahiSA trI shatAni | 
\EN{5029072} trI sAkam indro manuSaH sarAMsi sutam pibad vRtrahatyAya somam || 
\EN{5029081} trI yac chatA mahiSANAm agho mAs trI sarAMsi maghavA somyApAH | 
\EN{5029082} kAraM na vishve ahvanta devA bharam indrAya yad ahiM jaghAna || 
\EN{5029091} ushanA yat sahasyair ayAtaM gRham indra jUjuvAnebhir ashvaiH | 
\EN{5029092} vanvAno atra sarathaM yayAtha kutsena devair avanor ha shuSNam || 
\EN{5029101} prAnyac cakram avRhaH sUryasya kutsAyAnyad varivo yAtave 'kaH | 
\EN{5029102} anAso dasyUMr amRNo vadhena ni duryoNa AvRNaN^ mRdhravAcaH || 
\EN{5029111} stomAsas tvA gaurivIter avardhann arandhayo vaidathinAya piprum | 
\EN{5029112} A tvAm RjishvA sakhyAya cakre pacan paktIr apibaH somam asya || 
\EN{5029121} navagvAsaH sutasomAsa indraM dashagvAso abhy arcanty arkaiH | 
\EN{5029122} gavyaM cid Urvam apidhAnavantaM taM cin naraH shashamAnA apa vran || 
\EN{5029131} katho nu te pari carANi vidvAn vIryR maghavan yA cakartha | 
\EN{5029132} yA co nu navyA kRNavaH shaviSTha pred u tA te vidatheSu bravAma || 
\EN{5029141} etA vishvA cakRvAM indra bhUry aparIto januSA vIryeNa | 
\EN{5029142} yA cin nu vajrin kRNavo dadhRSvAn na te vartA taviSyA asti tasyAH || 
\EN{5029151} indra brahma kriyamANA juSasva yA te shaviSTha navyA akarma | 
\EN{5029152} vastreva bhadrA sukRtA vasUyU rathaM na dhIraH svapA atakSam ||
\EN{5030011} kva sya vIraH ko apashyad indraM sukharatham IyamAnaM haribhyAm | 
\EN{5030012} yo rAyA vajrI sutasomam ichan tad oko gantA puruhUta UtI || 
\EN{5030021} avAcacakSam padam asya sasvar ugraM nidhAtur anv Ayam ichan | 
\EN{5030022} apRcham anyAM uta te ma Ahur indraM naro bubudhAnA ashema || 
\EN{5030031} pra nu vayaM sute yA te kRtAnIndra bravAma yAni no jujoSaH | 
\EN{5030032} vedad avidvA~n chRNavac ca vidvAn vahate 'yam maghavA sarvasenaH || 
\EN{5030041} sthiram manash cakRSe jAta indra veSId eko yudhaye bhUyasash cit | 
\EN{5030042} ashmAnaM cic chavasA didyuto vi vido gavAm Urvam usriyANAm || 
\EN{5030051} paro yat tvam parama AjaniSThAH parAvati shrutyaM nAma bibhrat | 
\EN{5030052} atash cid indrAd abhayanta devA vishvA apo ajayad dAsapatnIH || 
\EN{5030061} tubhyed ete marutaH sushevA arcanty arkaM sunvanty andhaH | 
\EN{5030062} ahim ohAnam apa AshayAnam pra mAyAbhir mAyinaM sakSad indraH || 
\EN{5030071} vi SU mRdho januSA dAnam invann ahan gavA maghavan saMcakAnaH | 
\EN{5030072} atrA dAsasya namuceH shiro yad avartayo manave gAtum ichan || 
\EN{5030081} yujaM hi mAm akRthA Ad id indra shiro dAsasya namucer mathAyan | 
\EN{5030082} ashmAnaM cit svaryaM vartamAnam pra cakriyeva rodasI marudbhyaH || 
\EN{5030091} striyo hi dAsa AyudhAni cakre kim mA karann abalA asya senAH | 
\EN{5030092} antar hy akhyad ubhe asya dhene athopa praid yudhaye dasyum indraH || 
\EN{5030101} sam atra gAvo 'bhito 'navanteheha vatsair viyutA yad Asan | 
\EN{5030102} saM tA indro asRjad asya shAkair yad IM somAsaH suSutA amandan || 
\EN{5030111} yad IM somA babhrudhUtA amandann aroravId vRSabhaH sAdaneSu | 
\EN{5030112} puraMdaraH papivAM indro asya punar gavAm adadAd usriyANAm || 
\EN{5030121} bhadram idaM rushamA agne akran gavAM catvAri dadataH sahasrA | 
\EN{5030122} RNaMcayasya prayatA maghAni praty agrabhISma nRtamasya nRNAm || 
\EN{5030131} supeshasam mAva sRjanty astaM gavAM sahasrai rushamAso agne | 
\EN{5030132} tIvrA indram amamanduH sutAso 'ktor vyuSTau paritakmyAyAH || 
\EN{5030141} auchat sA rAtrI paritakmyA yAM RNaMcaye rAjani rushamAnAm | 
\EN{5030142} atyo na vAjI raghur ajyamAno babhrush catvAry asanat sahasrA || 
\EN{5030151} catuHsahasraM gavyasya pashvaH praty agrabhISma rushameSv agne | 
\EN{5030152} gharmash cit taptaH pravRje ya AsId ayasmayas taM v AdAma viprAH ||
\EN{5031011} indro rathAya pravataM kRNoti yam adhyasthAn maghavA vAjayantam | 
\EN{5031012} yUtheva pashvo vy unoti gopA aRiSTo yAti prathamaH siSAsan || 
\EN{5031021} A pra drava harivo mA vi venaH pishaN^garAte abhi naH sacasva | 
\EN{5031022} nahi tvad indra vasyo anyad asty amenAMsh cij janivatash cakartha || 
\EN{5031031} ud yat sahaH sahasa AjaniSTa dediSTa indra indriyANi vishvA | 
\EN{5031032} prAcodayat sudughA vavre antar vi jyotiSA saMvavRtvat tamo 'vaH || 
\EN{5031041} anavas te ratham ashvAya takSan tvaSTA vajram puruhUta dyumantam | 
\EN{5031042} brahmANa indram mahayanto arkair avardhayann ahaye hantavA u || 
\EN{5031051} vRSNe yat te vRSaNo arkam arcAn indra grAvANo aditiH sajoSAH | 
\EN{5031052} anashvAso ye pavayo 'rathA indreSitA abhy avartanta dasyUn || 
\EN{5031061} pra te pUrvANi karaNAni vocam pra nUtanA maghavan yA cakartha | 
\EN{5031062} shaktIvo yad vibharA rodasI ubhe jayann apo manave dAnucitrAH || 
\EN{5031071} tad in nu te karaNaM dasma viprAhiM yad ghnann ojo atrAmimIthAH | 
\EN{5031072} shuSNasya cit pari mAyA agRbhNAH prapitvaM yann apa dasyUMr asedhaH || 
\EN{5031081} tvam apo yadave turvashAyAramayaH sudughAH pAra indra | 
\EN{5031082} ugram ayAtam avaho ha kutsaM saM ha yad vAm ushanAranta devAH || 
\EN{5031091} indrAkutsA vahamAnA rathenA vAm atyA api karNe vahantu | 
\EN{5031092} niH SIm adbhyo dhamatho niH SadhasthAn maghono hRdo varathas tamAMsi || 
\EN{5031101} vAtasya yuktAn suyujash cid ashvAn kavish cid eSo ajagann avasyuH | 
\EN{5031102} vishve te atra marutaH sakhAya indra brahmANi taviSIm avardhan || 
\EN{5031111} sUrash cid ratham paritakmyAyAm pUrvaM karad uparaM jUjuvAMsam | 
\EN{5031112} bharac cakram etashaH saM riNAti puro dadhat saniSyati kratuM naH || 
\EN{5031121} AyaM janA abhicakSe jagAmendraH sakhAyaM sutasomam ichan | 
\EN{5031122} vadan grAvAva vedim bhriyAte yasya jIram adhvaryavash caranti || 
\EN{5031131} ye cAkananta cAkananta nU te martA amRta mo te aMha Aran | 
\EN{5031132} vAvandhi yajyUMr uta teSu dhehy ojo janeSu yeSu te syAma ||
\EN{5032011} adardar utsam asRjo vi khAni tvam arNavAn badbadhAnAM aramNAH | 
\EN{5032012} mahAntam indra parvataM vi yad vaH sRjo vi dhArA ava dAnavaM han || 
\EN{5032021} tvam utsAM Rtubhir badbadhAnAM araMha UdhaH parvatasya vajrin | 
\EN{5032022} ahiM cid ugra prayutaM shayAnaM jaghanvAM indra taviSIm adhatthAH || 
\EN{5032031} tyasya cin mahato nir mRgasya vadhar jaghAna taviSIbhir indraH | 
\EN{5032032} ya eka id apratir manyamAna Ad asmAd anyo ajaniSTa tavyAn || 
\EN{5032041} tyaM cid eSAM svadhayA madantam miho napAtaM suvRdhaM tamogAm | 
\EN{5032042} vRSaprabharmA dAnavasya bhAmaM vajreNa vajrI ni jaghAna shuSNam || 
\EN{5032051} tyaM cid asya kratubhir niSattam amarmaNo vidad id asya marma | 
\EN{5032052} yad IM sukSatra prabhRtA madasya yuyutsantaM tamasi harmye dhAH || 
\EN{5032061} tyaM cid itthA katpayaM shayAnam asUrye tamasi vAvRdhAnam | 
\EN{5032062} taM cin mandAno vRSabhaH sutasyoccair indro apagUryA jaghAna || 
\EN{5032071} ud yad indro mahate dAnavAya vadhar yamiSTa saho apratItam | 
\EN{5032072} yad IM vajrasya prabhRtau dadAbha vishvasya jantor adhamaM cakAra || 
\EN{5032081} tyaM cid arNam madhupaM shayAnam asinvaM vavram mahy Adad ugraH | 
\EN{5032082} apAdam atram mahatA vadhena ni duryoNa AvRNaN^ mRdhravAcam || 
\EN{5032091} ko asya shuSmaM taviSIM varAta eko dhanA bharate apratItaH | 
\EN{5032092} ime cid asya jrayaso nu devI indrasyaujaso bhiyasA jihAte || 
\EN{5032101} ny asmai devI svadhitir jihIta indrAya gAtur ushatIva yeme | 
\EN{5032102} saM yad ojo yuvate vishvam Abhir anu svadhAvne kSitayo namanta || 
\EN{5032111} ekaM nu tvA satpatim pA~ncajanyaM jAtaM shRNomi yashasaM janeSu | 
\EN{5032112} tam me jagRbhra Ashaso naviSThaM doSA vastor havamAnAsa indram || 
\EN{5032121} evA hi tvAm RtuthA yAtayantam maghA viprebhyo dadataM shRNomi | 
\EN{5032122} kiM te brahmANo gRhate sakhAyo ye tvAyA nidadhuH kAmam indra ||
\EN{5033011} mahi mahe tavase dIdhye nR^In indrAyetthA tavase atavyAn | 
\EN{5033012} yo asmai sumatiM vAjasAtau stuto jane samaryash ciketa || 
\EN{5033021} sa tvaM na indra dhiyasAno arkair harINAM vRSan yoktram ashreH | 
\EN{5033022} yA itthA maghavann anu joSaM vakSo abhi prAryaH sakSi janAn || 
\EN{5033031} na te ta indrAbhy asmad RSvAyuktAso abrahmatA yad asan | 
\EN{5033032} tiSThA ratham adhi taM vajrahastA rashmiM deva yamase svashvaH || 
\EN{5033041} purU yat ta indra santy ukthA gave cakarthorvarAsu yudhyan | 
\EN{5033042} tatakSe sUryAya cid okasi sve vRSA samatsu dAsasya nAma cit || 
\EN{5033051} vayaM te ta indra ye ca naraH shardho jaj~nAnA yAtAsh ca rathAH | 
\EN{5033052} AsmA~n jagamyAd ahishuSma satvA bhago na havyaH prabhRtheSu cAruH || 
\EN{5033061} papRkSeNyam indra tve hy ojo nRmNAni ca nRtamAno amartaH | 
\EN{5033062} sa na enIM vasavAno rayiM dAH prArya stuSe tuvimaghasya dAnam || 
\EN{5033071} evA na indrotibhir ava pAhi gRNataH shUra kArUn | 
\EN{5033072} uta tvacaM dadato vAjasAtau piprIhi madhvaH suSutasya cAroH || 
\EN{5033081} uta tye mA paurukutsyasya sUres trasadasyor hiraNino rarANAH | 
\EN{5033082} vahantu mA dasha shyetAso asya gairikSitasya kratubhir nu sashce || 
\EN{5033091} uta tye mA mArutAshvasya shoNAH kratvAmaghAso vidathasya rAtau | 
\EN{5033092} sahasrA me cyavatAno dadAna AnUkam aryo vapuSe nArcat || 
\EN{5033101} uta tye mA dhvanyasya juSTA lakSmaNyasya suruco yatAnAH | 
\EN{5033102} mahnA rAyaH saMvaraNasya RSer vrajaM na gAvaH prayatA api gman ||
\EN{5034011} ajAtashatrum ajarA svarvaty anu svadhAmitA dasmam Iyate | 
\EN{5034012} sunotana pacata brahmavAhase puruSTutAya prataraM dadhAtana || 
\EN{5034021} A yaH somena jaTharam apipratAmandata maghavA madhvo andhasaH | 
\EN{5034022} yad Im mRgAya hantave mahAvadhaH sahasrabhRSTim ushanA vadhaM yamat || 
\EN{5034031} yo asmai ghraMsa uta vA ya Udhani somaM sunoti bhavati dyumAM aha | 
\EN{5034032} apApa shakras tatanuSTim Uhati tanUshubhram maghavA yaH kavAsakhaH || 
\EN{5034041} yasyAvadhIt pitaraM yasya mAtaraM yasya shakro bhrAtaraM nAta ISate | 
\EN{5034042} vetId v asya prayatA yataMkaro na kilbiSAd ISate vasva AkaraH || 
\EN{5034051} na pa~ncabhir dashabhir vaSTy ArabhaM nAsunvatA sacate puSyatA cana | 
\EN{5034052} jinAti ved amuyA hanti vA dhunir A devayum bhajati gomati vraje || 
\EN{5034061} vitvakSaNaH samRtau cakramAsajo 'sunvato viSuNaH sunvato vRdhaH | 
\EN{5034062} indro vishvasya damitA vibhISaNo yathAvashaM nayati dAsam AryaH || 
\EN{5034071} sam Im paNer ajati bhojanam muSe vi dAshuSe bhajati sUnaraM vasu | 
\EN{5034072} durge cana dhriyate vishva A puru jano yo asya taviSIm acukrudhat || 
\EN{5034081} saM yaj janau sudhanau vishvashardhasAv aved indro maghavA goSu shubhriSu | 
\EN{5034082} yujaM hy anyam akRta pravepany ud IM gavyaM sRjate satvabhir dhuniH || 
\EN{5034091} sahasrasAm AgniveshiM gRNISe shatrim agna upamAM ketum aryaH | 
\EN{5034092} tasmA ApaH saMyataH pIpayanta tasmin kSatram amavat tveSam astu ||
\EN{50350011} yas te sAdhiSTho 'vasa indra kratuS Tam A bhara | 
\EN{50350012} asmabhyaM carSaNIsahaM sasniM vAjeSu duSTaram || 
\EN{50350021} yad indra te catasro yac chUra santi tisraH | 
\EN{50350022} yad vA pa~nca kSitInAm avas tat su na A bhara || 
\EN{50350031} A te 'vo vareNyaM vRSantamasya hUmahe | 
\EN{50350032} vRSajUtir hi jaj~niSa AbhUbhir indra turvaNiH || 
\EN{50350041} vRSA hy asi rAdhase jaj~niSe vRSNi te shavaH | 
\EN{50350042} svakSatraM te dhRSan manaH satrAham indra pauMsyam || 
\EN{50350051} tvaM tam indra martyam amitrayantam adrivaH | 
\EN{50350052} sarvarathA shatakrato ni yAhi shavasas pate || 
\EN{50350061} tvAm id vRtrahantama janAso vRktabarhiSaH | 
\EN{50350062} ugram pUrvISu pUrvyaM havante vAjasAtaye || 
\EN{50350071} asmAkam indra duSTaram puroyAvAnam AjiSu | 
\EN{50350072} sayAvAnaM dhane-dhane vAjayantam avA ratham || 
\EN{50350081} asmAkam indrehi no ratham avA puraMdhyA | 
\EN{50350082} vayaM shaviSTha vAryaM divi shravo dadhImahi divi stomam manAmahe ||
\EN{5036011} sa A gamad indro yo vasUnAM ciketad dAtuM dAmano rayINAm | 
\EN{5036012} dhanvacaro na vaMsagas tRSANash cakamAnaH pibatu dugdham aMshum || 
\EN{5036021} A te hanU harivaH shUra shipre ruhat somo na parvatasya pRSThe | 
\EN{5036022} anu tvA rAjann arvato na hinvan gIrbhir madema puruhUta vishve || 
\EN{5036031} cakraM na vRttam puruhUta vepate mano bhiyA me amater id adrivaH | 
\EN{5036032} rathAd adhi tvA jaritA sadAvRdha kuvin nu stoSan maghavan purUvasuH || 
\EN{5036041} eSa grAveva jaritA ta indreyarti vAcam bRhad AshuSANaH | 
\EN{5036042} pra savyena maghavan yaMsi rAyaH pra dakSiNid dharivo mA vi venaH || 
\EN{5036051} vRSA tvA vRSaNaM vardhatu dyaur vRSA vRSabhyAM vahase haribhyAm | 
\EN{5036052} sa no vRSA vRSarathaH sushipra vRSakrato vRSA vajrin bhare dhAH || 
\EN{5036061} yo rohitau vAjinau vAjinIvAn tribhiH shataiH sacamAnAv adiSTa | 
\EN{5036062} yUne sam asmai kSitayo namantAM shrutarathAya maruto duvoyA ||
\EN{5037011} sam bhAnunA yatate sUryasyAjuhvAno ghRtapRSThaH sva~ncAH | 
\EN{5037012} tasmA amRdhrA uSaso vy uchAn ya indrAya sunavAmety Aha || 
\EN{5037021} samiddhAgnir vanavat stIrNabarhir yuktagrAvA sutasomo jarAte | 
\EN{5037022} grAvANo yasyeSiraM vadanty ayad adhvaryur haviSAva sindhum || 
\EN{5037031} vadhUr iyam patim ichanty eti ya IM vahAte mahiSIm iSirAm | 
\EN{5037032} Asya shravasyAd ratha A ca ghoSAt purU sahasrA pari vartayAte || 
\EN{5037041} na sa rAjA vyathate yasminn indras tIvraM somam pibati gosakhAyam | 
\EN{5037042} A satvanair ajati hanti vRtraM kSeti kSitIH subhago nAma puSyan || 
\EN{5037051} puSyAt kSeme abhi yoge bhavAty ubhe vRtau saMyatI saM jayAti | 
\EN{5037052} priyaH sUrye priyo agnA bhavAti ya indrAya sutasomo dadAshat ||
\EN{5038011} uroS Ta indra rAdhaso vibhvI rAtiH shatakrato | 
\EN{5038012} adhA no vishvacarSaNe dyumnA sukSatra maMhaya || 
\EN{5038021} yad Im indra shravAyyam iSaM shaviSTha dadhiSe | 
\EN{5038022} paprathe dIrghashruttamaM hiraNyavarNa duSTaram || 
\EN{5038031} shuSmAso ye te adrivo mehanA ketasApaH | 
\EN{5038032} ubhA devAv abhiSTaye divash ca gmash ca rAjathaH || 
\EN{5038041} uto no asya kasya cid dakSasya tava vRtrahan | 
\EN{5038042} asmabhyaM nRmNam A bharAsmabhyaM nRmaNasyase || 
\EN{5038051} nU ta Abhir abhiSTibhis tava sharma~n chatakrato | 
\EN{5038052} indra syAma sugopAH shUra syAma sugopAH ||
\EN{5039011} yad indra citra mehanAsti tvAdAtam adrivaH | 
\EN{5039012} rAdhas tan no vidadvasa ubhayAhasty A bhara || 
\EN{5039021} yan manyase vareNyam indra dyukSaM tad A bhara | 
\EN{5039022} vidyAma tasya te vayam akUpArasya dAvane || 
\EN{5039031} yat te ditsu prarAdhyam mano asti shrutam bRhat | 
\EN{5039032} tena dRLhA cid adriva A vAjaM darSi sAtaye || 
\EN{5039041} maMhiSThaM vo maghonAM rAjAnaM carSaNInAm | 
\EN{5039042} indram upa prashastaye pUrvIbhir jujuSe giraH || 
\EN{5039051} asmA it kAvyaM vaca uktham indrAya shaMsyam | 
\EN{5039052} tasmA u brahmavAhase giro vardhanty atrayo giraH shumbhanty atrayaH ||
\EN{5040011} A yAhy adribhiH sutaM somaM somapate piba | 
\EN{5040012} vRSann indra vRSabhir vRtrahantama || 
\EN{5040021} vRSA grAvA vRSA mado vRSA somo ayaM sutaH | 
\EN{5040022} vRSann indra vRSabhir vRtrahantama || 
\EN{5040031} vRSA tvA vRSaNaM huve vajri~n citrAbhir UtibhiH | 
\EN{5040032} vRSann indra vRSabhir vRtrahantama || 
\EN{5040041} RjISI vajrI vRSabhas turASAT chuSmI rAjA vRtrahA somapAvA | 
\EN{5040042} yuktvA haribhyAm upa yAsad arvAN^ mAdhyaMdine savane matsad indraH || 
\EN{5040051} yat tvA sUrya svarbhAnus tamasAvidhyad AsuraH | 
\EN{5040052} akSetravid yathA mugdho bhuvanAny adIdhayuH || 
\EN{5040061} svarbhAnor adha yad indra mAyA avo divo vartamAnA avAhan | 
\EN{5040062} gULhaM sUryaM tamasApavratena turIyeNa brahmaNAvindad atriH || 
\EN{5040071} mA mAm imaM tava santam atra irasyA drugdho bhiyasA ni gArIt | 
\EN{5040072} tvam mitro asi satyarAdhAs tau mehAvataM varuNash ca rAjA || 
\EN{5040081} grAvNo brahmA yuyujAnaH saparyan kIriNA devAn namasopashikSan | 
\EN{5040082} atriH sUryasya divi cakSur AdhAt svarbhAnor apa mAyA aghukSat || 
\EN{5040091} yaM vai sUryaM svarbhAnus tamasAvidhyad AsuraH | 
\EN{5040092} atrayas tam anv avindan nahy anye ashaknuvan ||
\EN{5041011} ko nu vAm mitrAvaruNAv RtAyan divo vA mahaH pArthivasya vA de | 
\EN{5041012} Rtasya vA sadasi trAsIthAM no yaj~nAyate vA pashuSo na vAjAn || 
\EN{5041021} te no mitro varuNo aryamAyur indra RbhukSA maruto juSanta | 
\EN{5041022} namobhir vA ye dadhate suvRktiM stomaM rudrAya mILhuSe sajoSAH || 
\EN{5041031} A vAM yeSThAshvinA huvadhyai vAtasya patman rathyasya puSTau | 
\EN{5041032} uta vA divo asurAya manma prAndhAMsIva yajyave bharadhvam || 
\EN{5041041} pra sakSaNo divyaH kaNvahotA trito divaH sajoSA vAto agniH | 
\EN{5041042} pUSA bhagaH prabhRthe vishvabhojA AjiM na jagmur AshvashvatamAH || 
\EN{5041051} pra vo rayiM yuktAshvam bharadhvaM rAya eSe 'vase dadhIta dhIH | 
\EN{5041052} susheva evair aushijasya hotA ye va evA marutas turANAm || 
\EN{5041061} pra vo vAyuM rathayujaM kRNudhvam pra devaM vipram panitAram arkaiH | 
\EN{5041062} iSudhyava RtasApaH puraMdhIr vasvIr no atra patnIr A dhiye dhuH || 
\EN{5041071} upa va eSe vandyebhiH shUSaiH pra yahvI divash citayadbhir arkaiH | 
\EN{5041072} uSAsAnaktA viduSIva vishvam A hA vahato martyAya yaj~nam || 
\EN{5041081} abhi vo arce poSyAvato nR^In vAstoS patiM tvaSTAraM rarANaH | 
\EN{5041082} dhanyA sajoSA dhiSaNA namobhir vanaspatIMr oSadhI rAya eSe || 
\EN{5041091} tuje nas tane parvatAH santu svaitavo ye vasavo na vIrAH | 
\EN{5041092} panita Aptyo yajataH sadA no vardhAn naH shaMsaM naryo abhiSTau || 
\EN{5041101} vRSNo astoSi bhUmyasya garbhaM trito napAtam apAM suvRkti | 
\EN{5041102} gRNIte agnir etarI na shUSaiH shociSkesho ni riNAti vanA || 
\EN{5041111} kathA mahe rudriyAya bravAma kad rAye cikituSe bhagAya | 
\EN{5041112} Apa oSadhIr uta no 'vantu dyaur vanA girayo vRkSakeshAH || 
\EN{5041121} shRNotu na UrjAm patir giraH sa nabhas tarIyAM iSiraH parijmA | 
\EN{5041122} shRNvantv ApaH puro na shubhrAH pari sruco babRhANasyAdreH || 
\EN{5041131} vidA cin nu mahAnto ye va evA bravAma dasmA vAryaM dadhAnAH | 
\EN{5041132} vayash cana subhva Ava yanti kSubhA martam anuyataM vadhasnaiH || 
\EN{5041141} A daivyAni pArthivAni janmApash cAchA sumakhAya vocam | 
\EN{5041142} vardhantAM dyAvo girash candrAgrA udA vardhantAm abhiSAtA arNAH || 
\EN{5041151} pade-pade me jarimA ni dhAyi varUtrI vA shakrA yA pAyubhish ca | 
\EN{5041152} siSaktu mAtA mahI rasA naH smat sUribhir Rjuhasta RjuvaniH || 
\EN{5041161} kathA dAshema namasA sudAnUn evayA maruto achoktau prashravaso maruto achoktau | 
\EN{5041162} mA no 'hir budhnyo riSe dhAd asmAkam bhUd upamAtivaniH || 
\EN{5041171} iti cin nu prajAyai pashumatyai devAso vanate martyo va A devAso vanate martyo vaH | 
\EN{5041172} atrA shivAM tanvo dhAsim asyA jarAM cin me nirRtir jagrasIta || 
\EN{5041181} tAM vo devAH sumatim UrjayantIm iSam ashyAma vasavaH shasA goH | 
\EN{5041182} sA naH sudAnur mRLayantI devI prati dravantI suvitAya gamyAH || 
\EN{5041191} abhi na iLA yUthasya mAtA sman nadIbhir urvashI vA gRNAtu | 
\EN{5041192} urvashI vA bRhaddivA gRNAnAbhyUrNvAnA prabhRthasyAyoH || 
\EN{5041201} siSaktu na Urjavyasya puSTeH |
\EN{5042011} pra shaMtamA varuNaM dIdhitI gIr mitram bhagam aditiM nUnam ashyAH | 
\EN{5042012} pRSadyoniH pa~ncahotA shRNotv atUrtapanthA asuro mayobhuH || 
\EN{5042021} prati me stomam aditir jagRbhyAt sUnuM na mAtA hRdyaM sushevam | 
\EN{5042022} brahma priyaM devahitaM yad asty aham mitre varuNe yan mayobhu || 
\EN{5042031} ud Iraya kavitamaM kavInAm unattainam abhi madhvA ghRtena | 
\EN{5042032} sa no vasUni prayatA hitAni candrANi devaH savitA suvAti || 
\EN{5042041} sam indra No manasA neSi gobhiH saM sUribhir harivaH saM svasti | 
\EN{5042042} sam brahmaNA devahitaM yad asti saM devAnAM sumatyA yaj~niyAnAm || 
\EN{5042051} devo bhagaH savitA rAyo aMsha indro vRtrasya saMjito dhanAnAm | 
\EN{5042052} RbhukSA vAja uta vA puraMdhir avantu no amRtAsas turAsaH || 
\EN{5042061} marutvato apratItasya jiSNor ajUryataH pra bravAmA kRtAni | 
\EN{5042062} na te pUrve maghavan nAparAso na vIryaM nUtanaH kash canApa || 
\EN{5042071} upa stuhi prathamaM ratnadheyam bRhaspatiM sanitAraM dhanAnAm | 
\EN{5042072} yaH shaMsate stuvate shambhaviSThaH purUvasur Agamaj johuvAnam || 
\EN{5042081} tavotibhiH sacamAnA ariSTA bRhaspate maghavAnaH suvIrAH | 
\EN{5042082} ye ashvadA uta vA santi godA ye vastradAH subhagAs teSu rAyaH || 
\EN{5042091} visarmANaM kRNuhi vittam eSAM ye bhu~njate apRNanto na ukthaiH | 
\EN{5042092} apavratAn prasave vAvRdhAnAn brahmadviSaH sUryAd yAvayasva || 
\EN{5042101} ya ohate rakSaso devavItAv acakrebhis tam maruto ni yAta | 
\EN{5042102} yo vaH shamIM shashamAnasya nindAt tuchyAn kAmAn karate siSvidAnaH || 
\EN{5042111} tam u STuhi yaH sviSuH sudhanvA yo vishvasya kSayati bheSajasya | 
\EN{5042112} yakSvA mahe saumanasAya rudraM namobhir devam asuraM duvasya || 
\EN{5042121} damUnaso apaso ye suhastA vRSNaH patnIr nadyo vibhvataSTAH | 
\EN{5042122} sarasvatI bRhaddivota rAkA dashasyantIr varivasyantu shubhrAH || 
\EN{5042131} pra sU mahe susharaNAya medhAM giram bhare navyasIM jAyamAnAm | 
\EN{5042132} ya AhanA duhitur vakSaNAsu rUpA minAno akRNod idaM naH || 
\EN{5042141} pra suSTuti stanayantaM ruvantam iLas patiM jaritar nUnam ashyAH | 
\EN{5042142} yo abdimAM udanimAM iyarti pra vidyutA rodasI ukSamANaH || 
\EN{5042151} eSa stomo mArutaM shardho achA rudrasya sUnUMr yuvanyUMr ud ashyAH | 
\EN{5042152} kAmo rAye havate mA svasty upa stuhi pRSadashvAM ayAsaH || 
\EN{5042161} praiSa stomaH pRthivIm antarikSaM vanaspatIMr oSadhI rAye ashyAH | 
\EN{5042162} devo-devaH suhavo bhUtu mahyam mA no mAtA pRthivI durmatau dhAt || 
\EN{5042171} urau devA anibAdhe syAma | 
\EN{5042181} sam ashvinor avasA nUtanena mayobhuvA supraNItI gamema | 
\EN{5042182} A no rayiM vahatam ota vIrAn A vishvAny amRtA saubhagAni ||
\EN{5043011} A dhenavaH payasA tUrNyarthA amardhantIr upa no yantu madhvA | 
\EN{5043012} maho rAye bRhatIH sapta vipro mayobhuvo jaritA johavIti || 
\EN{5043021} A suSTutI namasA vartayadhyai dyAvA vAjAya pRthivI amRdhre | 
\EN{5043022} pitA mAtA madhuvacAH suhastA bhare-bhare no yashasAv aviSTAm || 
\EN{5043031} adhvaryavash cakRvAMso madhUni pra vAyave bharata cAru shukram | 
\EN{5043032} hoteva naH prathamaH pAhy asya deva madhvo rarimA te madAya || 
\EN{5043041} dasha kSipo yu~njate bAhU adriM somasya yA shamitArA suhastA | 
\EN{5043042} madhvo rasaM sugabhastir giriSThAM canishcadad duduhe shukram aMshuH || 
\EN{5043051} asAvi te jujuSANAya somaH kratve dakSAya bRhate madAya | 
\EN{5043052} harI rathe sudhurA yoge arvAg indra priyA kRNuhi hUyamAnaH || 
\EN{5043061} A no mahIm aramatiM sajoSA gnAM devIM namasA rAtahavyAm | 
\EN{5043062} madhor madAya bRhatIm Rtaj~nAm Agne vaha pathibhir devayAnaiH || 
\EN{5043071} a~njanti yam prathayanto na viprA vapAvantaM nAgninA tapantaH | 
\EN{5043072} pitur na putra upasi preSTha A gharmo agnim Rtayann asAdi || 
\EN{5043081} achA mahI bRhatI shaMtamA gIr dUto na gantv ashvinA huvadhyai | 
\EN{5043082} mayobhuvA sarathA yAtam arvAg gantaM nidhiM dhuram ANir na nAbhim || 
\EN{5043091} pra tavyaso namaktiM turasyAham pUSNa uta vAyor adikSi | 
\EN{5043092} yA rAdhasA coditArA matInAM yA vAjasya draviNodA uta tman || 
\EN{5043101} A nAmabhir maruto vakSi vishvAn A rUpebhir jAtavedo huvAnaH | 
\EN{5043102} yaj~naM giro jarituH suSTutiM ca vishve ganta maruto vishva UtI || 
\EN{5043111} A no divo bRhataH parvatAd A sarasvatI yajatA gantu yaj~nam | 
\EN{5043112} havaM devI jujuSANA ghRtAcI shagmAM no vAcam ushatI shRNotu || 
\EN{5043121} A vedhasaM nIlapRSTham bRhantam bRhaspatiM sadane sAdayadhvam | 
\EN{5043122} sAdadyoniM dama A dIdivAMsaM hiraNyavarNam aruSaM sapema || 
\EN{5043131} A dharNasir bRhaddivo rarANo vishvebhir gantv omabhir huvAnaH | 
\EN{5043132} gnA vasAna oSadhIr amRdhras tridhAtushRN^go vRSabho vayodhAH || 
\EN{5043141} mAtuS pade parame shukra Ayor vipanyavo rAspirAso agman | 
\EN{5043142} sushevyaM namasA rAtahavyAH shishum mRjanty Ayavo na vAse || 
\EN{5043151} bRhad vayo bRhate tubhyam agne dhiyAjuro mithunAsaH sacanta | 
\EN{5043152} devo-devaH suhavo bhUtu mahyam mA no mAtA pRthivI durmatau dhAt || 
\EN{5043161} urau devA anibAdhe syAma | 
\EN{5043171} sam ashvinor avasA nUtanena mayobhuvA supraNItI gamema | 
\EN{5043172} A no rayiM vahatam ota vIrAn A vishvAny amRtA saubhagAni ||
\EN{5044011} tam pratnathA pUrvathA vishvathemathA jyeSThatAtim barhiSadaM svarvidam | 
\EN{5044012} pratIcInaM vRjanaM dohase girAshuM jayantam anu yAsu vardhase || 
\EN{5044021} shriye sudRshIr uparasya yAH svar virocamAnaH kakubhAm acodate | 
\EN{5044022} sugopA asi na dabhAya sukrato paro mAyAbhir Rta Asa nAma te || 
\EN{5044031} atyaM haviH sacate sac ca dhAtu cAriSTagAtuH sa hotA sahobhariH | 
\EN{5044032} prasarsrANo anu barhir vRSA shishur madhye yuvAjaro visruhA hitaH || 
\EN{5044041} pra va ete suyujo yAmann iSTaye nIcIr amuSmai yamya RtAvRdhaH | 
\EN{5044042} suyantubhiH sarvashAsair abhIshubhiH krivir nAmAni pravaNe muSAyati || 
\EN{5044051} saMjarbhurANas tarubhiH sutegRbhaM vayAkinaM cittagarbhAsu susvaruH | 
\EN{5044052} dhAravAkeSv RjugAtha shobhase vardhasva patnIr abhi jIvo adhvare || 
\EN{5044061} yAdRg eva dadRshe tAdRg ucyate saM chAyayA dadhire sidhrayApsv A | 
\EN{5044062} mahIm asmabhyam uruSAm uru jrayo bRhat suvIram anapacyutaM sahaH || 
\EN{5044071} vety agrur janivAn vA ati spRdhaH samaryatA manasA sUryaH kaviH | 
\EN{5044072} ghraMsaM rakSantam pari vishvato gayam asmAkaM sharma vanavat svAvasuH || 
\EN{5044081} jyAyAMsam asya yatunasya ketuna RSisvaraM carati yAsu nAma te | 
\EN{5044082} yAdRshmin dhAyi tam apasyayA vidad ya u svayaM vahate so araM karat || 
\EN{5044091} samudram AsAm ava tasthe agrimA na riSyati savanaM yasminn AyatA | 
\EN{5044092} atrA na hArdi kravaNasya rejate yatrA matir vidyate pUtabandhanI || 
\EN{5044101} sa hi kSatrasya manasasya cittibhir evAvadasya yajatasya sadhreH | 
\EN{5044102} avatsArasya spRNavAma raNvabhiH shaviSThaM vAjaM viduSA cid ardhyam || 
\EN{5044111} shyena AsAm aditiH kakSyo mado vishvavArasya yajatasya mAyinaH | 
\EN{5044112} sam anyam-anyam arthayanty etave vidur viSANam paripAnam anti te || 
\EN{5044121} sadApRNo yajato vi dviSo vadhId bAhuvRktaH shrutavit taryo vaH sacA | 
\EN{5044122} ubhA sa varA praty eti bhAti ca yad IM gaNam bhajate suprayAvabhiH || 
\EN{5044131} sutambharo yajamAnasya satpatir vishvAsAm UdhaH sa dhiyAm uda~ncanaH | 
\EN{5044132} bharad dhenU rasavac chishriye payo 'nubruvANo adhy eti na svapan || 
\EN{5044141} yo jAgAra tam RcaH kAmayante yo jAgAra tam u sAmAni yanti | 
\EN{5044142} yo jAgAra tam ayaM soma Aha tavAham asmi sakhye nyokAH || 
\EN{5044151} agnir jAgAra tam RcaH kAmayante 'gnir jAgAra tam u sAmAni yanti | 
\EN{5044152} agnir jAgAra tam ayaM soma Aha tavAham asmi sakhye nyokAH ||
\EN{50450011} vidA divo viSyann adrim ukthair AyatyA uSaso arcino guH | 
\EN{50450012} apAvRta vrajinIr ut svar gAd vi duro mAnuSIr deva AvaH || 
\EN{50450021} vi sUryo amatiM na shriyaM sAd orvAd gavAm mAtA jAnatI gAt | 
\EN{50450022} dhanvarNaso nadyaH khAdoarNA sthUNeva sumitA dRMhata dyauH || 
\EN{50450031} asmA ukthAya parvatasya garbho mahInAM januSe pUrvyAya | 
\EN{50450032} vi parvato jihIta sAdhata dyaur AvivAsanto dasayanta bhUma || 
\EN{50450041} sUktebhir vo vacobhir devajuSTair indrA nv agnI avase huvadhyai | 
\EN{50450042} ukthebhir hi SmA kavayaH suyaj~nA AvivAsanto maruto yajanti || 
\EN{50450051} eto nv adya sudhyo bhavAma pra duchunA minavAmA varIyaH | 
\EN{50450052} Are dveSAMsi sanutar dadhAmAyAma prA~nco yajamAnam acha || 
\EN{50450061} etA dhiyaM kRNavAmA sakhAyo 'pa yA mAtAM RNuta vrajaM goH | 
\EN{50450062} yayA manur vishishipraM jigAya yayA vaNig vaN^kur ApA purISam || 
\EN{50450071} anUnod atra hastayato adrir Arcan yena dasha mAso navagvAH | 
\EN{50450072} RtaM yatI saramA gA avindad vishvAni satyAN^girAsh cakAra || 
\EN{50450081} vishve asyA vyuSi mAhinAyAH saM yad gobhir aN^giraso navanta | 
\EN{50450082} utsa AsAm parame sadhastha Rtasya pathA saramA vidad gAH || 
\EN{50450091} A sUryo yAtu saptAshvaH kSetraM yad asyorviyA dIrghayAthe | 
\EN{50450092} raghuH shyenaH patayad andho achA yuvA kavir dIdayad goSu gachan || 
\EN{50450101} A sUryo aruhac chukram arNo 'yukta yad dharito vItapRSThAH | 
\EN{50450102} udnA na nAvam anayanta dhIrA AshRNvatIr Apo arvAg atiSThan || 
\EN{50450111} dhiyaM vo apsu dadhiSe svarSAM yayAtaran dasha mAso navagvAH | 
\EN{50450112} ayA dhiyA syAma devagopA ayA dhiyA tuturyAmAty aMhaH ||  
\EN{5046011} hayo na vidvAM ayuji svayaM dhuri tAM vahAmi prataraNIm avasyuvam | 
\EN{5046012} nAsyA vashmi vimucaM nAvRtam punar vidvAn pathaH puraeta Rju neSati || 
\EN{5046021} agna indra varuNa mitra devAH shardhaH pra yanta mArutota viSNo | 
\EN{5046022} ubhA nAsatyA rudro adha gnAH pUSA bhagaH sarasvatI juSanta || 
\EN{5046031} indrAgnI mitrAvaruNAditiM svaH pRthivIM dyAm marutaH parvatAM apaH | 
\EN{5046032} huve viSNum pUSaNam brahmaNas patim bhagaM nu shaMsaM savitAram Utaye || 
\EN{5046041} uta no viSNur uta vAto asridho draviNodA uta somo mayas karat | 
\EN{5046042} uta Rbhava uta rAye no ashvinota tvaSTota vibhvAnu maMsate || 
\EN{5046051} uta tyan no mArutaM shardha A gamad divikSayaM yajatam barhir Asade | 
\EN{5046052} bRhaspatiH sharma pUSota no yamad varUthyaM varuNo mitro aryamA || 
\EN{5046061} uta tye naH parvatAsaH sushastayaH sudItayo nadyas trAmaNe bhuvan | 
\EN{5046062} bhago vibhaktA shavasAvasA gamad uruvyacA aditiH shrotu me havam || 
\EN{5046071} devAnAm patnIr ushatIr avantu naH prAvantu nas tujaye vAjasAtaye | 
\EN{5046072} yAH pArthivAso yA apAm api vrate tA no devIH suhavAH sharma yachata || 
\EN{5046081} uta gnA vyantu devapatnIr indrANy agnAyy ashvinI rAT | 
\EN{5046082} A rodasI varuNAnI shRNotu vyantu devIr ya Rtur janInAm ||
\EN{5047011} prayu~njatI diva eti bruvANA mahI mAtA duhitur bodhayantI | 
\EN{5047012} AvivAsantI yuvatir manISA pitRbhya A sadane johuvAnA || 
\EN{5047021} ajirAsas tadapa IyamAnA AtasthivAMso amRtasya nAbhim | 
\EN{5047022} anantAsa uravo vishvataH sIm pari dyAvApRthivI yanti panthAH || 
\EN{5047031} ukSA samudro aruSaH suparNaH pUrvasya yonim pitur A vivesha | 
\EN{5047032} madhye divo nihitaH pRshnir ashmA vi cakrame rajasas pAty antau || 
\EN{5047041} catvAra Im bibhrati kSemayanto dasha garbhaM carase dhApayante | 
\EN{5047042} tridhAtavaH paramA asya gAvo divash caranti pari sadyo antAn || 
\EN{5047051} idaM vapur nivacanaM janAsash caranti yan nadyas tasthur ApaH | 
\EN{5047052} dve yad Im bibhRto mAtur anye iheha jAte yamyR sabandhU || 
\EN{5047061} vi tanvate dhiyo asmA apAMsi vastrA putrAya mAtaro vayanti | 
\EN{5047062} upaprakSe vRSaNo modamAnA divas pathA vadhvo yanty acha || 
\EN{5047071} tad astu mitrAvaruNA tad agne shaM yor asmabhyam idam astu shastam | 
\EN{5047072} ashImahi gAdham uta pratiSThAM namo dive bRhate sAdanAya ||
\EN{5048011} kad u priyAya dhAmne manAmahe svakSatrAya svayashase mahe vayam | 
\EN{5048012} Amenyasya rajaso yad abhra AM apo vRNAnA vitanoti mAyinI || 
\EN{5048021} tA atnata vayunaM vIravakSaNaM samAnyA vRtayA vishvam A rajaH | 
\EN{5048022} apo apAcIr aparA apejate pra pUrvAbhis tirate devayur janaH || 
\EN{5048031} A grAvabhir ahanyebhir aktubhir variSThaM vajram A jigharti mAyini | 
\EN{5048032} shataM vA yasya pracaran sve dame saMvartayanto vi ca vartayann ahA || 
\EN{5048041} tAm asya rItim parashor iva praty anIkam akhyam bhuje asya varpasaH | 
\EN{5048042} sacA yadi pitumantam iva kSayaM ratnaM dadhAti bharahUtaye vishe || 
\EN{5048051} sa jihvayA caturanIka R~njate cAru vasAno varuNo yatann arim | 
\EN{5048052} na tasya vidma puruSatvatA vayaM yato bhagaH savitA dAti vAryam ||
\EN{5049011} devaM vo adya savitAram eSe bhagaM ca ratnaM vibhajantam AyoH | 
\EN{5049012} A vAM narA purubhujA vavRtyAM dive-dive cid ashvinA sakhIyan || 
\EN{5049021} prati prayANam asurasya vidvAn sUktair devaM savitAraM duvasya | 
\EN{5049022} upa bruvIta namasA vijAna~n jyeSThaM ca ratnaM vibhajantam AyoH || 
\EN{5049031} adatrayA dayate vAryANi pUSA bhago aditir vasta usraH | 
\EN{5049032} indro viSNur varuNo mitro agnir ahAni bhadrA janayanta dasmAH || 
\EN{5049041} tan no anarvA savitA varUthaM tat sindhava iSayanto anu gman | 
\EN{5049042} upa yad voce adhvarasya hotA rAyaH syAma patayo vAjaratnAH || 
\EN{5049051} pra ye vasubhya Ivad A namo dur ye mitre varuNe sUktavAcaH | 
\EN{5049052} avaitv abhvaM kRNutA varIyo divaspRthivyor avasA madema ||
\EN{5050011} vishvo devasya netur marto vurIta sakhyam | 
\EN{5050012} vishvo rAya iSudhyati dyumnaM vRNIta puSyase || 
\EN{5050021} te te deva netar ye cemAM anushase | 
\EN{5050022} te rAyA te hy RpRce sacemahi sacathyaH || 
\EN{5050031} ato na A n~nn atithIn ataH patnIr dashasyata | 
\EN{5050032} Are vishvam patheSThAM dviSo yuyotu yUyuviH || 
\EN{5050041} yatra vahnir abhihito dudravad droNyaH pashuH | 
\EN{5050042} nRmaNA vIrapastyo 'rNA dhIreva sanitA || 
\EN{5050051} eSa te deva netA rathaspatiH shaM rayiH | 
\EN{5050052} shaM rAye shaM svastaya iSastuto manAmahe devastuto manAmahe ||
\EN{5051011} agne sutasya pItaye vishvair Umebhir A gahi | 
\EN{5051012} devebhir havyadAtaye || 
\EN{5051021} RtadhItaya A gata satyadharmANo adhvaram | 
\EN{5051022} agneH pibata jihvayA || 
\EN{5051031} viprebhir vipra santya prAtaryAvabhir A gahi | 
\EN{5051032} devebhiH somapItaye || 
\EN{5051041} ayaM somash camU suto 'matre pari Sicyate | 
\EN{5051042} priya indrAya vAyave || 
\EN{5051051} vAyav A yAhi vItaye juSANo havyadAtaye | 
\EN{5051052} pibA sutasyAndhaso abhi prayaH || 
\EN{5051061} indrash ca vAyav eSAM sutAnAm pItim arhathaH | 
\EN{5051062} tA~n juSethAm arepasAv abhi prayaH || 
\EN{5051071} sutA indrAya vAyave somAso dadhyAshiraH | 
\EN{5051072} nimnaM na yanti sindhavo 'bhi prayaH || 
\EN{5051081} sajUr vishvebhir devebhir ashvibhyAm uSasA sajUH | 
\EN{5051082} A yAhy agne atrivat sute raNa || 
\EN{5051091} sajUr mitrAvaruNAbhyAM sajUH somena viSNunA | 
\EN{5051092} A yAhy agne atrivat sute raNa || 
\EN{5051101} sajUr Adityair vasubhiH sajUr indreNa vAyunA | 
\EN{5051102} A yAhy agne atrivat sute raNa || 
\EN{5051111} svasti no mimItAm ashvinA bhagaH svasti devy aditir anarvaNaH | 
\EN{5051112} svasti pUSA asuro dadhAtu naH svasti dyAvApRthivI sucetunA || 
\EN{5051121} svastaye vAyum upa bravAmahai somaM svasti bhuvanasya yas patiH | 
\EN{5051122} bRhaspatiM sarvagaNaM svastaye svastaya AdityAso bhavantu naH || 
\EN{5051131} vishve devA no adyA svastaye vaishvAnaro vasur agniH svastaye | 
\EN{5051132} devA avantv RbhavaH svastaye svasti no rudraH pAtv aMhasaH || 
\EN{5051141} svasti mitrAvaruNA svasti pathye revati | 
\EN{5051142} svasti na indrash cAgnish ca svasti no adite kRdhi || 
\EN{5051151} svasti panthAm anu carema sUryAcandramasAv iva | 
\EN{5051152} punar dadatAghnatA jAnatA saM gamemahi ||
\EN{5052011} pra shyAvAshva dhRSNuyArcA marudbhir RkvabhiH | 
\EN{5052012} ye adrogham anuSvadhaM shravo madanti yaj~niyAH || 
\EN{5052021} te hi sthirasya shavasaH sakhAyaH santi dhRSNuyA | 
\EN{5052022} te yAmann A dhRSadvinas tmanA pAnti shashvataH || 
\EN{5052031} te syandrAso nokSaNo 'ti Skandanti sharvarIH | 
\EN{5052032} marutAm adhA maho divi kSamA ca manmahe || 
\EN{5052041} marutsu vo dadhImahi stomaM yaj~naM ca dhRSNuyA | 
\EN{5052042} vishve ye mAnuSA yugA pAnti martyaM riSaH || 
\EN{5052051} arhanto ye sudAnavo naro asAmishavasaH | 
\EN{5052052} pra yaj~naM yaj~niyebhyo divo arcA marudbhyaH || 
\EN{5052061} A rukmair A yudhA nara RSvA RSTIr asRkSata | 
\EN{5052062} anv enAM aha vidyuto maruto jajjhatIr iva bhAnur arta tmanA divaH || 
\EN{5052071} ye vAvRdhanta pArthivA ya urAv antarikSa A | 
\EN{5052072} vRjane vA nadInAM sadhasthe vA maho divaH || 
\EN{5052081} shardho mArutam uc chaMsa satyashavasam Rbhvasam | 
\EN{5052082} uta sma te shubhe naraH pra syandrA yujata tmanA || 
\EN{5052091} uta sma te paruSNyAm UrNA vasata shundhyavaH | 
\EN{5052092} uta pavyA rathAnAm adrim bhindanty ojasA || 
\EN{5052101} Apathayo vipathayo 'ntaspathA anupathAH | 
\EN{5052102} etebhir mahyaM nAmabhir yaj~naM viSTAra ohate || 
\EN{5052111} adhA naro ny ohate 'dhA niyuta ohate | 
\EN{5052112} adhA pArAvatA iti citrA rUpANi darshyA || 
\EN{5052121} chandastubhaH kubhanyava utsam A kIriNo nRtuH | 
\EN{5052122} te me ke cin na tAyava UmA Asan dRshi tviSe || 
\EN{5052131} ya RSvA RSTividyutaH kavayaH santi vedhasaH | 
\EN{5052132} tam RSe mArutaM gaNaM namasyA ramayA girA || 
\EN{5052141} acha RSe mArutaM gaNaM dAnA mitraM na yoSaNA | 
\EN{5052142} divo vA dhRSNava ojasA stutA dhIbhir iSaNyata || 
\EN{5052151} nU manvAna eSAM devAM achA na vakSaNA | 
\EN{5052152} dAnA saceta sUribhir yAmashrutebhir a~njibhiH || 
\EN{5052161} pra ye me bandhveSe gAM vocanta sUrayaH pRshniM vocanta mAtaram | 
\EN{5052162} adhA pitaram iSmiNaM rudraM vocanta shikvasaH || 
\EN{5052171} sapta me sapta shAkina ekam-ekA shatA daduH | 
\EN{5052172} yamunAyAm adhi shrutam ud rAdho gavyam mRje ni rAdho ashvyam mRje ||
\EN{5053011} ko veda jAnam eSAM ko vA purA sumneSv Asa marutAm | 
\EN{5053012} yad yuyujre kilAsyaH || 
\EN{5053021} aitAn ratheSu tasthuSaH kaH shushrAva kathA yayuH | 
\EN{5053022} kasmai sasruH sudAse anv Apaya iLAbhir vRSTayaH saha || 
\EN{5053031} te ma Ahur ya Ayayur upa dyubhir vibhir made | 
\EN{5053032} naro maryA arepasa imAn pashyann iti STuhi || 
\EN{5053041} ye a~njiSu ye vAshISu svabhAnavaH srakSu rukmeSu khAdiSu | 
\EN{5053042} shrAyA ratheSu dhanvasu || 
\EN{5053051} yuSmAkaM smA rathAM anu mude dadhe maruto jIradAnavaH | 
\EN{5053052} vRSTI dyAvo yatIr iva || 
\EN{5053061} A yaM naraH sudAnavo dadAshuSe divaH kosham acucyavuH | 
\EN{5053062} vi parjanyaM sRjanti rodasI anu dhanvanA yanti vRSTayaH || 
\EN{5053071} tatRdAnAH sindhavaH kSodasA rajaH pra sasrur dhenavo yathA | 
\EN{5053072} syannA ashvA ivAdhvano vimocane vi yad vartanta enyaH || 
\EN{5053081} A yAta maruto diva AntarikSAd amAd uta | 
\EN{5053082} mAva sthAta parAvataH || 
\EN{5053091} mA vo rasAnitabhA kubhA krumur mA vaH sindhur ni rIramat | 
\EN{5053092} mA vaH pari SThAt sarayuH purISiNy asme It sumnam astu vaH || 
\EN{5053101} taM vaH shardhaM rathAnAM tveSaM gaNam mArutaM navyasInAm | 
\EN{5053102} anu pra yanti vRSTayaH || 
\EN{5053111} shardhaM-shardhaM va eSAM vrAtaM-vrAtaM gaNaM-gaNaM sushastibhiH | 
\EN{5053112} anu krAmema dhItibhiH ||  
\EN{5053121} kasmA adya sujAtAya rAtahavyAya pra yayuH | 
\EN{5053122} enA yAmena marutaH || 
\EN{5053131} yena tokAya tanayAya dhAnyam bIjaM vahadhve akSitam | 
\EN{5053132} asmabhyaM tad dhattana yad va Imahe rAdho vishvAyu saubhagam || 
\EN{5053141} atIyAma nidas tiraH svastibhir hitvAvadyam arAtIH | 
\EN{5053142} vRSTvI shaM yor Apa usri bheSajaM syAma marutaH saha || 
\EN{5053151} sudevaH samahAsati suvIro naro marutaH sa martyaH | 
\EN{5053152} yaM trAyadhve syAma te || 
\EN{5053161} stuhi bhojAn stuvato asya yAmani raNan gAvo na yavase | 
\EN{5053162} yataH pUrvAM iva sakhIMr anu hvaya girA gRNIhi kAminaH ||
\EN{5054011} pra shardhAya mArutAya svabhAnava imAM vAcam anajA parvatacyute | 
\EN{5054012} gharmastubhe diva A pRSThayajvane dyumnashravase mahi nRmNam arcata || 
\EN{5054021} pra vo marutas taviSA udanyavo vayovRdho ashvayujaH parijrayaH | 
\EN{5054022} saM vidyutA dadhati vAshati tritaH svaranty Apo 'vanA parijrayaH || 
\EN{5054031} vidyunmahaso naro ashmadidyavo vAtatviSo marutaH parvatacyutaH | 
\EN{5054032} abdayA cin muhur A hrAdunIvRta stanayadamA rabhasA udojasaH || 
\EN{5054041} vy aktUn rudrA vy ahAni shikvaso vy antarikSaM vi rajAMsi dhUtayaH | 
\EN{5054042} vi yad ajrAM ajatha nAva IM yathA vi durgANi maruto nAha riSyatha || 
\EN{5054051} tad vIryaM vo maruto mahitvanaM dIrghaM tatAna sUryo na yojanam | 
\EN{5054052} etA na yAme agRbhItashociSo 'nashvadAM yan ny ayAtanA girim || 
\EN{5054061} abhrAji shardho maruto yad arNasam moSathA vRkSaM kapaneva vedhasaH | 
\EN{5054062} adha smA no aramatiM sajoSasash cakSur iva yantam anu neSathA sugam || 
\EN{5054071} na sa jIyate maruto na hanyate na sredhati na vyathate na riSyati | 
\EN{5054072} nAsya rAya upa dasyanti notaya RSiM vA yaM rAjAnaM vA suSUdatha || 
\EN{5054081} niyutvanto grAmajito yathA naro 'ryamaNo na marutaH kabandhinaH | 
\EN{5054082} pinvanty utsaM yad inAso asvaran vy undanti pRthivIm madhvo andhasA || 
\EN{5054091} pravatvatIyam pRthivI marudbhyaH pravatvatI dyaur bhavati prayadbhyaH | 
\EN{5054092} pravatvatIH pathyR antarikSyAH pravatvantaH parvatA jIradAnavaH || 
\EN{5054101} yan marutaH sabharasaH svarNaraH sUrya udite madathA divo naraH | 
\EN{5054102} na vo 'shvAH shrathayantAha sisrataH sadyo asyAdhvanaH pAram ashnutha || 
\EN{5054111} aMseSu va RSTayaH patsu khAdayo vakSassu rukmA maruto rathe shubhaH | 
\EN{5054112} agnibhrAjaso vidyuto gabhastyoH shiprAH shIrSasu vitatA hiraNyayIH || 
\EN{5054121} taM nAkam aryo agRbhItashociSaM rushat pippalam maruto vi dhUnutha | 
\EN{5054122} sam acyanta vRjanAtitviSanta yat svaranti ghoSaM vitatam RtAyavaH || 
\EN{5054131} yuSmAdattasya maruto vicetaso rAyaH syAma rathyo vayasvataH | 
\EN{5054132} na yo yuchati tiSyo yathA divo 'sme rAranta marutaH sahasriNam || 
\EN{5054141} yUyaM rayim maruta spArhavIraM yUyam RSim avatha sAmavipram | 
\EN{5054142} yUyam arvantam bharatAya vAjaM yUyaM dhattha rAjAnaM shruSTimantam || 
\EN{5054151} tad vo yAmi draviNaM sadyaUtayo yenA svar Na tatanAma nR^IMr abhi | 
\EN{5054152} idaM su me maruto haryatA vaco yasya tarema tarasA shataM himAH ||
\EN{50550011} prayajyavo maruto bhrAjadRSTayo bRhad vayo dadhire rukmavakSasaH | 
\EN{50550012} Iyante ashvaiH suyamebhir AshubhiH shubhaM yAtAm anu rathA avRtsata || 
\EN{50550021} svayaM dadhidhve taviSIM yathA vida bRhan mahAnta urviyA vi rAjatha | 
\EN{50550022} utAntarikSam mamire vy ojasA shubhaM yAtAm anu rathA avRtsata || 
\EN{50550031} sAkaM jAtAH subhvaH sAkam ukSitAH shriye cid A prataraM vAvRdhur naraH | 
\EN{50550032} virokiNaH sUryasyeva rashmayaH shubhaM yAtAm anu rathA avRtsata || 
\EN{50550041} AbhUSeNyaM vo maruto mahitvanaM didRkSeNyaM sUryasyeva cakSaNam | 
\EN{50550042} uto asmAM amRtatve dadhAtana shubhaM yAtAm anu rathA avRtsata || 
\EN{50550051} ud IrayathA marutaH samudrato yUyaM vRSTiM varSayathA purISiNaH | 
\EN{50550052} na vo dasrA upa dasyanti dhenavaH shubhaM yAtAm anu rathA avRtsata || 
\EN{50550061} yad ashvAn dhUrSu pRSatIr ayugdhvaM hiraNyayAn praty atkAM amugdhvam | 
\EN{50550062} vishvA it spRdho maruto vy asyatha shubhaM yAtAm anu rathA avRtsata || 
\EN{50550071} na parvatA na nadyo varanta vo yatrAcidhvam maruto gachathed u tat | 
\EN{50550072} uta dyAvApRthivI yAthanA pari shubhaM yAtAm anu rathA avRtsata || 
\EN{50550081} yat pUrvyam maruto yac ca nUtanaM yad udyate vasavo yac ca shasyate | 
\EN{50550082} vishvasya tasya bhavathA navedasaH shubhaM yAtAm anu rathA avRtsata || 
\EN{50550091} mRLata no maruto mA vadhiSTanAsmabhyaM sharma bahulaM vi yantana | 
\EN{50550092} adhi stotrasya sakhyasya gAtana shubhaM yAtAm anu rathA avRtsata || 
\EN{50550101} yUyam asmAn nayata vasyo achA nir aMhatibhyo maruto gRNAnAH | 
\EN{50550102} juSadhvaM no havyadAtiM yajatrA vayaM syAma patayo rayINAm ||
\EN{5056011} agne shardhantam A gaNam piSTaM rukmebhir a~njibhiH | 
\EN{5056012} visho adya marutAm ava hvaye divash cid rocanAd adhi || 
\EN{5056021} yathA cin manyase hRdA tad in me jagmur AshasaH | 
\EN{5056022} ye te nediSThaM havanAny Agaman tAn vardha bhImasaMdRshaH || 
\EN{5056031} mILhuSmatIva pRthivI parAhatA madanty ety asmad A | 
\EN{5056032} RkSo na vo marutaH shimIvAM amo dudhro gaur iva bhImayuH || 
\EN{5056041} ni ye riNanty ojasA vRthA gAvo na durdhuraH | 
\EN{5056042} ashmAnaM cit svaryam parvataM girim pra cyAvayanti yAmabhiH || 
\EN{5056051} ut tiSTha nUnam eSAM stomaiH samukSitAnAm | 
\EN{5056052} marutAm purutamam apUrvyaM gavAM sargam iva hvaye || 
\EN{5056061} yuN^gdhvaM hy aruSI rathe yuN^gdhvaM ratheSu rohitaH | 
\EN{5056062} yuN^gdhvaM harI ajirA dhuri voLhave vahiSThA dhuri voLhave || 
\EN{5056071} uta sya vAjy aruSas tuviSvaNir iha sma dhAyi darshataH | 
\EN{5056072} mA vo yAmeSu marutash ciraM karat pra taM ratheSu codata || 
\EN{5056081} rathaM nu mArutaM vayaM shravasyum A huvAmahe | 
\EN{5056082} A yasmin tasthau suraNAni bibhratI sacA marutsu rodasI || 
\EN{5056091} taM vaH shardhaM ratheshubhaM tveSam panasyum A huve | 
\EN{5056092} yasmin sujAtA subhagA mahIyate sacA marutsu mILhuSI ||
\EN{5057011} A rudrAsa indravantaH sajoSaso hiraNyarathAH suvitAya gantana | 
\EN{5057012} iyaM vo asmat prati haryate matis tRSNaje na diva utsA udanyave || 
\EN{5057021} vAshImanta RSTimanto manISiNaH sudhanvAna iSumanto niSaN^giNaH | 
\EN{5057022} svashvA stha surathAH pRshnimAtaraH svAyudhA maruto yAthanA shubham || 
\EN{5057031} dhUnutha dyAm parvatAn dAshuSe vasu ni vo vanA jihate yAmano bhiyA | 
\EN{5057032} kopayatha pRthivIm pRshnimAtaraH shubhe yad ugrAH pRSatIr ayugdhvam || 
\EN{5057041} vAtatviSo maruto varSanirNijo yamA iva susadRshaH supeshasaH | 
\EN{5057042} pishaN^gAshvA aruNAshvA arepasaH pratvakSaso mahinA dyaur ivoravaH || 
\EN{5057051} purudrapsA a~njimantaH sudAnavas tveSasaMdRsho anavabhrarAdhasaH | 
\EN{5057052} sujAtAso januSA rukmavakSaso divo arkA amRtaM nAma bhejire || 
\EN{5057061} RSTayo vo maruto aMsayor adhi saha ojo bAhvor vo balaM hitam | 
\EN{5057062} nRmNA shIrSasv AyudhA ratheSu vo vishvA vaH shrIr adhi tanUSu pipishe || 
\EN{5057071} gomad ashvAvad rathavat suvIraM candravad rAdho maruto dadA naH | 
\EN{5057072} prashastiM naH kRNuta rudriyAso bhakSIya vo 'vaso daivyasya || 
\EN{5057081} haye naro maruto mRLatA nas tuvImaghAso amRtA Rtaj~nAH | 
\EN{5057082} satyashrutaH kavayo yuvAno bRhadgirayo bRhad ukSamANAH ||
\EN{5058011} tam u nUnaM taviSImantam eSAM stuSe gaNam mArutaM navyasInAm | 
\EN{5058012} ya AshvashvA amavad vahanta uteshire amRtasya svarAjaH || 
\EN{5058021} tveSaM gaNaM tavasaM khAdihastaM dhunivratam mAyinaM dAtivAram | 
\EN{5058022} mayobhuvo ye amitA mahitvA vandasva vipra tuvirAdhaso nR^In || 
\EN{5058031} A vo yantUdavAhAso adya vRSTiM ye vishve maruto junanti | 
\EN{5058032} ayaM yo agnir marutaH samiddha etaM juSadhvaM kavayo yuvAnaH || 
\EN{5058041} yUyaM rAjAnam iryaM janAya vibhvataSTaM janayathA yajatrAH | 
\EN{5058042} yuSmad eti muSTihA bAhujUto yuSmad sadashvo marutaH suvIraH || 
\EN{5058051} arA ived acaramA aheva pra-pra jAyante akavA mahobhiH | 
\EN{5058052} pRshneH putrA upamAso rabhiSThAH svayA matyA marutaH sam mimikSuH || 
\EN{5058061} yat prAyAsiSTa pRSatIbhir ashvair vILupavibhir maruto rathebhiH | 
\EN{5058062} kSodanta Apo riNate vanAny avosriyo vRSabhaH krandatu dyauH || 
\EN{5058071} prathiSTa yAman pRthivI cid eSAm bharteva garbhaM svam ic chavo dhuH | 
\EN{5058072} vAtAn hy ashvAn dhury Ryuyujre varSaM svedaM cakrire rudriyAsaH || 
\EN{5058081} haye naro maruto mRLatA nas tuvImaghAso amRtA Rtaj~nAH | 
\EN{5058082} satyashrutaH kavayo yuvAno bRhadgirayo bRhad ukSamANAH ||
\EN{5059011} pra va spaL akran suvitAya dAvane 'rcA dive pra pRthivyA Rtam bhare | 
\EN{5059012} ukSante ashvAn taruSanta A rajo 'nu svam bhAnuM shrathayante arNavaiH || 
\EN{5059021} amAd eSAm bhiyasA bhUmir ejati naur na pUrNA kSarati vyathir yatI | 
\EN{5059022} dUredRsho ye citayanta emabhir antar mahe vidathe yetire naraH || 
\EN{5059031} gavAm iva shriyase shRN^gam uttamaM sUryo na cakSU rajaso visarjane | 
\EN{5059032} atyA iva subhvash cArava sthana maryA iva shriyase cetathA naraH || 
\EN{5059041} ko vo mahAnti mahatAm ud ashnavat kas kAvyA marutaH ko ha pauMsyA | 
\EN{5059042} yUyaM ha bhUmiM kiraNaM na rejatha pra yad bharadhve suvitAya dAvane || 
\EN{5059051} ashvA ived aruSAsaH sabandhavaH shUrA iva prayudhaH prota yuyudhuH | 
\EN{5059052} maryA iva suvRdho vAvRdhur naraH sUryasya cakSuH pra minanti vRSTibhiH || 
\EN{5059061} te ajyeSThA akaniSThAsa udbhido 'madhyamAso mahasA vi vAvRdhuH | 
\EN{5059062} sujAtAso januSA pRshnimAtaro divo maryA A no achA jigAtana || 
\EN{5059071} vayo na ye shreNIH paptur ojasAntAn divo bRhataH sAnunas pari | 
\EN{5059072} ashvAsa eSAm ubhaye yathA viduH pra parvatasya nabhanUMr acucyavuH || 
\EN{5059081} mimAtu dyaur aditir vItaye naH saM dAnucitrA uSaso yatantAm | 
\EN{5059082} Acucyavur divyaM kosham eta RSe rudrasya maruto gRNAnAH ||
\EN{5060011} ILe agniM svavasaM namobhir iha prasatto vi cayat kRtaM naH | 
\EN{5060012} rathair iva pra bhare vAjayadbhiH pradakSiNin marutAM stomam RdhyAm || 
\EN{5060021} A ye tasthuH pRSatISu shrutAsu sukheSu rudrA maruto ratheSu | 
\EN{5060022} vanA cid ugrA jihate ni vo bhiyA pRthivI cid rejate parvatash cit || 
\EN{5060031} parvatash cin mahi vRddho bibhAya divash cit sAnu rejata svane vaH | 
\EN{5060032} yat krILatha maruta RSTimanta Apa iva sadhrya~nco dhavadhve || 
\EN{5060041} varA ived raivatAso hiraNyair abhi svadhAbhis tanvaH pipishre | 
\EN{5060042} shriye shreyAMsas tavaso ratheSu satrA mahAMsi cakrire tanUSu || 
\EN{5060051} ajyeSThAso akaniSThAsa ete sam bhrAtaro vAvRdhuH saubhagAya | 
\EN{5060052} yuvA pitA svapA rudra eSAM sudughA pRshniH sudinA marudbhyaH || 
\EN{5060061} yad uttame maruto madhyame vA yad vAvame subhagAso divi STha | 
\EN{5060062} ato no rudrA uta vA nv asyAgne vittAd dhaviSo yad yajAma || 
\EN{5060071} agnish ca yan maruto vishvavedaso divo vahadhva uttarAd adhi SNubhiH | 
\EN{5060072} te mandasAnA dhunayo rishAdaso vAmaM dhatta yajamAnAya sunvate || 
\EN{5060081} agne marudbhiH shubhayadbhir RkvabhiH somam piba mandasAno gaNashribhiH | 
\EN{5060082} pAvakebhir vishvaminvebhir Ayubhir vaishvAnara pradivA ketunA sajUH ||
\EN{5061011} ke SThA naraH shreSThatamA ya eka-eka Ayaya | 
\EN{5061012} paramasyAH parAvataH || 
\EN{5061021} kva vo 'shvAH kvRbhIshavaH kathaM sheka kathA yaya | 
\EN{5061022} pRSThe sado nasor yamaH || 
\EN{5061031} jaghane coda eSAM vi sakthAni naro yamuH | 
\EN{5061032} putrakRthe na janayaH || 
\EN{5061041} parA vIrAsa etana maryAso bhadrajAnayaH | 
\EN{5061042} agnitapo yathAsatha || 
\EN{5061051} sanat sAshvyam pashum uta gavyaM shatAvayam | 
\EN{5061052} shyAvAshvastutAya yA dor vIrAyopabarbRhat || 
\EN{5061061} uta tvA strI shashIyasI puMso bhavati vasyasI | 
\EN{5061062} adevatrAd arAdhasaH || 
\EN{5061071} vi yA jAnAti jasuriM vi tRSyantaM vi kAminam | 
\EN{5061072} devatrA kRNute manaH || 
\EN{5061081} uta ghA nemo astutaH pumAM iti bruve paNiH | 
\EN{5061082} sa vairadeya it samaH || 
\EN{5061091} uta me 'rapad yuvatir mamanduSI prati shyAvAya vartanim | 
\EN{5061092} vi rohitA purumILhAya yematur viprAya dIrghayashase || 
\EN{5061101} yo me dhenUnAM shataM vaidadashvir yathA dadat | 
\EN{5061102} taranta iva maMhanA || 
\EN{5061111} ya IM vahanta AshubhiH pibanto madiram madhu | 
\EN{5061112} atra shravAMsi dadhire || 
\EN{5061121} yeSAM shriyAdhi rodasI vibhrAjante ratheSv A | 
\EN{5061122} divi rukma ivopari || 
\EN{5061131} yuvA sa mAruto gaNas tveSaratho anedyaH | 
\EN{5061132} shubhaMyAvApratiSkutaH || 
\EN{5061141} ko veda nUnam eSAM yatrA madanti dhUtayaH | 
\EN{5061142} RtajAtA arepasaH || 
\EN{5061151} yUyam martaM vipanyavaH praNetAra itthA dhiyA | 
\EN{5061152} shrotAro yAmahUtiSu || 
\EN{5061161} te no vasUni kAmyA purushcandrA rishAdasaH | 
\EN{5061162} A yaj~niyAso vavRttana || 
\EN{5061171} etam me stomam Urmye dArbhyAya parA vaha | 
\EN{5061172} giro devi rathIr iva || 
\EN{5061181} uta me vocatAd iti sutasome rathavItau | 
\EN{5061182} na kAmo apa veti me || 
\EN{5061191} eSa kSeti rathavItir maghavA gomatIr anu | 
\EN{5061192} parvateSv apashritaH ||
\EN{5062011} Rtena Rtam apihitaM dhruvaM vAM sUryasya yatra vimucanty ashvAn | 
\EN{5062012} dasha shatA saha tasthus tad ekaM devAnAM shreSThaM vapuSAm apashyam || 
\EN{5062021} tat su vAm mitrAvaruNA mahitvam IrmA tasthuSIr ahabhir duduhre | 
\EN{5062022} vishvAH pinvathaH svasarasya dhenA anu vAm ekaH pavir A vavarta || 
\EN{5062031} adhArayatam pRthivIm uta dyAm mitrarAjAnA varuNA mahobhiH | 
\EN{5062032} vardhayatam oSadhIH pinvataM gA ava vRSTiM sRjataM jIradAnU || 
\EN{5062041} A vAm ashvAsaH suyujo vahantu yatarashmaya upa yantv arvAk | 
\EN{5062042} ghRtasya nirNig anu vartate vAm upa sindhavaH pradivi kSaranti || 
\EN{5062051} anu shrutAm amatiM vardhad urvIm barhir iva yajuSA rakSamANA | 
\EN{5062052} namasvantA dhRtadakSAdhi garte mitrAsAthe varuNeLAsv antaH || 
\EN{5062061} akravihastA sukRte paraspA yaM trAsAthe varuNeLAsv antaH | 
\EN{5062062} rAjAnA kSatram ahRNIyamAnA sahasrasthUNam bibhRthaH saha dvau || 
\EN{5062071} hiraNyanirNig ayo asya sthUNA vi bhrAjate divy ashvAjanIva | 
\EN{5062072} bhadre kSetre nimitA tilvile vA sanema madhvo adhigartyasya || 
\EN{5062081} hiraNyarUpam uSaso vyuSTAv ayasthUNam uditA sUryasya | 
\EN{5062082} A rohatho varuNa mitra gartam atash cakSAthe aditiM ditiM ca || 
\EN{5062091} yad baMhiSThaM nAtividhe sudAnU achidraM sharma bhuvanasya gopA | 
\EN{5062092} tena no mitrAvaruNAv aviSTaM siSAsanto jigIvAMsaH syAma ||
\EN{5063011} Rtasya gopAv adhi tiSThatho rathaM satyadharmANA parame vyomani | 
\EN{5063012} yam atra mitrAvaruNAvatho yuvaM tasmai vRSTir madhumat pinvate divaH || 
\EN{5063021} samrAjAv asya bhuvanasya rAjatho mitrAvaruNA vidathe svardRshA | 
\EN{5063022} vRSTiM vAM rAdho amRtatvam Imahe dyAvApRthivI vi caranti tanyavaH || 
\EN{5063031} samrAjA ugrA vRSabhA divas patI pRthivyA mitrAvaruNA vicarSaNI | 
\EN{5063032} citrebhir abhrair upa tiSThatho ravaM dyAM varSayatho asurasya mAyayA || 
\EN{5063041} mAyA vAm mitrAvaruNA divi shritA sUryo jyotish carati citram Ayudham | 
\EN{5063042} tam abhreNa vRSTyA gUhatho divi parjanya drapsA madhumanta Irate || 
\EN{5063051} rathaM yu~njate marutaH shubhe sukhaM shUro na mitrAvaruNA gaviSTiSu | 
\EN{5063052} rajAMsi citrA vi caranti tanyavo divaH samrAjA payasA na ukSatam || 
\EN{5063061} vAcaM su mitrAvaruNAv irAvatIm parjanyash citrAM vadati tviSImatIm | 
\EN{5063062} abhrA vasata marutaH su mAyayA dyAM varSayatam aruNAm arepasam || 
\EN{5063071} dharmaNA mitrAvaruNA vipashcitA vratA rakSethe asurasya mAyayA | 
\EN{5063072} Rtena vishvam bhuvanaM vi rAjathaH sUryam A dhattho divi citryaM ratham ||
\EN{5064011} varuNaM vo rishAdasam RcA mitraM havAmahe | 
\EN{5064012} pari vrajeva bAhvor jaganvAMsA svarNaram || 
\EN{5064021} tA bAhavA sucetunA pra yantam asmA arcate | 
\EN{5064022} shevaM hi jAryaM vAM vishvAsu kSAsu joguve || 
\EN{5064031} yan nUnam ashyAM gatim mitrasya yAyAm pathA | 
\EN{5064032} asya priyasya sharmaNy ahiMsAnasya sashcire || 
\EN{5064041} yuvAbhyAm mitrAvaruNopamaM dheyAm RcA | 
\EN{5064042} yad dha kSaye maghonAM stotNAM ca spUrdhase || 
\EN{5064051} A no mitra sudItibhir varuNash ca sadhastha A | 
\EN{5064052} sve kSaye maghonAM sakhInAM ca vRdhase || 
\EN{5064061} yuvaM no yeSu varuNa kSatram bRhac ca bibhRthaH | 
\EN{5064062} uru No vAjasAtaye kRtaM rAye svastaye || 
\EN{5064071} uchantyAm me yajatA devakSatre rushadgavi | 
\EN{5064072} sutaM somaM na hastibhir A paDbhir dhAvataM narA bibhratAv arcanAnasam ||
\EN{50650011} yash ciketa sa sukratur devatrA sa bravItu naH | 
\EN{50650012} varuNo yasya darshato mitro vA vanate giraH || 
\EN{50650021} tA hi shreSThavarcasA rAjAnA dIrghashruttamA | 
\EN{50650022} tA satpatI RtAvRdha RtAvAnA jane-jane || 
\EN{50650031} tA vAm iyAno 'vase pUrvA upa bruve sacA | 
\EN{50650032} svashvAsaH su cetunA vAjAM abhi pra dAvane || 
\EN{50650041} mitro aMhosh cid Ad uru kSayAya gAtuM vanate | 
\EN{50650042} mitrasya hi pratUrvataH sumatir asti vidhataH || 
\EN{50650051} vayam mitrasyAvasi syAma saprathastame | 
\EN{50650052} anehasas tvotayaH satrA varuNasheSasaH || 
\EN{50650061} yuvam mitremaM janaM yatathaH saM ca nayathaH | 
\EN{50650062} mA maghonaH pari khyatam mo asmAkam RSINAM gopIthe na uruSyatam ||
\EN{5066011} A cikitAna sukratU devau marta rishAdasA | 
\EN{5066012} varuNAya Rtapeshase dadhIta prayase mahe || 
\EN{5066021} tA hi kSatram avihrutaM samyag asuryam AshAte | 
\EN{5066022} adha vrateva mAnuSaM svar Na dhAyi darshatam || 
\EN{5066031} tA vAm eSe rathAnAm urvIM gavyUtim eSAm | 
\EN{5066032} rAtahavyasya suSTutiM dadhRk stomair manAmahe || 
\EN{5066041} adhA hi kAvyA yuvaM dakSasya pUrbhir adbhutA | 
\EN{5066042} ni ketunA janAnAM cikethe pUtadakSasA || 
\EN{5066051} tad Rtam pRthivi bRhac chravaeSa RSINAm | 
\EN{5066052} jrayasAnAv aram pRthv ati kSaranti yAmabhiH || 
\EN{5066061} A yad vAm IyacakSasA mitra vayaM ca sUrayaH | 
\EN{5066062} vyaciSThe bahupAyye yatemahi svarAjye ||
\EN{5067011} baL itthA deva niSkRtam AdityA yajatam bRhat | 
\EN{5067012} varuNa mitrAryaman varSiSThaM kSatram AshAthe || 
\EN{5067021} A yad yoniM hiraNyayaM varuNa mitra sadathaH | 
\EN{5067022} dhartArA carSaNInAM yantaM sumnaM rishAdasA || 
\EN{5067031} vishve hi vishvavedaso varuNo mitro aryamA | 
\EN{5067032} vratA padeva sashcire pAnti martyaM riSaH || 
\EN{5067041} te hi satyA RtaspRsha RtAvAno jane-jane | 
\EN{5067042} sunIthAsaH sudAnavo 'Mhosh cid urucakrayaH || 
\EN{5067051} ko nu vAm mitrAstuto varuNo vA tanUnAm | 
\EN{5067052} tat su vAm eSate matir atribhya eSate matiH ||
\EN{5068011} pra vo mitrAya gAyata varuNAya vipA girA | 
\EN{5068012} mahikSatrAv Rtam bRhat || 
\EN{5068021} samrAjA yA ghRtayonI mitrash cobhA varuNash ca | 
\EN{5068022} devA deveSu prashastA || 
\EN{5068031} tA naH shaktam pArthivasya maho rAyo divyasya | 
\EN{5068032} mahi vAM kSatraM deveSu || 
\EN{5068041} Rtam Rtena sapanteSiraM dakSam AshAte | 
\EN{5068042} adruhA devau vardhete || 
\EN{5068051} vRSTidyAvA rItyRpeSas patI dAnumatyAH | 
\EN{5068052} bRhantaM gartam AshAte ||
\EN{5069011} trI rocanA varuNa trIMr uta dyUn trINi mitra dhArayatho rajAMsi | 
\EN{5069012} vAvRdhAnAv amatiM kSatriyasyAnu vrataM rakSamANAv ajuryam || 
\EN{5069021} irAvatIr varuNa dhenavo vAm madhumad vAM sindhavo mitra duhre | 
\EN{5069022} trayas tasthur vRSabhAsas tisRNAM dhiSaNAnAM retodhA vi dyumantaH || 
\EN{5069031} prAtar devIm aditiM johavImi madhyaMdina uditA sUryasya | 
\EN{5069032} rAye mitrAvaruNA sarvatAteLe tokAya tanayAya shaM yoH || 
\EN{5069041} yA dhartArA rajaso rocanasyotAdityA divyA pArthivasya | 
\EN{5069042} na vAM devA amRtA A minanti vratAni mitrAvaruNA dhruvANi ||
\EN{5070011} purUruNA cid dhy asty avo nUnaM vAM varuNa | 
\EN{5070012} mitra vaMsi vAM sumatim || 
\EN{5070021} tA vAM samyag adruhvANeSam ashyAma dhAyase | 
\EN{5070022} vayaM te rudrA syAma || 
\EN{5070031} pAtaM no rudrA pAyubhir uta trAyethAM sutrAtrA | 
\EN{5070032} turyAma dasyUn tanUbhiH || 
\EN{5070041} mA kasyAdbhutakratU yakSam bhujemA tanUbhiH | 
\EN{5070042} mA sheSasA mA tanasA ||
\EN{5071011} A no gantaM rishAdasA varuNa mitra barhaNA | 
\EN{5071012} upemaM cArum adhvaram || 
\EN{5071021} vishvasya hi pracetasA varuNa mitra rAjathaH | 
\EN{5071022} IshAnA pipyataM dhiyaH || 
\EN{5071031} upa naH sutam A gataM varuNa mitra dAshuSaH | 
\EN{5071032} asya somasya pItaye ||
\EN{5072011} A mitre varuNe vayaM gIrbhir juhumo atrivat | 
\EN{5072012} ni barhiSi sadataM somapItaye || 
\EN{5072021} vratena stho dhruvakSemA dharmaNA yAtayajjanA | 
\EN{5072022} ni barhiSi sadataM somapItaye || 
\EN{5072031} mitrash ca no varuNash ca juSetAM yaj~nam iSTaye | 
\EN{5072032} ni barhiSi sadatAM somapItaye ||
\EN{5073011} yad adya sthaH parAvati yad arvAvaty ashvinA | 
\EN{5073012} yad vA purU purubhujA yad antarikSa A gatam || 
\EN{5073021} iha tyA purubhUtamA purU daMsAMsi bibhratA | 
\EN{5073022} varasyA yAmy adhrigU huve tuviSTamA bhuje || 
\EN{5073031} IrmAnyad vapuSe vapush cakraM rathasya yemathuH | 
\EN{5073032} pary anyA nAhuSA yugA mahnA rajAMsi dIyathaH || 
\EN{5073041} tad U Su vAm enA kRtaM vishvA yad vAm anu STave | 
\EN{5073042} nAnA jAtAv arepasA sam asme bandhum eyathuH || 
\EN{5073051} A yad vAM sUryA rathaM tiSThad raghuSyadaM sadA | 
\EN{5073052} pari vAm aruSA vayo ghRNA varanta AtapaH || 
\EN{5073061} yuvor atrish ciketati narA sumnena cetasA | 
\EN{5073062} gharmaM yad vAm arepasaM nAsatyAsnA bhuraNyati || 
\EN{5073071} ugro vAM kakuho yayiH shRNve yAmeSu saMtaniH | 
\EN{5073072} yad vAM daMsobhir ashvinAtrir narAvavartati || 
\EN{5073081} madhva U Su madhUyuvA rudrA siSakti pipyuSI | 
\EN{5073082} yat samudrAti parSathaH pakvAH pRkSo bharanta vAm || 
\EN{5073091} satyam id vA u ashvinA yuvAm Ahur mayobhuvA | 
\EN{5073092} tA yAman yAmahUtamA yAmann A mRLayattamA || 
\EN{5073101} imA brahmANi vardhanAshvibhyAM santu shaMtamA | 
\EN{5073102} yA takSAma rathAM ivAvocAma bRhan namaH ||
\EN{5074011} kUSTho devAv ashvinAdyA divo manAvasU | 
\EN{5074012} tac chravatho vRSaNvasU atrir vAm A vivAsati || 
\EN{5074021} kuha tyA kuha nu shrutA divi devA nAsatyA | 
\EN{5074022} kasminn A yatatho jane ko vAM nadInAM sacA || 
\EN{5074031} kaM yAthaH kaM ha gachathaH kam achA yu~njAthe ratham | 
\EN{5074032} kasya brahmANi raNyatho vayaM vAm ushmasISTaye || 
\EN{5074041} pauraM cid dhy udaprutam paura paurAya jinvathaH | 
\EN{5074042} yad IM gRbhItatAtaye siMham iva druhas pade || 
\EN{5074051} pra cyavAnAj jujuruSo vavrim atkaM na mu~ncathaH | 
\EN{5074052} yuvA yadI kRthaH punar A kAmam RNve vadhvaH || 
\EN{5074061} asti hi vAm iha stotA smasi vAM saMdRshi shriye | 
\EN{5074062} nU shrutam ma A gatam avobhir vAjinIvasU || 
\EN{5074071} ko vAm adya purUNAm A vavne martyAnAm | 
\EN{5074072} ko vipro vipravAhasA ko yaj~nair vAjinIvasU || 
\EN{5074081} A vAM ratho rathAnAM yeSTho yAtv ashvinA | 
\EN{5074082} purU cid asmayus tira AN^gUSo martyeSv A || 
\EN{5074091} sham U Su vAm madhUyuvAsmAkam astu carkRtiH | 
\EN{5074092} arvAcInA vicetasA vibhiH shyeneva dIyatam || 
\EN{5074101} ashvinA yad dha karhi cic chushrUyAtam imaM havam | 
\EN{5074102} vasvIr U Su vAm bhujaH pR~ncanti su vAm pRcaH ||
\EN{50750011} prati priyatamaM rathaM vRSaNaM vasuvAhanam | 
\EN{50750012} stotA vAm ashvinAv RSi stomena prati bhUSati mAdhvI mama shrutaM havam || 
\EN{50750021} atyAyAtam ashvinA tiro vishvA ahaM sanA | 
\EN{50750022} dasrA hiraNyavartanI suSumnA sindhuvAhasA mAdhvI mama shrutaM havam || 
\EN{50750031} A no ratnAni bibhratAv ashvinA gachataM yuvam | 
\EN{50750032} rudrA hiraNyavartanI juSANA vAjinIvasU mAdhvI mama shrutaM havam || 
\EN{50750041} suSTubho vAM vRSaNvasU rathe vANIcy AhitA | 
\EN{50750042} uta vAM kakuho mRgaH pRkSaH kRNoti vApuSo mAdhvI mama shrutaM havam || 
\EN{50750051} bodhinmanasA rathyeSirA havanashrutA | 
\EN{50750052} vibhish cyavAnam ashvinA ni yAtho advayAvinam mAdhvI mama shrutaM havam || 
\EN{50750061} A vAM narA manoyujo 'shvAsaH pruSitapsavaH | 
\EN{50750062} vayo vahantu pItaye saha sumnebhir ashvinA mAdhvI mama shrutaM havam || 
\EN{50750071} ashvinAv eha gachataM nAsatyA mA vi venatam | 
\EN{50750072} tirash cid aryayA pari vartir yAtam adAbhyA mAdhvI mama shrutaM havam || 
\EN{50750081} asmin yaj~ne adAbhyA jaritAraM shubhas patI | 
\EN{50750082} avasyum ashvinA yuvaM gRNantam upa bhUSatho mAdhvI mama shrutaM havam || 
\EN{50750091} abhUd uSA rushatpashur Agnir adhAyy RtviyaH | 
\EN{50750092} ayoji vAM vRSaNvasU ratho dasrAv amartyo mAdhvI mama shrutaM havam ||
\EN{5076011} A bhAty agnir uSasAm anIkam ud viprANAM devayA vAco asthuH | 
\EN{5076012} arvA~ncA nUnaM rathyeha yAtam pIpivAMsam ashvinA gharmam acha || 
\EN{5076021} na saMskRtam pra mimIto gamiSThAnti nUnam ashvinopastuteha | 
\EN{5076022} divAbhipitve 'vasAgamiSThA praty avartiM dAshuSe shambhaviSThA || 
\EN{5076031} utA yAtaM saMgave prAtar ahno madhyaMdina uditA sUryasya | 
\EN{5076032} divA naktam avasA shaMtamena nedAnIm pItir ashvinA tatAna || 
\EN{5076041} idaM hi vAm pradivi sthAnam oka ime gRhA ashvinedaM duroNam | 
\EN{5076042} A no divo bRhataH parvatAd Adbhyo yAtam iSam UrjaM vahantA || 
\EN{5076051} sam ashvinor avasA nUtanena mayobhuvA supraNItI gamema | 
\EN{5076052} A no rayiM vahatam ota vIrAn A vishvAny amRtA saubhagAni ||
\EN{5077011} prAtaryAvANA prathamA yajadhvam purA gRdhrAd araruSaH pibAtaH | 
\EN{5077012} prAtar hi yaj~nam ashvinA dadhAte pra shaMsanti kavayaH pUrvabhAjaH || 
\EN{5077021} prAtar yajadhvam ashvinA hinota na sAyam asti devayA ajuSTam | 
\EN{5077022} utAnyo asmad yajate vi cAvaH pUrvaH-pUrvo yajamAno vanIyAn || 
\EN{5077031} hiraNyatvaN^ madhuvarNo ghRtasnuH pRkSo vahann A ratho vartate vAm | 
\EN{5077032} manojavA ashvinA vAtaraMhA yenAtiyAtho duritAni vishvA || 
\EN{5077041} yo bhUyiSThaM nAsatyAbhyAM viveSa caniSTham pitvo rarate vibhAge | 
\EN{5077042} sa tokam asya pIparac chamIbhir anUrdhvabhAsaH sadam it tuturyAt || 
\EN{5077051} sam ashvinor avasA nUtanena mayobhuvA supraNItI gamema | 
\EN{5077052} A no rayiM vahatam ota vIrAn A vishvAny amRtA saubhagAni ||
\EN{5078011} ashvinAv eha gachataM nAsatyA mA vi venatam | 
\EN{5078012} haMsAv iva patatam A sutAM upa || 
\EN{5078021} ashvinA hariNAv iva gaurAv ivAnu yavasam | 
\EN{5078022} haMsAv iva patatam A sutAM upa || 
\EN{5078031} ashvinA vAjinIvasU juSethAM yaj~nam iSTaye | 
\EN{5078032} haMsAv iva patatam A sutAM upa || 
\EN{5078041} atrir yad vAm avarohann RbIsam ajohavIn nAdhamAneva yoSA | 
\EN{5078042} shyenasya cij javasA nUtanenAgachatam ashvinA shaMtamena || 
\EN{5078051} vi jihISva vanaspate yoniH sUSyantyA iva | 
\EN{5078052} shrutam me ashvinA havaM saptavadhriM ca mu~ncatam || 
\EN{5078061} bhItAya nAdhamAnAya RSaye saptavadhraye | 
\EN{5078062} mAyAbhir ashvinA yuvaM vRkSaM saM ca vi cAcathaH || 
\EN{5078071} yathA vAtaH puSkariNIM samiN^gayati sarvataH | 
\EN{5078072} evA te garbha ejatu niraitu dashamAsyaH || 
\EN{5078081} yathA vAto yathA vanaM yathA samudra ejati | 
\EN{5078082} evA tvaM dashamAsya sahAvehi jarAyuNA || 
\EN{5078091} dasha mAsA~n chashayAnaH kumAro adhi mAtari | 
\EN{5078092} niraitu jIvo akSato jIvo jIvantyA adhi ||
\EN{5079011} mahe no adya bodhayoSo rAye divitmatI | 
\EN{5079012} yathA cin no abodhayaH satyashravasi vAyye sujAte ashvasUnRte || 
\EN{5079021} yA sunIthe shaucadrathe vy aucho duhitar divaH | 
\EN{5079022} sA vy ucha sahIyasi satyashravasi vAyye sujAte ashvasUnRte || 
\EN{5079031} sA no adyAbharadvasur vy uchA duhitar divaH | 
\EN{5079032} yo vy auchaH sahIyasi satyashravasi vAyye sujAte ashvasUnRte || 
\EN{5079041} abhi ye tvA vibhAvari stomair gRNanti vahnayaH | 
\EN{5079042} maghair maghoni sushriyo dAmanvantaH surAtayaH sujAte ashvasUnRte || 
\EN{5079051} yac cid dhi te gaNA ime chadayanti maghattaye | 
\EN{5079052} pari cid vaSTayo dadhur dadato rAdho ahrayaM sujAte ashvasUnRte || 
\EN{5079061} aiSu dhA vIravad yasha uSo maghoni sUriSu | 
\EN{5079062} ye no rAdhAMsy ahrayA maghavAno arAsata sujAte ashvasUnRte || 
\EN{5079071} tebhyo dyumnam bRhad yasha uSo maghony A vaha | 
\EN{5079072} ye no rAdhAMsy ashvyA gavyA bhajanta sUrayaH sujAte ashvasUnRte || 
\EN{5079081} uta no gomatIr iSa A vahA duhitar divaH | 
\EN{5079082} sAkaM sUryasya rashmibhiH shukraiH shocadbhir arcibhiH sujAte ashvasUnRte || 
\EN{5079091} vy uchA duhitar divo mA ciraM tanuthA apaH | 
\EN{5079092} net tvA stenaM yathA ripuM tapAti sUro arciSA sujAte ashvasUnRte || 
\EN{5079101} etAvad ved uSas tvam bhUyo vA dAtum arhasi | 
\EN{5079102} yA stotRbhyo vibhAvary uchantI na pramIyase sujAte ashvasUnRte ||
\EN{5080011} dyutadyAmAnam bRhatIm Rtena RtAvarIm aruNapsuM vibhAtIm | 
\EN{5080012} devIm uSasaM svar AvahantIm prati viprAso matibhir jarante || 
\EN{5080021} eSA janaM darshatA bodhayantI sugAn pathaH kRNvatI yAty agre | 
\EN{5080022} bRhadrathA bRhatI vishvaminvoSA jyotir yachaty agre ahnAm || 
\EN{5080031} eSA gobhir aruNebhir yujAnAsredhantI rayim aprAyu cakre | 
\EN{5080032} patho radantI suvitAya devI puruSTutA vishvavArA vi bhAti || 
\EN{5080041} eSA vyenI bhavati dvibarhA AviSkRNvAnA tanvam purastAt | 
\EN{5080042} Rtasya panthAm anv eti sAdhu prajAnatIva na disho minAti || 
\EN{5080051} eSA shubhrA na tanvo vidAnordhveva snAtI dRshaye no asthAt | 
\EN{5080052} apa dveSo bAdhamAnA tamAMsy uSA divo duhitA jyotiSAgAt || 
\EN{5080061} eSA pratIcI duhitA divo nR^In yoSeva bhadrA ni riNIte apsaH | 
\EN{5080062} vyUrNvatI dAshuSe vAryANi punar jyotir yuvatiH pUrvathAkaH ||
\EN{5081011} yu~njate mana uta yu~njate dhiyo viprA viprasya bRhato vipashcitaH | 
\EN{5081012} vi hotrA dadhe vayunAvid eka in mahI devasya savituH pariSTutiH || 
\EN{5081021} vishvA rUpANi prati mu~ncate kaviH prAsAvId bhadraM dvipade catuSpade | 
\EN{5081022} vi nAkam akhyat savitA vareNyo 'nu prayANam uSaso vi rAjati || 
\EN{5081031} yasya prayANam anv anya id yayur devA devasya mahimAnam ojasA | 
\EN{5081032} yaH pArthivAni vimame sa etasho rajAMsi devaH savitA mahitvanA || 
\EN{5081041} uta yAsi savitas trINi rocanota sUryasya rashmibhiH sam ucyasi | 
\EN{5081042} uta rAtrIm ubhayataH parIyasa uta mitro bhavasi deva dharmabhiH || 
\EN{5081041} uteshiSe prasavasya tvam eka id uta pUSA bhavasi deva yAmabhiH | 
\EN{5081042} utedaM vishvam bhuvanaM vi rAjasi shyAvAshvas te savita stomam Anashe ||
\EN{5082011} tat savitur vRNImahe vayaM devasya bhojanam | 
\EN{5082012} shreSThaM sarvadhAtamaM turam bhagasya dhImahi || 
\EN{5082021} asya hi svayashastaraM savituH kac cana priyam | 
\EN{5082022} na minanti svarAjyam || 
\EN{5082031} sa hi ratnAni dAshuSe suvAti savitA bhagaH | 
\EN{5082032} tam bhAgaM citram Imahe || 
\EN{5082041} adyA no deva savitaH prajAvat sAvIH saubhagam | 
\EN{5082042} parA duSvapnyaM suva || 
\EN{5082051} vishvAni deva savitar duritAni parA suva | 
\EN{5082052} yad bhadraM tan na A suva || 
\EN{5082061} anAgaso aditaye devasya savituH save | 
\EN{5082062} vishvA vAmAni dhImahi || 
\EN{5082071} A vishvadevaM satpatiM sUktair adyA vRNImahe | 
\EN{5082072} satyasavaM savitAram || 
\EN{5082081} ya ime ubhe ahanI pura ety aprayuchan | 
\EN{5082082} svAdhIr devaH savitA || 
\EN{5082091} ya imA vishvA jAtAny AshrAvayati shlokena | 
\EN{5082092} pra ca suvAti savitA ||
\EN{5083011} achA vada tavasaM gIrbhir Abhi stuhi parjanyaM namasA vivAsa | 
\EN{5083012} kanikradad vRSabho jIradAnU reto dadhAty oSadhISu garbham || 
\EN{5083021} vi vRkSAn hanty uta hanti rakSaso vishvam bibhAya bhuvanam mahAvadhAt | 
\EN{5083022} utAnAgA ISate vRSNyAvato yat parjanya stanayan hanti duSkRtaH || 
\EN{5083031} rathIva kashayAshvAM abhikSipann Avir dUtAn kRNute varSyRM aha | 
\EN{5083032} dUrAt siMhasya stanathA ud Irate yat parjanyaH kRNute varSyaM nabhaH || 
\EN{5083041} pra vAtA vAnti patayanti vidyuta ud oSadhIr jihate pinvate svaH | 
\EN{5083042} irA vishvasmai bhuvanAya jAyate yat parjanyaH pRthivIM retasAvati || 
\EN{5083051} yasya vrate pRthivI nannamIti yasya vrate shaphavaj jarbhurIti | 
\EN{5083052} yasya vrata oSadhIr vishvarUpAH sa naH parjanya mahi sharma yacha || 
\EN{5083061} divo no vRSTim maruto rarIdhvam pra pinvata vRSNo ashvasya dhArAH | 
\EN{5083062} arvAN^ etena stanayitnunehy apo niSi~ncann asuraH pitA naH || 
\EN{5083071} abhi kranda stanaya garbham A dhA udanvatA pari dIyA rathena | 
\EN{5083072} dRtiM su karSa viSitaM nya~ncaM samA bhavantUdvato nipAdAH || 
\EN{5083081} mahAntaM kosham ud acA ni Si~nca syandantAM kulyA viSitAH purastAt | 
\EN{5083082} ghRtena dyAvApRthivI vy undhi suprapANam bhavatv aghnyAbhyaH || 
\EN{5083091} yat parjanya kanikradat stanayan haMsi duSkRtaH | 
\EN{5083092} pratIdaM vishvam modate yat kiM ca pRthivyAm adhi || 
\EN{5083101} avarSIr varSam ud u SU gRbhAyAkar dhanvAny atyetavA u | 
\EN{5083102} ajIjana oSadhIr bhojanAya kam uta prajAbhyo 'vido manISAm ||
\EN{5084011} baL itthA parvatAnAM khidram bibharSi pRthivi | 
\EN{5084012} pra yA bhUmim pravatvati mahnA jinoSi mahini || 
\EN{5084021} stomAsas tvA vicAriNi prati STobhanty aktubhiH | 
\EN{5084022} pra yA vAjaM na heSantam perum asyasy arjuni || 
\EN{5084031} dRLhA cid yA vanaspatIn kSmayA dardharSy ojasA | 
\EN{5084032} yat te abhrasya vidyuto divo varSanti vRSTayaH ||
\EN{50850011} pra samrAje bRhad arcA gabhIram brahma priyaM varuNAya shrutAya | 
\EN{50850012} vi yo jaghAna shamiteva carmopastire pRthivIM sUryAya || 
\EN{50850021} vaneSu vy antarikSaM tatAna vAjam arvatsu paya usriyAsu | 
\EN{50850022} hRtsu kratuM varuNo apsv agniM divi sUryam adadhAt somam adrau || 
\EN{50850031} nIcInabAraM varuNaH kavandham pra sasarja rodasI antarikSam | 
\EN{50850032} tena vishvasya bhuvanasya rAjA yavaM na vRSTir vy unatti bhUma || 
\EN{50850041} unatti bhUmim pRthivIm uta dyAM yadA dugdhaM varuNo vaSTy Ad it | 
\EN{50850042} sam abhreNa vasata parvatAsas taviSIyantaH shrathayanta vIrAH || 
\EN{50850051} imAm U Sv Rsurasya shrutasya mahIm mAyAM varuNasya pra vocam | 
\EN{50850052} mAneneva tasthivAM antarikSe vi yo mame pRthivIM sUryeNa || 
\EN{50850061} imAm U nu kavitamasya mAyAm mahIM devasya nakir A dadharSa | 
\EN{50850062} ekaM yad udnA na pRNanty enIr Asi~ncantIr avanayaH samudram || 
\EN{50850071} aryamyaM varuNa mitryaM vA sakhAyaM vA sadam id bhrAtaraM vA | 
\EN{50850072} veshaM vA nityaM varuNAraNaM vA yat sIm Agash cakRmA shishrathas tat || 
\EN{50850081} kitavAso yad riripur na dIvi yad vA ghA satyam uta yan na vidma | 
\EN{50850082} sarvA tA vi Sya shithireva devAdhA te syAma varuNa priyAsaH ||
\EN{5086011} indrAgnI yam avatha ubhA vAjeSu martyam | 
\EN{5086012} dRLhA cit sa pra bhedati dyumnA vANIr iva tritaH || 
\EN{5086021} yA pRtanAsu duSTarA yA vAjeSu shravAyyA | 
\EN{5086022} yA pa~nca carSaNIr abhR^IndrAgnI tA havAmahe || 
\EN{5086031} tayor id amavac chavas tigmA didyun maghonoH | 
\EN{5086032} prati druNA gabhastyor gavAM vRtraghna eSate || 
\EN{5086041} tA vAm eSe rathAnAm indrAgnI havAmahe | 
\EN{5086042} patI turasya rAdhaso vidvAMsA girvaNastamA || 
\EN{5086051} tA vRdhantAv anu dyUn martAya devAv adabhA | 
\EN{5086052} arhantA cit puro dadhe 'Msheva devAv arvate || 
\EN{5086061} evendrAgnibhyAm ahAvi havyaM shUSyaM ghRtaM na pUtam adribhiH | 
\EN{5086062} tA sUriSu shravo bRhad rayiM gRNatsu didhRtam iSaM gRNatsu didhRtam ||
\EN{5087011} pra vo mahe matayo yantu viSNave marutvate girijA evayAmarut | 
\EN{5087012} pra shardhAya prayajyave sukhAdaye tavase bhandadiSTaye dhunivratAya shavase || 
\EN{5087021} pra ye jAtA mahinA ye ca nu svayam pra vidmanA bruvata evayAmarut | 
\EN{5087022} kratvA tad vo maruto nAdhRSe shavo dAnA mahnA tad eSAm adhRSTAso nAdrayaH || 
\EN{5087031} pra ye divo bRhataH shRNvire girA sushukvAnaH subhva evayAmarut | 
\EN{5087032} na yeSAm irI sadhastha ISTa AM agnayo na svavidyutaH pra syandrAso dhunInAm || 
\EN{5087041} sa cakrame mahato nir urukramaH samAnasmAt sadasa evayAmarut | 
\EN{5087042} yadAyukta tmanA svAd adhi SNubhir viSpardhaso vimahaso jigAti shevRdho nRbhiH || 
\EN{5087051} svano na vo 'mavAn rejayad vRSA tveSo yayis taviSa evayAmarut | 
\EN{5087052} yenA sahanta R~njata svarociSa sthArashmAno hiraNyayAH svAyudhAsa iSmiNaH || 
\EN{5087061} apAro vo mahimA vRddhashavasas tveSaM shavo 'vatv evayAmarut | 
\EN{5087062} sthAtAro hi prasitau saMdRshi sthana te na uruSyatA nidaH shushukvAMso nAgnayaH || 
\EN{5087071} te rudrAsaH sumakhA agnayo yathA tuvidyumnA avantv evayAmarut | 
\EN{5087072} dIrgham pRthu paprathe sadma pArthivaM yeSAm ajmeSv A mahaH shardhAMsy adbhutainasAm || 
\EN{5087081} adveSo no maruto gAtum etana shrotA havaM jaritur evayAmarut | 
\EN{5087082} viSNor mahaH samanyavo yuyotana smad rathyo na daMsanApa dveSAMsi sanutaH || 
\EN{5087091} gantA no yaj~naM yaj~niyAH sushami shrotA havam arakSa evayAmarut | 
\EN{5087092} jyeSThAso na parvatAso vyomani yUyaM tasya pracetasaH syAta durdhartavo nidaH ||  
