अथ छान्दोग्योपनिषत् ।।  
## अथ प्रथमोध्यायः ।।  
ॐ इत्येतदक्षरमुद्गीथमुपासीतोमिति ह्युद्गायति तस्योपव्याख्यानम् ।।1।।  
एषां भूतानां पृथिवी रसः पृथिव्या आपो रसः अपामोषधयो रस ओषधीनां पुरुषो रसः पुरुषस्य वाग्रसो वाच ऋग्रसः ऋचः साम रसः साम्न   
उद्गीथो रसः स एष रसानां रसतमः परमः परार्ध्योष्टमो य उद्गीथः ।।2।।  
कतमा कतमकर् कतमत् कतमत् साम कतमः कतम उद्गीथ इति विमृष्टं भवति । वागेवाकर् प्राणः सामोमित्येतदक्षरमुद्गीथः ।।3।।  
तद्वा एतन्मिथुनं यद्वाक्च प्राणश्चर्क्च साम च तदेतन्मिथुनमोमित्येतस्मिन्नक्षरे संसृज्यते ।।4।।  
यदा वै मिथुनौ समागच्छत आपयतो वै तावन्योन्यस्य काममापयिता ह वै कामानां भवति य एतदेवं विद्वानक्षरमुद्गीथमुपास्ते ।।5।।  
तद्वा एतदनुज्ञाक्षरं यद्धि किञ्चानुजानात्योमित्येव तदा हैषो एव समृद्धिर्यदनुज्ञा समर्धयिता ह वै कामानां भवति य एतदेवं विद्वानक्षरमुद्गीथमुपास्ते   
।।6।।  
तेनेयं त्रयी विद्या वर्तत ओमित्याश्रावयत्योमिति शंसत्योमित्युद्गायत्येतस्यैवाक्षरस्यापचित्यै महिम्ना रसेन तेनोभौ कुरुतो यश्चैतदेवं वेद यश्च न वेद   
।।7।।  
नाना तु विद्या चाविद्या च यदेव विद्यया करोति श्रद्धयोपनिषदा तदेव वीर्यवत्तरं भवतीति खल्वेतस्यैवाक्षरस्योपव्याख्यानं भवत्यथ ह य एवायं   
मुख्यः प्राणस्तमुद्गीथमुपासीत तस्येतरैः प्राणैरुपव्याख्यानं भवति ।।8।।1।।  
देवासुरा ह वै यत्र संयेतिर उभये प्राजापत्यास्तद्ध देवा उद्गीथमाजह्रुरनेनैनानभिभविष्याम इति ।।1।।  
ते ह नासिक्यं प्राणमुद्गीथमुपासाञ्चक्रिरे तं हासुराः पाप्मना विविधुस्तस्मात् तेनोभयं जिघ्रति सुरभि च दुर्गन्धि च पाप्मना ह्येष विद्धः ।।2।।  
अथ ह वाचमुद्गीथमुपासाञ्चक्रिरे तां हासुराः पाप्मना विविधुस्तस्मात् तेनोभयं वदति सत्यं चानृतं च पाप्मना ह्येषा विद्धा ।।3।।  
अथ ह वाचमुद्गीथमुपासाञ्चक्रिरे तां हासुराः पाप्मना विविधुस्तस्मात् तेनोभयं वदति सत्यं चानृतं च पाप्मना ह्येषा विद्धा ।।3।।  
अथ ह चक्षुरुद्गीथमुपासाञ्चक्रिरे तद्धासुराः पाप्मना विविधुस्तस्मात् तेनोभयं पश्यति दर्शनीयं चादर्शनीयं च पाप्मना ह्येतत् विद्धम् ।।4।।  
अथ ह श्रोत्रमुद्गीथमुपासाञ्चक्रिरे तद्धासुराः पाप्मना विविधुस्तस्मात् तेनोभयं शृणोति श्रवणीयं चाश्रवणीयं च पाप्मना ह्येतत् विद्धम् ।।5।।  
अथ ह मन उद्गीथमुपासाञ्चक्रिरे तद्धासुराः पाप्मना विविधुस्तस्मात् तेनोभयं सङ्कल्पयते सङ्कल्पनीयं चासङ्कल्पनीयं च पाप्मना ह्येतत् विद्धम्   
।।6।।  
अथ ह य एवायं मुख्यः प्राणस्तमुद्गीथमुपासाञ्चक्रिरे तं हासुराः ऋत्वा विदध्वंसुर्यथाश्मानमाखणमृत्वा विध्वंसेत् ।।7।।  
एवं यथाश्मानमाखणमृत्वा विध्वंसत एवं हैव स विध्वंसते य एवं विदि पापं कामयते यश्चैनमभिदासति स एषोश्माखणः ।।8।।  
नैवैतेन सुरभि न दुर्गन्धि विजानात्यपहतपाप्मा ह्येष तेन यदश्नाति यत्पिबति तेनेतरान् प्राणानवत्येतमु एवान्ततो वित्त्वोत्क्रामति व्याददात्येवान्तत   
इति ।।9।।  
तं हाङ्गिरा उद्गीथमुपासाञ्चक्रिरे एतमु एवाङ्गिरसं मन्यन्तेङ्गानां यद्रसः ।।10।।  
तेन तं ह बृहस्पतिरुद्गीथमुपासाञ्चक्र एतमु एव बृहस्पतिं मन्यन्ते वाग्धि बृहती तस्या एष पतिः ।।11।।  
तेन तं हायास्य उद्गीथमुपासाञ्चक्र एतमु एवायास्यं मन्यन्त आस्याद्यदयते ।।12।।  
तेन तं ह बको दाल्भ्यो विदाञ्चकार स ह नैमिशीयानामुद्गाता बभूव स ह स्मेभ्यः कामानागायति ।।13।।  
आगता ह वै कामानां भवति य एतदेवं विद्वानक्षरमुद्गीथमुपास्त इत्यध्यात्मम् ।।14।।2।।  
अथाधिदैवतंय एवासौ तपति तमुद्गीथमुपासीतोद्यन् वा एष प्रजाभ्य उद्गायत्युद्यंस्तमो भयमपहन्त्यपहन्ता ह वै भयस्य तमसो भवति य एवं वेद   
।।1।।  
समान उ एवायं चासौ चोष्णोयमुष्णोसौ स्वर इतीममाचक्षते स्वर इति प्रत्यास्वर इत्यमुं तस्माद्वा एतमिममुं चोद्गीथमुपासीताथ खलु   
व्यानमेवोद्गीथमुपासीत ।।2।।  
यद्वै प्राणिति स प्राणो यदपानिति सोपानोथ यः प्राणापानयोः सन्धिः स व्यानो यो व्यानः सा वाक् तस्मादप्राणन्नपान् वाचमभिव्याहरति या वाक्   
सकर् तस्मात् अप्राणन्ननपानन् ऋचमभिव्याहरति यदृक् () तत्साम तस्मादप्राणन्ननपानन् साम गायति यत्साम स   
उद्गीथस्तस्मादप्राणन्ननपानन् उद्गायत्यतो ।।3।।  
यान्यन्यानि वीर्यवन्ति कर्माणि यथाग्नेर्मन्थनमाजेः सरणं दृढस्य धनुष आयमनमप्राणन्ननपानन्स्तानि करोत्येतस्य हेतोर्व्यानमोवोद्गीथमुपासीत ।।4।।  
अथ खलूद्गीथाक्षराण्युपासीतोद्गीथ इति प्राण एवोत्प्राणेन ह्युत्तिष्ठति वाग्गीर्वाचो हि गिर इत्याचक्षतेन्नं थमन्ने हीदं सर्वं स्थितं द्यौरेवोदन्तरिक्षं गीः   
पृथिवी यथेमादित्य एवोद्वायुर्गीरग्निस्थं सामवेद एवोद्यजुर्वेदो गीर्ऋग्वेदस्थं दुग्धेस्मै वाग्दोहं यो वाचो दोहोन्नवानन्नादो भवति य एतान्येवं   
विद्वानुद्गीथाक्षराण्युपास्त उद्गीथ इति ।।5।।  
अथ खल्वाशीः समृद्धिरुपसरणानीत्युपासीत येन साम्ना स्तोष्यन् त्स्यात् तत्सामोपधावेद्यस्यामृचि तामृचं यदार्षेयं तमृषिं यां देवतामभिष्टोष्यन्त्स्यात्   
तां देवतामुपधावेद्येनच्छन्दसा स्तोष्यन्त्यस्यात् तच्छब्द उपधावेद्येन स्तोमेन स्तोष्यमाणः स्यात् तं स्तोममुपधावेद्यां दिशमभिष्टोष्यन् त्स्यात् तां   
दिशमुपधावेदात्मानमन्तत उपसृत्य स्तुवीत कामं ध्यायन्नप्रमत्तोभ्याशो ह यदस्मै स कामः समृध्येत यत्कामः स्तुवीतेति यत्कामः स्तुवीतेति   
।।6।।3।।  
ॐमित्येतदक्षरमुद्गीथमुपासीतोमिति ह्युद्गायति तस्योपव्याख्यानं देवा वै मृत्योर्बिभ्यतस्त्रयीं विद्यां प्राविशंस्ते   
छन्दोभिराच्छादयन्यदेभिराच्छादयंस्तच्छन्दसां छन्दस्त्वं तानु तत्र मृत्युर्यथा मत्स्यमुदके परिपश्येदेवं पर्यपश्यदृचि साम्नि यजुषि   
तेनुवित्त्वोर्ध्वा ऋचः साम्नो यजुषः स्वरमेव प्राविशन् ।।1।।  
यदा वा ऋचमाप्नोत्योमित्येवातिस्वरत्येवं सामैवं यजुरेष उ स्वरो यदेतदक्षरमेतदमृतमभयं तत्प्रविश्य देवा अमृता अभया अभवन्त्स य एतदेवं   
विद्वानक्षरं प्रणीत्येतदेवाक्षरं स्वरममृतमभयं प्रविशति तत्प्रविश्य यदमृता देवास्तदमृतो भवति ।।2।।4।।  
अथ खलु य उद्गीथः स प्रणवो यः प्रणवः स उद्गीथ इत्यसौ वादित्य उद्गीथ एष प्रणव ओमिति ह्येष स्वरन्नेति ।।1।।  
एतमु एवाहमभ्यागासिषं तस्मान्मम त्वमेकोसीति ह कौषीतकिः पुत्रमुवाच रश्मींस्त्वं पर्यावर्तयताद् बहवो वै ते भविष्यन्तीत्यधिदैवतम् ।।2।।  
अथाध्यात्मं य एवायं मुख्यप्राणस्तमुद्गीथमुपासीतोमिति ह्येष स्वरन्नेति ।।3।।  
एतमु एवाहमभ्यागासिषं तस्मान्मम त्वमेकोसीति ह कौषीतकिः पुत्रमुवाच प्राणांस्त्वं भूमानमभिगायताद् बहवो वै ते भविष्यन्तीति ।।4।।  
अथ खलु य उद्गीथः स प्रणवो यः प्रणवः स उद्गीथः इति होतृषदनाद्धैवापि दुरुद्गीथमनुसमाहरतीत्यनुसमाहरतीति ।।5।।5।।  
इयमेवार्गग्निः साम तदेतदेतस्यामृच्यध्यूढं साम तस्मादृच्यध्यूढं साम गीयते इयमेव साग्निरमस्तत्साम ।।1।।  
अन्तरिक्षमेवार्ग्वायुः साम तदेतदेतस्यामृच्यध्यूढं साम तस्मादृच्यध्यूढं साम गीयतेन्तरिक्षमेव सा वायुरमस्तत् साम ।।2।।  
द्यौरेवर्गादित्यः साम तदेतदेतस्यामृच्यध्यूढं साम तस्मादृच्यध्यूढं साम गीयते द्यौरेव सादित्योमस्तत् साम ।।3।।  
नत्राण्येवकर् चन्द्रमाः साम तदेतदेतस्यामृच्यध्यूढं साम तस्मादृच्यध्यूढं साम गीयते नक्षत्राण्येव सा चन्द्रमा अमस्तत् साम ।।4।।  
अथ यदेतदादित्यस्य शुक्लं भाः सैवर्गथ यन्नीलं परः कृष्ण तत् साम तदेतदेतस्यामृच्यध्यूढं साम तस्मादृच्यध्यूढं साम गीयतेथ   
यदेवैतदादित्यस्य शुक्लं भाः सैव साम यन्नीलं परः कृष्णं तदमस्तत् साम ।।5।।  
अथ य एषोन्तरादित्ये हिरण्मयः पुरुषः दृश्यते हिरण्यमश्रुर्हिरण्यकेश आप्रणखात् सर्व एव सुवर्णः ।।6।।  
तस्य यथा कप्यासं पुण्डरीकमेवमक्षिणी तस्योदिति नाम स एषः सर्वेभ्यः पाप्मभ्यः उदितः उदेति ह वै सर्वेभ्यः पाप्मभ्यो य एवं वेद ।।7।।  
तस्यर्क्च साम च गेष्णौ तस्मादुद्गीथस्तस्मात् त्वेवोद्गातैतस्य हि गाता स एष ये चामुष्मात् पराञ्चो लोकास्तेषां चेष्टे देवकामानां चेत्यधिदैवतम् ।।6।।  
अथाध्यात्मं वागेवकर् प्राणः साम तदेतदेतस्यामृच्यध्यूढं साम तस्मादृच्यध्यूढं साम गीयते वागेव सा प्राणोमस्तत् साम ।।1।।  
चक्षुरेवर्गात्मा साम तदेतदेतस्यामृच्यध्यूढं साम तस्मादृच्यध्यूढं साम गीयते चक्षुरेव सात्मामस्तत् साम ।।2।।  
श्रोत्रमेवङर्मनः साम तदेतदेतस्यामृच्यध्यूढं साम तस्मादृच्यध्यूढं साम गीयते श्रोत्रमेव सा मनोमस्तत् साम ।।3।।  
अथ यदेतदक्ष्णः शुक्लं भाः सैवर्गथ यन्नीलं परः कृष्णं तत् साम तदेतदेतस्यामृच्यध्यूढं साम तस्मादृच्यध्यूढं साम गीयतेथ  यदेवैतदक्ष्णः   
शुक्लं भाः सैव साथ यन्नीलं परः कृष्णं तदमस्तत् साम।।4।।  
अथ य एषोन्तरक्षिणि पुरुषो दृश्यते सैवकर् तत्साम तदुक्थं तद्यजुस्तद्ब्रह्म तस्यैतस्य तदेव रूपं यदमुष्य रूपं यावदमुष्य गेष्णौ तौ गेष्णौ यन्नाम   
तन्नाम ।।5।।  
स एष ये चैतस्मादर्वाञ्चो लोकास्तेषां चेष्टे मनुष्यकामानां चेति तद्य इमे वीणायां गायन्त्येतं ते गायन्ति तस्मात् ते धनसनयः ।।6।।  
अथ य एतदेवं विद्वान् साम गायत्युभौ साम गायति सोमुनैव स एष ये चामुष्मात् पराञ्चो लोकास्तांश्चाप्नोति देवकामास्तांश्च ।।7।।  
अथानेनैव ये चैतस्मादर्वाञ्चो लोकास्तांश्चाप्नोति मनुष्यकामांश्च तस्मादु हैवंविदुद्गाता ब्रूयात् ।।8।।  
कं ते काममागायानीत्येष ह्येष कामगानस्येष्टे य एवं विद्वान् साम गायति साम गायति ।।9।।7।।  
त्रयो होद्गीथे कुशला बभूवुः शलिकः शालावत्यः चैकितायनो दाल्भ्यः प्रवाहणो जैबिलिरिति ते होचुरुद्गीथे ये कुशलाः स्मो हन्तोद्गीथे कथां वदाम   
इति ।।1।।  
तथेति ह समुपविविशुः स ह प्रवाहणो जैबिलिरुवाच भगवन्तावग्रे वदतां ब्राह्मणयोर्वदतोर्वाचं श्रोष्यामीति स ह शलिकः शालावत्यश्चैकितायनं   
दाल्भ्यमुवाच हन्त त्वा पृच्छानीति पृच्छेति होवाच का साम्नो गतिरिति ।।2।।  
स्वर इति होवाच स्वरस्य का गतिरिति प्राण इति होवाच प्राणस्य का गतिरित्यन्नमिति होवाचान्नस्य का गतिरित्याप इति होवाचापां का   
गतिरित्यसौ लोक इति होवाचामुष्य लोकस्य का गतिरिति ।।3।।  
न स्वर्गं लोकमतिनयेदिति होवाच स्वर्गं वयं लोकं सामाभिसंस्थापयामः स्वर्गसंस्तावं हि सामेति तं ह शलिकः शालावत्यश्चैकितायनं दाल्भ्यं   
उवाचाप्रतिष्ठितं वै कलि ते दाल्भ्य साम यस्त्वेतर्हि ब्रूयात् मूर्धा ते विपतिष्यतीति मूर्धा ते विपतेदिति ।।4।।  
हन्ताहमेतद्भगवतो वेदानीति विद्धीति होवाचामुष्य लोकस्य का गतिरित्ययं लोक इति होवाचास्य लोकस्य का गतिरिति न प्रतिष्ठां   
लोकमतिनयेदिति होवाच प्रतिष्ठां वयं लोकं सामाभिसंस्थापयामः प्रतिष्ठासंस्तावं हि सामेति तं ह प्रवाहणो जैबिलिरुवाचान्तवद्वै कलि ते   
शालावत्य साम यत्स्वेतर्हि ब्रूयान्मूर्धा ते विपतिष्यतीति मूर्धा ते विपतेदिति हन्ताहमेतद्भगवतो वेदानीति विद्धीति होवाच ।।5।।8।।  
अस्य लोकस्य का गतिरित्याकाश इति होवाच सर्वाणि ह वा इमानि भूतान्याकाशादेव समुत्पद्यन्ते आकाशं प्रत्यस्तं यन्त्याकाशो ह्येवैभ्यो   
ज्यायानाकाशः परायणं स एष परोवरीयानुद्गीथः स एषोनन्त ।।1।।  
परोवरीयो हास्य भवति परोवरीयसो ह लोकाञ्जयति य एतदेवं विद्वान् परोवरीयांसमुद्गीथमुपास्ते तं हैतमतिधन्वा शौनक   
उदरशाण्डिल्यायोक्त्वोवाच यावत्त एनं प्रयाजमुद्गीथं वेदिष्यन्ते परोवरीयो हैभ्यस्तावदस्मिंल्लोके लोक जीवनं भविष्यति तथामुष्मिंल्लोक   
इति स य एतमेवं विद्वानुपास्ते परोवरीय एव हास्यास्मिंल्लोके जीवनं भवति तथामुष्मिंल्लोके लोक इति लोक लोक इति ।।2।।9।।  
मटचीहतेषु कुरुष्वाटिक्या सह जाययोषस्तिर्ह चाक्रायण इभ्यग्रामे प्रद्राणक उवास स हेभ्यं कुल्माषान् खादन्तं बिभिक्षे ।।1।।  
तं होवाच नेतोन्ये विद्यन्ते यच्च ये म इम उपनिहिता इत्येतेषां मे देहीति होवाच तानस्मै प्रददौ हन्तानुपानमित्युच्छिष्टं वै मे पीतं स्यादिति   
होवाच न स्विदेतेप्युच्छिष्टामो इति ।।2।।  
न वा अजीविष्यमिमां न खादन्निति होवाच कामो म उदपानमिति स ह खादित्वातिशेषाञ्जायाया आजहार साग्र एव सुभिक्षा बभूव तान् प्रतिगृह्य   
निदधौ स ह प्रातः सञ्जिहान उवाच यद्वतान्नस्य लभेमहि लभेमहि धनमात्रां राजासौ यक्ष्यते स मा सर्वैरार्त्विज्यैर्वृणीते ।।3।।  
तं जायोवाच हन्त पत इम एव कुल्माषा इति तान् खादित्वामुं यज्ञं विततमेयाय तत्रोद्गातॄनास्तावे स्तोष्यमाणानुपोप विवेश स ह प्रस्तोतारमुवाच   
प्रस्तोतर्या देवता प्रस्तावमन्वायत्ता तां चैदविद्वान् प्रस्तोष्यसि मूर्धा ते विपतिष्यतीत्येवमेवोद्गातारमुवाचोद्गातः या देवतोद्गीथमन्वायत्ता तां   
चेदविद्वानुद्गास्यसि मूर्धा ते विपतिष्यतीत्येवमेव प्रतिहर्तारमुवाच प्रतिहर्तर्या प्रतिहारमन्वायत्ता तां चेदविद्वान् प्रतिहरिष्यसि मूर्धा ते विपतिष्यतीति   
ते ह समारतास्तूष्णीमासाञ्चक्रिरे ।।4।।10।।  
अथ हैनं यजमान उवाच भगवन्तं वा अहं विविदिषाणीत्युषस्तिरस्मि चाक्रायण इति होवाच स होवाच भगवन्तं वा अहमेभिः सर्वैरार्त्विज्यैः   
पर्यैशिषं भगवतो वा अहमवित्त्यान्यानवृषि भगवांस्त्वेव मे सर्वैरार्त्विज्यैरिति ।।1।।  
तथेत्यथ तर्ह्येत एव महतिसृष्टास्तुवतां यावत्त्वेभ्यो धनं दद्यास्तावन्मम दद्या इति तथेति ह यजमान उवाच ।।2।।  
अथ हैनं प्रस्तोतोपससाद प्रस्तोतर्या देवता प्रस्तावमन्वायत्ता तां चेदविद्वान् प्रस्तोष्यसि मूर्धा ते विपतिष्यतीति मा भगवानवोचत् कतमा सा   
देवतेति ।।3।।  
प्राण इति होवाच सर्वाणि ह वा इमानि भूतानि प्राणमेवाभिसंविशन्ति प्राणमभ्युज्जिहते सैषा देवता प्रस्तावमन्वायत्ता तां चेदविद्वान् प्रस्तोष्यो मूर्धा   
ते व्यपतिष्यत् तथोक्तस्य मयेति ।।4।।  
अथ हैनमुद्गातोपससादोद्गातर्या देवतोद्गीथमन्वायत्ता तां चेदविद्वान् उद्गास्यसि मूर्धा ते विपतिष्यतीति मा भगवानवोचत् कतमा सा देवतेत्यादित्य   
इति होवाच सर्वाणि ह वा इमानि भूतान्यादित्यमुच्चैः सन्तं गायन्ति सैषा देवतोद्गीयमन्वायत्ता तां चेदविद्वानुदगास्यो मूर्धा ते व्यपतिष्यत्   
तथोक्तस्य मयेत्यथ हैनं प्रतिहर्तोपससाद प्रतिहर्तयां देवतां प्रतिहारमन्वायत्ता तां चेदविद्वान् प्रतिहरिष्यसि मूर्धा ते विपतिष्यतीति मा   
भगवानवोचत् कतमा सा देवतेत्यन्नमिति होवाच ।।5।।  
सर्वाणि ह वा इमानि भूतान्यान्नमेव प्रतिहरमाणानि जीवन्ति सैषा देवता प्रतिहारमन्वायत्ता तां चेदविद्वान् प्रतिहरिष्यो मूर्धा ते व्यपतिष्यत्   
तथोक्तस्य मयेति तथोक्तस्य मयेति ।।6।।11।।  
अथातः शौव उद्गीथस्तद्ध बको दाल्भ्यो ग्लावो वा मैत्रेयः स्वाध्यायमुद्वव्राज तस्मै श्वा श्वेतः प्रादुर्बभूव तमन्ये श्वान उपसमेत्योचुरन्नं नो   
भगवानागायत्वशनायाम वा इति ।।1।।  
तान् होवाचेदैव सा प्रातरुपसमीयातेति तद्ध बको दाल्भ्यो ग्लावो वा मैत्रेयः प्रतिपालयाञ्चकार ते ह यथैवेदं बहिष्पवमानेन स्तोष्यमाणाः संरब्धाः   
सर्पन्तीत्येव माससृपुस्ते ह समुपविश्य हिञ्चक्रुरो3 मदा3मों3 पिबा3 मों देवो वरुणः प्रजापतिः सविता3न्नमिहा3 हरदन्नपते3 न्नमिहा3 हरा2   
हरो3मिति ।।2 ।।12।।  
अयं वाव लोको हावुकारो वायुर्हाविकारश्चन्द्रमा अथकार आत्मेहकारोग्निरीकारः आदित्य ऊकारो निहव एकारो विश्वेदेवा औहोयिकारः   
प्रजापतिर्हिङ्कारः प्राणः स्वरोन्नं या वाग्विराडनिरुक्तस्त्रयोदशः स्तोभः सञ्चरो हुप्कारो दुग्धेस्मै वाग्दोहं यो वाचो दोहोन्नवानन्नादो भवति य   
एतामेवं साम्नामुपनिषदं वेदोपनिषदं वेद इति ।।13।।  
।। इति श्रीमच्छन्दोग्योपनिषदि प्रथमोध्यायः ।।  
## अथ द्वितीयोध्यायः ।।  
ॐ समस्तस्य खलु साम्ना उपासनं साधु यत्खलु साधु तत्सामेत्याचक्षते यदसाधु तदसामेति ।।1।।  
तदुताप्याहुः साम्नैनमुपागादिति साधुनैनमुपागादित्येव तदाहुरसाम्नैनमुपागादित्यसाधुनैनमुपागादित्येव तदाहुः ।।2।।  
अथोताप्याहुः साम नो बतेति यत्साधु भवति साधु बतेत्येव तदाहुरसाम नो बतेति यदसाधु भवत्यसाधु बतेत्येव तदाहुः ।।3।।  
स य एतदेवंविद्वान् साधु सामेत्युपास्तेभ्याशो ह यदेनं साधवो धर्मा आ च गच्छेयुरुप च नमेयुः ।।4।।1।।  
लोकेषु पञ्चविधं सामोपासीत पृथिवी हिङ्कारोग्निः प्रस्तावोन्तरिक्षमुद्गीथ आदित्यः प्रतिहारो द्यौर्निधनमित्यूर्ध्वेषु ।।1।।  
अथावृत्तेषु द्यौर्हिङ्कार आदित्यः प्रस्तावोन्तरिक्षमुद्गीथोग्निः प्रतिहारः पृथिवी निधनम् ।।2।।  
कल्पन्ते हास्मै लोका ऊर्ध्वाश्चावृत्ताश्च य एतदेवं विद्वांल्लोकेषु पञ्चविधं सामोपास्ते ।।3।।2।।  
वृष्टौ पञ्चविधं सामोपासीत पुरो वातो हिङ्कारो मेघो जायते स प्रस्तावो वर्षति स उद्गीथो विद्योतते स्तनयति स प्रतिहारः ।।1।।  
उद्गृह्णाति तन्निधनं वर्षति हास्मै वर्षयति ह य एतदेवं विद्वान् वृष्टौ पञ्चविधं सामोपास्ते ।।2।।3।।  
सर्वास्वप्सु पञ्चविधं सामोपासीत मेघो यत्सम्प्लवते स हिङ्कारो यद्वर्षति स प्रस्तावो याः प्राच्यः स्यन्दन्ते स उद्गीथो याः प्रतीच्यः स प्रतिहारः   
समुद्रो निधनम् ।।1।।  
न हाप्सु प्रैत्यप्सुमान् भवति य एतदेवंविद्वान् सर्वास्वप्सु पञ्चविधं सामोपास्ते ।।2।।4।।  
ऋतुषु पञ्चविधं सामोपासीत वसन्तो हिङ्कारो ग्रीष्मः प्रस्तावो वर्षा उद्गीथः शरत् प्रतिहारो हेमन्तो निधनम् ।।1।।  
कल्पन्ते हास्मा ऋतव ऋतुमान् भवति य एतदेवं विद्वानृतुषु पञ्चविधं सामोपास्ते ।।2।।5।।  
पशुषु पञ्चविधं सामोपासीताजा हिङ्कारोवयः प्रस्तावो गाव उद्गीथोश्वाः प्रतिहारः पुरुषो निधनं भवन्ति हास्य पशवः पशुमान् भवति य   
एतदेवंविद्वान् पशुषु पञ्चविधं सामोपास्ते ।।6।।  
प्राणेषु पञ्चविधं परोवरीयः सामोपासीत प्राणो हिङ्कारः वाक्प्रस्तावश्चक्षुरुद्गीथः श्रोत्रं प्रतिहारो मनो निधनं परोवरीयांसि वैतानि परोवरीयो हास्य   
भवति परोवरीयसो ह लोकान् जयति य एतदेवं विद्वान् प्राणेषु पञ्चविधं परोवरीयः सामोपास्त इति तु पञ्चविधस्य ।।7।।  
अथ सप्तविधस्य वाचि सप्तविधं सामोपासीत यत्किञ्च वाचो हुमिति स हिङ्कारो यत्प्रेति स प्रस्तावो यदेति स आदिर्यदुदिति स उद्गाथो   
यत्प्रतीति स प्रतिहारो यदुपेति स उपद्रवो यन्नीति तन्निधनं दुग्धेस्मै वाग्दोहं यो वाचो दोहोन्नवानन्नादो भवति य एतदेवं विद्वान् वाचि सप्तविधं   
सामोपास्ते ।।8।।  
अथ खल्वमुमादित्यं सप्तविधं सामोपासीत सर्वदा समस्तेन साम मां प्रति मां प्रतीति सर्वेण समस्तेन साम ।।1।।  
तस्मिन्निमानि सर्वाणि भूतान्यन्वायत्तानीति विद्यात् तस्य यत्पुरोदयात् स हिङ्कारस्तदस्य पशवोन्वायत्तास्तस्मात् ते हिङ्कुर्वन्ति हिङ्कारभाजिनो   
ह्येतस्य साम्नः ।।2।।  
अथ यत्प्रथमोदिते स प्रस्तावस्तदस्य मनुष्या अन्वायत्तास्तस्मात् ते प्रस्तुतिकामाः प्रशंसाकामाः प्रस्तावभाजिनो ह्येतस्य साम्नः ।।3।।  
अथ यत्सङ्गववेलायां स आदिस्तदस्य वयांस्यन्वायत्तानि तस्मात् तान्यन्तरिक्षेनारम्भणान्यादायात्मानं परिपतन्त्यादिभाजिनो ह्येतस्य साम्नः   
।।4।।  
अथ यत्सम्प्रति मध्यन्दिने स उद्गीथस्तदस्य देवा अन्वायत्तास्तस्मात् ते सत्तमाः प्राजापत्यानामुद्गीथभाजिनो ह्येतस्य साम्नः ।।5।।  
अथ यदूर्ध्वं मध्यन्दिनात् प्रागपराह्णात् स प्रतिहारस्तदस्य गर्भा अन्वायत्तास्मात् ते प्रतिहृता नावपद्यन्ते प्रतिहारभाजिनो ह्येतस्य साम्नः ।।6।।  
अथ यदूर्ध्वमपराह्णात् प्रागस्तमयात् स उपद्रवस्तदस्यारण्या अन्वायत्तास्तस्मात् ते पुरुषं दृष्ट्वा कक्षं श्वभ्रमित्युपद्रवन्त्युपद्रवभाजिनो ह्येतस्य   
साम्नः ।।7।।  
अथ यत्प्रथमास्तमिते तन्निधनं तदस्य पितरोन्वायत्तास्तस्मात् तान्निदधति निधनभाजिनो ह्येतस्य साम्न एवं खल्वमुमादित्यं सप्तविधं   
सामोपास्ते ।।8।।9।।  
अथ खल्वात्मसम्मितमतिमृत्यु सप्तविधं सामोपासीत हिङ्कार इति त्र्यक्षरं प्रस्ताव इति त्र्यक्षरं तत्समम् ।।1।।  
आदिरिति द्य्वक्षरं प्रतिहार इति चतुरक्षर तत इहैकं तत्समम् ।।2।।  
उद्गीथ इति त्र्यक्षरमुपद्रव इति चतुरक्षर त्रिभिस्त्रिभिः समं भवत्यक्षरमतिशिष्यते त्र्यक्षरं तत्समम् ।।3।।  
निधनमिति त्र्यक्षरं तत्सममेव भवति तानि ह वा एतानि द्वाविंशतिरक्षराणि ।।4।।  
एकविंशत्यादित्यमाप्नोत्येकविंशो वा इतोसावादित्यो द्वाविंशेन परमादित्याज्जयति तन्नाकं तद्विशोकम् ।।5।।  
आप्नोतीहादित्यस्य जयं परो हास्यादित्यजयाज्जयो भवति य एतदेवं विद्वानात्मसम्मितमतिमृत्यु सप्तविधं सामोपास्ते सामोपास्ते ।।6।।10।।  
मनो हिङ्कारो वाक् प्रस्तावश्चक्षुरुद्गीथः श्रोत्रं प्रतिहारः प्राणो निधनमेतद्गायत्रं प्राणेषु प्रोतं स य एवमेतद्गायत्रं प्राणेषु प्रोतं वेद प्राणी भवति   
सर्वमायुरेति ज्योग्जीवति महान् प्रजया पशुभिर्भवति महान् कीर्त्या महामनाः स्यात् तद् व्रतम् ।।11।।  
अभिमन्थति स हिङ्कारो धूमो जायते स प्रस्तावो ज्वलति स उद्गीथोङ्गारा भवन्ति स प्रतिहार उपशाम्यति तन्निधनं संशाम्यति   
तन्निधनमेतद्रथन्तमग्नौ प्रोतम् ।।1।।  
स य एवमेतद्रथन्तरमग्नौ प्रोतं वेद ब्रह्मवर्चस्यन्नादो भवति सर्वमायुरेति ज्योग्जीवति महान् प्रजया पशुभिर्भवति महान् कीर्त्या न   
प्रत्यङ्ङग्निमाचामेन्न निष्ठीवेत् तद् व्रतम् ।।2।।12।।  
उपमन्त्रयते स हिङ्कारो ज्ञपयते स प्रस्तावः स्त्रिया सह शेते स उद्गीथः प्रतिस्त्री सह शेते स प्रतिहारः कालं गच्छति तन्निधनं पारं गच्छति   
तन्निधनमेतद्वामदेव्यं मिथुने प्रोतम् ।।1।।  
स य एवमेतद्वामदेव्यं मिथुने प्रोतं वेद मिथुनीभवति मिथुनान्मिथुनात् प्रजायते सर्वमायुरेति ज्योग्जीवति महान् प्रजया पशुभिर्भवति महान् कीर्त्या   
न काञ्चन परिहरेत् तद् व्रतम् ।।2।।13।।  
उद्यन् हिङ्कारः उदितः प्रस्तावो मध्यन्दिन उद्गीथोपराह्णः प्रतिहारोस्तयन्निधनमेतद्बृहदादित्ये प्रोतं स य एवमेतद्बृहदादित्ये प्रोतं वेद   
तेजस्व्यन्नादो भवति सर्वमायुरेति ज्योग्जीवति महान् प्रजया पशुभिर्भवति महान् कीर्त्या तपन्तं न निन्देत् तद् व्रतम् ।।1।।  
अभ्राणि सम्प्लवन्ते स हिङ्कारो मेघो जायते स प्रस्तावो वर्षति स उद्गीथो विद्योतते स्तनयति स प्रतिहार उद्गृह्णाति तन्निधनमेतद्वैरूपं पर्जन्ये   
प्रोतं स य एवमेतद्वैरूपं पर्जन्ये प्रोतं वेद विरूपांश्च सुरूपांश्च पशूनवरुन्धे सर्वमायुरेति ज्योग्जीवति महान् प्रजया पशुभिर्भवति महान्   
कीर्त्या वर्षन्तं न निन्देत् तद् व्रतम् ।।15।।  
वसन्तो हिङ्कारो ग्रीष्मः प्रस्तावो वर्षा उद्गीथः शरत् प्रतिहारो हेमन्तो निधनमेतत् वैराजमृतुषु प्रोतं स य एवमेतद्वैराजमृतुषु प्रोतं वेद विराजति   
प्रजया पशुभिबर्रह्मवर्चसेन सर्वमायुरेति ज्योग्जीवति महान् प्रजया पशुभिर्भवति महान् कीर्त्या ऋतून् न निन्देत् तद् व्रतम् ।।16।।  
पृथिवी हिङ्कारोन्तरिक्षं प्रस्तावो द्यौरुद्गीथो दिशः प्रतिहारः समुद्रो निधनमेताः शक्वर्यो लोकेषु प्रोताः स य एवमेताः शक्वर्यो लोकेषु वेद लोकी   
भवति सर्वमायुरेति ज्योग्जीवति महान् प्रजया पशुभिर्भवति महान् कीर्त्या लोकान्न निन्देत् तद् व्रतम् ।।17।।  
अजा हिङ्कारोवयः प्रस्तावो गाव उद्गीथोश्वाः प्रतिहारः पुरुषो निधनमेता रेवत्यः पशुषु प्रोताः स य एवमेता रेवत्यः पशुषु प्रोता वेद पशुमान् भवति   
सर्वमायुरेति ज्योग्जीवति महान् प्रजया पशुभिर्भवति महान् कीर्त्या पशून्न निन्देत् तद् व्रतम् ।।18।।  
लोम हिङ्कारस्त्वक् प्रस्तावो मांसमुद्गीथोस्थि प्रतिहारो मज्जा निधनमेतद्यज्ञायज्ञीयेषु प्रोतं स य एवमेतद्यज्ञायज्ञयमङ्गेषु प्रोतं वेदाङ्गीभवति   
नाङ्गेन विमूर्च्छति सर्वमायुरेति ज्योग्जीवति महान् प्रजया पशुभिर्भवति महान् कीर्त्या संवत्सरं मज्ज्ञो नाश्नीयात् तद् व्रतं मज्ज्ञो नाश्नीयादिति वा   
।।19।।  
अग्निर्हिङ्कारो वायुः प्रस्ताव आदित्य उद्गीथो नक्षत्राणि प्रतिहारश्चन्द्रमा निधनमेतद्राजनं देवतासु प्रोतं स य एवमेतद्राजनं देवतासु प्रोतं   
वेदैतासामेव देवतानां सलोकातां सार्ष्टितां सायुज्यं गच्छति सर्वमायुरेति ज्योग्जीवति महान् प्रजया पशुभिर्भवति महान् कीर्त्या ब्राह्मणान्न   
निन्देत् तद् व्रतम् ।।20।।  
त्रयी विद्या हिङ्कारस्त्रय इमे लोकाः स प्रस्तावोग्निर्वायुरादित्यः स उद्गीथो नक्षत्राणि वयांसि मरीचयः स प्रतिहारः सर्पा गन्धर्वाः   
पितरस्तन्निधनमेतत् साम सर्वस्मिन् प्रोतं स य एवमेतत्साम सर्वस्मिन् प्रोतं वेद सर्वं ह भवति ।।1।।  
तदेषश्लोको यानि पञ्चधा त्रीणि त्रीणि तेभ्यो न ज्यायः परमन्यदस्ति यस्तद्वेद स वेद सर्वं सर्वा दिशो बलिमस्मै हरन्ति सर्वमस्मीत्युपासीत तद्   
व्रतं तद् व्रतम् ।।2।।21।।  
विनर्दि साम्नो वृणे पशव्यमित्यग्नेरुद्गीथोनिरुक्तः प्रजापतेर्निरुक्तः सोमस्य मृदु श्लक्ष्णं वायोः श्लक्ष्णं बलवदिन्द्रस्य क्रौञ्चं बृहस्पतेरपध्वान्तं   
वरुणस्य तान् त्सर्वानेवोपसेवेत वारुणं त्वेव वर्जयेत् ।।1।।  
अमृतत्वं देवेभ्य आगायानीत्यागायेत् स्वधां पितृभ्य आशां मनुष्येभ्यस्तृणोदकं पशुभ्यः स्वर्गं लोकं यजमानायान्नमात्मन आगायानीत्येतानि मनसा   
ध्यायन्नप्रमत्तः स्तुवीत ।।2।।  
सर्वे स्वरा इन्द्रस्यात्मनः सर्व ऊष्मणः प्रजापतेरात्मानः सर्वे स्पर्शा मृत्योरात्मानस्तं यदि स्वरेषूपालभेतेन्द्रं शरणं प्रपन्नोभूवं स त्वा प्रतिवक्ष्यतीत्येनं   
ब्रूयात् ।।3।।  
अथ यद्येनमूष्मसूपालभेत प्रजापतिं शरणं प्रपन्नोभूवं स त्वा प्रतिपेक्ष्यतीत्येनं ब्रूयात् अथ यद्येनं स्पर्शेषूपालभेत मृत्युं शरणं प्रपन्नोभूवं स त्वा   
प्रतिधक्ष्यतीत्येनं ब्रूयात् ।।4।।  
सर्वे स्वरा घोषवन्तो बलवन्तो वक्तव्या इन्द्रे बलं ददानीति सर्वे ऊष्माणोग्रस्तानिरस्ता विवृत्ता वक्तव्याः प्रजापतेरात्मानं परिददानीति सर्वे स्पर्शा   
लेशेनानभिहिता वक्तव्या मृत्योरात्मानं परिहराणीति ।।5।।22।।  
त्रयो धर्मस्कन्धा यज्ञोध्ययनं दानमिति प्रथमस्तप एव द्वितीयो ब्रह्मचार्याचार्यकुलवासी तृतीयोत्यन्तमात्मानमाचार्यकुलेवसादयन् सर्व एते   
पुण्यलोका भवन्ति ब्रह्मसंस्थोमृतत्वमेति ।।1।।  
प्रजापतिर्लोकानभ्यतपत् तेभ्योभितप्तेभ्यस्त्रयी विद्या सम्प्रास्रवत् तामभ्यतपत् तस्या अभितप्ताया एतान्यक्षराणि सम्प्रास्रवन्त भूर्भुवः स्वरिति   
तान्यभ्यतपत् तेभ्योभितप्तेभ्य ओङ्कारः सम्प्रास्रवत् तद्यथा शङ्कुना सर्वाणि पर्णानि सन्तृण्णान्येवमेतेनोङ्कारेण सर्वा वाक्सन्तृण्णोङ्कार एवेदं   
सर्वमोङ्कार एवेदं सर्वम् ।।2।।23।।  
ब्रह्मवादिनो वदन्ति यद्वसूनां प्रातः सवनं रुद्राणां माध्यन्दिनं सवनमादित्यानां विश्वेषां देवानां च तृतीयसवनं क्व तर्हि यजमानस्य लोक इति   
स यस्तं न विद्यात् कथं कुर्यादथ विद्वान् कुर्यात् ।।1।।  
पुरा प्रातरनुवाकस्योपकरणाज्जघनेन गार्हपत्यस्योदङ्मुख उपविश्य स वासवं सामाभिगायति लो3कद्वारमपावा3र्णू33 पश्येम त्वा वयं रा   
33333 हु3म् आ33ज्या3 यो3 आ32111 इत्यथ जुहोति नमोग्नये पृथिवीक्षिते लोकक्षिते लोकं मे यजमानाय विन्दैष वै यजमानास्य लोक   
एतास्म्यत्र यजमानः परस्तादायुषः स्वाहापजहि परिघमित्युक्त्वोत्तिष्ठति तस्मै वसवः प्रातःसवनं सम्प्रयच्छन्ति ।।2।।24।।  
पुरा माध्यन्दिनस्य सवनस्योपाकरणाज्जघनेनाग्नीध्रीयस्योदउदङ्मुख उपविश्य स रौद्रं सामाभिगायति लो3कद्वारमपावा3र्णू33 पश्येम त्वा   
वयं विरा 33333 हु3म् आ33ज्या3 यो3 आ32111 इत्यथ जुहोति नमो वायवेन्तरिक्षक्षिते लोकक्षिते लोकं मे यजमानाय विन्दैष वै यजमानस्य   
लोक एतास्मत्र यजमानः परस्तादायुषः स्वाहापजहि परिघमित्युक्त्वोत्तिष्ठन्ति तस्मै रुद्रा माध्यन्दिनं सवनं सम्प्रयच्छन्ति ।।25।।  
पुरा तृतीयसवनस्योपाकरणाज्जघनेनाहवनीयस्योदउदङ्मुख उपविश्य स आदित्यं स वैश्वदेवं सामाभिगायति लो3कद्वारमपावा3र्णू33   
पश्येम त्वा वयं ं स्वारा 33333 हु3म् आ33ज्या3 यो3 आ32111 इत्यथ जुहोति नम आदित्येभ्यश्च विश्वेभ्यश्च देवेभ्यो दिविक्षिद्भ्यो   
लोकक्षिद्भ्यो लोकं मे यजमानाय विन्दतैष वै यजमानस्य लोक एतास्म्यत्र यजमानः परस्तादायुषः स्वाहापजहि परिघमित्युक्त्वोत्तिष्ठन्ति तस्मा   
आदित्याश्च विश्वे च देवास्तृतीयसवनं सम्प्रयच्छन्ति एष ह वै यज्ञस्य मात्रां वेद य एवं वेद य एवं वेद ।।26।।  
इति श्रीमच्छान्दोग्योपनिषदि द्वितीयोध्यायः ।।  
## अथ तृतीयोध्यायः ।।  
ॐ असौ वा आदित्यो देवमधु तस्य द्यौरेव तिरश्चीनवंशोन्तरिक्षमपूपो मरीचयः पुत्राः ।।1।।  
तस्य ये प्राञ्चो रश्मयस्ता एवास्य प्राच्यो मधुनाड्य ऋच एष मधुकृत ऋग्वेद एव पुष्पं ता अमृता आपस्ता वा एता ऋचः ।।2।।  
एतमृग्वेदमभ्यतपं स्तस्याभितप्तस्य यशस्तेज इन्द्रियं वीर्यमन्नाद्यं रसोजायत ।।3।।  
तद्य्वक्षरत् तदादित्यमभितोश्रयत् तद्वा एतद्यदेतदादित्यस्य रोहितं रूपम् ।।4।।1।।  
अथ येस्य दक्षिणा रश्मयस्ता एवास्य दक्षिणा मधुनाड्यो यजूंष्वेव मधुकृतो यजुर्वेद एव पुष्पं ता अमृता आपः ।।1।।  
तानि वा एतानि यजूंष्येतं यजुर्वेदमभ्यतपंत् तस्याभितप्तस्य यशस्तेज इन्द्रियं वीर्यमन्नापरसोजायत ।।2।।  
तद्य्वक्षरत् तदादित्यमभितोश्रयत् तदा एतद्यदेतदादित्यस्य शुक्लं रूपम् ।।3।।2।।  
अथ येस्य प्रत्यञ्चो रश्मयस्ता एवास्य प्रतीच्यो मधुनाड्यः सामान्येव मधुकृतः सामवेद एव पुष्पं ता अमृता आपः ।।1।।  
तानि वा एतानि सामान्येतं सामवेदमभ्यतपंस्तस्याभितप्तस्य यशस्तेज इन्द्रियं वीर्यमन्नाद्यं रसोजायत ।।2।।  
तद्य्वक्षरत् तदादित्यमभितोश्रयत् तद्वा एतद्यदेतदादित्यस्य परं कृष्णं रूपम् ।।3।।3।।  
अथ येस्योदञ्चो रश्मयस्ता एवास्योदीच्यो मधुनाड्योथर्वाङ्गिरस एव मधुकृत इतिहासपुराणं पुष्पं ता अमृता आपः ।।1।।  
ते वा एतेथर्वाङ्गिरस एतदितिहासपुराममभ्यतपंस्तस्याभितप्तस्य यशस्तेज इन्द्रियं वीयमन्नाद्यं रसोजायत ।।2।।  
तद्य्वक्षरत् तदादित्यमभितोश्रयत् तद्वा एतद्यदेतदादित्यस्य कृष्णं रूपम् ।।3।।4।।  
अथ येस्योर्ध्वा रश्मयस्ता एवास्योर्ध्वा मधुनाड्यो गुह्या एवादेशा मधुकृतो ब्रह्मैव पुष्पं ता अमृता आपः ।।1।।  
ते वा एते गुह्या आदेशा एतद्ब्रह्माभ्यतपंस्तस्याभितप्तस्य यशस्तेज इन्द्रियं वीर्यमन्नाद्यं रसोजायत ।।2।।  
तद्य्वक्षरत् तदादित्यमभितोश्रयत् तद्वा एतद्यदेतदादित्यस्य मध्ये क्षोभत इव ।।3।।  
ते वा एते रसानां रसा वेदा हि रसास्तेषामेते रसास्तानि वा एतान्यमृतानाममृतानि वेदा ह्यमृतास्तेषामेतान्यमृतानि ।।4।।5।।  
तद्यत् प्रथममृतं तद्वसव उपजीवन्त्यग्निना मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्ति ।।1।।  
त एतदेव रूपमभिसंविशत्येतस्याद्रूपाद्युद्यन्ति ।।2।।  
स य एतदेवाममृतं वेद वसूनामेवैको भूत्वाग्निनैव मुखेनैतदेवामृतं दृष्ट्वा तृप्यति स य एतदेव रूपमभिसंविशत्येतस्माद्रूपादुदेति ।।3।।  
स यावदादित्यः पुरस्तादुदेताः पश्चादस्तमेता वसूनामेव तावदाधिपत्यं स्वाराज्यं पर्येता ।।4।।6।।  
अथ यद्वितीयममृतं तद्रुद्राः उपजीवन्तीन्द्रेण मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्ति ।।1।।  
त एतदेव रूपमभिसंविशत्येतस्याद्रूपाद्युद्यन्ति ।।2।।  
स य एतदेवाममृतं वेद रुद्राणामेवैको भूत्वैन्द्रेणैव मुखेनैतदेवामृतं दृष्ट्वा तृप्यति स य एतदेव रूपमभिसंविशत्येतस्माद्रूपादुदेति ।।3।।  
स यावदादित्यः पुरस्तादुदेताः पश्चादस्तमेता द्विस्तावद्दक्षिणत उदेतोत्तरतोस्तमेता रुद्राणामेव तावदाधिपत्यं स्वाराज्यं पर्येता ।।4।।7।।  
अथ यत्तृतीयममृतं तद्रुद्राः उपजीवन्ति वरुणेन मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्ति ।।1।।  
त एतदेव रूपमभिसंविशत्येतस्याद्रूपाद्युद्यन्ति ।।2।।  
स य एतदेवाममृतं वेदादित्यानामेवैको भूत्वा वरुणेनैैव मुखेनैतदेवामृतं दृष्ट्वा तृप्यति स य एतदेव रूपमभिसंविशत्येतस्माद्रूपादुदेति ।।3।।  
स यावदादित्यः दक्षिणतः उदेतात्तरतोस्तमेता द्विस्तावत् पश्चादुदेता पुरस्तादस्तमेतादित्यानामेव तावदाधिपत्यं स्वाराज्यं पर्येता ।।4।।8।।  
अथ यच्चतुर्थममृतं तन्मरुतः उपजीवन्ति सोमेन मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्ति ।।1।।  
त एतदेव रूपमभिसंविशत्येतस्याद्रूपाद्युद्यन्ति ।।2।।  
स य एतदेवाममृतं वेद मरुतामेवैको भूत्वा सोमेनैव मुखेनैतदेवामृतं दृष्ट्वा तृप्यति स य एतदेव रूपमभिसंविशत्येतस्माद्रूपादुदेति ।।3।।  
स यावदादित्यः पश्चादुतेता पुरस्तादस्तमेता द्विस्तावदुत्तरत उदेता दक्षिणतोस्तमेता मरुतामेव तावदाधिपत्यं स्वाराज्यं पर्येता ।।4।।9।।  
अथ यत्पञ्चमममृतं तत्साध्याः उपजीवन्ति ब्रह्मणा मुखेन न वै देवा अश्नन्ति न पिबन्त्येतदेवामृतं दृष्ट्वा तृप्यन्ति ।।1।।  
त एतदेव रूपमभिसंविशत्येतस्याद्रूपाद्युद्यन्ति ।।2।।  
स य एतदेवाममृतं वेद साध्यानामेवैको भूत्वा ब्रह्मणैव मुखेनैतदेवामृतं दृष्ट्वा तृप्यति स य एतदेव रूपमभिसंविशत्येतस्माद्रूपादुदेति ।।3।।  
स यावदादित्यः उत्तरत उदेता दक्षिणतोस्तमेता द्विस्तावदूर्ध्वं उदेतार्वाङस्तमेता साध्यानामेव तावदाधिपत्यं स्वाराज्यं पर्येता ।।4।।10।।  
अथ तत ऊर्ध्वं उदेत्य नैवोदेता नास्तमेतैकल एव मध्ये स्थाता तदेष श्लोकः ।।1।।  
न वै तत्र न निम्लोचो नोदियाय कदाचन । देवास्तेनाहं सत्येन मा विराधिषि ब्रह्मणेति ।।2।।  
न ह वा अस्मा उदेति न निम्लोचति सगृदिवा हैवास्मै भवति च एतामेवं ब्रह्मोपनिषदं वेद ।।3।।  
तद्धैतद्ब्रह्मा प्रजापतय उवाच प्रजापतिर्मनवे मनुः प्रजाभ्यस्तद्धैततदुद्दालकायारुणये ज्येष्ठाय पुत्राय पिता ब्रह्म प्रोवाच ।।4।।  
इदं वा व तज्ज्येष्ठाय पुत्राय पिता ब्रह्म प्रब्रूयात् प्रणाय्याय वान्तेवासिने ।।5।।  
नान्यस्मै कस्मैचन यद्यप्यस्मा इमामद्भिः परिगृहीतां धनस्य पूर्णां दद्यादेतदेव ततो भूय इत्येतदेव ततो भूय इति ।।6।।11।।  
गायत्री वा इदं सर्वं भूतं यदिदं किञ्च वाग्वै गायत्री वाग्वा इदं सर्वं भूतं गायति च त्रायते च ।।1।।  
या वै सा गायत्रीयं वाव सा येयं पृथिव्यस्यां हीदं सर्वं भूतं प्रतिष्ठितमेतामेव नातिशीयन्ते ।।2।।  
या वै सा पृथिवीयं वाव सा यदिदमस्मिन् पुरुषे शरीरमस्मिन् हीमे प्राणाः प्रतिष्ठिता एतदेव नातिशीर्यन्ते ।।3।।  
यद्वै तत्पुरुषे शरीरमिदं वाव तद्यदिदमस्मिन्नन्तः पुरुषे हृदयमस्मिन् हीमे प्राणाः प्रतिष्ठिता एतदेव नातिशीयन्ते ।।4।।  
सैषा चतुष्पदा षड्विधा गायत्री तदेतदृचाभ्यनूक्तम् ।।5।।  
तावानस्य महिमा ततो ज्यायांश्च पूरुषः । पादोस्य सर्वा भूतानि त्रिपादस्यामृतं दिवीति ।।6।।  
यद्वै तद्ब्रमेतीदं वाव तद्योयं बहिर्धा पुरुषादाकाशो यो वै स बहिर्धा पुरुषादाकाशः ।।7।।  
अयं वाव स योयमन्तः पुरुष आकाशो यो वै सोन्तः पुरुष आकाशः ।।8।।  
अयं वाव स योयमन्तर्हृदय आकाशो यो वै सोन्तर्हृदय आकाशस्तदेत् पूर्णमप्रवर्ति पूर्णामप्रवर्तिनीं श्रियं लभेत य एवं वेद ।।9।।12।।  
तस्य ह वा एतस्य हृदयस्य पञ्च देवसुपयः स योस्य प्राङ्सुषिः स प्राणस्तच्चक्षुः स आदित्यस्तदेतत् तेजोन्नाद्यमित्युपासीत तेजस्व्यन्नादो भवति य   
एवं वेद ।।1।।  
अथ योस्य दक्षिणः सुषिः स व्यानस्तच्छ्रोत्रं स चन्द्रमास्तदेतच्छ्रीश्च यशश्चेत्युपासीत श्रीमान् यशस्वी भवति य एवं वेद ।।2।।  
अथ योस्य प्रत्यङ्सुषिऋ सोपानः सा वाक् सोग्निस्तदेतद् ब्रह्मवर्चसमन्नाद्यमित्युपासीत ब्रह्मवर्चस्व्यन्नादो भवति य एवं वेद ।।3।।  
अथ योस्योदङ् सुषिः स समानस्तन्मनः स पर्जन्यस्तदेत् कीर्तिश्च व्युष्टिश्चेत्युपासीत कीर्तिमान् व्युष्टिमान् भवति य एवं वेद ।।4।।  
अथ योस्यर्ध्वः सुषिः स उदानः स वायुः स आकाशस्तदेतदोजश्च महश्चेत्युपासीतोजस्वी महस्वान् भवति य एवं वेद ।।5।।  
ते वा एते पञ्चब्रह्मपुरुषाः स्वर्गस्य लोकस्य द्वारपाः स य एतानेवं पञ्च ब्रह्मपुरुषान् स्वर्गस्य लोकस्य द्वारपान् वेद ।।6।।  
अस्य कुले वीरो जायते प्रतिपद्यते स्वर्गं लोकं य एतानेवं पञ्च ब्रह्मपुरुषान् स्वर्गस्य लोकस्य द्वारपान् वेद अथ यदतः परो दिवो ज्योतिर्दीप्यते   
विश्वतः पृष्ठेषु सर्वतः पृष्ठेष्वनुत्तमेषूत्तमेषु लोकेष्विदं वाव तद्यदिदमस्मिन्नन्तः पुरुषे ज्योतिस्तस्यैषा दृष्टिः ।।7।।  
यत्रैतदस्मिञ्च्छरीरे संस्पशेनोष्णिमानं विजानाति तस्यैषा श्रुतिर्यत्रैतत्कर्णावपिगृह्य निनदमिव नदथुरिवाग्नेरिव ज्वलन उपशृणोति तदेतद्दृष्टं च श्रुतं   
चेत्युपासीत चक्षुष्यः श्रुतो भवति य एवं वेद य एवं वेद ।।8।।13।।  
सर्वं खल्विदं ब्रह्म तज्जलानिति शान्त उपासीत अथ खलु क्रतुमयः पुुरुषो यथाक्रतुरस्मिंल्लोके पुरुषो भवति तथेतः प्रेत्य भवति स क्रतुं   
कुर्वीत ।।1।।  
मनोमयः प्राणशरीरो भारूपः सत्यसङ्कल्पः आकाश आत्मा सर्वकर्मा सर्वकामः सर्वगन्धः सर्वरसः सर्वमिदमभ्यात्तोवाक्यनादरः ।।2।।  
एष म आत्मान्तर्हृदयेणीयान् व्रीहेर्वा यवाद्वा सर्षपाद्वा श्यामकाद्वा श्यामकतण्डुलाद्वा एष मे आत्मान्तर्हृदये ज्यायान् पृथिव्या   
ज्यायानन्तरिक्षाज्ज्यायान् दिवो ज्यायानेभ्यो लोकेभ्यः ।।3।।  
सर्वकर्मा सर्वकामः सर्वगन्धः सर्वरसः सर्वमिदमभ्यात्तोवाक्यनादरः एष म आत्मान्तर्हृदय एतद्ब्रह्मैतमितः प्रेत्यभिसम्भवितास्मीति यस्य स्यादद्धा   
न विचिकित्सास्तीति ह स्माह शाण्डिल्यः शाण्डिल्यः ।।4।।14।।  
अन्तरिक्षोदरः कोशो भूमिर्बुध्नो न जीर्यति दिशो ह्यस्य स्रक्तयो द्यौरस्योत्तरं बलिं स एष कोशो वसुधानस्तस्मिन् विश्वमिदं श्रितम् ।।1।।  
तस्य प्राची दिक् जुहूर्नाम सहमाना नाम दक्षिणा राज्ञी नाम प्रतीची सभूता नामोदीची तासां वायुर्वत्सः स य एतमेवं वायुं दिशां वत्सं वेद न   
पुत्ररोदं रोदिति सोहमेतमेवं वायुं दिशां वत्सं वेद मा पुत्ररोदं रुदम् ।।2।।  
अरिष्टं कोशं प्रपद्येमुनामुनामुना प्राणं प्रपद्येमुनामुनामुना भूः प्रपद्येमुनामुनामुना भुवः प्रपद्येमुनामुनामुना स्वः प्रपद्येमुनामुनामुना ।।3।।  
स यदवोचं प्राणं प्रपद्य इति प्राणो वा इदं सर्वं भूतं यदिदं किञ्च तमेव तत्प्रापत्सि ।।4।।  
अथ यदवोचं भूः प्रपद्य इति पृथिवीं प्रपद्येन्तरिक्षं प्रपद्ये दिवं प्रपद्य इत्येव तदवोचम् ।।5।।  
अथ यदवोचं भुवः प्रपद्य इत्यग्निं प्रपद्ये वायुं प्रपद्य आदित्यं प्रपद्य इत्येव तदवोचम् ।।6।।  
अथ यदवोचं स्वः प्रपद्य इत्यृग्वेदं प्रपद्ये यजुर्वेदं प्रपद्ये सामवेदं प्रपद्य इत्येतदवोचं तदवोचम् ।।7।।15।।  
पुरुषो वाव यज्ञस्तस्य यानि चतुर्विंशतिवर्षाणि तत्प्रातःसवनं चतुर्विंशत्यक्षरा गायत्री गायत्रं प्रातःसवनं तदस्य वसवोन्वायत्ताः प्राणा वाव वसव एते   
हीदं सर्वं वासयन्ति ।।1।।  
तं चेदेतस्मिन्वयसि किञ्चिदुपतपेत् स ब्रूयात् प्राणा वसव इदं मे प्रातःसवनं माध्यन्दिनं सवनमनुसन्तनुतेति माहं प्राणानां वसूनां मध्ये यज्ञो   
विलोप्सीयेत्युद्धैव तत एत्यगदो ह भवति ।।2।।  
अथ यानि चतुश्चत्वारिद्वर्षाणि तन्माध्यन्दिनं सवनं चतुश्चत्वारिंशदक्षरा त्रिष्टुप् त्रैष्टुभं मान्धन्दिनं सवनं तदस्य रुद्रा अन्वायत्ताः प्राणा वाव   
रुद्रा एते हीदं सर्वं रोदयन्ति ।।3।।  
तं चेदेतस्मिन् वयसि किञ्चिदुपतपेत् स ब्रूयात् प्राणा रुद्रा इदं मे माध्यन्दिनं सवनं तृतीयं सवनमनुसन्तनुतेति माहं प्राणानां रुद्राणां मध्ये यज्ञो   
विलोप्सीयेत्युद्धैव तत एत्यगदो ह भवति ।।4।।  
अथ यान्यष्टाचत्वारिंशद्वर्षाणि तत् तृीयसवनमष्टाचत्वारिंशदक्षरा जगती जागतं तृतीयसवनं तदस्यादित्या अन्वायत्ताः प्राणा वाव आदित्या एते   
हीदं सर्वमाददते ।।5।।  
तं चेदेतस्मिन् वयसि किञ्चिदुपतपेत् स ब्रूयात् प्राणा आदित्या इदं मे तृतीयसवनमायुरनुसन्तनुतेति माहं प्राणानां आदित्यानां मध्ये यज्ञो   
विलोप्सीयेत्युद्धैव तत एत्यगदो ह भवति ।।6।।  
एतद्ध स्म वै तद्विद्वानाह महिदास ऐतरेयः स किं म एतदुपतपसि योहमनेन न प्रेष्यामीति स ह षोडशं वर्षशतमजीवत् प्राह षोडशं वर्षशतं   
जीवति य एवं वेद ।।7।।16।।  
स यदशिशिषति यत्पिपासति यन्न रमते ता अस्य दीक्षाः ।।1।।  
अथ यदश्नाति यत्पिबति यद्रमते तदुपसदैरेति ।।2।।  
अथ यद्धसति यज्जक्षति यन्मैथुनं चरति स्तुतशस्त्रैरेव तदेति ।।3।।  
अथ यत्तपो दानमार्जवमहिंसा सत्यवचनमिति ता अस्य दक्षिणाः ।।4।।  
ददात्यात्मदक्षिणं वा एतद्यत्सत्रमिति तस्मादाहुः सोष्यत्यसोष्टेति पुनरुत्पादनमेवास्य तन्मरणमेवास्यावभृथः ।।5।।  
तद्धैतद्घोर आङ्गिरसः कृष्णाय देवकीपुत्रायोक्त्वोवाचापिपास एव स बभूव सोन्तवेलायामेतत्त्रयं प्रतिपद्येताक्षितमस्यच्युतमसि   
प्राणसंशितमसीति तत्रैते द्वे ऋचौ भवतः ।।6।।  
आदित्प्रत्नस्य रेतसो ज्योतिष्पश्यन्ति वासरम् । परो यदिध्यते दिवा ।।  
उद्वयं तमसस्परि ज्योतिः पश्यन्त उत्तरम् । स्वः पश्यन्त उत्तरं देवं देवत्रा सूर्यमगन्म ज्योतिरुत्तमम् ।। इत्यगन्म ज्योतिरुत्तममिति ।।7।।17।।  
मनो ब्रह्मेत्युपासीतेत्यध्यात्ममथाधिदैवतमाकाशो ब्रह्मेत्युभयमादिष्टं भवत्यध्यात्मं चाधिदैवतं च ।।1।।  
तदेतच्चतुष्पाद्ब्रह्म वाक्पादः प्राणः पादश्चक्षुःपादः श्रोत्रं पाद इत्यध्यात्ममाथाधिदैवतमग्निः पादो वायुः पाद आदित्यः पादो दिशो पाद   
इत्युभयमेवादिष्टं भवत्यध्यात्मं चाधिदैवतं च ।।2।।  
वागेव ब्रह्मणश्चतुर्थः पादः सोग्निना ज्योतिषा भाति च तपति च भाति च तपति च कीर्त्या यशसा ब्रह्मवर्चसेन य एवं वेद ।।3।।  
प्राण एव ब्रह्मणश्चतुर्थः पादः स वायुना ज्योतिषा भाति च तपति च भाति च तपति च कीर्त्या यशसा ब्रह्मवर्चसेन य एवं वेद ।।4।।  
चक्षुरेव ब्रह्मणश्चतुर्थः पादः स आदित्येन ज्योतिषा भाति च तपति च भाति च तपति च कीर्त्या यशसा ब्रह्मवर्चसेन य एवं वेद ।।5।।  
श्रोत्रमेव ब्रह्मणश्चतुर्थः पादः स दिग्भिर्ज्योतिषा भाति च तपति च भाति च तपति च कीर्त्या यशसा ब्रह्मवर्चसेन य एवं वेद य एवं वेद ।।6।।18।।  
आदित्यो ब्रह्मेत्यादेशस्तस्योपव्याख्यानमसदेवेदमग्र आसीत् तत्सदासीत् तत्समभवत् तदाण्डं निरवर्तत तत्संवत्सरस्य मात्रामशयत तन्निरभिद्यत   
ते आण्डकपाले रजतं च सुवर्णं चाभवताम् ।।1।।  
तद्यद्रजतं सेयं पृथिवी यत्सुवर्णं सा द्यौर्यज्जरायु ते पर्वता यदुल्बं स मेधो नीहारो या धमनयस्ता नद्यो यद्वास्तेयमुदकं स समुद्रोथ यत्तदजायत   
सोसावादित्यस्तं जायमानं घोषा उलूलवोनूदतिष्ठन् त्सर्वाणि च भूतानि च सर्वे च कामास्तस्मात् तस्योदयं प्रति प्रत्यायनं प्रति घोषा   
उलूलवोनूत्तिष्ठन्ति सर्वाणि च भूतानि सर्वे चैव कामाः ।।3।।  
स य एतदेवं विद्वानादित्यं ब्रह्मेत्युपास्तेभ्यासो ह यदेनं साधवो घोषा आ च गच्छेयुरुप च निम्रेडेरन्निम्रेडेरन् ।।4।।19।।  
इति श्रीमच्छान्दोग्योपनिषदि तृतीयोध्यायः ।।  
##  अथ चतुर्थोध्यायः ।।  
जानश्रुतिर्हि पौत्रायणः श्रद्धादेयो बहुदायी बहुवाक्य आस स ह सर्वत आवसथान् मापयाञ्चक्रे सर्वत एव मेत्स्यन्तीति ।।1।।  
अथ ह हंसा निशायामतिपेतुस्तद्धैवं हंसो हंसमभ्युवाद हो होयि भल्लाक्ष भल्लाक्ष जानश्रुतेः पौत्रायणस्य समं दिवा ज्योतिराततं तन्मा   
प्रसङ्क्षीस्तत्त्वा मा प्रधाक्षीरिति ।।2।।  
तमु ह परः प्रत्युवाच कम्बर एनमेतत्सन्तं सयुग्वानमिव रैक्वमात्थेति यो नु कथं सयुग्वा रैक्व इति ।।3।।  
यथा कृताय विजितायाधरेयाः संयन्त्येवमेनं सर्वं तदभिसमेति यत्किञ्च प्रजाः साधु कुर्वन्ति यस्तद्वेद यत्स वेद स मयैतदुक्त इति ।।4।।  
तदु ह जानश्रुतिः पौत्रायण उपशुश्राव स ह सञ्जिहान एव क्षतारमुवाचाङ्गारे ह सयुग्वानमिव रैक्वमात्थेति यो नु कथं सयुग्वा रैक्व इति ।।5।।  
यथा कृतायविजितायाधरेयाः संयन्त्येवमेनं सर्वं तदभिसमेति यत्किञ्च प्रजा साधु कुर्वन्ति यस्तद्वेद यत्स वेद स मयैतदुक्त इति ।।6।।  
स ह क्षत्तान्विष्य नाविदमिति प्रत्येया तं स होवाच यत्रारे ब्राह्मणस्यान्वेषणा तदेनमृच्छेति ।।8।।  
सोधस्ताच्छकटस्य पामानं कषमाणमुपोपविवेश तं हाभ्युवाद त्वं नु भगवः सयुग्वा रैक्व इत्यहं ह्यरा3 इति ह प्रति जज्ञे स ह   
क्षत्तान्विष्यानाविदमिति प्रत्येयाय ।।8।।1।।  
तदु ह जानश्रुतिः पौत्रायणः षट् शतानि गवां निष्कमश्वतरीरथं तदादाय प्रतिचक्रमे तं हाभ्युवाद ।।1।।  
रैक्वेमानि षट् शतानि गवामयं निष्कोयमश्वतरीरथो नु म एतां भगवो देवतां शाधि यां देवतामुपास्स इति ।।2।।  
तमु ह परः प्रत्युवाचाह हारेत्वा शूद्र तवैव सह गोभिरस्त्विति तदुह पुनरेव जानश्रुतिः पौत्रायणः सहस्रं गवां निष्कमश्वतरीरथं दुहितरं तदादाय   
प्रतिचक्रमे ।।3।।  
तं हाभ्युवाद रैक्वेदं सहस्रं गवामयं निष्कोयमश्वतरीरथ इयं जायायं ग्रामो यस्मिन्नास्सेन्वेव मा भगवः शाधीति ।।4।।  
तस्या ह मुखमुपोद्गृह्णन्नुवाचाजहारेमाः शूद्रानेनैव मुखेनालापयिष्यथा इति ते हैते रैक्वपर्णा नाम महावृषेषु यत्रास्मा उवास तस्मै होवाच ।।5।।2।।  
वायुर्वाव संवर्गो यदा वा महाप्रलये अग्निरुद्वायति वायुमेवाप्येति यदा सूर्योस्तमेति वायुमेवाप्येति यदा चन्द्रोस्तमेति वायुमेवाप्येति ।।1।।  
यदाप उच्छुष्यन्ति वायुमेवापियन्ति वायुर्ह्येवैतान् त्सर्वान् संवृङ्क्त इत्यधिदैवतम् ।।2।।  
अथाध्यात्मं प्राणो वाव संवर्गः स यदा स्वपिति प्राणमेव वागप्येति प्राणं चक्षुः प्राणं श्रोत्रं प्राणं मनः प्राणो ह्येवैतान् सर्वांत्संवृक्त इति ।।3।।  
तौ वा एतौ द्वौ संवर्गौ वायुरेव देवेषु प्राणः प्राणेषु ।।4।।  
अथ ह शौनकं च कापेयमभिप्रतारिणं च काक्षसेनिं परिविष्यमाणौ ब्रह्मचारी बिभिक्षे तस्मा उ ह न ददतुः ।।5।।  
स होवाच महात्मनश्चतुरो देव एकः कः सो जगार भुवनस्य गोपास्तं कापेय नाभिपश्यन्ति मर्त्या अभिप्रतारिन् बहुधा वसन्तं यस्मै वा एतदन्नं   
तस्मा एतन्न दत्तमिति ।।6।।  
तदु ह शौनकः कापेयः प्रतिमन्वानः प्रत्येयायात्मा देवानां जनिता प्रजानां हिरण्यदंष्ट्रो बभसोनसूरिर्महान्तमस्य महिमानमाहुरनद्यमानो   
यदन्नमत्तीति वै वयं ब्रह्मचारिन्निदमुपास्महे दत्तास्मै भिक्षामिति ।।7।।  
तस्मा उ ह ददुस्ते वा एते पञ्चान्ये पञ्चान्ये दश सन्तस्तत्कृतं तस्मात् सर्वासु दिक्ष्वन्नमेव दश कृतं सैषा विराडन्नादी तयेदं सर्वं दृष्टं   
सर्वमस्येदं दृष्टं भवत्यन्नादो भवति य एवं वेद य एवं वेद ।।8।।3।।  
सत्यकामो ह जाबालो जबालां मातरमामन्त्रयाञ्चक्रे ब्रह्मचर्यं भवति विवत्स्यामि किं गोत्रो न्वहमस्मीति ।।1।।  
सा हैनमुवाच नाहमेतद्वेद तात यद्गोत्रस्त्वमसि बह्वहं चरन्ती परिचारिणी यौवने त्वामलभे साहमेतन्न वेद यद्गोत्रस्त्वमसि जबाला तु नामाहमस्मि   
सत्यकामो नाम त्वमसि स सत्यकाम एव जाबालो ब्रुवीथा इति ।।2।।  
स ह हारिद्रुमन्तं गौतममेत्योवाच ब्रह्मचर्यं भगवति वत्स्याम्युपेयां भगवन्तमिति ।।3।।  
तं होवाच किं गोत्रो नु सोम्यासीति स होवाच नाहमेतद्वेद भो यद्गोत्रोहमस्म्यपृच्छं मातरं सा मा प्रत्यब्रवीद् बह्वहं चरन्ती परिचारिणी यौवने   
त्वामलभे साहमेतन्न वेद यद्गोत्रस्त्वमसि जबाला तु नामाहमस्मि सत्यकामो नाम त्वमसीति सोहं सत्यकामो नाम त्वमसीति सोहं   
सत्यकामो जाबालोस्मि भो इति ।।4।।  
तं होवाच नैतदब्राह्मणो विवक्तुमर्हति समिधं सोम्याहरोप त्वा नेष्ये न सत्यादगा इति तमुपनीय कृशानामबलानां चतुःशतं गा   
निराकृत्योवाचेमाः सोम्यानु संव्रजेति ता अभिप्रस्थापयन्नुवाच नासहस्रेणावर्तयेति स ह वर्षगणं प्रोवाच ता यदा सहस्रं सम्पेदुः ।।5।।4।।  
अथ हैममृषभोभ्युवाद सत्यकामा 3 इति भगव इति ह प्रतिशुश्राव प्राप्ताः सोम्य सहस्रं स्मः प्रापय न आचार्यकुलम् ।।1।।  
ब्रह्मणश्च ते पादं ब्रवाणीति ब्रवीतु मे भगवानिति तस्मै होवाच प्राची दिक्कला प्रतीची दिक्कला दक्षिणा दिक्कलोदीची दिक्कलैष वै सोम्य   
चतुष्कलः पादो ब्रह्मणः प्रकाशवान्नाम ।।2।।  
स य एतमेवं विद्वांश्चतुष्कलं पादं ब्रह्मणः प्रकाशवानित्युपास्ते प्रकाशवानस्मिंल्लोके भवति प्रकाशवतो ह लोकान् जयति य एतमेवं विद्वां   
श्चतुष्कलं पादं ब्रह्मणः प्रकाशवानित्युपास्ते ।।4।।5।।  
अग्निष्टे पादं वक्तेति स ह श्वोभूते गा अभिप्रस्थापयाञ्चकार ता यत्राभिसायं बभूवुस्तत्राग्निमुपसमाधाय गा उपरुध्य समिधमाधाय पश्चादग्नेः   
प्राङुपोपविवेश ।।1।।  
तमग्निरभ्युवाद सत्यकामा3 इति भगव इति ह प्रतिशुश्राव ।।2।।  
ब्रह्मणः सोम्य ते पादं ब्रवाणीति ब्रवीतु मे भगवानिति तस्मै होवाच पृथिवी कलान्तरिक्षं कला द्यौः कला समुद्रः कलैष वै सोम्य चतुष्कलः पादो   
ब्रह्मणोनन्तवान्नाम ।।3।।  
स य एतमेवं विद्वांश्चतुष्कलं पादं ब्रह्मणोनन्तवानित्युपास्ते अनन्तवानस्मिंल्लोके भवति अनन्तवतो ह लोकान् जयति य एतमेवं विद्वां   
श्चतुष्कलं पादं ब्रह्मणोनन्तवानित्युपास्ते ।।4।।6।।  
हंसस्ते पादं वक्तेति स ह श्वोभूते गा अभिप्रस्थापयाञ्चकार ता यत्राभिसायं बभूवुस्तत्राग्निमुपसमाधाय गा उपरुध्य समिधमाधाय पश्चादग्नेः   
प्राङुपोप विवेश ।।1।।  
तं हंस उपनिपत्याभ्युवाद सत्यकामा3 इति भगव इति ह प्रतिशुश्राव ।।2।।  
ब्रह्मणः सोम्य ते पादं ब्रवाणीति ब्रवीतु मे भगवानिति तस्मै होवाचाग्निः कला सूर्यः कला चन्द्रः कला विद्युत् कलैष वै सोम्य चतुष्कलः पादो   
ब्रह्मणो ज्योतिष्मान्नाम ।।3।।  
स य एतमेवं विद्वांश्चतुष्कलं पादं ब्रह्मणः ज्योतिष्मानित्युपास्ते ज्योतिष्मानस्मिंल्लोके भवति ज्योतिष्मतो ह लोकान् जयति य एतमेवं विद्वां   
श्चतुष्कलं पादं ब्रह्मणः ज्योतिष्मानित्युपास्ते ।।4।।7।।  
मद्गुष्टे पादं वक्तेति स ह श्वोभूते गा अभिप्रस्थापयाञ्चकार ता यत्राभिसायं बभूवुस्तत्राग्निमुपसमाधाय गा उपरुध्य समिधमाधाय पश्चादग्नेः   
प्राङुपोपविवेश ।।1।।  
मद्गुरुपनिपत्याभ्युवाद सत्यकामा3 इति भगव इति ह प्रतिशुश्राव ।।2।।  
ब्रह्मणः सोम्य ते पादं ब्रवाणीति ब्रवीतु मे भगवानिति तस्मै होवाच प्राणः कला चक्षुः कला श्रोत्रं कला मनः कलैष वै सोम्य चतुष्कलः पादो   
ब्रह्मणो आयतनवान्नाम ।।3।।  
स य एतमेवं विद्वांश्चतुष्कलं पादं ब्रह्मणः आयतनवानित्युपास्ते आयतनवानस्मिंल्लोके भवति आयतनवतो ह लोकान् जयति य एतमेवं विद्वां   
श्चतुष्कलं पादं ब्रह्मणः आयतनवानित्युपास्ते ।।4।।8।।  
प्राप हाचार्यकुलं तमाचार्योभ्युवाद सत्यकामा3 इति भगव इति ह प्रतिशुश्राव ।।1।।  
ब्रह्मविदिव वै सोम्य भासि को नु त्वानुशशासेत्यन्ये मनुष्येभ्य इति ह प्रतिजज्ञे भगवांस्त्वेव मे कामे ब्रूयात् ।।2।।  
श्रुतं ह्येव मे भगवद्दृशेभ्य आचार्यद्ध्येव विद्या विदिता साधिष्ठं प्रापयतीति तस्मै हैतदेवोवाचात्र ह न किञ्चन वीयायेति वीयायेति ।।4।।9।।  
उपकोसलो ह वै कामलायनः सत्यकामे जाबाले ब्रह्मचर्यमुवास तस्य ह द्वादश वर्षाण्यग्नीन् परिचचार स ह स्मा अन्यानन्तेवासिनः   
समावर्तयंस्तं ह स्मैव न समावर्तयति ।।1।।  
तं जायोवाच तप्तो ब्रह्मचारी कुशलमग्नीन् परिचचारीन् मा त्वाग्नयः परिप्रवोचन् प्रब्रूह्यस्मा इति तस्मै हाप्रोच्यैव प्रवासाञ्चक्रे ।।2।।  
स ह व्याधिनानशितु ं दध्रे तमाचार्यजायोवाच ब्रह्मचारिन्नशान किं नु नाश्नासीति स होवाच बहव इमेस्मिन् पुरुषे कामा नानात्यया व्याधिभिः   
प्रतिपूर्णोस्मि नाशिष्यामीति ।।3।।  
अथ हाग्नयः समूदिरे तप्तो ब्रह्मचारी कुशलं नः पर्यचारीद्धन्तास्मै प्रब्रवामेति तस्मै होचुः ।।4।।  
प्राणो ब्रह्म कं ब्रह्म खं ब्रह्मेति स होवाच विजानाम्यहं यत्प्राणो ब्रह्म कं च तु खं च न विजानामीति ते होचुर्यद्वाव कं तदेव खं यदेवं खं तदेव कमिति   
प्राणं च हास्मै तदाकाशं चोचुः ।।5।।10।।  
अथ हैनं गार्हपत्योनुशशास पृथिव्यग्निरन्नमादित्य इति य एव आदित्ये पुरुषो दृश्यते सोहमस्मि स एवाहमस्मीति ।।1।।  
स य एतमेवं विद्वानुपास्तेपहते पापकृत्यां लोकी भवति सर्वमायुरेति ज्योग्जीवति नास्यावरपुरुषाः क्षीयन्ते उप वयं तं भुञ्जामोस्मिंश्च लोकेमुष्मिंश्च   
य एतमेवं विद्वानुपास्ते ।।2।।11।।  
अथ हैनमन्वाहार्यपचनोनुशशासापो दिशो नक्षत्राणि चन्द्रमा इति य एष चन्द्रमसि पुरुषो दृश्यते सोहमस्मि स एवाहमस्मि ।।1।।  
स य एतमेवं विद्वानुपास्तेपहते पापकृत्यां लोकी भवति सर्वमायुरेति ज्योग्जीवति नास्यावरपुरुषाः क्षीयन्ते उप वयं तं भुञ्जामोस्मिंश्च लोकेमुष्मिंश्च   
य एतमेवं विद्वानुपास्ते ।।2।।12।।  
अथ हैनमाहवनीयोनुशशास प्राण आकाशो द्यौर्विद्युदिति य एष विद्युति पुरुषो दृश्यते सोहमस्मि स एवाहमस्मीति ।।1।।  
स य एतमेवं विद्वानुपास्तेपहते पापकृत्यां लोकी भवति सर्वमायुरेति ज्योग्जीवति नास्यावरपुरुषाः क्षीयन्ते उप वयं तं भुञ्जामोस्मिंश्च लोकेमुष्मिंश्च   
य एतमेवं विद्वानुपास्ते ।।2।।13।।  
ते होचुरुपकोसलैषा सोम्य तेस्मद्विद्यात्मविद्या चाचार्यस्तु ते गतिं वक्तेत्याजगाम हास्याचार्यस्तमाचार्योभ्युवादोपकोसला 3 इति ।।1।।  
भगव इति ह प्रतिशुश्राव ब्रह्मविद इव सोम्य ते मुखं भाति को नु त्वानुशशासेति को नु मानुशिष्याद्भो इतीहावेव निह्नुत इमे नूनमीदृशा   
अन्यादृशा इतीहाग्नीनभ्यूदे किं नु सोम्य कलि तेवोचन्निति ।।2।।  
इदमिति ह प्रतिजज्ञे लोकान् वाव कलि सोम्य तेवोचन्नहं तु ते तद्वक्ष्यामि यथा पुष्करपलाश आपो न श्लिष्यन्त एवमेवं विदि पापं कर्म न श्लिष्यत   
इति ब्रवीतु मे भगवानिति तस्मै होवाच ।।3।।14।।  
य एषोन्तरक्षिणि पुरुषो दृश्यते एष आत्मेति होवाचैतदमृतमभयमेतद्ब्रह्मैतस्मिन्न किञ्चन श्लिष्यति तद्यप्यस्मिन् सर्पिवोदकं वा सिञ्चति वर्त्मनी   
एव गच्छति ।।1।।  
एतं संयद्वाम इत्याचक्षत एतं हि सर्वाणि वामान्यभिसंयन्ति सर्वाण्येनं वामान्यभिसंयन्ति य एवं वेद ।।2।।  
एष उ एव वामनिरेष हि सर्वाणि वामानि नयति सर्वाणि वामानि नयति य एवं वेद ।।3।।  
एष उ एव भामनिरेष हि सवेषु लोकेषु भाति सर्वेषु लोकेषु भाति य एवं वेद ।।4।।  
अथ यदु चैवास्मिञ्च्छव्यं कुर्वन्ति यदु च नार्चिषमेवाभिसम्भवन्त्यर्चिषोहरह्ण आपूर्यमाणपक्षमापूर्यमाणपक्षाद्यान् षडुदङ्ङेति मासां स्तान्   
मासेभ्यः संवत्सरं संवत्सरादादित्यमादित्यात् चन्द्रमसं चन्द्रमसो विद्युतं तत्पुरुषो मानवः स एनान् ब्रह्म गमयत्येष देवपथो ब्रह्मपथ एतेन खलु   
प्रतिपद्यमाना इमं मानवमावर्तं नावर्तन्ते नावर्तन्ते ।।5।।15।।  
एष ह वै यज्ञो योयं पवत एष यन्निदं सर्वं पुनाति यदेष यन्निदं सर्वं पुनाति तस्मादेष एव यज्ञस्तस्य मनश्च वाक्च वर्तनी ।।1।।  
तयोरन्यतरां मनसा संस्करोति ब्रह्मा वाचा होताध्वर्युरुद्गातान्यतरांस यत्रोपाकृते प्रातरनुवाके पुरा परिधानीयाया ब्रह्मा व्यपवदति ।।2।।  
अन्यतरामेव वर्तनीं संस्कुर्वन्ति हीयतेन्यतरा स यथैकपाद् व्रजन्रथो वै केन चक्रेण वर्तमानो रिष्यत्येवमस्य यज्ञो रिष्यति यज्ञं रिष्यन्तं   
यजमानोनुरिष्यति स इष्ट्वा पापीयान् भवति ।।3।।  
अथ यत्रोपाकृते प्रातरनुवाकेन पुरा परिधानीयाया ब्रह्मा व्यवदत्युभे एव वर्तनी संस्कुर्वन्ति न हीयतेन्यतरा ।।4।।  
स यथोभयपाद् व्रजन् रथो वोभाभ्यां चक्राभ्यां वर्तमानः प्रतितिष्ठत्येवमस्य यज्ञः प्रतितिष्ठति यज्ञं प्रतितिष्ठन्तं यजमानोनुप्रतितिष्ठति स इष्ट्वा श्रेयान्   
भवति ।।5।।16।।  
प्रजापतिर्लोकानभ्यतपत् तेषां तप्यमानानां रसान् प्रावृहदग्निं पृथिव्या वायुमन्तरिक्षादादित्यं दिवः ।।1।।  
स एतास्तिस्रो देवता अभ्यतपत् तासां तप्यमानां रसान् प्रावृहदग्नेर्ऋचो वायोर्यजूंषि सामान्यादित्यात् स एतां त्रयीं विद्यमभ्यतपत्   
तस्यास्तप्यमानाया रसान् प्राबृहद्भूरित्यृग्भ्यो भुव इति यदुर्भ्यः स्वरिति सामभ्यः ।।3।।  
तद्यद्ध्यृक्तो रिष्येद् भूः स्वाहेति गार्हपत्ये जुहुयाद् ऋचामेव तद्रसेनर्चा वीर्येणर्चां यजस्य विरिष्टिं सन्दधाति ।।4।।  
अथ यदि यजुष्टो रिष्येद् भुवः स्वाहेति दक्षिणाग्नौ जुहुयाद् यजुषामेव तद्रसेन यजुषां वीर्येण यजुषां यज्ञस्य विरिष्टिं सन्दधाति ।।5।।  
अथ यदि सामतो रिष्यत् स्वः स्वाहेत्याहवनीये जुहुयात् साम्नामेव तद्रसेन साम्नां वीर्येण साम्नां यज्ञस्य विरिष्टिं सन्दधाति ।।6।।  
तद्यथा लवणेन सुवर्णं सन्दध्यात् सुवर्णेन रजतं रजतेन त्रपु त्रपुणा सीसं सीसेन लोहं लोहेन दारु दारु चर्मणा ।।7।।  
एवमेषां लोकानामासां देवतानामस्यास्त्रय्या विद्याया वीर्येण यज्ञस्य विरिष्टिं सन्दधाति भेषजकृतो ह वा एष यज्ञो यत्रैवंविद् ब्रह्मा भवति ।।8।।  
एष ह वा उदक्प्रवणो यज्ञो यत्रैवंविद् ब्रह्मा भवत्येवंविदं ह वा एषा ब्रह्माणमनुगाथा यतो यत आवर्तते तत्तद्गच्छति ।।9।।  
मानवो ब्रह्मैवैकर्त्विक् कुरूनश्वाभिरक्षत्येवंविद्ध वै ब्रह्मा यज्ञं यजमानं सर्वां श्चर्त्विजोभिरक्षति तस्मादेवंविदमेव ब्रह्माणं कुर्वीत नानेवंविदं   
नानेवंविदम् ।।10।।17।।  
इति श्रीमच्छान्दोग्योपनिषदि चतुर्थोध्यायः ।।  
## अथ पञ्चमोध्यायः ।।  
यो ह वै ज्येष्ठं च श्रेष्ठं च वेद ज्येष्ठश्च ह वै श्रेष्ठश्च स्वानां भवति प्राणो वाव ज्येष्ठश्च श्रेष्ठश्च ।।1।।   
यो ह वै वसिष्ठं वेद वसिष्ठो ह स्वानां भवति वाग्वाव वसिष्ठः ।।2।।  
यो ह वै प्रतिष्ठां वेद प्रति ह तिष्ठत्यस्मिंश्च लोकेमुष्मिंश्च चक्षुर्वाव प्रतिष्ठा ।।3।।  
यो ह वै सम्पदं वेद सर्वं हास्मै कामाः सम्पद्यन्ते दैवाश्च मानुषाश्च श्रोत्रं वाव सम्पद्यत्  ।।4।।  
यो ह वा आयतनं वेदायतनं ह स्वानां भवति मनो ह वा आयतनम् ।।5।।  
अथ ह प्राणा अहं श्रेयांसि व्यूदिरेहं श्रेयानस्म्यहं श्रेयानस्मीति ।।6।।  
ते ह प्रजापतिं पितरमेत्योचुर्भगवन् को नः श्रेष्ठ इति तान् होवाच यस्मिन् व उत्क्रान्त इदं शरीरं पापिष्ठतरमिव दृश्यते स वो श्रेष्ठ इति ।।7।।  
सा च वाग् उच्चक्राम सा संवत्सरं प्रोष्य पर्येत्योवाच कथमशकतर्ते मज्जीवितुमिति यथा अकला अवदन्तो प्राणन्तः प्राणेन पश्यन्तः चक्षुषा   
शृण्वन्त श्रोत्रेण ध्यायन्तो मनसैवमिति प्रविवेश ह वाक् ।।8।।   
चक्षुः होच्चक्राम तत्संवत्सरं प्रोष्या पर्येत्योवाच कथमशकतर्ते मज्जीवितुमिति यथा अन्धा अपश्यन्तः प्राणन्तः प्राणेन वदन्तो वाचा शृण्वन्त श्रोत्रेण   
ध्यायन्तो मनसैवमिति प्रविवेश ह चक्षुः ।।9।।  
श्रोत्रं होच्चक्राम तत्संवत्सरं प्रोष्य पर्येत्योवाच कथमशकतर्ते मज्जीवितुमिति यथा बधिराः अशृण्वन्तः प्राणन्तः प्राणेन वदन्तो वाचा पश्यन्तश्चक्षुषा   
ध्यायन्तो मनसैवमिति प्रविवेश ह श्रोत्रम् ।।10।।  
मनो होच्चक्राम तत्संवत्सरं प्रोष्य पर्येत्योवाच कथमशकतर्ते मज्जीवितुमिति यथा बालाः अमनसो प्राणन्तः प्राणेन वदन्तो वाचा पश्यन्तश्चक्षुषा   
शृण्वन्तः श्रोत्रेणैवमिति प्रविवेश ह मनः ।।11।।   
अथ ह प्राणः उच्चक्रमिष्यन्त्स यथा सुहयः पट्वीशशङ्कून् सङ्खिदेदेवमितरान् प्राणान् समाखिदत् तं ह अभिसमेत्योेचुर्भगवन् एधि त्वं नः   
श्रेष्ठोसि मोत्क्रमीरिति ।।12।।  
अथ हैतं वागुवाच यदहं वसिष्ठोस्मि त्वं तद्वसिष्ठोसीत्यथ हैनं चक्षुरुवाच यदहं प्रतिष्ठास्मि त्वं तत्प्रतिष्ठोसीति ।।13।।  
अथ हैनं श्रोत्रमुवाच यदहं सम्पदस्मि त्वं तत्सम्पदसीत्यथ हैनं मन उवाच यदहमायतनमस्मि त्वं तदायतनमसीति ।।14।।  
न वै वाचो न चक्षूंसि न श्रोत्राणि न मनांसीत्याचक्षते प्राणा इत्येवाचक्षते प्राणो ह्येवैतानि सर्वाणि भवति ।।15।।1।।  
स होवाच किं मेन्नं भविष्यतीति यत्किञ्चिदिदं आ श्वभ्यः आ शकुनिभ्यः इति होचुस्तद्वा एतदनस्यान्नमनो ह वै नाम प्रत्यक्षं न ह वा एवंविदि   
किञ्चनानन्नं भवतीति ।।1।।  
स होवाच किं मे वासो भविष्यतीत्याप इति होचुस्तस्माद्वा एतदशिष्यन्तः पुरस्ताच्चोपरिष्टाच्चाद्भिः परिदधति लम्भुको ह वासो भवत्यनग्नो ह   
भवति ।।2।।  
तद्धैतत् सत्यकामो जाबाल गोश्रुतये वैयाघ्रपद्यायोक्त्वोवाच यद्यप्येतच्छुष्काय स्थाणवे ब्रूयाज्जायेरन्नेवास्मिञ्छाखाः प्ररोहेयुः पलाशानीति ।।3।।  
अथ यदि महज्जिगमिषेदमावास्यायां दीक्षित्वा पौर्णमास्यां रात्रौ सर्वौषधस्य मन्थं दधिमधुनोरुपमथ्य ज्येष्ठाय श्रेष्ठाय स्वाहेत्यग्नावाज्यस्य हुत्वा   
मन्थे सम्पातमवनयेत् ।।4।।  
वसिष्ठाय स्वाहेत्यग्नावाज्यस्य हुत्वा मन्थे सम्पातमवनयेत् प्रतिष्ठायै स्वाहेत्यग्नावाज्यस्य हुत्वा मन्थे सम्पातमवनयेत् सम्पदे स्वाहेत्यग्नावाज्यस्य   
हुत्वा मन्थे सम्पातमवतयेदायतनाय स्वाहेत्यग्नावाज्यास्य हुत्वा मन्थे सम्पातमवनयेत् ।।5।।  
अथ प्रतिसृप्याजलौ मन्थमाधाय जपत्यमो नामास्यमा हि ते सर्वमिदं स हि ज्येष्ठो श्रेष्ठो राजाधिपतिः स मा ज्येष्ठं श्रेष्ठं राज्यमाधिपत्यं   
गमयत्यहमेवेदं सर्वमसानीति ।।6।।  
अथ खल्वेतयर्चा पच्छ आचामति तत्सवितुर्वृणीमह इत्याचामति वयं देवस्य भोजनमित्याचामति श्रेष्ठं सर्वधातममित्याचामति तुरं भगस्य   
धीमहीति सर्वं पिबति निर्णिज्य कंसं चमसं वा पश्चादग्नेः संविशति चर्मणि वा स्थण्डलिे वा वाचंयमो प्रसाहः स यदि स्त्रियं पश्येत् समृद्धं कर्मेति   
विद्यात् ।।7।।  
तदेष श्लोकः-   
यदा कर्मसु काम्येषु स्त्रियं स्वप्नेभिपश्यति । समृद्धिं तत्र जानीयात् तस्मिन् स्वप्ननिदर्शने तस्मिन् स्वप्ननिदर्शन इति ।।8।।  
।।1।।  
श्वेतकेतुर्ह आरुणेयः पञ्चालानां समितिमेयाय तं ह प्रवाहणो जैबलिरुवाच कुमारानु त्वाशिषत् पितेत्यनु हि भगव इति ।।1।।  
वेत्थ यदितोधि प्रजाः प्रयन्तीति न भगव इति । वेत्थो यथापुनरावर्तन्त3 इति न भगव इति वेत्थ पथो देवयानस्य पितृयाणस्य च व्यावर्तना 3 इति न   
भगव इति ।।2।।  
वेत्थ यथासौ लोक न सम्पूर्यत3 इति न भगव इति वेत्थो पञ्चम्याहुतावापः पुरुषवचसो भवन्ति इति नैव भगव इति ।।3।।  
अथ नु किमनुशिष्टोवोचथा यो हीमानि न विद्यात् कथं सोनुशिष्टो ब्रवीतेति स हायस्तः पितुरर्धमेयाय तं होवाचाननुशिष्य वाव कलि मा   
भगवान् अब्रवीदनु त्वाशिषमिति ।।4।।   
पञ्च मा राजन्यबन्धुः प्रश्नानप्राक्षीत् तेषां नैकञ्चनाशकं विवक्तुमिति स होवाच यथा मा त्वं ततैतानवदो यथाहमेषां नैकञ्चन वेद   
यद्यहमिमानवेदिष्यं कथं ते नावक्ष्यमिति ।।5।।   
स ह गौतमो राज्ञोर्धमेयाय तस्मै ह प्राप्तायार्हाञ्चकार स ह प्रातः सभाग उदेयाय तं होवाच मानुषस्य भगवान् गौतम वित्तस्य वरं वृणीथा इति स   
होवाच तवैव राजन् मानुषं वित्तं यामेव कुमारस्यान्ते वाचमभाषथास्तामेव मे ब्रूहीति स ह कृच्छ्री बभूव ।।6।।  
तं ह चिरं वसेत्याज्ञापयाञ्चकार तं होवाच यथा मा त्वं गौतमावदो यथेयं न प्राक् त्वत्तः पुरा विद्या ब्राह्मणान्न गच्छति तस्मादु सर्वेषु लोकेषु   
क्षत्रस्यैव प्रशासनमभूदिति तस्मै होवाच ।।7।।3।।  
असौ वाव लोको गौतमाग्निः तस्यादित्य एव समिद्रश्मयो धूमोहरर्चिः चन्द्रमा अङ्गारा नक्षत्राणि विष्फुलिङ्गाः ।।1 ।।   
तस्मिन्नेतस्मिन्नग्नौ देवाः श्रद्धां जुह्वति तस्या आहुतेः सोमो राजा सम्भवति ।।2।।4।।  
पर्जन्यो वा गौतमाग्निः तस्य वायुरेव समिद् अभं्र धूमो विद्युदर्चिरशनिरङ्गारा ह्रादुनयो विष्फुलिङ्गाः ।।1।।   
तस्मिन्नेतस्मिन्नग्नौ देवाः सोमं राजानं जुह्वति तस्या आहुतेः वर्षः सम्भवति ।।2।।5।।  
पृथिवी वाव गौतमाग्निः तस्य संवत्सर एव समित् आकाशो धूमो रात्रिरर्चिर्दिशो अङ्गारा अवान्तरदिशो विष्फुलिङ्गाः ।।1।। तस्मिन्नेतस्मिन्नग्नौ देवा   
वर्षं जुह्वति तस्या आहुतेः अन्नं सम्भवति ।।2।।6।।  
पुरुषो वा गौतमाग्निः तस्य वागेव समित् प्राणो धूमो जिह्वार्चिश्चक्षुरङ्गाराः श्रोत्रं विष्फुलिङ्गाः ।।1।।  
तस्मिन्नेतस्मिन्नग्नौ देवा अन्नं जुह्वति तस्या आहुतेः रेतः सम्भवति ।।2।।7।।  
योषा वा गौतमाग्निः तस्या उपस्थ एव समित् यदुपमन्त्रयते स धूमो योनिरर्चिर्यदन्तः करोति तेङ्गारा अभिनन्दा विष्फुलिङ्गाः ।। 1।।  
तस्मिन्नेतस्मिन्नग्नौ देवा रेतो जुह्वति तस्या आहुतेः गर्भः सम्भवति ।।2।।8।।  
इति पञ्चम्याहुतावापः पुरुषवचसो भवन्तीति स उल्बावृतो गर्भो दश वा मासानन्तः शयित्वा यावद्वाथ जायते ।।1।।  
स जातो यावदायुषं जीवति तं प्रेतं दिष्टमितोग्नयएव हरन्ति यत एवेतो यतः सम्भूतो भवति ।।2।।9।।  
तद्य इत्थं विदुर्ये चेमे अरण्ये श्रद्धा तप इत्युुपासते तेर्चिषमभिसम्भवन्ति अर्चिषोहरह्ण आपूर्यमाणपक्षमापूर्यमाणपक्षात् यान् षडुुदङ् एति   
मासां तान् ।।1।।  
मासेभ्यः संवत्सरं संवत्सरादादित्यं आदित्याच्चन्द्रमसं चन्द्रमसो विद्युतं तत्पुरुषो मानवः स एतान् ब्रह्म गमयति एष देवयानः पन्था इति ।।2।।  
अथ य इमे ग्रम इष्टापूर्ते तत्तमित्युपासते ते धूममभिसम्भवन्ति धूमात् रात्रिं रात्रेरपक्षपक्षमपरपक्षाद्यान् षड् दक्षिणैति मासां तान्नैते   
संवत्सरमभिप्राप्नुवन्ति ।।3।।  
मासेभ्यः पितृलोकं पितृलोकादाकाशमाकाशाच्चन्द्रमसमेष सोमो राजा तद्देवानामन्नं तं देवाः भक्षयन्ति ।।4।।  
तस्मिन् यावत् सम्पातमुषित्वाथैतमेवाध्वानं पुनर्निवर्तन्ते यथेतमाकाशं आकाशाद्वायुर्भूत्वा धूमो भवति धूमो भूत्वाभ्रं भवति ।।5।।   
अभ्रं भूत्वा मेघो भवति मेघो भूत्वा प्रवर्षति त इह व्रीहिर्वा ओषधिवनस्पयस्तलिमाषा इति जायन्ते ततो वै खलु दुर्निष्प्रपतनं यो यो ह्यन्नमत्ति यो   
रेतः सिञ्चति तद्भूय एव भवति ।।6।।  
तद्य इह रणणीयचरणा अभ्याशो ह यत्ते रमणीयां योनिमापद्येरन् ब्राह्मणयोनिं वा क्षत्रिययोनिं वा वैश्ययोनिं वाथ य इह कपूरचरणाः अभ्याशो ह   
एते कपूयां योनिमापद्येरञ्च्छ्वयोनिं वा सूकरयोनिं वा चण्डालयोनिं वा ।।7।।  
अथैतयोः पथोर्नैकतरेण च न तानीमानि क्षुद्रमिश्राण्यसकृदावर्तीनि भूतानि भवन्ति जायस्व म्रियस्वेत्येतत् तृतीयं स्थानं तेनासौ लोको न   
सम्पूर्यते तस्माज्जुगुप्सेत तदेषश्लोकः ।।8।।  
स्तेनो हिरण्यस्य सुरां पिबंश्च गुरोस्तल्पमावसन् ब्रह्महा च एते पतन्ति चत्वारः पञ्चमश्चाचरंस्तु तैरिति ।।9।।  
अथ ह य एतानेवं पञ्चाग्नीन् वेद न स ह तैरप्याचरन् पाप्मना लिप्यते शुद्धः पूतः पुण्यश्लोको भवति य एवं वेद य एवं वेद ।।10।। 3-10।।  
प्राचीनशाल औपमन्यवः सत्ययज्ञः पौलुषिरिन्द्रद्युम्नो भाल्लवेयो जनः शार्कराक्ष्यो बुडलि आश्वतराश्विस्ते हैते महाशाला महाश्रोत्रियाः समेत्य   
मीमांसाञ्चक्रुः को न आत्मा किं तद्ब्रह्मेति ।।1।।  
ते ह सम्पादयाञ्चक्रुरुद्दालको वै भगवन्तोयमारुणिः सम्प्रतीममात्मानं वैश्वानरमध्येति तं हन्ताभ्यागच्छामेति तं हाभ्याजग्मुः ।।2।।  
स ह सम्पादयाञ्चकार प्रक्ष्यन्ति मामिमे महाशाला महाश्रोत्रियास्तेभ्यो न सर्वमिव प्रतिपत्स्ये हन्ताहमन्यमभ्यनुशासानीति ।।3।।  
तान् होवाचाश्वपतिर्वै भगवन्तोयं कैकेयः सम्प्रतीयममात्मानं वैश्वानरमध्येति तं हान्ताभ्यागच्छामेति तं हाभ्याजग्मुः ।।4।।  
तेभ्यो ह प्राप्तेभ्यः पृथगर्हाणि कारयाञ्चकार स ह प्रातः सञ्जिहान उवाच न मे स्तेनो जनपदे न कदर्यो न मद्यपो नानाहिताग्निर्नाविद्वान् न स्वैरी   
स्वैरिणी कुतो यक्ष्यमाणो वै भगवन्तोहमस्मि यावदेकैकस्मा ऋत्विजे धनं दास्यामि तावद्भगवद्भ्यो दास्यामि वसन्तु भगवन्त इति ।।5।।  
ते होचुर्येन हैवार्थेन पुरुषश्चरेत् तं हैव वदेदात्मानमेवेमं वैश्वानरं सम्प्रत्यध्येषि तमेव नो ब्रूहीति ।।6।।  
तान् होवाच प्रातर्वः प्रतिवक्तास्मीति ते ह समित्पाणयः पूर्वाह्ने प्रतिचक्रमिरे तान् हानुपनीयैवैतदुवाच ।।7।।11।।  
औपमन्यव कं त्वमात्मानमुपास्स इति दिवमेव भगवो राजन्निति होवाचैष वै सुतेजा आत्मा वैश्वानरो यं त्वमात्मानमुपास्से तस्मात् तव सुतं   
प्रसुतमासुतं कुले दृश्यते ।।1।।  
अत्स्यन्नं पश्यसि प्रियमत्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते मूर्धा त्वेष आत्मन इति होवाच मूर्धा ते   
व्यपतिष्यद्यन्मां नागमिष्य इति ।।2।।12।।  
अथ होवाच सत्ययज्ञं पौलुषिं प्राचीनयोग्य कं त्वमात्मानमुपास्स इत्यादित्यमेव भगवो राजन्निति होवाचैष वै विश्वरूप आत्मा वैश्वानरो यं   
त्वमात्मानमुपास्से तस्मात् तव बहुविश्वरूपं कुले दृश्यते ।।1।।  
प्रवृत्तोश्वतरीरथो दासीनिष्कोत्स्यन्नं पश्यसि प्रियमत्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते चक्षुष्ट्वेतदात्मन   
इति होवाचान्धोभविष्यद्यष्यो यन्मां नागमिष्यतः इति ।।2।।13।।  
अथ होवाचेन्द्रद्युम्नं भाल्लवेयं वैयाघ्रपद्य कं त्वमात्मानमुपास्स इति वायुमेव भगवो राजन्निति होवाचैष वै पृथग्वर्त्मात्मा वैश्वानरो यं   
त्वमात्मानमुपास्से तस्मात् त्वां पृथग्वलय आयन्ति पृथग्रथश्रेणयोनुयन्ति ।।1।।  
अत्स्यन्नं पश्यसि प्रियमत्यन्नं पश्यति प्रियं भवत्यस्य ब्रह्मवर्चसं कुले य एतमेवमात्मानं वैश्वानरमुपास्ते प्राणस्त्वेष आत्मन इति होवाच प्राणस्त   
उदक्रमिष्यत् यन्मां नागमिष्य इति ।।2।।14।।  
अथ होवाच जनं शार्कराक्ष्यं शार्कराक्ष्य कं त्वमात्मानमुपास्स इत्याकाशमेव भगवो राजन्निति होवाचैष वै बहुलं आत्मा वैश्वानरो यं   
त्वमात्मानमुपास्से तस्मात् त्वं बहुलोसि प्रजया च धनेन च ।।1।।  
अत्स्यन्नं पश्यसि प्रियमत्यन्नं पश्यसि प्रियं भवत्यस्य ब्रह्मवर्चसं कुले य एतमेनमात्मानं वैश्वानरमुपास्ते सन्दोहस्त्वेष आत्मन इति होवाच   
सन्दोहस्त व्यशीर्यद्यन्मां नागमिष्य इति ।।2।।15।।  
अथ होवाच बुडलिमाश्वतराश्विं वैयाघ्रपद्य कं त्वमात्मानमुपास्स इत्यप एव भगवो राजन्निति होवाचैष वै रयिरात्मा वैश्वानरो यं त्वमात्मानमुपास्से   
तस्मात् त्वं रयिमान् पुष्टिमानसि ।।1।।  
अत्स्यन्नं पश्यसि प्रियमत्यन्नं पश्यसि प्रियं भवत्यस्य ब्रह्मवर्चसं कुले य एतमेनमात्मानं वैश्वानरमुपास्ते बस्तिस्त्वेष आत्मन इति होवाच बस्तिस्ते   
व्यभेत्स्यद्यन्मां नागमिष्य इति ।।2।।16।।  
अथ होवाचोद्दालकमारुणिं गौतम कं त्वमात्मानमुपास्स इति पृथिवीमेव भगवो राजन्निति होवाचैष वै प्रतिष्ठात्मा वैश्वानरो यं त्वमात्मानमुपास्से   
तस्मात् त्वं प्रतिष्ठितोसि प्रजया च पशुभिश्च ।।1।।  
अत्स्यन्नं पश्यसि प्रियमत्यन्नं पश्यसि प्रियं भवत्यस्य ब्रह्मवर्चसं कुले य एतमेनमात्मानं वैश्वानरमुपास्ते पादौ त्वेतावात्मन इति होवाच पादौ ते   
व्यम्लास्येतां यन्मां नागमिष्य इति ।।2।।17।।  
तान् होवाचैते वै खलु यूयं पृथगिवेममात्मानं वैश्वानरं विद्वांसोन्नमत्थ यस्त्वेतमेवं प्रादेशमात्रमभिविमानमात्मानं वैश्वानरमुपास्ते स सर्वेषु लोकेषु   
सर्वेषु भूतेषु सर्वेष्वात्मस्वन्नमत्ति ।।1।।  
तस्य ह वा एतस्यात्मनो वैश्वानरस्य मूर्धेव सुतेजाश्चक्षुर्विश्वरूपः प्राणः पृथग्वर्मात्मा सन्दोहो बहुलो बस्तिरेव रयिः पृथिव्येव पादावुर एव   
वेदिर्लोमानि बर्हिः हृदयं गार्हपत्यो मनोन्वाहार्यपचन आस्यमाहवनीयः ।।2।।18।।  
तद्यभक्तं प्रथममागच्छेत् तद्धोमीयं स यां प्रथमामाहुतिं जुहुयात् तां जुहुयात् प्राणाय स्वाहेति प्राणः तृप्यति ।।1।।  
प्राणे तृप्यति चक्षुस्तृप्यति चक्षुषि तृप्यत्यादित्यस्तृप्यति आदित्ये तृप्यति द्यौस्तृप्यति दिवि तृप्यन्त्यां यत्किञ्च द्यौश्चादित्यश्चाधितिष्ठतस्तत् तृप्यति   
तस्यानु तृप्तिं तृप्यति प्रजया पशुभिरन्नाद्येन तेजसा ब्रह्मवर्चसेनेति ।।2।।19।।  
अथ यां द्वितीयां जुहुयात् तां जुहुयात् व्यानाय स्वाहेति व्यानः तृप्यति ।।1।।  
व्याने तृप्यति श्रोत्रं तृप्यति श्रोत्रे तृप्यति चन्द्रमास्तृप्यति चन्द्रमसि तृप्यति दिशस्तृप्यन्ति दिक्षु तृप्यन्तीषु यत्किञ्च दिशश्चन्द्रमाश्चाधितिष्ठन्ति तत्   
तृप्यति तस्यानु तृप्तिं तृप्यति प्रजया पशुभिरन्नाद्येन तेजसा ब्रह्मवर्चसेनेति ।।2।।20।।  
अथ यां तृतीयां जुहुयात् तां जुहुयात् अपानाय स्वाहेति अपानः तृप्यति ।।1।।  
अपाने तृप्यति वाक् तृप्यति वाचि तृप्यन्त्यां अग्निस्तृप्यति अग्नौ तृप्यति पृथिवी तृप्यति पृथिव्यां तृप्यन्त्यां यत्किञ्च पृथिवी चाग्निश्चाधितिष्ठत तत्   
तृप्यति तस्यानु तृप्तिं तृप्यति प्रजया पशुभिरन्नाद्येन तेजसा ब्रह्मवर्चसेनेति ।।2।।21।।  
अथ यां चतुर्थीं जुहुयात् तां जुहुयात् समानाय स्वाहेति समानः तृप्यति ।।1।।  
समाने तृप्यति मनः तृप्यति मनसि तृप्यति पर्जन्यस्तृप्यति पर्जन्ये तृप्यति विद्युत् तृप्यति विद्युति तृप्यन्त्यां यत्किञ्च विद्युच्च पर्जन्यश्चाधितिष्ठत   
तत् तृप्यति तस्यानु तृप्तिं तृप्यति प्रजया पशुभिरन्नाद्येन तेजसा ब्रह्मवर्चसेनेति ।।2।।22।।  
अथ यां पञ्चमीं जुहुयात् तां जुहुयात् उदानाय स्वाहेति उदानः तृप्यति ।।1।।  
उदाने तृप्यति वायुस्तृप्यति वायौ तृप्यति आकाशस्तृप्यति आकाशे तृप्यति यत्किञ्च वायुश्चाकाशश्चाधितिष्ठत तत् तृप्यति तस्यानु तृप्तिं तृप्यति   
प्रजया पशुभिरन्नाद्येन तेजसा ब्रह्मवर्चसेनेति ।।2।।23।।  
स य इदमविद्वानग्निहोत्रं जुहोति यथाङ्गारानपोह्य भस्मनि जुहुयात् तादृक् तत् स्यात् ।।1।।  
अथ य एतदेवं विद्वानग्निहोत्रं जुहोति तस्य सर्वेषु लोकेषु सर्वेषु भूतेषु सर्वेष्वात्मसु हुतं भवति ।।2।।  
तद्यथेषीकातूलमग्नौ प्रोतं प्रदूयेतेवं हास्य सर्वे पाप्मनः प्रदूयन्ते य एतदेवं विद्वानग्निहोत्रं जुहोति ।।3।।  
तस्मादु हैवंविद्यद्यपि चण्डालायोच्छिष्टं प्रयच्छेदात्मनि हैवास्य तद्वैश्वानरो हुतं स्यादिति तदेष श्लोकः ।।4।।  
यथेह क्षुधिता बाला मातरं पर्युपासते । एवं सर्वाणि भूतान्याग्निहोत्रमुपासत इत्यग्निहोत्रमुपासत ।। इति ।।5 ।।11-24।।  
इति श्रीमच्छान्दोग्योपनिषदि पञ्चमोध्यायः ।।  
## अथ षष्ठोध्यायः   
ॐ श्वेतकेतुर्हारुणेय आस तं ह पितोवाच श्वेतकेतो वस ब्रह्मचर्यं न वै सोम्यास्मत्कुलीनोननूच्य ब्रह्मबन्धुरिव भवतीति ।।1।।  
स ह द्वादशवर्षं उपेत्य चतुर्विंशतिवर्षः सर्वान् वेदानधीत्य महामना अनूचानमानी स्तब्ध एयाय तं ह पितोवाच श्वेतकेतो यन्नु सोम्येदं महामना   
अनूचानमानी स्तब्धोस्युत तमादेशमप्राक्ष्यः ।।2।।  
येनाश्रुतं श्रुतं भवत्यमतं मतमविज्ञातं विज्ञातमिति कथं नु भगवः स आदेशो भवतीति ।।3।।  
यथा सोम्यैकेन मृत्पिण्डेन सर्वं मृन्मयं विज्ञातं स्याद्वाचारम्भणं विकारो नामधेयं मृत्तिकेत्येव सत्यम् ।।4।।  
यथा सोम्यैकेन लोहमणिना सर्वं लोहमयं विज्ञातं स्याद्वाचारम्भणं विकारो नामधेयं लोहमणिरित्येव सत्यम् ।।5।।  
यथा सोम्यैकेन नखनिकृन्तेन सर्वं कार्ष्णायसं विज्ञातं स्याद्वाचारम्भणं विकारो नामधेयं कार्ष्णायसमित्येव सत्यमेवं सोम्य स आदेशो   
भवतीति ।।6।।  
न वै नूनं भगवंस्तस्य एतदवेदिषुर्यद्ध्येतदवेदिष्यन् कथं मे नावक्ष्यन्निति भगवोंस्त्वेव मे तद्ब्रवीत्विति यथा सोम्येति होवाच ।।7।।1।।  
सदेव सोम्येदमग्र आसीदेकमेवाद्वितीयम् । तद्धैक आहुरसदेवेदमग्र आसीदेकमेवाद्वितीयं तस्मादसतः सज्जायत इति ।।1।।  
कुतस्तु खलु सोम्यैवं स्यादिति होवाच कथमसतः सज्जायेतेति सत्त्वेव सोम्येदमग्र आसीदेकमेवाद्वितीयम् ।।2।।  
तदैक्षत बहु स्यां प्रजायेयमिति तत् तेजोसृजत तत् तेज ऐक्षत बहु स्यां प्रजायेयेति तदपोसृजत तस्माद्यत क्व च शोचति स्वेदते वा पुरुषस्तेजस एव   
तदध्यापो जायन्ते ।।3।।  
ता आप ऐक्षन्त बह्व्यः स्याम प्रजायेमहीति ता अन्नमसृजन्त तस्माद्यत्र क्व च वर्षति तदेव भूयिष्ठमन्नं भवत्यद्भ्य एव तदन्नाद्यं जायते ।।4।।2।।  
तेषां खल्वेषां भूतानां त्रीण्येव बीजानि भवन्त्याण्डजं जीवजमुद्भिज्जमिति ।।1।।  
सेयं दैवतैक्षत हन्ताहमिममास्तिस्रो देवता अनेन जीवेनात्मनानुप्रविश्य नामरूपे व्याकरवाणीति ।।2।।  
तासां विवृतं त्रिवृतमेकैकां करवाणीति सेयं देवतेमास्तिस्रो देवता अनेनैव जीवेनात्मनानुप्रविश्य नामरूपे व्याकरोत् तासां त्रिवृतं   
त्रिवृतमेकैकामकरोद्यथा तु खलु सोम्येमास्तिस्रो देवतास्त्रिवृत् त्रिवृदेकैका भवति तन्मे विजानीहीति ।।3।।3।।  
यदग्रे रोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्यापगादग्नेरग्नित्वं वाचारम्भणं विकारो नामधेयं त्रीणि रूपाणीत्येव सत्यम् ।।1।।  
यदादित्यस्य रोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्यापागादादित्यादादित्यत्वं वाचारम्भणं विकारो नामधेयं त्रीणि   
रूपाणीत्येव सत्यम् ।।2।।  
यच्चन्द्रमसो रोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्यापगाच्चन्द्रात् चन्द्रत्वं वाचारम्भणं विकारो नामधेयं त्रीणि रूपाणीत्येव   
सत्यम् ।।3।।  
यद्विद्युतो रोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्यापागाद् विद्युतो विद्युत्वं वाचारम्भणं विकारो नामधेयं त्रीणि   
रूपाणीत्येव सत्यम् ।।4।।  
एतद्ध स्म वै तद्विद्वांस आहुः पूर्वे महाशाला महाश्रोत्रिया न नोद्य कश्चनाश्रुतममतमविज्ञातमुदाहरिष्यतीति ह्येभ्यो विदञ्चक्रुः ।।5।।  
यदु रोहितमिवाभूदिति तेजसस्तद्रूपमिति तद्विद्वाञ्चक्रुर्यदु शुक्लमिवाभूदित्यपां रूपमिति तद्विदाञ्चक्रुर्यदु कृष्णमिवाभूदित्यन्नस्य रूपमिति   
तद्विदाञ्चक्रुः ।।6।।  
यद्वविज्ञातमिवाभूदित्येतासामेव देवानां समास इति तद्विदाञ्चक्रुर्यथा तु खलु सोम्येमास्तिस्रो देवताः पुरुषं प्राप्य त्रिवृत् त्रिवृदेकैका भवति तन्मे   
विजानीहीति ।।7।।4।।  
अन्नमशितं त्रेधा विधायते तस्य यः स्थविष्ठो धातुस्तत्पुरीषं भवति यो मध्यमस्तन्मांसं योणिष्ठस्तन्मनः ।।1।।  
आपः पीतास्त्रेधा विधीयन्ते तासां यः स्थविष्ठो धातुस्तन्मूत्रं भवति यो मध्यमस्तल्लोहितं योणिष्ठः स प्राणः ।।2।।  
तेजोशितं त्रेधा विधीयते तस्य यः स्थविष्ठो धातुस्तदस्थि भवति यो मध्यमः स मज्जा योणिष्ठः सा वाक् ।।3।।  
अन्नमयं हि सोम्य मन आपोमयः प्राणस्तेजोमयो वागिति भूय एव मा भगवान् विज्ञापयत्विति तथा सोम्येति होवाच ।।4।।5।।  
दध्नः सोम्यः मथ्यमानस्य योणिमा स ऊर्ध्वः समुदीषति तत्सर्पिभवति ।।1।।  
एवमेव खलु सोम्यान्नस्याश्यमानस्य योणिमा स ऊर्ध्वः समुदीषति तन्मनो भवति ।।2।।  
अपां सोम्य पीयमानानां योणिमा स ऊर्ध्वः समुदीषति स प्राणो भवति ।।3।।  
तेजसः सोम्याश्यमानस्य योणिमा स ऊर्ध्वः समुदीषति स वाग् भवति ।।4।।  
अन्नमयं हि सोम्य मन आपोमयः प्राणस्तेजोमयी वागिति भूय एव मा भगवान् विज्ञापयत्विति यथा सोम्येति होवाच ।।5।।6।।  
षोडशकलः सोम्य पुरुषः पञ्चदशाहानि माशीः काममपः पिबापोमयः प्राणो न पिबतो विच्छेत्स्यत इति ।।1।।  
स ह पञ्चदशाहानि नाशाथ हैनमुपससाद किं ब्रवीमि भो इत्यृचः सोम्य यजूंषि सामानीति स होवाच न वै मा प्रतिभान्ति भो इति ।।2।।  
तं होवाच यथा सोम्य महतोभ्यर्हितस्यैकोङ्गारः खद्योतमात्रः परिशिष्टः स्यात् तेन ततोपि न बहु दहेदेवं सोम्य ते षोडशानां कलानामेका   
कलातिशिष्टा स्यात् तयैतर्हि वेदान्नानुभवस्याशानाथ मे विज्ञास्यसीति ।।3।।  
स हाशाथ हैनमुपससाद तं ह यत्किञ्च पप्रच्छ सर्वं ह प्रतिपेदे ।।4।।  
तं ह होवाच यथा सोम्य महतोभ्याहितस्यैकमङ्गारं खद्योतमात्रं परिशिष्टं तं तृणैरुपसमाधाय प्रज्वलयेत् तेन ततोपि बहु दहेत् ।।5।।  
एवं सोम्य ते षोडशानां कलानामेका कलातिशिष्टाभूत् सान्नेनोपसमाहिता प्राज्वालीत् तयैतर्हि वेदाननुभवस्यन्नमयं हि सोम्य मन आपोमयः   
प्राणस्तेजोमयो वागिति तद्धास्य विजज्ञाविति विजज्ञाविति ।।6।।7।।  
उद्दालको हारुणिः श्वेतकेतुं पुत्रमुवाच स्वप्नान्तं मे सोम्य विजानीहीति यत्रैतत्पुरुषः स्वपिति नास सता सोम्य तदा सम्पन्नो भवति स्वमपीतो भवति   
तस्मादेनं स्वपितीत्याचक्षते स्वं ह्यपीतो भवति ।।1।।  
स यथा शकुनिः सूत्रेण प्रबद्धः दिशं दिशं पतित्वान्यत्रायतनमलब्ध्वा बन्धनमेवोपाश्रयते एवमेव खलु सोम्य तन्मनो दिशं दिशं   
पतित्वान्यत्रायतनमलब्ध्वा प्राणमेवोपाश्रयते प्राणबन्धनं हि सोम्य मन इति ।।2।।  
अशनायापिपासे मे सोम्य विजानीहीति यत्रैतत्पुरुषोशिशिषति नामाप एव तदशितं नयन्ते तद्यथा गोनायोश्वनायः पुरुषनाय इत्येवं तदप   
आचक्षतेशनोति तत्रैतच्छुङ्गमुत्पतितं सोम्य विजानीहि नेदममूलं भविष्यतीति ।।3।।  
तस्य क्व मूलं स्यादन्यत्रान्नादेवमेव खलु सोम्यान्नेन शुङ्गेनापोमूलमन्विच्छद्भिः सोम्य शुङ्गेन तेजोमूलमन्विच्छ तेजसा सोम्य शुङ्गेन   
सन्मूलमन्विच्छ  सन्मूलाः सोम्येमाः सर्वा प्रजा सदायतनाः सत्प्रतिष्ठाः ।।4।।  
अथ यत्रैतत्पुरुषः पिपासति नाम तेज एव तत्पीतं नयते तद्यथा गोनायोश्वनायः पुरुषनायः इत्येवं तत्तेज आचष्ट उदन्वेति तत्रैतदेव शुङ्गमुत्पतितं   
सोम्य विजानीहि नेदममूलं भविष्यतीति ।।5।।  
तस्य क्व मूलं स्यादन्यत्राद्भ्योद्भ्यः सोम्य शुङ्गेन तेजोमूलमन्विच्छ तेजसा सोम्य शुङ्गेन सन्मूलमन्विच्छ सन्मूलाः सोम्येमाः सर्वाः प्रजाः   
सदायतनाः सत्प्रतिष्ठाः यथा तु खलु सोम्येमास्तिस्रो देवताः पुरुषं प्राप्य त्रिवृत् त्रिवृदेकैका भवति तदुक्तं पुरस्तादेव भवत्यस्य सोम्य पुरुषस्य   
प्रयतो वाङ्मनसि सम्पद्यते मनः प्राणे प्राणस्तेजसि तेजः परस्यां देवतायाम् ।।6।।  
एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच ।।7।।8।।  
यथा सोम्य मधु मधुकृतो निस्तिष्ठन्ति नानात्ययानां वृक्षाणां रसानां समवहारमेकतांं गमयन्ति ।।1।।  
ते यथा तत्र न विवेकं लभन्ते अमुष्याहं वृक्षस्य रसोस्मि अमुष्याहं वृक्षस्य रसोस्मीत्येवमेव खलु सोम्येमाः सर्वा प्रजाः सति सम्पद्य न विदुः सति   
सम्पत्स्यामह इति ।।2।।  
त इह व्याघ्रो वा सिंहो वा वृको वा वराहो वा कीटो वा पतङ्गो वा दंशो वा मशको वा यद्यत् भवन्ति तत्तदा भवन्ति ।।3।।  
स एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच ।।4।।9।।  
इमा सोम्य नद्यः पुरस्तात् प्राच्यः स्यन्दन्ते पश्चात् प्रतीच्यस्ताः समुद्रात् समुद्रमेवापिबन्ति । स समुद्र एव भवति । ता यथा तत्र न   
विदुरियमहमस्मीयमहमस्मीति ।।1।।   
एवमेव खलु सोम्येमाः सर्वाः प्रजा सत आगम्य न विदुः सत आगच्छामहे इति । त इह व्याघ्रो वा सिंहो वा वृको वा वराहो वा कीटो वा पतङ्गो वा   
दंशो वा मशको वा यद्यत् भवन्ति तत्तदा भवन्ति ।।2।।  
स य एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच   
।।3।।10।।  
अस्य सोम्य महतो वृक्षस्य यो मूलेभ्याहन्याज्जीवन् स्रवेद्यो मध्येभ्याहन्याज्जीवन् स्रवेद्योग्रेभ्याहन्याज्जीवन् स्रवेत् स एष  जीवेनात्मनानुप्रभूतः   
पेपीयमानो मोदमानस्तिष्ठति ।।1।।  
अस्य यदैकां शाखां जीवो जहाति अथ सा शुष्यति द्वितीयां जहात्यथ सा शुष्यति तृतीयां जहात्यथ सा शुष्यति सर्वं जहाति सर्वं शुष्यत्येवमेव खलु   
सोम्य विद्धीति होवाच ।।2।।  
जीवापेतं वाव कलिेदं म्रियते न जीवो म्रियते इति स य एषोणिमैतदात्म्यमिदं सर्वं तत्सत्यं स आत्मातत्त्वमसि श्वेतकेतो इति भूय एव मा   
भगवान् विज्ञापयत्विति यथा सोम्येति होवाच ।।3।।11।।  
न्यग्रोधफलमत आहरेति इदं भगव इति भिन्धीति भिन्नं भगव इति किमत्र पश्यसीति अण्व्य इव इमा धाना भगव इति आसां अङ्ग एकां   
भिन्धीति भिन्ना भगव इति किमत्र पश्यसीति न किञ्चन भगव इति ।।1।।  
तं होवाच यं वै सौम्य एतमणिमानं न निभालयसे एतस्य वै सोम्यैषोणिम्नः एवं महान् न्यग्रोधस्तिष्ठति श्रद्धत्स्व सोम्येति ।।2।।  
स य एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच   
।।3।।12।।  
लवणमेतदुदके अवधाय मा प्रातरुपसीदथा इति तद्ध तथा चकार तं होवाच यद्दोषा लवणमेतदुदके अवधा अङ्ग तदाहरेति तद्धावमृश्य न विवेद   
।।1।।  
यथा विलीनमेवाङ्गास्यान्तादाचामेति कथमिति लवणमिति मध्यादाचामेति कथमिति लवणमिति अन्त्याचामेति कथमिति लवणमिति   
अभिप्रास्यैतदथ मा उपसीदथा इति तद्ध तथा चकार तच्छश्वत् संवर्तते । तं होवाचात्र वाव कलि स सोम्यैमणिमानं न निभालयसे अत्रैव कलिेति   
।।2।।  
स य एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच   
।।3।।13।।  
यथा सोम्य पुरुषं गन्धारेभ्योभिनद्धाक्षमानीय तं ततोतिजने विसृजेत् स यथा तत्र प्राङ् वोदङ् वाधराङ्वा प्रध्मायीताभिनद्धाक्ष आनीतोभिनद्धाक्षो   
विसृष्टः ।।1।।  
तस्य यथाभिनहनं प्रमुच्य प्रब्रूयादेतां दिशं गन्धारा एतां दिशं व्रजेति स ग्रामाद्ग्रामं पृच्छन् पण्डितो मेधावी गन्धारानेवोपसम्पद्येतैमेवेहाचार्यवान्   
पुरुषो वेद तस्य तावदेव चिरं यावन्न विमोक्ष्येथ सम्पत्स्यत इति ।।2।।  
स य एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच   
।।3।।14।।  
पुरुषं सोम्योतोपतापिनं ज्ञातयः पर्युपासते जानासि मां जानासि मामिति तस्य यावन्न वाङ्मनसि सम्पद्यते मनः प्राणे प्राणस्तेजसि तेजः परस्यां   
देवतायां तावत् जानाति ।।1।।  
अथ यदास्य वाङ्मनसि सम्पद्यते मनः प्राणे प्राणस्तेजसि तेजः परस्यां देवतायामथ न जानाति ।।2।।  
स एषोणिमैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति भूय एव मा भगवान् विज्ञापयत्विति तथा सोम्येति होवाच ।।3।।15।।  
पुरुषं सोम्योतं हस्तगृहीतमानयन्ति अपहार्षीत् स्तेयमकार्षीत् परशुमस्मै तपतेति । स यदि तस्य कर्ता भवति तत एवानृतमात्मानं कुरुते   
सोनृताभिसन्धोनृतेनात्मानमन्तर्धाय परशुं तप्तं प्रतिगृह्णाति स दह्यते अथ हन्यते ।।1।।  
अथ यदि तस्याकर्ता भवति तत एव सत्यमात्मानं कुरुते । स सत्यभिसन्धः सत्येनात्मानमन्तर्धाय परशुं तप्तं प्रतिगृह्णाति स न दह्यते अथ मुच्यते   
।।2।।  
स यथा तत्र नादाह्येतैतदात्म्यमिदं सर्वं तत्सत्यं स आत्मा तत्त्वमसि श्वेतकेतो इति तद्धास्य विजज्ञाविति तद्धास्य विजज्ञाविति ।।3।।16।।  
इति श्रीमच्छान्दोग्योपनिषदि षष्ठोध्यायः ।।  
## अथ सप्तमोध्यायः  
अधीहि भगवो इति होपससाद सनत्कुमारं नारदस्तं होवाच यद्वेत्थ तेन मोपसीद ततस्त ऊर्ध्वं वक्ष्यामीति स होवाच ।।1।।  
ऋग्वेदं यजुर्वेदं सामवेदमाथर्वणं चतुर्थमितिहासपुराणं पञ्चमं वेदानां वेदं पित्र्यं राशिं दैवं निधिं वाकोवाक्यमेकायनं देवविद्यां ब्रह्मविद्यां   
भूतविद्यां क्षत्रविद्यां नक्षत्रविद्यां सर्पदेवजनविद्यामेतद्भवोध्येमि ।।2।।  
सोहं भगवो मन्त्रविदेवास्मि नात्मविच्छतं ह्येव मे भगवद्दृशेभ्येस्तरति शोकमात्मविदिति सोहं भगवः शोचामि तन्मा भगवांस्छोकस्य पारं   
तारयत्विति तं होवाच यद्वै किञ्चैतदध्यगीष्ठा नामैवैतत् ।।3।।  
नाम वा ऋग्वेदः यजुर्वेदः सामवेद आथर्वणश्चतुर्थ इतिहासपुराणः पञ्चमः वेदानां वेदः पित्र्यो राशिः दैवो निधिः वाकोवाक्यमेकायनं देवविद्या   
ब्रह्मविद्या भूतविद्या क्षत्रविद्या नक्षत्रविद्या सर्पदेवजनविद्या नामैवैतन्नामोपास्वेति ।।4।।  
स यो नाम ब्रह्मेत्युपास्ते यावन्नाम्नो गतं तत्रास्य यथाकामचारो भवति यो नाम ब्रह्मेत्युपास्तेस्ति भगवो नाम्नो भूय इति नाम्नो वाग्वा भूयोस्तीति तन्मे   
भगवान् ब्रवीत्विति ।।5।।1।।  
वाग्वाव नाम्नो भूयसी वाग्वा ऋग्वेदं विज्ञापयति यजुर्वेदं सामवेदमाथर्वणं चतुर्थमितिहासपुराणं पञ्चमं वेदानां वेदं पित्र्यं राशिं दैवं निधिं   
वाकोवाक्यमेकायनं देवविद्यां ब्रह्मविद्यां भूतविद्यां क्षत्रविद्यां नक्षत्रविद्यां सर्पदेवजनविद्यां दिवं च पृथिवीं च वायुं चाकाशं चापश्च तेजश्च   
देवांश्च मनुष्यांश्च पशूंश्च वयांसि च तृणवनस्पतिन् श्वापदान्याकीटपतङ्गपिपीलिकं धर्मं चाधर्मं च सत्यं चानृतं च साधु चासाधु च हृदयज्ञं   
चाहृदयज्ञं च यद्वै वाङ्नाभविष्यन्न धर्मो नाधर्मो व्यज्ञापयिष्यन्न सत्यं चानृतं न साधु नासाधु न हृदयज्ञो वागेवैतत्सर्वं विज्ञापयति वाचमुपास्स्वेति   
।।1।।  
स यो वाचं ब्रह्मेत्युपास्ते यावद्वाचो गतं तत्रास्य यथाकामचारो भवति यो वाचं ब्रह्मेत्युपास्तेस्ति भगवो वाचो भूय इति वाचो भूयोस्तीति तन्मे भगवान्   
ब्रवीत्विति ।।2।।2।।  
मनो वाव वाचो भूयो यथा वै द्वे वामलके द्वे वा कोले द्वौ वाक्षौ मुष्टिरनुभवत्येवं वाचं च नाम च मनोनुभवति स यदा मनसा मनस्यति   
मन्त्रानधीयेत्यथाधीते कर्माणि कुर्वीयेत्यथ कुरुते पुत्रांश्च पशूंश्चेच्छेयेत्यथेच्छत इमं च लोकममुं चेच्छेयेत्यथेच्छते मनो ह्यात्मा मनो हि लोको   
मनो हि ब्रह्म मन उपास्स्वेति ।।1।।  
स यो मनो ब्रह्मेत्युपास्ते यावन्मनसो गतं तत्रास्य यथाकामचारो भवति यो मनो ब्रह्मेत्युपास्तेस्ति भगवो मनसो भूय इति मनसो भूयोस्तीति तन्मे   
भगवान् ब्रवीत्विति ।।2।।3।।  
सङ्कल्पो वाव मनसो भूयान् यदा वै सङ्कल्पयतेथ मनस्यत्यथ वाचमीरयति तामु नाम्नीरयति नाम्नि मन्त्रा एकं भवन्ति मन्त्रेषु कर्माणि ।।1।।  
तानि ह वा एतानि सङ्कल्पैकायनानि सङ्कल्पात्मकानि सङ्कल्पे प्रतिष्ठितानि समक्लृपतां द्यावापृथिवी समकल्पेतां वायुश्चाकाशश्च   
समकल्पन्तामापश्च तेजश्च तेषां सङ्क्लृप्त्यै वर्षं सङ्कल्पते वर्षस्य सङ्क्लृप्त्या अन्नं सङ्कल्पतेन्नस्य सङ्क्लृप्त्यै प्राणाः सङ्क्लपन्ते प्राणानां   
सङ्क्लृप्तये मन्त्राः सङ्कल्पन्ते मन्त्राणां सङ्क्लृप्त्यै कर्माणि सङ्कल्पन्ते कर्मणां सङ्क्लृप्त्यै लोकाः सङ्कल्पन्ते लोकानां सङ्क्लृप्त्यै सर्वं सङ्कल्पते स   
एष सङ्कल्पः सङ्कल्पमुपास्स्वेति ।।2।।  
स यः सङ्कल्पं ब्रह्मेत्युपास्ते क्लृप्तान् वै स लोकान् ध्रुवान् ध्रुवः प्रतिष्ठितान् प्रतिष्ठितोव्यथमानानव्यथमानोभिसिद्ध्यति यावत् सङ्कल्पस्य गतं   
तत्रास्य यथाकामचारो भवति यो सङ्कल्पं ब्रह्मेत्युपास्तेस्ति भगवो वाचो भूय इति सङ्कल्पात् भूयोस्तीति तन्मे भगवान् ब्रवीत्विति ।।3।।4।।  
चित्तं वाव सङ्कल्पाद् भूयो यदा चेतयतेथ सङ्कल्पयतेथ मनस्यत्यथ वाचमीरयति तामु नाम्नीरयति नाम्नि मन्त्रा एकं भवन्ति मन्त्रेषु कर्माणि ।।1।।  
तानि ह वा एतानि चित्तैकायनानि चित्तात्मकानि चित्ते प्रतिष्ठितानि तस्माद् यद्यपि बहुविदचित्त्दो भवति नायमस्तीत्येवैनमाहुर्यदयं वेद यद्वा अयं   
विद्वान्नेत्थमचित्तः स्यादित्यथ यद्यल्पवित् चित्तवान् भवति तस्मा एवोत शुश्रूषन्ते चित्तं ह्येवैषामेकायनं चित्तमात्मा चित्तं प्रतिष्ठ चित्तमुपास्स्वेति   
।।2।।  
स यःचित्तं ब्रह्मेत्युपास्ते चित्तान् वै स लोकान् ध्रुवान् ध्रुवः प्रतिष्ठितान् प्रतिष्ठितोव्यथमानानव्यथमानोभिसिद्ध्यति यावत् चित्तस्य गतं तत्रास्य   
यथाकामचारो भवति यश्चित्तं ब्रह्मेत्युपास्तेस्ति भगवाश्चित्ताद्भूय इति चित्तात् वाव भूयोस्तीति तन्मे भगवान् ब्रवीत्विति ।।3।।5।।  
ध्यानं वाव चित्ताद्भूयो ध्यायतीव पृथिवी ध्यायतीव द्यौर्ध्यायतीवान्तरिक्षं ध्यायन्तीवापो ध्यायन्तीव पर्वता ध्यायन्तीव देवमनुष्यास्तस्माद्य इह   
मनुष्याणां महत्तां प्राप्नुवन्ति ध्यानादापादांशा इवैव ते भवन्त्यथ येल्पाः कलहिनः पिशुना उपवादिनस्तेथ ये प्रभवो ध्यानापादांशा इवेव ते   
भवन्ति ध्यानमुपास्स्वेति ।।1।।  
स यो ध्यानं ब्रह्मेत्युपास्ते यावत् ध्यानस्य गतं तत्रास्य यथाकामचारो भवति यो ध्यानं ब्रह्मेत्युपास्तेस्ति भगवो ध्यानात् भूय इति ध्यानात् वाव   
भूयोस्तीति तन्मे भगवान् ब्रवीत्विति ।।2।।6।।  
विज्ञानं वाव ध्यानाद्भूयो विज्ञानेन वा ऋग्वेदं विजानाति यजुर्वेदं सामवेदमाथर्वणं चतुर्थमितिहासपुराणं पञ्चमं वेदानां वेदं पित्र्यं राशिं दैवं   
निधिं वाकोवाक्यमेकायनं देवविद्यां ब्रह्मविद्यां भूतविद्यां क्षत्रविद्यां नक्षत्रविद्यां सर्पदेवजनविद्यां दिवं च पृथिवीं च वायुं चाकाशं चापश्च तेजश्च   
देवांश्च मनुष्यांश्च पशूंश्च वयांसि च तृणवनस्पतिन् श्वापदान्याकीटपतङ्गपिपीलिकं धर्मं चाधर्मं च सत्यं चानृतं च साधु चासाधु च हृदयज्ञं   
चाहृदयज्ञं चान्नं च रसं चेमं च लोकममुं च विज्ञानेनैव विजानाति विज्ञानमुपास्स्वेति ।।1।।  
स यो विज्ञानं ब्रह्मेत्युपास्ते विज्ञानवतो वै स लोकान् ज्ञानवतोभिसिद्ध्यति यावत् विज्ञानस्य गतं तत्रास्य यथाकामचारो भवति यो विज्ञानं   
ब्रह्मेत्युपास्तेस्ति भगवो विज्ञानात् भूय इति विज्ञानात् वाव भूयोस्तीति तन्मे भगवान् ब्रवीत्विति ।।2।।7।।  
बलं वाव विज्ञानाद्भूयोपीह शतं विज्ञानवतामेको बलवानाकम्पयते स यदा बली भवत्यथोत्थाता भवत्युत्तिष्ठन् परिचरिता भवति परिचरन्नुपसत्ता   
भवत्युपसीदन् द्रष्टा भवति श्रोता भवति मन्ता भवति बोद्धा भवति कर्ता भवति विज्ञाता भवति बलेन वै पृथिवी तिष्ठति बलेनान्तरिक्षं बलेन   
द्यौर्बलेनापो बलेन पर्वता बलेन देवमनुष्या बलेन पशवश्च वयांसि च तृणवनस्पतयः श्वापदान्याकीटपतङ्गपिपीलिकं बलेन वै लोकस्तिष्ठति   
बलमुपास्स्वेति ।।1।।  
स यो बलं ब्रह्मेत्युपास्ते यावत् बलस्य गतं तत्रास्य यथाकामचारो भवति यो बलं ब्रह्मेत्युपास्तेस्ति भगवो बलात् भूय इति बलात् वाव भूयोस्तीति   
तन्मे भगवान् ब्रवीत्विति ।।2।।8।।  
अन्नं वाव बलाद् भूयस्तस्माद्यद्यपि दशरात्रीर्नाश्नीयाद्यदु ह जीवेथवारुद्रष्टाश्रोतामन्ताबोद्धाकर्ताविज्ञाता भवत्यथान्नस्याशी द्रष्टा भवति श्रोता भवति   
मन्ता भवति बोद्धा भवति कर्ता भवति विज्ञाता भवत्यन्नमुपास्स्वेति ।।1।।  
स योन्नं ब्रह्मेत्युपास्तेन्नवतो वै स लोकान् यानवतोभिसिद्ध्यति यावत् अन्नस्य गतं तत्रास्य यथाकामचारो भवति योन्नं ब्रह्मेत्युपास्तेस्ति भगवोन्नात्   
भूय इति अन्नात् वाव भूयोस्तीति तन्मे भगवान् ब्रवीत्विति ।।2।।9।।  
आपो वावान्नाद् भूयस्यस्तस्माद्यदा सुवृष्टिर्न भवति व्याधीयन्ते प्राणा अन्नं कनीयो भविष्यतीत्यस्य यदा सुवृष्टिर्भवत्यानन्दिनः प्राणा भवन्त्यन्नं बहु   
भविष्यतीत्याप एवेमा मूर्ता येयं पृथिवी यदन्तरिक्षं यद्द्यौर्यत्पर्वता यद्देवमनुष्या यत्पशवश्च वयांसि च तृणवनस्पतयः   
श्वापन्याकीटपतङ्गपिपीलिकमाप एवेमा मूर्ता अप उपास्स्वेति ।।1।।  
स योपो ब्रह्मेत्युपास्ते आप्नोति सर्वान् कामान् तृप्तिमान् भवति यावदपां गतं तत्रास्य यथाकामचारो भवति योपो ब्रह्मेत्युपास्तेस्ति भगवो अद्भ्य   
भूय इति अद्भ्यो वाव भूयोस्तीति तन्मे भगवान् ब्रवीत्विति ।।2।।10।।  
तेजो वावाद्भ्यो भूयस्तद्वा एतद्वायुमागृह्याकाशमभितपति तदाहुर्निशोचति नितपति वर्षिष्यति वा इति तेज एव तत्पूर्वं दर्शयित्वाथापः सृजते   
तदेतदूर्ध्वाभिश्च तिरश्चीभिश्च विद्युद्भिराह्रादाश्चरन्ति तस्मादाहुविद्योतते स्तनयति वर्षिष्यति वा इति तेज एव तत्पूर्वं दर्शयित्वाथापः सृजते तेज   
उपास्स्वेति ।।1।।  
स यस्तेजो ब्रह्मेत्युपास्ते तेजस्वी वै स तेजस्वतो लोकान् भास्वतोपहततमस्कानभिसिद्ध्यति यावत् तेजसो गतं तत्रास्य यथाकामचारो भवति   
यस्तेजो ब्रह्मेत्युपास्तेस्ति भगवो तेजसो भूय इति तेजसो वाव भूयोस्तीति तन्मे भगवान् ब्रवीत्विति ।।2।।11।।  
आकाशो वाव तेजसो भूयानाकाशे वै सूर्याचन्द्रमसावुभौ प्रतिशृणोत्याकाशे रमत आकाशेन रमत आकाशे जायत आकाशमभिजायत   
आकाशमुपास्स्वेति ।।1।।  
स य आकाशं ब्रह्मेत्युपास्ते आकाशवतो वै स लोकान् प्रकाशवतोसम्बाधानुरुगायवतोभिसिद्ध्यति यावत् आकाशस्य गतं  तत्रास्य यथाकामचारो   
भवति य आकाशं ब्रह्मेत्युपास्तेस्ति भगवो आकाशात् भूय इति आकाशात् वाव भूयोस्तीति तन्मे भगवान् ब्रवीत्विति ।।2।।12।।  
स्मरो वा आकाशाद्भूयांस्तस्माद्यद्यपि बहव आसीरन्नस्मरन्तो नैव ते कञ्चन शृणुयुर्न मन्वीरन् विजानीरन् यदा वाव ते स्मरेयुरथ शृणुयुरथ   
मन्वीरन्नथ विजानीरन् स्मरेण वै पुत्रान् विजानाति स्मरेण पशूं स्मरमुपास्स्वेति ।।1।।  
स यः स्मरं ब्रह्मेत्युपास्ते यावत् स्मरस्य गतं तत्रास्य यथाकामचारो भवति यः स्मरं ब्रह्मेत्युपास्तेस्ति भगवो स्मरात् भूय इति स्मरात् वाव   
भूयोस्तीति तन्मे भगवान् ब्रवीत्विति ।।2।।13।।  
आशा वाव स्मराद् भूयस्याशेद्धो वै स्मरो मन्त्रानधीते कर्माणि कुरुते पुत्रांश्च पशूंश्चेच्छत इमं च लोकममुं चेच्छत आशामुपास्स्वेति ।।1।।  
स य आशां ब्रह्मेत्युपास्ते आशायास्य सर्वे कामाः समृध्यन्त्यमोघा हास्याशिषो भवन्ति यावत् आशाया गतं तत्रास्य यथाकामचारो भवति य आशां   
ब्रह्मेत्युपास्तेस्ति भगवो आशाया भूय इति आशाया वाव भूयोस्तीति तन्मे भगवान् ब्रवीत्विति ।।2।।14।।  
प्राणो वा आशाया भूयान् यथा वा अरा नाभौ समर्पिता एवमस्मिन् प्राणे सर्वं समर्पितं प्राणः प्राणेन याति प्राणः प्राणं ददाति प्राणाय ददाति   
प्राणो ह पिता प्राणो माता प्राणो भ्राता प्राणो स्वसा प्राण आचार्यः प्राणो ब्राह्मणः ।।1।।  
स यदि पितरं वा मातरं वा भ्रातरं वा स्वसारं वाचार्यं वा ब्राह्मणं वा किञ्चिद्भृशमिव प्रत्याह धिक्त्वास्त्वित्येवैनमाहुः पितृहा वै त्वमसि मातृहा वै   
त्वमसि भ्रातृहा वै त्वमसि स्वसृहा वै त्वमस्याचार्यहा वै त्वमसि ब्राह्मणहा वै त्वमसीति ।।2।।  
अथ यद्यप्येनानुत्क्रान्तप्राणान् शूलेन समासं व्यतिषन् दहेन्नैवैनं ब्रूयुः पितृणाहीति न मातृहा असीति न भ्रातृहा असीति न स्वसृहासीति   
नाचार्यहासीति न ब्राह्मणहासीति ।।3।।  
प्राणो ह्येवैतानि सर्वाणि भवति स वा एष एवं पश्यन्नेवं मन्वान एवं विजानन्नतिवादी भवति तं चेद्ब्रूयुरतिवाद्यसीत्यतिवाद्यस्मीत्येव   
ब्रूयान्नापह्नुवीत ।।4।।15।।  
एष तु वा अतिवदति यः सत्येनातिवदति सोहं भगवः सत्येनातिवदानीति सत्यं त्वेव विजिज्ञासितव्यमिति सत्यं भगवो विजिज्ञास इति ।।16।।  
यदा वै विजानात्यथ सत्यं वदति नाविजानान्त्सत्यं वदति विजानन्नैव सत्यं वदति विज्ञानं त्वेव विजिज्ञासितव्यमिति विज्ञानं भगवो विजिज्ञास इति   
।।17।।  
यदा वै मनुतेथ विजानाति नामत्वा विजानाति मत्वैव विजानाति मतिस्त्वेव विजिज्ञासितव्येति मतिं भगवो विजिज्ञास इति ।।18।।  
यदा वै श्रद्दधात्यथ मनुते नाश्रद्दधन्मनुते श्रद्दधदेव मनुते श्रद्धा त्वेव विजिज्ञासितव्येति श्रद्धां भगवो विजिज्ञास इति ।।19।।  
यदा वै निस्तिष्ठत्यथ श्रद्धधाति नानिस्तिष्ठञ्छ्रद्दधाति निस्तिष्ठन्नेव श्रद्दधाति निष्ठा त्वेव विजिज्ञासितव्येति निष्ठां भगवो विजाज्ञस इति ।।20।।  
यदा वै करोत्यथ निस्तिष्ठति नाकृत्वा निस्तिष्ठति कृत्वैव निस्तिष्ठति कृतिस्त्वेव विजिज्ञासितव्येति कृतिं भगवो विजिज्ञास इति ।।21।।  
यदा वै सुखं लभतेथ करोति नासुखं लब्ध्वा करोति सुखमेव लब्ध्वा करोति सुखं त्वेव विजिज्ञासितव्यमिति सुखं भगवो विजिज्ञास इति ।।22।।  
यो वै भूमा तत्सुखं नाल्पे सुखमस्ति भूमैव सुखं भूमा त्वेव विजिज्ञासितव्य इति भूमानं भगवो विजिज्ञास इति ।।23।।  
यत्र नान्यत् पश्यति नान्यच्छृणोति नान्यद्विजानाति स भूमाथ यत्रान्यत् पश्यत्यन्यच्छृणोत्यन्यद्विजानाति तदल्पं यो वै भूमा तदमृतमथ यदल्पं   
तन्मर्त्यं स भगवः कस्मिन् प्रतिष्ठित इति स्वे महिम्नि यदि वा न महिम्नीति ।।1।।  
गोअश्वमिह महिमेत्याचक्षते हस्तिहिरण्यं दासभार्यं क्षेत्राण्यायतनानीति नाहमेव ब्रवीमीति होवाचान्यो ह्यन्यस्मिन् प्रतिष्ठित इति ।।2।।24।।  
स एवाधस्तात् स उपरिष्टात् स पश्चात् स पुरस्तात् स दक्षिणतः स उत्तरतः स एवेदं सर्वमित्यथातोहङ्कारादेशो एवाहमेवाधस्तादहमुपरिष्टादहं   
पश्चादहं पुरस्तादहं दक्षिणतोहमुत्तरतोहमेवेदं सर्वमिति ।।1।।  
अथात आत्मादेश एवात्मैवाधस्तादात्मोपरिष्टादात्मा पश्चादात्मा पुरस्तादात्मा दक्षिणत आत्मोत्तरत आत्मैवेदं सर्वमिति स वा एष एवं पश्यन्नेवं   
मन्वान एवं विजानन्नात्मरतिरात्मक्रीड आत्ममिथुन आत्मानन्दः स स्वराड् भवति तस्य सर्वेषु लोकेषु कामचारो भवत्यथ येन्यथातो   
विदुरन्यराजानस्ते क्षय्यलोका भवन्ति तेषां सर्वेषु लोकेष्वकामचारो भवति ।।2।।25।।  
तस्य ह वा एतस्यैवं पश्यत वं मन्वानस्यैवं विजानत आत्मतः प्राण आत्मत आशात्मतः स्मर आत्मत आकाश आत्मतस्तेज आत्मत आप आत्मत   
आविर्भावतिरोभावावात्मतोन्नमात्मतो बलमात्मतो विज्ञानमात्मतो ध्यानमात्मतश्चित्तमात्मतः सङ्कल्पः आत्मतो मन आत्मतो वागात्मतो नामात्मतो   
मन्त्रा आत्मतो कर्माण्यात्मत एवेदं सर्वमिति ।।  
तदेष श्लोकः ।।   
न पश्यो मृत्युं पश्यति न रोगं नोत दुःखतां सर्वं ह पश्यः पश्यति सर्वमाप्नोति सर्वश इति ।।   
स एकधा भवति त्रिधा भवति पञ्चधा सप्तधा नवधा चैव पुनश्चैकादशः स्मृतः ।   
शतं च दश चैकं च सहस्राणि च विंशतिः ।।  
आहारशुद्धौ सत्त्वशुद्धिः सत्त्वशुद्धौ ध्रुवा स्मृतिः ।।  
स्मृतलिम्भे सर्वग्रन्थीनां विप्रमोक्षस्तस्मै मृदितकषायाय तमसः पारं दर्शयति देवर्षये नारदाय भगवान् सनत्कुमारस्तं स्कन्द इत्याचक्षते तं   
स्कन्द इत्याचक्षते ।।2।।26।।  
इति श्रीमच्छान्दोग्योपनिषदि सप्तमोध्यायः ।।  
## अथ अष्टमोध्यायः  
ॐ अथ यदिदमस्मिन् ब्रह्मपुरे दहरं पुण्डरीकं वेश्म दहोस्मिन्नन्तराकाशस्तस्मिन् यदन्तस्तदन्वेष्टव्यं तद्वाव विजिज्ञासितव्यमिति ।।1।।  
तं चेद्ब्रूयुर्यदिदमस्मिन् ब्रह्मपुरे दहरं पुण्डरीकं वेश्म दहोस्मिन्नन्तराकाशः किं तदत्र विद्यते यदन्वेष्टव्यं यद्वाव विजिज्ञासितव्यमिति स ब्रूयात् ।।2।।  
यावान् वा अयमाकाशस्तावनेषोन्तर्हृदय आकाश उभे अस्मिन् द्यावापृथिवी अन्तरेव समाहिते उभावग्निश्च वायुश्च सूर्याचन्द्रमसावुभौ   
विद्युन्नक्षत्राणि यच्चास्येहास्ति यच्च नास्ति सर्व तदस्मिन् समाहितमिति ।।3।।  
तं चेद्ब्रूयुरस्मिं श्चेदिदं ब्रह्मपुरे सर्वं समाहितं सर्वाणि च भूतानि सर्वे च कामा यदेतज्जरावाप्नोति प्रध्वंसते वा किं ततोतिशिष्यत इति ।।4।।  
स ब्रूयान्नास्य जययैतज्जीर्यति न वधेनास्य हन्यत एतत् सत्यं ब्रह्मपुरमस्मिन् कामाः समाहिता एष आत्मापहतपाप्मा विजरो   
विमृत्युर्विशोकोविजिघत्सोपिपासः सत्यकामः सत्यसङ्कल्पः यथा ह्येवेह प्रजा अन्वाविशिन्ति यथानुशासनं यं यमन्तमभिकामा भवन्ति यं जनपदं   
यं क्षेत्रभागं तं तमेवोपजीवन्ति ।।5।।  
तद्यथेह कर्मजितो लोकः क्षीयत एवमेवामुत्र पुण्यजितो लोकः क्षीयते तद्य इहात्मानमननुविद्म व्रजन्त्येतांश्च सत्यान् कामां स्तेषां सर्वेषु   
लोकेष्वकामचारो भवत्यथ य इहात्मानमनुविद्य व्रजन्त्येतांश्च सत्यान् कामां तेषां सर्वेषु लोकेषु कामचारो भवति ।।6।।1।।  
स यदि पितृलोककामो भवति सङ्कल्पादेवास्य पितरः समुत्तिष्ठन्ति तेन पितृलोकेन सम्पन्नो महीयते ।।1।।  
अथ यदि मातृलोककामो भवति सङ्कल्पादेवास्य मातरः समुत्तिष्ठन्ति तेन मातृलोकेन सम्पन्नो महीयते ।।2।।  
अथ यदि भ्रातृलोककामो भवति सङ्कल्पादेवास्य भ्रातरः समुत्तिष्ठन्ति तेन भ्रातृलोकेन सम्पन्नो महीयते ।।3।।  
अथ यदि स्वसृलोककामो भवति सङ्कल्पादेवास्य स्वसारः समुत्तिष्ठन्ति तेन स्वसृलोकेन सम्पन्नो महीयते ।।4।।  
अथ यदि सखिलोककामो भवति सङ्कल्पादेवास्य सखायः समुत्तिष्ठन्ति तेन सखिलोकेन सम्पन्नो महीयते ।।5।।  
अथ यदि गन्धमाल्यलोककामो भवति सङ्कल्पादेवास्य गन्धमाल्ये समुत्तिष्ठत तेन गन्धमाल्यलोकेन सम्पन्नो महीयते ।।6।।  
अथ यद्यन्नपालोककामो भवति सङ्कल्पादेवास्यन्नपाने समुत्तिष्ठत तेनान्नपानलोकेन सम्पन्नो महीयते ।।7।।  
अथ यदि गीतवादित्रलोककामो भवति सङ्कल्पादेवास्य गीतवादित्रे समुत्तिष्ठत तेन गीतवादित्रलोकेन सम्पन्नो महीयते ।।8।।  
अथ यदि स्त्रीलोककामो भवति सङ्कल्पादेवास्य स्त्रियः समुत्तिष्ठन्ति तेन स्त्रीलोकेन सम्पन्नो महीयते ।।9।।  
यं यमन्तमभिकामो भवति यं कामं कामयते सोस्य सङ्कल्पादेवास्य समुत्तिष्ठन्ति तेन सम्पन्नो महीयते ।।10।।2।।  
त इमे सत्याः कामा अनृतापिधानास्तेषां सत्यानां सतामनृतमपिधानं यो यो ह्यस्येतः प्रैति न तमिह दर्शनाय लभते ।।1।।  
अथ ये चास्येह जीवा ये च प्रेता यच्चान्यदिच्छन्न लभते सर्वं तदत्र गत्वा विन्दतेत्र ह्यस्यैते सत्याः कामा अनृतापिधानास्तद्यथापि हिरण्यनिधिं   
निहतमक्षेत्रज्ञा उपर्युपरि सञ्चरन्तो न विन्देयुरेवमेवेमाः सर्वा प्रजा अहरहर्गच्छन्त्य एतं ब्रह्मलोकं न विन्दन्त्यनृतेन हि प्रत्यूढाः ।।2।।  
स वा एष आत्मा हृदि तस्यैतदेव निरुक्तं हृद्ययमिति तस्माद्धृदयमहरहर्वा एवं वित्स्वर्गं लोकमेति ।।3।।  
अथ य एष सम्प्रसादोस्माच्छरीरात् समुत्थाय परञ्ज्योतिरुपसम्पद्य स्वेन रूपेणाभिनिष्पद्यत एष आत्मेति होवाचैतदमृतमभयमेतद्ब्रह्मेति तस्य ह   
वा एतस्य ब्रह्मणो नाम सत्यमिति ।।4।।  
तानि ह वा एतानि त्रीण्यक्षराणि सत् ति यमिति तद्यत् सत् तदमृतमथ यत् ति तन्मर्त्यमथ यद्यं तेनोभे यच्छति यदनेनोभे यच्छति तस्माद्यमहरहर्वा   
एवंवित् स्वर्गं लोकमेति ।।5।।3।।  
अथ य आत्मा स सेतुर्विधृतिरेषां लोकानामसम्भेदाय नैतंसेतुमहोरात्रे तरतो न जरा न मृत्युर्न शोको न सुकृतं न दुष्कृतं सर्वे पाप्मानोतो   
निवर्तन्तेपहतपाप्मा ह्येष ब्रह्मलोकः ।।1।।  
तस्माद्वा एतं सेतुं तीत्वान्धः सन्नन्धो भवति विद्धः सन्नविद्धो भवत्युपतापो सन्ननुपतापी भवति तस्माद्वा एतं सेतुं तीर्त्वापि   
नक्तमहरेवाभिनिष्पद्यतेसकृद्विभातो ह्येवैष ब्रह्मलोकः ।।2।।  
तद्य एवैतं ब्रह्मलोकं ब्रह्मचर्येणानुविन्दन्ति तेषामेवैष ब्रह्मलोकस्तेषां सर्वेषु लोकेषु कामचारो भवति ।।3।।4।।  
अथ यद्यज्ञ इत्याचक्षते ब्रह्मचर्यमेव तद्ब्रह्मचर्येण ह्येव यो ज्ञाता तं विन्दतेथ यदिष्टमित्याचक्षते ब्रह्मचर्यमेव तद्ब्रह्मचर्येण ह्येवेष्ट्वात्मानमनुविन्दते ।।1।।  
अथ यत्सत्रायणमित्याचक्षते ब्रह्मचर्यमेव तद्ब्रह्मचर्येण ह्येव सत आत्मनस्त्राणं विन्दतेथ यन्मौनमित्याचक्षते ब्रह्मचर्येमेव तद्ब्रह्मचर्येण   
ह्येवात्मानमनुविद्य मनुते ।।2।।  
अथ यदनाशकायनमित्यचक्षते ब्रह्मचर्यमेव तदेष ह्यात्मा न नश्यति यं ब्रह्मचर्येणानुविन्दतेथ यदरण्यायनमित्याचक्षते ब्रह्मचर्यमेवतत् तदरेश्च ह वै   
ण्यश्चार्णवौ ब्रह्मलोके तृतीयस्यामितो दिवि तदैरं मदीयं सरस्तदश्वत्थः सोमसवनस्तदपरीजिता पूबर्रह्मणः प्रभुविमितं हिरण्मयम् ।।3।।  
तद्य एवैतावरं च वै ण्यं चार्णवौ ब्रह्मलोके ब्रह्मचर्येणानुविन्दन्ति तेषामेवैष ब्रह्मलोकस्तेषां सर्वेषु लोकेषु कामचारो भवति ।।4।।5।।  
अथ या ता हृदयस्य नाड्यस्ताः पिङ्गलस्याणिम्नस्तिष्ठन्ति शुक्लस्य नीलस्य पीतस्य लोहितस्येत्यसौ वा आदित्यः पिङ्गल एष शुक्ल एष नील एष   
पीत एष लोहितः ।।1।।  
तद्यथा महापथ आतत उभौ ग्रामौ गच्छतीमं चामुं चैवमेवैता आदित्यस्य रश्मय उभौ लोकौ गच्छन्तीमं चामुष्मादादित्यात् प्रतायन्ते त आसु   
नाडीषु सृप्ता आभ्यो नाडीभ्यः प्रतायन्तेमुष्मिन्नादित्ये सृप्ताः ।।2।।  
तद्यत्रैतत्सुप्तः समस्तः सम्प्रसन्नः स्वप्नं न विजानात्यासु तदा नाडीषु सृप्तो भवति तं न कश्चन पाप्मा स्पृशति तेजसा हि तदा सम्पन्नो भवति ।।3।।  
अथ यत्रैतदबलिमानं नीतो भवति तमभित आसीना आहुर्जानासि मां जानासि मामिति स यावदस्माच्छरीरादनुत्क्रान्तो भवति तावज्जानाति ।।4।।  
अथ यत्रैतस्माच्छरीरादुत्क्रामत्यथैतैरेव रश्मिभिरूर्ध्वं आक्रमते स ओमिति वा होद्वा मीयते स यावत् क्षिप्येन्मानस्तावदादित्यं गच्छत्येतद्वै खलु   
लोकद्वारं विदुषां प्रपदनं निरोधोविदुषाम् ।।5।।  
तदेष श्लोकः  
शतं चैका च हृदयस्य नाड्यस्तासां मूर्धानमभिनिःसृतैका । तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति उत्क्रमणे भवन्ति ।।6।।6।।  
य आत्मापहतपाप्मा विजरो विमृत्युर्विशोकोविजिघत्सोपिपासः सत्यकामः सत्यसङ्कल्पः सोन्वेष्टव्यः स विजिज्ञातिव्यः स सर्वांश्च लोकानाप्नोति   
स सर्वांश्च कामान् यस्तमात्मानमनुविद्य विजानातीति ह प्रजापतिरुवाच ।।1।।  
तद्धोभये देवासुराः अनुबुबुधिरे ते होचुर्हन्त तमात्मानमन्विच्छामो यमात्मानमन्विष्य सर्वांश्च लोकानाप्नोति सर्वांश्च कामानितीन्द्रो ह वै   
देवानामभिप्रवव्राज विरोचनोसुराणां तै हासंविदानावेव समित्पाणी प्रजापतिसकाशमाजग्मतुः ।।2।।  
तौ ह द्वात्रिंशतं वर्षाणि प्रजापतौ ब्रह्मचर्यमूषतुस्तौ ह प्रजापतिरुवाच किमिच्छन्ताववास्तमिति तौ होचतुर्य आत्मापहतपाप्मा विजरो   
विमृत्युर्विशोकोविजिघत्सोपिपासः सत्यकामः सत्यसङ्कल्पः सोन्वेष्टव्यः स विजिज्ञासितव्यः स सर्वांश्च लोकानाप्नोति सर्वांश्च   
कामान्यस्तमात्मानमनुविद्य विजानातीति ह भगवतो वाचो हरन्तो वेदयन्ते तमिच्छन्ताववास्तामिति ।।3।।  
तौ ह प्रजापतिरुवाच य एषोन्तरक्षिणि पुरुषो दृश्यते एष आत्मेति होवाचैतदमृतमभयमेतद्ब्रह्मेत्यथ योयं भगवोप्सु परिख्यायते यश्चायमादर्शे   
कतम एष इत्येव उ एवैषु सर्वेष्वन्तेषु परिख्यायत इति होवाच ।।4।।7।।  
उदशराव आत्मानमवेक्ष्य यदात्मनो न विजानीयस्तन्मे प्रब्रूतमिति तौ होदशरावेवेक्षाञ्चक्राते तौ ह प्रजापतिरुवाच किं पश्यथ इति तौ होचतुः   
सर्वमेवेदमावां भगव आत्मानं पश्याव आलोमभ्य आनखेभ्यः प्रतिरूपमिति ।।1।।  
तौ ह प्रजापतिरुवाच साध्वलङ्कृतौ सुवसनौ परिष्कृतौ भूत्वोदशरावेवेक्ष्येथामिति तौ ह साध्वलङ्कृतौ सुवसनौ परिष्कृतौ   
भूत्वोदशरावेवेक्षाञ्चक्राते तौ ह प्रजापतिरुवाच किं पश्यथ इति ।।2।।  
तौ होचतुर्यथैवेदमावां भगवः साध्वलङ्कृतौ सुवसनौ परिष्कृतौ स्व एवमेवेमौ भगवः साध्वलङ्कृतौ सुवसनौ परिष्कृताविति एष आत्मेति   
होवाचैतदमृतमभयमेतद्ब्रह्मेति तौ ह शान्तहृदयौ प्रवव्रजतुस्तौ ।।3।।  
तौ हान्वीक्ष्य प्रजापतिरुवाचानुपलभ्यात्मानमननुविद्य व्रजतो यतर एतदुपनिषदो भविष्यन्ति देवा वासुरा वा ते पराभविष्यन्तीति स ह शान्तहृदय   
एव विरोचनोसुरान् जगाम तेभ्यो हैतामुपनिषदं प्रोवाचात्मैवेह महय्य आत्मा परिचर्य आत्मानमेवेह महय्यन्नात्मानं परिचरन्नुभौ लोकाववाप्नोतीमं   
चामुं चेति ।।4।।  
तस्मादप्यद्येहाददानमश्रद्दधानमयजमानमाहुरासुरो बतेत्यसुराणां ह्येषोपनिषत् प्रेतस्य शरीरं भिक्षया वसनेनालङ्कारेणेति संस्कुर्वन्त्येतेन   
ह्यमुं लोकं जेष्यन्तो मन्यन्ते ।।5।।8।।  
अथ हेन्द्रोप्राप्यैव देवानेतद्भयं ददर्श यथैव खल्वयमस्मिञ्छरीरे साध्वलङ्कृते साध्वलङ्कृतो भवति सुवसने सुवसनः परिष्कृते परिष्कृत   
एवमेवायमस्मिन्नन्धेन्धो भवति स्रामे स्रामः परिवृक्णे परिवृक्णोस्यैव शरीरस्य नाशमन्वेष नश्यति ।।1।।  
नाहमत्र भोज्यं पश्यामीति स समित्पाणिः पुनरेयाय तं ह प्रजापतिरुवाच मघवन् यच्छान्तहृदयः प्राव्राजीः सार्धं विरोचनेन किमिच्छन्   
पुनरागम इति स होवाच यथैव  खल्वयमस्मिञ्छरीरे साध्वलङ्कृते साध्वलङ्कृतो भवति सुवसने सुवसनः परिष्कृते परिष्कृत   
एवमेवायमस्मिन्नन्धेन्धो भवति स्रामे स्रामः परिवृक्णे परिवृक्णोस्यैव शरीरस्य नाशमन्वेष नश्यति नाहमत्र भोज्यं पश्यमीति ।।2।।  
एवमेवैष मघवन्निति होवाचैतं त्वेव ते भूयोनुव्याख्यास्यामि वसापराणि द्वात्रिंशतं वर्षाणीति स हापराणि द्वात्रिंशतं वर्षाण्युवास तस्मै स होवाच   
।।3।।9।।  
य एष स्वप्ने महीयमानश्चरत्येष आत्मेति होवाचैतदमृतमभयमेतद्ब्रह्मेति स ह शान्तहृदयः प्रवव्राज स हाप्राप्यैव देवानेतद्भयं ददर्श तद्यदपीदं   
शरीरमन्धं भवत्यनन्धः स भवति यदि स्राममस्रामो नैवैषोस्य दोषेण दुष्यति ।।1।।  
न वधेनास्य हन्यते नास्य स्रामेण स्रामो घ्नन्ति त्वेवैनं विच्छादयन्तीवाप्रियवेत्तेव भवत्यपि रोदितीव नाहमत्र भोज्यं पश्यामीति ।।2।।  
स समित्पाणिः पुनरेयाय तं ह प्रजापतिरुवाच मघवन् यच्छान्तहृदयः प्राव्राजीः किमिच्छन् पुनरागम इति स होवाच तद्यदपीदं शरीरमन्धं   
भवत्यनन्धः स भवति यदि स्राममस्रामो नैवैषोस्य दोषेण दुष्यति ।।1।।  
न वधेनास्य हन्यते नास्य स्रामेण स्रामो घ्नन्ति त्वेवैनं विच्छादयन्तीवाप्रियवेत्तेव भवत्यपि रोदितीव नाहमत्र भोज्यं पश्यामीत्येवमेवैष मघवन्निति   
होवाचैतं त्वेव ते भूयोनुव्याख्यास्यामि वसापराणि द्वात्रिंशतं वर्षाणीति स हापराणि द्वात्रिंशतं वर्षाण्युवास तस्मै स होवाच ।।4।।10।।  
तद्यत्रैतत्सुप्तः समस्तः सन् प्रसन्नः स्वप्नं न विजानात्येष आत्मेति होवाचैतदमृतमभयमेतद्ब्रह्मेति स ह शान्तहृदयः प्रवव्राज  स हाप्राप्यैव देवान्   
एतद्भयं ददर्श नाहं खल्वयमेवं सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यमीति   
।।1।।   
स समित्पाणिः पुनरेयाय तं ह प्रजापतिरुवाच मघवन् यच्छान्तहृदयः प्राव्राजीः किमेवेच्छन् पुनरागम इति स होवाच नाहं खल्वयमेवं   
सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यमीति ।।2।।  
एवमेवैष मघवन्निति होवाचैतं त्वेव ते भूयोनुव्याख्यास्यामि नो एवान्यत्रैतस्मात् वत्सापराणि पञ्च वर्षाणीति स हापराणि पञ्च वर्षाण्युवास   
तान्येकशतं सम्पेदुरेतत् तद्यदाहुरेकशतं ह वै वर्षाणि मघवान् प्रजापतौ ब्रह्मचर्यमुवास तस्मै स होवाच ।।3।।11।।  
मघवन् मर्त्यं वाव इदं शरीरमात्तं मृत्युना तदस्यामृतस्याशरीरस्यात्मनोधिष्ठानमात्तो वै सशरीरः प्रियाप्रियाभ्यां न ह वै सशरीरस्य सतः   
प्रियाप्रिययोरपहतिरस्त्यशरीरं वाव सन्तं न प्रियाप्रिये स्पृशतः ।।1।।  
अशरीरो वायुरभ्रं विद्युत्स्तनयित्नुरशरीराण्येतानि तद्यथैतान्यमुष्मादकाशात् समुत्थाय परं ज्योतिरुपसम्पद्यस्वेन स्वेन रूपेणाभिनिष्पद्यन्ते ।।2।।  
एवमेवैष सम्प्रसादोस्माच्छरीरात् समुत्थाय परं ज्योतिरुपसम्पद्य स्वेन रूपेणाभिनिष्पद्यते स उत्तमः पुरुषः स यत्र पर्येति जक्षन् क्रीडन् रममाणः   
स्त्रीभिर्वा यानैर्वा ज्ञातिभिर्वाज्ञातिभिर्वा नोपजनं स्मरन्निदं शरीरं स यथा प्रयोग्य आचरणे युक्त एवमेवायमस्मिन् शरीरे प्राणो युक्तः ।।3।।  
अथ यत्रैतदाकाशमनुविषण्णं चक्षुः स चाक्षुषः पुरुषो दर्शनायचक्षुरथ यो वेदेदं जिघ्राणीति स आत्मा गन्धाय घ्राणमथ यो वेददमभिव्याहराणीति   
स आत्माभिव्याहाराय वागथ यो वेदेदं शृणवानीति स आत्मा श्रवणाय श्रोत्रम् ।।4।।  
अथ यो वेदेदं मन्वानीति स आत्मा मनोस्य दैवं चक्षुः स वा एष एतेन दैवेन चक्षुषा मनसैतान् कामान् पश्यन् रमते ।।5।।  
य एते ब्रह्मलोके तं वा एतं देवा आत्मानमुपासते तस्मात् तेषां सर्वे च लोकाः आत्ताः सर्वे च कामाः सर्वांश्च लोकानाप्नोति सर्वांश्च कामान्   
यस्तमात्मानमनुविद्य विजानातीति ह प्रजापतिरुवाच प्रजापतिरुवाच ।।6।।12।।  
श्यामाच्छबलं प्रपद्ये शबलाच्छयामं प्रपद्येश्व इव रोमाणि विधूय पापं चन्द्र इव राहोर्मुखात् प्रमुच्य धूत्वा शरीरमकृतं कृतात्मा   
ब्रह्मलोकमभिसम्भवामीत्यभिसम्भवामीति ।।13।।  
आकाशो वै नामरूपयोर्निर्वहिता ते यदन्तरा तद्ब्रह्म तदमृतं स आत्मा प्रजापतेः सभां वेश्म प्रपद्ये यशोहं भवानिमि () ब्राह्मणानां यशो   
राज्ञां यशो विशां यशोहमनुप्रापत्सि स हाहं यशसां यशः श्वेतमदत्कमदत्कं श्वेतं लिन्दु माभिगां लिन्दु माभिगाम् ।।14।।  
तद्धैतद्ब्रह्मा प्रजापतय उवाच प्रजापतिर्मनवे मनुः प्रजाभ्यः आचार्यकुलाद्वेदमधीत्य यथाविधानं गुरोः कर्मातिशेषणाभिसमावृत्य कुटुम्बो शुचौ देशे   
स्वाध्यायमधीयानो धार्मिकान् विदधदात्मनि सर्वेन्द्रियाणि सम्प्रतिष्टाप्याहिंसन् सर्वाणि भूतान्यन्यत्र तीर्थेभ्यः स खल्वेवं वर्तयन् यावदायुषं   
ब्रह्मलोकमभिसम्पद्यते न च पुनरावर्तते न च पुनरावर्तते ।।15।।  
इति श्रीमच्छान्दोग्योपनिषदि अष्टमोध्यायः   
इति श्रीमच्छान्दोग्योपनिषत् ।।  
