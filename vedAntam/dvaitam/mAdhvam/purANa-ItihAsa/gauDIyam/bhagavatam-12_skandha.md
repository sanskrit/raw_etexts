



श्रीमद्भागवतमहापुराणम्
## द्वादशः स्कन्धः


(१२.१)
अथ प्रथमोऽध्यायः
राजवंशानुकीर्तनं

ओं नमो भगवते वासुदेवाय

॥ १२.१.१ ॥

राजोवाच
स्वधामानुगते कृष्णे यदुवंशविभूषणे ।
कस्य वंशोऽभवत् पृथ्व्याम् एतद् आचक्ष्व मे मुने ॥

श्रीधरः
श्रीगुरुं परमानन्दं वन्द आनन्दविग्रहम् ।
यस्य सन्नतिमात्रेण चिद् आनन्दायते बपुः ॥
जयन्ति श्रीपरानन्दकृषापाङ्गलसद्दृशः ।
या नित्यम् अनुवर्तन्ते सम्पदो विगतादृशः ॥
उक्तस् त्रयोदशाध्यायैर् द्वादशे त्व् आश्रयः सतः ।
अधिष्ठानावधित्वाभ्याम् आश्रयश् चेश्वरः सतः ॥
उक्तो लयावधित्वेन प्राकृतात्यन्तिके लये ।
अधिष्ठानतया चोक्तो महापुरुषवर्णने ॥
तत्रादौ षड्भिर् अध्यायैः शुकः प्राह परीक्षिते ।
शेषैस् तत्राखिलान्य् आह सूतः पृष्टोऽथ सत्रिभिः ॥
स्वाश्रयश्रवणे कार्यो न विलम्बो मनीषिणा ।
इत्य् एतत् कालवैषम्यं चतुर्भिस् तावद् उच्यते ॥
तत्र तु प्रथमे भावि मागधान्वयभूमिपान् ।
कलिप्रभावतः प्राह सङ्करादिम् अलीमसान् ॥

तद् एवं वैवस्वतमनुवंशे सोमवंशप्रस्तावेन श्रीकृष्णावतारचरितानि सप्रपष्चमनुवर्णितानि, अथेदानीं भावी सोमवंशः कलौ विजातीयसङ्करादिम् अलीमसो वैरङ्यद्वारा श्रीकृष्णैकभक्तिनिगमनायानुवर्ण्यते, तत्र तु सोमवंशशाखासु चिरकालानुवर्तितया मागधवंशोऽनुक्रम्यते, तत्र पूरोर् वंशे उपरिचरो वसुस् तस्य बृहद्रथस् तस्य जारसन्धस् तस्य सहदेवः पुत्रोऽभूद् इत्य् उक्तं नवमस्कन्धे । तत्रैव सहदेवान् मार्जारिस् ततः श्रुतश्रवा इत्यादयो रिपुष्जयान्ता विंशतिर् भाविनो राजानो निरूपिताः । (तत्र राजा पृच्छति, स्वधामेति । इदानीं) ॥१॥

क्रमसन्दर्भः  श्रीराधाकृष्णाभ्यां नमः । अथ द्वादशस्कन्धस्य क्रमसन्दर्भः ।

द्वादशक्रमसन्दर्भे सन्दर्भाणां समाहृतिः ।
क्रियते यन्निदेशेन स मेऽनन्यगतेर् गतिः ॥

तद् एवम् एकादशस्कन्धपर्यन्तग्रन्थेन निजाभीष्टं श्रीकृष्णलक्षणम् आश्रयं यथावन् निरूप्य पुराणोपसंहाराय द्वादशस्कन्ध आरभ्यते ॥१॥

विश्वनाथः  श्रीगुरवे नमः ।

प्रणम्य श्रीगुरुं भूयः श्रीकृष्णं करुणार्णवम् ।
लोकनाथं जगच्चक्षुः श्रीशुकं तम् उपाश्रये ॥
गोपरामाजनप्राणप्रेयसेऽतिप्रभुष्णवे ।
तदीयप्रियदास्याय मां मदीयम् अहं ददे ॥

त्रयोदशभिर् अध्यायैर् द्वादशे तु चतुर्विधः ।
निरोध उक्तः श्रीकृष्णकथाप्य् अत्रोपसंहृतौ ॥
त्रिभिर् आदौ कलेर् धर्मद्रोहिणः कथ्यते कथा ।
एकेन प्रलयास्याथ द्वाभ्यां शुकपरीक्षितोः ॥
पुराणस्य तथैकेन मार्कण्डेयस्य च त्रिभिः ।
सूर्यस्याख्यानवृन्दस्य भाविभूमिपानां कथोच्यते ।
मागधान्वयजातानां कलिकल्मषशालिनाम् ॥

 _*_

॥ १२.१.२३ ॥

श्रीशुक उवाच
योऽन्त्यः पुरष्जयो नाम भविष्यो बारहद्रथः ।
तस्यामात्यस् तु शुनको हत्वा स्वामिनम् आत्मजम् ॥
प्रद्योतसञ्ज्षं राजानं कर्ता यत्पालकः सुतः ।
विशाखयूपस् तत्पुत्रो भविता राजकस् ततः ॥

श्रीधरः  तदुपरितनं वंशं सङ्करादिदोषैः प्रपष्चयतियोऽन्त्य इति । रिपुष्जय एव पुरष्जयः । स्वामिनं पुरष्जयं हत्वा स्वपुत्रं प्रद्योतसञ्ज्षं राजानं करिष्यति । यस्य पालको नाम सुतो भविष्यति ॥२॥

क्रमसन्दर्भः  यत्र तदन्तर्धाने लोकानां दुःखम् एव स्याद् इति दर्शयित्व, कथष्चित् तं भजतां तु निस्तारः स्याद् इति दर्शयिष्यतेश्रीशुक उवाच । योऽन्त्यो पुरष्जय इत्यादिना ॥२॥


विश्वनाथः  तद् एवं चन्द्रवंशावतंसस्य श्रीकृष्णचन्द्रस्य चरितामृतकथासिन्धुः, स्कन्धद्वयेन वर्णितः । तत्रैव लोकान् निमज्यानन्दयितुम् इदानीं तेषां ततोऽन्यत्र वैराग्यम् उत्पादयितुं तस्यैव चन्द्रवंश्यान्तिमो भागो वर्ण्यते । तत्र चन्द्रवंशशाखायां पुरोर् वंशे उपरिचरो वसुः । तस्य पुत्रो बृहद्रथः, तस्य जरासन्धः । तस्य सहदेवः । पुत्रोऽभूद् इत्य् उक्तं नवमस्कन्धे । पुनश् च तत्रैव सहदेवस्य मार्जारिस् तस्य श्रुतश्रवा इत्य् एवं रिपुष्जयान्ता विंशतिभाविनो राजानो निरूपिताः । अत्र स्कन्धे तदुपरितनं वंशं सङ्करादिदोषैर् मलिनीभूतं वर्णयतियोऽन्त्य इति । रिपुष्जय एव पुरष्जयः, बारहद्रथः बृहद्रथवंश्यः । स्वामिनं रिपुष्जयं हत्वा स्वपुत्रं प्रद्योतं राजानं करिष्यति । यत् यस्य प्रद्योतस्य सुतः पालकः पालकसञ्ज्षः ॥२॥

 _*_

॥ १२.१.४ ॥

नन्दिवर्धनस् तत्पुत्रः पष्च प्रद्योतना इमे ।
अष्टत्रिंशोत्तरशतं भोक्ष्यन्ति पृथिवीं नृपाः ॥

श्रीधरः  प्रद्योतनाः प्रद्योतसञ्ज्षाः ॥४॥

क्रमसन्दर्भः  न व्याख्यातम्.

विश्वनाथः  प्रद्योतवंशत्वात् प्रद्योतनाः ॥४॥

 _*_

॥ १२.१.५८ ॥

शिशुनागस् ततो भाव्यः काकवर्णस् तु तत्सुतः ।
क्षेमधर्मा तस्य सुतः क्षेत्रज्षः क्षेमधर्मजः ॥
विधिसारः सुतस् तस्या जातशत्रुर् भविष्यति ।
दर्भकस् तत्सुतो भावी दर्भकस्याजयः स्मृतः ॥
नन्दिवर्धन आजेयो महानन्दिः सुतस् ततः ।
शिशुनागा दशैवैते षष्ट्युत्तरशतत्रयम् ॥
समा भोक्ष्यन्ति पृथिवीं कुरुश्रेष्ठ कलौ नृपाः ।
महानन्दिसुतो राजन् शूद्रागर्भोद्भवो बली ॥

न कतमेन व्याख्यातम्.

 _*_

॥ १२.१.९ ॥

महापद्मपतिः कश्चिन् नन्दः क्षत्रविनाशकृत् ।
ततो नृपा भविष्यन्ति शूद्रप्रायास् त्व् अधार्मिकाः ॥

श्रीधरः  नन्दो नाम कश्चिन् महापद्मसङ्ख्याया सेनायाः धनस्य वा पतिर् भविष्यति । अत एव महापद्म इत्य् अपि तस्य नाम ॥९॥

क्रमसन्दर्भः  न व्याख्यातम्.

विश्वनाथः  आजेयः अजयस्य सुतः । स नन्दो महापद्मपतित्वान् महापद्मः ॥९॥

 _*_

॥ १२.१.१० ॥

स एकच्छत्रं पृथिवीम् अनुल्लङ्घितशासनः ।
शासिष्यति महापद्मो द्वितीय इव भार्गवः ॥

श्रीधरः  एकम् एव छत्रं यस्यां तां पृथिवीं शासिष्यति पालयिष्यति । क्षत्रोत्सादने दृष्टान्तः, भार्गवः परशुराम इव ॥१०॥

क्रमसन्दर्भः  न व्याख्यातम्.

विश्वनाथः  क्षत्रविनाशकत्वे दृष्टान्तः, भार्गवः परशुराम इव ॥१०॥

 _*_

॥ १२.१.१११२ ॥

तस्य चाष्टौ भविष्यन्ति सुमाल्यप्रमुखाः सुताः ।
य इमां भोक्ष्यन्ति महीं राजानश् च शतं समाः ॥
नव नन्दान् द्विजः कश्चित् प्रपन्नान् उद्धरिष्यति ।
तेषाम् अभावे जगतीं मौर्या भोक्ष्यन्ति वै कलौ ॥

श्रीधरः  समाः संवत्सरान् ॥११॥ नव नन्दान् नन्दं च तत्पुत्रांश् चेत्य् एवं नव । प्रपन्नान् विश्वस् तान् विख्यातान् वा । द्विजः कौटिल्यवात्स्यायनादिपर्यायश् चाणक्य उद्धरिष्यत्य् उन्मूलयिष्यति । मौर्या मौर्यसञ्ज्षाः ।

क्रमसन्दर्भः  न व्याख्यातम्.

विश्वनाथः  नव नन्दान् नन्दं च तत्पुत्रान् अष्टौ चेत्य् एवं नव प्रपन्नान् विश्वस्तान् द्विजश् चाणक्यः उद्धरिष्यति उन्मूलयिष्यति । मौर्या मौर्यसञ्ज्षाः ॥११॥


 _*_

॥ १२.१.१३ ॥

स एव चन्द्रगुप्तं वै द्विजो राज्येऽभिषेक्ष्यति ।
तत्सुतो वारिसारस् तु ततश् चाशोकवर्धनः ॥

श्रीधरः  कथं भोक्ष्यन्ति तद् आहस एवेति । चन्द्रगुप्तं मौर्यप्रथमम् ॥१३॥

क्रमसन्दर्भः, विश्वनाथः  न व्याख्यातम्.

 _*_

॥ १२.१.१४ ॥

सुयशा भविता तस्य सङ्गतः सुयशःसुतः ।
शालिशूकस् ततस् तस्य सोमशर्मा भविष्यति ।
शतधन्वा ततस् तस्य भविता तद् बृहद्रथः ॥

न कतमेनापि व्याख्यातम्.

 _*_

॥ १२.१.१५ ॥

मौर्या ह्य् एते दश नृपाः सप्तत्रिंशच्छतोत्तरम् ।
समा भोक्ष्यन्ति पृथिवीं कलौ कुरुकुलोद्वह ॥

श्रीधरः  तेषां पष्चमो दशरथः पारशरादिभिर् उक्तोऽत्राप्य् अनुसन्धेयः । तेन सह मौर्या दश । सप्तत्रिंशच्छतोत्तरं सप्तत्रिंशदुत्तरं शतं समाः ॥१५॥

क्रमसन्दर्भः  न व्याख्यातम्.

विश्वनाथः  राजा सप्तत्रिंशदुत्तरं शतं समाः ॥१५॥

 _*_

॥ १२.१.१६ ॥

हत्वा बृहद्रथं मौर्यं तस्य सेनापतिः कलौ ।
पुष्यमित्रस् तु शुङ्गाह्वः स्वयं राज्यं करिष्यति ॥

श्रीधरः  बृहद्रथस्य सेनापतिः पुष्यमित्रो नाम स्वामिनं बृहद्रथं हत्वा राज्यं करिष्यति । स च शुङ्गानां प्रथमः ॥१६॥

क्रमसन्दर्भः  न व्याख्यातम्.

विश्वनाथः  बृहद्रथस्य सेनापतिः स्वामिनं राज्यं करिष्यति । स पुष्यमित्रो नाम शुङ्गानां प्रथमः ॥१६॥

_*_

॥ १२.१.१७१९ ॥

अग्निमित्रस् ततस् तस्मात् सुज्येष्ठो भविता ततः ।
वसुमित्रो भद्रकश् च पुलिन्दो भविता सुतः ॥
ततो घोषः सुतस् तस्माद् वज्रमित्रो भविष्यति ।
ततो भागवतस् तस्माद् देवभूतिः कुरूद्वह ॥
शुङ्गा दशैते भोक्ष्यन्ति भूमिं वर्षशताधिकम् ।
ततः काण्वान् इयं भूमिर् यास्यत्य् अल्पगुणान् नृप ॥

श्रीधरः  ततोऽग्निमित्रादयो नवेत्य् एवं शुङ्गा दशवर्षशताधिकं द्वादशाधिकं वर्षशतम् ॥१७१९॥

क्रमसन्दर्भः  न व्याख्यातम्.

विश्वनाथः  ततोऽग्निमित्रादयो नवेत्य् एवं शुङ्गा दशवर्षशताधिकं द्वादशाधिकं वर्षशतम् ॥१७१९॥

 _*_

॥ १२.१.२० ॥

शुङ्गं हत्वा देवभूतिं काण्वोऽमात्यस् तु कामिनम् ।
स्वयं करिष्यते राज्यं वसुदेवो महामतिः ॥

श्रीधरः  कथं कण्वान् यास्यति ? तद् आहशुङ्गम् इति । परस्त्रीकामिनं देवभूतिनामानं शुङ्गं हत्वा तदमात्यो वसुदेवनामा कण्वो राज्यं करिष्यति ॥२०॥

क्रमसन्दर्भः  न व्याख्यातम्.

विश्वनाथः  कथं कण्वान् यास्यति ? तद् आहशुङ्गम् इति । परस्त्रीकामिनं देवभूतिनामानं शुङ्गं हत्वा ॥२०॥

 _*_

॥ १२.१.२१ ॥

तस्य पुत्रस् तु भूमित्रस् तस्य नारायणः सुतः ।
नारायणस्य भविता सुशर्मा नाम विश्रुतः ॥

श्रीधरः  काण्वानां चतुर्थः सुशर्मा ज्षेयः ॥२१॥

क्रमसन्दर्भः, विश्वनाथः  न व्याख्यातम्.

 _*_

॥ १२.१.२२ ॥

काण्वायना इमे भूमिं चत्वारिंशच् च पष्च च ।
शतानि त्रीणि भोक्ष्यन्ति वर्षाणां च कलौ युगे ॥

श्रीधरः  इमे वसुदेवादयः काण्वायना वर्षाणां त्रीणि शतानि पष्चचत्वारिंशद्वर्षाणि च भूमिं भोक्ष्यन्ति ॥२२॥

क्रमसन्दर्भः  न व्याख्यातम्.

विश्वनाथः  वसुदेवादयः काण्वायनाः ॥२२॥

 _*_

॥ १२.१.२३ ॥

हत्वा काण्वं सुशर्माणं तद्भृत्यो वृषलो बली ।
गां भोक्ष्यत्य् अन्ध्रजातीयः कष्चित् कालम् असत्तमः ॥

श्रीधरः  काण्वानाम् अन्तिमं सुशर्माणं हत्वा बलीनामा तद् भृत्यो गां भोक्ष्यति ॥२३॥

क्रमसन्दर्भः  न व्याख्यातम्.

विश्वनाथः  सुशर्माणम् इति काण्वानाम् अन्तिमः सुशर्मा ज्षेयः । बली बलिसञ्ज्षः ॥२३॥

 _*_

॥ १२.१.२४२६ ॥

कृष्णनामाथ तद्भ्राता भविता पृथिवीपतिः ।
श्रीशान्तकर्णस् तत्पुत्रः पौर्णमासस् तु तत्सुतः ॥
लम्बोदरस् तु तत्पुत्रस् तस्माच् चिबिलको नृपः ।
मेघस्वातिश् चिबिलकाद् अटमानस् तु तस्य च ॥
अनिष्टकर्मा हालेयस् तलकस् तस्य चात्मजः ।
पुरीषभीरुस् तत्पुत्रस् ततो राजा सुनन्दनः ॥

श्रीधरः, विश्वनाथः  न व्याख्यातम्.

क्रमसन्दर्भः  अनिष्टकर्मेति हालेयस्य विशेषणम् ॥२६॥

 _*_

॥ १२.१.२७ ॥

चकोरो बहवो यत्र शिवस्वातिर् अरिन्दमः ।
तस्यापि गोमती पुत्रः पुरीमान् भविता ततः ॥

श्रीधरः  यत्र येषु बहुसञ्ज्षेष्व् अष्टसु चरमः शिवस्वातिनामा भविता ॥२७॥

क्रमसन्दर्भः  यत्र येषु अष्टसु अनुक्तेषु नवमः शिवस्वातिर् इत्य् अर्थः । इति द्वाविंशतिः । गौमतीपुत्रपुरीमन्तौ द्वौ ॥२७॥

विश्वनाथः  आवभृत्या अवभृतिर् नगरी तत्र भवाः ॥२७॥

 _*_

॥ १२.१.२८२९ ॥

मेदशिराः शिवस्कन्दो यज्षश्रीस् तत्सुतस् ततः ।
विजयस् तत्सुतो भाव्यश् चन्द्रविज्षः सलोमधिः ॥
एते त्रिंशन् नृपतयश् चत्वार्य् अब्दशतानि च ।
षट्पष्चाशच् च पृथिवीं भोक्ष्यन्ति कुरुनन्दन ॥

श्रीधरः, विश्वनाथः  न व्याख्यातम्.

क्रमसन्दर्भः  अन्ये बाल्यादिवल् लोमधिपर्यन्ताः पृथक् पृथग् अन्या इति त्रिंशत् ॥२७॥

 _*_

॥ १२.१.३० ॥

सप्ताभीरा आवभृत्या दश गर्दभिनो नृपाः ।
कङ्काः षोडश भूपाला भविष्यन्त्य् अतिलोलुपाः ॥

श्रीधरः  आवभृत्याः अवभृतिर् नगरी तद् राजानः ॥३०॥

क्रमसन्दर्भः  न व्याख्यातम्.

विश्वनाथः  आवभृत्याः अवभृतिर् नगरी तत्र भवाः ॥३०॥

 _*_

॥ १२.१.३१ ॥

ततोऽष्टौ यवना भाव्याश् चतुर्दश तुरुष्ककाः ।
भूयो दश गुरुण्डाश् च मौला एकादशैव तु ॥

न कतमेनापि व्याख्यातम्.

 _*_

॥ १२.१.३२३३ ॥

एते भोक्ष्यन्ति पृथिवीं दश वर्षशतानि च ।
नवाधिकां च नवतिं मौला एकादश क्षितिम् ॥
भोक्ष्यन्त्य् अब्दशतान्य् अङ्ग त्रीणि तैः संस्थिते ततः ।
किलकिलायां नृपतयो भूतनन्दोऽथ वङ्गिरिः ॥

श्रीधरः  एते आभीरादयो मौलव्यतिरिक्ताः पष्चषष्टिनृपा एकोनशताधिकं वर्षसहस्रं पृथिवीं भोक्ष्यन्ति । ततः पूर्वोक्ता एवैकादश मौलास् त्रीण्य् अब्दशतानि क्षितिं भोक्ष्यन्ति ॥३२॥
तैः संस्थिते तेषु मृतेषु किलिकिलायां पुर्यां नृपतयो भविष्यन्तीत्य् उत्तरेणान्वयः ॥३३॥

क्रमसन्दर्भः  न व्याख्यातम्.

विश्वनाथः  एते मौलव्यतिरिक्ताः । मौलास् त्व् एकादश । त्रीण्य् अब्दशतानि । तैर् मौलैः संस्थिते मृते सति । किलकिलायां पुर्याम् ॥३२३३॥

 _*_

॥ १२.१.३४ ॥

शिशुनन्दिश् च तद्भ्राता यशोनन्दिः प्रवीरकः ।
इत्य् एते वै वर्षशतं भविष्यन्त्य् अधिकानि षट् ॥

श्रीधरः  अधिकानि षड्वर्षाणि च ॥३४॥

क्रमसन्दर्भः  न व्याख्यातम्.

विश्वनाथः  षट्वर्षाण्य् अधिकानि भविष्यन्ति भावीनि व्याप्य भोक्ष्यन्ति पालयिष्यन्ति ॥३४॥

 _*_

॥ १२.१.३५३६ ॥

तेषां त्रयोदश सुता भवितारश् च बाह्लिकः ।
पुष्पमित्रोऽथ राजन्यो दुर्मित्रोऽस्य तथैव च ॥
एककाला इमे भूपाः सप्तान्ध्राः सप्त कौशलाः ।
विदूरपतयो भाव्या निषधास् तत एव हि ॥

श्रीधरः  तेषां भूतनन्दादीनां यथायथं बाह्लिकनामानस् त्रयोदश सुता भविष्यन्ति । अथ पुष्पमित्रो नामान्यो राजन्यः । अस्य च दुर्मित्रो नाम पुत्रः ॥३५॥

तथा आन्ध्राः कोशला विदूरपतयो निषधाश् च एते च तत् तद् देशनामभिः प्रख्यातास् तुल्यकालाः खण्डमण्डलेषु भूपास् तत एव तेभ्यो बाह्लिकेभ्य एव भाव्या भविष्यन्ति ॥३६॥

क्रमसन्दर्भः  न व्याख्यातम्.

विश्वनाथः  तेषां भूतनन्दादीनां त्रयोदश बाह्लिकनामानो भविष्यन्ति । अथेत्य् अन्य एव पुष्यमित्रः क्षत्रियोऽस्य दुर्मित्रो नाम पुत्रः ॥३५॥ एककालाः खण्डमण्डलपतयः ॥३६॥

_*_

॥ १२.१.३७ ॥

मागधानां तु भविता विश्वस्फूर्जिः पुरष्जयः ।
करिष्यत्य् अपरो वर्णान् पुलिन्दयदुमद्रकान् ॥

श्रीधरः  ततश् च मागधानां तु राजा विश्वस्फूर्जिर् नाम भविता । स चापूर्वोक्तात् पुरष्जयाद् अपरः पुरष्जय इति प्रसिद्धः सन् वर्णान् ब्राह्मणादीन् पुलिन्दयदुमद्रकसञ्ज्षान् म्लेच्छप्रायान् करिष्यति । अपरान् इति पाठे अन्यान् पुलिन्दादिसञ्ज्षान् वर्णान् करिष्यतीत्य् अर्थः ॥३७॥

क्रमसन्दर्भः  न व्याख्यातम्.

विश्वनाथः  ततश् च मागधानां मध्ये कश्चिद् विश्वस्फूर्जिनाम पुराणां जेता परः प्रचीनः पुरष्जयो द्वितीय इवेत्य् अर्थः । वर्णान् ब्राह्मणादीन् पुलिन्दयदुमद्रकसञ्ज्षान् म्लेच्छप्रायान् करिष्यति ॥३७॥

 _*_

॥ १२.१.३८ ॥

प्रजाश् चाब्रह्मभूयिष्ठाः स्थापयिष्यति दुर्मतिः ।
वीर्यवान् क्षत्रम् उत्साद्य पद्मवत्यां स वै पुरी ॥
अनुगङ्गम् आप्रयागं गुप्तां भोक्ष्यति मेदिनीम्

श्रीधरः  किं चैवं कृत्वाब्रह्मभूयिष्ठा अत्रैवर्ण्याप्रचुराः सतीः प्रजाः स्थापयिष्यति पालयिष्यति । स च पद्मवत्यां पुरि वसन् अनुगङ्गां गङ्गाद्वारम् आरभ्य प्रयागपर्यन्तं गुप्तां पालितां मेदिनीं भोक्ष्यति ॥३८॥

क्रमसन्दर्भः  न व्याख्यातम्.

विश्वनाथः  अब्रह्मभूयिष्ठा वेदरहिता बहुतराः । क्षेत्रं पुण्यक्षेत्रम् उत्साद्य उत्सन्नं कृत्वा ॥३८॥

 _*_

॥ १२.१.३९ ॥

सौराष्ट्रावन्त्याभीराश् च शूरा अर्बुदमालवाः ।
व्रात्या द्विजा भविष्यन्ति शूद्रप्राया जनाधिपाः ॥

श्रीधरः  तदनन्तरं च सौराष्ट्रादिदेशवर्तिनो द्विजा व्रात्या उपनयनरहिता भविष्यन्ति ॥३९॥

क्रमसन्दर्भः  न व्याख्यातम्.

विश्वनाथः  ततश् च सौराष्ट्रादिदेशवर्तिनो द्विजा व्रात्याः संस्कारहीना भविष्यन्ति ॥३९॥

 _*_

॥ १२.१.४० ॥

सिन्धोस् तटं चन्द्रभागां कौन्तीं काश्मीरमण्डलम् ।
भोक्ष्यन्ति शूद्रा व्रात्याद्या म्लेच्छाश् चाब्रह्मवर्चसः ॥

श्रीधरः  अब्रह्मवर्चसो वेदाचारशून्याः ॥४०॥

क्रमसन्दर्भः, विश्वनाथः  न व्याख्यातम्.

 _*_

॥ १२.१.४१ ॥

तुल्यकाला इमे राजन् म्लेच्छप्रायाश् च भूभृतः ।
एतेऽधर्मानृतपराः फल्गुदास् तीव्रमन्यवः ॥

श्रीधरः  इमे च म्लेच्छप्राया भूभृतस् तुल्यकाला भविष्यन्ति । किं च, एते सर्वेऽधर्मानृतपरा अधर्मेऽनृते च परिनिष्ठिताः फल्गुदा अल्पदातारः ॥४१॥

क्रमसन्दर्भः, विश्वनाथः  न व्याख्यातम्.

 _*_

॥ १२.१.४२ ॥

स्त्रीबालगोद्विजघ्नाश् च परदारधनादृताः ।
उदितास्तमितप्राया अल्पसत्त्वाल्पकायुषः ॥

श्रीधरः  उदितास्तमितप्राया हर्षशोकादिबहुलाः ॥४२॥

क्रमसन्दर्भः, विश्वनाथः  न व्याख्यातम्.

 _*_

॥ १२.१.४३ ॥

असंस्कृताः क्रियाहीना रजसा तमसावृताः ।
प्रजास् ते भक्षयिष्यन्ति म्लेच्छा राजन्यरूपिणः ॥

श्रीधरः  असंस्कृता गर्भाधानादिसंस्काररहिताः । प्रजा भक्षयिष्यन्ति धनाद्यपहारादिना पीडयिष्यन्ति ॥४३॥

क्रमसन्दर्भः, विश्वनाथः  न व्याख्यातम्.

 _*_

॥ १२.१.४४ ॥

तन्नाथास् ते जनपदास् तच्छीलाचारवादिनः ।
अन्योन्यतो राजभिश् च क्षयं यास्यन्ति पीडिताः ॥

श्रीधरः  किं च, तन्नाथाः ते नाथा येषां ते जनपदा देशवर्तिनो मनुष्यास् तच्छीलाचारवादिनस् तेषाम् इव शीलम् आचारो वादश् च तद्वन्तः ॥४४॥

क्रमसन्दर्भः, विश्वनाथः  न व्याख्यातम्.

 _*_

इति सारार्थदर्शिन्यां हर्षिण्यां भक्तचेतसाम् ।
द्वादशे प्रथमोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
राजवंशानुकीर्तनं नाम
प्रथमोऽध्यायः ।
॥ १२.१ ॥


(१२.२)

(१२.२)

अथ द्वितीयोऽध्यायः
कलिधर्मः


॥ १२.२.१ ॥

श्रीशुक उवाच
ततश् चानुदिनं धर्मः सत्यं शौचं क्षमा दया ।
कालेन बलिना राजन् नङ्क्षत्य् आयुर् बलं स्मृतिः ॥

श्रीधरः
द्वितीये तु कलेर् दोषवृद्धौ कल्क्यवतारतः ।
अधर्मिष्ठे जने नष्टे पुनः कृतयुगागमः ॥

कलिधर्मान् प्रपष्चयतिततश् चेत्यादिना ॥१॥

क्रमसन्दर्भः  न व्याख्यातम्.

विश्वनाथः
द्वितीये तु कलौ न्ṝणां जन्माचारगुणोदयः ।
कलेर् वृद्धिपरिज्षानं तदन्ते सत्यम् उच्यते ॥

कलिदोषान् आहतत इति ॥१॥

 _*_

॥ १२.२.२ ॥

वित्तम् एव कलौ न्ṝणां जन्माचारगुणोदयः ।
धर्मन्यायव्यवस्थायां कारणं बलम् एव हि ॥

श्रीधरः  धर्मन्याययोर् व्यवस्थायां बलम् एव ॥२॥

क्रमसन्दर्भः  न व्याख्यातम्.

विश्वनाथः  वित्तम् एवेति । यस्य वित्तं वर्तते, स एव सत्कुलजन्मा, स एव सदाचारः, स एव सद्गुण इत्य् एवाग्रे व्याख्येयम् ॥२॥

 _*_

॥ १२.२.३ ॥

दाम्पत्येऽभिरुचिर् हेतुर् मायैव व्यावहारिके ।
स्त्रीत्वे पुंस्त्वे च हि रतिर् विप्रत्वे सूत्रम् एव हि ॥

श्रीधरः  दाम्पत्ये भार्यापतिभावेऽभिरुचिर् एव हेतुर् न कुलगोत्रादिः । व्यावहारिके क्रयविक्रयादौ । स्त्रीत्वे पुंस्त्वे च तयोः श्रैष्ठ्ये रतिकौशलम् एव हेतुर् न कुलम् आचारो वा ॥३॥

क्रमसन्दर्भः, विश्वनाथः  न व्याख्यातम्.

 _*_

॥ १२.२.४ ॥

लिङ्गम् एवाश्रमख्याताव् अन्योन्यापत्तिकारणम् ।
अवृत्त्या न्यायदौर्बल्यं पाण्डित्ये चापलं वचः ॥

श्रीधरः  आश्रमाणां ख्यातौ ज्षाने लिङ्गम् एव दण्डाजिनादिकं हेतुर् न त्व् आचारविशेषः । अन्योन्यापत्तिकारणं चाश्रमाद् आश्रमान्तरप्राप्तौ च कारणम् । यद्वा बहूदकहंसादीनाम् अन्योन्यापत्तौ नमस्कारादिव्यवहारे कारणम् । अवृत्त्या मुद्रार्पणादिदानासामर्थ्येन न्याये दौर्बल्यं पराजयः । चापलं वचो बहुभाषणम् ॥४॥

क्रमसन्दर्भः  न व्याख्यातम्.

विश्वनाथः  अन्योन्यापत्तौ .परस्परम् उत्कर्षापकर्षप्राप्तौ लिङ्गम् एव दण्डाजिनशिखात्यागादिकम् एव कारणं, न तु ज्षानसदाचारादिकम् । अवृत्त्या मूद्राद्यर्पणासामर्थ्येनैव हेतुना न्यायदौर्बल्यं न्याये पराजयः । चापलं वचः चापल्ययुक्तं भाषणम् ॥४॥

 _*_

॥ १२.२.५ ॥

अनाढ्यतैवासाधुत्वे साधुत्वे दम्भ एव तु ।
स्वीकार एव चोद्वाहे स्नानम् एव प्रसाधनम् ॥

श्रीधरः  असाधुत्वे चौर्याद्यभियोगे । प्रसाधनम् अलङ्कारः ॥५॥

क्रमसन्दर्भः, विश्वनाथः  न व्याख्यातम्.

 _*_

॥ १२.२.६ ॥

दूरे वार्ययनं तीर्थं लावण्यं केशधारणम् ।
उदरम्भरता स्वार्थः सत्यत्वे धार्ष्ट्यम् एव हि ॥

श्रीधरः  दूरे वर्तमानं वार्ययनं जलाशयस् तीर्थं, न तु गुर्वादि । स्वार्थः पुरुषार्थः ॥६॥

क्रमसन्दर्भः  लावण्ये निमित्ते केशधारणम् एव करिष्यन्तीति सप्तम्यन्तानाम् अन्वयः ॥६॥

विश्वनाथः  वार्ययनं जलाशयः ॥६॥

 _*_

॥ १२.२.७८ ॥

दाक्ष्यं कुटुम्बभरणं यशोऽर्थे धर्मसेवनम् ।
एवं प्रजाभिर् दुष्टाभिर् आकीर्णे क्षितिमण्डले ॥
ब्रह्मविट्क्षत्रशूद्राणां यो बली भविता नृपः ।
प्रजा हि लब्धै राजन्यैर् निर्घृणैर् दस्युधर्मभिः ॥

न कतमेनापि व्याख्यातम्.

 _*_

॥ १२.२.९११ ॥

आच्छिन्नदारद्रविणा यास्यन्ति गिरिकाननम् ।
शाकमूलामिषक्षौद्रफलपुष्पाष्टिभोजनाः ॥
अनावृष्ट्या विनङ्क्ष्यन्ति दुर्भिक्षकरपीडिताः ।
शीतवातातपप्रावृढिमैर् अन्योन्यतः प्रजाः ॥
क्षुत्तृड्भ्यां व्याधिभिश् चैव सन्तप्स्यन्ते च चिन्तया ।
त्रिंशद् विंशति वर्षाणि परमायुः कलौ नृणाम् ॥

श्रीधरः  आच्छिन्ना अपहृता दारा द्रविणानि च यासां ताः । अष्टिर् बीजम् ॥९॥

क्रमसन्दर्भः, विश्वनाथः  न व्याख्यातम्.

 _*_

॥ १२.२.१२ ॥

क्षीयमाणेषु देहेषु देहिनां कलिदोषतः ।
वर्णाश्रमवतां धर्मे नष्टे वेदपथे नृणाम् ॥

श्रीधरः  क्षीयमाणेष्व् इत्यादीनाम् इत्थं कलौ गतप्राय इति पष्चमेनान्वयः । क्षीयमाणेष्व् अल्पप्रायेषु ॥१२॥

क्रमसन्दर्भः, विश्वनाथः  न व्याख्यातम्.

 _*_

॥ १२.२.१३ ॥

पाषण्डप्रचुरे धर्मे दस्युप्रायेषु राजसु ।
चर्यानृतवृथाहिंसा नानावृत्तिषु वै नृषु ॥

श्रीधरः  दस्युप्रायेषु चौरतुल्येषु । चौर्यानृतवृथाहिंसाद्या नानावृत्तयो येषां तेषु ।

क्रमसन्दर्भः, विश्वनाथः  न व्याख्यातम्.

 _*_

॥ १२.२.१४ ॥

शूद्रप्रायेषु वर्णेषु च्छागप्रायासु धेनुषु ।
गृहप्रायेष्व् आश्रमेषु यौनप्रायेषु बन्धुषु ॥

श्रीधरः  छागप्रायासु प्रमाणतः क्षिरतश् चाजातुल्यासु ।

क्रमसन्दर्भः, विश्वनाथः  न व्याख्यातम्.

 _*_

॥ १२.२.१५ ॥

अणुप्रायास्व् ओषधीषु शमीप्रायेषु स्थास्नुषु ।
विद्युत्प्रायेषु मेघेषु शून्यप्रायेषु सद्मसु ॥

श्रीधरः  अणुप्रायासु श्यामाकतुल्यासु । स्थास्नुषु वृक्षेषु । विद्युत्प्रायेषु तडिद्बहुलेषु । शून्यप्रायेषु धर्मादिरहितेषु सद्मसु गृहेषु ॥१५॥

क्रमसन्दर्भः  न व्याख्यातम्.

विश्वनाथः  स्थास्नुषु वृक्षेषु ॥१५॥

 _*_

॥ १२.२.१६ ॥

इत्थं कलौ गतप्राये जनेषु खरधर्मिषु ।
धर्मत्राणाय सत्त्वेन भगवान् अवतरिष्यति ॥

श्रीधरः  जने तु खरधर्मिणि दुःसहचेष्टिते कलौ गतप्राये समाप्तप्राये ॥१६॥

क्रमसन्दर्भः, विश्वनाथः  न व्याख्यातम्.

 _*_

॥ १२.२.१७ ॥

चराचरगुरोर् विष्णोर् ईश्वरस्याखिलात्मनः ।
धर्मत्राणाय साधूनां जन्म कर्मापनुत्तये ॥

श्रीधरः  एतत् प्रपष्चयति चतुर्भिःचराचरगुरोर् ईश्वरस्येति च । धर्मत्राणे हेतुः, गुरुत्वेश्वरत्वयोर् उपपादनम् अखिलस्य विश्वस्यात्मनः कारणस्येति । एवम्भूतस्य विष्णोर् जन्म साधूनां धर्मत्राणाय । धर्मत्राणप्रयोजनम् आहकर्मापनुत्तये मोक्षाय ॥१७॥

क्रमसन्दर्भः  न व्याख्यातम्.

विश्वनाथः  विष्णोर् जन्म भविष्यति साधूनां कर्मापनुत्तये मोक्षाय ॥१७॥

 _*_

॥ १२.२.१८ ॥

शम्भलग्राममुख्यस्य ब्राह्मणस्य महात्मनः ।
भवने विष्णुयशसः कल्किः प्रादुर्भविष्यति ॥

श्रीधरः  शम्भलग्रामे मुख्यस्य प्रधानस्य नाम्ना विष्णुयशसो ब्राह्मणस्य । भवने गृहे ॥१८॥

क्रमसन्दर्भः, विश्वनाथः  न व्याख्यातम्.

 _*_

॥ १२.२.१९२० ॥

अश्वम् आशुगम् आरुह्य देवदत्तं जगत्पतिः ।
असिनासाधुदमनम् अष्टैश्वर्यगुणान्वितः ॥
विचरन्न् आशुना क्षौण्यां हयेनाप्रतिमद्युतिः ।
नृपलिङ्गच्छदो दस्यून् कोटिशो निहनिष्यति ॥

श्रीधरः  धर्मत्राणप्रकारम् आह, अश्वम् इति । असाधवो दम्यन्ते येन तम् अश्वम् आरुह्यासिना दस्यून् कोटिशो निहनिष्यतीत्य् उत्तरेणान्वयः । असाधुदमन इति पाठे कल्किविशेषणम् । अणिमाद्यष्टैश्वर्याणि गुणाश् च सत्यसङ्कल्पत्वादयस् तैर् अन्वितः ॥१९॥

तत्प्रपष्चः, आशुना शीघ्रगामिना तेन हयेनाश्वेन क्षोण्यां पृथिव्यां विचरन् । नृपलिङ्गच्छदो राजवेषच्छन्नान् ॥२०॥

क्रमसन्दर्भः  न व्याख्यातम्.

विश्वनाथः  देवैः प्रस्थापितत्वात् देवदत्तत्वं, आशुना शीघ्रगामिना, असाधवो दम्यन्ते येन, तम् असाधुदमनं, नृपलिङ्गच्छदः राजवेशच्छन्नान् ॥१९२०॥

 _*_

॥ १२.२.२१ ॥

अथ तेषां भविष्यन्ति मनांसि विशदानि वै ।
वासुदेवाङ्गरागाति पुण्यगन्धानिलस्पृशाम् ॥
पौरजानपदानां वै हतेष्व् अखिलदस्युषु ॥

श्रीधरः  ततश् च पुनः कृतयुगप्रवृत्तिं वक्तुम् आह, अथेति सार्धाभ्याम् । तेषां पौरजानपदानां मनांसि विशदानि भविष्यन्ति । तत्र हेतुः, वासुदेवस्याङ्गरागेण चन्दनादिनातिपुण्यगन्धो योऽनिलस् तं स्पृशन्तीति तथा तेषाम् ।

क्रमसन्दर्भः, विश्वनाथः  न व्याख्यातम्.

 _*_

॥ १२.२.२२ ॥

तेषां प्रजाविसर्गश् च स्थविष्ठः सम्भविष्यति ।
वासुदेवे भगवति सत्त्वमूर्तौ हृदि स्थिते ॥

श्रीधरः  स्थविष्ठिः स्थूलः ॥२२॥

क्रमसन्दर्भः  न व्याख्यातम्.

विश्वनाथः  स्थविष्ठिर् धर्मनिष्ठतया स्थूलतरः ॥२२॥

 _*_

॥ १२.२.२३ ॥

यदावतीर्णो भगवान् कल्किर् धर्मपतिर् हरिः ।
कृतं भविष्यति तदा प्रजासूतिश् च सात्त्विकी ॥

श्रीधरः  कृतयुगप्रवृत्तिम् आहयदावतीर्ण इति । प्रजानां सूतिः प्रसूतिः ॥२३॥

क्रमसन्दर्भः  न व्याख्यातम्.

विश्वनाथः  सूतिः प्रसूतिः ॥२३॥

 _*_

॥ १२.२.२४ ॥

यदा चन्द्रश् च सूर्यश् च तथा तिष्यबृहस्पती ।
एकराशौ समेष्यन्ति भविष्यति तदा कृतम् ॥

श्रीधरः  तदवतारकालोपलक्षणम् आहयदा चन्द्रश् चेति । तिष्यः पुष्यः । अयम् अर्थः, चन्द्रसूर्यबृहस्पतीनां यदा पुष्यनक्षत्रे योगस् तदा तत् कृतयुगं भविष्यति । यद्य् अपि च प्रतिद्वादशाब्दं कर्कराशौ बृहस्पतौ वर्तमाने द्वित्रास्व् अमावास्यासु तेषां त्रयाणाम् अपि पुष्ययोगः सम्भवति, तथापि तेषां सह प्रवेशोऽत्र विवक्षितः । समेष्यन्तीति वचनात् । अतो नातिप्रसङ्गः ॥२४॥

क्रमसन्दर्भः  न व्याख्यातम्.

विश्वनाथः  सत्ययुगारम्भकालं दर्शयतियदेति । तिष्यः पुष्यः । अयम् अर्थःचन्द्रसूर्यबृहस्पतीनां यदा पुष्यनक्षत्रे योगस् तदा कृतयुगं भविष्यतीति । यद्यपि प्रतिद्वादशाब्दं कर्कटराशौ बृहस्पतौ वर्तमाने द्वित्रास्व् अमावास्यासु तेषां त्रयाणाम् अपि पुष्ययोगः सम्भवति, तथापि तेषां सह प्रवेशोऽत्र विवक्षितः । समेष्यन्तीति वचनात् । अतो नातिप्रसङ्गः ॥२४॥


 _*_

॥ १२.२.२५ ॥

येऽतीता वर्तमाना ये भविष्यन्ति च पार्थिवाः ।
ते त उद्देशतः प्रोक्ता वंशीयाः सोमसूर्ययोः ॥

श्रीधरः  एवं नवमस्कन्धम् आरभ्यानुक्रान्तं वैवस्वतमनोर् वंशद्वयं निगमयतियेऽतीता इति । उद्देशतः सङ्क्षेपतः ॥२५॥

क्रमसन्दर्भः  न व्याख्यातम्.

विश्वनाथः  नवमम् आरभ्योपक्रान्तां कथाम् उपसंहरतियेऽतीता इति ॥२५॥

 _*_

॥ १२.२.२६ ॥

आरभ्य भवतो जन्म यावन् नन्दाभिषेचनम् ।
एतद् वर्षसहस्रं तु शतं पष्चदशोत्तरम् ॥

श्रीधरः  कलियुगावान्तरविशेषं वक्तुम् आहआरभ्येत्यादिना । वर्षसहस्रं पष्चदशोत्तरं शतं चेति कयापि विवक्षयावान्तरसङ्ख्येयम् । वस्तुतस् तु परीक्षिन्नन्दयोर् अन्तरं द्वाभ्यां न्यूनं वर्षाणां सार्धसहस्रं भवति । यतः परीक्षित्समकालं मागधं मार्जारिम् आरभ्य रिपुष्जयान्ता विंशतिराजानः सहस्रसंवत्सरं भोक्ष्यन्तीत्य् उक्तं नवमस्कन्धे, ये बार्हद्रथभूपाला भाव्याः साहस्रवत्सरं [भा.पु. ९.२२.४९] इति । ततः परं पष्च प्रद्योतना अष्टत्रिंशोत्तरं शतम् । शिशुनागाश् च षष्ट्युत्तरशतत्रयं भोक्ष्यन्ति पृथिवीम् इत्य् अत्रैवोक्तत्वात् ॥२६॥

क्रमसन्दर्भः  न व्याख्यातम्.

विश्वनाथः  एतद्वर्षसहस्रम् इत्य् एषैव सङ्ख्या प्रमाणी कर्तव्या । परीक्षितः समकालवर्तिमार्जारिप्रभृतीनाम् आनन्दाद् भोगकालसङ्ख्यया तु किष्चिन् न्यूनं सार्धसाहस्रं यद् वर्षाणि, तत् तेषां खण्डमण्डलपतीनां विलाप्यानन्तर्येण सङ्ख्यातानीति ज्षेयम् ॥२६॥

 _*_

॥ १२.२.२७२८ ॥

सप्तर्षीणां तु यौ पूर्वौ दृश्येते उदितौ दिवि ।
तयोस् तु मध्ये नक्षत्रं दृश्यते यत् समं निशि ॥
तेनैव ऋषयो युक्तास् तिष्ठन्त्य् अब्दशतं नृणाम् ।
ते त्वदीये द्विजाः काल अधुना चाश्रिता मघाः ॥

श्रीधरः  कलेः प्रवृत्तिं वृद्धिं च निरूपयितुं कालज्षानोपलक्षणम् आहसप्तर्षीणां त्व् इति । अयम् अर्थःप्राग् अग्रशकटाकारं तारासप्तकं सप्तर्षिमण्डलम् । तत्र किष्चिद् उन्नतेषाग्रस्थानीयो मरीचिः । ततः पश्चाद् आनम्रयुगकन्धराकारो वसिष्ठः सभार्यः । ततः पश्चाद् ईषदुन्नतेषामूलस्थानीयोऽङ्गिराः । ततः पश्चाच् चतुरस्रताराचतुष्के ईशान्याम् अत्रिः । ततो दक्षिणतः पुलस्त्यः । पुलस्त्यात् पश्चिमतः पुलहः । तत उत्तरतः क्रतुः । एवं स्थिते तेषां मध्ये यौ पूर्वौ उदयसमये प्रथमम् उदितौ दृश्येते पुलहक्रतुसञ्ज्षौ तयोस् तु मद्ये तयोः पूर्वयोस् तु मध्ये यत् समं दक्षिणोत्तररेखायां समदेशावस्थितम् अश्विन्यादिषु यद् अन्यतमं नक्षत्रं दृश्यते, तेन तथैव युक्ता ऋषयः नृणाम् अब्दशतं तिष्ठन्ति, ते च द्विजास् त्वदीये कालेऽधुना मधा आश्रिता वर्तन्ते ॥२७२८॥

क्रमसन्दर्भः  न व्याख्यातम्.

विश्वनाथः  अथ कलेर् उत्पत्तिकालं वृद्धकालं च निरूपयितुं कालज्षानविशेषम् आह सप्तर्षीणाम् इति । प्राग् अग्रं शकटाकारं तारासप्तकं सप्तर्षिमण्डलम् । तत्रोदयसमये पूर्वौ प्रथमम् उदितौ पुलहक्रतुसञ्ज्षौ यौ निशि दृश्येते, तयोर् मध्ये गतम् अश्विन्याद्यन्यतमम् एकैकं नक्षत्रं तिष्ठति, एकैकशतवर्षं व्याप्य तेन तेनैव युक्ता ऋषयस् तिष्ठन्तीति नियमः । अधुना तु ते मघाश्रिता वर्तन्त इति, तेनाश्लेषाश्रितेषु कृष्णप्रादुर्भावः । मघाश्रितेषु तेषु तदन्तर्धानं कलिप्रवेशश् च, पूर्वाषाढं प्राप्तेषु कलेर् वृद्धिर् इत्य् उत्तरग्रहदृष्ट्या ज्षेयम् ॥२७२८॥

 _*_

॥ १२.२.२९ ॥

विष्णोर् भगवतो भानुः कृष्णाख्योऽसौ दिवं गतः ।
तदाविशत् कलिर् लोकं पापे यद् रमते जनः ॥

श्रीधरः  तेषु मघसु वर्तमानेषु सत्सु यदा विष्णोर् भानुर् भातीति भानुः शुद्धसत्त्वात्मको देहो दिवं वैकुण्ठं गतः, तदा कलियुगम् अविशत् । यद् यस्मिन् युगे जनः पापे रमते इति कलियुगस्य लक्षणम् ॥२९॥

चैतन्यमतमष्जुषा  विष्णोर् भगवतो भानुः कृष्णाख्योऽसौ दिवं गत इति भगवतो विष्णोर् अपि भानुः प्रकाशकः, सर्वेश्वरेश्वरत्वात् कृष्ण इत्य् आख्या यस्य, दिवं स्वधाम ॥२९॥

क्रमसन्दर्भः  श्रीकृष्णलोकं एव द्युशब्देनाप्य् आहविष्णोर् इति । यदा गुणावतारस्य भगवतो विष्णोस् तदंशत्वाद् रश्मिस्थानीयस्य कृष्णाख्यो भानुः सूर्यमण्डलस्थानीयः दिवं प्रापष्चिकलोकागोचरं मथुरादीनाम् एव प्रकाशविशेषरूपं वैकुण्ठलोकं गतः, तदा कलिर् लोकम् अविशत् । एषां च प्रकाशः पृथिवीस्थोऽप्य् अन्तर्धानशक्त्या ताम् अस्पृशन्न् एव विराजते । अतस् तया न स्पृश्यते, पृथिव्यादिभूतमयैर् अस्माभिर् वाराहोक्तमहाकदम्बादिर् इव । यस् तु प्रापष्चिकलोकगोचरो मथुरादिप्रकाशः, सोऽयं कृपया पृथिवीं स्पृशन्न् एवावतीर्णः । अतस् तया स्पृश्यते तादृशैर् अस्माभिर् दृश्यमानकदम्बादिर् इव । अस्मिंश् च प्रकाशे यदावतीर्णो भगवान्, तदा तत्स्पर्शेनापि तत्स्पर्शात् तां स्पृशन्न् एवास्ते स्म । सम्प्रति तदस्पृष्टप्रकाशे विहरमाणः पुनर् अस्पृशन्न् एव भवति । यद्यप्य् एवं तथापि क्वचिद् द्वयोर् भेदेन क्वचिद् अभेदेन विवक्षा तत्र तत्रावगन्तव्या ॥२९॥

विश्वनाथः  तत्रापि मघास्व् एव यदा भगवतो भानुः श्रीकृष्णस्य किरणरूपो वैकुण्ठनाथः दिवं वैकुण्ठं गतः कृष्णाख्यः कृष्णत्वेन आसम्यक् ख्यातिर् यस्य सः, भातीति भानुः, शुद्धसत्त्वात्मको देह इति स्वामिचरणाः ॥२९॥

 _*_

॥ १२.२.३० ॥

यावत् स पादपद्माभ्यां स्पृशन् आस्ते रमापतिः ।
तावत् कलिर् वै पृथिवीं पराक्रन्तुं न चाशकत् ॥

श्रीधरः  ननु श्रीकृष्णे पृथिव्यां वर्तमानेऽपि सन्ध्यारूपेण कलिः प्रविष्ट एवासीत्, सत्यम्, तथापि तावत् तस्य पराक्रमो नाभवद् इत्य् आहयावद् इति । पराक्रान्तुम् अभिभवितुम् ॥३०॥

क्रमसन्दर्भः  तद् एतद् अभिप्रेत्याहयावद् इति । पराक्रान्तुम् इत्य् अनेन तत्पूर्वम् अपि कष्चित् कालं व्याप्य प्रविष्टोऽसाव् इति ज्षापितम् ॥३०॥

विश्वनाथः  ननु द्वापरस्य सन्ध्यांशशेषे भगवदवतारमध्ये एव यदा दुर्योधनो द्यूतं प्रवर्तयामास, ततो द्रौपदीवस्त्राकर्षणसमयम् एव भगवदाविष्टः । कलिः पृथिव्याम् अधिकर्तुं प्रथमं शुभमुहूर्तं चकारेति श्रुतम् । सत्यं, तद् अपि स तदाकिष्चित्कर एवासी इत्य् आह्यावद् इति । कृष्णावतारमध्ये किल चतुर्भिर् वर्तसे येन पादैर् लोकसुखावहैर् इति पृथिव्युक्तेस् त्रेतायुगतोऽपि धर्मस्य प्राबल्यात् कुतः कलेस् तदा पराक्रम इति भावः ॥३०॥

 _*_

॥ १२.२.३१ ॥

यदा देवर्षयः सप्त मघासु विचरन्ति हि ।
तदा प्रवृत्तस् तु कलिर् द्वादशाब्दशतात्मकः ॥

श्रीधरः  अतो यथोक्त एव कलिप्रवेशकाल इत्य् आहयदा देवर्षय इति । द्वादशाब्दशतात्मक इति । दिव्येन मानेन सन्ध्यासन्ध्यांशाभ्यां सह यो द्वादशाब्दशतात्मकः, स कलिस् तदा सन्ध्याम् अतिक्रम्य प्रविष्ट इत्य् अर्थः ॥३१॥

क्रमसन्दर्भः  न व्याख्यातम्.

विश्वनाथः  अतो मघास्थेषु ऋषिषु कृष्णान्तर्धानक्षणसमनन्तरक्षण एव कलिः प्रविष्ट इत्य् आहयदेति । द्वादशाब्दशतात्मक इति दिव्येन मानेन सन्ध्यासन्ध्यांशाभ्यां सहेत्य् अर्थः ॥३१॥

 _*_

॥ १२.२.३२ ॥

यदा मघाभ्यो यास्यन्ति पूर्वाषाठां महर्षयः ।
तदा नन्दात् प्रभृत्य् एष कलिर् वृद्धिं गमिष्यति ॥

श्रीधरः  कलेः प्रवेशकालम् उक्त्वा तस्य वृद्धिकालम् आहयदेति । तदा प्रद्योतनात् प्रभृति वृद्धिं गच्छन् नन्दात् प्रभृत्य् अतिवृद्धिं गमिष्यतीत्य् अर्थः ॥३२॥

क्रमसन्दर्भः  न व्याख्यातम्.

विश्वनाथः  कलेर् वृद्धिकालम् आहयदेति ॥३२॥

 _*_

॥ १२.२.३३ ॥

यस्मिन् कृष्णो दिवं यातस् तस्मिन्न् एव तदाहनि ।
प्रतिपन्नं कलियुगम् इति प्राहुः पुराविदः ॥

श्रीधरः  ननु यदा कलेर् लिङ्गम् उपलब्धं, तदैव प्रविष्ट इति युक्तम् । ततः पूर्वम् एव प्रवेशस् ततः परं वृद्धिर् इत्य् अत्र किं प्रमाणम् ? तत्राहयस्मिन्न् इति । प्रतिपन्नं प्रविष्टम् इति ज्षातम् । पुराविदः पूर्वज्षातारः ॥३३॥

क्रमसन्दर्भः  न व्याख्यातम्.

विश्वनाथः  ननु कलेः प्रथमसन्ध्यायां कृष्णोऽवतीर्ण इति नवीना वदन्ति तन् नेत्य् आहयस्मिन्न् इति । अतो युगानां पूर्वसन्ध्यांशशेषे एव आरम्भसमय इति यो नियमः, सोऽपि कलेर् भगवत्प्रभावाद् व्यर्थ एवाभूद् इति भावः ॥३३॥

 _*_

॥ १२.२.३४ ॥

दिव्याब्दानां सहस्रान्ते चतुर्थे तु पुनः कृतम् ।
भविष्यति तदा न्ṝणां मन आत्मप्रकाशकम् ॥

श्रीधरः  कलेर् अनन्तरं कृतयुगप्रवेशम् आहदिव्याब्दानाम् इति । चतुर्थे कलौ प्रवेशनाब्दपरिमितेनांशेनापि सहातीते सतीत्य् अर्थः । कृतयुगप्रवेशचिह्नम् आहयदा न्ṝणां मन आत्मप्रकाशकं भविष्यति तदेति ॥३४॥

क्रमसन्दर्भः  न व्याख्यातम्.

विश्वनाथः  कृतयुगप्रवेशकालम् आहदिव्येति । चतुर्थे कलौ तदीयसन्ध्यांशशेषसमये इत्य् अर्थः ॥३४॥

 _*_

॥ १२.२.३५ ॥

इत्य् एष मानवो वंशो यथा सङ्ख्यायते भुवि ।
तथा विट्शूद्रविप्राणां तास् ता ज्षेया युगे युगे ॥

श्रीधरः  राजवंशोक्तां स्थितिं ब्राह्मणादिवंशेष्व् अप्य् अतिदिशतिइत्य् एष इति । यथा याभिर् उच्चनीचावस्थाभिः । तास् ता अवस्थाः । वंशा इति वा पाठः ॥३५॥

क्रमसन्दर्भः  न व्याख्यातम्.

विश्वनाथः  मानवो वंशो यथा सङ्ख्यायते मनुवंश्यानां यावत्यः सङ्ख्या यथोक्ता इत्य् अर्थः । तथैव तत्र तत्रत्यानां वैश्यादिवंश्यानाम् अपि तावत्यः सङ्ख्या अनुक्ता अपि ज्षेयाः ॥३५॥

 _*_

॥ १२.२.३६ ॥

एतेषां नामलिङ्गानां पुरुषाणां महात्मनाम् ।
कथामात्रावशिष्टानां कीर्तिर् एव स्थिता भुवि ॥

श्रीधरः  एतत्कीर्तनस्य वैराग्योपयोगिताम् आहएतेषाम् इति । नामैव लिङ्गं ज्षापकं येषां, तेषां कथामात्रेणैवावशिष्टानां कीर्तिर् एव स्थिता, न तु राज्यं पुत्रादयो वा ॥३६॥

क्रमसन्दर्भः  न व्याख्यातम्.

विश्वनाथः  नामैव लिङ्गं ज्षापकं येषाम् ॥३६॥

 _*_

॥ १२.२.३७ ॥

देवापिः शान्तनोर् भ्राता मरुश् चेक्ष्वाकुवंशजः ।
कलापग्राम आसाते महायोगबलान्वितौ ॥

श्रीधरः  कलाव् उत्सन्नानां राजवंशानां पुनः प्रवृत्तिप्रकारम् आहदेवापिः सोमवंशजः । मरुस् तु सूर्यवंशजः । कलापग्रामो नाम योगिनाम् आवासः प्रसिद्धः ॥३७॥

क्रमसन्दर्भः  न व्याख्यातम्.

विश्वनाथः  कलाव् उत्सन्नानां राजवंशानां पुनः प्रवृत्तिप्रकारम् आहदेवापिः सोमवंशजः ॥३७॥

 _*_

॥ १२.२.३८ ॥

ताव् इहैत्य कलेर् अन्ते वासुदेवानुशिक्षितौ ।
वर्णाश्रमयुतं धर्मं पूर्ववत् प्रथयिष्यतः ॥

न कतमेनापि व्याख्यातम्.

 _*_

॥ १२.२.३९ ॥

कृतं त्रेता द्वापरं च कलिश् चेति चतुर्युगम् ।
अनेन क्रमयोगेन भुवि प्राणिषु वर्तते ॥

श्रीधरः, विश्वनाथः  इमम् एव प्रकारं प्रति चतुर्युगं दर्शयतिकृतम् इति ॥३९॥

क्रमसन्दर्भः  न व्याख्यातम्.

_*_

॥ १२.२.४० ॥

राजन्न् एते मया प्रोक्ता नरदेवास् तथापरे ।
भूमौ ममत्वं कृत्वान्ते हित्वेमां निधनं गताः ॥

श्रीधरः  एतेषां नामलिङ्गानां [भा.पु. १२.२.३६] इत्यादि यद् उक्तं तत् प्रपष्चयतिराजन्न् इति पष्चभिः ॥४०॥

क्रमसन्दर्भः  न व्याख्यातम्.

विश्वनाथः  नामैव लिङ्गं ज्षापकं येषाम् ॥४०॥

 _*_

॥ १२.२.४१ ॥

कृमिविड्भस्मसञ्ज्षान्ते राजनाम्नोऽपि यस्य च ।
भूतध्रुक् तत्कृते स्वार्थं किं वेद निरयो यतः ॥

श्रीधरः  ममत्वं कृत्वेत्य् अनेन सूचितां भूतद्रोहप्रवृत्तिं निन्दतिकृमीति । राजनाम्नो राजेति नाम यस्य तस्यापि देहस्यान्ते कृमयो विष्ठा भस्मेति वा सञ्ज्षा भविष्यति । तत्कृते तदर्थं यो भूतध्रुक् भूतेभ्यो द्रुह्यति, स किं स्वार्थं वेद ? किं तु न वेदैव । कुतः ? इत्य् अपेक्षायां हेतुत्वेन भूतद्रोहं विशिनष्टि, यतो भूतद्रोहान् निरयो भवति ॥४१॥

क्रमसन्दर्भः  न व्याख्यातम्.

विश्वनाथः  राजनाम्नोऽपि देहस्य अन्ते मरणे सति कृम्यादिकम् एव नाम भवेत् । तस्य देहस्य कृते ॥४१॥

 _*_

॥ १२.२.४२ ॥

कथं सेयम् अखण्डा भूः पूर्वैर् मे पुरुषैर् धृता ।
मत्पुत्रस्य च पौत्रस्य मत्पूर्वा वंशजस्य वा ॥

श्रीधरः  ममत्वप्रकारं प्रपष्चयतिकथम् इति । सेयम् अखण्डा भूर् मे पूर्वजैर् धृता सती इदानीं मत्पूर्वा च सती मत्पुत्रादेः कथं स्याद् इत्य् एवम् ॥४२॥

क्रमसन्दर्भः  न व्याख्यातम्.

विश्वनाथः  ममत्वप्रकारम् अभिनयेन दर्शयतिकथम् इति । मत्पूर्वा च सती मत्पुत्रादेः कथं स्याद् इत्य् एवम् ॥४२॥

 _*_

॥ १२.२.४३ ॥

तेजोऽबन्नमयं कायं गृहीत्वात्मतयाबुधाः ।
महीं ममतया चोभौ हित्वान्तेऽदर्शनं गताः ॥

श्रीधरः  उभौ महीं कायं च । अदर्शनं मृत्युम् ॥४३॥

क्रमसन्दर्भः  न व्याख्यातम्.

विश्वनाथः  कायम् आत्मतया, महीं च ममतया, गृहीत्वा उभयौ महीकायौ, अदर्शनं मृत्युम् ॥४३॥

 _*_

॥ १२.२.४४ ॥

ये ये भूपतयो राजन् भुष्जते भुवम् ओजसा ।
कालेन ते कृताः सर्वे कथामात्राः कथासु च ॥

श्रीधरः  उपसंहरतिये ये इति । ते सर्वे च कथासु क्रियमाणासु । कथामात्राः कालेन कृताः ॥४४॥

क्रमसन्दर्भः, विश्वनाथः  न व्याख्यातम्.

इति सारार्थदर्शिन्यां हर्षिण्यां भक्तचेतसाम् ।
एकविंशोऽत्र दशमे सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
कलिधर्मो नाम
द्वितीयोऽध्यायः ।
॥ १२.२ ॥

(१२.३)

(१२.३)

अथ तृतीयोऽध्यायः

युगानुवर्णनं


॥ १२.३.१ ॥

श्रीशुक उवाच
दृष्ट्वात्मनि जये व्यग्रान् नृपान् हसति भूर् इयम् ।
अहो मा विजिगीषन्ति मृत्योः क्रीडनका नृपाः ॥

श्रीधरः
तृतीये भूमिगीतैश् च राज्यदोषादि वर्ण्यते ।
कलौ च दोषभूयिष्ठे दोषहन्त्री हरेर् नतिः ॥

देहेऽहन्तां भूमौ च ममतां कुर्वन्त्य् अतोऽबुद्धा इत्य् उक्तं तद् एव भूमिगीतैः प्रपष्चयतिदृष्ट्वेत्यादि । आत्मनि पृथिव्या जये व्यग्रान् उद्युक्तान् । हासप्रकारम् एवाहअहो इति । मा माम् ॥१॥

क्रमसन्दर्भः  न व्याख्यातम्.

विश्वनाथः
तृतीये तु भुवो हास्यं धर्मपादव्यवस्थितिः ।
कलेर् दोषो दोषहारि हरिस्मरणम् उच्यते ॥

कथं सेयम् अखण्डा भूर् इत्य् अबुधानां मनोरथ उक्तस् तम् एव पृथिव्या वर्णनेन प्रपष्चयतिदृष्ट्वेति । मा माम् ॥१॥

 _*_

॥ १२.३.२ ॥

काम एष नरेन्द्राणां मोघः स्याद् विदुषाम् अपि ।
येन फेनोपमे पिण्डे येऽतिविश्रम्भिता नृपाः ॥

श्रीधरः  येन कामेन । फेनोपमे पिण्डे देहेऽतिविश्रम्भिता विश्वासं नीता ये तेषां नरेन्द्राणाम् एष कामो मोघ एव स्यात् ॥२॥

क्रमसन्दर्भः  न व्याख्यातम्.

विश्वनाथः  येन कामेन पिण्डे देहे ॥२॥

 _*_

॥ १२.३.३४ ॥

पूर्वं निर्जित्य षड्वर्गं जेष्यामो राजमन्त्रिनः ।
ततः सचिवपौराप्त करीन्द्रान् अस्य कण्टकान् ॥
एवं क्रमेण जेष्यामः पृथ्वीं सागरमेखलाम् ।
इत्य् आशाबद्धहृदया न पश्यन्त्य् अन्तिकेऽन्तकम् ॥

श्रीधरः  कामम् एव दर्शयति द्वाभ्याम्पूर्वम् इति । इन्द्रियार्थलम्पटस्य न राज्यप्राप्तिः स्याद् इति प्रथमम् इन्द्रियषड्वर्गं निर्जित्य, राजमन्त्रिणो जिष्यामो वशीकरिष्यामः । सचिवा अमात्याः करीन्द्रा हस्तिपाः, तांश् च जेष्यामः । कण्टकान् प्रतिपक्षान् । अस्य अपास्य । “अथ कण्टकान्” इति वा पाठः ॥३४॥

क्रमसन्दर्भः  न व्याख्यातम्.

विश्वनाथः  कामम् एव दर्शयतिपूर्वम् इति द्वाभ्याम् । तत्रेन्द्रियार्थलम्पटस्य राज्यप्राप्तिर् न स्यात्, अतः प्रथमम् इन्द्रियषड्वर्गं जित्वा, अस्य मत्प्रतिपक्षनृप्स्य ॥३४॥

 _*_

॥ १२.३.५ ॥

समुद्रावरणां जित्वा मां विशन्त्य् अब्धिम् ओजसा ।
कियद् आत्मजयस्यैतन् मुक्तिर् आत्मजये फलम् ॥

श्रीधरः  एवं केचिद् आशाबद्धा एव केचिन् मां पुनर् जित्वाप्य् अतितृष्णयाब्धिं विशन्ति । तद् एवम् इन्द्रियजयेन ये राज्यं साधयितुम् इच्छन्ति ते ‘तिमन्दा इत्य् आहकियद् इति ॥५॥

क्रमसन्दर्भः  न व्याख्यातम्.

विश्वनाथः  मां पृथिवीं जित्वा अतितृष्णया अब्धिं विशन्ति तदीयरत्नान्य् आहर्तुम् इति भावः । एवम् इन्द्रियजयेन ये राज्यं साधयितुम् इच्छन्ति, ते मद्ना इत्य् आहकियद् इति ॥५॥

 _*_

॥ १२.३.६ ॥

यां विसृज्यैव मनवस् तत्सुताश् च कुरूद्वह ।
गता यथागतं युद्धे तां मां जेष्यन्त्य् अबुद्धयः ॥

श्रीधरः  अन्तकं न पश्यन्ति इत्य् उक्तं, तद् एवाहयाम् इति । कुरूद्वहेति भूमिगीतं कथयन् शुकः सम्बोधयति, “कुलोद्वहाः” इति तु पाठः सुगमः ॥६॥

क्रमसन्दर्भः  न व्याख्यातम्.

विश्वनाथः  यथागतं यथाज्षानं स्वस्वज्षानम् अन्तिक्रम्य विरक्ता भूत्वा वनं गता इत्य् अर्थः । तां माम् एते मन्दा युद्धे जेष्यन्ति ॥६॥

 _*_

॥ १२.३.७८ ॥

मत्कृते पितृपुत्राणां भ्रात्ṝणां चापि विग्रहः ।
जायते ह्य् असतां राज्ये ममताबद्धचेतसाम् ॥
ममैवेयं मही कृत्स्ना न ते मूठेति वादिनः ।
स्पर्धमाना मिथो घ्नन्ति म्रियन्ते मत्कृते नृपाः ॥

श्रीधरः  “अबुद्धयः” इत्य् उक्तं तत् प्रपष्चयतिमत्कृत इति ॥७॥

क्रमसन्दर्भः, विश्वनाथः  न व्याख्यातम्.

 _*_

॥ १२.३.९ ॥

पृथुः पुरूरवा गाधिर् नहुषो भरतोऽर्जुनः ।
मान्धाता सगरो रामः खट्वाङ्गो धुन्धुहा रघुः ॥

श्रीधरः  रामो नाम कश्चिद् राजा । यद् वा, लोकदृष्ट्या दाशरथिर् एव निर्दिष्टः ॥९॥

मध्वः  
जीवविष्ण्वोर् अभेदश् च देहयोगवियोजने ।
विष्णोर् दुःखं व्रणित्वादि पराभावस् तथैव च ।
अस्वातन्त्र्यं च वेदादाव् उक्तवद् भासते विभोः ।
क्वचित् क्वचिद् विमोहाय दैत्यादीनां दुरात्मनाम् ॥ इति ब्रह्माण्डे ॥

क्रमसन्दर्भः  पृथुर् इति पष्चकम् ॥९॥

विश्वनाथः  रामो नाम कश्चिद् अन्यो राजा, न तु दाशरथिर् इति स्वामिचरणाः ॥९॥

 _*_

॥ १२.३.१० ॥

तृणबिन्दुर् ययातिश् च शर्यातिः शन्तनुर् गयः ।
भगीरथः कुवलयाश्वः ककुत्स्थो नैषधो नृगः ॥

न कतमेन व्याख्यातम्.

 _*_

॥ १२.३.११ ॥

हिरण्यकशिपुर् वृत्रो रावणो लोकरावणः ।
नमुचिः शम्बरो भौमो हिरण्याक्षोऽथ तारकः ॥

श्रीधरः  लोकं रावयति रोदयतीति लोकरावणः ॥११॥

क्रमसन्दर्भः  न व्याख्यातम्.

विश्वनाथः

 _*_

॥ १२.३.१२ ॥

अन्ये च बहवो दैत्या राजानो ये महेश्वराः ।
सर्वे सर्वविदः शूराः सर्वे सर्वजितोऽजिताः ॥

श्रीधरः  न व्याख्यातम्.

क्रमसन्दर्भः  अन्ये च बहव इति । चकारात् ते च मयि ममतां कृत्वा मय्य् अवर्तन्त । तत्र ये ममेश्वरा भगवदवतारा भागवता वा, ते सर्वे सर्वविदः शूराश् च ज्षानक्रियाशक्तिभ्यां परमपर्याप्ता इत्य् अर्थः । अत एव सर्वजितः स्वयम् अजिताश् च सर्वशब्दावृत्तिर् अतिहर्षेणातिदार्ढ्यविवक्षया च ॥१२॥

विश्वनाथः  न व्याख्यातम्.

 _*_

॥ १२.३.१३ ॥

ममतां मय्य् अवर्तन्त कृत्वोच्चैर् मर्त्यधर्मिणः ।
कथावशेषाः कालेन ह्य् अकृतार्थाः कृता विभो ॥

श्रीधरः  मयि उच्चैर् ममतां कृत्वा ये ‘वर्तन्त ते कालेन कथावशेषाः कृताः । विभो इति सम्बोधनं कुरूद्वहेतिवत् ॥१३॥

क्रमसन्दर्भः  ये तु तत्र मर्त्यधर्मिणो मर्त्यस्वभावासक्ताः, ते कालेनाकृतार्थाः कथामात्रावशेषिताश् च कृता इत्य् अर्थः ॥१३॥

विश्वनाथः  मयि उच्चैर् ममतां कृत्वा येऽवर्तन्त, ते काले कथावशेषा अभूवन्, किन्तु ते न ह्य् अकृतार्थाः, अपि तु कृतार्था एव, प्राप्तस्वस्वाभीष्टा एव, कृताः पर्याप्ताः, पूर्णा एव रसशास्त्रगुणादिभिस् तद् अपि ते यथावशेषा अभूवन्, अर्वाचीनास् तु अकृतार्था धनादिभिर् अप्य् अपूर्णाः किम् उतेति भावः । युगपर्याप्तयोः कृतं, पर्याप्तिः परिपूर्णता इत्य् अमरः ॥१२॥

 _*_

॥ १२.३.१४१५ ॥

कथा इमास् ते कथिता महीयसां
विताय लोकेषु यशः परेयुषाम् ।
विज्षानवैराग्यविवक्षया विभो
वचोविभूतीर् न तु पारमार्थ्यम् ॥

यत् तूत्तमःश्लोकगुणानुवादः
सङ्गीयतेऽभीक्ष्णम् अमङ्गलघ्नः ।
तम् एव नित्यं शृणुयाद् अभीक्ष्णं
कृष्णेऽमलां भक्तिम् अभीप्समानः ॥

श्रीधरः  राजवंशानुकथनस्य तात्पर्यम् आह, कथा इमा इति । विज्षानं विषयासारताज्षानं ततो वैराग्यं तयोर् विवक्षया परेयुषां मृतानं वचोविभूतीर् वाग् विलासमात्ररूपा न तु पारमार्थ्यं परमार्थं युक्तं कथनं न भवतीत्य् अर्थह् । कस् तर्हि पुरुषाणाम् उपादेयः परमार्थस् तम् आह, यस् त्व् इति । नित्यं प्रत्य् अहम् । तत्राप्य् अभीक्ष्णम् ॥१४१५॥

चैतन्यमतमष्जुषा  कथा इमास् ते कथिता इत्यादि । एता वंशकथा विज्षानवैराग्यविवक्षयैव कथिता, न त्व् अत्र परमार्थभावः कोऽपीत्य् अर्थः ॥१४॥ अन्यच् च, एषां राज्षां मध्ये यो भागवतस् तत्कथाचरणारविन्देनान्तःशोधनम् अप्य् अस्तीति वस्तु इत्य् आहयस् तूत्तमश्लोक इत्यादि ॥१५॥

सनातनः (ह.भ.वि. १०.४४५)  तम् एव, न तु तद्व्यतिरिक्तं शृणुयात् । नित्यं प्रत्यहम् । तत्राप्य् अभीक्ष्णं कृष्णं या अमला भक्तिः प्रेमलक्षणा ताम् अभीप्समानः, गुणानुवादश्रवणेनैव सा सम्पद्येतेत्य् अर्थः ॥१५॥

क्रमसन्दर्भः  तद् एव व्यनक्तिकथा इमा इति द्वाभ्याम् । महीयसां भगवदवतारभागवतेभ्य इतरेषां महाराजानाम् । अत्र यत् क्वचिच् छ्रीरामलक्ष्मणादयोऽपि तेषां राज्षां मध्ये वैराग्यार्थं छत्रिन्यायेन पठ्यन्ते, तन् निरस्यते । अतो यद्यपि निगमकल्पतरोर् [भा.पु. १.१.३] इत्याद्यनुसारेण सर्वस्यैव प्रसङ्गस्य रसरूपत्वम्, तथापि क्वचित् साक्षाद्भक्तिमयशान्तादिरसरूपत्वम्, क्वचित् तदुपकरणशान्तादिरसरूपत्वं च समर्थनीयम् । अस्ति हि तत्र तत्र प्रसङ्गेषु भक्तिरसेष्व् अपि तारतम्यम् ॥१४॥

श्रीभगवद्गुणश्रवणस्यावश्यकत्वम् आहयस् त्व् इति । गुणाः कारुण्यादयः । तद्गुणानुवादस्य स्वभाव एवासौ [समूलामङ्गलनाशपूर्वकश्रीकृष्णेऽमलभक्तिप्रदर्शिनी शक्तिर् इत्य् अर्थः] इति श्रीगीतास्व् अपि दृष्टम्स्थाने हृषीकेश तव प्रकीर्त्या जगत् प्रहृष्यत्य् अनुरज्यते च [गीता ११.३६] इत्य् आदौ । उत्तमश्लोकानां भगवदवताराणां भागवतानां च गुणानुवादो यस् तम् एव नित्यं शृणुयात्, तत्र त्व् अतिशयेनानुग्रहं कुर्याद् इत्य् अर्थः । सर्वस्य तस्यापि परमं फलम् आहकृष्ण इति । कृष्णे कृष्णस् तु भगवान् स्वयं [भा.पु. १.३.२८] इत्यादिनातिप्रसिद्धे श्रीगोपाल इति ॥१५॥

भक्तिसन्दर्भ १२९  अथ गुणश्रवणम्कथा इत्यादि द्वाभ्याम् । टीका च

राजवंशानुकीर्तनस्य तात्पर्यम् आह कथा इमा इति । विज्षानं विषयासारताज्षानम् । ततो वैराग्यम् । तयोर् विवक्षया । परेयुषां मृतानां वचोविभूतीर् वाग्विलासमात्ररूपाः । पारमार्थ्यं परमार्थयुक्तं कथनं न भवतीत्य् अर्थः । कस् तर्हि पुरुषाणाम् उपादेयः परमार्थस् तम् आह यस् त्व् इति । नित्यं प्रत्यहम् । तत्राप्य् अभीक्ष्णम् इत्य् एषा ।

अत्र यत् क्वचिच् छ्रीरामलक्ष्मणादयोऽपि तेषां राज्षां मध्ये वैराग्यार्थं छत्रिन्यायेन पठ्यन्ते तन् निरस्यते । अतो यद्यपि निगमकल्पतरोर् [भा.पु. १.१.३] इत्य् आद्यनुसारेण सर्वस्यैव प्रसङ्गस्य रसरूपत्वं तथापि क्वचित् साक्षाद्भक्तिमयशान्तादिरसरूपत्वं क्वचित् तदुपकरणशान्तादिरसरूपत्वं च समर्थनीयम् । अस्ति हि तत्र तत्र भक्तिरसेष्व् अपि तारतम्यम् इति । गुणाः कारुण्यादयः । तद्गुणकीर्तिः स्वभाव एवासाव् इति श्रीगीतास्व् अपि दृष्टम्स्थाने हृषीकेश तव प्रकीर्त्या जगत् प्रहृष्यत्य् अनुरज्यते च [गीता ११.३६] इत्य् आदौ ।

अत्र महाभागवतानाम् अपि भगवत इव गुणश्रवणं मतम्

तत् कथ्यतां महाभाग यदि कृष्णकथाश्रयम् ।
अथवास्य पदाम्भोज मकरन्दलिहां सताम् ॥ [भा.पु. १.१६.६]

इति शौनकोक्तेः । यद्यप्य् अत्र गुणशब्देन रूपलीलयोर् अपि सौष्ठवं गृह्यते तथापि तत्प्राधान्यनिर्देशात् पृथग्ग्रहणम् । एवम् उत्तरत्रापि ज्षेयम् । भक्तिं प्रेमाणम् । अमलां कैवल्यादीच्छारहिताम् ॥१४१५॥

विश्वनाथः  राजवंशकथनस्य तात्पर्यम् आहकथा इति महीयसां प्रियव्रतादीनां, परेयुषां परं श्रीभगवन्तम् ईयुषां प्राप्तानां, किमर्थं कथिताः ? तत्राहविज्षानं तेषां भगवदनुभवः, .विशेषं च तयोर् विवक्षया, तेषां तथाचरणं श्रोतृजना अपि शिक्षत्व् इति भावः । हे विभो ! इति त्वम् अपि तादृश एको भवसीइति भावः । किं च, इमाः कथा वचोविभूतीर् वचसां विभूतयो न भवन्ति, किन्तु पारमार्थ्यं कथानां परमार्थतयैव ज्षेयेत्य् अर्थः ॥१४॥

तस्मान् महीयसां तेषां कथा नित्यं शृणुयाद् एव, कृष्णगुणानुवादे तु तेभ्यो महिष्ठेभ्योऽप्य् अधिकतमानां कृष्णलीलापरिकराणां महतां कथाभिर् विचित्रे विशेषं शृण्व् इत्य् आहय इति । उत्तमःश्लोकस्य भगवतो गुणानुवादस् तेषु तेषु स्कन्धेषु क्वचित् क्वचिद् दशमे तु सर्वत्रैव तं, नित्यम् एव अभीक्ष्णम् एव भक्तिम् अभीप्समान एव शृणुयाद् एवेत्य् अवधारणचतुष्टयम् ॥१४॥

 _*_

॥ १२.३.१६ ॥

श्रीराजोवाच
केनोपायेन भगवन् कलेर् दोषान् कलौ जनाः ।
विधमिष्यन्त्य् उपचितांस् तन् मे ब्रूहि यथा मुने ॥

श्रीधरः  कलिदोषोपचये सति भक्तेर् असम्भवं मन्यमानः पृच्छतिकेनोपायेनेति । विधम् इष्यन्ति नाशयिष्यन्ति । यथा यथावत् ॥१६॥

क्रमसन्दर्भः  न व्याख्यातम्.

विश्वनाथः  विधम् इष्यन्ति नाशयिष्यन्ति । यथा यथावत् ॥१६॥

 _*_

॥ १२.३.१७ ॥

युगानि युगधर्मांश् च मानं प्रलयकल्पयोः ।
कालस्येश्वररूपस्य गतिं विष्णोर् महात्मनः ॥

श्रीधरः  कलियुगे कः परो धर्म इति बुभुत्सया पृच्छतियुगानीति । ब्रुहीत्य् अनुषङ्गः । आत्यन्तिकप्रलयजिज्षासया पुनः पृच्छति, प्रलयकल्पयोः संहारस्थितिकालयोः । न चायं बहिर्मुखः प्रश्न इत्य् आहकालस्येति ॥१७॥

क्रमसन्दर्भः  न व्याख्यातम्.

विश्वनाथः  युगानीति । ब्रुहीत्य् अनुषङ्गः । प्रलयकल्पयोः संहारस्थितिकालयोः । न चायं बहिर्मुखः प्रश्न इत्य् आहकालस्येति ॥१७॥

 _*_

॥ १२.३.१८ ॥

श्रीशुक उवाच
कृते प्रवर्तते धर्मश् चतुष्पात् तज्जनैर् धृतः ।
सत्यं दया तपो दानम् इति पादा विभोर् नृप ॥

श्रीधरः  तत्र युगधर्मांस् तावद् आहकृत इति । तज्जनैस् तत्कालीनैर् जनैः । दानम् अरागद्वेषतयाऽभयदानम् । तद् एव प्रथमस्कन्धे शौचशब्देनोक्तम् । विभोः सम्पूर्णस्य धर्मस्य ॥१८॥

क्रमसन्दर्भः  न व्याख्यातम्.

विश्वनाथः  प्रथमं युगधर्मान् आहकृत इति । तज्जनैस् तत्कालभवैर् लोकैर् भृतो धृतः । दानम् इति । दैप शोधने इत्य् अस्मात् शौचम् इत्य् अर्थः । तथैव प्रथमस्कन्धोक्तेः ॥१८॥

 _*_

॥ १२.३.१९ ॥

सन्तुष्टाः करुणा मैत्राः शान्ता दान्तास् तितिक्षवः ।
आत्मारामाः समदृशः प्रायशः श्रमणा जनाः ॥

श्रीधरः  तदानीन्तनजनान् आहसन्तुष्टा इति । मैत्रा भूतमैत्रीयुक्ताः । श्रमणा आत्माभ्यासवन्तः ॥१९॥

क्रमसन्दर्भः  न व्याख्यातम्.

विश्वनाथः  श्रमणा आत्माभ्यासवन्तः ॥१९॥

 _*_

॥ १२.३.२० ॥

त्रेतायां धर्मपादानां तुर्यांशो हीयते शनैः ।
अधर्मपादैर् अनृत हिंसासन्तोषविग्रहैः ॥

श्रीधरः  अनृतेन सत्यम्, हिंसया दया, असन्तोषेण तपः, विग्रहेण दानम् इति यथासङ्ख्यं योज्यम् ॥२०॥

क्रमसन्दर्भः  त्रेतायाम् इत्यादिकं प्रथमस्कन्धसन्दर्भाऽनुसारेण सम्यक् ज्षेयम् ॥२०॥

विश्वनाथः  अनृतेन सत्यं, हिंसया दया, असन्तोषेण तपः, विग्रहेण शौचम् ॥२०॥

 _*_

॥ १२.३.२१ ॥

तदा क्रियातपोनिष्ठा नातिहिंस्रा न लम्पटाः ।
त्रैवर्गिकास् त्रयीवृद्धा वर्णा ब्रह्मोत्तरा नृप ॥

श्रीधरः, विश्वनाथः  ब्रह्मोत्तरा ब्राह्मणाधिकाः ॥२१॥

क्रमसन्दर्भः  न व्याख्यातम्.

 _*_

॥ १२.३.२२ ॥

तपःसत्यदयादानेष्व् अर्धं ह्रसति द्वापरे ।
हिंसातुष्ट्यनृतद्वेषैर् धर्मस्याधर्मलक्षणैः ॥

श्रीधरः  हिंसातुष्ट्यनृतद्वेषैर् इत्य् अयं क्रमो न विवक्षितः । धर्मस्यार्धं ह्रसति क्षीयते । अधर्मस्य लक्षणैश् चिह्नैः, पादैर् इत्य् अर्थः ॥२२॥

क्रमसन्दर्भः  न व्याख्यातम्.

विश्वनाथः  हिंसेत्य् अत्र क्रमो न विवक्षितः ॥२२॥

 _*_

॥ १२.३.२३ ॥

यशस्विनो महाशीलाः स्वाध्यायाध्ययने रताः ।
आठ्याः कुटुम्बिनो हृष्टा वर्णाः क्षत्रद्विजोत्तराः ॥

श्रीधरः  यशस्विनः कीर्तिप्रियाः । क्षत्रद्विजोत्तराः क्षत्रियब्राह्मणप्रधानाः ।

क्रमसन्दर्भः, विश्वनाथः  न व्याख्यातम्.

 _*_

॥ १२.३.२४ ॥

कलौ तु धर्मपादानां तुर्यांशोऽधर्महेतुभिः ।
एधमानैः क्षीयमाणो ह्य् अन्ते सोऽपि विनङ्क्ष्यति ॥

श्रीधरः  कलौ धर्मपादानां तुर्यांशश् चतुर्थांशो ‘वशिष्यते ।

क्रमसन्दर्भः  न व्याख्यातम्.

विश्वनाथः  धर्महेतूनां सत्यादीनाम् अधर्महेतुभिर् अनृतादिभिः ॥२४॥

 _*_

॥ १२.३.२५ ॥

तस्मिन् लुब्धा दुराचारा निर्दया शुष्कवैरिणः ।
दुर्भगा भूरितर्षाश् च शूद्रदासोत्तराः प्रजाः ॥

श्रीधरः, विश्वनाथः  शूद्रदाशोत्तराः शूद्रकैवर्तादिप्रधानाः ॥२५॥

क्रमसन्दर्भः  न व्याख्यातम्.

 _*_

॥ १२.३.२६ ॥

सत्त्वं रजस् तम इति दृश्यन्ते पुरुषे गुणाः ।
कालसष्चोदितास् ते वै परिवर्तन्त आत्मनि ॥

श्रीधरः  युगानाम् एवम्भूतवैषम्ये कारणम् आहसत्त्वम् इति पष्चभिः ॥२६॥

क्रमसन्दर्भः  न व्याख्यातम्.

विश्वनाथः  यथा एकस्यापि ग्रहस्य सूर्यादेर् दशायां ग्रहाणाम् अन्तर्दशा भवन्ति, तथैकैकस्यापि युगस्य मध्ये चत्वारि युगानि तिष्ठन्त्य् अतः कलिमध्येऽपि कदाचित् कदाचिन् न धर्मह्रासस् तत्राप्य् एकैकस्मिन् पुंस्य् एवं द्रष्टव्यम् इत्य् आहसत्त्वम् इति । आत्मन्य् अन्तःकरणे परिवर्तन्ते, यातायातं कुर्वन्ति ॥२६॥

 _*_

॥ १२.३.२७ ॥

प्रभवन्ति यदा सत्त्वे मनोबुद्धीन्द्रियाणि च ।
तदा कृतयुगं विद्याज् ज्षाने तपसि यद् रुचिः ॥

श्रीधरः  मनश् च बुद्धिश् चेन्द्रियाणि च सत्त्वे यदा प्रभवन्त्य् अतिशयेन वर्तन्ते ॥२७॥

क्रमसन्दर्भः  न व्याख्यातम्.

विश्वनाथः  एतद् विवृणोतिप्रभवन्तीति । सत्त्वे निष्कामधर्मे ॥२७॥

 _*_

॥ १२.३.२८ ॥

यदा कर्मसु काम्येषु भक्तिर् यशसि देहिनाम् ।
तदा त्रेता रजोवृत्तिर् इति जानीहि बुद्धिमन् ॥

श्रीधरः  यदा धर्मादिषु भक्तिः प्रीतिः, तदा रजोवृत्तिप्रधानं त्रेतायुगम् इति जानीहि ॥२८॥

क्रमसन्दर्भः  न व्याख्यातम्.

विश्वनाथः  काम्येषु सकामधर्मेषु भक्तिः प्रीतिः ॥२८॥

 _*_

॥ १२.३.२९ ॥

यदा लोभस् त्व् असन्तोषो मानो दम्भोऽथ मत्सरः ।
कर्मणां चापि काम्यानां द्वापरं तद् रजस्तमः ॥

श्रीधरः  काम्यानां कर्मणां विषये यदा प्रीतिः, तत् तदा रजस्तमःप्रधानं द्वापरं जानीहीति पूर्वेणानुषङ्गः ॥२९॥

क्रमसन्दर्भः  न व्याख्यातम्.

विश्वनाथः  यदा काम्यानां कर्मणां काम्येषु कर्मस्व् इत्य् अर्थः । चकाराद् अधर्मेष्व् अपि प्रीतिस् तदा रजस्तमःप्रधानद्वापरं जानीहि, तत्र लोभादयो भवन्तीत्य् अन्वयः ॥२९॥

 _*_

॥ १२.३.३० ॥

यदा मायानृतं तन्द्रा निद्रा हिंसा विषादनम् ।
शोकमोहौ भयं दैन्यं स कलिस् तामसः स्मृतः ॥

श्रीधरः  विषादनं दुःखम् ॥३०॥

क्रमसन्दर्भः  न व्याख्यातम्.

विश्वनाथः  यदा केवलेष्व् अधर्मेष्व् एव प्रीतिस् तदा तामसप्रसिद्धः कलिर् एव तदा मायानृतादयः विषादनं विषादः ॥३०॥

 _*_

॥ १२.३.३१ ॥

तस्मात् क्षुद्रदृशो मर्त्याः क्षुद्रभाग्या महाशनाः ।
कामिनो वित्तहीनाश् च स्वैरिण्यश् च स्त्रियोऽसतीः ॥

श्रीधरः  कलिदोषान् प्रपष्चयतियस्माद् इत्यादिना । यस्मात् कलेर् हेतोः । क्षुद्रदृशो मन्दमतयः । क्षुद्रभाग्या अल्पभाग्यः । महाशना बह्वाहाराः । वित्तहीना अपि कामिनश् च । स्वैरिण्यः पुंश्चल्यः । असतीर् असत्यः ॥३१॥

क्रमसन्दर्भः  न व्याख्यातम्.

विश्वनाथः  अथ कलेर् दोषान् प्रपष्चयतितस्माद् इति । तस्मात् कलेर् हेतोः ॥३१॥

 _*_

॥ १२.३.३२ ॥

दस्यूत्कृष्टा जनपदा वेदाः पाषण्डदूषिताः ।
राजानश् च प्रजाभक्षाः शिश्नोदरपरा द्विजाः ॥

श्रीधरः  दस्यव उत्कृष्टाः प्रचुरा येषु ते ॥३२॥

क्रमसन्दर्भः  दस्यूत्कृष्टा दस्यव एव उत्कृष्टाः प्रधाना येषु ते ॥३२॥

विश्वनाथः  न व्याख्यातम्.

 _*_

॥ १२.३.३३ ॥

अव्रता बटवोऽशौचा भिक्षवश् च कुटुम्बिनः ।
तपस्विनो ग्रामवासा न्यासिनोऽत्यर्थलोलुपाः ॥

श्रीधरः  अव्रता विहिताचारशून्याः । अशौचाः शौचशून्याश् च बटवो ब्रह्मचारिणो भविष्यन्ति । कुटुम्बिनश् च गृहस्थाः स्वयं भिक्षाटनपरा भविष्यन्ति, न तु भिक्षां दास्यन्ति । तपस्विनो वनस्था वनं हित्वा ग्रामवासा भविष्यन्ति । न्यासिनो यतयो ‘तीवार्थलोलुपा भविष्यन्ति ॥३३॥

क्रमसन्दर्भः  न व्याख्यातम्.

विश्वनाथः  बटवो ब्रह्मचारिणः अव्रता व्रताहीनाः शौचहीनाश् च भविष्यन्ति । कुटुम्बिनो गृहस्था भिक्षवः भिक्षाटनपरा एव, न तु भिक्षां दास्यन्ति । तपस्विनो बाणप्रस्थाः वनं हित्वा ग्रामवासाः ग्रामे गृहस्थान् एव स्वतपो दर्शयिष्यन्तीत्य् अर्थः । न्यासिनो यतयः अत्यर्थलोलुपाः वित्तसङ्ग्रहे पयतिष्यन्ते ॥३३॥

 _*_

॥ १२.३.३४ ॥

ह्रस्वकाया महाहारा भूर्यपत्या गतह्रियः ।
शश्वत् कटुकभाषिण्यश् चौर्यमायोरुसाहसाः ॥

श्रीधरः  पुनर् अपि स्त्रीणां स्वभावम् आह, ह्रस्वकाया इति । कटुकभाषिण्यो ‘प्रियवादिन्यः । चौर्यं च माया कपटम् उरु च साहसं यासां ताः ॥३४॥

क्रमसन्दर्भः  न व्याख्यातम्.

विश्वनाथः  पुनर् अपि स्त्रियो वर्णयतिह्रस्वेति ॥३४॥

 _*_

॥ १२.३.३५ ॥

पणयिष्यन्ति वै क्षुद्राः किराटाः कूटकारिणः ।
अनापद्य् अपि मंस्यन्ते वार्तां साधु जुगुप्सिताम् ॥

श्रीधरः  किं च, किराटा वणिजः । पणयिष्यन्ति क्रयविक्रयादिव्यवहारं प्रवर्तयिष्यन्ति । किं च, सर्वे जना अनापद्य् अपि जुगुप्सितां निन्दितां वार्तां वृत्तिं साधु मंस्यन्ते ॥३५॥

क्रमसन्दर्भः  न व्याख्यातम्.

विश्वनाथः  किराटा वणिजः । कुटकारिणः अधर्मेण कपटं कृत्वा पणयिष्यन्ति व्यवहारं प्रवर्तयिष्यन्ते । किं च, सर्वे एव वर्णा अनापद्य् अपि जुगुप्सितां वार्तां साधु मंस्यन्ते ॥३५॥

 _*_

॥ १२.३.३६ ॥

पतिं त्यक्ष्यन्ति निर्द्रव्यं भृत्या अप्य् अखिलोत्तमम् ।
भृत्यं विपन्नं पतयः कौलं गाश् चापयस्विनीः ॥

श्रीधरः  सर्वोत्तमम् अपि पतिं द्रव्यहीनं भृत्यास् त्यक्ष्यन्ति । पतयश् च विपन्नं रोगादिभिर् व्यापाराक्षमं कौलं कुलपरम्परायातं त्यक्ष्यन्ति । अपयस्विनीर्दुग्धदोहाः ॥३६॥

क्रमसन्दर्भः  न व्याख्यातम्.

विश्वनाथः  अखिलोत्तमम् अपि पतिं निर्द्रव्यं भार्यास् तथा भृत्या अपि त्यक्ष्यन्ति । पतयश् च विपन्नं रोगादिग्रस्तं कौलं कुलपरम्परागतम् अपि त्यक्ष्यन्ति । गाश् च वृद्धत्वाद् अपयस्विनीस् त्यक्ष्यन्ति ॥३६॥

 _*_

॥ १२.३.३७ ॥

पितृभ्रातृसुहृज्ज्षातीन् हित्वा सौरतसौहृदाः ।
ननान्दृश्यालसंवादा दीनाः स्त्रैणाः कलौ नराः ॥

श्रीधरः  सौरतं सुरतनिमित्तं सौहृदं येषां ते । अत एव ननान्दरोऽत्र भार्याभगिन्यः, श्याला भार्याभ्रातरस् तैः संवादो मन्त्रालोचनं येषां ते । ननन्दृ इति वा पाठः ॥३७॥

क्रमसन्दर्भः  न व्याख्यातम्.

विश्वनाथः  ननान्दरोऽत्र भार्याभगिन्यः ॥३७॥

 _*_

॥ १२.३.३८ ॥

शूद्राः प्रतिग्रहीष्यन्ति तपोवेषोपजीविनः ।
धर्मं वक्ष्यन्त्य् अधर्मज्षा अधिरुह्योत्तमासनम् ॥

न कतमेनापि व्याख्यातम्.

 _*_

॥ १२.३.३९ ॥

नित्यम् उद्विग्नमनसो दुर्भिक्षकरकर्शिताः ।
निरन्ने भूतले राजन् अनावृष्टिभयातुराः ॥

न कतमेनापि व्याख्यातम्.

 _*_

॥ १२.३.४० ॥

वासोऽन्नपानशयन व्यवायस्नानभूषणैः ।
हीनाः पिशाचसन्दर्शा भविष्यन्ति कलौ प्रजाः ॥

श्रीधरः  पिशाचसन्दर्शाः पिशाचसदृशाः ।

क्रमसन्दर्भः, विश्वनाथः  न व्याख्यातम्.

 _*_

॥ १२.३.४१ ॥

कलौ काकिणिकेऽप्य् अर्थे विगृह्य त्यक्तसौहृदाः ।
त्यक्ष्यन्ति च प्रियान् प्राणान् हनिष्यन्ति स्वकान् अपि ॥

श्रीधरः  काकिणिके विंशतिवराटकामात्रेऽप्य् अर्थे विषयभूते । विगृह्य वैरं कृत्वा ॥४१॥

क्रमसन्दर्भः  न व्याख्यातम्.

विश्वनाथः  काकिणिके विंशतिवराटिकामात्रेऽप्य् अर्थे विषये विगृह्य कलहं कृत्वा ॥४१॥

 _*_

॥ १२.३.४२ ॥

न रक्षिस्यन्ति मनुजाः स्थविरौ पितराव् अपि ।
पुत्रान् भार्यां च कुलजां क्षुद्राः शिश्नोदरम्भराः ॥

न कतमेनापि व्याख्यातम्.

 _*_

॥ १२.३.४३ ॥

कलौ न राजन् जगतां परं गुरुं
त्रिलोकनाथानतपादपङ्कजम् ।
प्रायेण मर्त्या भगवन्तम् अच्युतं
यक्ष्यन्ति पाषण्डविभिन्नचेतसः ॥

श्रीधरः  महान्तम् अनर्थम् आह द्वाभ्याम्कलाव् इति । त्रिलोकनाथैर् आनतं नमस्कृतं पादपङ्कजं यस्य तम् । न यक्ष्यन्ति न पूजयिष्यन्ति । पाखण्डैर् विभिन्नम् अन्यथा कृतं चेतो येषां ते ॥४३॥

क्रमसन्दर्भः  तद् एवं एकादशे पष्चमाध्यायोक्तदिशा कलौ भगवन्नामकीर्तनप्रचारप्रभावेणैव परमभगवत्परायणत्वसिद्धिर् दर्शिता । तत्र पाषण्डप्रवेशेन नामापराधिनो ये, तेषां तु तद्बहिर्मुखत्वम् एव स्याद् इति व्यतिरेकेण तद् द्रढयतिकलाव् इति ॥४३॥

विश्वनाथः  किं च, कलेः सन्ध्यानन्तरं तु महान्तम् अनर्थम् आहकलाव् इति द्वाभ्याम् ॥४३॥

 _*_

॥ १२.३.४४ ॥

यन्नामधेयं म्रियमाण आतुरः
पतन् स्खलन् वा विवशो गृणन् पुमान् ।
विमुक्तकर्मार्गल उत्तमां गतिं
प्राप्नोति यक्ष्यन्ति न तं कलौ जनाः ॥

श्रीधरः  विवशो गृणन् सन् । विमुक्ताः कर्मरूपा अर्गलाः प्रतिबन्धा यस्य सः ॥४४॥

सनातनः  तत्र च यत् फलोन्मुखं कर्म, तद् एव प्रारब्धम् उच्यते । तच् च द्विविधंवर्तमानदेहोपभोग्यम् एकम्, अन्यच् च शरीरान्तरोपभोग्यम् । यथाभरतस्य मृगशरीरकारणं, तच् च श्रीभागवते श्रीबादरायणेनैव सिद्धान्तितम् अस्ति । मृगदारकाभासेन स्वारब्धकर्मणा योगारम्भणतो विभ्रंशित इत्यादिभिः । तत्र नातः परं [भा.पु. ६.२.४६] इति पूर्वश्लोकेन वर्तमानशरीरभोग्यप्रारब्धनाशनं लिखित्वा, इदानीं शरीरान्तरेऽवश्यभोग्यस्यापि प्रारब्धस्य क्षपणं लिखति । यद् वा, द्वाभ्याम् एव श्लोकाभ्याम् अशेषप्रारब्धविनाशित्वम् एव दर्शयतियन्नामेति । विवशोऽपि गृणन् उच्चारयन् सन् । विमुक्ताः कर्मरूपा अर्गला अवश्यभोग्यत्वेन दुर्वारा अपि प्रतिबन्धा यस्य सः । उत्तमां श्रीवैकुण्ठप्राप्तिलक्षणां गतिं फलं, तं न यक्ष्यन्ति, नामसङ्कीर्तनादिना न सेविष्यन्त इति कलिदोष उक्तः ॥४४॥ (हरिभक्तिविलासः ११.३७२)

क्रमसन्दर्भः  तदानीं पाषण्डैर् विभिन्नचेतस्त्वेन तद्याजनवैमुख्यं तु तन्नामविमुखानाम् एव स्याद् इत्य् अभिप्रेत्य प्रायेणेत्य् एव व्यनक्तियन्नामेति । नामान्य् एवोपसंहरिष्यतेकलेः [भा.पु. १२.३.४३४४] इत्य् आदिद्वाभ्याम् ॥४४॥

विश्वनाथः  न व्याख्यातम्.

 _*_

॥ १२.३.४५ ॥

पुंसां कलिकृतां दोषान् द्रव्यदेशात्मसम्भवान् ।
सर्वान् हरति चित्तस्थो भगवान् पुरुषोत्तमः ॥

श्रीधरः  तद् एवं कलिदोषान् प्रपष्च्य प्रस्तुतं तन् निस्तारोषायम् आहपुंसाम् इति षड्भिः । द्रव्यदेशात्मभिः सम्भवो येषां तान् । चित्तस्थश् चित्ते स्फुरितः ॥४५॥

चैतन्यमतमष्जुषा  कलेर् दोषम् उक्त्वा तद्दोषशमनार्थम् अनायाससिद्धम् औषधं दर्शयतिपुंसां कलिकृतान् दोषान् इत्यादि । कलौ न राजन् जगतां परं गुरुम् [भा.पु. १२.३.४३] इत्यादिना, यन् नामधेयं म्रियमाण आतुरः [भा.पु. १२.३.४४] इत्यादिना च श्लोकद्वयेन कलौ भगवद्भजन एव नास्ति, कथं सर्वान् हरति चित्तस्थो भगवान् पुरुषोत्तमः ? श्रुतः सङ्कीर्तितः [भा.पु. १२.३.४६] इत्यादिना कलौ भगवति चित्तस्थिरीकरणम् ? तत्राहकलेर् दोषनिधे राजन् [भा.पु. १२.३.५१] इत्यादि, कलौ तद् धरिकीर्तनात् [भा.पु. १२.३.५२] इति चेत् तथापि पूर्वपक्षस् तदवस्थ एव स्थितः । हरिकीर्तनं यदि भवति, तदैवम् । हरिसङ्कीर्तनम् एव कथं भवतु ? एवं चेत् भगवत एव कृपावतारो गूढं कश्चिद् अत्र बोद्धव्यः । उक्तं च नवमस्कन्धान्ते

यदा यदा हि धर्मस्य क्षयो वृद्धिश् च पाप्मनः ।
तदा तु भगवान् ईश आत्मानं सृजते हरिः ॥ [भा.पु. ९.२४.५६] इति ।

अत्र भगवदवतारे कालविषयो नास्ति, न चावतारस्य कथितक्रमरूपेणैव नियम इति स्थितम् ॥४५॥

क्रमसन्दर्भः  यद् एव नाम भगवद्रूपेण स्फुरत् तद् विदधातीत्य् आहपुंसाम् इति ॥४५॥

विश्वनाथः  यद् उक्तं केनोपायेन कलिदोषान् नाशयिष्यन्ति तत्रोत्तरम् आहपुंसाम् इति । द्रव्यदेशमनःसु शुद्ध्यभावेन सम्भवो येषां तान् ॥४५॥

 _*_

॥ १२.३.४६ ॥

श्रुतः सङ्कीर्तितो ध्यातः पूजितश् चादृतोऽपि वा ।
नृणां धुनोति भगवान् हृत्स्थो जन्मायताशुभम् ॥

श्रीधरः  न व्याख्यातम्.

क्रमसन्दर्भः  भगवतः स्वभाव एव तादृश इत्य् आहश्रुत इति त्रिभिः ॥४६॥

विश्वनाथः  चित्तस्थः स्मृतः सन्, न केवलम् एतान् एव दोषान् हरति, अपि तु प्राचीनार्वाचीनं सर्वम् अपि पापम् इत्य् आहश्रुतः इति ॥४६॥

 _*_

॥ १२.३.४७ ॥

यथा हेम्नि स्थितो वह्निर् दुर्वर्णं हन्ति धातुजम् ।
एवम् आत्मगतो विष्णुर् योगिनाम् अशुभाशयम् ॥

श्रीधरः  अयम् एवोषायो नान्य इति सदृष्टान्तम् आहयथेति । धातुजं ताम्रादिसंश्लेषजातं हेम्नो दुर्वर्णं मालिन्यं तत्र स्थितो वह्निर् एव हन्ति हरति, न तु तोयादि । एवं योगिनाम् अपि विष्णुर् एव, न तु योगादिकम् इत्य् अर्थः ॥४७॥

क्रमसन्दर्भः  तत्स्वभावस् त्व् अयं नान्यत्र सम्भवतीत्य् आहयथेति द्वाभ्याम् ॥४७॥

विश्वनाथः  किं चान्तःकरणशुद्धौ भगवत्स्मरणादिर् एवोपायो नान्य इति सदृष्टान्तम् आहयथेति । धातुजं ताम्रादिसंश्लेषजातं हेम्नो दुर्वर्णं मालिन्यं, तत्र स्थितो वह्निर् एव हरति, न तु तोयादि एवं योगिनाम् अपि विष्णुर् एव, न तु यमनियमादिकम् ॥४७॥

 _*_

॥ १२.३.४८ ॥

विद्यातपःप्राणनिरोधमैत्री
तीर्थाभिषेकव्रतदानजप्यैः ।
नात्यन्तशुद्धिं लभतेऽन्तरात्मा
यथा हृदिस्थे भगवत्य् अनन्ते ॥

श्रीधरः  एतद् एव विवृणोतिविद्येति । विद्या देवतोषासना ॥४८॥

क्रमसन्दर्भः  न व्याख्यातम्.

विश्वनाथः  एतद् विवृणोतिविद्येति ॥४८॥

 _*_

॥ १२.३.४९ ॥

तस्मात् सर्वात्मना राजन् हृदिस्थं कुरु केशवम् ।
म्रियमाणो ह्य् अवहितस् ततो यासि परां गतिम् ॥

श्रीधरः, विश्वनाथः  न व्याख्यातम्.

क्रमसन्दर्भः  तद् एवं तत्पृष्टार्थान् सर्वान् समापयिष्यंस् तत् कर्तव्यम् उपदिशतितस्माद् इति । सर्वात्मना सर्वेणैव प्रयत्नेन । तत्रैव कैमुत्येन हेतुम् आहम्रियेति । हि यस्माद् अन्योऽपि यः कश्चित् म्रियमाणोऽप्य् अवहितः, तस्मिन् कृतावधानश् चेत्, तन्मात्राद् एव परां सर्वोत्कृष्टां गतिं याति । त्वं पुनस् तस्य परमान्तरङ्गः किम् उतेत्य् अर्थः ॥४९॥

 _*_

॥ १२.३.५० ॥

म्रियमाणैर् अभिध्येयो भगवान् पुरुषोत्तमः ।
आत्मभावं नयत्य् अङ्ग सर्वात्मा सर्वसंश्रयः ॥

श्रीधरः  आत्मभावं स्वस्वरूपम् ॥५०॥

क्रमसन्दर्भः  अत एवान्यैर् अपि मिर्यमाणैर् अभिध्येयः । आत्मभावं आत्मनो भक्तिं । यद् वा, परमप्रेम्णात्मतुल्यताम् इत्य् अर्थः ॥५०॥

विश्वनाथः  यतो म्रियमाणो ह्य् अजामिलादिसदृशोऽपि जनः, अवहितः न विद्यते वहितम् अवहितम् अवधानं यस्य तथाभूतोऽपि, ततः केशवात् यथाकृतत्रचिद् अपि स्मृतात् अभिध्येयः ध्यातुं शक्यश् चेत् तदा आत्मभावम् आत्मनि प्रेमाणं नयति तान् प्रापयति । ननु तत्समये भगवद्ध्यानं तेषां कथं ज्षेयं स्यात्, तत्राहसर्वात्मा लोका न जानन्तु नाम, स तु जानात्य् एवेत्य् अर्थः । ननु कथं सकृद् ध्यानमात्राद् एव प्रेमाणं ददाति ? तत्राहसर्वेषां साध्यानां साधनानां च सम्भवो यस्मात् सः । महोदारस्य तस्य किम् एतच् चित्रम् इति भावः ॥५०॥

 _*_

॥ १२.३.५१ ॥

कलेर् दोषनिधे राजन्न् अस्ति ह्य् एको महान् गुणः ।
कीर्तनाद् एव कृष्णस्य मुक्तसङ्गः परं व्रजेत् ॥

श्रीधरः  इदानीं कलिं स्तौति द्वाभ्याम्कलेर् दोषनिधे राजन्न् इति ॥५१॥

क्रमसन्दर्भः  कलिम् इत्यादिनैव कलेर् इत्यादि व्याख्यातम् एव । कलिदोषप्रशमनत्वेन नामकीर्तनस्मरणमाहात्म्यम् उक्त्वोपसंहरतिकलेर् इति । अस्तु तावद् आयाससाध्यं ध्यानम् । हि यस्मात् । अनायाससाध्यात् कीर्तनाद् एवेत्य् अर्थः । स च कलिः श्रेयोऽतिक्रमहेतूनां दोषाणां निधिर् अपि । कलेर् एको गुणः कीर्तनादररूपो महान् एवास्ति, कंसादेः श्रीनारदादर इव । अतस् तस्य विघ्नोद्यमाभावात् सिद्ध्यत्य् एव नामकीर्तयितेत्य् आहकीर्तनाद् एवेति ॥५१॥ [भक्तिसन्दर्भ ८७अनुच्छेदो द्रष्टव्यः]

विश्वनाथः  इदानीं कलेः सर्वेभ्योऽपि युगेभ्यः श्रैष्ठ्यम् आहकलेर् इति द्वाभ्याम् । दोषाणां निधेर् अपि कलेर् एको गुणो राजन्न् अस्ति विराजमानो वास्ति । यथा एक एव राजा असङ्ख्यान् अपि दस्यून् हन्ति, तथैवैक एव गुणः सर्वान् अप्य् उक्तलक्षणदोषान् हन्तीति भावः । स एव कः ? तत्राहकीर्तनाद् एवेति । नात्र ध्यानादेर् अप्य् अपेक्षेत्य् अर्थः । यद् वा, कीर्तनाद् एव, किम् उत कीर्तनसहितध्यानादिभ्यः, परं सर्वोत्कृष्टं पुरुषार्थं प्रेमाणम् ॥५१॥

 _*_

॥ १२.३.५२ ॥

कृते यद् ध्यायतो विष्णुं त्रेतायां यजतो मखैः ।
द्वापरे परिचर्यायां कलौ तद् धरिकीर्तनात् ॥

श्रीधरः  तत् सर्वं हरिकीर्तनाद् एव कलौ भवति नान्यस्मिन् युगे । उक्तं च

ध्यायन् कृते यजन् यज्षैस्त्रेतायां द्वापरेऽर्चयन् ।
यद् आप्नोति तद् आप्नोति कलौ सङ्कीर्त्य केशवम् ॥ इति ॥५२॥

सनातनः (ह.भ.वि. ११.४५७)  परम् उत्कृष्टं भगवद्भक्तिमाहात्म्यादिविषयकं ज्षानम् ॥५२॥

क्रमसन्दर्भः  इयं च कीर्तनाख्या भक्तिर् भगवतो जीवेषु द्रव्यजातिगुणक्रियाभिर् दीनजनैकविषयापारकरुणामयीति श्रुतिस्मृतिपुराणादिविश्रुतिः । कलौ च दीनत्वं, यथा ब्रह्मवैवर्ते

अतः कलौ तपोयोगविद्यायाज्षादिकाः क्रियाः ।
साङ्गाः भवन्ति न कृताः कुशलैर् अपि देहिभिः ॥ इति ।

अत एव कलौ स्वभावत एवातिदीनेषु लोकेष्व् आविर्भूय तान् अनायासेनैव तत्तद्युगगतमहासाधनानां सर्वम् एव फलं ददाना सा कृतार्थयति । यत एव तयैव कलौ भगवतो विशेषतश् च सन्तोषो भवति ।

तथा चैवोत्तमं लोके तपः श्रीहरिकीर्तनम् ।
कलौ युगे विशेषेण विष्णुप्रीत्यै समाचरेत् ॥

इति स्कान्दचातुर्मास्यमाहात्म्यवचनानुसारेण । तद् एवम् वदन् कीर्तनं हि कलाव् अपि सर्वगुणवारिधिर् इत्य् आहकृत इति । यद् यत् कृतादिषु तेन तेन साधनेन स्यात्, तच् च तच् च, तद् इत्य् एकशेषात्, तत् सर्वं कलौ हरिकीर्तनाद् एव भवति, प्राप्नोतीत्य् अर्थः । अत एवोक्तम् अन्यत्र,

ध्यायन् कृते यजन् यज्षैस्त्रेतायां द्वापरेऽर्चयन् ।
यद् आप्नोति तद् आप्नोति कलौ सङ्कीर्त्य केशवम् ॥ इति ॥५२॥ [भक्तिसन्दर्भः २७०]

विश्वनाथः  सर्वयुगगतानि भगवत्प्राप्तिसाधनानि कलिर् एक एव ददाति, तत्रापि स्वसम्भवाद् एकस्मात् सर्वसुगमात् कीर्तनाद् एव ददातीत्य् आहकृते इति । तत् सर्वं हरिकीर्तनाद् एव भवति ॥५२॥

इति सारार्थदर्शिन्यां हर्षिण्यां भक्तचेतसाम् ।
द्वादशे तृतीयोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
युगानुवर्णनं नाम
तृतीयोऽध्यायः ।
॥ १२.३ ॥


(१२.४)
अथ चतुर्थोऽध्यायः
प्रलयवर्णनं नाम

॥ १२.४.१ ॥

श्रीशुक उवाच
कालस् ते परमाण्वादिर् द्विपरार्धावधिर् नृप ।
कथितो युगमानं च शृणु कल्पलयाव् अपि ॥

श्रीधरः
चतुर्थे तु चतुर्धोक्ता लया नैमित्तिकादयः ।
तत्र संसारनिस्तारो हरिकीर्त्यैव वर्ण्यते ॥

कलिदोषनिवर्तकं हरिनामसङ्कीर्तनादिकं स एव च कलौ परमो धर्म इति प्रश्नद्वयस्योत्तरम् उक्तम् । यच् चान्यत् पृष्टं प्रलयकल्पयोर् मानं ब्रूहीति [भा.पु. ३.१.११] तद् इदानीं तृतीयस्कन्धोक्तकालमानानुवादपूर्वकं निरूपयतिकाल इति । स कालः परमाणुर् वै यो भुङ्क्ते परमाणुतां [भा.पु. ३.११.४] इत्यादिना कालः कथितः ।

चत्वारि त्रीणि द्वे चैकं कृतादिषु यथाक्रमम् ।
सङ्ख्यातानि सहस्राणि द्विगुणानि शतानि च ॥ [भा.पु. ३.११.१९] इति युगमानं कथितम् ॥१॥

क्रमसन्दर्भः  न व्याख्यातम्.

विश्वनाथः
नैमित्तिकाद्यान् प्रलयांश् चतुर्थे चतुरः क्रमात् ।
उक्त्वोपसष्जहार श्रीशुकः कृष्णकथामृतम् ॥

यच् च पृष्टं प्रलयाक्लपयोर् मानं ब्रूहि [भा.पु. ३.१.११] इति, तत्र तृतीयस्कन्धोक्तकालानुवादपूर्वकम् आहकाल इति ॥१॥

 _*_

॥ १२.४.२ ॥

चतुर्युगसहस्रं तु ब्रह्मणो दिनम् उच्यते ।
स कल्पो यत्र मनवश् चतुर्दश विशाम्पते ॥

श्रीधरः  तत्र कल्पमानम् आहचतुर्युगेति । यत्र चतुर्दश मनवः क्रमेण भवन्ति ॥२॥

क्रमसन्दर्भः, विश्वनाथः  न व्याख्यातम्.

 _*_

॥ १२.४.३ ॥

तदन्ते प्रलयस् तावान् ब्राह्मी रात्रिर् उदाहृता ।
त्रयो लोका इमे तत्र कल्पन्ते प्रलयाय हि ॥

श्रीधरः  प्रलयस् तु चतुर्विधःनैमित्तिकः, प्राकृतिकः, आत्यन्तिकः, नित्यश् चेति । तत्र नैमित्तिकं प्रलयं मानसहितम् आहतद् अन्त इति द्वाभ्याम् । तावान् चतुर्युगसहस्रप्रमाणः । सैव ब्राह्मी रात्रिः ॥३॥

क्रमसन्दर्भः  न व्याख्यातम्.

विश्वनाथः  तावान् चतुर्युगसहस्रप्रमाणः ॥३॥

 _*_

॥ १२.४.४ ॥

एष नैमित्तिकः प्रोक्तः प्रलयो यत्र विश्वसृक् ।
शेतेऽनन्तासनो विश्वम् आत्मसात्कृत्य चात्मभूः ॥

श्रीधरः  नैमित्तिकत्वं दर्शयति । यत्र यदा विश्वसृक् श्रीनारायणो विश्वम् आत्मसात्कृत्य स्वस्मिन्न् उपसंहृत्य शेते, आत्मभूर् ब्रह्मा च तस्मिन् शेते । तयोर् अभेदविवक्षया वा ब्रह्मण एवानन्तासनत्वम् उक्तम् । ब्रह्मणो निद्रां निमित्तीकृत्य प्रवर्तमानो लोकत्रयप्रलयो नैमित्तिक इत्य् आर्थः ॥४॥

क्रमसन्दर्भः  एष नैमित्तक इत्य् उपलक्षणम् ।।४॥

विश्वनाथः  प्रलयाश् चत्वारस् तत्रैष प्रलयो नैमित्तिकः प्रथमः, विश्वसृक् नारायण आत्मसात्कृत्य स्वस्मिन्न् उपसंहृत्य शेते । आत्मभूर् ब्रह्मा च तस्मिन् प्रविश्य शेते । अत एव ब्रह्मणो निद्रां निमित्तीकृत्य प्रवर्तमानो लोकत्रयप्रलयो नैमित्तिकः, एष एव दैनन्दिनशब्दवाच्यश् च ॥४॥

 _*_

॥ १२.४.५ ॥

द्विपरार्धे त्व् अतिक्रान्ते ब्रह्मणः परमेष्ठिनः ।
तदा प्रकृतयः सप्त कल्पन्ते प्रलयाय वै ॥

श्रीधरः  प्राकृतिकं प्रलयम् आह द्वाभ्याम्, द्विपरार्धे तु ब्रह्मण आयुषि । सप्तप्रकृतयो महदहङ्कारपष्चतन्मात्राणि ॥५॥

क्रमसन्दर्भः  मन्वन्तरनिमित्तत्वम् अपि तदन्तर्भूतं ज्षेयम् ।।५॥

विश्वनाथः  प्राकृतिकं प्रलयम् आहद्विपरार्धे त्व् इति द्वाभ्याम् । आद्यः परार्धोपक्रान्त एव, द्वितीयेऽपि परार्धे अतिक्रान्ते सति ब्रह्मण आयुःसमाप्तौ सत्यां सप्तप्रकृतयो महदहङ्कारतन्मात्रपष्चकानि ॥५॥

 _*_

॥ १२.४.६ ॥

एष प्राकृतिको राजन् प्रलयो यत्र लीयते ।
अण्डकोषस् तु सङ्घातो विघात उपसादिते ॥

श्रीधरः  सङ्घातो महदादिकार्यभूतः, प्रकृतीनां तत्कार्यब्रह्माण्डस्य च प्रलयात् प्राकृतिक इत्य् अर्थः । विघाते विघातकारणे उपसादिते सति ॥६॥

क्रमसन्दर्भः  न व्याख्यातम्.

विश्वनाथः  प्रकृतेः सकाशाद् उद्भूतवस्तूनां प्राकृताव् एव प्रवेशात् प्राकृतिकः सङ्घातः । महदादितत्त्वसमूह एवाण्डकोषः । विघाते विघातकाले उपसन्ने सति ॥६॥

 _*_

॥ १२.४.७ ॥

पर्जन्यः शतवर्षाणि भूमौ राजन् न वर्षति ।
तदा निरन्ने ह्य् अन्योन्यं भक्ष्यमाणाः क्षुधार्दिताः ॥

श्रीधरः  तद् एवाहपर्जन्य इत्यादिना बुद्धीन्द्रियार्थरूपेणेत्य् अतः प्राक्तनेन ग्रन्थेन ॥७॥

क्रमसन्दर्भः  न व्याख्यातम्.

विश्वनाथः  तत्र प्रकारम् आहपर्जन्य इति ॥७॥

 _*_

॥ १२.४.८ ॥

क्षयं यास्यन्ति शनकैः कालेनोपद्रुताः प्रजाः ।
सामुद्रं दैहिकं भौमं रसं सांवर्तको रविः ॥

श्रीधरः  सामुद्रादिकं सर्वं रसं रविः ॥८॥

क्रमसन्दर्भः, विश्वनाथः  न व्याख्यातम्.

 _*_

॥ १२.४.९ ॥

रश्मिभिः पिबते घोरैः सर्वं नैव विमुष्चति ।
ततः संवर्तको वह्निः सङ्कर्षणमुखोत्थितः ॥

श्रीधरः, विश्वनाथः  पिबते आकर्षति ॥८॥

क्रमसन्दर्भः  न व्याख्यातम्.

 _*_

॥ १२.४.१० ॥

दहत्य् अनिलवेगोत्थः शून्यान् भूविवरान् अथ ।
उपर्य् अधः समन्ताच् च शिखाभिर् वह्निसूर्ययोः ॥

श्रीधरः  अनिलवेगोत्थो वायुवेगोद्भूतः । “अनिलवेगो वा” इति पाठे अनिलेन वेगो यस्य सः, वाः रविणा रश्मिभिः पीतम् उदकं च दहतीत्य् अर्थः । “अनिलवेगो वै” इति तु पाठः सुगमः । भूविवरान् पातालादीन् शून्यान् रविणा दैहिकरसाकर्षणात् प्राणिरहितान् । शिखाभिर् ज्वालाभिः ॥१०॥

क्रमसन्दर्भः, विश्वनाथः  न व्याख्यातम्.

 _*_

॥ १२.४.११ ॥

दह्यमानं विभात्य् अण्डं दग्धगोमयपिण्डवत् ।
ततः प्रचण्डपवनो वर्षाणाम् अधिकं शतम् ॥

श्रीधरः  किष्चिद् अधिकं वर्षाणां शतम् । सांवर्तकः प्रलयहेतुः परो वायुर् वाति तदा रजसावृतं खं धूम्रं भवति ॥११॥

क्रमसन्दर्भः  न व्याख्यातम्.

विश्वनाथः  किष्चिद् अधिकं वर्षाणां शतं व्याप्य वाति, तदा रजसावृतं खं धूम्रं भवति ॥११॥

 _*_

॥ १२.४.१२ ॥

परः सांवर्तको वाति धूम्रं खं रजसावृतम् ।
ततो मेघकुलान्य् अङ्ग चित्रवर्णान्य् अनेकशः ॥

न कतमेनापि व्याख्यातम्.

 _*_

॥ १२.४.१३ ॥

शतं वर्षाणि वर्षन्ति नदन्ति रभसस्वनैः ।
तत एकोदकं विश्वं ब्रह्माण्डविवरान्तरम् ॥

श्रीधरः  रभसस्वनैस् तीव्रगर्जितैः । ब्रह्माण्डविवरम् अध्यगतं विश्वम् एकोदकम् अकार्णवोदकव्याप्तं भवति ॥१३॥

क्रमसन्दर्भः, विश्वनाथः  न व्याख्यातम्.

 _*_

॥ १२.४.१४ ॥

तदा भूमेर् गन्धगुणं ग्रसन्त्य् आप उदप्लवे ।
ग्रस्तगन्धा तु पृथिवी प्रलयत्वाय कल्पते ॥

श्रीधरः  उदप्लवे उदकेनाप्लवे सति । प्रलयत्वायाभावाय ॥१४॥

क्रमसन्दर्भः  न व्याख्यातम्.

विश्वनाथः  प्रलयत्वाय प्रकृष्टो लयो यस्या सा प्रलया, तस्या भावः प्रलयत्वं तस्मै, नाशायेत्य् अर्थः ॥१४॥

 _*_

॥ १२.४.१५ ॥

अपां रसम् अथो तेजस् ता लीयन्तेऽथ नीरसाः ।
ग्रसते तेजसो रूपं वायुस् तद्रहितं तदा ॥

श्रीधरः, क्रमसन्दर्भः  न व्याख्यातम्.

विश्वनाथः  अपां रसं तेजो ग्रसति ॥१५॥

 _*_

॥ १२.४.१६ ॥

लीयते चानिले तेजो वायोः खं ग्रसते गुणम् ।
स वै विशति खं राजंस् ततश् च नभसो गुणम् ॥

न कतमेनापि व्याख्यातम्.

 _*_

॥ १२.४.१७ ॥

शब्दं ग्रसति भूतादिर् नभस् तम् अनु लीयते ।
तैजसश् चेन्द्रियाण्य् अङ्ग देवान् वैकारिको गुणैः ॥

श्रीधरः  भूतादिस् तामसो ‘हङ्कारः । गुणैर् वृत्तिभिः सह ॥१७॥

क्रमसन्दर्भः  न व्याख्यातम्.

विश्वनाथः  भूतादिस् तामसो ‘हङ्कारः । तैजसोऽहङ्कार इन्द्रियाणि ग्रसति । महान् अहङ्कारं गुणैस् तद्वृत्तिभिः सह ग्रसति तं महान्तम् ॥१७॥

 _*_

॥ १२.४.१८ ॥

महान् ग्रसत्य् अहङ्कारं गुणाः सत्त्वादयश् च तम् ।
ग्रसतेऽव्याकृतं राजन् गुणान् कालेन चोदितम् ॥

श्रीधरः, विश्वनाथः  अव्याकृतं प्रधानम् ॥१८॥

क्रमसन्दर्भः  न व्याख्यातम्.


 _*_

॥ १२.४.१९ ॥

न तस्य कालावयवैः परिणामादयो गुणाः ।
अनाद्य् अनन्तम् अव्यक्तं नित्यं कारणम् अव्ययम् ॥

श्रीधरः  तस्य तु लयो नास्तीत्य् आहतस्येति । कालवयवैर् अहोरात्रादिभिः । गुणा भावविकाराः । परिणामो विपरिणामः । अव्यक्तम् अस्तित्वविकारशून्यम् । नित्यं सर्वदैकरूपम्, ह्रासवृद्धिरहितम् इत्य् अर्थः । अव्ययम् अपक्षयशून्यम् । सर्वत्र हेतुःकारणम् इति ।

क्रमसन्दर्भः  न व्याख्यातम्.

विश्वनाथः  तस्य प्रधानस्य कालावयवैर् अहोरात्रैः परिणामो विपरिणामश् चतुर्थो विकारः । अनादीति प्रथमो विकारो जन्म न, अनन्तम् इत्य् अन्तो न, अव्यक्तम् इत्य् अस्तित्वलक्षणविकारो न, नित्यं सदैकरूपम् इति वृद्धिर् न, अव्ययम् इत्य् अपक्षयो नेति । विकारषट्कं निषिद्धम् ॥१८॥


 _*_

॥ १२.४.२० ॥

न यत्र वाचो न मनो न सत्त्वं
तमो रजो वा महदादयोऽमी ।
न प्राणबुद्धीन्द्रियदेवता वा
न सन्निवेशः खलु लोककल्पः ॥

मध्वः  न यत्र वाच इत्यादि कालाख्यस्य ब्रह्मणः स्वरूपम् ॥२०॥

श्रीधरः  किं च, वागादिगोचरस्य सविशेषस्य विकारा भवन्ति, इदं तु न तथेत्य् आहन यत्रेति द्वाभ्याम् । लोककल्पो लोकरूपः सन्निवेशो रचनाविशेषो नास्ति ॥२०॥

क्रमसन्दर्भः  न व्याख्यातम्.

विश्वनाथः  किं च, वागादिगोचरस्य सविकारस्य विकारा भवन्ति, इदं तु न तथेत्य् आहन यत्रेति द्वाभ्याम् । लोककल्पो लोकरूपः सन्निवेशो रचनाविशेषः ॥२०॥

 _*_

॥ १२.४.२१ ॥

न स्वप्नजाग्रन् न च तत् सुषुप्तं
न खं जलं भूर् अनिलोऽग्निर् अर्कः ।
संसुप्तवच् छून्यवद् अप्रतर्क्यं
तन् मूलभूतं पदम् आमनन्ति ॥

श्रीधरः  स्वप्नजाग्रत् स्वप्नजागरावस्थायुक्तम् । संसुप्तवद् इन्द्रियाभावात् । शून्यसादृश्ये हेतुःअप्रतर्क्यम् । न पुनः शून्यम् एवेत्य् आहतद् इति ॥२१॥

क्रमसन्दर्भः, विश्वनाथः  न व्याख्यातम्.

 _*_

॥ १२.४.२२ ॥

लयः प्राकृतिको ह्य् एष पुरुषाव्यक्तयोर् यदा ।
शक्तयः सम्प्रलीयन्ते विवशाः कालविद्रुताः ॥

श्रीधरः  उपसंहरतिलय इति । शक्तयः सत्त्वादयः ॥२२॥

क्रमसन्दर्भः  न व्याख्यातम्.

विश्वनाथः  उपसंहरतिलय इति । शक्तयः सत्त्वादय एव लीयन्ते, न तु तयोः कदापि कापि क्षतिर् इति भावः ॥२२॥

 _*_

॥ १२.४.२३ ॥

बुद्धीन्द्रियार्थरूपेण ज्षानं भाति तदाश्रयम् ।
दृश्यत्वाव्यतिरेकाभ्याम् आद्यन्तवद् अवस्तु यत् ॥

श्रीधरः  आत्यन्तिकं लयम् आहबुद्धीन्द्रियेति द्वदशभिः । आत्यन्तिकलयो मोक्षः स च ब्रह्मज्षानेन सर्वप्रपष्चलयात्मकः । न च प्रपष्चस्यात्मवत् सत्यत्वे लयः सम्भवतीति ज्षानरूपाद् ब्रह्मणः पृथग् भूतस्य तस्यासत्त्वम् उपपादयति, बुद्धिश् चेन्द्रियाणि चार्थाश् चेत्य् एवं ग्राहककरणग्राह्यरूपेण तेषाम् आश्रयभूतं ज्षानम् एव भाति न पृथक् । तत्र हेतुम् आह, दृश्यत्वाव्यतिरेकाभ्याम् इति । अतो यद् आद्यन्तवत् तद् अवस्तु । अत्रैवं प्रयोगः, विमतं सन्न भवति । दृश्यत्वात् कारणाव्यतिरेकाद् आद्यन्तवत्त्वाच् च, रज्जुसर्पादिवद् इति ॥२३॥

क्रमसन्दर्भः  तत्र तदाश्रयत्वतत्प्रकाश्यत्वतद्व्यतिरिक्तत्वेभ्यो हेतुभ्यो बुद्धीन्द्रियादीनां परमात्मस्वभावशक्तिमयत्वम् आहबुद्धीति । अन्तःकरणबहिःकरणविषयरूपेण परमात्मलक्षणं ज्षानम् एव भाति । तस्माद् अन्यद् एव बुद्ध्यादिवस्त्व् इत्य् अर्थः । यतस् तदाश्रयं तेषाम् आश्रयरूपं तज् ज्षानम् । क्लीबत्वम् आर्षम् । तथापि राजभृत्ययोर् इवात्यन्त एव भेदः स्यात् । तत्र हेत्वन्तरेऽप्य् आहदृश्यत्वं तत्प्रकाश्यत्वम् अव्यतिरेकस् तद्व्यतिरेके व्यतिरेकः ताभ्याम् । तस्मात् एकदेशस्थितस्याग्नेर् ज्योत्स्ना विस्तारिणी यथा [वि.पु. १.२२.५६] इत्य् आदिवद् बुद्ध्यादीनां तत्स्वाभाविकशक्तिमयत्वम् एव सेत्स्यतीति भावः । यत् खल्व् आद्यन्तवद्वणिग्वीथ्यादौ सिद्धं शुक्त्यादौ कदाचिद् एवारोपितं रजतम् । तत् पुनर् अवस्तु तदाश्रयकत्वतत्प्रकाशकत्वतद्व्यतिरेकाभावात् । शुक्त्यादिवस्तु न भवति, शुक्त्यादिभ्योऽनन्यन् न भवतीत्य् अर्थः । ततश् चैकविज्षानेन सर्वविज्षानप्रतिज्षा विरुध्येतेति भावः । एवम् असत्कार्यवादान्तरेऽपि ज्षेयम् ॥२३॥ [परमात्मसन्दर्भ ७२]

विश्वनाथः  अथ निर्वाणमोक्षार्थिना ब्रह्मैक्यभावनामय आत्यन्तिकः प्रलय उच्यते । तच् च सिषाधयिषितं ब्रह्मैक्यं ब्रह्मकार्यस्य द्वैतप्रपष्चस्यासत्यत्वे साधित एव स्याद् इति प्रौढिश् चेत् तदासत्यम् एवेदं कार्यजातम् इत्य् आहबुद्धीन्द्रियेति नवभिः । ज्षानं ब्रह्मैव बुद्धीन्द्रियार्थरूपेण भाति बुद्ध्यादीनां ब्रह्मशक्तिपरिणामत्वाद् इति भावः । ज्षानं कीदृशम् ? तदाश्रयं तस्य बुद्ध्यादिप्रपष्चस्य कारणत्वाद् आश्रयः । क्लीबत्वम् आर्षम् ।

किं च, यद् बुद्ध्यादिप्रपष्चजातं तत् आद्यन्तवत् उत्पत्तिलयविशिष्टं, अतो वस्तुत्वेनाभिज्षातम् अपि असार्वकालिकत्वात् परमार्थतोऽवस्त्व् एवेत्य् अर्थः । अपराव् अपि हेतू आहदृश्यत्वं च, अव्यतिरेकः कारणाद् व्यतिरेकाभावश् च, ताभ्याम् अपि अवस्तु ।

अत्रैवं प्रयोगः । बुद्ध्यादिप्रपष्चजातम् अदृशत्वात् कारणाव्यतिरेकाद्यन्तवत्वाच् च कनककुण्डलादिवत् परमार्थतोऽवस्तु । अत्र वस्तु मिथ्यैवेति मतेऽपि, स्याच् चेच् चित्सम आत्मवत् [भा.पु. १२.४.२९] इत्य् अग्रिमस्थम् अनुसृत्य दृशत्वाद् इत्य् अत्र चिद्भिन्नत्वे सतीति विशेषणम् अवश्यदेयम् अन्यथास्य हेतोर् व्यभिचारः स्यात् । तासां मध्ये साक्षाद् ब्रह्मगोपालपुरी हि [गो.ता.उ. २.२६] इत्यादिश्रुत्या । मन्निकेतं तु निर्गुणं [भा.पु. ११.२५.२५], निर्गुणो मदपाश्रयः [भा.पु. ११.२५.२६] इत्यादिभगवदुक्त्या च दृशानाम् अपि भगवद्धामादीनां निर्गुणत्वप्रतिपादनेन नित्यत्वात् ॥२३॥

 _*_

॥ १२.४.२४ ॥

दीपश् चक्षुश् च रूपं च ज्योतिषो न पृथग् भवेत् ।
एवं धीः खानि मात्राश् च न स्युर् अन्यतमाद् ऋतात् ॥

श्रीधरः  तत्राव्यतिरेकं दृष्टान्तेन प्रपष्चयतिदीप इति । दीपचक्षुरूपाणां तेजोविशेषाणां तेजसो यथा न व्यतिरेकस् तथा धीः कर्त्री खानि करणानि मात्रा विषयाः ऋताद् ब्रह्मणः पृथक् न स्युर् ब्रह्मकार्यत्वात् । नन्व् एवं कार्यकारणयोर् अभेदे कार्यासत्त्वे कारणस्याप्य् असत्त्वं प्रसज्जेत तत्राह, अन्यतमाद् इति । कार्याद् अत्यन्तव्यतिरिक्ताद् ब्रह्मणः । प्रपष्चाद् ब्रह्मणो ‘स्ति व्यतिरेकः, प्रपष्चस्य तु ततो नास्ति व्यतिरेक इत्य् अर्थः ॥२४॥

क्रमसन्दर्भः  एकस्यापि वस्तुनोऽंशभेदेनाश्रयाश्रयित्वं स्वयम् एव दृष्टान्तेन स्पष्टयतिदीप इति । दीपश् चक्षूरूपाणां महाभूतज्योतिर्अंशरूपत्वात् दीपादिकं न ततः पृथक् । एवं धीप्रभृतीनि ऋतात् परमात्मनो न पृथक् स्युः । तथापि, यथा महाभूतज्योतिर् दीपादिदोषेण न लिप्यते, तथा बुद्ध्यादिदोषेण परमात्मापि । तद्वद् अस्याप्य् अन्यतमत्वाद् इत्य् आहअन्यतमाद् इति ॥२४॥ [परमात्मसन्दर्भ ७३]

विश्वनाथः  अत्र दृष्टान्तःदीपचक्षूरूपाणां तेजोविशेषाणां ते यथा तेजसः कारणाव्यतिरेकः, तथा धीः कर्ता खानीन्द्रियाणि करणानि, मात्रा विषयाः, ऋताद् ब्रह्मणः पृथक् न स्युः । यथा तेजःकार्याणि दीपचक्षुरूपाणि, तेजांस्य् एवोच्यन्ते, एवं ब्रह्मकार्यं बुद्धीन्द्रियविषयादिकं ब्रह्मैवोच्यते इत्य् अर्थः ।

नन्व् एवं कार्यकारणयोर् अभेदे कार्यस्यासत्यत्वे कारणस्याप्य् असत्यत्वं प्रसज्जेत, कारणस्यैव कार्यरूपेण परिणतत्वात्, तत्राहअन्यतमात् कार्येभ्यः स्वरूपतोऽत्यन्तव्यतिरिक्तात्, तस्य कारणरूपायाः प्रकृतेर् अपि परत्वाद् इति भावः ॥२४॥

 _*_

॥ १२.४.२५ ॥

बुद्धेर् जागरणं स्वप्नः सुषुप्तिर् इति चोच्यते ।
मायामात्रम् इदं राजन् नानात्वं प्रत्यगात्मनि ॥

श्रीधरः  यदा तु बुद्धेर् असत्त्वं, तदा तदवस्थनां सुतराम् असत्त्वम् इत्य् आशयेनाहबुद्धेर् इति । ननु विश्वतैजसप्राज्षानाम् एता अवस्था न बुद्धेर् इत्य् आशण्ख्याहमायामात्रम् इति । इदं विश्वतैजसप्राज्षरूपम् ॥२५॥

क्रमसन्दर्भः  तद् एवं धीप्रभृतीनां परमात्मस्वाभाविकशक्तिमयत्वम् उक्त्वा, तथापि तेभ्यो बहिरङ्गशक्तिमयेभ्योऽन्तरङ्गशक्तितटस्थशक्तिविशिष्टपरमात्मनो ‘न्यतमत्वेन तेषाम् अशुद्धत्वव्यष्जनया सदोषत्वम् उक्त्वा, तेषु धीप्रभृतिषु अध्यासं परित्याजयितुं तिसृषु धीवृत्तिषु तावच् छुद्धस्यैव जीवस्य सकारणम् अध्यासम् आहबुद्धेर् इति । बुद्धिवृत्तिरूपं जागरणं स्वप्नः सुषुप्तिर् इति इदं प्रत्यगात्मनि शुद्धजीवे विश्वतैजसप्राज्षत्वाख्यं नानात्वं मायामात्रं मायाकृताध्यासमात्रेण जातम् इत्य् अर्थः ॥२५॥ [परमात्मसन्दर्भ ७४]

विश्वनाथः  यत् तु विश्वतैजसप्राज्ष इति जीवस्य नानात्वं, तत् तु बुद्धिवृत्तीनां त्रितयत्वात्, तस्यापि त्रितयत्वं मिथ्यैवेत्य् आहबुद्धेर् इति । जागरस्वप्नसुषुप्तयस् तिस्रो वृत्तयो बुद्धेर् एवेत्य् उच्यन्ते । अतस् तदध्यासात् प्रत्यगात्मनि जीवेऽपि विश्वतैजसप्राज्षसञ्ज्षाभिर् नानात्वं मायामात्रं मिथ्यैवेत्य् अर्थः ॥२५॥

 _*_

॥ १२.४.२६ ॥

यथा जलधरा व्योम्नि भवन्ति न भवन्ति च ।
ब्रह्मणीदं तथा विश्वम् अवयव्य् उदयाप्ययात् ॥

मध्वः  प्रत्येकं विष्णुरूपाणां भ्रान्तिमात्रा भिदा मता ।
जगतश् चैव विष्णोश् च सत्यो भेदः सदैव तु ॥
यथाकाशघनौ नित्यं भिन्नाव् एव परस्परम् ।
एवम् ईशो जगच् चैव भिन्नाव् एव परस्परम् ॥ इति ॥२५२६॥

श्रीधरः  आद्यन्तवत्त्वाद् इत्य् अस्य हेतोर् असिद्धिम् आशङ्क्य सावयवत्वेन साधयति, यथेति । अवयवीति । यत् सावयवं तद् आद्यन्तवद् धटादिवद् इत्य् अर्थः । अत उदयाप्ययाद् आद्यन्तवत्त्वाद् विश्वं सन्न भवतीत्य् अर्थः । यद् वा, पृथग् एवागमापायित्वाद् विश्वं मिथ्या । ब्रह्म तु तद् अवधित्वात् सत्यम् इत्य् अनेन साद्यते । दृष्टान्तस् तु पूर्वोक्त एव । यथा जलधरा व्योम्नीति दृष्टान्तस् त्वागमापायितदवधित्वमात्रे, न तु मिथ्यात्वे ॥२६॥

क्रमसन्दर्भः  ततः परमात्मनि बुद्ध्यादिमयस्य जगतः सतोऽपि सम्पर्कः सुतरां नास्तीत्य् अर्थं चाहयथेति । यथा व्योम्नि व्योमकार्यवायुज्योतिःसलिलपार्थिवांशधूमपरिणता जलधराः स्वेषाम् एवावयविनाम् उदयाद् भवन्ति दृश्यन्ते, अप्ययान् न भवन्ति न दृश्यन्ते च, ते च तन् न स्पृशन्तीति ज्षेयम् । तथा ब्रह्मणीदं विश्वम् इति योज्यम् । ततः सूक्ष्मरूपेण तस्य स्थितिर् अस्त्य् एव जगच्छक्तिविशिष्टकारणास्तित्वात् इत्थम् एवोक्तं सतोऽभिव्यष्जकः काल [भा.पु. ११.२४.१९] इति ॥२६॥ [परमात्मसन्दर्भ ७५]

विश्वनाथः  परिणामवादे कार्यकारणाव्यतिरेको दर्शितः । अथारम्भवादे विश्वस्याद्यन्तरत्वं तत्कारणस्य परमेश्वरस्य सत्यत्वं च क्रमेण दर्शयतियथेति द्वाभ्याम् । न भवन्ति नश्यन्ति, तथैव ब्रह्मणीदं विश्वं भवति, न भवति च । अत्र व्योम्नीति दृष्टान्तेन परमात्मनो निर्लेपता दर्शिता । अवयवीति यत् सावयवं तदाद्यन्तवत् घटादिवद् इत्य् अर्थः । अत उदयाप्ययात् आद्यन्तवद् विश्वं न सर्वदा सत्यम् इत्य् अर्थः ॥२६॥

 _*_

॥ १२.४.२७ ॥

सत्यं ह्य् अवयवः प्रोक्तः सर्वावयविनाम् इह ।
विनार्थेन प्रतीयेरन् पटस्येवाङ्ग तन्तवः ॥

मध्वः  अवयव्यवयवाभेदात् कोट्यंशो भेद ईरितः ।
सोऽपि भेदो न चाभेदात् पृथग् एव प्रवर्तते ॥
अवयव्यवयवानां च कार्यकारणवस्तूनाम् ।
एक एव नियन्तासौ हरिर् नारायणः परः ॥ इति च ॥२७॥

श्रीधरः  “अन्यतमाद् ऋतात्” इति प्रतिज्षातकारणस्य सत्यत्वम् उपपादयतिसत्यम् इति । अवयवः कारणं प्रोक्तः, वाचारम्भणं विकारो नामधेयं मृत्तिकेत्य् एव सत्यं [छा.उ. ६.१.४] इत्यादिश्रुतिभिः । अत्र युक्तिम् अपि दर्शयतिविनेति । अङ्ग हे राजन् ! हि यस्माद् अर्थेनावयविना पृथग् एवावयवाः प्रतीयेरन् । यथा पटस्यावयवास् तन्तवः पटात् पृथक् प्रतीयन्ते तद्वद् इति ॥२७॥

क्रमसन्दर्भः  तद् एवं वक्तुं कारणास्तित्वं दृष्टान्तेन प्रतिपादयतिसत्यम् इति । सर्वेषाम् अवयविनां स्थूलवस्तूनाम् अवयवः कारणं सत्यं, सत्यो व्यभिचाररहितः प्रोक्तः । लोके यथा दर्शनाद् इत्य् आहविना इति । अर्थेन स्थूलरूपेण पटेनापि विना ॥२७॥ [परमात्मसन्दर्भ ७६]

विश्वनाथः  किं च, सर्वेषाम् अवयविनाम् अवयवः कारणं सत्यं लोके तथा दर्शनाद् इत्य् आहविनेति । अङ्ग, हे राजन्, हि यस्मात्, अर्थेनावयविना विनापि पृथग् एवावयवाः प्रतीयते२, यथा पटस्यावयवास् तन्तवः पटात् पृथक् प्रतीयते२ तद्वत् । अत्र कार्यकारणवस्त्वैक्यम् अदर्शनं पटतन्तुवद् इति सप्तमोक्तेः । सिषाधयिषितं ब्रह्मैक्यं तु लभ्यत एव ॥२७॥

 _*_

॥ १२.४.२८ ॥

यत् सामान्यविशेषाभ्याम् उपलभ्येत स भ्रमः ।
अन्योन्यापाश्रयात् सर्वम् आद्यन्तवद् अवस्तु यत् ॥

श्रीधरः  ननु कार्याभावे कारणत्वं ब्रह्मणः कुतो घटेत ? सत्यम्, तद् अपि नातीव सत्यम् इत्य् आहयद् इति । सामान्यं कारणम्, विशेषः कार्यम्, तद्रूपेणान्योन्यापाश्रयात् परस्परापेक्षत्वेन निरूपणासहत्वाद् इत्य् अर्थः । अतः कारणत्वम् अवधित्वं व्यापकत्वम् इत्यादिकम् अपि यत् परापेक्षत्वाद् आद्यन्तवत् तत् सर्वम् अवस्त्व् इत्य् अर्थः । यद् वा, तत्रैव हेत्वन्तरम् एतत् । यद् उपलभ्येत स भ्रमः सामान्यविशेषरूपत्वात् स्वप्नवत् । “अन्योन्यापाश्रयात्” इतीदम् अपि हेत्वन्तरं गुणगुणिविशेषणविशेष्यव्याप्यव्यापकत्वादिरूपेण परस्पराधीनसिद्धित्वात् । तथाभूतस्वप्नवद् इति निगमनम् । अतो यद् आद्यन्तवत् तत् सर्वम् अवस्त्व् इति ॥२८॥

क्रमसन्दर्भः  तस्मिन् कार्यास्तित्वम् अपि व्यतिरेकेण प्रतिपादयतियद् इति । अयम् अर्थःयद्य् एवम् उच्यते, पूर्वं सूक्ष्माकारेणापि जगन् नासीत्, किन्तु सामान्यं केवलं शुद्धं ब्रह्मैवासीत्, तद् एव शक्त्या निमित्तभूतया विशेषाकारेण जगद्रूपेण परिणतम् इति तद् असत् । यतः यद् एव सामान्यविशेषाभ्याम् उपलभ्येत स भ्रमो विवर्तवाद एव । तत्र हि शुद्धं ब्रह्मैवाज्षानरूपया शक्त्या जगत्तया विवृतम् इति मतं न चास्माकं तदभ्युपपत्तिः, परिणामवादस्य सत्कार्यतापूर्वकत्वाद् इत्य् अर्थः ।

नन्व् अपूर्वम् एव कार्यम् आरम्भविवर्तवादिनाम् इव युष्माकम् अपि ज्षायतां ? तत्राह यद् आद्यन्तवद् अपूर्वं कार्यं, तत् पुनर् अवस्तु निरूपणासहम् इत्य् अर्थः । तत्र हेतुःअन्योन्योपश्रयात् । यावत् कार्यं न जायते, तावत् कारणत्वं मृच्छुक्त्यादेर् न सिध्यति, कारणत्वासिद्धौ च कार्यं न जायत एवेति परस्परसापेक्षत्वदोषात् । ततः कारणत्वसिद्धये कार्यशक्तिस् तत्रावश्यम् अभ्युपगन्तव्या । सा च कार्यसूक्ष्मावस्थैवेति कार्यास्तित्वं सिध्यति । तथापि स्थूलरूपतापादकत्वान् मृदादेः कारणत्वम् अपि सिध्यतीति भावः ॥२८॥ [परमात्मसन्दर्भ ७७७८]

विश्वनाथः  विवर्तवादे तु ब्रह्मकार्यं जगद् असत्यं, यथा तथा ब्रह्मणः कारणत्वादिकम् अप्य् असत्यम् इत्य् आहयद् इति । सामान्यं कारणं, विशेषः कार्यं, ताभ्याम्ताभ्यां यद् उपलभ्यते स भ्रमः कृतः । अन्योन्यापाश्रयात् +पूर्वापेक्षत्वेन निरूपणासहत्वाद् इत्य् अर्थः ।

+अथवायथाआथवायथा रज्जूर् एवाज्षानेन सर्पत्वेन विवर्तते, तत्र रज्जूकारणं, सर्पः कार्यः, स तु मिथ्यैव । तथैव सामान्यं ब्रह्मैव अज्षानेन जगद्रूपतत्त्व्रूपतया विवृत्तं, तत्र जगतः कार्यस्याभावे तदपेक्षतत्त्वपेक्षतया सिद्धं ब्रह्मणः कुतः कारणत्वम् इति ॥२८॥

 _*_

॥ १२.४.२९ ॥

विकारः ख्यायमानोऽपि प्रत्यगात्मानम् अन्तरा ।
न निरूप्योऽस्त्य् अणुर् अपि स्याच् चेच् चित्सम आत्मवत् ॥

श्रीधरः  तद् एवम् अनेकैर् हेतुभिः प्रपष्चस्यासत्त्वं साधितम् । तत्र शङ्का, ननु प्रपष्चस्यापि प्रकाशमानत्वाद् आत्मवत् सत्त्वं किं न स्यात् ? इति तत्राहविकार इति ख्यायमानः प्रकाशमानोऽपि विकारः प्रपष्चः प्रत्यगात्मप्रकाशं विनाऽणुमात्रोऽपि न निरूप्योऽस्ति । तं विना निरूप्यः स्याच् चेत् तर्हि सोऽपि चित्समः स्यत्, चिद्रूपेणात्मना समः स्वप्रकाशो भवेत् । तथा च सति सोऽप्य् आत्मवत् स्यात् । एकरूपः स्याद् इत्य् अर्थः ॥२९॥

क्रमसन्दर्भः  तद् एवं स्वाभाविकशक्तिमयम् एव परमात्मनो जगद् इत्य् उपसंहरतिविकार इति । यद्यपि ख्यायमामनः प्रकाशमान एव, तथापि स्वल्पोऽपि विकारः प्रत्यगात्मानं परमात्मानं विना तद्व्यतिरेकेण स्वतन्त्रतया न निरूप्योऽस्ति । तद् उक्तं तदनन्यत्वविवरण एव । यदि च तं विनापि स्यात्, तदा चित्समः स्याच् चिद्रूपेण समः स्वप्रकाश एवाभविष्यत् । आत्मवत् परमात्मवन् नित्यैकावस्थश् चाभविष्यत् ॥ [२९॥ (परमात्मसन्दर्भ ७९])

विश्वनाथः  किं च, विकारः ख्यायमानः विकारत्वेन प्रसिद्धिम् आनयं प्रपष्चम् । प्रत्यगात्मानं विना अणुर् अपि न निरूपणीयः । किन्तु सर्वः परमात्मैव, परमात्मन्य् एव प्रपष्च आरोपितः । यथा मरीचिकायाः जलत्वेन प्रसिद्धं वस्तु तेजो विना अणुमात्रम् अपि न निरूप्यम् । किन्तु सर्वं तेज एव तेजस्य् एव जलत्वम् आरोप्यत इत्य् अर्थः ।

ननु च क्वचिद् विकारत्वेन प्रसिद्धिमान् अपि पदार्थश् चिद् एव सत्य एवेक्ष्यते, यथा भक्तिस् तत्करणाधिकरणकर्तादिर् भगवत्पुरी च । तथा हिलक्षणं भक्तियोगस्य निर्गुणस्येत्य् उदाहृतम् [भा.पु. ३.२९.१२] इति, मत्सेवायां तु निर्गुणम् [भा.पु. ११.२५.२७] इति, मन्निकेतं तु निर्गुणं [भा.पु. ११.२५.२५] इति, निर्गुणो मदपाश्रयः [भा.पु. ११.२५.२६] इति, मन्निष्ठं निर्गुणं स्मृतम् [भा.पु. ११.२५.२४] इत्य् आदिभगवदुक्तेर् भक्त्युपकरणीभूतः पदार्थमात्र एव निर्गुणः, तथा, तासां मध्ये साक्षाद् ब्रह्म गोपालपुरी [गो.ता.उ. २.२६] इति, सर्वात्मैकरसे भक्तियोगे तिष्ठति [गो.ता.उ. २.७८] इति च गोपालतापिनीश्रुतेः । भगवल्लोको भक्तियोगश् च निर्गुण एवातः परम् असत्य एवेति तत्राहस्याच् चिद् इति । यदि निर्गुणत्वेन निरूप्यो भवति, तर्हि सोऽपिसोऽपि चित्समः । सीता सा सीतया समेतिवद् अभेदे उपमा चिद् एवेत्य् अर्थः । आत्मवत् परमात्मैव निर्गुणः परमात्मविलासत्वात् परमात्मैव स एक एवेत्य् अर्थः ॥२९॥

 _*_

॥ १२.४.३० ॥

न हि सत्यस्य नानात्वम् अविद्वान् यदि मन्यते ।
नानात्वं छिद्रयोर् यद्वज् ज्योतिषोर् वातयोर् इव ॥

मध्वः  महाकाशो बहिःस्थश् च घटाद्यन्तस्थ एव च ।
द्वेधा समुदितोऽन्यौ च द्वाव् आकाशौ प्रकीर्तितौ ॥
घटरूपस् तद् अन्यश् च महाकाशात् परो लघुः ।
महाकाशवद् एवात्र परमात्मा सनातनः ॥
घटान्तस्थमहाकाशप्रतिमोऽन्तर्गतो हरिः ।
घटस्थान्तर्गताकाशो महाकाशात् परो मतः ॥
तद्वद् देवादयः सर्वे जीवा मुक्त्व्युपयोगिनः ।
तमोगाश् चैव ये सर्वे घटरूपखवन् नराः ॥ इति तत्त्वसंहितायाम् ॥३०॥

श्रीधरः  कुतः ? इत्य् अत आहनहीति । ननु सत्यस्याप्य् आत्मनो जीवब्रह्मरूपं नानात्वम् अस्त्य् एव तत्राहयद्य् एवं नानात्वं मन्यते, तर्ह्य् अविद्वान् । कथं तर्हि तयोर् भेदव्यवहार उपाधिकृतः ? इत्य् आहनानात्वम् इति । तत्र छिद्रयोर् घटाकाशमहाकाशयोर् इवेति परिच्छेदापरिच्छेदे दृष्टान्तः । ज्योतिषोर् आकाशजलस्ययोः सूर्ययोर् इवेत्य् उपाधिकृतविकारसदसद्भावे । वातयोर् बाह्यशरीरस्थवाय्वोर् इवेति क्रियाभेदे ॥३०॥

क्रमसन्दर्भः  ननु यदि परमात्मानं विना विकारो नास्ति, तर्हि परमात्मनः सोपाधित्वे निरुपाधित्वं न सिध्यति । तस्मात् सोपाधेर् निरुपाधिर् अन्य एव किम् ? इत्य् अत्राहनहीति । सत्यस्य परमात्मनो नानात्वं न हि विद्यते । यदि तस्य नानात्वं मन्यते तर्ह्य् अविद्वान्, यतस् तस्य निरुपाधित्वसोपाधित्वलक्षणं नानात्वं महाकाशघटाकाशयोर् यद्वत्, तद्वद् गृहाङ्गनगतसर्वव्यापितेजसोर् इव, बाह्यशरीरवाय्वोर् इव चेति ॥३०॥ [परमात्मसन्दर्भ ८०]

विश्वनाथः  ननु केन प्रकारेणैक्यं मन्तव्यम् ? तत्राहनहीति । सत्यस्य परमपरमसत्यस्य चिद्वस्तुनो नानात्वं नैवास्ति, तद् अपि यदि नानात्वं मन्यते, तर्ह्य् अविद्वान्, यथा छिद्रयोर् घटद्वये इदम् एकम् आकाशम् इदम् अपरम् आकाशम् इति, एवं ज्योतिषोर् दीपद्वयगतयोर् वा तयोर् देहद्वयगतयोः प्राणयोर् इति ॥३०॥

 _*_

॥ १२.४.३१ ॥

यथा हिरण्यं बहुधा समीयते
नृभिः क्रियाभिर् व्यवहारवर्त्मसु ।
एवं वचोभिर् भगवान् अधोक्षजो
व्याख्यायते लौकिकवैदिकैर् जनैः ॥

श्रीधरः  ब्रह्मण एव प्रपष्चव्यवहारालम्बनत्वं दृष्टान्तेन स्पष्टयतियथेति । क्रियाभिस् तत्तद्रचनाभेदैर् बहुधा कटककूण्डलादिरूपेण । लौकिकवैदिकैर् वचोभिः । जनैर् अहङ्कारोपहितैह् ॥३१॥

क्रमसन्दर्भः  यस्माद् विकारः ख्यायमानोऽपि प्रत्यगात्मानम् अन्तरा । न निरूप्योऽस्त्य् अणुर् अपि [भा.पु. १२.४.२९, §७८] तस्मात् सर्वशब्दवाच्योऽपि स एवेति सदृष्टान्तम् आहयथा हिरण्यम् इति । क्रियाभिस् तत्तद्वचनभेदैर् बहुधा कटककुण्डादिरूपेण यथा सुवर्णम् एव वचोभिस् तत्तन्नामभिः प्रतीयते, तथा लौकिकवैदिकैः सर्वैर् एव वचोभिर् भगवान् एव व्याख्यायते । तद् उक्तम्सर्वनामाभिधेयश् च सर्ववेदेडितश् च सः इति स्कान्दे ।।३१॥ [परमात्मसन्दर्भ ८१]

विश्वनाथः  तद् एवं सृष्टिसमयेऽपिसमयेऽपि प्रपष्चस्य नानाव्यवहारालम्बनत्वेन दृष्टेऽप्य् एकं ब्रह्मैव ज्षानी जानीयाद् इत्य् आहयथैवेति । क्रियाभिस् तत्तद्रचनाभेदैः बहुधा कटककुण्डलादिरूपेण, एवं लौकिकवेदिकैर् वचोभिः ॥३१॥

 _*_

॥ १२.४.३२ ॥

यथा घनोऽर्कप्रभवोऽर्कदर्शितो
ह्य् अर्कांशभूतस्य च चक्षुषस् तमः ।
एवं त्व् अहं ब्रह्मगुणस् तदीक्षितो
ब्रह्मांशकस्यात्मन आत्मबन्धनः ॥

श्रीधरः  नन्व् अहङ्कारस्य कथं ब्रह्मस्वरूपावरणेन भेदव्यवहारहेतुत्वम्, तस्य स्वकारणभूतब्रह्मावरकत्वासम्भवाद् आवरणे वा, स्वस्यापि प्रकाशासम्भवात् ? इत्य् आशङ्क्य सदृष्टान्तम् आहयथेति । अर्करश्मय एव मेघरूपेण परिणता वर्षन्ति ।

अग्नौ प्रास्ताहुतिः सम्यग् आदित्यम् उपतिष्ठते ।
आदित्याज् जायते वृष्टिर् वृष्टेर् अन्नं ततः प्रजाः ॥

इत्यादिवचनात् । तस्माद् अर्कप्रभवः, अर्केणैव दर्शितः प्रकाशितश् च तमःस्वरूपभूतार्कदर्शनप्रतिबन्धको भवति । अहम् अहङ्कारो ब्रह्मगुणो ब्रह्मकार्यभूतआनन्द्, तदीक्षितस् तेनैव प्रकाशितश् चात्मनो जीवस्यात्मबन्धनो ब्रह्मस्वरूपदर्शनप्रतिबन्धको भवति ॥३२॥

क्रमसन्दर्भः  तद् एवं जगतः परमात्मस्वाभाविकशक्तिमयत्वम् उक्त्वा, तेन च जीवकर्तृकेन ज्षानेन तन्नाशनासामर्थ्यं व्यज्य, मोक्षार्थं तदध्यासपरित्यागम् उपदेष्टुं परमात्मशक्तिमयस्यापि तस्योपाध्यध्यासात्मकस्याहङ्कारस्य जीवस्वरूपप्रकाशावरकत्वरूपं दोषा सदृष्टान्तम् उपपादयतियथा घन इति ।

अर्करश्मय एव मेघरूपेण परिणता वर्षन्ति,

अग्नौ प्रास्ताहुतिः सम्यगादित्यम् उपतिष्ठते ।
आदित्याज् जायते वृष्टिर् वृष्टेर् अन्नं ततः प्रजाः ॥

इत्यादिवचनात् । अयम् अर्थःयथार्कप्रभवोऽर्केणैव दर्शितः प्रकाशितश् च घनो निविडो मेघोऽर्कांशभूतस्य चक्षुषस् तमो दिवि भूमौ च महान्धकाररूपो भवति । एवम् अहं प्राकृताहङ्कारो ब्रह्मगुणः परमात्मशक्तिकार्यभूतस् तदीक्षितस् तेनैव परमात्मना प्रकाशितश् च ब्रह्मांशकस्य तटस्थशक्तिरूपत्वात् परमात्मनो यो हीनांशस् तस्यात्मनो जीवस्य आत्मबन्धनः स्वरूपप्रकाशावरको भवति ।।३२॥ [परमात्मसन्दर्भ ८२]

विश्वनाथः  नन्य् यद्य् एवं सर्वम् एव ब्रह्मकार्यत्वाद् एकं ब्रह्मैव, ब्रह्मकार्येणाहङ्कारेणासत्येन ब्रह्मांशभूताश् चित्कणाः सत्याः जीवाः कृत्? आव्रियते२ । ते वा तदावृताः कृत्? मुह्यन्तीति तत्र सदृष्टान्तम् आहयथेति । अर्करश्मय एव मेघरूपेण परिणता वर्षन्ति

अग्नौ प्रास्ताहुतिः सम्यगादित्यम् उपतिष्ठते ।
आदित्याज् जायते वृष्टिर् वृष्टेर् अन्नं ततः प्रजाः ॥ इत्य् आदिवचनात् ।

तस्माद् अर्कप्रभव एव घनः अर्केणैव दर्शितः प्रकाशितश् च । अथ अर्कांशुभूतस्य चक्षुषस् तमआवरकः । एवम् एवाहङ्कार आत्मनो जीवस्य आत्मबन्धनः आत्मना स्वेनैव जीवं बध्नातीत्य् अर्थः ॥३२॥

 _*_

॥ १२.४.३३ ॥

घनो यदार्कप्रभवो विदीर्यते
चक्षुः स्वरूपं रविम् ईक्षते तदा ।
यदा ह्य् अहङ्कार उपाधिर् आत्मनो
जिज्षासया नश्यति तर्ह्य् अनुस्मरेत् ॥

श्रीधरः  अत एवाहङ्कारनाशे स्वरूपदर्शनं भवतीति तेनैव दृष्टान्तेनाह, घन इति । आत्मन उपाधिः । जिज्षासया विचारेण । तर्हि तदानुस्मरेत् । ब्रह्माहम् इति पश्यतीत्य् अर्थः ॥३३॥

क्रमसन्दर्भः  स चाध्यासपरित्यागः स्वतो न भवति, किन्तु परमात्मजिज्षासया तत्प्रभावेनैवेति वक्तुं पूर्ववद् एव दृष्टान्तपरिपाटीम् आहघन इति ।

घनो यदार्कप्रभवो विदीर्यते इति दृष्टान्तांशे तद्विदारणस्य न चक्षुःशक्तिसाध्यत्वम्, किन्तु सूर्यप्रभावसाध्यत्वम् इति व्यक्तम् । अनेन दार्ष्टान्तिकेऽपि आत्मनः परमात्मनो जिज्षासया जातेन तत्प्रसादेन अहङ्कारो नश्यति पलायते इत्य् अत्रांशे पुरुषज्षानसाध्यत्वम् अहङ्कारनाशस्य खण्डितम् । अतो विवर्तवादो नाभ्युपगतः । अत्र च उपाधिर् इति विशेषणेन स्वरूपभूताहङ्कारस् त्व् अन्य एवेति स्पष्टीभूतम् ।

एवं यथा दृष्टान्ते घनमयमहान्धकारावरणाभावात् तत्प्रभावेण योग्यतालाभाच् च चक्षुः कर्तृभूतं स्वरूपं कर्मभूतम् ईक्षते, स्वस्वरूपप्रकाशम् अस्तित्वेन जानाति, स्वशक्तिप्राकट्यं लभत इत्य् अर्थः । कदाचित् तदीक्षणोन्मुखः सन् रविं चेक्षते, तथा दार्ष्टान्तिकेऽप्य् अनुस्मरेत्, स्मर्तुम् अनुसन्धातुं योग्यो भवति ।, आत्मानं चेति शेषः ।।३३॥ [परमात्मसन्दर्भ ८३]

विश्वनाथः  तस्यैवाहङ्कारस्य नाशे सत्यावरणभङ्गो ब्रह्मस्वरूपदर्शनं भवतीति तेनैव दृष्टान्तेनाहघन इति । विदीर्यते विनश्यति, तदा चक्षुः कर्तृत्वं रूपं रविम् ईक्षते इति मनुष्यादेर् एवे चक्षुर्, न तु उलूकादेश् चक्षू रविम् ईक्षते । यथा भक्तिमताम् एव ज्षानिनां, न तु भक्तिम् अकुर्वताम् इति । भक्त्याहम् एकया ग्राह्य [भा.पु. ११.१४.२१] इत्याद्युक्तेः । अनुस्मरेत् ब्रह्मानुभवति ॥३३॥

 _*_

॥ १२.४.३४ ॥

यदैवम् एतेन विवेकहेतिना
मायामयाहङ्करणात्मबन्धनम् ।
छित्त्वाच्युतात्मानुभवोऽवतिष्ठते
तम् आहुर् आत्यन्तिकम् अङ्ग सम्प्लवम् ॥

श्रीधरः  सोऽयम् आत्यन्तिकः प्रलय इत्य् उपसंहरतियदैवम् इति । विवेकहेतिना ज्षानशस्त्रेण । अहङ्करणम् एवात्मबन्धनम् । अच्युतं परिपूर्णम् आत्मानम् अनुभवतीति तथा ॥३४॥

क्रमसन्दर्भः  निगमयतियदैवेति । एतेन पूर्वोक्तविवेकशस्त्रेण मायामय इति विशेषणं स्वरूपभूताहङ्कारस्य व्यवच्छेदार्थम् । अवतिष्ठते स्वस्वरूपेणावस्थितो भवति । न केवलम् एतावद् एव, अच्युतात्मानुभवः, अच्युतेऽच्युतनाम्न्य् आत्मनि परमात्मन्य् अनुभवो यस्य तथाभूत एव सन्न् अवतिष्ठते ॥३४॥ [परमात्मसन्दर्भ ८४]

प्रीतिसन्दर्भ (१) अच्युताख्ये आत्मनि परमात्मनि अनुभवो यस्य तथाभूतः सन् अवतिष्ठते यत् तम् आत्यन्तिकं सम्प्लवं मुक्तिम् आहुर् इत्य् अर्थः ॥३४॥

विश्वनाथः  अहङ्कारविदारणे भक्तिमिश्रं ज्षानं खलु साधनम् इत्य् आहयदेति । विवेकहेतिना ज्षानशस्त्रेण अच्युते भगवति आत्मनो मनसोऽनुभवः सुदृढध्यानं यस्य तथाभूतः सन्न् अवतिष्ठते । यद् वा, एवम् अहङ्कारं छित्त्वा स्थितस्य योगिनः अच्त्युतात्मानुभवः । पूर्णब्रह्मानुभवः अवतिष्ठते स्थिरीभवति, यस् तम् आत्यन्तिकं सम्प्लवं प्रलयम् आहुः ॥३४॥

 _*_

॥ १२.४.३५ ॥

नित्यदा सर्वभूतानां ब्रह्मादीनां परन्तप ।
उत्पत्तिप्रलयाव् एके सूक्ष्मज्षाः सम्प्रचक्षते ॥

श्रीधरः, विश्वनाथः  नित्यप्रलयम् आहनित्यदेति ॥३५॥

क्रमसन्दर्भः  न व्याख्यातम्.

 _*_

॥ १२.४.३६ ॥

कालस्रोतोजवेनाशु ह्रियमाणस्य नित्यदा ।
परिणामिनाम् अवस्थास् ता जन्मप्रलयहेतवः ॥

श्रीधरः  कुतः ? इत्य् अत आहकालेति । परिणामिना नदीप्रवाहप्रदीपज्वालादीनां या उच्चनीचावस्थास् ताः कालरूपस्रोतसो वेगेनाशु ह्रियमाणस्य देहादेर् दृश्यमानास् ता एव नित्यदा जन्मप्रलयहेतवो भवन्ति । देहः प्रतिक्षणं प्रध्वंसी, प्रतिक्षणम् अवस्थाभेदास्पदत्वात्, प्रदीपादिवद् इत्य् अनुमानम् ॥३६॥

क्रमसन्दर्भः  न व्याख्यातम्.

विश्वनाथः  कुतः ? इत्य् अत आहकालेति । कालरूपस्रोतसो वेगेनाशु ह्रियमाणस्य एकवचनम् आर्षं ह्रियमाणानाम् इत्य् अर्थः । परिणामिनां देहादीनाम् अवस्था बाल्यपौगण्डाद्या जन्मप्रलयहेतवः जन्मप्रलययोर् अनुमापकाः देहाद्याः प्रतिक्षणं जन्मप्रलयवन्तः आस्थाभेदानां विद्यमानत्वात् प्रदीपादिवद् इत्य् अनुमानम् ॥३६॥

 _*_

॥ १२.४.३७ ॥

अनाद्यन्तवतानेन कालेनेश्वरमूर्तिना ।
अवस्था नैव दृश्यन्ते वियति ज्योतिषाम् इव ॥

श्रीधरः  ननु यदि प्रतिक्षणम् अवस्था भवन्ति तर्हि किं न दृष्यन्ते, अतो हेतुर् असिद्ध इत्य् आशङ्क्याह, अनाद्यन्तवता कालेन जायमाना अवस्था नैव लक्ष्यन्ते, आकाशे गच्छतां ज्योतिषां चन्द्रादीनां गमनावस्थाविशेषा यथा नैव लक्ष्यन्ते तद्वत् । अतो यथा तेषां प्रदेशान्तरप्राप्त्या प्रतिक्षणं गत्यवस्थाः कल्प्यन्ते तद्वद् अत्रापि बाल्यतारुण्यादिदर्शनेन मध्यवर्तिन्योऽवस्थाः कल्प्यन्त इति न हेतुर् असिद्ध इत्य् अर्थः ॥३७॥

क्रमसन्दर्भः  न व्याख्यातम्.

विश्वनाथः  यदि प्रतिक्षणम् अवस्था भवन्ति, तर्हि किं न दृष्यन्ते ? अतो हेतुर् असिद्ध इत्य् आशङ्क्याहअनाद्यन्तवता कालेन प्रतिक्षणं जन्या नाश्याश् चावस्था नैव लक्ष्यन्ते, यथा वियत्य् आकाशे गच्छतां ज्योतिषां चन्द्रादीनां गमनावस्थाविशेषा नैव लक्ष्यन्ते, तद्वत् । अतो यथा तेषां देशान्तरप्राप्त्या प्रतिक्षणं गत्यवस्थाः कल्प्यन्ते, तद्वद् अत्रापि बाल्यतारुण्यादिदर्शनेन तन्मध्यवर्तिन्यः सूक्ष्मा अप्य् अवस्थाः कल्प्यन्त इति न हेतुर् असिद्ध इत्य् अर्थः ॥३७॥

 _*_

॥ १२.४.३८ ॥

नित्यो नैमित्तिकश् चैव तथा प्राकृतिको लयः ।
आत्यन्तिकश् च कथितः कालस्य गतिर् ईदृशी ॥

श्रीधरः, विश्वनाथः  उपसंहरतिनित्य इति ॥३८॥

क्रमसन्दर्भः  न व्याख्यातम्.

_*_

॥ १२.४.३९ ॥

एताः कुरुश्रेष्ठ जगद्विधातुर्
नारायणस्याखिलसत्त्वधाम्नः ।
लीलाकथास् ते कथिताः समासतः
कार्त्स्न्येन नाजोऽप्य् अभिधातुम् ईशः ॥

श्रीधरः  पुराणार्थम् उपसंहरतिएता इति । लीलाविषयाः कथा अजो ब्रह्मापि कार्त्स्न्येनाभिधातुं नेशः ॥३९॥

चैतन्यमतमष्जुषा  एताः कुरुश्रेष्ठेत्यादि । अखिलसत्त्वधाम्नः सर्वप्राणिनिलयस्य जगद्विधातुर् लीलास् ते तुभ्यं कथिताः, अजोऽपि ब्रह्मापि कार्त्स्न्येन याः कथयितुम् न शक्नोति । अतः श्रीकृष्णस्य गोकुलादिष्व् अन्या अन्या अपि या लीला ऊहनीयाः ॥३९॥

क्रमसन्दर्भः  न व्याख्यातम्.

विश्वनाथः  भगवत्कथा उपसंहरतिएता इति ॥३९॥

 _*_

॥ १२.४.४० ॥

संसारसिन्धुम् अतिदुस्तरम् उत्तितीर्षोर्
नान्यः प्लवो भगवतः पुरुषोत्तमस्य ।
लीलाकथारसनिषेवनम् अन्तरेण
पुंसो भवेद् विविधदुःखदवार्दितस्य ॥

श्रीधरः  ननु यदि साकल्येनाभिधातुं न शक्यन्ते, तर्हि किं तदभिधानेन ? तत्राहसंसारेति । विविधं दुःखम् एव दवो दावानलस्तेनार्दितस्य पीडितस्यात उत्तितीर्षोः पुंसो भगवतो या लीलास् तासां कथास् तासां रसस् तन्निषेवणम् अन्तरेणान्यः प्लवस् तरणसाधनं न भवेत् । उपायान्तरासम्भवात् तत्कथाश्रवणम् एव यथाशक्ति निषेव्यम् इत्य् अर्थः ॥४०॥

चैतन्यमतमष्जुषा  किन्तु लीलास् तावद् द्विविधाःसृष्ट्यादिलीलाः, श्रीवृन्दावनलीलाश् चेति । तासां मध्ये वृन्दावनादिलीलायाः चरणारविन्दं यथा संसारसिन्धुतरणोपयुक्तं भवति, नान्यथान्यलीलयेति दर्शयतिसंसारसिन्धुम् इत्यादि । अहो अतिचित्रम् एतत् ! संसारसिन्धुतरणे लीलाकथारूपा ये रसास् तेषां निषेवणम् एव प्लवः । जले जलरूपप्लव इति चित्रम् एतत् ॥४०॥

सनातनः (ह.भ.वि. १०.४३६)  विविधं दुःखम् एव दावानलः । तेनाहितस्य पीडितस्य । अत उत्तितीर्षोः पुंसः भगवतो या लीलाकथाः, तासां रसः, तन्निषेवणम् अन्तरेण अन्यः प्लवः उत्तरणसाधनं न भवेत् ॥४०॥

क्रमसन्दर्भः  एवं श्रीशुकः स्वकृतोपदेशोपसंहारे च श्रवणम् उपलक्ष्य श्रीभगवल्लीलकथामाहात्म्यम् आह । एषा च लीलाकथा तद्भक्त्येकपुरुषार्थिभिर् यथायर्थ श्रोतव्यैव मोक्षार्थिभिर् अप्य् अवश्यं श्रोतव्येत्य् आहसंसारेति । अन्यासाम् अपि भक्तीनां तत्पूर्वकत्वेनैव प्रवृत्तेर् उपायान्तरासम्भवत्वं युक्तम् ।।४०॥ [भक्तिसन्दर्भः ८६]

विश्वनाथः  एता विविधाः कथाः खलु विविधभक्तानां जीवातव एव । मोक्षार्थिनाम् अप्य् एताः कथा विना ज्षानादिभिर् न मोक्ष इत्य् आहकिं कृत्यं तदुत्तरनिष्कर्षोऽयम् इत्य् आहसंसारेति । दुःसहायाः क्षुधाया भोजनम् अन्तरेण नोपशम इतिवत्, नान्यो ज्षानादिकः प्लव उत्तरणसाधनम्, दुःसहायां क्षुधायां स्रक्चन्दनादिर् इव । तेनैतद् उत्तराध्याये मयाप्य् उपदेष्टव्यं महारहस्यभक्तिरत्नच्छादनार्थं यज् ज्षानं तत् त्वया सोपादेयत्वेन न प्रत्येतव्यम् इति भावः । रसशब्देन लीलाकथानाम् अमृतत्वम् आरोपितम्, अत एव विविधदुःखमहारोगाणां दवा महाज्वालास् तेषां सद्य एवैकम् अमृतं विना नान्यद् औषधं प्रयोक्तव्यम् इति भावः ॥४०॥

 _*_

॥ १२.४.४१ ॥

पुराणसंहिताम् एताम् ऋषिर् नारायणोऽव्ययः ।
नारदाय पुरा प्राह कृष्णद्वैपायनाय सः ॥

श्रीधरः  श्रोतुर् आदरदार्ध्याय सम्प्रदायप्रवृत्तिम् आह, पुराणसंहिताम् इति त्रिभिः ।

क्रमसन्दर्भः  न व्याख्यातम्.

विश्वनाथः  श्रीशुकसम्प्रदायं शुद्धम् अविच्छिन्नम् अनुसृत्यैवैतत् पठनपाठनश्रवणश्रावणादिकं कार्यम् इत्य् अभिप्रायेणाहपुराणेति । ऋषिर् नारायणो ब्रह्मणे इत्य् अध्याहार्यम् । स च ब्रह्मा अव्ययः अपराधाभावाद् भक्तिव्ययरहितो नारदाय पुराणसंहिताम् एताम् इति ॥४१॥

 _*_

॥ १२.४.४२ ॥

स वै मह्यं महाराज भगवान् बादरायणः ।
इमां भागवतीं प्रीतः संहितां वेदसम्मिताम् ॥

श्रीधरः  स वै बादरायणः प्रीतः सन् मह्यम् इमां संहितां प्राहेति पूर्वेणान्वयः ।

क्रमसन्दर्भः  न व्याख्यातम्.

विश्वनाथः  इमं भागवतीम् इति वाक्यभेदान् न पौनरुक्त्यम् ॥४२॥

 _*_

॥ १२.४.४३ ॥

इमां वक्ष्यत्य् असौ सूत ऋषिभ्यो नैमिषालये ।
दीर्घसत्रे कुरुश्रेष्ठ सम्पृष्टः शौनकादिभिः ॥

श्रीधरः  असौ सूत इति पुरतः स्थितम् अङ्गुल्या निर्दिश्याह । नैमिषालये नैमिषारण्यस्थाने ॥४३॥

क्रमसन्दर्भः  न व्याख्यातम्.

विश्वनाथः  असौ सूत इति पुरस्थितम् अङ्गुल्यान् निर्दिशति ॥४३॥

इति सारार्थदर्शिन्यां हर्षिण्यां भक्तचेतसाम् ।
द्वादशस्य चतुर्थेऽपि सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
प्रलयवर्णनं नाम चतुर्थोऽध्यायः ।
॥ १२.४ ॥


(१२.५)

अथ पष्चमोऽध्यायः
ब्रह्मोपदेशः

॥ १२.५.१ ॥

श्रीशुक उवाच
अत्रानुवर्ण्यतेऽभीक्ष्णं विश्वात्मा भगवान् हरिः ।
यस्य प्रसादजो ब्रह्मा रुद्रः क्रोधसमुद्भवः ॥

श्रीधरः
पष्चमे तु समासेन परब्रह्मोपदेशतः ।
राज्षस् तक्षकसन्दंशान् मृत्युभीतिनिवारणम् ॥

एतत् पुराणं शृण्वन्न् अभयं प्राप्नोतीत्य् अभिप्रेत्य पुराणार्थम् अनुस्मारयतिअत्रेति । अयं भावःजगतः कर्ता ब्रह्मापि यस्य प्रसादजः । प्रसादोऽत्र रजोवृत्तिर् हर्षः । ततो जातत्वात् परतन्त्रः । सर्वसंहर्ता रुद्रश् च यस्य क्रोधसम्भवः, न तु स्वतन्त्रः । स विश्वस्यात्मा नियन्ता भगवान् अत्रानुवर्ण्यते । अत एवम्भूतं भगवन्तं शृण्वतः कुतोऽन्यस्माद् भयशङ्केति ॥१॥

क्रमसन्दर्भः  अत्रानुवर्ण्यत इत्यादि प्राक्लीनसाधकभक्तानुत्पद्यमद्भक्तिं करिष्यन्तीति भावनामयाद् यस्य प्रसादाज् जातास् तेषु मुख्यो ब्रह्मा । तथा कालेन तद्विमुखप्राये लोके तद्वैमुख्यहेतुं भावं प्रतिजाताद् यस्य क्रोधाज् जातः स्वाभक्तशास्तां रुद्र इत्य् अर्थः ॥१॥

विश्वनाथः  
एतच्छास्त्रार्थतात्पर्याच्छादनायात्र पष्चमे ।
ब्रह्मज्षानोपदेशः श्रीमुनीन्द्रेण कृतः ॥

शास्त्रार्थम् उपसंहृत्य श्रीमन्मुनीन्द्रः किष्चिद् आत्मनैव पराममर्श । अहो असाध्वनुष्ठितं, यन्महारहस्यरत्नम् असमाधिकं स्वहृदयसम्पुटाद् उद्घटय्य सर्वलोकदृष्टिगोचरीकृतं, यः खलु मत्प्रभुणा, राजविद्या राजगुह्यं [गीता ९.१] इत्य् अनेन विद्यानां राजेति गुह्यानां राजेत्य् उक्तः । पुनश् च सर्वगुह्यतमं भूयः शृणु मे [गीता १८.६४] इत्य् अनेन सर्वगुह्यतमशब्देनोक्तः, स खलु भक्तियोगोऽत्र शे मया परीक्षिति कृपापरवशतया प्रायः प्रकटीकृत्यैवोक्तः । तथा हि

अकामः सर्वकामो वा मोक्षकाम उदारधीः ।
तीव्रेण भक्तियोगेन यजेत पुरुषं परम् ॥ [भा.पु. २.३.१०] इत्यादिना,

मुखबाहूरुपादेभ्यः पुरुषस्याश्रमैः सह इत्य् अत्र,
य एषां पुरुषं साक्षाद् आत्मप्रभवम् ईश्वरम् ।
न भजन्त्य् अवजानन्ति स्थानाद् भ्रष्टाः पतन्त्य् अधः ॥ [भा.पु. ११.५.२३]

इत्यादिना चान्वयव्यतिरेकाभ्यां भक्तिर् एव सर्वफलसाधनत्वेन प्रतिपादिता । स्वर्गादिसाधनानि कर्मादीनि दूरे तावद् आसतां, मोक्षसाधनत्वेनातिप्रसिद्धस्यापि ज्षानस्य मोक्षकारणत्वं परास्तीकृतम् एव । नैष्कर्म्यम् अप्य् अच्युतभाववर्जितं न शोभते ज्षानम् अलं निरष्जनं [भा.पु. १२.१२. ५३] इति । चतुर्थाश्रमिणो ज्षानिनोऽपि, स्थानाद् भ्रष्टाः पतन्त्य् अदः [भा.पु. ११.५.३] इति, आरुह्य कृच्छ्रेण परं पदं ततः पतन्त्य् अधोऽनादृत्य युष्मदङ्घ्रयः [भा.पु. १०.२.३२] इत्याद्युक्तेर् ज्षानान्वयोऽपि भक्त्या विना मोक्षासिद्धेः ।

यत् कर्मभिर् यत् तपसा ज्षानवैराग्यतश् च यत् ।
योगेन दामधर्मेण श्रेयोभिर् इतरैर् अपि ॥ [भा.पु. ११.२०.३२]

इति ज्षानव्यतिरेकेऽपि भक्त्यैव मोक्षसिद्धेर् उक्तत्वात् मोक्षं प्रतिज्षानं नैवान्वयव्यतिरेकीति । तद् अपि ज्षानान् मोक्ष इति या प्रसिद्धिस् तत्र ज्षानगता गुणीभूता भक्तिर् एव मोक्षं जनयेत् । ज्षानस्य तु नाममात्रेणैव कारणता, भक्त्याहम् एकया ग्राह्यः [भा.पु. ११.१४.२१] इति, न तपो नात्ममीमांसा [भा.पु. १०.२३.४२] इति,

किं वा योगेन साङ्ख्येन न्यासस्वाध्याययोर् अपि ।
किं वा श्रेयोभिर् अन्यैश् च न यत्रात्मप्रदो हरिः ॥ [भा.पु. ४.३१.१२]

इत्यादिवाक्यैर् ब्रह्मानुभवं प्रति ज्षानस्य सहकारितापि, वस्तुतो न प्रतिपादितेति । भक्तेर् एव साधनत्वम् उपक्रमोपसंहाराभ्यासेषु प्रपष्चितम् । तद् अपि यदन्तरान्तराज्षानयोगादिकम् अप्य् उपन्यस्तं, तत् खलु भक्तेर् उत्कर्षं, तत्तन्मतानि च भक्तान् ज्षापयितुम् एवेति ।

किं च,
यन्नामधेयश्रवणानुकीर्तनाद्
यत्प्रह्वणाद् यत्स्मरणाद् अपि क्वचित् ।
श्वादोऽपि सद्यः सवनाय कल्पते
कुतः पुनस् ते भगवन् नु दर्शनात् ॥

अहो बत श्वपचोऽतो गरीयान्
यज्जिह्वाग्रे वर्तते नाम तुभ्यम् ।
तेपुस् तपस् ते जुहुवुः सस्नुर् आर्या
ब्रह्मानूचुर् नाम गृणन्ति ये ते ॥ [भा.पु. ३.३३.६७] इति ।

यन्नाम सकृच् छ्रवणात्
पुक्कशोऽपि विमुच्यते संसारात् [भा.पु. ६.१६.४४]

इत्यादिभ्यः किष्चिन्मात्र्यापि भक्त्या मोक्ष इति । तथा,

तापत्रयेणाभिहतस्य घोरे
सन्तप्यमानस्य भवाध्वनीश ।
पश्यामि नान्यच् छरणं तवाङ्घ्रि
द्वन्द्वातपत्राद् अमृताभिवर्षात् ॥ [भा.पु. ११.१९.९] इत्य् उद्धववाक्येन,

संसारसिन्धुम् अतिदुस्तरम् उत्तितीर्षोर् नान्यः प्लवः [भा.पु. १२.४.४०] इत्य् उपसंहारे मद्वाक्येन च तां विना तु नान्येनोपायेन संसाराद् अपि मोक्ष इत्य् अपि निर्धारितम् ।

किं च, भक्त्या तयैव परया निर्वृत्या ह्य् अपवर्गम् आत्यन्तिकं परमपुरुषार्थम् अपि स्वयम् आसादितं नो एवाद्रियन्ते भगवदीयत्वेनैव परिसमाप्तसर्वार्थाः [भा.पु. ५.६.१७] इति । मयि सष्जायते भक्तिः कोऽन्योऽर्थोऽस्यावशिष्यते [भा.पु. ११.१९.२४] इति, न परिलषन्ति केचिद् अपवर्गम् अपि [भा.पु. १०.८७.२१] इति, सा ब्रह्मणि स्वमहिमन्य् अपि नाथ मा भूत् [भा.पु. ४.९.१०] इति, स्वर्गापवर्गनरकेष्व् अपि तुल्यार्थदर्शिनः [भा.पु. ६.१७.२८] इत्यादिवाक्येभ्यश् चतुर्थपुरुषार्थम् अपि तिरस्कृत्य भक्तेर् एव पुरुषार्थशिरोमणित्वं च मया स्थापितम् ।

किं च, मुन्यन्तरवाक्यस्य प्रामाण्यम् आपेक्षिकम् एव मद्वाक्यस्य तु प्रामाण्यम् आत्यन्तिकम् एवेति सर्वत्र वैकुण्ठेऽपि प्रसिद्धिर् भूयसी, परोक्षवादा ऋषयः परोक्षं मम च प्रियं [भा.पु. ११.२१.३६] इति भगवदुक्त्र् महारहस्योद्घाटनपटिष्ठो भूत्वा भगवदप्रियङ्करोऽप्य् अनुभवम् । तद् अधुना किं करिष्ये ? पुराणार्थश् च समाप्तिकृत एव, भवत्व् अधुनापि भक्तेर् महामहिमानं संवरीतुं यतिष्ये । यथा कश्चिन् महारत्नम् अतिगोप्यं रभसवशेन सर्वलोकान् सन्दर्श्यापि पुनः किष्चित् परामृश्य तद् अलक्षितं सम्पुटगतं कृत्वा महाकोषाभ्यन्तरे संस्थाप्य रत्नान्तरं बहिःप्रकाश्यानेनैवास्माकं सर्वार्थसिद्धिर् इति ब्रूते, तथैवाधुना राजानम् अहं ज्षानम् उपादिशामि, यथा गमनसमये तु शुकः, परीक्षिते ज्षानम् एवोपदिष्टवान् इति भगवन्माया प्रभावाज् ज्षानम् एवोत्कृष्टं, भक्तिस् तु तत्साधनम् एवेति मंस्यन्ते ।

किं च, भक्तिसिद्धान् जनान् प्रति प्रादुर्भूय भगवांस् तान् परीक्षमाणो मोक्षं गृहाणेति यथा ब्रूते, तथैवानेन ज्षानोपदेशेनास्य मच्छिष्यस्य परीक्षितो भक्तिमद्व्युत्पत्तिं च परीक्षिष्ये, परीक्षा चेयं सर्वज्षेनापि जगत्य् अस्मिन् परीक्षिद्भक्तिनिष्ठा ज्षापनार्था ज्षेया ।

किं च, भक्तिज्षानयोः फलम् अन्ततो मुक्तिर् एव केवलम् इत्य् अनभिज्षव्याख्यानं नैव मदभिप्रायसम्बन्धं ज्षेयम् । यतो,

राजन् पतिर् गुरुर् अलं भवतां यदूनां
दैवं प्रियः कुलपतिः क्व च किङ्करो वः ।
अस्त्व् एवम् अङ्ग भगवान् भजतां मुकुन्दो
मुक्तिं ददाति कर्हिचित् स्म न भक्तियोगम् ॥ [भा.पु. ५.६.१८]

इत्य् उक्तवता मया मुक्तेः सकाशाद् अपि भक्तेर् उत्कृष्टफलत्वस्य प्रतिपादितत्वात्, न चोपदेष्टव्येनानेन ज्षानेन परीक्षितो निर्वाणमुक्तिप्राप्तिर् एवेत्य् आशङ्कनीयम् ।

स वै महाभागवतः परीक्षिद्
येनापवर्गाख्यम् अदभ्रबुद्धिः ।
ज्षानेन वैयासकिशब्दितेन
भेजे खगेन्द्रध्वजपादमूलम् ॥ [भा.पु. १.१८.१६]

इति मदभिप्रायाभिज्षेनानेन मच्छिष्येण सूतेनाग्रे वक्ष्यमाणत्वात् । मयि राजन् पतिर् गुरुर् अलम् इत्य् अत्र भवद्भ्यस् तु स्वभक्तियोगं ददाति । इति परीक्षितः प्रेमभक्तिप्राप्तिर् अभिव्यष्जितैव न चोपदिष्यमानेनानेनैव देहादिव्यतिरिक्तात्मज्षानेन ब्रह्मानुभवः सिद्ध्येत् । किं त्व् अस्यापि ज्षानस्य भक्त्या निर्जयेनैव यद् उक्तं भगवता

द्रव्यं देशः फलं कालो ज्षानं कर्म च कारकः ।
श्रद्धावस्थाकृतिर् निष्ठा त्रैगुण्यः सर्व एव हि ॥
सर्वे गुणमया भावाः पुरुषाव्यक्तधिष्ठिताः ।
दृष्टं श्रुतम् अनुध्यातं बुद्ध्या वा पुरुषर्षभ ॥
एताः संसृतयः पुंसो गुणकर्मनिबन्धनाः ।
येनेमे निर्जिताः सौम्य गुणा जीवेन चित्तजाः ।
भक्तियोगेन मन्निष्ठो मद्भावाय प्रपद्यते ॥ [भा.पु. ११.२५.३०३२] इति ।

किं च, भगवद्भक्तस्य मोक्षकामत्वेऽपि नास्ति ज्षानेन प्रयोजनं, यद् उक्तं स्वयं भगवता

ज्षाने कर्मणि योगे च वार्तायां दण्डधारणे ।
यावान् अर्थो नृणां तात तावांस् तेऽहं चतुर्विधः ॥ [भा.पु. ११.२९.३३] इति ।

तस्माद् अनेन सर्वास् ते ज्षानोपदेशेनास्य शास्त्रस्य स्पष्टतयैव मोहिनीसाधर्म्यं प्रतिपादयिष्ये । यथा ह्य् असुराः प्रेमसुधया वष्चिता एव भवेयुर् इति । अपि च ज्षानोपदेशात् प्राग् एकं वाक्यं पुनर् व्यष्जनया वृत्त्या भक्तान् प्रीणयितुं भक्तिर् असम्रक्षितम् एव करिष्ये । तदनन्तरं ज्षानोपदेशवाक्यान्य् अपि यानि भक्तिप्रतिकूलानि वक्ष्ये, तान्य् अप्य् अन्तर्भूतभक्त्यनुकूलार्थान्य् एव करिष्ये इत्यादिकं विचार्याहअत्रेति । अत्र समाप्तीकृतेऽस्मिन् पुराणशास्त्र इत्य् अर्थः । यस्य हरेः प्रसादजो ब्रह्मेति प्रसादस्य सत्त्वगुणत्वात्, ब्रह्मणस् तु रजःसम्भवत्वाद् एतन् न सङ्गच्छते । तथा रुद्रः क्रोधसमुद्भव इति भगवतो निर्गुणत्वात् स्वरूपेण तामसः क्रोधोऽपिन सम्भवेत् । यदुद्भवो रुद्रः स्यात् तस्माद् वाक्यम् अतिशयोक्त्या अर्थान्तरतात्पर्यकं ज्षेयम् ।

तच् चैवन्निर्गुणस्य भगवतः स्वभक्तसेविनि जने प्रसादः, स्वभक्तद्रोहिणि क्रोधश् च दृष्टः । तौ च भक्तवत्सलस्य शुद्धसत्त्वस्वरूपाव् एवेति । अत एवं व्याख्येयंयस्य प्रसादजः यस्य प्रसादोत्थो भाग्यविशेषो ब्रह्मैवोक्तसमस्तसाध्यसाधनोत्पत्तिहेतुर् अतस् तदर्थम् एव भक्तैर् यतनीयम् । तथैवोक्तसाध्यसाधनविनाशहेतुर् भगवत्कोप एवेत्य् अतस् तदुद्भव एव यतनीयम् इत्य् एतत् पुराणतात्पर्यम् अवधेयम् इति भावः ।

ननु यदि श्रीशुकदेवेन श्रीभागवतपुराणम् इदम् अत्र समाप्तीकृतं कथं तर्हि प्रथमस्कन्धस्यावशिष्टद्वादशस्य च श्रीभागवतत्वम् ? उच्यतेयज्षस्य यथा प्राग् उत्तरक्रियाकलापयोर् अपि योग्यत्वम् एव, नाटकशास्त्रस्य यथा प्राक्पश्चाद्गतयोः प्रस्तावनाशीर्वादयोर् अपि नाटकत्वम् एव, तथैव प्रथमद्वादशार्धयोर् अपि श्रीभागवतत्वम् । यथा च

गीता सुगीता कर्तव्या किम् अन्यैः शास्त्रविस्तरैः ।
या स्वयं पद्मनाभस्य मुखपद्माद् विनिःसृता ॥

इत्य् अष्टादशाध्याय्याः गीतायाः सर्वस्या भगवत्प्रोक्तत्वाभावेऽपि भगवत्प्रोक्तत्वम् उच्यते । तथैवास्य द्वादशस्कन्धस्य श्रीभागवतस्य सर्वस्य शुकप्रोक्तत्वाभावेऽपि शुकप्रोक्तत्वम् इति समाधिः ॥१॥

 _*_

॥ १२.५.२ ॥

त्वं तु राजन् मरिष्येति पशुबुद्धिम् इमां जहि ।
न जातः प्राग् अभूतोऽद्य देहवत् त्वं न नङ्क्ष्यसि ॥

श्रीधरः  त्वं पुनः कृतार्थ एवेत्य् अनुस्मारयतित्वं त्व् इति । पशुबुद्धिम् अविवेकम् । यस्मान् न नङ्क्ष्यसि । कुतः ? इत्य् अत आहन जात इति । यथा देहः प्राग् अभूत एवाद्य जातो नङ्क्ष्यति । न चैवं त्वं पूर्वं नाभूः, न चाद्य जातोऽस्यतो न नङ्क्ष्यसि ॥२॥

क्रमसन्दर्भः  प्रथमस्कन्धान्ते तत्र म्रियमाणस्य कृत्यं यत् पृष्टं, तत् तु स्वार्थं तवायुक्तम् इत्य् अभिप्रेत्य प्रत्याचष्टेत्वं त्व् इति । पशुबुद्धिम् इति यतः पशोर् एव सा बुद्धिर् युक्ता, न तु तवेति भावः । न जात इत्य् अन्तर्भूतानश्वरभगवत्पार्षददेहत्वाद् इति भावः । व्यतिरेके दृष्टान्तः देहवत् दृश्यमानदेह एव ॥२॥

विश्वनाथः  अथ ज्षानोपदेशःत्वं त्व् इति । तुर् भिन्नोपक्रमे, मरिष्येतीत्य् आर्षं मरिष्यामीति । पशूनाम् इव बुद्धिं जहि विवेकेन नाशयेति,

तं मोपयातं प्रतियन्तु विप्रा
गङ्गा च देवी धृतचित्तम् ईशे ।
द्विजोपसृष्टः कुहकस् तक्षको वा
दशत्व् अलं गायत विष्णुगाथाः ॥ [भा.पु. १.१९.१५]

इति श्रीभागवतश्रवणात् पूर्वम् एव प्रतिज्षातवतस् तस्य पशुबुद्धेः प्रसक्तिर् एव तस्य नास्तीत्य् अतस् तन्निवर्तको ज्षानोपदेशो न राजानं प्रति सम्भवेत्, किन्तु ये पशुबुद्धयोऽन्ये तान् एव प्रति तद् अपि राजन्न् इति सम्बोधनं तु तम् एव लक्ष्यीकृत्यान्यविषयकस्याप्य् उपदेशस्य वक्तुम् औचित्यात् तस्यैव तच्छिष्यत्वात् । यथा सर्वविषयकोऽप्य् उपदेशो गीतायाम् अर्जुनं लक्षीकृत्यैवोक्तः विवेकम् एवाहन जात इति । यथा देहः प्राग् अभूत एव इदानीं जातोऽद्य नङ्क्ष्यति, न तथा त्वं जातः, नापि प्राग् अभूत, नाप्य् अद्य नङ्क्ष्यति, त्वं जीवात्मा जडाद्युपाधेः पृथग् एवासीति नायं भक्तिप्रतिकुलोऽर्थः ॥२॥

 _*_

॥ १२.५.३ ॥

न भविष्यसि भूत्वा त्वं पुत्रपौत्रादिरूपवान् ।
बीजाङ्कुरवद् देहादेर् व्यतिरिक्तो यथानलः ॥

श्रीधरः  ननु बीजाद् अङ्कुरवत् स्वस्मात् पुत्ररूपेणापि स्वयम् एव भवति, यथाह श्रुतिः

अङ्गाद् अङ्गात् सम्भवसि हृदयाद् अभिजायसे ।
आत्मा वै पुत्रनामासि स जीव शरदः शतम् ॥ इति ।

ततः पुनर् अङ्कुराद् बीजम् इव पौत्रादिरूपेणापि स्वयम् एव भवति । पिता पुत्रेण पितृमान् योनियोनौ इति श्रुतेः । अतस् तेषु नश्यत्सु कथं न नङ्क्ष्यामीति चेत् तत्राहन भविष्यसीति । भूत्वा पुत्रपौत्रादिरूपवान् बीजाङ्कुरवन् न भविष्यसि । यस्माद् देहादेर् व्यतिरिक्तस् त्वं यथानलः काष्ठात् । देहाद् देहो जायते नात्मेति भावः ॥३॥

क्रमसन्दर्भः  दृश्यमानं चास्मिन्न् आवेशाभावान् न भविष्यतीति ॥३॥

विश्वनाथः  यथा देहो भूत्वा भूत्वा पुनर् भवति, न तथा त्वम् आत्मा, इत्य् आहनेति । पुत्रपौत्रादिरूपवान् इति, यथाह श्रुतिः

अङ्गाद् अङ्गात् सम्भवसि हृदयाद् अभिजायसे ।
आत्मा वै पुत्रनामासि स जीव शरदः शतम् ॥ इति ।

बीजाङ्कुरवत् स्वयम् एव पुत्रो भवति । ततः पुनर् अङ्कुरात् बीमम् इव पौत्रोऽपि स्वयम् एव भवति । तथा त्वं भविष्यसि । यस्माद् देहादेर् उपाधेर् जडत्वम् आत्मा व्यतिरिक्तो भिन्नः । यथानलः काष्ठात् । देहाद् देहो जायते नात्मेति भावः ॥३॥

 _*_

॥ १२.५.४ ॥

स्वप्ने यथा शिरश्छेदं पष्चत्वाद्य् आत्मनः स्वयम् ।
यस्मात् पश्यति देहस्य तत आत्मा ह्य् अजोऽमरः ॥

श्रीधरः  जन्मादीनां देहधर्मत्वं दृष्टान्तेन प्रपष्चयतिस्वप्ने यथात्मनः शिरश् छेदं स्वयं पश्यति, एवं जागरणेऽपि । यस्माद् देहस्य पष्चत्वादिकं पश्यति, ततस् तद्वद् एवात्मन इदं भ्रममात्रम् । वस्तुतश् चात्माजोऽमरश् चेत्य् अर्थः । तद् उक्तम्

आत्मनः पितृपुत्राभ्याम् अनुमेयौ भवाप्ययौ ।
न भवाप्ययवस्तूनाम् अभिज्षोऽद्वयलक्षणः ॥ इत्यादि ॥४॥

क्रमसन्दर्भः  साधारणानाम् अपि तदावेशोऽभूम एवेत्य् आहस्वप्न इति पष्चभिः ॥४॥

विश्वनाथः  जन्ममरणाद्यवस्थावतो देहाद् आत्मनः पार्थक्यं दृष्टान्तेन स्पष्टयतिस्वप्ने इति । नहि स्वशिरश्छेदं स्वयं पश्येत्, अत आत्मा ततः पृथग् एव । तद्द्रष्टा, तथैव जागरेऽपि तस्मात् पृथग्भूत एव आत्मनो देहस्य पष्चत्वादि पश्यति । ततो हेतोर् आत्मा अजो जन्मरहितः, अमरो मृत्युरहितश् च ॥४॥

 _*_

॥ १२.५.५ ॥

घटे भिन्ने घटाकाश आकाशः स्याद् यथा पुरा ।
एवं देहे मृते जीवो ब्रह्म सम्पद्यते पुनः ॥

मध्वः  
महाकाशो बहिःस्थश् च घटाद्य् अन्तःस्थ एव च ।
द्वेधा समुदितोऽन्यौ च द्वाव् आकाशौ प्रकीर्तितौ ॥
घटरूपस् तदन्यश् च महाकाशात् परो लघुः ।
महाकाशवद् एवात्र परमात्मा सनातनः ॥
घटान्तस्थमहाकाशप्रतिमोऽन्तर्गतो हरिः ।
घटस्यान्तर्गताकाशो महाकाशात् परो मतः ॥
तद् वद देवादयः सर्वे जीवा मुक्त्युपभोगिनः ।
तमोगाश् चैव ये सर्वे घटरूप खवन् नराः ॥ इति तत्त्वसंहितायाम् ।

प्रत्येकं विष्णुरूपाणां भ्रान्तिमात्रा भिदा मता ।
जगतश् चैव विष्णोश् च सत्यो भेदः सदैव तु ॥
यथाकाशघटौ नित्यं भिन्नाव् एव परस्परम् ।
एवम् ईशो जगच् चैव भिन्नाव् एव परस्परम् ॥ इति च ॥५॥

श्रीधरः  यस्माद् देहोपाधिकोऽयम् आत्मनो जन्मादिसंसारभ्रमः, तस्माद् उपाधिनिवृत्तौ मुच्यत इति सदृष्टान्तम् आहघट इति । यथा पुरा घटोपाधेः पूर्वम् इव पुनर् घटे भिन्ने तदन्तर्वर्त्यवकाश आकाश एव स्यात्, तथा । एवं देहे मृते तत्त्वज्षानेन लीने सति ॥५॥

क्रमसन्दर्भः  देह इति देहद्वयम् इत्य् अर्थः । ब्रह्मतत्त्वं सम्पद्यते यथायथं प्राप्नोति । अत्रोपाधेः संयोग एव परित्यज्यते, न तु तस्य मिथ्यात्वं प्रतिपाद्यते ॥५॥

विश्वनाथः  तद् अप्य् आत्मनो लिङ्गशरीराध्यासो दुर्जरो यः सोऽयं ज्षाने सति निवर्तत इत्य् अत्रैकात्मवादिनां दृष्टान्तम् आहघट इति । भिन्ने विदीर्णे । यथा पुरेति घटोत्पत्तेः पूर्वं, यथा महान् एवाकाशस् तथैव घाते भग्नेऽपीत्य् अर्थः, एवं देहे मृते तत्त्वज्षानेन लीने सति अप्रकटोऽर्थो, यथा, ननु देहात् पृथग्भूतो यथा जीवात्मा तथा परमात्मपि, ताव् उभाव् अपि देहावृतौ दृश्येते लिङ्गे भङ्गे सत्य् उभाव् अपि मुक्तौ स्याताम् इति कथं नोच्यते ? अत्र परमात्मन आवरणं कालत्रयेऽपि नास्तीति सदृष्टान्तम् आहघट इति । यथा पुरेति घटे वर्तमानेऽपि आकाश आकाश एव यथा अनावृतं तथैव घटे भग्नेऽपीत्य् अर्थः । आकाशस्य घटान्तर्बहिर्मध्येऽपि वर्तमानत्वाद् आकाशं घटः कथम् आवृणोत्व् इति भावः । एवं देहे अमृते वर्तमानेऽपि अजीवो जीवभिन्नपरमात्म ब्रह्म सर्वव्यापकः सन्न् एव सम्पद्यते विराजन्ते ॥५॥

 _*_

॥ १२.५.६ ॥

मनः सृजति वै देहान् गुणान् कर्माणि चात्मनः ।
तन् मनः सृजते माया ततो जीवस्य संसृतिः ॥

श्रीधरः  ज्षानेन लयं भावयितुं मायाकृतम् आत्मनो देहाद्युपाधिसम्बन्धप्रकारम् आहमन इति । मन आत्मनो देहादीन् सृजति । तच् च मनो माया सृजति । ततो मायाद्युपाधिसमुदायाज् जीवस्य संसृतिः, न स्वतः ॥६॥

क्रमसन्दर्भः  मायादीनां स्रष्टृत्वं यत् किष्चित् तद्धेतुत्वात् ॥६॥

विश्वनाथः  ज्षानेन लयं सम्भावयितुं मायाकृतम् आत्मनो देहाद्युपाधिसम्बन्धप्रकारम् आहमन आत्मनो देहादीन् सृजति । यद् उक्तंयतो यतो धावति देइवचोदितं मनोविकारात्मकं [भा.पु. १०.१.४२] इत्यादि । तच् च मनो माया सृजति, ततो मायाद्युपाधिसमुदायात् ॥६॥

 _*_

॥ १२.५.७ ॥

स्नेहाधिष्ठानवर्त्यग्निसंयोगो यावद् ईयते ।
तावद् दीपस्य दीपत्वम् एवं देहकृतो भवः ॥
रजःसत्त्वतमोवृत्त्या जायतेऽथ विनश्यति ।

श्रीधरः  यस्माद् उपाधिनिबन्धनो जीवस्य संसारोऽतस् तन्नाशे जीवत्वं गच्छतीत्य् एतद् एव सदृष्टान्तम् आह सार्धेनस्नेहेति । दीपस्य ज्योतिषो दीपत्वं ज्वालारूपः परिणामः । तत्र तैलस्थानीयं कर्म, तदधिष्ठानस्थानीयं मनः, वर्तिस्थानीयो देहः, अग्निसंयोगस्थानीयश् चैतन्याध्यासः, दीपस्थानीयं संसार इति योज्यम् । देहकृतो देहनिबन्धनः । यद्वा देहकृतो मनसो न त्व् आत्मनः ॥७॥

क्रमसन्दर्भः  दीपस्य ज्योतिषो दीपत्वं स्नेहाद्यधिष्ठातृत्वेन विकारित्वम् इत्य् अर्थः । ततस् तस्मात् स्वयञ्ज्योतिरादिरूपत्वाद् अनन्तोपमः परमात्मसदृशः, द्वा सुपर्णा सयुजा सखाया [मु.उ. १.१.३, श्वे.उ. ४.६] इति श्रुतौ, सुपर्णाव् एतौ सदृशौ सखायौ [भा.पु. ११.११.६] इत्य् एकादशे ॥७८॥

विश्वनाथः  एतद् एव सदृष्टान्तम् आहसार्धेन स्नेहेति । दीपस्य ज्योतिषः दीपत्वं जालारूपः परिणामः, तत्र तैलस्थानीयं कर्मतदधिष्ठानस्थानीयं मनः, वर्तिस्थानीयो देहः, अग्निसंयोगस्थानीयश् चैतन्याध्यासः, दीपस्थानीयः संसार इति योज्यम् । देहकृतो देहसंयोगनिबन्धनोऽयं भवः संसारः ॥७॥

 _*_

॥ १२.५.८ ॥

न तत्रात्मा स्वयञ्ज्योतिर् यो व्यक्ताव्यक्तयोः परः ।
आकाश इव चाधारो ध्रुवोऽनन्तोपमस् ततः ॥

श्रीधरः  अतो दीपवत्संसार एव नश्यति, न त्व् आत्म ज्योतिर्वद् इत्य् आहनेति । न तु तत्र प्रतीयमान आत्मा । कुतः ? इत्य् अत आहय इति । व्यक्ताव्यक्तयोः स्थूलसूक्ष्मदेहयोः परोऽन्यः, यतः स्वयञ्ज्योतिः । परत्वं प्रपष्चयतिआकाश इवेति । आधारो देहादेः प्रपष्चस्य । ध्रुवो निर्विकारः । नास्त्य् अन्त उपमा च यस्य सोऽनन्तोपमः । ततो विभुः ॥८॥

क्रमसन्दर्भः  न व्याख्यातम्.

विश्वनाथः  अतो दीपवत् संसार एव नश्यति, न त्व् आत्मा ज्योतिर्वद् इत्य् आहनेति । न तु तत्र प्रतीयमान आत्मा । कुतः ? इत्य् अत आहय इति । व्यक्ताव्यक्तयोः परः स्थूलसूक्ष्मदेहाभ्याम् अन्यः, यतः स्वयञ्ज्योतिः । अत एव हेतोः आधारो देहादिप्रपष्चस्य ध्रुवो निर्विकारः । नास्त्य् अन्त उपमा च यस्य सोऽनन्तोपमः । पक्षे, यः खलु व्यक्ताव्यक्तयोः कार्यकारणयोः परः कारणरूपः परमात्म स तु आकाश इव सर्वाधार इत्यादि ॥८॥

 _*_

॥ १२.५.९ ॥

एवम् आत्मानम् आत्मस्थम् आत्मनैवामृश प्रभो ।
बुद्ध्यानुमानगर्भिण्या वासुदेवानुचिन्तया ॥

श्रीधरः  अतस् त्वम् एवं चिन्तयेत्य् आहएवम् इति । आत्मस्थं देहाद्युपाधिस्थितम् । आमृश विचारय । अनुमानगर्भिण्या द्रष्टृदृश्यान्वयव्यतिरेकयुक्तया ॥९॥

क्रमसन्दर्भः  पूर्वोक्तातिदेशेनोपदिशतिएवम् इति । आत्मानम् अन्तर्भूतभगवत्पार्षदभावात्मकम् आत्मना जीवस्वरूपेण सहात्मस्थं बुद्ध्यामृश । कीदृश्या ? पूर्वोक्तानुमानगर्भिण्या, तथा वासुदेवस्थानुगतचिन्ता यस्यां तया ॥९॥

विश्वनाथः  न व्याख्यातम्.

 _*_

॥ १२.५.१० ॥

चोदितो विप्रवाक्येन न त्वां धक्ष्यति तक्षकः ।
मृत्यवो नोपधक्ष्यन्ति मृत्यूनां मृत्युम् ईश्वरम् ॥

श्रीधरः  एवं च सति त्वां तक्षको न दहेद् इत्य् आहचोदित इति । तत्र हेतवःमृत्यव इति । मृत्युहेतवः ॥१०॥

क्रमसन्दर्भः  त्वां पूर्वोक्तरूपं, यतो मृत्यव इति ॥१०॥

विश्वनाथः  आत्मस्थं देहाद्युपाधिस्थितम् आत्मना मनसा आमृश विचारय, बुद्ध्यादिप्रवर्तकत्वेन यदात्मनोऽनुमानं तद् एव गर्भः, तद्युक्तया बुद्ध्या सद्व्यवसायवत्या सह वासुदेवस्यानुचिन्ता यस्यां तया । त्वाम् आत्मानं देहात् पृथग्भूतं तक्षकस्य का वार्ता स्वयं मृत्यवोऽपि मूर्तिमन्तः । पक्षे, ईश्वरम् उपाधिमुक्तत्वाद् देहाद्यपरतन्त्रं, मृत्यूनां भक्त्यन्तरायाणां मृत्युं नाशहेतुं, त्वां प्राप्य भक्त्यन्तरा या ब्रह्मशापाद्या एव, वैयर्थ्यान् नष्टा एव बभूवुर् इत्य् अर्थः ॥१०॥

 _*_

॥ १२.५.१११२ ॥

अहं ब्रह्म परं धाम ब्रह्माहं परमं पदम् ।
एवं समीक्ष्य चात्मानम् आत्मन्य् आधाय निष्कले ॥
दशन्तं तक्षकं पादे लेलिहानं विषाननैः ।
न द्रक्ष्यसि शरीरं च विश्वं च पृथग् आत्मनः ॥

श्रीधरः  विमर्शप्रकारं दर्शयंस् तक्षकादर्शनं दर्शयति द्वाभ्याम्, योऽहं स ब्रह्मैव, यद् ब्रह्म तद् अहम् एवेति समीक्षन् । तत्राहं ब्रह्मेति भावनया जीवस्य शोकादिनिवृत्तिः । ब्रह्माहम् इति भावनया च ब्रह्मणः पारोक्ष्यनिवृत्तिर् भवतीति व्यतिहारो दर्शितः । निष्कले निरुपाधौ । आत्मनि ब्रह्मणि ॥११॥

विषयुक्तैर् आननैर् दशन्तं ग्रसन्तं तक्षकम् । लेलिहानं सर्पम् । यद्वा, लेलिहानं जिह्वाभिर् ओष्ठप्रान्तान् सनिष्पेषम् आस्वादयन्तम् । आत्मनः पृथक् ॥१२॥

क्रमसन्दर्भः  कुतोऽहम् ईश्वरः ? तदेकपाल्यैत्वाभिमानेन तच्छक्त्यैव स्वशक्त्यभिमानेन वा तदभेदाभिमानाद् इत्य् आहअहं ब्रह्मेति युग्मकेन । निष्कले मायातीते । आत्मनि ब्रह्मणि आधाय निवेद्य । आत्मनः पृथक् यच् छरीरं विश्वं च, तत् तन् न द्रक्षस्य् एवेति, किम् उत तदुपकारेण स्वापकारं मन्यस इति ॥११॥

विश्वनाथः  विमर्षप्रकारं दर्शयन् तक्षकदंशनं दर्शयतिद्वाभ्याम् । योऽहं स ब्रह्मैवाहं, न संसारीति भावनया शोकादिनिवृत्तिः, ब्रह्माहम् इति अहम् एव ब्रह्मेति भावनया च ब्रह्मणः परोक्षनिवृत्तिर् भवतीति व्यतीहारो दर्शितः । निष्कले निरुपाधौ आत्मनि ब्रह्मणि ।

पक्षे, अहं धाम सूर्योपमस्य पश्यस्य त्विट्कणश् चित्कण एवेत्य् अर्थः । गृहदेहत्विट्प्रभावा धामानि इत्य् अमरः । कीदृशम् ? ब्रह्मपरम्, नारायणपरो विप्रः इतिवद् ब्रह्मोपासकम् इत्य् अर्थः । अत एव ब्रह्माहं ब्रह्मणः पश्यस्यैवाहम् इति षष्ठीतत्पुरुषः । एवं परमं पदं ब्रह्मस्वरूपं चरणारविन्दं वा समीक्ष्य आत्मानं स्वम् आत्मनि परमात्मनि कृष्णे निष्कले निष्को वक्षोऽलङ्कारस् तद्वति । विषाननैर् विषयुक्तैर् आननैर् दशन्तं लेलिहानं जिह्वाभिर् ओष्ठप्रान्तं सनिष्पेषम् आस्वादयन्तं तक्षकं न द्रक्ष्यसि, नापि तेन दष्टं शरीरं च, आत्मनः पृथग्भूतं विश्वं च पक्षे श्रीकृष्णचरणारविन्दसाक्षात्कारानन्दमूर्च्छां प्राप्तस् त्वं न द्रक्ष्यसीति ॥१११२॥

 _*_

॥ १२.५.१३ ॥

एतत् ते कथितं तात यद् आत्मा पृष्टवान् नृप ।
हरेर् विश्वात्मनश् चेष्टां किं भूयः श्रोतुम् इच्छसि ॥

श्रीधरः  हरेश् चेष्टाम् आत्मा त्वं यत् पृष्टवांस् तद् एतत् ते कथितम् । शिष्यस्य कृतार्थतापरीक्षणाय पृच्छतिकिम् इति ॥१३॥

क्रमसन्दर्भः  लीलाकथैकरसिकस्य तस्य पूर्वोक्ते तु नातिरुचिम् आलक्ष्य तथोपसंहरतिएतत् त इति । ते तुभ्यम् एतत्, त्वं तु राजन् मरिष्यति [भा.पु. १२.५.२] इत्यादिना कथितम् ।

ननु, ममानभीष्टम् अनुपक्रान्तं च तत् कथं कथितम् ? तत्राहआत्मा कस्यचिद् आत्मनिष्ठस्य मनो यत् पृष्टवान् । परीक्षितोऽस्यात्मज्षानं जातम् अस्ति न वेति सन्दिह्य, स्वगतम् एवम् अपि यज् ज्षातुम् इष्टवान् इत्य् अर्थः । अहं त्व् अत्रानुवर्ण्यते [भा.पु. १२.५.१] इत्यादिनोपक्रान्तं श्रीभगवन्महिमानम् एव पुनर् अपि वर्णयिष्यामीत्य् आहहरेर् इति । विश्वात्मन इति किं व्यष्ट्यात्मनः स्वरूपादिवर्णनेति भावः ।

नन्व् अस्मिन् प्रकरणे श्रीशुकदेवस्योपदेशे भक्ताव् एव तात्पर्यं ज्षाने वेति सन्दिहानं प्रति पुनर् विचार्यते अत्रानुवर्ण्यतेऽभीक्ष्णं [भा.पु. १२.५.१] इत्याद्युपक्रमे, “एतत् ते कथितं तात” इत्याद्युपसंहारेऽपि तादृशमहिमत्वेन पूर्वोक्तलीलाकथाश्रवणस्यैव प्राधान्यात् । अत उपक्रमोपसंहारनिर्दिष्टत्वात् श्रवणोपलक्षितभक्तेर् एवात्रापि प्राधान्यम् । यस् तु तन्मध्ये त्वं तु राजन् मरिष्यति [भा.पु. १२.५.२] इत्यादिना ज्षानोपदेशः स च तस्य या प्राग् अवगता भक्तिनिष्ठाया एव स्वयं दर्शयिष्यमाणत्वात् । तत्र प्राचीना तन्निष्ठा यथा प्रथमे कृष्णाङ्घ्रिसेवाम् अधिमन्यमानः [भा.पु. १.१९.५] इति । दध्यौ मुकुन्दाङ्घ्रिम् अनन्यभावः [भा.पु. १.१९.७] इत्यादि तन्निष्ठतैव । तद्भयपरित्यागो यथा तद्वाक्ये

द्विजोपसृष्टः कुहकस् तक्षको वा
दशत्व् अलं गायत विष्णुगाथाः ॥ [भा.पु. १.१९.१५] इति ।


तद् एतत् प्रकरणार्थस् तत्र श्रीसूतेनैव स्पष्टीकृतः

ब्रह्मकोपोत्थिताद् यस् तु तक्षकात् प्राणविप्लवात् ।
न सम्मुमोहोरुभयाद् भगवत्य् अर्पिताशयः ॥ [भा.पु. १.१८.२]
नोत्तमश्लोकवार्तानां जुषतां तत्कथामृतम् ।
स्यात् सम्भ्रमोऽन्तकालेऽपि स्मरतां तत्पदाम्बुजम् ॥ [भा.पु. १.१८.४] इति ।

द्वितीयस्कन्धेऽपि न ह्य् अतोऽन्यः शिवः पन्था [भा.पु. २.२.३३] इत्य् आदिना एवम् एतन् निगदितं [भा.पु. २.३.१] इत्य् अन्तेन ग्रन्थेन नानाङ्गवान् शुद्धभक्तियोग एव तत्रोत्तरत्वेन पर्यवसितः । तत्रापि पिबन्ति ये भगवतः [भा.पु. २.२.३७] इत्य् आदिना लीलाकथाश्रवण एव परमपर्यवसानं दृश्यते । तस्मात् साधूक्तं त्वं तु राजन् मरिष्येतीत्य् आदिकं तद्भक्तिनिष्ठाप्रकटनार्थम् एवेति । यथो भक्ताव् एव तदुपदेशस्य तात्पर्यम् ।

अत एव द्वितीयस्याष्टमे राजप्रार्थना च नान्यथा स्यात् । कृष्णे निवेश्य निःसङ्गं मनस् त्यक्ष्ये कलेवरं [भा.पु. २.८.२] इत्य् आदि ॥१३॥ [भक्तिसन्दर्भ ८६]

विश्वनाथः  एतद् ब्रह्मज्षानं त्वया सम्प्रत्य् अपृष्टम् अपि ते कथितं यद् धरेश् चेष्टां लीलाम् आत्मा त्वं पृष्टवान् मां पूर्वम् अपृच्छः, तां तु पूर्वम् एवावोचम् इति शेषः । शिष्यस्य तस्य पूर्णत्वज्षापनाय पृच्छतिकिम् इति ॥१३॥

 _*_

इति सारार्थदर्शिन्यां हर्षिण्यां भक्तचेतसाम् ।
द्वादशस्य पष्चमोऽपि सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
ब्रह्मोपदेशो नाम
पष्चमोऽध्यायः ।
॥ १२.५ ॥



(१२.६)

षष्ठोऽध्यायः
वेदशाखाप्रणयनम्

॥ १२.६.१ ॥

सूत उवाच
एतन् निशम्य मुनिनाभिहितं परीक्षिद्
व्यासात्मजेन निखिलात्मदृशा समेन ।
तत्पादमूलम् उपसृत्य नतेन मूर्ध्ना
बद्धाष्जलिस् तम् इदम् आह स विष्णुरातः ॥

श्रीधरः
षष्ठे परीक्षितो मोक्षः सर्पहोमादि तत्सुतात् ।
वेदशास्त्रविभागोक्तौ त्रिवेदिव्यासवर्णनम् ॥

एतत् पुराणं निशम्य निखिलात्मा हरिस् तं पश्यति निखिलं वात्मनि पश्यतीति तथा तेन । अतः समेन । न तेनावनतेन मूर्ध्ना तत्पादतलम् उपसृत्य । तत्पादौ शिरसि निधायेत्य् अर्थः ॥१॥

क्रमसन्दर्भः  न व्याख्यातम्.

विश्वनाथः
षष्ठे कृष्णपदप्राप्ती राज्षोऽथ जनम् एजयात् ।
सर्पहोमस् ततो वेदत्रयशाखोपवर्णनम् ॥

निखिलात्मा श्रीकृष्णस् तं पश्यतीति तेन । यद् वा, निखिलानाम् अप्य् आत्मानं मनः पश्यतीति तेन तात्कालिकेन ब्रह्मज्षानोपदेशेन तत्रत्यानां केषाञ्चित् ज्षानिनाम् अपि मन आनन्दितम् इति भावः, यतः समेन ॥१॥

_*_

 ॥ १२.६.२ ॥

राजोवाच
सिद्धोऽस्म्य् अनुगृहीतोऽस्मि भवता करुणात्मना ।
श्रावितो यच् च मे साक्षाद् अनादिनिधनो हरिः ॥

श्रीधरः  सिद्धः कृतार्थोऽस्मि । यतोऽनुगृहीतोऽस्मि । अनुग्रहम् एवाहयद्य् अस्माच् छ्रावितः । चशब्दात् प्राप्तिसाधनं च श्रावितम् ।

क्रमसन्दर्भः  सिद्धोऽस्मीत्यादि । तज्ज्षानोपदेशश्रवणानन्तरम् अपि तादृशस्वनिष्ठायाः स्थैर्यदर्शनं यथा । तत्र तावत् पद्यत्रयेण तज्ज्षानोपदेशम् अबहु मत्वा श्रवणलक्षणया भक्त्यैव स्वकृतार्थत्वम् उक्तम् । षष्ठाध्यायारम्भे सिद्धोऽस्म्य् अनुगृहीतोऽस्मि इत्यादि । नात्यद्भुतम् अहं मन्ये [भा.पु. १२.६.३] इत्यादि, पुराणसंहिताम् [भा.पु. १२.६.४] इत्यादि । पुनश् चैकेन पद्येन तद्वाक्यगौरवमात्रेणाङ्गीकृतस्य ब्रह्मज्षानस्य तक्षकादिभयनिवृत्तिहेतुत्वम् उक्त्वाप्य् अन्येन तदूर्ध्वम् अधोक्षज एव वाक्चेतसोस् तन्नामकीर्तनध्यानावेशानुज्षा प्रार्थिताभगवंस् तक्षकादिभ्यः [भा.पु. १२.६.५] इत्यादिना, अनुजानीहि मां ब्रह्मन् [भा.पु. १२.६.६] इत्यादिना । अथ पुनर् अन्येन पद्येनाज्षाननिरासकज्षानविज्षानसिद्धिश् च भगवत्पदारविन्ददर्शनानन्दान्तर्भूतैव मम स्फुरतीति विज्षापितम् । यथा

अज्षानं च निरस्तं मे ज्षाविज्षाननिष्ठया ।
भवता दर्शितं क्षेमं परं भगवतः पदम् ॥ [१२.६.७] इति ॥२॥ [भक्तिसन्दर्भ ८६]

विश्वनाथः  सिद्धोऽस्मि कृतार्थोऽस्मि । मे साक्षाद् इति गर्भे बाल्ये च साक्षात्कृतो यो हरिः श्रीकृष्णः स एव श्रावितस् त्वया स एव मया श्रुतः ॥२॥

_*_

 ॥ १२.६.३ ॥

नात्यद्भुतम् अहं मन्ये महताम् अच्युतात्मनाम् ।
अज्षेषु तापतप्तेषु भूतेषु यद् अनुग्रहः ॥

श्रीधरः  करुणात्मताम् अभिनन्दति द्वाभ्यम्नात्यद्भुतम् इति ।

सनातनः (ह.भ.वि. १०.२१६)  अज्षेषु भगवद्भजनादिमहिमानभिज्षेषु, अत एव तापैस् तप्तेषु भूतेषु प्राणिमात्रेषु अनुग्रह इति यत्, इदम् अद्भुतघटमानं न मन्ये, यतः अच्युतस्यैव आत्मा स्वभावः दीनानाम् एव शरणत्वादिरूपो येषाम् इति ॥२१६॥

क्रमसन्दर्भः  किं च, अच्युतात्मनाम् अच्युतस्येवात्मा स्वभावो येषां, तेषां महतामात्मारामाणाम् अपीति । तद्भावभावितत्वाद् अनुग्रहादयो गुणा युक्ता एव । तस्मान् नात्यद्भुतम् इत्य् अर्थः ॥३॥

विश्वनाथः  अच्युत एव आत्मा मनो येषां तेषाम् ॥३॥

_*_

॥ १२.६.४ ॥

पुराणसंहिताम् एताम् अश्रौष्म भवतो वयम् ।
यस्यां खलूत्तमश्लोको भगवान् अनुवर्ण्यते ॥

श्रीधरः  अश्रौष्म श्रुतवन्तः । भवतः सकाशात् ॥४॥

क्रमसन्दर्भः  यस्माद् अश्रौष्म तस्मादेव भगवन्न् इति ॥४॥

विश्वनाथः  ननु मत्तः श्रुतस्य अस्य शास्त्रस्य कः खल्व् अर्थस् त्वयावधारित इत्य् अपेक्षायाम् आहपुराणेति । भगवान् अनुवर्ण्यते इत्य् अन्यवर्णनस्यापि तत्पोषणार्थत्वेन तदङ्गत्वात् भगवदनुवर्णनत्वम् एवेति भावः ॥४॥

_*_

॥ १२.६.५ ॥

भगवंस् तक्षकादिभ्यो मृत्युभ्यो न बिभेम्य् अहम् ।
प्रविष्टो ब्रह्म निर्वाणम् अभयं दर्शितं त्वया ॥

श्रीधरः  “सिद्धोऽस्मि” इत्य् उक्तं तद् एवाविष्करोतिभगवन्न् इति । यतस् त्वया दर्शितं ब्रह्म प्रविष्टः । कथं भूतम् ? अभयम्, यतो निर्वणं कैवल्यरूपम् ॥५॥

क्रमसन्दर्भः  अधुना तु यद् उपदिष्टं, तच् च मम जातम् एवेत्य् आहप्रविष्ट इति । निर्वाणं परमानन्दस्वरूपं ब्रह्म सर्वतो`पि बृहद्भगवत्तत्त्वं प्रविष्टस् तस्मिन्न् आविष्ट इत्य् अर्थः ॥५॥

विश्वनाथः  किं त्व् एकम् एव वाक्यं मन्मनोऽभिज्षेन त्वया मां प्रति नोक्तम् । यद्यपि तद् अप्य् आशङ्कावतो ममैव्तावद् एवासह्यम् अभूद् इत्य् आहहे भगवन् सर्वज्ष, मच्चित्तस्य भक्त्यैकनिष्ठत्वं जानन्न् अपि किम् एवम् उपद्दिशसीति भावः । तक्षकादिब्यस् तथा विविधजन्मान्तरप्राप्तेभ्यो मृत्युभ्यः सकाशाद् अहं न बिभेमि । किं तु त्वया दर्शितम् अभयं ब्रह्म निर्वाणं प्रविष्टः सन्न् एव बिभेमीत्य् अर्थः । अत्र गृहस्थितो नानुपद्रवेभ्योन बिभेमि, किं तु वनं प्रविष्टः सन्ने वेति । तस्मात् वनं न प्रविशामीति तत्राभिप्रायः । तथैवात्रापि तक्षकादिभ्यः पुनः पुनर् मृत्युभ्यश् च सकाशाद् अपि, त्वया दर्शिताद् ब्रह्मनिर्वानान् मम महाभयम् इति वाक्यार्थः । तेन पष्चमस्कन्धवाक्याद् भगवदीयत्वेनैव समाप्तसर्वार्थानां

नारायणपराः सर्वे न कुतश्चन बिभ्यति ।
स्वर्गापवर्गनरकेष्व् अपि तुल्यार्थदर्शिनः ॥ [भा.पु. ६.१७.२८]

इत्य् उक्तवता भगवता श्रीमन्महारुद्रेणैव प्रकटिताभिप्रायाणाम् अस्माकं भक्तानां निर्वाणमोक्षः खल्व् असह्य एव । अत्रापि

पुनश् च भूयाद् भगवत्य् अनन्ते
रतिः प्रसङ्गश् च तदाश्रयेषु ।
महत्सु यां याम् उपयामि सृष्टिं
मैत्र्य् अस्तु सर्वत्र नमो द्विजेभ्यः ॥ [भा.पु. १.१९.१६]

इति प्रायोपवेशारम्भत एव प्रतिज्षातवन्तं माम् अपि ब्रह्मनिर्वाणम् उपदिशामीति श्रीमुनीन्द्रे ईर्षैव ध्वनिता । तयापि श्रीशुकस्य तस्य तद्भक्तिनिष्ठां परीक्षमाणस्य सुखम् एवाभूत् । यथा रासारम्भे आज्षालङ्घयन्तीनां व्रजसुन्दरीणाम् ईर्ष्यया कृष्णस्य अत्र किन्त्व् इत्य् आक्षेपलब्धम् एव

त्वाम् अस्मि वच्मि विदुषां समवायोऽत्र तिष्ठति ।
आत्मीयां मतिम् आदाय स्थितिम् अत्र विधेहि तत् ॥ [का.प्र. २३]

इत्य् अस्य पूर्वार्धान्ते यथा किन्त्व् इत्य् आक्षेपलब्धं काव्यप्रकाशटीकाकृद्भिस् तथा व्याख्यानात् । व्याख्यान्तरं तु शास्त्रस्य मोहिनीत्वप्रतिपादकं भक्तैर् अग्राह्यम् ॥५॥

_*_

॥ १२.६.६ ॥

अनुजानीहि मां ब्रह्मन् वाचं यच्छाम्य् अधोक्षजे ।
मुक्तकामाशयं चेतः प्रवेश्य विसृजाम्य् असून् ॥

श्रीधरः  “किं भूयः श्रोतुम् इच्छसि” इति यद् उक्तम्, तत्र सिद्धोऽहं न किष्चिच् छ्रोतुम् इच्छामि । केवलम् अनुज्षां देहीत्य् आहअनुजानीहीति । वाचम् इत्य् उपलक्षणं सर्वेन्द्रियाणाम् । वाचं नियम्य किं करिष्यसि ?तद् आहमुक्ताः कामाशयास् तद् वासना येन तच् चेतोऽधोक्षजे प्रवेश्यासून् विसृजामि ॥६॥

क्रमसन्दर्भः  अधोक्षजे श्रीकृष्णे, अधोऽनेन शयानेन [ह.वं. २.१००.३०] इत्यादि श्रीहरिवंशोक्तेः ॥६।।

विश्वनाथः  तस्मात् कृपया म एतद् एवाज्षापय, न त्व् एतत् प्रतिकूलम् इत्य् आहअनुजानीहि अनुज्षां देहीत्य् अर्थः । अधोक्षजे श्रीकृष्णे मुक्तम् आशयं त्यक्तकामवासनाम् ॥६॥

_*_

॥ १२.६.७ ॥

अज्षानं न निरस्तं मे ज्षानविज्षाननिष्ठया ।
भवता दर्शितं क्षेमं परं भगवतो पदम् ॥

श्रीधरः  ननु किं प्राणत्यागेन ? किष्चित् कालं ज्षाननिष्ठो भव, इति चेत् तत्राहअज्षानं चेति । चकारात् तत्संस्कारश् च तच् च त्वत्कृपयैवेत्य् आहभवतेति ॥७॥

क्रमसन्दर्भः  भगवतः पदम् इति । अत्र पदशब्दस्य चरणारविन्दवाचकत्वम्, ज्षानेन वैयासकिशब्दितेन भेजे खगेन्द्रध्वजपादमूलं [भा.पु. १.१८.१६] इत्य् एवास्ति प्रथमं साधकम् ॥७॥

विश्वनाथः  ज्षानं भगवद्विषयकं विज्षानं तदैश्वर्यमाधुर्यानुभवः, ज्षानविज्षाननिष्ठा तव कुतो जातेत्य् अत आहभवतेति । पदं स्वरूपं चरणकमलं धाम वा ॥७॥

_*_

॥ १२.६.८ ॥

सूत उवाच
इत्य् उक्तस् तम् अनुज्षाप्य भगवान् बादरायणिः ।
जगाम भिक्षुभिः साकं नरदेवेन पूजितः ॥

श्रीधरः, क्रमसन्दर्भः  न व्याख्यातम्.

विश्वनाथः  भिक्षुभिह् सर्वमुनीन्द्रैः ॥८॥

_*_

 ॥ १२.६.९ ॥

परीक्षिद् अपि राजर्षिर् आत्मन्य् आत्मानम् आत्मना ।
समाधाय परं दध्याव् अस्पन्दासुर् यथा तरुः ॥

श्रीधरः  आत्मना बुद्ध्या । आत्मानं मन आत्मनि प्रत्यक् प्रकाशे समाधाय परमात्मानं दध्यौ । अस्पन्दासुः लीनप्राणः । यथा तरुः स्थाणुः ॥९॥

क्रमसन्दर्भः  परम् अधोक्षजं तदाख्यं श्रीकृष्णम् एव दध्यौ ॥९॥

विश्वनाथः  आत्मना बुद्ध्या । आत्मानं श्रीकृष्णम् आत्मनि मनसि परम् अतिशयेन अस्पन्दासुः अन्तर् एव लीनप्राणः ॥९॥

_*_

॥ १२.६.१० ॥

प्राक्कूले बर्हिष्य् आसीनो गङ्गाकूल उदङ्मुखः ।
ब्रह्मभूतो महायोगी निःसङ्गश् छिन्नसंशयः ॥

श्रीधरः  तम् एव विशिनष्टिप्राक्कूले प्राग् अग्रे । बर्हिषि दर्भे ॥१०॥

क्रमसन्दर्भः  गूढं परं ब्रह्म मनुष्यलिङ्गम् [भा.पु. ७.१०.४८, ७.१५.७५] इत्यादिरीत्या परब्रह्मश्रीकृष्णे प्रेमावेशात् तन्मयः ॥१०॥

विश्वनाथः  प्राक्कुले बर्हिषि प्राग् अग्रे । दर्भे त्रिगुणातीतत्वाद् ब्रह्मभूतः । हि तासां मध्ये साक्षाद् ब्रह्म गोपालपुरी इतिवत् ॥१०॥

_*_

 ॥ १२.६.११ ॥

तक्षकः प्रहितो विप्राः क्रुद्धेन द्विजसूनुना ।
हन्तुकामो नृपं गच्छन् ददर्श पथि कश्यपम् ॥

श्रीधरः  तद् एवं ब्रह्मभूते तस्मिंस् तक्षकागमनादिकं पिष्टपेषणम् इवाभवद् इति दर्शयतितक्षक इति त्रिभिः । हे विप्राः ॥११॥

क्रमसन्दर्भः  न व्याख्यातम्.

विश्वनाथः  तद् एवं ब्रह्मभूते तस्मिन् तक्षकागमनादिकं पिष्टपेषणम् इवाभवद् इति दर्शयतितक्षक इति त्रिभिः ॥११॥

_*_

॥ १२.६.१२ ॥

तं तर्पयित्वा द्रविणैर् निवर्त्य विषहारिणम् ।
द्विजरूपप्रतिच्छन्नः कामरूपोऽदशन् नृपम् ॥

श्रीधरः  तं विषचिकित्सया परीक्षिद्रक्षणेन द्रव्यार्जनायागच्छन्तम् । तत्र स्वालीढवटवृक्षस्य भस्मीभूतस्य पुनर् अङ्कुरादिक्रमेणोत्थापनाद् विषहारिणं तदपेक्षितद्रविणैः सन्तर्प्य ततो निवर्त्य द्विजरूपेण तिरोहितः सन्न् अदशत् ।

क्रमसन्दर्भः  न व्याख्यातम्.

विश्वनाथः  तं विषचिकित्सया परीक्षिद्रक्षणेन द्रव्यार्जनायागच्छन्तम्, तत्र स्वालीढवटवृक्षस्य भस्मीभूतस्य पुनर् अङ्कुरादिक्रमेणोत्थापनाद् विषहारिणं तदपेक्षितद्रविणैः सन्तर्प्य ततो निवर्त्य द्विजरूपेण तिरोहितः सन्न् अदशत् ॥१२॥

_*_

 ॥ १२.६.१३ ॥

ब्रह्मभूतस्य राजर्षेर् देहोऽहिगरलाग्निना ।
बभूव भस्मसात् सद्यः पश्यतां सर्वदेहिनाम् ॥

श्रीधरः  तच् च पुत्रकृत्यम् इव जातम् इत्य् आहब्रह्मभूतस्येति ॥१३॥

क्रमसन्दर्भः, विश्वनाथः  न व्याख्यातम्.

_*_

 ॥ १२.६.१४१५ ॥

हाहाकारो महान् आसीद् भुवि खे दिक्षु सर्वतः ।
विस्मिता ह्य् अभवन् सर्वे देवासुरनरादयः ॥
देवदुन्दुभयो नेदुर् गन्धर्वाप्सरसो जगुः ।
ववृषुः पुष्पवर्षाणि विबुधाः साधुवादिनः ॥

श्रीधरः  तत्र क्षणं सर्वेषां दुःखं च ततः परम् उत्सवं चाह द्वाभ्याम्, हाहाकार इति ॥१४१५॥

क्रमसन्दर्भः  न व्याख्यातम्.

विश्वनाथः  तच् च पुत्रकृत्यम् इव जातम् इत्य् आहब्रह्मभूतस्येति ॥१५॥

_*_

 ॥ १२.६.१६ ॥

जन्मेजयः स्वपितरं श्रुत्वा तक्षकभक्षितम् ।
यथाजुहाव सङ्क्रुद्धो नागान् सत्रे सह द्विजैः ॥

श्रीधरः  प्रासङ्गिकम् आहजन्मेजय इत्यादि । सर्पाभिचारसत्रे द्विजैः सह वर्तमानो यथावद् आजुहाव जुहावेति वा । सर्वसर्पावाहने कारणम् आहसङ्क्रुद्ध इति ॥१६॥

क्रमसन्दर्भः  न व्याख्यातम्.

विश्वनाथः  यथा यथावत् निःसर्पम् इदं जगत् करिष्य इति वदन् क्रुद्ध्ः द्विजैः सह स्थितः सन् ॥१६॥

_*_

 ॥ १२.६.१७१८ ॥

सर्पसत्रे समिद्धाग्नौ दह्यमानान् महोरगान् ।
दृष्ट्वेन्द्रं भयसंविग्नस् तक्षकः शरणं ययौ ॥
अपश्यंस् तक्षकं तत्र राजा पारीक्षितो द्विजान् ।
उवाच तक्षकः कस्मान् न दह्येतोरगाधमः ॥

न कतमेन व्याख्यातम्.

_*_

 ॥ १२.६.१९ ॥

तं गोपायति राजेन्द्र शक्रः शरणम् आगतम् ।
तेन संस्तम्भितः सर्पस् तस्मान् नाग्नौ पतत्य् असौ ॥

श्रीधरः  कस्मात् तक्षको न दह्येतेत्य् उक्ताः सन्तो द्विजा ऊचुः, तम् इति । तेनेन्द्रेण । असौ सर्पः ॥१९॥

क्रमसन्दर्भः, विश्वनाथः  न व्याख्यातम्.

_*_

 ॥ १२.६.२० ॥

पारीक्षित इति श्रुत्वा प्राहर्त्विज उदारधीः ।
सहेन्द्रस् तक्षको विप्रा नाग्नौ किम् इति पात्यते ॥

श्रीधरः  ऋत्विजः प्रत्याहसहेन्द्रः इन्द्रसहितः इन्द्रसहितः किम् इति न पात्यते ॥२०॥

क्रमसन्दर्भः, विश्वनाथः  न व्याख्यातम्.

_*_

॥ १२.६.२१ ॥

तच् छ्रुत्वाजुहुवुर् विप्राः सहेन्द्रं तक्षकं मखे ।
तक्षकाशु पतस्वेह सहेन्द्रेण मरुत्वता ॥

मध्वः  स्वसन्तानोद्भवं कीर्त्या योगयन् जनम् एजयन् ।
शक्तोऽप्य् अशक्तवद् विष्णुर् इन्द्र आसीद् उपेक्षकः ॥
एवम् एव ऋषीणां च कीर्तिं योजयतामुना ।
कृतोऽपेक्षा महेन्द्रेण किम् उ विष्णुः परात्परः ॥
तस्माद् विष्णोर् अशक्यं न भूतभव्यभवत्स्व् अपि ।
न चानिष्टं गुणैर् एष पूर्णो नारायणः सदा ॥ इति वामने ॥२०२२॥

नित्यादोषस्वरूपाय गुणपूर्णाय सर्वदा ।
नारायणाय हरये नमः प्रेष्ठतमाय मे ॥

इति श्र्मदानन्दतीर्थभगवत्पादविरचिते श्रीभागवततात्पर्यनिर्णये द्वादश सक्न्धः समाप्तः । समाप्तोऽयं ग्रन्थः ॥

श्रीधरः  तद्राज्षो वचः श्रुत्वा आजुहुवुः । साक्षेपम् आह्वानं दर्शयति, तक्षकेतीहाग्नाव् आशु पतस्व मरुत्त्वता मरुद्गणवतेन्द्रेण सह ॥२१॥

क्रमसन्दर्भः  न व्याख्यातम्.

विश्वनाथः  मरुत्वतेति । अरे इन्द्र्, तव देवेन्दोऽहम् इति गर्वोऽस्ति तस्मात् त्वां देवैर् अपि समं पातयाम इति भावः । मरुतौ पवनाऽमरौ इत्य् अर्थः ॥२१॥

_*_

 ॥ १२.६.२२ ॥

इति ब्रह्मोदिताक्षेपैः स्थानाद् इन्द्रः प्रचालितः ।
बभूव सम्भ्रान्तमतिः सविमानः सतक्षकः ॥

श्रीधरः  ब्राह्मणैर् उक्तैर् आक्षेपैः परुषवाक्यैः ॥२२॥

क्रमसन्दर्भः  न व्याख्यातम्.

विश्वनाथः  अद्य प्राणाः खलु गता एव इति सम्भ्रान्ता व्याकुला मतिर् यस्य सः ॥२१॥

_*_

 ॥ १२.६.२३२४ ॥

तं पतन्तं विमानेन सहतक्षकम् अम्बरात् ।
विलोक्याङ्गिरसः प्राह राजानं तं बृहस्पतिः ॥
नैष त्वया मनुष्येन्द्र वधम् अर्हति सर्पराट् ।
अनेन पीतम् अमृतम् अथ वा अजरामरः ॥

श्रीधरः  तं तक्षकम् । अङ्गिरसः पुत्रो बृहस्पतिः प्राह ।

क्रमसन्दर्भः  न व्याख्यातम्.

विश्वनाथः  आङ्गिरसः अङ्गिरसः पुत्र इति गौरवव्यष्जना एष इन्द्रो मनुष्येन्द्रेण त्वया देवेन्द्रस्य वधानौचित्यात् सर्पेण तक्षकेण सह राजते इति सः । अथ अत एव । वै निश्चितम् अजरामरः ॥२४॥

_*_

 ॥ १२.६.२५ ॥

जीवितं मरणं जन्तोर् गतिः स्वेनैव कर्मणा ।
राजंस् ततोऽन्यो नास्त्य् अस्य प्रदाता सुखदुःखयोः ॥

श्रीधरः  भवतु नामाजरामरस् तथापि पितृमारकं धक्ष्यामीति चेत् तत्राहजीवितम् इति । गतिः परलोकः । अतो दुर्मरणनिमित्ता पितुर् दुर्गतिर् अनेन कृतेत्य् अपि न शङ्कनीयम् इत्य् अर्थः ॥२५॥

क्रमसन्दर्भः  न व्याख्यातम्.

विश्वनाथः  हे राजन् ! स्वपितृशोकाद् एवं यद् व्यवस्यसि, तत्र तत्त्वं शृण्व् इत्य् आहजीवितम् इति । गतिः स्वर्गादि जन्तोर् इति निकृष्टजीवस्यैवेयं व्यवस्था, तव पितुस् तु जीवितमरणभगवद्धामप्राप्तये भगवत्कृता एव, तथा हि स्वहस्तेनैव द्रौण्यस्त्रतो रक्षणं मुनिशापद्वारा निधनप्रापणं, स्वप्रेष्ठशुकोपदेशद्वारा स्वपदप्रापणम् इति तस्यैवैतानि कर्माणि । तक्षकस् तु नाममात्रेणैव निमित्तम् इति भावः ॥२५॥

_*_

 ॥ १२.६.२६ ॥

सर्पचौराग्निविद्युद्भ्यः क्षुत्तृड्व्याध्यादिभिर् नृप ।
पष्चत्वम् ऋच्छते जन्तुर् भुङ्क्त आरब्धकर्म तत् ॥

श्रीधरः  कथम् अन्यः सुखदुःखप्रदाता नास्ति सर्पादीनाम् उपलभ्यमानत्वाद् इति चेत् तत्राहसर्पादिना जन्तुः पष्चत्वं मृत्युम् ऋच्छति प्राप्नोतीति यत् तद् आरब्धं कर्मैव भूङ्क्ते, स्वकर्मप्रयुक्ता एव सर्पादयो न स्वतन्त्रा इति भावः ॥२६॥

क्रमसन्दर्भः  न व्याख्यातम्.

विश्वनाथः  प्राकृत एव लोकः सर्पादिभिः कर्मवशान् मरणं प्राप्नोति, न तु त्वत्पिता महाभक्तराज इत्य् आहसर्पेति । जन्तुर् इति निकृष्टजीवः ॥२६॥

_*_

 ॥ १२.६.२७ ॥

तस्मात् सत्रम् इदं राजन् संस्थीयेताभिचारिकम् ।
सर्पा अनागसो दग्धा जनैर् दिष्टं हि भुज्यते ॥

श्रीधरः  संस्थीयेत समाप्यताम् । आभिचारिकं हिंसाफलम् । दिष्टं प्राचीनं कर्म । अतः सर्पादृष्टप्रयुक्तस्य तवाप्य् अयं नापराध इति भावः ॥२७॥

क्रमसन्दर्भः  न व्याख्यातम्.

विश्वनाथः  संस्थीयते समाप्यतां, यत आभिचारिकं निन्द्यं, वृथैव एतावन्तः सर्पा द्ग्धाः, तत्रापि तव नापराध इत्य् आहजनैर् इति । दिष्टं प्राचीनं कर्म, सर्पेर् अपि स्वप्रारब्धफलं भुक्तम् इदम् इति भावः ॥२७॥

_*_

 ॥ १२.६.२८ ॥

इत्य् उक्तः स तथेत्य् आह महर्षेर् मानयन् वचः ।
सर्पसत्राद् उपरतः पूजयाम् आस वाक्पतिम् ॥

श्रीधरः  वाक्पतिं बृहस्पतिम् ॥२८॥

क्रमसन्दर्भः, विश्वनाथः  न व्याख्यातम्.

_*_

 ॥ १२.६.२९ ॥

सैषा विष्णोर् महामाया बाध्ययालक्षणा यया ।
मुह्यन्त्य् अस्यैवात्मभूता भूतेषु गुणवृत्तिभिः ॥

श्रीधरः  ननु कथं विदुषाम् अप्य् एवं सम्मोहो यतो ब्रह्मकोपात् परीक्षितो मृत्युर् जनमेजयकोपात् सर्पाणाम् इत्यादि तत्राहसैषेति । तस्या महत्त्वं दर्शयति, अलक्षणा न लक्ष्यत इत्यलक्षणा, उप्रतर्क्येत्य् अर्थः । कासाव् इत्य् अत आहययास्य विष्णोर् एवात्मभूता आत्मांशभूताः प्राणिनो गुणवृत्तिभिः क्रोधादिभिः सह भूतेषु देहेषु मुह्यन्ति । बाध्यबाधकतं व्रजन्तीत्य् अर्थः । ननु श्रवणादिना बाधितया तया कुतो मोहः स्यात् तत्राहअबाध्यया बाधितुम् अशक्यया ॥२९॥

क्रमसन्दर्भः  न व्याख्यातम्.

विश्वनाथः  ननु कथं विदुषाम् अप्य् एवं सम्मोहः ? यतो जनमेजयस्य कोपात् सर्पाणां वधस् तत् सभासदां विदुषाम् अपि विप्राणाम् आभिचारिके सत्रे प्रवर्तनम् इति । तत्राहसैषेति । तस्या महत्त्वं दर्शयतिअलक्षणा न लक्ष्यत इत्य् अलक्षणा अप्रतर्क्येत्य् अर्थः । यया अबाध्यया विद्वद्भिर् अपि बाधितुम् अशक्यया मुह्यन्ति । के ते ? इत्य् अत आहअस्यैव विष्णोर् आत्मभूता आत्मांशभूताः प्राणिनो भूतेषु प्राणिषु विषयेषु या गुणवृत्तयः क्रोधद्वेषाद्यास् ताभिर् मुह्यन्ति ॥२९॥

_*_

 ॥ १२.६.३० ॥

न यत्र दम्भीत्य् अभया विराजिता
मायात्मवादेऽसकृद् आत्मवादिभिः ।
न यद् विवादो विविधस् तदाश्रयो
मनश् च सङ्कल्पविकल्पवृत्ति यत् ॥

श्रीधरः  कथं तर्हि मायातत्कार्यनिवृत्तिः ? इत्य् आशङ्क्य श्रीविष्णुस्वरूपनिरूपणपूर्वकं तद्भजनात् सर्वानर्थनिवृत्तिर् इति शास्त्रार्थम् उपसंहरतिन यत्रेति पष्चभिः । दम्भीति । माया, कपटवान् अयं पुमान् इत्य् एवम्भूतायां बुद्धावसकृद् उल्लिख्यमाना या मायेत्य् अर्थाह् । सात्मवादे क्रियमाणे आत्मवादिभिर् यत्राभया न विराजिता न प्रकाशिता, किन्तु भीतेव स्वकर्यं मोहादिकम् अकुर्वती कथष्चिद् वर्तत इति प्रतिपादितेत्य् अर्थः । तद् उक्तम्

तस्मै नमो भगवते वासुदेवाय धीमहि ।
यन् मायया दुर्जयया मां ब्रुवन्ति जगद्गुरुम् ॥
विलज्जमानय यस्य स्थातुम् ईक्षापथेऽमुया ।
विमोहिता विकत्थन्ते ममाहम् इति दुर्धियः ॥ [भा.पु. २.५.१२१३] इति ।

किं च, यद् यस्मिंस् तदाश्रयो मायाश्रयो विविधो विवादोऽपि नास्ति । विशेषविषयत्वाद् विवादानां तस्य विशेषातीतत्वाद् इति भावः । सङ्कल्पविकल्पा वृत्तयो यस्य तन् मनोऽपि यत्र नास्ति । सङ्कल्पविकल्पानाम् अपि विशेषविषयत्वात् ॥३०॥

क्रमसन्दर्भः  कथं तर्हि विष्णुर् दम्भी, येन तस्य महामायेत्य् उच्यते ? तत्राहन यत्रेति । यत्र विष्णौ यस्य विष्णोः सन्निधाने निमित्ते आ इषत् विराजिता यत् किष्चित् लब्धसामर्थ्यापि दम्भी दम्भवान् अयम् इत्य् अभया न भवति, किन्तु तस्मिन् दम्भादर्शनात् सभयैव भवतीत्य् अर्थः । माया हि सदम्भ एव निरर्गला भवतीति । तद् उक्तं विलज्जमानया यस्य स्थातुम् ईक्षापथेऽमुया [भा.पु. २.५.१३ इति ।

किं च, आत्मवादिभिर् आत्मवादे कर्तव्ये यत् यत्र तदाश्रयो विविधो विवादो न विद्यते, आत्मनः परत्वाद् इति भावः । अतो मनश् चेति । ततस् तु सुतरां विवादाभाव इति भावः । तद् एवं तत्सान्निध्यमात्रेण स्थिता, न तु तत् सम्मता, तस्याम् अनासक्तत्वात् तस्येति स्थितम् ॥३०॥

विश्वनाथः  ननु यदि क्रोधद्वेषादिमत्सु सर्वजीवेष्व् एवास्या मायाया मोहनाद् ध्तोर् अधिकारस् तरि कुत्र नाधिकार इति चेत्

विलज्जमानय यस्य स्थातुम् ईक्षापथेऽमुया ।
विमोहिता विकत्थन्ते ममाहम् इति दुर्धियः ॥ [भा.पु. २.५.१३]

इति ब्रह्मोक्तेर् भगवति, विष्णौ महाभागवते च लोकेऽस्या नैवाधिकारः सत्यम् । कीदृशं तर्हि विष्णोः स्वरूपम् इत्य् अपेक्षायाम् आहन यत्रेति त्रिभिः । यत्र विष्णुस्वरूपे माया न प्रभवति । कीदृशी ? दम्भिनि दम्भवति पुरुषे इतौ गमने आक्रम इत्य् अर्थः । अभया निर्भयैव विराजिता, इन् गतौ क्त्यन्तः । विष्णौ तद्भक्ते च दम्भाभावात् तत्र सभया विराजनशून्येव भवतीति भावः । तथा आत्मवादिभिर् अपि असकृत् पुनः पुनः आत्मवादे प्रवर्तिते सति, यत् यत्र विष्णुस्वरूपे स्फुरिते सति विविधो विवादो नास्ति । कीदृशस् तदाश्रयः ? तां मायाम् एवाश्रयत इति सः । यद् उक्तं

यच्छक्तयो वदतां वादिनां वै
विवादसंवादभुवो भवन्ति [भा.पु. ६.४.३१] इति ॥३०॥

 _*_

॥ १२.६.३१ ॥

न यत्र सृज्यं सृजतोभयोः परं
श्रेयश् च जीवस् त्रिभिर् अन्वितस् त्व् अहम् ।
तद् एतद् उत्सादितबाध्यबाधकं
निषिध्य चोर्मीन् विरमेत तन् मुनिः ॥

श्रीधरः  किं च, सृज्यं कर्म सृजता कारकवर्गेण सहोभयोः सृज्यस्रष्ट्रोः परं साध्यं श्रेयः फलम् अपि । अतस् त्रिभिः सृज्यस्रष्टृफलैर् अन्वितो जीवश् चाहङ्कारात्मको यत्र नास्ति । अत एवोत्सादितौ निरस्तौ बाध्यबाधकौ यस्मिंस् तद् एतत् स्वयम् आत्मस्वरूपम् इत्य् अर्थः । तत् तस्मिन्न् ऊर्मीन् अहङ्कारादीन् निषिध्य विरमेत् । विशेषेण क्रीडेद् इत्य् अर्थह् ॥३१॥

क्रमसन्दर्भः  मायाश्रयव्यवधानम् असत्त्वं विवृणोतिन यत्र सृज्यम् इति । जीवस् त्व् अहम् इत्य् अन्वयः निगमयति । तत्पूर्वनिर्दिष्टम् एतत्प्रकारम् उत्सादितबाध्यबाधकं विष्णुतत्त्वम् इति । तद् एतन्मननेनोर्मीन् मायादीन् निषिध्य मुनिर् विरमेत । तस्माद् अन्यत्र स्वयम् एव विरतो भवति, न तु यत्नान्तरेणेत्य् अर्थः ॥३१॥

विश्वनाथः  तथा सङ्कल्पविकल्परूपा मायिक्यो वृत्तयो यस्य तथाभूतं मनोऽपि यत्र नास्ति । यथा यत्र स्फुरिते सति सृज्यं वस्तु सृजता कारणवर्गेण सह न स्फुरतीत्य् अर्थः । यत उभयोः परं सृज्यस्रष्टृत्यां पृथग् भूतं तत् स्वयं तथा यत्र स्फुरिते सति श्रेयश् च स्वर्गादिफलम् अपि न स्फुरति । तथा त्रिभिर् गुणैर् जागरादिभिर् वा अन्वितोऽहङ्कारात्मको जीवोऽपि न । तत् तस्माद् एतत् विष्णुरूपम् उत्सादिता निरस्ता बाध्या जीवा बाधका गुणाश् च यस्मिंस् तथाभूतम् । ननु तर्ह्य् एतत् कः प्रश्रयेत् ? तत्राहनिषिद्धेति । स्वभक्तहृद्गतान् ऊर्मीन् कामक्रोधादीन् स्वयम् एव तत्र विशेषतो रमेत तत् प्रसिद्धम् ॥३१॥

_*_

॥ १२.६.३२ ॥

परं पदं वैष्णवम् आमनन्ति तद्
यन् नेति नेतीत्य् अतदुत्सिसृक्षवः ।
विसृज्य दौरात्म्यम् अनन्यसौहृदा
हृदोपगुह्यावसितं समाहितैः ॥

श्रीधरः  यतस् तद्वैष्णवं पदम् आमनन्तीत्य् आहपरम् इति । यद् एतत् तद् एव परं वैष्णवं पदं स्वरूपम् आमनन्ति । के ? अतत् आत्मव्यतिरिक्तम् उत्सिसृक्षवस् त्यक्तुम् इच्छवः । यतोऽनन्यसौहृदाः नास्त्य् अन्यस्मिन् सौहृदं येषां ते । कुतः । दौरात्म्यं देहाद्यहम्भावं विसृज्य । देहेऽहङ्काराभावाद् अन्यत्र सौहृदं नास्त्य् अतस् त्यक्तुम् इच्छव इत्य् अर्थः । कथम् । नेति नेतीत्य् एवम् । अत्र विद्वद् अनुभवम् अपि प्रमाणयति, हृदोपगुह्य ध्यानादिना । ततः समाहितैर् अवसितं निश्चितम् । यद्वा, अवसितम् अवबद्धम् आत्मतया गृहीतम् इत्य् अर्थः ॥३२॥

क्रमसन्दर्भः  पुनस् तद् एव विशदयतिपरं पदम् इति । अतत् विष्णुतत्त्वव्यतिरिक्तं दौरात्म्यं तस्मिन् सौहृदाभावं समाहितैस् तस्मिन् समाहितान्तःकरणैः आत्मारामैर् अपि वा अवसितम् अनुभूतम् ॥३२॥

विश्वनाथः  यतस् तद्वैष्णवं पदम् आमनन्तीत्य् आहपरम् इति । यद् एतत् तद् एव परं वैष्णवं पदं स्वरूपम् आमनन्ति । के ? अतत् आत्मव्यतिरिक्तम् उत्सिसृक्षवस् त्यक्तुम् इच्छवः । यतोऽनन्यसौहृदाः नास्त्य् अन्यस्मिन् सौहृदं येषां ते । कुतः । दौरात्म्यं देहाद्यहम्भावं विसृज्य । देहेऽहङ्काराभावाद् अन्यत्र सौहृदं नास्त्य् अतस् त्यक्तुम् इच्छव इत्य् अर्थः । कथम् । नेति नेतीत्य् एवम् । अत्र विद्वद् अनुभवम् अपि प्रमाणयति, हृदोपगुह्य ध्यानादिना । ततः समाहितैर् अवसितं निश्चितम् । यद्वा, अवसितम् अवबद्धम् आत्मतया गृहीतम् इत्य् अर्थः ॥३२॥

_*_

 ॥ १२.६.३३ ॥

त एतद् अधिगच्छन्ति विष्णोर् यत् परमं पदम् ।
अहं ममेति दौर्जन्यं न येषां देहगेहजम् ॥

श्रीधरः  एतत् प्राप्ताव् अधिकारिणो दर्शयति, त एतद् इति । देहजम् अहम् इति । गेहजं ममेति ॥३३॥

क्रमसन्दर्भः  तत्र पूर्वाङ्गम् आहत एतद् इति द्वाभ्याम् ॥३३॥

विश्वनाथः  उक्तम् अर्थं स्पष्टीकृत्य व्याचष्टेत इति । अधिगच्छन्तीति अवसितम् इत्य् अस्यार्थः । दौर्जन्यम् इति दौरात्म्यपदस्यार्थः ॥३३॥

_*_

 ॥ १२.६.३४ ॥

अतिवादांस् तितिक्षेत नावमन्येत कष्चन ।
न चेमं देहम् आश्रित्य वैरं कुर्वीत केनचित् ॥

श्रीधरः  तत्प्राप्त्युपायम् आहअतिवादान् इति ॥३४॥

क्रमसन्दर्भः  न व्याख्यातम्.

विश्वनाथः  किं चैतद् विष्णुस्वरूपं क्वाप्य् अपराधे सति तिरोहितं भवेद् एतः अपराधानुद्भवे प्रकारं शिक्षयतिअतिवादान् कटूक्तीः तितिक्षेतैव, न तु तथैव कटुप्रत्युत्तरं दद्याद् इत्य् अर्थः । इमं साधकदेहम् आश्रित्येति साधकदशायाम् अपि स्मर्यमाणं स्वस्य सिद्धदेहम् आश्रित्य तु स्मर्यमाणेन स्वविपक्षेण सह वैरं न कुर्याद् इति रागानुगीयरसिकभक्ता अभिप्रायम् आहुःकष्चन अवमन्तारम् अपि ॥३४॥

_*_

॥ १२.६.३५ ॥

नमो भगवते तस्मै कृष्णायाकुण्ठमेधसे ।
यत्पादाम्बुरुहध्यानात् संहिताम् अध्यगाम् इमाम् ॥

श्रीधरः  शास्त्रसमाप्तौ गुरुं प्रणमतिनम इति । कृष्णाय व्यासाय । अध्यगाम् अधिगतवान् अस्मि ॥३५॥

क्रमसन्दर्भः  तद् एतच् च श्रीमद्भागवताद् एव ज्षायत इत्य् अभिप्रेत्य स्वस्मिंस् तदुपदेष्टारं प्रणमतिनम इति । यद्यप्य् अस्य श्रीशुकदेवोपदेष्टा, तथापि श्रीकृष्णद्वैपायननमस्कारस् तत्कृतोपदेशस्यापि तत्प्रसादप्राप्तत्वेन मननात् । तद् एतद् आहयद् इति ॥३५॥

विश्वनाथः  शास्त्रं समाप्य स्वेष्टदेवं भगवन्तं प्रणमतिनम इति । अध्यगां श्रीशुकमुखाद् अधिगतवान् अस्मि ॥३५॥

_*_

॥ १२.६.३६ ॥

श्रीशौनक उवाच
पैलादिभिर् व्यासशिष्यैर् वेदाचार्यैर् महात्मभिः ।
वेदाश् च कथिता व्यस्ता एतत् सौम्याभिधेहि नः ॥

श्रीधरः  “इमां संहिताम् अध्यगाम्” इत्य् उक्तं तत्र पुराणसंहिताविभागं विशेषतो बुभुत्सुर् वेदविभागम् अपि प्रसङ्गात् पृथक् पृच्छतिपैलादिभिर् इति । हे सौम्य ॥३६॥

क्रमसन्दर्भः  न व्याख्यातम्.

विश्वनाथः  संहितामध्यगाम् इति श्रुत्वा संहिताविभागं बभूत्सते, पैलादिभिर् इति ॥३६॥

_*_

 ॥ १२.६.३७ ॥

सूत उवाच
समाहितात्मनो ब्रह्मन् ब्रह्मणः परमेष्ठिनः ।
हृद्य् आकाशाद् अभून् नादो वृत्तिरोधाद् विभाव्यते ॥

श्रीधरः  तत्र प्रथमं वेदाविर्भावप्रकारम् आहसमाहितात्मन इत्य् अष्टभिः । ब्रह्मणो हृदि य आकाशस् तस्मान् नादोऽभूत् । यः कर्णपुटपिधानेन श्रोत्रवृत्तिनिरोधाद् अस्मद् आदिष्व् अपि विभाव्यते वितर्क्यते ॥३७॥

क्रमसन्दर्भः  वृत्तिरोधाद् इति । गुरूपदेशबलेन समाहितेऽन्तःकरणे सतीत्य् अर्थः ॥३७॥

विश्वनाथः  वेदकल्पतरोः फलं साधुतया निरूप्य शाखा अपि सङ्क्षेपतो निर्दिशंस् तस्य प्रथमम् आविर्भावप्रकारम् आहसमाहितेत्य् अष्टभिः । ब्रह्मणो हृदि य आकाशस् तस्मान् नादोऽभूत्, यः कर्णपुटापिधानेन श्रोत्रवृत्तिनिरोधाद् अस्मदादिष्व् अपि विभाव्यते वितर्क्यते ॥३७॥

_*_

 ॥ १२.६.३८ ॥

यदुपासनया ब्रह्मन् योगिनो मलम् आत्मनः ।
द्रव्यक्रियाकारकाभ्यां धूत्वा यान्त्य् अपुनर्भवम् ॥

श्रीधरः  प्रसङ्गान् नादोपासकानां मोक्षफलम् आहयस्य नादस्योपासनयात्मनो मलं धूत्वापोह्य । कथम्भूतं मलम् ? तम् आहद्रव्यम् अधिभूतम्, क्रिया अध्यात्मम्, कारकम् अधिदैवम्, एवं त्रिधाभूता आख्या यस्येति तथा तम् ॥३८॥

क्रमसन्दर्भः  तदाश्रयमाणस्य तस्योपासनाफलम् आहयदुपासनयेति ॥३८॥

विश्वनाथः  यस्य नादस्योपासनया द्रव्यक्रियाकारकानि अधिभूतादीनि आख्या यस्य तं मलं धूत्वा नाशयित्वा ॥३८॥

_*_

 ॥ १२.६.३९ ॥

ततोऽभूत् त्रिवृद् ओङ्कारो योऽव्यक्तप्रभवः स्वराट् ।
यत् तल् लिङ्गं भगवतो ब्रह्मणः परमात्मनः ॥

श्रीधरः  त्रिवृत् त्रिमात्रः कण्ठोष्ठादिभिर् उच्चार्यमाणस्य् ओङ्कारस्याक्षरसमाम्नायान्तर्भावात् सूक्ष्मतया तं विशिनष्टि, अव्यक्तः प्रभवो यस्य सः । तद् एवाहस्वराट् स्वत एव हृदि प्रकाशमानः । तम् एव कार्येण लक्षयतियत् तद् इति । नपुंसकत्वं लिङ्गशब्दविशेषणत्वात् । लिङ्गं गमकम् ॥३९॥

क्रमसन्दर्भः  लिङ्गं बोधद्वारम् अवयवरूपं वा ॥३९॥

विश्वनाथः  ततो नादात् त्रिवृत् अकारोकारमकारात्मकः अव्यक्तोऽस्पष्टः प्रभवो जन्म यस्य सः । स्वराट् साक्षात् परमेश्वर एव यत् यो भगवदादित्रयस्य लिङ्गं गमकं भक्तज्षानियोगिभिर् उपास्यत्वात्, लिङ्गशब्दविशेषणत्वात् तद् इत्य् अस्य नपुंसकत्वम् ॥३९॥

_*_

॥ १२.६.४०४१ ॥

शृणोति य इमं स्फोटं सुप्तश्रोत्रे च शून्यदृक् ।
येन वाग् व्यज्यते यस्य व्यक्तिर् आकाश आत्मनः ॥
स्वधाम्नो ब्रह्मणः साक्षाद् वाचकः परमात्मनः ।
स सर्वमन्त्रोपनिषद् वेदबीजं सनातनम् ॥

श्रीधरः  कोऽसौ परमात्मा ? तम् आहशृणोतीतीमं स्फोटम् अव्यक्तम् ओङ्कारम् । ननु जीव एव तं शृणोतु ? नेत्य् आहसुप्तश्रोत्रे कर्णपिधानादिना, वृत्तिकेऽपि श्रोत्रे सति । जीवस् तु करणाधीनज्षानत्वान् न तदा श्रोता । तदुपलब्धिस् तु तस्य परमात्मद्वारिकैवेति भावः । ईश्वरस् तु नैवम्, यतः शून्यदृक् । शून्येऽपीन्द्रियवर्गे दृक् ज्षानं यस्य । तथा हिसुप्तो यदा शब्दं श्रुत्वा प्रबुध्यते न तदा जीवः श्रोता, लीनेन्द्रियत्वात् । अतो यस् तदा शब्दं श्रुत्वा जीवं प्रबोधयति, स यथा परमात्मैव तद्वत् । कोऽसाव् ओङ्कारः ? तं विशिनष्टि सार्धेनयेन वाग् बृहती व्यज्यते । यस्य च हृदयाकाशे आत्मनः सकाशाद् व्यक्तिर् अभिव्यक्तिः ॥४०॥

किं च, स्वधाम्नः स्वस्याश्रयः कारणं यद् ब्रह्म तस्य । किं च, परमात्मांशभूतसमस्तदेवतावाचकोऽपीत्य् आशयेनाहस इति । सर्वमन्त्राणाम् उपनिषद्रहस्यसूक्ष्मरूपम् इत्य् अर्थः । तत्र हेतुः, वेदानां बीजं कारणम् । बीजत्वेऽप्य् अविकारिताम् आहसनातनं सदैकरूपम्, तस्य ब्रह्मरूपत्वात् ॥४१॥

क्रमसन्दर्भः  ननु, तस्य शब्दस्य सदास्तित्वे किं प्रमाणम् ? कर्णे पिहिते श्रवणम् एवेति चेत् हुङ्कारादिकम् अपि श्रूयते । तथा सुप्तो जाग्रद् एव वाहूतिसहस्रेणाप्य् अवधारयितुं यो न शक्यते तेन तु जन्मवधिरेणेन्द्रियाभावात् न श्रूयते एव, स तत्राहशृणोतीति । यः वरमात्मा सुप्ते श्रोत्रे चकारात् असुप्तेपि शृणोति तस्य जीववद् इन्द्रियापेक्षा) वस्था नास्तीत्य् आहशून्यदृग् इति । अपाणिपादः [श्वे.उ. ३.१९] इत्य् आदि, स्वाभाविकी ज्षानबलक्रिया च [श्वे.उ. ६.८] इति श्रुतेः । तत्र हेतुम् आहयेन वागादीन्द्रियम् अपि व्यज्यते यस्य चात्मनो व्यक्तिः कार्यरूपेणाविर्भावः शब्दाश्रयः आकाशः किम् उत स्पशाद्याश्रयो वाय्वादिर् इत्य् अर्थः । तस्माज् जीवस् तु तदुपाध्युपासनया तदनुग्रहेणैव शृणोतीति भावः ॥४०॥

विश्वनाथः  भगवदादिशब्दवाच्यः स परमेश्वर एव कस् तत्राहशृणोतीति । य इमं स्फोटम् अव्यक्तं नादात्मकम् ओङ्कारं शृणोति सः । ननु जीव एव शृणोति ? नेत्य् आहसुप्तश्रोत्रे कर्णपिधानादिना श्रोत्रे श्रवणेन्द्रिये सुप्ते सति अवृत्तिके सति यः सृणोतीत्य् अर्थः । जीवस् तु करणाधीनज्षानत्वान् न तदा श्रोता किन्तु परमात्मैव तस्य श्रोता । तद् अपि जीवस्य या तदुपलब्धिः सा परमात्मद्वारिकैवेति ज्षेयम् । यतः परमेश्वरः शून्यदृक् शून्येऽपीन्द्रिये वर्गे दृक् ज्षानम् अस्य सः । तथापि सुप्तो यदा शब्दं श्रुत्वा प्रबुद्ध्यते न तदा जीवः श्रोता लीनेन्द्रियत्वात्, अतो यस् तदा शब्दं श्रुत्वा जीवं प्रबोधयति स परमात्मैव । कोऽसाव् ओङ्कारस् तं विशिनष्टि सार्धेन । येन वाक् वेदलक्षणा बृहती व्यज्यते यस्य हृदयाकाशे आत्मनः सकाशाद् अभिव्यक्तिः । किं च, स्वस्य धाम आश्रयो यद् ब्रह्म तस्य परमात्मनो भगवतश् च वाचकः । ओम् इत्य् एतद् ब्रह्मणो नेदिष्ठं नामेति नेदिष्ठं नाम इति श्रुतेः । सप्रणवः सर्वे मन्त्रा उपनिषदश् च यत्र, तस्य वेदस्य बीजं कारणं बीजत्वेऽप्य् अविकारित्वम् आहसनातनं सदैकरूपं तस्य ब्रह्मरूपत्वात् ॥४१॥

_*_

॥ १२.६.४२ ॥

तस्य ह्य् आसंस् त्रयो वर्णा अकाराद्या भृगूद्वह ।
धार्यन्ते यैस् त्रयो भावा गुणनामार्थवृत्तयः ॥

श्रीधरः  इदानीं ततः सर्वप्रपष्चोत्पत्तिप्रकारम् आहतस्य हीति । त्रयस् त्रिसङ्ख्यायुक्ता भावा यैर् अकारोकारम् अकारैर् धार्यन्ते तत्कारणत्वात् । तान् एवाहगुणाः सत्त्वादयः । नामानि ऋग्यजुःसामानि । अर्था भूर्भुवःस्वर्लोकाः । वृत्तयो जाग्रदाद्याः ॥४२॥

क्रमसन्दर्भः  साक्षाद्वाचक इति मायावादिनाम् इव लक्षणा नादृताओम् इत्य् एतद् ब्रह्मणो नेदिष्ठं नाम [अथर्वशिरा] इति श्रुतेः ॥४२॥

विश्वनाथः  तस्य वेदबीजत्वम् एव दर्शयतितस्य प्रणवस्य त्रयः अकारोकारमकारा यैर् एव त्रिभिर् वर्णैस् त्रयो भावा वेदा धार्यन्ते, यैश् च त्रिभिर् वेदैर् गुणनामार्थवृत्तयो धार्यन्ते, तत्र गुणा ओजः प्रसादाद्या नामानि शब्दाः । अर्था वाच्यलिङ्गव्यङ्गा, वृत्तयोऽभिधालक्षणा व्यष्जनाः । यथा बटबीजेनैव बटवृक्षो धार्यते, तेन च स्कन्धशाखापुष्पफलादयः ॥४२॥

_*_

 ॥ १२.६.४३४४ ॥

ततोऽक्षरसमाम्नायम् असृजद् भगवान् अजः ।
अन्तस्थोष्मस्वरस्पर्शह्रस्वदीर्घादिलक्षणम् ॥

श्रीधरः  ततस् तेभ्यो वर्णेभ्यः । अक्षराणां समाम्नायं समाहारम् । तम् एवाहअन्तस्था यरलवाः । ऊष्माणः शषसहाः । स्वरा अकाराद्याः । स्पर्शाः कादयः । ह्रस्वदीर्घाश् च । आदिशब्दाज् जिह्वामूलीयादयः । त एव लक्षणं स्वरूपं यस्य तम् ॥४३॥

विभुश् चतुर्मुखस्वरूपे भगवान् । असृजद् इति पूर्वस्यैवानुषङ्गः । चातुर्होत्रविवक्षया चत्वारो होत्रोपलक्षिता ऋत्विजश् चतुर्होतारस् तैर् अनुष्ठेयं हौत्राध्वर्यवादिकं कर्म चातुर्होत्रं तद्विवक्षया ॥४४॥

क्रमसन्दर्भः  तत इति । स्वरा उदात्तादयो ह्रस्वदीर्घादयस् तु सप्लुता अचः, विसर्गादयश् चत्वारश् च सोऽङ्कारान् इत्य् ओङ्कारस्य कारणस्यापि कार्येषु पुनर् उक्तिर् वैखर्यवस्थाभेदेन ॥४३॥

विश्वनाथः  प्रणवाद् वेदोत्पत्तौ क्रमं दर्शयतितत ओङ्कारात् अक्षराणां समाम्नायं समाहारं तम् एवाहअन्तस्था यरलवाः । उष्माणः शषसहाः । स्वरा अकाराद्याः । स्पर्शाः कादयो मावसानाः । ह्रस्वदीर्घाः स्वरभेदाः । आदिशब्दाज् जिह्वामूलीयादयः, त एव लक्षणं स्वरूपं यस्य तम् । तेनाक्षरसमाम्नायेन विभुर् विष्णुरूपो ब्रह्मा असृजद् इति पूर्वस्यैवानुषङ्गः ॥४३४४॥

_*_

॥ १२.६.४५ ॥

पुत्रान् अध्यापयत् तांस् तु ब्रह्मर्षीन् ब्रह्मकोविदान् ।
ते तु धर्मोपदेष्टारः स्वपुत्रेभ्यः समादिशन् ॥

श्रीधरः  पुत्रान् मरीच्यादीन् । तान् वेदान् । ब्रह्मकोविदान् वेदोच्चारणादिनिपुणान् ॥४५॥

क्रमसन्दर्भः  न व्याख्यातम्.

विश्वनाथः  पुत्रान् मरीच्यादीन् ॥४५॥

_*_

 ॥ १२.६.४६ ॥

ते परम्परया प्राप्तास् तत्तच्छिष्यैर् धृतव्रतैः ।
चतुर्युगेष्व् अथ व्यस्ता द्वापरादौ महर्षिभिः ॥

श्रीधरः  एवं चतुर्युगेषु प्राप्ताः । द्वापरादौ द्वापरम् आदिर् यस्य तद् अन्त्यांशलक्षणस्य कालस्य तस्मिन्, द्वापरान्ते वेदविभागप्रसिद्धेः, शन्तनुसमकालं व्यासावतारप्रसिद्धेश् च । व्यस्ता विभक्ताः ॥४६॥

क्रमसन्दर्भः  न व्याख्यातम्.

विश्वनाथः  ते वेदाः ॥४६॥

_*_

 ॥ १२.६.४७ ॥

क्षीणायुषः क्षीणसत्त्वान् दुर्मेधान् वीक्ष्य कालतः ।
वेदान् ब्रह्मर्षयो व्यस्यन् हृदिस्थाच्युतचोदिताः ॥

श्रीधरः  तत्र हेतुःक्षीणायुषो जनान् । तर्हि पुरुषबुद्धिप्रभवत्वाद् अनादरणीयत्वं स्याद् इत्य् अशङ्क्याहहृदिस्थेति ॥४७॥

क्रमसन्दर्भः, विश्वनाथः  न व्याख्यातम्.

_*_

॥ १२.६.४८ ॥

अस्मिन्न् अप्य् अन्तरे ब्रह्मन् भगवान् लोकभावनः ।
ब्रह्मेशाद्यैर् लोकपालैर् याचितो धर्मगुप्तये ॥

श्रीधरः  एवं सामान्यते वेदविभागक्रमम् उक्त्वा वैवस्वतमन्वन्तरे विशेषतो निरूपयितुम् आहअस्मिन्न् अपीति ॥४८॥

क्रमसन्दर्भः  न व्याख्यातम्.

विश्वनाथः  अन्तरे वैवस्वतमन्वन्तरे ॥४८॥

_*_

॥ १२.६.४९ ॥

पराशरात् सत्यवत्याम् अंशांशकलया विभुः ।
अवतीर्णो महाभाग वेदं चक्रे चतुर्विधम् ॥

श्रीधरः  अंशो माया तस्या अंशः सत्त्वं तस्य कलयांशेनावतीर्णः सन् ॥४९॥

क्रमसन्दर्भः  अंशांशकलयेति । अंशो महापुरुषः, तस्यांशो विष्णुः, तस्य कलया अंशेन विभुर् भगवान् ॥४९॥

विश्वनाथः  न व्याख्यातम्.

_*_

॥ १२.६.५० ॥

ऋगथर्वयजुःसाम्नां राशीर् उद्धृत्य वर्गशः ।
चतस्रः संहिताश् चक्रे मन्त्रैर् मणिगणा इव ॥

श्रीधरः  चातुर्विध्यम् एवाहऋग् इति । ऋगादिमन्त्राणां राशीन् वर्गशस् तत् तत् प्रकरणभेदैर् उद्धृत्य यथानेकविधमणिराशेर् मणिगणाः पद्मरागादयो विविच्योद्ध्रियन्ते तद्वद् उद्धृत्य तैर् मन्त्रैश् चतस्र ऋगादिसंहिताश् चक्रे ॥५०॥

क्रमसन्दर्भः  न व्याख्यातम्.

विश्वनाथः  ननु ब्रह्मणैव चतुर्भिर् मुखैश् चत्वारो वेदाः प्रथमम् एव कृतास् तत् कथम् उच्यते वेदं चक्रे चतुर्विधम् इति, तत्राहऋगथर्वेति । राशीन् कृत्वा वर्गशस् तत्तत्प्रकरणभेदैर् मणिगणा इवेति । यथा मणिक्षेत्रेऽपि पद्मरागहीरकादय उद्धृत्य विविच्य पृथक् पृथक् कुटं क्रियत इति । चतस्रः ऋगादिसंहिताः ॥५०॥

_*_

॥ १२.६.५१ ॥

तासां स चतुरः शिष्यान् उपाहूय महामतिः ।
एकैकां संहितां ब्रह्मन् एकैकस्मै ददौ विभुः ॥

श्रीधरः  तासां संहितानां मध्ये एकैकाम् ॥५१॥

क्रमसन्दर्भः, विश्वनाथः  न व्याख्यातम्.

_*_

 ॥ १२.६.५२ ॥

पैलाय संहिताम् आद्यां बह्वृचाख्याम् उवाच ह ।
वैशम्पायनसञ्ज्षाय निगदाख्यं यजुर्गणम् ॥

श्रीधरः  ऋक्समुदायरूपत्वाद् बह्वृचाख्याम् । नितरां प्रश्लेषेण गद्यमानत्वान् निगदाख्यम् ॥५१॥

क्रमसन्दर्भः  न व्याख्यातम्.

विश्वनाथः  बह्वृचाख्याम् ऋक्संहितां, नितरां गद्यमानत्वान् निगदाख्यम् ॥५१॥

_*_

॥ १२.६.५३ ॥

साम्नां जैमिनये प्राह तथा छन्दोगसंहिताम् ।
अथर्वाङ्गिरसीं नाम स्वशिष्याय सुमन्तवे ॥

श्रीधरः  संहिताम् । छन्दःसु गीयमानत्वाच् छन्दोगाख्याम् ॥५२॥

क्रमसन्दर्भः, विश्वनाथः  न व्याख्यातम्.

_*_

॥ १२.६.५४५७ ॥

पैलः स्वसंहिताम् ऊचे इन्द्रप्रमितये मुनिः ।
बाष्कलाय च सोऽप्य् आह शिष्येभ्यः संहितां स्वकाम् ॥
चतुर्धा व्यस्य बोध्याय याज्षवल्क्याय भार्गव ।
पराशरायाग्निमित्र इन्द्रप्रमितिर् आत्मवान् ॥
अध्यापयत् संहितां स्वां माण्डूकेयम् ऋषिं कविम् ।
तस्य शिष्यो देवमित्रः सौभर्यादिभ्य ऊचिवान् ॥
शाकल्यस् तत्सुतः स्वां तु पष्चधा व्यस्य संहिताम् ।
वात्स्यमुद्गलशालीयगोखल्यशिशिरेष्व् अधात् ॥

श्रीधरः  तत्र ऋग्वेदशाखाविभागम् आहपैल इति । स्वसंहितां द्विधा विभज्य इन्द्रप्रमितये बाष्कलाय च ऊचे । स बाष्कलोऽपि स्वकां संहितां चतुर्धा व्यस्य बोध्यादिभ्यः शिष्येभ्य आहहे भार्गव, इन्द्रप्रमितिर् अपि स्वां संहितां स्वसुतं माण्डूकेयम् अध्यापयाम् आस । तस्य माण्डूकेयस्य शिष्यो देवमित्रः ॥५३५६॥ तत्सुतो माण्डूकेयसुतः शाकल्यो वात्स्यादिषु पष्चस्व् अधात् । तान् अध्यापयामासेत्य् अर्थः ॥५७॥

क्रमसन्दर्भः  न व्याख्यातम्.

विश्वनाथः  तत्र ऋग्वेदशाखाविभागम् आहपैल इति । स्वसंहितां द्विधा विभज्य इन्द्रप्रमितये बाष्कलाय च ऊचे । स बाष्कलोऽपि चतुर्धा स्वसंहितां व्यस्य बोध्यादिभ्यश् चतुर्भ्यः स्वशिष्येभ्य आहहे भार्गव, हे शौनक ! इन्द्रप्रमितिर् अपि स्वसंहितां स्वसुतं माण्डूकेयम् अध्यापयामास । तस्य माण्डूकेयस्य शिष्यो देवमित्रः ॥५३५६॥ तत्सुतो माण्डूकेयसुतः शाकल्यो वात्स्यादिषु पष्चस्व् अधात् । तान् अध्यापयाम् आसेत्य् अर्थः ॥५७॥

_*_

 ॥ १२.६.५८ ॥

जातूकर्ण्यश् च तच्छिष्यः सनिरुक्तं स्वसंहिताम् ।
बलाकपैलजाबाल विरजेभ्यो ददौ मुनिः ॥

श्रीधरः, विश्वनाथः  तच्छिष्यः शाकल्यशिष्यः स्वसंहितां त्रेधा विभज्य चतुर्थं वैदिकपदार्थव्याख्यानुरूपं निरुक्तं च कृत्वा बलाकादिभ्यश् चतुर्भ्यो ददौ ॥५८॥

क्रमसन्दर्भः  न व्याख्यातम्.

_*_

 ॥ १२.६.५९ ॥

बाष्कलिः प्रतिशाखाभ्यो वालखिलाख्यसंहिताम् ।
चक्रे वालायनिर् भज्यः काशारश् चैव तां दधुः ॥

श्रीधरः  बाष्कलिः पूर्वोक्तस्य बाष्कलस्य पुत्रः । प्रतिशाखाभ्य उक्तसर्वशाखाभ्यः । बालायन्यादयस् ताम् आदधुर् अधीतवन्तः ॥५९॥

क्रमसन्दर्भः  न व्याख्यातम्.

विश्वनाथः  बाष्कलिर् बाष्कलपुत्रः । प्रतिशाखाभ्यः शाखभ्यः शाखाभ्य सङ्गृह्य ॥५९॥

_*_

॥ १२.६.६० ॥

बह्वृचाः संहिता ह्य् एता एभिर् ब्रह्मर्षिभिर् धृताः ।
श्रुत्वैतच्छन्दसां व्यासं सर्वपापैः प्रमुच्यते ॥

श्रीधरः  ऋक्शास्वोपसंहारपूर्वकं तच्छ्रवणफलम् आहबह्वृचा इति । एतच्छन्दसाम् एतेषां छन्दसाम् ॥६०॥

क्रमसन्दर्भः, विश्वनाथः  न व्याख्यातम्.

_*_

॥ १२.६.६१ ॥

वैशम्पायनशिष्या वै चरकाध्वर्यवोऽभवन् ।
यच् चेरुर् ब्रह्महत्यांहः क्षपणं स्वगुरोर् व्रतम् ॥

श्रीधरः  यजुर्वेदे तैत्तिरीयशाखोत्पत्तिप्रस्तावम् आहवैशम्पायनशिष्या इत्यादिना । चरकनामनिरुक्तिम् आहयच् चेरुर् इति । यद् यस्माद् ब्रह्महत्यारूपम् अंहः क्षपयतीति तथा तत्स्वगुरोर् अनुष्ठेयं व्रतं तच्चरणाच् चरका इत्य् अर्थः ॥६१॥

क्रमसन्दर्भः  न व्याख्यातम्.

विश्वनाथः  यजुर्वेदे तैत्तिरीयकशाखोत्पत्तिप्रकारम् आहवैशम्पायनेति । चरकनामनिरुक्तम् आहयच् चेरुर् इति । ब्रह्महत्यारूपम् अंहः क्षपयतीति, तथा । तत् स्वगुरोर् अनुष्ठेयं व्रतं तच्चरणाच् चरकाश् च ते अध्वर्यवश् चेति ते तथा ॥६१॥

_*_

॥ १२.६.६२ ॥

याज्षवल्क्यश् च तच्छिष्य आहाहो भगवन् कियत् ।
चरितेनाल्पसाराणां चरिष्येऽहं सुदुश्चरम् ॥

श्रीधरः  तच्छिष्यो वैशम्पायनशिष्यः । अल्पसाराणाम् एतेषां चरितेन कियत्, सुदुश्चरम् अहं चरिष्यामीति ॥६२॥

क्रमसन्दर्भः  न व्याख्यातम्.

विश्वनाथः  याज्षवल्क्योऽपि तच्छिष्यः वैशम्पायनशिष्यः अल्पसाराणाम् एषां चरितेन प्रायश्चित्ताचरणेन कियत् एते सुखं तिष्ठन्तु अहम् एक एव तपः समर्थश् चरिष्यामि ॥६२॥

_*_

॥ १२.६.६३ ॥

इत्य् उक्तो गुरु अप्य् आह कुपितो याह्य् अलं त्वया ।
विप्रावमन्त्रा शिष्येण मदधीतं त्यजाश्व् इति ॥

श्रीधरः  विप्राणाम् अवमन्त्रावज्षाकर्त्रा । मत्तोऽधीतम् आशु त्यजेति ॥६३॥

क्रमसन्दर्भः  न व्याख्यातम्.

विश्वनाथः  कुपित इति । वतो गर्ववशात् । एतान् विनीतान् अपि अल्पसारान् उक्त्वा आक्षिपसि तस्मात् याहीत्योऽपसर । त्वया शिष्येण ममालम् । ततश् च भवत्व् अहं यामीत्य् उक्त्वा जिगमिषन्तं तं पुनर् आहमदधीतम् इति ॥६३॥

_*_

॥ १२.६.६४६५ ॥

देवरातसुतः सोऽपि छर्दित्वा यजुषां गणम् ।
ततो गतोऽथ मुनयो ददृशुस् तान् यजुर्गणान् ॥
यजूंषि तित्तिरा भूत्वा तल्लोलुपतयाददुः ।
तैत्तिरीया इति यजुः शाखा आसन् सुपेशलाः ॥

श्रीधरः  देवरातसुतो याज्षवल्क्यः ॥६४॥ छर्दितस्यादानं विप्ररूपेणानुचितम् इति तित्तिराः पक्षिविशेषा भूत्वा आददुः । ततश् च तैत्तिरीया इति प्रसिद्धाः । सुपेशला अतिरम्याः । बहुवचनम् अवान्तरभेदविवक्षया ॥६५॥

क्रमसन्दर्भः  न व्याख्यातम्.

विश्वनाथः  देवरातसुतो याज्षवल्क्यः । छर्दितस्यादानं विप्ररूपेणायुक्तम् इति तित्तिराः पक्षिविशेषा भूत्वा आददुः । ततश् च तैत्तिरीया इति ख्याताः ॥६४६५॥

_*_

॥ १२.६.६६ ॥

याज्षवल्क्यस् ततो ब्रह्मंश् छन्दांस्य् अधि गवेषयन् ।
गुरोर् अविद्यमानानि सूपतस्थेऽर्कम् ईश्वरम् ॥

श्रीधरः  काण्वमाध्यन्दिनादिशाखाप्रसङ्गम् आहयाज्षवल्क्य इत्यादिना । गुरोर् वैशम्पायनस्य व्यासेन विभज्यानुक्तत्वाद् अविद्यमानान्य् अधिकानि गवेषयन् मृगयन् सूपतस्थे सम्यक् तुष्टाव । ईश्वरम् ऋगादिवेदानाम् । तथा च श्रुतिः

ऋग्भिः पूर्वाह्णे दिवि देव ईयते
यजुर्वेदे तिष्ठति मध्ये अह्नः ।
सामवेदेनास्तमये महीयते
वेदैर् अशून्यस् त्रिभिर् एति सूर्यः ॥ इति ॥६६॥

क्रमसन्दर्भः  ईश्वरम् इति । तदन्तर्याम्यभेदेन भाव्यमानम् इत्य् अर्थः ॥६६॥

विश्वनाथः  अधिगवेषयन् अन्विष्यन् गुरोर् वैशम्पायनस्यापि अविद्यमानानि तेनाप्य् अनधिगतानीत्य् अर्थः ॥६६॥

_*_

॥ १२.६.६७ ॥

श्रीयाज्षवल्क्य उवाच
ओं नमो भगवते आदित्यायाखिलजगताम् आत्मस्वरूपेण कालस्वरूपेण चतुर्विधभूतनिकायानां ब्रह्मादिस्तम्बपर्यन्तानाम् अन्तर्हृदयेषु बहिर् अपि चाकाश इवोपाधिनाव्यवधीयमानो भवान् एक एव क्षणलवनिमेषावयवोपचितसंवत्सरगणेनापाम् आदानविसर्गाभ्याम् इमां लोकयात्राम् अनुवहति ॥

श्रीधरः  नमो भगवते तुभ्यम् आदित्याय । यो भगवान् एक एवेमां लोकयात्राम् अनुवहतीत्य् अन्वयः । तद् एव दर्शयतिअखिलजगताम् आत्मस्वरूपेणान्तर्हृदयेषु काल स्वरूपेण च बहिर् अपि वर्तमान इति । अखिलजगताम् इत्य् अस्य प्रपष्चः, चतुर्विधेति । हृदयान्तर्वर्तित्वेऽपि जीववत् तेनोपाधिनाव्यवधीयमानोऽनाच्छाद्यमानः । कालस्वरूपेण चेत्य् अस्य प्रपष्चःक्षणेति । क्षणलवादयो येऽवयवास् तैर् उपचिताः संवत्सरास् तेषां गणेन प्रत्य् अब्दम् अपाम् आदानं शोषणं विसर्गो वृष्टिस् ताभ्याम् । अनेन गायत्रीप्रथमपादोक्तवरेण्यता निर्णिता ॥६७॥

क्रमसन्दर्भः  यत् तु ओं नमस् ते इत्यादिगद्येषु तदर्थत्वेन सूर्यः स्तुतः, तत् परमात्मदृष्ट्यैव, न तु स्वातन्त्र्येणेत्य् अदोषः ॥६७॥

विश्वनाथः  यो भगवान् एक इमां लोकयात्राम् अनुवहति, तस्मै आदित्याय अखिलजगतां भगवते श्रीमते नम इत्य् अन्वयः । भगं श्रीकाममाहात्म्य इत्य् अमरः । चतुर्विधभूतनिकायानाम् अन्तर् बहिर् अपि क्रमेणात्मस्वरूपेण कालस्वरूपेण वर्तमान इत्य् अर्थः । हृदयान्तर्वर्तित्वेऽपि जीववत् तेन उपाधिना अव्यवधीयमानोऽनाच्छाद्यमानः, आकाशवत् । क्षणलवादयो येऽवयवास् तैर् उपचिताः संवत्सरास् तेषां गणेन प्रत्य् अब्दम् अपाम् आदानं शोषणं विसर्गो वृष्टिस् ताभ्याम् ॥६७॥

_*_

 ॥ १२.६.६८ ॥

यद् उ ह वाव विबुधर्षभ सवितर् अदस् तपत्य् अनुसवनम् अहर् अहर् आम्नायविधिनोपतिष्ठमानानाम् अखिलदुरितवृजिनबीजावभर्जन भगवतः समभिधीमहि तपन मण्डलम् ॥

श्रीधरः  द्वितीयपादार्थानुवर्णनेन स्थौतियद् उ हेति । हे विबुधर्षभ ! हे सवितः ! यद् अप्य् अदो भगवतस् तव मण्डलं तपति, तत् समभिधीमहीति सम्यग् आभिमुख्येन ध्यायेम । पुनस् तस्यैव सम्बोधनम् । प्रत्यहं त्रिसवणं वैदिककर्ममार्गेण स्तुवतां भक्तानां यान्य् अखिलानि दुरितानि, तत्फलानि च वृजिनानि दुःखानि, तेषां बीजम् अज्षानं च, तेषाम् अवभर्जन विनाशक हे तपनेति ॥६८॥

क्रमसन्दर्भः  न व्याख्यातम्.

विश्वनाथः  हे विबुधर्षभ ! सवितः ! यन् मण्डलं तपति, अदः समभिधीमहि । अनुसवनं प्रतिसमयम् अहर् अहः प्रत्यहं च । आम्नायविधिना वैदिकमार्गेण उपतिष्ठताम् अत्व्हेतुआम् । यान्य् अखिलानि दुरितानि, तत्फलानि च वृजिनानि दुःखानि च, तेषां बीजम् अज्षानं च, तेषाम् अवभर्जन विनाशक हे तपन ! ॥६८॥

_*_

॥ १२.६.६९ ॥

य इह वाव स्थिरचरनिकराणां निजनिकेतनानां मनैन्द्रियासुगणान् अनात्मनः स्वयम् आत्मान्तर्यामी प्रचोदयति ॥

श्रीधरः  तृतीयपादेन स्तौतिय इहेति । भवान् स्थावरजङ्गमसमूहानां स्वाश्रयाणां जीवानां मनैन्द्रियप्राणगणान् अनात्मनो जडान् स्वयम् आत्मैवान्तर्यामी सन् प्रचोदयति प्रवर्तयति ॥६९॥

क्रमसन्दर्भः  न व्याख्यातम्.

विश्वनाथः  अनात्मनो जडान् प्रचोदयति प्रवर्तयति ॥६९॥

_*_

॥ १२.६.७० ॥

य एवेमं लोकम् अतिकरालवदनान्धकारसञ्ज्षाजगरग्रहगिलितं मृतकम् इव विचेतनम् अवलोक्यानुकम्पया परमकारुणिक ईक्षयैवोत्थाप्याहर् अहर् अनुसवनं श्रेयसि स्वधर्माख्यात्मावस्थाने प्रवर्तयति ॥

श्रीधरः  तृतीयपादम् एव मण्डलस्थपरतया व्याचक्षाणः स्तौतिय एवेति । य एक एव भगवान् अतिकरालवदनो योऽन्धकारसञ्ज्षोऽजगरग्रहस् तेन गिलितम् अत एव मृतकम् इव विचेतनं स्वधर्माख्यं यद् आत्मावस्थानं प्रत्यक् प्रवणत्वं तद् एव श्रेयस् तस्मिन् प्रवर्तयति । किं च, यो भवानवनिपतिर् इवाटति गच्छति ॥७०॥

क्रमसन्दर्भः  न व्याख्यातम्.

विश्वनाथः  ईक्षयैवोत्थाप्य पूर्वाद्राव् उदित्य ईक्षणप्रदानेनैवेत्य् अर्थः । स्वधर्माख्यं यत् आत्मावस्थानम् आत्मोपासनं, तत्र ॥७०॥

_*_

॥ १२.६.७१ ॥

अवनिपतिर् इवासाधूनां भयम् उदीरयन्न् अटति परित आशापालैस् तत्र तत्र कमलकोशाष्जलिभिर् उपहृतार्हणः ॥

श्रीधरः  आशापालैर् इन्द्रादिभिः । कमलकोशयुक्तैस् तत् तुल्यैर् वाष्जलिभिर् उपहृतार्हणो दत्तार्घ्यः ॥७१॥

क्रमसन्दर्भः  न व्याख्यातम्.

विश्वनाथः  आशापालैर् दिक्पालैर् इन्द्रादिभिः । कमलकोशयुक्तैस् तत् तुल्यैर् वाष्जलिभिर् उपहृतार्हणो दत्तार्घ्यः ॥७१॥

_*_

॥ १२.६.७२ ॥

अथ ह भगवंस् तव चरणनलिनयुगलं त्रिभुवनगुरुभिर् अभिवन्दितम् अहम् अयातयामयजुष्काम उपसरामीति ॥

श्रीधरः  यत एवम्भूतस् त्वम् अथातः ह स्फुटम् अयातयामान्य् अन्यैर् यथावद् अविज्षातानि यजूंषि तत्कामोऽहम् उपसरामि भजामि ॥७२॥

क्रमसन्दर्भः  न व्याख्यातम्.

विश्वनाथः  अयातयामानि ऊर्जस्वन्ति अन्यैर् ज्षातुम् अशक्यानीत्य् अर्थः । यानि यजूंषि तत्कामोऽहम् उपसरामि भजामि ॥७२॥

_*_

॥ १२.६.७३ ॥

सूत उवाच
एवं स्तुतः स भगवान् वाजिरूपधरो रविः ।
यजूंष्य् अयातयामानि मुनयेऽदात् प्रसादितः ॥

श्रीधरः  एवं स्तुतः प्रसादितश् च ॥७३॥

क्रमसन्दर्भः, विश्वनाथः  न व्याख्यातम्.

_*_

॥ १२.६.७४ ॥

यजुर्भिर् अकरोच् छाखा दश पष्च शतैर् विभुः ।
जगृहुर् वाजसन्यस् ताः काण्वमाध्यन्दिनादयः ॥

श्रीधरः  पष्चदश शाखाः याः शतैर् अपरिमितैर् यजुर्भिर् अकरोत् । स तैर् इति पाठे स एष याज्षवल्क्यस् तैर् यजुर्भिर् अकरोद् इति । जगृहुर् अधीतवन्तः । रविणाश्वरूपेण वाजेभ्यः केसरेभ्यो वाजेन वेगेन वा सन्न्यस्तास् त्यक्ताः शाखा वाजसनीसञ्ज्षास् ताः शाखा इति वा ॥७४॥

क्रमसन्दर्भः  वाजसन्यस् ता इत्य् अत्र प्रथमे व्याख्याने, वा पदान्तस्य [पा. ८.४.५९] स्वरस्य नकारः, व्याख्यान्तरे अनचि च [पा. ८.४.४७] इति द्वित्वम् ।।७४॥

विश्वनाथः  पष्चदश शाखाः शतैर् अपरिमितैर् यजुर्भिर् अकरोत् । स तैर् इति दन्त्यपाठे स विभुर् याज्षवल्क्यस् तैर् यजुर्भिर् अकरोद् इति । वाजेभ्यः सूर्याश्वकेशरेभ्यः । सम्यग् नयन्तीति वाजसन्न्यः शाखास् ताः, कण्वादयो मुनयो जगृहुर् अधीतवन्तः ॥७४॥

_*_

॥ १२.६.७५ ॥

जैमिनेः समगस्यासीत् सुमन्तुस् तनयो मुनिः ।
सुत्वांस् तु तत्सुतस् ताभ्याम् एकैकां प्राह संहिताम् ॥

श्रीधरः  सामशाखाविभागम् आहजैमिनेर् इति । तत्सुतः सुमन्तुसुतः । ताभ्यां पुत्रपौत्राभ्यां क्रमेणैकैकां प्राह ॥७५॥

क्रमसन्दर्भः  न व्याख्यातम्.

विश्वनाथः  सामवेदशाखाविभागम् आहजैमिनेर् इति । तत्सुतः सुमन्तुसुतः । जैमिनिस् ताभ्यां पुत्रपौत्राभ्यां क्रमेणैकैकां प्राह ॥७५॥

_*_

 ॥ १२.६.७६७७ ॥

सुकर्मा चापि तच्छिष्यः सामवेदतरोर् महान् ।
सहस्रसंहिताभेदं चक्रे साम्नां ततो द्विज ॥
हिरण्यनाभः कौशल्यः पौष्यष्जिश् च सुकर्मणः ।
शिष्यौ जगृहतुश् चान्य आवन्त्यो ब्रह्मवित्तमः ॥

श्रीधरः  तच्छिष्यो जैमिनेः शिष्यः । महान् अतिमेधावी । सहस्रसंहितारूपं भेदं चक्रे । साम्नां तं संहिताभेदम् । ततस् तद् अनन्तरम् । सुकर्मणः शिष्य एकः कौशल्यो हिरण्यनाभः पौष्यष्जिर् नामैकस् तौ जगृहतुः । आवन्त्यश् चान्यस् तस्यैव शिष्यः सोऽपि जग्राह ॥७६७७॥

क्रमसन्दर्भः  न व्याख्यातम्.

विश्वनाथः  तच्छिष्यो जैमिनेः शिष्यः सामवेदतरोः सामवेदतरुसम्बन्धी तच्छिष्यो महान् अभूद् इत्य् अर्थः । अत एव साम्नाम् एष संहिताभेदं चक्रे हिरण्यनाभः कौशल्यः कोशलदेशोद्भवः पौष्यष्जिश् च, सुकर्मणः शिष्योऽन्य आवन्त्यश् च, तच्छिष्यः सोऽपि जग्राह ॥७६७७॥

_*_

॥ १२.६.७८ ॥

उदीच्याः सामगाः शिष्या आसन् पष्चशतानि वै ।
पौष्यष्ज्यावन्त्ययोश् चापि तांश् च प्राच्यान् प्रचक्षते ॥

श्रीधरः  पौष्यष्ज्यावन्त्ययोर् अपि चकाराद् धिरण्यनाभस्यापि पष्चशतानि शिष्या आसन् । ते तावतीः शाखा यथायथं जगृहुः । तान् उदीच्यान् सतः कालतः कांश्चित् प्राच्यांश् च प्रचक्षत इत्य् अर्थः । यथैवोक्तं वैष्णवे

उदीच्यसामगाः शिष्यास् तस्य पष्चशतं स्मृताः ।
हिरण्यनाभात् तावत्यः संहिता यैर् द्विजोत्तमैः ।
गृहीतास् तेऽपि चोच्यन्ते पण्डितैः प्राच्यसामगाः ॥ इति ॥७८॥

क्रमसन्दर्भः  न व्याख्यातम्.

विश्वनाथः  तत्र हिरण्यनाभस्य पष्चशतानि शिष्या उदीच्या आसन् । पौष्याष्जावन्त्ययोर् अपि तावन्त एव शिष्याः, तांस् तु प्राच्यान् प्राच्यसामगान्, ते च ते च तावतीः शाखा जगृहुः ॥७८॥

_*_

 ॥ १२.६.७९ ॥

लौगाक्षिर् माङ्गलिः कुल्यः कुशीदः कुक्षिर् एव च ।
पौष्यष्जिशिष्या जगृहुः संहितास् ते शतं शतम् ॥

श्रीधरः  पुनर् अप्य् एतेषां त्रयाणां सुकर्मणः शिष्याणां शिष्यान्तरैः शाखाबाहुल्यं दर्शयतिलौगाक्षिर् इति द्वाभ्याम् ॥७९॥

क्रमसन्दर्भः  न व्याख्यातम्.

विश्वनाथः  पुनर् अपि पौष्यष्जिशिष्या लौगाक्ष्यादयः पष्च ॥७९॥

_*_

 ॥ १२.६.८० ॥

कृतो हिरण्यनाभस्य चतुर्विंशति संहिताः ।
शिष्य ऊचे स्वशिष्येभ्यः शेषा आवन्त्य आत्मवान् ॥

श्रीधरः  कृतो नाम हिरण्यनाभस्य शिष्यः स्वशिष्येभ्य ऊचे । शेषा अन्या अपि याः प्रसिद्धाः शाखास् ता आवन्त्यः स्वशिष्येभ्य ऊच इति ॥८०॥

क्रमसन्दर्भः  न व्याख्यातम्.

विश्वनाथः  पुनर् अपि हिरण्यनाभस्य शिष्यः कृतः । शेषा अन्या अपि याः शाखाः प्रसिद्धास् ता आवन्त्यः स्वशिष्येभ्य ऊचे ॥८०॥

इति सारार्थदर्शिन्यां हर्षिण्यां भक्तचेतसाम् ।
षष्ठोऽध्यायो द्वादशस्य सङ्गतः सङ्गतः सताम् ॥*॥

_*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
वेदशाखाप्रणयनं नाम
षष्ठोऽध्यायः ।
॥ १२.६ ॥



(१२.७)

अथ सप्तमोऽध्यायः
पुराणलक्षणवर्णनं नाम

॥ १२.७.१ ॥

सूत उवाच
अथर्ववित् सुमन्तुश् च शिष्यम् अध्यापयत् स्वकाम् ।
संहितां सोऽपि पथ्याय वेददर्शाय चोक्तवान् ॥

श्रीधरः
सप्तमेऽथर्वविस्तारः पुराणव्यसनं ततः ।
पुराणलक्षणादीनि फलं भागवतश्रुतेः ॥

क्रमप्राप्तम् अथर्ववेदविभागम् आह, अथर्वविद् इति । शिष्यं कबन्धनामानम् । स्वकां स्वकीयां संहिताम् । सोऽपि शिष्योऽपि तां द्विधा विभज्य । तद् उक्तं वैष्णवे

अथर्ववेदं स मुनिः सुमन्तुर् अमितद्युतिः ।
शिष्यम् अध्यापयाम् आस कबन्धं सोऽपि च द्विधा ।
कृत्वा तु वेददर्शाय तथा पथ्याय दत्तवान् ॥ इति ॥१॥

क्रमसन्दर्भः  न व्याख्यातम्.

विश्वनाथः  
सप्तमोऽथर्वाणो व्यासं पुराणस्य च तस्य च ।
लक्षणानि दश प्रोच्य तस्य सङ्ख्या च कथ्यते ॥

शिष्यं विष्णुपुराणोक्तं कबन्धसञ्ज्षम् ॥१॥

 _*_

॥ १२.७.२ ॥

शौक्लायनिर् ब्रह्मबलिर् मोदोषः पिप्पलायनिः ।
वेददर्शस्य शिष्यास् ते पथ्यशिष्यान् अथो शृणु ।
कुमुदः शुनको ब्रह्मन् जाजलिश् चाप्य् अथर्ववित् ॥

श्रीधरः  तत्र वेददर्शः स्वसंहितां चतुर्धा विभज्य चतुरः शिष्यान् अध्यपयाम् आस । पथ्यश् च त्रिधा विभज्य त्रीन् इत्य् आह सार्धेन, शौक्लायनिर् इति ।

क्रमसन्दर्भः, विश्वनाथः  न व्याख्यातम्.

 _*_

॥ १२.७.३ ॥

बभ्रुः शिष्योऽथाङ्गिरसः सैन्धवायन एव च ।
अधीयेतां संहिते द्वे सावर्णाद्यास् तथापरे ॥

श्रीधरः  अङ्गिरसः शुनकस्य शिष्यो बभ्रुः सैन्धवायनश् च । तद् उक्तम्

शुनकस् तु द्विधा कृत्वा ददाव् एकां तु बभ्रवे ।
द्वितीयां संहितां प्रादात् सैन्धवायनसञ्ज्षिने ॥ इति ।

सावर्ण्याद्याः सैन्धवायनादीनां शिष्याः ॥३॥

क्रमसन्दर्भः  न व्याख्यातम्.

विश्वनाथः  अङ्गिरसः शुनकस्य शिष्यो बभुर्ः । सावर्णाद्याः सैन्धवायनादीनां शिष्याः ॥३॥

 _*_

॥ १२.७.४ ॥

नक्षत्रकल्पः शान्तिश् च कश्यपाङ्गिरसादयः ।
एते आथर्वणाचार्याः शृणु पौराणिकान् मुने ॥

श्रीधरः  नक्षत्रकल्पः शान्तिकल्पश् चेति द्वौ । तद् उक्तम्

नक्षत्रकल्पो वेदानां संहितानां तथैव च ।
चतुर्थः स्याद् आङ्गिरसः शान्तिकल्पश् च पष्चमः ॥ इति ।

नक्षत्रकल्पादीनां कर्तारस् तत् तन् नामभिर् उच्यन्ते ॥४॥

क्रमसन्दर्भः  पष्चमवेदस्य विभागज्षापनार्थम् आहशृणु पौराणिकान् इति ॥४॥

विश्वनाथः  न व्याख्यातम्.

 _*_


॥ १२.७.५ ॥

त्रय्यारुणिः कश्यपश् च सावर्णिर् अकृतव्रणः ।
वैशम्पायनहारीतौ षड् वै पौराणिका इमे ॥

न कतमेनापि व्याख्यातम्.

 _*_

॥ १२.७.६ ॥

अधीयन्त व्यासशिष्यात् संहितां मत्पितुर् मुखात् ।
एकैकाम् अहम् एतेषां शिष्यः सर्वाः समध्यगाम् ॥

श्रीधरः  मत्पितुर् मुखाद् इति । प्रथमं व्यासः षट्संहिताः कृत्वा मत्पित्रे रोमहर्षणाय प्रादात् । तस्य च मुखाद् एते त्रय्यारुण्यादय एकैकां संहिताम् अधीयन्त । एतेषां षण्णां शिष्योऽहं ताः सर्वाः समधीतवान् ।

क्रमसन्दर्भः  एकैकाम् इति त्रिभिस् त्रिभिर् मिलित्वैकत्वं त्रिषड् इति वक्ष्यमाणात् । तच् च ब्राह्मं पाद्मं वैष्णवम् [भा.पु. १२.७.२३] इति मिलित्वैकेत्यादिक्रमात् । अवान्तरसंहिता तु क्वचिद् एका, यथा श्रीभागवतस्य परमहंससंहितात्वम् । क्वचिद् एकैकस्यैव विभागशः, यथा स्कान्दस्य सनत्कुमारप्रोक्तसंहितानामादिका । एकैकाम् अहम् इत्य् अत्र श्रीशुकात् तु श्रीभागवतस्य चमत्कारवैशिष्ट्यतया पश्चाद्व्यक्तिः सूर्याद् एव यजुर्भागस्य वाजसनेयस्य ज्षेयम् ॥६॥

विश्वनाथः  मत्पितू रोमहर्षणस्य । एतेषां षण्णाम् अप्य् अहं शिष्याः ॥६॥

 _*_

॥ १२.७.७ ॥

कश्यपोऽहं च सावर्णी रामशिष्योऽकृतव्रणः ।
अधीमहि व्यासशिष्याच् चत्वारो मूलसंहिताः ॥

श्रीधरः  रामशिष्योऽकृतव्रणः । एवं चत्वारो वयम् । मूलसंहिता इत्य् अनेन ततः संहिताबाहुल्यं सूचितम् ।

क्रमसन्दर्भः  मूलसंहिता इति त्वितिहासविशेषापेक्षया ज्षेयं बहूनामन्येषाम् इतिहासानां मूलत्वात् मूलम् इदं च परिशेषेण लक्ष्यते “इतिहासपुराणानां पिता मे रोमहर्षणः” इत्युक्तेः ते च महाभारताद्याः शृणु पौराणिकानिति तूपलक्षणतयोक्तम् ।

विश्वनाथः  व्यासशिष्यात् लोमहर्षणात् ॥७॥

 _*_

॥ १२.७.८ ॥

पुराणलक्षणं ब्रह्मन् ब्रह्मर्षिभिर् निरूपितम् ।
शृणुष्व बुद्धिम् आश्रित्य वेदशास्त्रानुसारतः ॥

श्रीधरः  शुकपरीक्षित्संवादे निरूपितम् अपि पुराणलक्षणं तद्भेदकथनाय दर्शयति, पुराणेति ॥८॥

क्रमसन्दर्भः  न व्याख्यातम्.

विश्वनाथः  ब्रह्मर्षिभिः श्रीशुकवचनैर् उपक्रमे यद् उक्तं प्रायेण तद् एवोपसंहारेऽप्य् उच्यते ॥८॥

 _*_

॥ १२.७.९१० ॥

सर्गोऽस्याथ विसर्गश् च वृत्तिरक्षान्तराणि च ।
वंशो वंशानुचरितं संस्था हेतुर् अपाश्रयः ॥
दशभिर् लक्षणैर् युक्तं पुराणं तद्विदो विदुः ।
केचित् पष्चविधं ब्रह्म महदल्पव्यवस्थया ॥

श्रीधरः  अस्य विश्वस्य “अत्र सर्गो विसर्गश् च स्थानं पोषणम् ऊतयः । मन्वन्तरेशानुकथा निरोधो मुक्तिर् आश्रयः ।” इत्य् अत्रोक्ते स्थानपोषणे वृत्तिरक्षाशब्दाभ्याम् उच्येते । अन्तराणि मन्वन्तराणि वंशो वंश्यानुचरितम् इतीशानुकथाः । संस्था निरोधः । अनेनैवात्यन्तिकलयरूपा मुक्तिर् अप्य् उक्ता । हेतुशब्देन जीवाश्रयवासनाशब्दवाच्या ऊतयो गृहीताः ।

दशभिर् एतैर् लक्षणैर् अर्थैर् युक्तं महापुराणं विदुः । केचित् पष्चविधम्, “सर्गश् च प्रतिसर्गश् च वंशो मन्वन्तराणि च । वंशानुचरितं चेति पुराणं पष्चलक्षणम् ।” इति । महत्पुराणम् अल्पं चेति व्यवस्थया यत्र दशापि लक्षणानि पृथक् पृथङ् निरूप्यन्ते तन् महापुराणम् । यत्र त्व् अन्येषां पष्चस्व् एवान्तर्भावस्य विवक्षा तद् अल्पम् इति व्यवस्थयेत्य् अर्थः ।

क्रमसन्दर्भः  सर्गोऽस्येत्य् आदिकं द्वितीयस्कन्ध [भा.पु. २.१०.१७] एव व्याख्यातम् । अस्य श्रीभागवतस्य महापुराणत्वव्यष्जकलक्षणं प्रकारान्तरेण च वदन्न् अपि तस्यैवाश्रयत्वम् आह द्वयेनसर्ग इति । अन्तराणि मन्वन्तराणि । पष्चविधम्

सर्गश् च प्रतिसर्गश् च वंशो मन्वन्तराणि च ।
वंशानुचरितं चेति पुराणं पष्चलक्षणम् ॥ इति केचिद् वदन्ति ॥

स च मतभेदो महदल्पव्यवस्थया महापुराणम् अल्पपुराणम् इति भिन्नाधिकरणत्वेन । यद्यपि विष्णुपुराणादाव् अपि दशापि तानि लक्ष्यन्ते, तथापि पष्चानाम् एव प्राधान्येनोक्तत्वाद् अल्पत्वम् । अत्र दशानाम् अर्थानां स्कन्धेषु यथाक्रमं प्रवेशो न विवक्षितः, तेषां द्वादशसङ्ख्यत्वात् । द्वितीयस्कन्धोक्तानां तेषां तृतीयादिषु यथासङ्ख्यं न समावेशः । निरोधादीनां दशमादिष्व् अष्टमवर्जम् । अन्येषाम् अप्य् अन्येषु यथोक्तलक्षणतया समावेशनाशक्यत्वाद् एव । तद् उक्तं श्रीस्वामिभिर् एव

दशमे कृष्णसत्कीर्तिवितानायोपवर्ण्यते ।
धर्मग्लानिनिमित्तस् तु निरोधो दुष्टभूभुजाम् ।
प्राकृतादिचतुर्धा यो निरोधः स तु वर्णितः ॥ इति ।

अतोऽत्र स्कन्धे श्रीकृष्णरूपस्याश्रयस्यैव वर्णनप्राधान्यं तैर् विवक्षितम् । उक्तं च स्वयम् एवदशमे दशमं लक्ष्यम् आश्रिताश्रयविग्रहम् इति । एवम् अन्यत्राप्य् उन्नेयम् । अतः प्रायशः सर्वेऽर्थाः सर्वेष्व् एव स्कन्धेषु गुणत्वेन वा मुख्यत्वेन वा निरूप्यन्त इत्य् एव तेषाम् अभिमतम् । श्रुतेनार्थेन चाष्जसा [भा.पु. २.१०.२] इत्य् अत्र च तथैव प्रतिपन्नं सर्वत्र तत्तत्सम्भवात् । ततश् च प्रथमद्वितीययोर् अपि महापुराणतायां प्रवेशः स्यात् । तस्मात् क्रमो न गृहीतः ॥९१०॥ [तत्त्वसन्दर्भः ६१]

विश्वनाथः  केचित् पष्चविधम् इति ।

सर्गश् च प्रतिसर्गश् च वंशो मन्वन्तराणि च ।
वंशानुचरितं चेति पुराणं पष्चलक्षणम् ॥ इति ।

महत् अल्पं चेति व्यवस्थया यत्र दशापि लक्षणानि पृथङ् निरूप्यन्ते तन् महापुराणं, यत्र त्व् अन्येषां पष्चस्व् अन्तर्भावो विवक्षितस् तद् अल्पम् इति व्यवस्थयेत्य् अर्थः ॥९१०॥

 _*_

॥ १२.७.११ ॥

अव्याकृतगुणक्षोभान् महतस् त्रिवृतोऽहमः ।
भूतसूक्ष्मेन्द्रियार्थानां सम्भवः सर्ग उच्यते ॥

श्रीधरः  सर्गादिलक्षणानि व्याचष्टे, अव्याकृतेत्यादिना । अव्याकृतस्य प्रधानस्य गुणानां क्षोभाद्यो महांस् तस्माद् यस् त्रिवृदहङ्कारस् तस्माद् भूतमात्राणां सुक्ष्माणाम् इन्द्रियाणां च तदर्थानां च स्थूलानां देवतानां च सम्भवः सर्गः कारणसृष्टिसर्ग इत्य् अर्थः । उच्यत इति यथाऽपेक्षम् उत्तरत्राप्य् अनुषङ्गः ।

क्रमसन्दर्भः  अथ सर्गादीनां लक्षणम् आहअव्याकृतेति । प्रधानगुणक्षोभान् महान्, तस्मात् त्रिगुणोऽहङ्कारः । तस्माद् भूतमात्राणां भूतसूक्ष्माणाम् इन्द्रियाणां च, स्थूलभूतानां च, तदुपलक्षिततद्देवतानां च सम्भवः सर्गः । कारणसृष्टिः सर्ग इत्य् अर्थः ॥११॥ [तत्त्वसन्दर्भः ६२]

विश्वनाथः  अत्र सर्गं व्याचष्टे । अव्याकृतस्य प्रधानस्य गुणानां क्षोभात् यो महान् तस्मात् । यस् त्रिबृहदहङ्कार्स् तस्मात् भूतमात्रादीनां सम्भवः सर्गः । अत्रार्थशब्देन देवता ज्षेयाः । कारणसृष्टिः सर्ग इत्य् अर्थः । उच्यत इति यथापेक्षम् उत्तरत्राप्य् आनुषङ्गः ॥११॥

 _*_

॥ १२.७.१२ ॥

पुरुषानुगृहीतानाम् एतेषां वासनामयः ।
विसर्गोऽयं समाहारो बीजाद् बीजं चराचरम् ॥

श्रीधरः  विसर्गं व्याचष्टे । पुरुषेणेश्वरेणानुगृहीतानाम् एतेषां महदादीनाम् । पूर्वकर्मवासनाप्रधानोऽयं समाहारः कार्यभूतश् चराचरप्राणिरूपो बीजाद् बीजम् इव प्रवाहापन्नो विसर्ग उच्यते इत्य् अर्थः ॥१२॥

क्रमसन्दर्भः  पुरुषेति । पुरुषः परमात्मा । एतेषां महदादीनां, जीवस्य पूर्वकर्मवासनाप्रधानोऽयं समाहारः । कार्यभूतश् चराचरप्राणिरूपो बीजाद् बीजम् इव प्रवाहापन्नो विसर्ग उच्यते । व्यष्टिसृष्टिविसर्ग इत्य् अर्थः । अनेनोतिर् अप्य् उक्ता ॥१२॥ [तत्त्वसन्दर्भः ६२]

विश्वनाथः  विसर्गं व्याचष्टे । पुरुषेणेश्वरेणानुगृहीतानाम् एतेषां यः समाहारः कार्यभूतः समष्टिव्यष्टिजीवोपाधिरूपः । कीदृशः ? वासनामयः सदसद्वासनाप्रधानः स विसर्गः । तत्र चराचरं जङ्गमस्थावरात्मकं जगद् इदं बीजाद् बीजम् इव प्रवाहापन्नं भवति । ऊतयः कर्मवासना इति पूर्वलक्षिता या ऊतिः सात्र विसर्ग एवान्तर्भाविता ॥१२॥

 _*_

॥ १२.७.१३ ॥

वृत्तिर् भूतानि भूतानां चराणाम् अचराणि च ।
कृता स्वेन नृणां तत्र कामाच् चोदनयापि वा ॥

श्रीधरः  चराणां भूतानां सामान्यतोऽचराणि, चकाराच् चराणि च वृत्तिः । तत्र न्ṝणां स्वेन स्वभावेन कामाच् चोदनयापि वा या नियता वृत्तिर् जीविका कृता, सा वृत्तिर् उच्यत इत्य् अर्थः ॥१३॥

क्रमसन्दर्भः  वृत्तिर् इति । चराणां भूतानां सामान्यतोऽचराणि, चकाराच् चराणि च, कामाद् वृत्तिः । तत्र तु न्ṝणां स्वेन स्वभावेन कामाच् चोदनयापि वा या नियता वृत्तिर् जीविका कृता, सा वृत्तिर् उच्यत इत्य् अर्थः ॥१३॥ [तत्त्वसन्दर्भः ६२]

विश्वनाथः  पूर्वोक्तं स्थानं पालनम् एवात्र वृत्तिशब्देनोच्यते । तां व्याचष्टे वृत्तिर् इति । चराणां भूतानां सामान्यतोऽचराणि च कामाद् वृत्तिः । तत्र न्ṝणां स्वेन स्वभावेन कामाच् चोदनयापि वा या नियता वृत्तिर् जीविका कृता, सा वृत्तिर् उच्यत इत्य् अर्थः । तेषां चराचराणास् त्व् आश्रयः सर्वैव पृथ्वीति वृत्तिप्रसङ्ग एव भूगोअचचक्रं पष्चमस्कन्धे निरूपितम् ॥१३॥

 _*_

॥ १२.७.१४ ॥

रक्षाच्युतावतारेहा विश्वस्यानु युगे युगे ।
तिर्यङ्मर्त्यर्षिदेवेषु हन्यन्ते यैस् त्रयीद्विषः ॥

श्रीधरः  तिर्यङ्मर्त्यर्षिदेवेषु येऽच्युतावतारास् तेषाम् ईहा लीला सा विश्वस्य रक्षोऽच्युत इत्य् अर्थः । यैर् अवतारैर् इति समासान् निष्कृष्य कथष्चित् सम्बन्धः । त्रयीद्विषो दैत्याः ॥१४॥

क्रमसन्दर्भः  रक्षेति । यैर् अवतारैः । अनेनेशकथा । स्थानं पोषणं चेति त्रयम् उक्तम् ॥१४॥ [तत्त्वसन्दर्भः ६२]

विश्वनाथः  पोषणं तदनुग्रह इति पूर्वलक्षितं पोषणम् एवात्र रक्षाशब्देनोच्यते । तां व्याचष्टे रक्षेति । तिर्यगादिषु याच्युतस्यावतारेहा अवतारकारणं सैव रक्षा, कुत इत्य् अत आह यैर् अवतारैस् त्रयीद्विषो हन्यन्ते इत्य् अतो दुष्टनिग्रहात् स्वभक्तरक्षणम् एव रक्षेत्य् अर्थ आयातः । उपलक्षणम् एतद् अन्यदापि महाभयात् स्वभक्तरक्षणं रक्षोच्यते । अत एव षष्ठेऽजामिलादिभक्तानां रक्षोक्ता ॥१४॥

 _*_

॥ १२.७.१५ ॥

मन्वन्तरं मनुर् देवा मनुपुत्राः सुरेश्वराः ।
ऋषयोऽंशावताराश् च हरेः षड्विधम् उच्यते ॥

श्रीधरः  षड्विधं मन्वन्तरम् उच्यते । षड्विधत्वम् एवाहमनुर् इति ।मन्वादयः षड् एते वर्गाः स्वस्वाधिकारेण, यदा प्रवर्तन्ते तन् मन्वन्तरम् इत्य् अर्थः ॥१५॥

क्रमसन्दर्भः  मन्वन्तरम् इति । मन्वाद्याचरणकथनेन सद्धर्म एवात्र विवक्षित इत्य् अर्थः । ततश् च प्राक्तनग्रन्थेनैकार्थ्यम् ॥१५॥ [तत्त्वसन्दर्भः ६२]

विश्वनाथः  मन्वन्तराणि सद्धर्म इति पूर्वलक्षितम् । मन्वन्तरं व्याचष्टे मन्वन्तरम् इति । विदधति स्वस्वकृत्यं कुर्वन्तीति विधा मन्वादयस् ते षट्, यत्र तत् षड्विधम् इत्य् अर्थः । मन्वादयः षड् स्वस्वाधिकारेण, यत्र प्रवर्तन्ते तन् मन्वन्तरम् इत्य् अर्थः ॥१५॥

 _*_

॥ १२.७.१६ ॥

राज्षां ब्रह्मप्रसूतानां वंशस् त्रैकालिकोऽन्वयः ।
वंशानुचरितं तेषां वृत्तं वंशधराश् च ये ॥

श्रीधरः  वंशम् आहराज्षाम् इति । ब्रह्मणः सकाशात् प्रसूतिर् येषां शुद्धानाम् इत्य् अर्थः । तेसाम् अन्वयो वंशः । तेषां वृत्तम् । ये च तद्वंशधरास् तेषां च वृत्तं वंशानुचरितम् उच्यते ॥१६॥

क्रमसन्दर्भः  ब्रह्मप्रसूतानां ब्रह्मत आरब्धानाम् इत्य् अर्थः । तेषां राज्षां ये च वंशधरास् तेषां वृत्तं वंश्यानुचरितम् ॥१६॥ [तत्त्वसन्दर्भः ६२]

विश्वनाथः  वंशं व्याचष्टेराज्षाम् इति । ब्रह्मणः सकाशात् प्रसूतिर् येषां तेषाम् अन्वयो वंशः । वंशानुचरितं व्याचष्टेतेषां मध्ये ये वंशधराः प्रसिद्धाः प्रियव्रतध्रुवपृथ्वादयस् तेषां वृत्तं चरित्रं वंशानुचरितम् उच्यते । एतद्द्वयं पूर्वम् ईशानुकथायाम् एवान्तर्भावितम् ॥१६॥

 _*_

॥ १२.७.१७ ॥

नैमित्तिकः प्राकृतिको नित्य आत्यन्तिको लयः ।
संस्थेति कविभिः प्रोक्तश् चतुर्धास्य स्वभावतः ॥

श्रीधरः  अस्य विश्वस्य । स्वभावतो मायातो निष्पन्नस्य । यद् वा, मायातो यश् चतुर्विधो लय इति ॥१७॥

क्रमसन्दर्भः  अस्य परमेश्वरस्य । स्वभावतो मायाख्यस्वाभाविकशक्तितः । आत्यन्तिक इत्य् अनेन मुक्तिर् अप्य् अत्र प्रवेशिता ॥१७॥ [तत्त्वसन्दर्भः ६३]

विश्वनाथः  पूर्वोक्तनिरोधशब्दवाच्यां संस्थां व्याचष्टे । नैमित्तिक इति । अस्य विश्वस्य स्वभावतः स्वस्य भावेषु कारणेषु पृथिव्यादितत्त्वेषु क्रमेण लयः संस्थोच्यते ॥१७॥

 _*_

॥ १२.७.१८ ॥

हेतुर् जीवोऽस्य सर्गादेर् अविद्याकर्मकारकः ।
यं चानुशायिनं प्राहुर् अव्याकृतम् उतापरे ॥

श्रीधरः  अस्य जगतः सर्गादेर् हेतुर् निमित्तं जीवः, सोऽत्र हेतुर् उच्यत इत्य् अर्थः । तस्य निमित्तताम् आहअविद्यया कर्मकारकः कर्मकर्ता । जीवादृष्टप्रयुक्तत्वाद् विश्वसर्गादेः स तु तत्र हेतुर् इत्य् अर्थः । नन्व् अनुशयी निमित्तम् इति केचित्, अव्याकृतम् इत्य् अपरे, तत्राहयम् इति । चैतन्यप्राधान्येनानुशयिनम् उपाधिप्राधान्यविवक्षयाव्याकृतम् ॥१८॥

क्रमसन्दर्भः  हेतुर् निमित्तम् । अस्य विश्वस्य । यतोऽयम् अविद्यया कर्मकारकः । यम् एव हेतुं केचिच् चैतन्यप्राधानेनानुशयिनं कर्मवासनायुक्तं जीवं प्राहुः । अपरे उपाधिप्राधान्येनाव्याकृतं प्रधानम् ॥१८॥ [तत्त्वसन्दर्भ ६३]

विश्वनाथः  हेतुं व्याचष्टेतस्य जगतः सर्गादेर् हेतुर् निमित्तं जीवः । स चाविद्याकर्मकारकः अविद्यया कर्मकर्ता । जीवार्थम् एव भगवता विश्वस्य सर्गादेः कृतत्वाज् जीवो निमित्तम् इति भावः । अत एव यम् अनुशयिनं मायिकोपाधिम् अनुशयानं मायिकशरीरवन्तम् एवैके प्राहुः । अपरे भक्तास् तु आविद्यककर्मकर्तारं जीवं साधुसङ्गवशात् भक्तिमार्गस्थत्वे सति अव्याकृतम् अप्राकृतं चिन्मयपार्षदशरीरवन्तम् अपि प्राहुः । अप्यर्थे उतशब्दः । यद् उक्तं नारदेन

प्रयुज्यमाने मयि तां शुद्धां भागवतीं तनुम् ।
आरब्धकर्मनिर्वाणो न्यपतत् पाष्चभौतिकः ॥ [भा.पु. १.६.२९] इति ।

अत एवोक्तं वेदस्तवारम्भे

बुद्धीन्द्रियमनःप्राणान् जनानाम् असृजत् प्रभुः ।
मात्रार्थं च भवार्थं च आत्मनेऽकल्पनाय च ॥ [भा.पु. १०.८७.२] इति ।

आत्मने कल्पनाय बुद्धीन्द्रियमनःप्राणान् सम्प्रापयितुम् इति तत्रार्थः । एतन्मत एव नवमं लक्षणं पूर्वत्रोक्तम्मुक्तिर् हित्वान्यथारूपं [भा.पु. २.१०.६] इति विशेषेण चिद्घनशरीरत्वेनावस्थितिर् इति तत्र व्याख्या ॥१८॥

 _*_

॥ १२.७.१९ ॥

व्यतिरेकान्वयो यस्य जाग्रत्स्वप्नसुषुप्तिषु ।
मायामयेषु तद् ब्रह्म जीववृत्तिष्व् अपाश्रयः ॥

श्रीधरः  अपाश्रयम् आहव्यतिरेकेति । जाग्रदादिष्व् अवस्थासु जीवतया वर्तन्त इति जीववृत्तयो विश्वतैजसप्राज्षास् तेषु मायामयेषु साक्षितयान्वयः समाध्यादौ च व्यतिरेको यस्य तद् ब्रह्म संसारप्रतीतिबाधयोर् अधिष्ठानावधिभूतम् अपाश्रय उच्यत इत्य् अर्थः ॥१९॥

क्रमसन्दर्भः  श्रीबादरायणसमाधिलब्धार्थविरोधाद् अत्र च जीवशुद्धस्वरूपम् एवाश्रयत्वेन न व्याख्यायते, किन्त्व् अयम् एवार्थःजाग्रदादिष्व् अवस्थासु, मायामयेषु मायाशक्तिकल्पितेषु महदादिद्रव्येषु च जीववृत्तिषु शुद्धजीवस्वरूपासु स्वशक्तिवृत्तिषु च केवलस्वरूपेण व्यतिरेकः परमसाक्षितयान्वयश् च यस्य, तद् ब्रह्म चापाश्रय उच्यते । तस्माद् अपकृष्टानाम् अन्येषां समस्तानाम् आश्रय इत्य् अर्थः । जीवानां वृत्तिषुशुद्धस्वरूपतया सोपाधितया च वर्तनेषु स्थितिष्व् अपाश्रयः सर्वम् अतिक्रम्याश्रय इत्य् अर्थः । अप इत्य् एतत् खलु वर्जने, वर्जनं चातिक्रमे पर्यवस्यतीति ।।१९॥ [तत्त्वसन्दर्भ ६३]

विश्वनाथः  अपाश्रयं व्याचष्टेव्यतिरेकेति । जाग्रत्स्वप्नसुषुप्तिष्व् अवस्थासु । तथा मायामयेषु सर्वेष्व् एव पदार्थेषु यस्य हेतुतया अन्वयः । तेभ्यो व्यतिरेकश् च । तद् ब्रह्म अपाश्रय उच्यते ॥१९॥

 _*_

॥ १२.७.२०२१ ॥

पदार्थेषु यथा द्रव्यं सन्मात्रं रूपनामसु ।
बीजादिपष्चतान्तासु ह्य् अवस्थासु युतायुतम् ॥
विरमेत यदा चित्तं हित्वा वृत्तित्रयं स्वयम् ।
योगेन वा तदात्मानं वेदेहाय निवर्तते ॥

श्रीधरः  एतद् एव सदृष्टान्तं प्रपष्चयतिपदार्थेषु घटादिषु द्रव्यं मृदादि यथा युतम् अन्वितम् अयुतं च बहिर् अप्य् अवस्थानात् । रूपनामसु च सन्मात्रं सत्तामात्रं यथा । एवं बीजं गर्भाधानम् आदिर् यासां पष्चतान्तो यासां तासु देहावस्थासु नवस्व् अप्य् अधिष्ठानत्वेन साक्षित्वेन च युतम् अयुतं च यत् तद् अपाश्रय इति ॥२०॥

एवं दशापि लक्षणानि व्याख्यायदशमस्य विषुद्ध्यर्थं नवानाम् इह लक्षणम् । वर्णयन्ति महात्मनः [भा.पु. २.१०.२] इति यद् उक्तं, तद् आहविरमेतेति । यदा सर्गादीनां मायामयत्वानुसन्धानेन वामदेवादेर् इव स्वयम् एव चित्तं विरमेत । इहैवानुष्ठितेन योगेन वा देवहूत्यादिवत् । तदा विक्षेपाभावाद् आत्मानं वेद । तदा चाविद्यानिवृत्तेर् ईहायाः संसाररूपाया निवर्तत इत्य् अर्थः ॥२१॥

क्रमसन्दर्भः  तद् एवम् अपाश्रयाभिव्यक्तिद्वारभूतं हेतुशब्दव्यपदिष्टस्य जीवस्य शुद्धस्वरूपज्षानम् आह द्वाभ्याम्पदार्थेषु इति । रूपनामात्मकेषु पदार्थेषु घटादिषु यथा द्रव्यं पृथिव्यादि युतम् अयुतं च भवति । कार्यदृष्टिं विनाप्य् उपलम्भात् । तथा तन्मात्रं शुद्धं जीवचैतन्यमात्रं वस्तु गर्भाधानादिपष्चतान्तासु नवस्व् अप्य् अवस्थास्व् अविद्यया युतं स्वतस् त्व् अयुतम् इति शुद्धम् आत्मानम् इत्थं ज्षात्वा निर्विण्णः सन्न् अपाश्रयानुसन्धानयोग्यो भवतीत्य् आह विरमेतेति । वृत्तित्रयं जाग्रत्स्वप्नसुषुप्तिरूपम् । आत्मानं परमात्मानम् । स्वयं वासुदेवादेर् इव मायामयत्वानुसन्धानेन देव त्यादेर् इवानिष्ठितेन योगेन वा । ततश् चेहायास् तदनुशीलनव्यतिरिक्तचेष्टायाः ॥ [तत्त्वसन्दर्भ ६३]

विश्वनाथः  एतद् एव सदृष्टान्तं प्रपष्चयति । पदार्थेषु घटादिषु द्रव्यं मृदादि यथा युतम् अन्वितं, अयुक्तं च बहिरवस्थानात् । रूपनामसु वाच्यवाचकवस्तुषु यथा तन्मात्रं गन्धादिकं च । तथैव बीजादिपष्चतास् तासु बीजं गर्भाधानम् आदिर् यासां पष्चता अन्तो यासां तासु देहावस्थासु अधिष्ठितत्वेन साक्षित्वेन च युतम् अयुतं च यत् तद् अपाश्रयः ॥२०॥

एवं दशलक्षणानि व्याख्यायेदानीन्दशमस्य विषुद्ध्यर्थं नवानाम् इह लक्षणम् । वर्णयन्ति महात्मनः [भा.पु. २.१०.२] इति यद् उक्तं तद् आहविरमेतेति । जरयत्य् आशु या कोषं निगीर्णम् अनलो यथा [भा.पु. ३.२५.३३] इति न्यायेन केवलया श्रवणकीर्तनादिभक्त्यैव स्वयम् एव वृत्तित्रयं हित्वा चित्तं स्वयम् एव विरमेत गुणेभ्यो विरतं स्यात् । भगवच्चरणारविन्दे विशेषेण रमेत वा । योगेनाष्टाङ्गयोगेन वा विरमेत चित्तं निर्वाणं स्यात्, तदा आत्मानं वेद । परमात्मानम् अनुभवन्ति, तदैव ईहाया वैषयिकात् कामात् निवर्तते ॥२१॥

 _*_

॥ १२.७.२२ ॥

एवंलक्षणलक्ष्याणि पुराणानि पुराविदः ।
मुनयोऽष्टादश प्राहुः क्षुल्लकानि महान्ति च ॥

श्रीधरः  पुराणविभागप्रस्तावेन तल्लक्षणादिप्रासङ्गिकम् उक्त्वा प्रस्तुतम् आह, एवंविधैर् लक्षणैर् लक्ष्याणि ॥२२॥

क्रमसन्दर्भः, विश्वनाथः  न व्याख्यातम्.

 _*_

॥ १२.७.२३२४ ॥

ब्राह्मं पाद्मं वैष्णवं च शैवं लैङ्गं सगारुडम् ।
नारदीयं भागवतम् आग्नेयं स्कान्दसञ्ज्षितम् ॥
भविष्यं ब्रह्मवैवर्तं मार्कण्डेयं सवामनम् ।
वाराहं मात्स्यं कौर्मं च ब्रह्माण्डाख्यम् इति त्रिषट् ॥

श्रीधरः  न व्याख्यातम्.

क्रमसन्दर्भः  तथा च वाराहे

ब्राह्मं पाद्मं वैष्णवं च शैवं भागवतं तथा ।
तथान्यं नारदीयं च मार्कण्डेयं च सप्तमम् ॥
आग्नेयम् अष्टमं प्रोक्तं भविष्यं नवमं तथा ।
दशमं ब्रह्मवैवर्तं लिङ्गम् एकादशं तथा ॥
वाराहं द्वादशं प्रोक्तं स्कान्दं चात्र त्रयोदशम् ।
चतुर्दशं वामनं च कौर्मं पष्चदशं तथा ।
मात्स्यं च गारुडं चैव ब्रह्माण्डाष्टादशं तथा ॥

शैवपुराणे
ब्राह्मं पुराणं तत्राद्यं संहितायां विभूषितम् ।
श्लोकानां दशसाहस्रं ननपुण्यकथायुतम् ॥
पाद्मं द्वितीयं कथितं तृतीयं वैष्णवं स्मृतम् ।
चतुर्थं वायुना प्रोक्तं वायवीयम् इति स्मृतम् ॥
ततो भागवतं प्रोक्तं भागद्वयविभूषितम् ।
चतुर्भिः पष्चभिः प्रोक्तं भविष्यं तदनन्तरम् ॥
मार्कण्डेयम् अथो ज्षेयं नारदीयम् अतः परम् ।
दशमं ब्रह्मवैवर्तं लिङ्गम् एकादशं स्मृतम् ॥
भागद्वयेन लिङ्गं च ततो वाराहम् उत्तमम् ।
संयुक्तम् अष्टभिः खण्डैः स्कान्दं चैवात्र विस्तरम् ॥
ततस् तु वामनं कौर्मं भागद्वयविराजितम् ।
मात्स्यं च गारुडं प्रोक्तं ब्रह्माण्डं च ततः परम् ॥
भागद्वयेन कथितं ब्रह्माण्डम् अपि सञ्ज्षितम् ।
इदं ब्रह्मपुराणस्य खिलं सौरम् अनुत्तमम् ॥
संहिताद्वयसंयुक्तं पुण्यं शिवकथाश्रयम् ।
आद्या सनत्कुमारोक्ता द्वितीया सूर्यभाषिता ॥

कूर्मपुराणे
अन्यान्य् उपपुराणानि मुनिभिः कथितान्य् अपि ॥

मात्स्ये
अष्टादशभ्यस् तु पृथक् षुराणं यत् प्रदृश्यते ।
विजानीध्वं द्विजश्रेष्ठास् तद् एतेभ्यो विनिर्गतः ॥
पष्चाङ्गवत् पुराणं स्याद् आख्यानम् इतरं स्मृतम् ।
पाद्मं पुराणे या प्रोक्ता नरसिंहोपवर्णना ॥
तद् अष्टादशसाहस्रं नारसिंहम् इहोच्यते ।
यच् च साम्बं पुरस्कृत्य भविष्येऽपि कथानवम् ॥
प्रोच्यते तत् पुनर् लोके साम्बम् एव मुनिव्रतैः ।
एवम् आदित्यसञ्ज्षं च तत्रैव परिपठ्यते ॥२४॥

विश्वनाथः  त्रिषट् अष्टादश ॥२३२४॥

 _*_

॥ १२.७.२५ ॥

ब्रह्मन्न् इदं समाख्यातं शाखाप्रणयनं मुनेः ।
शिष्यशिष्यप्रशिष्याणां ब्रह्मतेजोविवर्धनम् ॥

श्रीधरः  उपसंहरति, ब्रह्मन्न् इति । मुनेर् व्यासस्य शिष्यादीनां च । ब्रह्मतेजो ब्रह्मवर्चसं तद्विवर्धनम् । श्रोत्ṝणाम् इति शेषः ॥२५॥

क्रमसन्दर्भः  शाखाप्रणयनम् इति पुराणेतिहासानां शाखास्थानीयत्वाद् इत्य् अभिप्रायः शिष्याः साक्षादुपदेश्याः शिष्यप्रशिष्याः शिष्याणां शिष्यपरम्पराः ॥२५॥

विश्वनाथः  मुनेर् व्यासस्य, शिष्याणां शिष्यास् तेषाम् अपि प्रशिष्यास् तेषां शाखाप्रणयनं, ब्रजतेजो विवर्धनम् इति श्रोत्ṝणाम् इति शेषः ॥२५॥

 _*_

इति सारार्थदर्शिन्यां हर्षिण्यां भक्तचेतसाम् ।
द्वादशे सप्तमोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
पुराणलक्षणवर्णनं नाम
सप्तमोऽध्यायः ।
॥ १२.७ ॥



(१२.७)

अथ सप्तमोऽध्यायः
पुराणलक्षणवर्णनं नाम

॥ १२.७.१ ॥

सूत उवाच
अथर्ववित् सुमन्तुश् च शिष्यम् अध्यापयत् स्वकाम् ।
संहितां सोऽपि पथ्याय वेददर्शाय चोक्तवान् ॥

श्रीधरः
सप्तमेऽथर्वविस्तारः पुराणव्यसनं ततः ।
पुराणलक्षणादीनि फलं भागवतश्रुतेः ॥

क्रमप्राप्तम् अथर्ववेदविभागम् आह, अथर्वविद् इति । शिष्यं कबन्धनामानम् । स्वकां स्वकीयां संहिताम् । सोऽपि शिष्योऽपि तां द्विधा विभज्य । तद् उक्तं वैष्णवे

अथर्ववेदं स मुनिः सुमन्तुर् अमितद्युतिः ।
शिष्यम् अध्यापयाम् आस कबन्धं सोऽपि च द्विधा ।
कृत्वा तु वेददर्शाय तथा पथ्याय दत्तवान् ॥ इति ॥१॥

क्रमसन्दर्भः  न व्याख्यातम्.

विश्वनाथः  
सप्तमोऽथर्वाणो व्यासं पुराणस्य च तस्य च ।
लक्षणानि दश प्रोच्य तस्य सङ्ख्या च कथ्यते ॥

शिष्यं विष्णुपुराणोक्तं कबन्धसञ्ज्षम् ॥१॥

 _*_

॥ १२.७.२ ॥

शौक्लायनिर् ब्रह्मबलिर् मोदोषः पिप्पलायनिः ।
वेददर्शस्य शिष्यास् ते पथ्यशिष्यान् अथो शृणु ।
कुमुदः शुनको ब्रह्मन् जाजलिश् चाप्य् अथर्ववित् ॥

श्रीधरः  तत्र वेददर्शः स्वसंहितां चतुर्धा विभज्य चतुरः शिष्यान् अध्यपयाम् आस । पथ्यश् च त्रिधा विभज्य त्रीन् इत्य् आह सार्धेन, शौक्लायनिर् इति ।

क्रमसन्दर्भः, विश्वनाथः  न व्याख्यातम्.

 _*_

॥ १२.७.३ ॥

बभ्रुः शिष्योऽथाङ्गिरसः सैन्धवायन एव च ।
अधीयेतां संहिते द्वे सावर्णाद्यास् तथापरे ॥

श्रीधरः  अङ्गिरसः शुनकस्य शिष्यो बभ्रुः सैन्धवायनश् च । तद् उक्तम्

शुनकस् तु द्विधा कृत्वा ददाव् एकां तु बभ्रवे ।
द्वितीयां संहितां प्रादात् सैन्धवायनसञ्ज्षिने ॥ इति ।

सावर्ण्याद्याः सैन्धवायनादीनां शिष्याः ॥३॥

क्रमसन्दर्भः  न व्याख्यातम्.

विश्वनाथः  अङ्गिरसः शुनकस्य शिष्यो बभुर्ः । सावर्णाद्याः सैन्धवायनादीनां शिष्याः ॥३॥

 _*_

॥ १२.७.४ ॥

नक्षत्रकल्पः शान्तिश् च कश्यपाङ्गिरसादयः ।
एते आथर्वणाचार्याः शृणु पौराणिकान् मुने ॥

श्रीधरः  नक्षत्रकल्पः शान्तिकल्पश् चेति द्वौ । तद् उक्तम्, “नक्षत्रकल्पो वेदानां संहितानां तथैव च । चतुर्थः स्याद् आङ्गिरसः शान्तिकल्पश् च पष्चमः ।” इति । नक्षत्रकल्पादीनां कर्तारस् तत् तन् नामभिर् उच्यन्ते ।

क्रमसन्दर्भः  पष्चमवेदस्य विभागज्षापनार्थम् आहशृणु पौराणिकान् इति ॥४॥

विश्वनाथः  न व्याख्यातम्.

 _*_


॥ १२.७.५ ॥

त्रय्यारुणिः कश्यपश् च सावर्णिर् अकृतव्रणः ।
वैशम्पायनहारीतौ षड् वै पौराणिका इमे ॥

न कतमेनापि व्याख्यातम्.

 _*_

॥ १२.७.६ ॥

अधीयन्त व्यासशिष्यात् संहितां मत्पितुर् मुखात् ।
एकैकाम् अहम् एतेषां शिष्यः सर्वाः समध्यगाम् ॥

श्रीधरः  मत्पितुर् मुखाद् इति । प्रथमं व्यासः षट्संहिताः कृत्वा मत्पित्रे रोमहर्षणाय प्रादात् । तस्य च मुखाद् एते त्रय्यारुण्यादय एकैकां संहिताम् अधीयन्त । एतेषां षण्णां शिष्योऽहं ताः सर्वाः समधीतवान् ।

क्रमसन्दर्भः  एकैकाम् इति त्रिभिस् त्रिभिर् मिलित्वैकत्वं त्रिषड् इति वक्ष्यमाणात् । तच् च ब्राह्मं पाद्मं वैष्णवम् इति मिलित्वैकेत्यादिक्रमात् अवान्तरसंहिता तु क्वचिद् एक यथा श्रीभागवतस्य परमहंससंहितात्वं क्वचिद् एकैकस्यैव विभागशः, यथा स्कान्दस्य सनत्कुमारप्रोक्तसंहितानाम् आदिका श्रीशुकात् तु श्रीभागवतस्य पश्चाद्व्यक्तिः सूर्याद् एव यजुर्भागस्य वाजसनेयस्य ज्षेयम् ॥६॥

विश्वनाथः  मत्पितू रोमहर्षणस्य । एतेषां षण्णाम् अप्य् अहं शिष्याः ॥६॥

 _*_

॥ १२.७.७ ॥

कश्यपोऽहं च सावर्णी रामशिष्योऽकृतव्रणः ।
अधीमहि व्यासशिष्याच् चत्वारो मूलसंहिताः ॥

श्रीधरः  रामशिष्योऽकृतव्रणः । एवं चत्वारो वयम् । मूलसंहिता इत्य् अनेन ततः संहिताबाहुल्यं सूचितम् ।

क्रमसन्दर्भः  मूलसंहिता इति त्वितिहासविशेषापेक्षया ज्षेयं बहूनामन्येषाम् इतिहासानां मूलत्वात् मूलम् इदं च परिशेषेण लक्ष्यते “इतिहासपुराणानां पिता मे रोमहर्षणः” इत्युक्तेः ते च महाभारताद्याः शृणु पौराणिकानिति तूपलक्षणतयोक्तम् ।

विश्वनाथः  व्यासशिष्यात् लोमहर्षणात् ॥७॥

 _*_

॥ १२.७.८ ॥

पुराणलक्षणं ब्रह्मन् ब्रह्मर्षिभिर् निरूपितम् ।
शृणुष्व बुद्धिम् आश्रित्य वेदशास्त्रानुसारतः ॥

श्रीधरः  शुकपरीक्षित्संवादे निरूपितम् अपि पुराणलक्षणं तद्भेदकथनाय दर्शयति, पुराणेति ॥८॥

क्रमसन्दर्भः  न व्याख्यातम्.

विश्वनाथः  ब्रह्मर्षिभिः श्रीशुकवचनैर् उपक्रमे यद् उक्तं प्रायेण तद् एवोपसंहारेऽप्य् उच्यते ॥८॥

 _*_

॥ १२.७.९१० ॥

सर्गोऽस्याथ विसर्गश् च वृत्तिरक्षान्तराणि च ।
वंशो वंशानुचरितं संस्था हेतुर् अपाश्रयः ॥
दशभिर् लक्षणैर् युक्तं पुराणं तद्विदो विदुः ।
केचित् पष्चविधं ब्रह्म महदल्पव्यवस्थया ॥

श्रीधरः  अस्य विश्वस्य “अत्र सर्गो विसर्गश् च स्थानं पोषणम् ऊतयः । मन्वन्तरेशानुकथा निरोधो मुक्तिर् आश्रयः ।” इत्य् अत्रोक्ते स्थानपोषणे वृत्तिरक्षाशब्दाभ्याम् उच्येते । अन्तराणि मन्वन्तराणि वंशो वंश्यानुचरितम् इतीशानुकथाः । संस्था निरोधः । अनेनैवात्यन्तिकलयरूपा मुक्तिर् अप्य् उक्ता । हेतुशब्देन जीवाश्रयवासनाशब्दवाच्या ऊतयो गृहीताः ।

दशभिर् एतैर् लक्षणैर् अर्थैर् युक्तं महापुराणं विदुः । केचित् पष्चविधम्, “सर्गश् च प्रतिसर्गश् च वंशो मन्वन्तराणि च । वंशानुचरितं चेति पुराणं पष्चलक्षणम् ।” इति । महत्पुराणम् अल्पं चेति व्यवस्थया यत्र दशापि लक्षणानि पृथक् पृथङ् निरूप्यन्ते तन् महापुराणम् । यत्र त्व् अन्येषां पष्चस्व् एवान्तर्भावस्य विवक्षा तद् अल्पम् इति व्यवस्थयेत्य् अर्थः ।

क्रमसन्दर्भः  सर्गोऽस्येत्य् आदिकं द्वितीयस्कन्ध [भा.पु. २.१०.१७] एव व्याख्यातम् । अस्य श्रीभागवतस्य महापुराणत्वव्यष्जकलक्षणं प्रकारान्तरेण च वदन्न् अपि तस्यैवाश्रयत्वम् आह द्वयेनसर्ग इति । अन्तराणि मन्वन्तराणि । पष्चविधम्

सर्गश् च प्रतिसर्गश् च वंशो मन्वन्तराणि च ।
वंशानुचरितं चेति पुराणं पष्चलक्षणम् ॥ इति केचिद् वदन्ति ॥

स च मतभेदो महदल्पव्यवस्थया महापुराणम् अल्पपुराणम् इति भिन्नाधिकरणत्वेन । यद्यपि विष्णुपुराणादाव् अपि दशापि तानि लक्ष्यन्ते, तथापि पष्चानाम् एव प्राधान्येनोक्तत्वाद् अल्पत्वम् । अत्र दशानाम् अर्थानां स्कन्धेषु यथाक्रमं प्रवेशो न विवक्षितः, तेषां द्वादशसङ्ख्यत्वात् । द्वितीयस्कन्धोक्तानां तेषां तृतीयादिषु यथासङ्ख्यं न समावेशः । निरोधादीनां दशमादिष्व् अष्टमवर्जम् । अन्येषाम् अप्य् अन्येषु यथोक्तलक्षणतया समावेशनाशक्यत्वाद् एव । तद् उक्तं श्रीस्वामिभिर् एव

दशमे कृष्णसत्कीर्तिवितानायोपवर्ण्यते ।
धर्मग्लानिनिमित्तस् तु निरोधो दुष्टभूभुजाम् ।
प्राकृतादिचतुर्धा यो निरोधः स तु वर्णितः ॥ इति ।

अतोऽत्र स्कन्धे श्रीकृष्णरूपस्याश्रयस्यैव वर्णनप्राधान्यं तैर् विवक्षितम् । उक्तं च स्वयम् एवदशमे दशमं लक्ष्यम् आश्रिताश्रयविग्रहम् इति । एवम् अन्यत्राप्य् उन्नेयम् । अतः प्रायशः सर्वेऽर्थाः सर्वेष्व् एव स्कन्धेषु गुणत्वेन वा मुख्यत्वेन वा निरूप्यन्त इत्य् एव तेषाम् अभिमतम् । श्रुतेनार्थेन चाष्जसा [भा.पु. २.१०.२] इत्य् अत्र च तथैव प्रतिपन्नं सर्वत्र तत्तत्सम्भवात् । ततश् च प्रथमद्वितीययोर् अपि महापुराणतायां प्रवेशः स्यात् । तस्मात् क्रमो न गृहीतः ॥९१०॥ [तत्त्वसन्दर्भः ६१]

विश्वनाथः  केचित् पष्चविधम् इति ।

सर्गश् च प्रतिसर्गश् च वंशो मन्वन्तराणि च ।
वंशानुचरितं चेति पुराणं पष्चलक्षणम् ॥ इति ।

महत् अल्पं चेति व्यवस्थया यत्र दशापि लक्षणानि पृथङ् निरूप्यन्ते तन् महापुराणं, यत्र त्व् अन्येषां पष्चस्व् अन्तर्भावो विवक्षितस् तद् अल्पम् इति व्यवस्थयेत्य् अर्थः ॥९१०॥

 _*_

॥ १२.७.११ ॥

अव्याकृतगुणक्षोभान् महतस् त्रिवृतोऽहमः ।
भूतसूक्ष्मेन्द्रियार्थानां सम्भवः सर्ग उच्यते ॥

श्रीधरः  सर्गादिलक्षणानि व्याचष्टे, अव्याकृतेत्यादिना । अव्याकृतस्य प्रधानस्य गुणानां क्षोभाद्यो महांस् तस्माद् यस् त्रिवृदहङ्कारस् तस्माद् भूतमात्राणां सुक्ष्माणाम् इन्द्रियाणां च तदर्थानां च स्थूलानां देवतानां च सम्भवः सर्गः कारणसृष्टिसर्ग इत्य् अर्थः । उच्यत इति यथाऽपेक्षम् उत्तरत्राप्य् अनुषङ्गः ।

क्रमसन्दर्भः  अथ सर्गादीनां लक्षणम् आहअव्याकृतेति । प्रधानगुणक्षोभान् महान्, तस्मात् त्रिगुणोऽहङ्कारः । तस्माद् भूतमात्राणां भूतसूक्ष्माणाम् इन्द्रियाणां च, स्थूलभूतानां च, तदुपलक्षिततद्देवतानां च सम्भवः सर्गः । कारणसृष्टिः सर्ग इत्य् अर्थः ॥११॥ [तत्त्वसन्दर्भः ६२]

विश्वनाथः  अत्र सर्गं व्याचष्टे । अव्याकृतस्य प्रधानस्य गुणानां क्षोभात् यो महान् तस्मात् । यस् त्रिबृहदहङ्कार्स् तस्मात् भूतमात्रादीनां सम्भवः सर्गः । अत्रार्थशब्देन देवता ज्षेयाः । कारणसृष्टिः सर्ग इत्य् अर्थः । उच्यत इति यथापेक्षम् उत्तरत्राप्य् आनुषङ्गः ॥११॥

 _*_

॥ १२.७.१२ ॥

पुरुषानुगृहीतानाम् एतेषां वासनामयः ।
विसर्गोऽयं समाहारो बीजाद् बीजं चराचरम् ॥

श्रीधरः  विसर्गं व्याचष्टे । पुरुषेणेश्वरेणानुगृहीतानाम् एतेषां महदादीनाम् । पूर्वकर्मवासनाप्रधानोऽयं समाहारः कार्यभूतश् चराचरप्राणिरूपो बीजाद् बीजम् इव प्रवाहापन्नो विसर्ग उच्यते इत्य् अर्थः ॥१२॥

क्रमसन्दर्भः  पुरुषेति । पुरुषः परमात्मा । एतेषां महदादीनां, जीवस्य पूर्वकर्मवासनाप्रधानोऽयं समाहारः । कार्यभूतश् चराचरप्राणिरूपो बीजाद् बीजम् इव प्रवाहापन्नो विसर्ग उच्यते । व्यष्टिसृष्टिविसर्ग इत्य् अर्थः । अनेनोतिर् अप्य् उक्ता ॥१२॥ [तत्त्वसन्दर्भः ६२]

विश्वनाथः  विसर्गं व्याचष्टे । पुरुषेणेश्वरेणानुगृहीतानाम् एतेषां यः समाहारः कार्यभूतः समष्टिव्यष्टिजीवोपाधिरूपः । कीदृशः ? वासनामयः सदसद्वासनाप्रधानः स विसर्गः । तत्र चराचरं जङ्गमस्थावरात्मकं जगद् इदं बीजाद् बीजम् इव प्रवाहापन्नं भवति । ऊतयः कर्मवासना इति पूर्वलक्षिता या ऊतिः सात्र विसर्ग एवान्तर्भाविता ॥१२॥

 _*_

॥ १२.७.१३ ॥

वृत्तिर् भूतानि भूतानां चराणाम् अचराणि च ।
कृता स्वेन नृणां तत्र कामाच् चोदनयापि वा ॥

श्रीधरः  चराणां भूतानां सामान्यतोऽचराणि, चकाराच् चराणि च वृत्तिः । तत्र न्ṝणां स्वेन स्वभावेन कामाच् चोदनयापि वा या नियता वृत्तिर् जीविका कृता, सा वृत्तिर् उच्यत इत्य् अर्थः ॥१३॥

क्रमसन्दर्भः  वृत्तिर् इति । चराणां भूतानां सामान्यतोऽचराणि, चकाराच् चराणि च, कामाद् वृत्तिः । तत्र तु न्ṝणां स्वेन स्वभावेन कामाच् चोदनयापि वा या नियता वृत्तिर् जीविका कृता, सा वृत्तिर् उच्यत इत्य् अर्थः ॥१३॥ [तत्त्वसन्दर्भः ६२]

विश्वनाथः  पूर्वोक्तं स्थानं पालनम् एवात्र वृत्तिशब्देनोच्यते । तां व्याचष्टे वृत्तिर् इति । चराणां भूतानां सामान्यतोऽचराणि च कामाद् वृत्तिः । तत्र न्ṝणां स्वेन स्वभावेन कामाच् चोदनयापि वा या नियता वृत्तिर् जीविका कृता, सा वृत्तिर् उच्यत इत्य् अर्थः । तेषां चराचराणास् त्व् आश्रयः सर्वैव पृथ्वीति वृत्तिप्रसङ्ग एव भूगोअचचक्रं पष्चमस्कन्धे निरूपितम् ॥१३॥

 _*_

॥ १२.७.१४ ॥

रक्षाच्युतावतारेहा विश्वस्यानु युगे युगे ।
तिर्यङ्मर्त्यर्षिदेवेषु हन्यन्ते यैस् त्रयीद्विषः ॥

श्रीधरः  तिर्यङ्मर्त्यर्षिदेवेषु येऽच्युतावतारास् तेषाम् ईहा लीला सा विश्वस्य रक्षोऽच्युत इत्य् अर्थः । यैर् अवतारैर् इति समासान् निष्कृष्य कथष्चित् सम्बन्धः । त्रयीद्विषो दैत्याः ॥१४॥

क्रमसन्दर्भः  रक्षेति । यैर् अवतारैः । अनेनेशकथा । स्थानं पोषणं चेति त्रयम् उक्तम् ॥१४॥ [तत्त्वसन्दर्भः ६२]

विश्वनाथः  पोषणं तदनुग्रह इति पूर्वलक्षितं पोषणम् एवात्र रक्षाशब्देनोच्यते । तां व्याचष्टे रक्षेति । तिर्यगादिषु याच्युतस्यावतारेहा अवतारकारणं सैव रक्षा, कुत इत्य् अत आह यैर् अवतारैस् त्रयीद्विषो हन्यन्ते इत्य् अतो दुष्टनिग्रहात् स्वभक्तरक्षणम् एव रक्षेत्य् अर्थ आयातः । उपलक्षणम् एतद् अन्यदापि महाभयात् स्वभक्तरक्षणं रक्षोच्यते । अत एव षष्ठेऽजामिलादिभक्तानां रक्षोक्ता ॥१४॥

 _*_

॥ १२.७.१५ ॥

मन्वन्तरं मनुर् देवा मनुपुत्राः सुरेश्वराः ।
ऋषयोऽंशावताराश् च हरेः षड्विधम् उच्यते ॥

श्रीधरः  षड्विधं मन्वन्तरम् उच्यते । षड्विधत्वम् एवाहमनुर् इति ।मन्वादयः षड् एते वर्गाः स्वस्वाधिकारेण, यदा प्रवर्तन्ते तन् मन्वन्तरम् इत्य् अर्थः ॥१५॥

क्रमसन्दर्भः  मन्वन्तरम् इति । मन्वाद्याचरणकथनेन सद्धर्म एवात्र विवक्षित इत्य् अर्थः । ततश् च प्राक्तनग्रन्थेनैकार्थ्यम् ॥१५॥ [तत्त्वसन्दर्भः ६२]

विश्वनाथः  मन्वन्तराणि सद्धर्म इति पूर्वलक्षितम् । मन्वन्तरं व्याचष्टे मन्वन्तरम् इति । विदधति स्वस्वकृत्यं कुर्वन्तीति विधा मन्वादयस् ते षट्, यत्र तत् षड्विधम् इत्य् अर्थः । मन्वादयः षड् स्वस्वाधिकारेण, यत्र प्रवर्तन्ते तन् मन्वन्तरम् इत्य् अर्थः ॥१५॥

 _*_

॥ १२.७.१६ ॥

राज्षां ब्रह्मप्रसूतानां वंशस् त्रैकालिकोऽन्वयः ।
वंशानुचरितं तेषां वृत्तं वंशधराश् च ये ॥

श्रीधरः  वंशम् आहराज्षाम् इति । ब्रह्मणः सकाशात् प्रसूतिर् येषां शुद्धानाम् इत्य् अर्थः । तेसाम् अन्वयो वंशः । तेषां वृत्तम् । ये च तद्वंशधरास् तेषां च वृत्तं वंशानुचरितम् उच्यते ॥१६॥

क्रमसन्दर्भः  ब्रह्मप्रसूतानां ब्रह्मत आरब्धानाम् इत्य् अर्थः । तेषां राज्षां ये च वंशधरास् तेषां वृत्तं वंश्यानुचरितम् ॥१६॥ [तत्त्वसन्दर्भः ६२]

विश्वनाथः  वंशं व्याचष्टेराज्षाम् इति । ब्रह्मणः सकाशात् प्रसूतिर् येषां तेषाम् अन्वयो वंशः । वंशानुचरितं व्याचष्टेतेषां मध्ये ये वंशधराः प्रसिद्धाः प्रियव्रतध्रुवपृथ्वादयस् तेषां वृत्तं चरित्रं वंशानुचरितम् उच्यते । एतद्द्वयं पूर्वम् ईशानुकथायाम् एवान्तर्भावितम् ॥१६॥

 _*_

॥ १२.७.१७ ॥

नैमित्तिकः प्राकृतिको नित्य आत्यन्तिको लयः ।
संस्थेति कविभिः प्रोक्तश् चतुर्धास्य स्वभावतः ॥

श्रीधरः  अस्य विश्वस्य । स्वभावतो मायातो निष्पन्नस्य । यद् वा, मायातो यश् चतुर्विधो लय इति ॥१७॥

क्रमसन्दर्भः  अस्य परमेश्वरस्य । स्वभावतो मायाख्यस्वाभाविकशक्तितः । आत्यन्तिक इत्य् अनेन मुक्तिर् अप्य् अत्र प्रवेशिता ॥१७॥ [तत्त्वसन्दर्भः ६३]

विश्वनाथः  पूर्वोक्तनिरोधशब्दवाच्यां संस्थां व्याचष्टे । नैमित्तिक इति । अस्य विश्वस्य स्वभावतः स्वस्य भावेषु कारणेषु पृथिव्यादितत्त्वेषु क्रमेण लयः संस्थोच्यते ॥१७॥

 _*_

॥ १२.७.१८ ॥

हेतुर् जीवोऽस्य सर्गादेर् अविद्याकर्मकारकः ।
यं चानुशायिनं प्राहुर् अव्याकृतम् उतापरे ॥

श्रीधरः  अस्य जगतः सर्गादेर् हेतुर् निमित्तं जीवः, सोऽत्र हेतुर् उच्यत इत्य् अर्थः । तस्य निमित्तताम् आहअविद्यया कर्मकारकः कर्मकर्ता । जीवादृष्टप्रयुक्तत्वाद् विश्वसर्गादेः स तु तत्र हेतुर् इत्य् अर्थः । नन्व् अनुशयी निमित्तम् इति केचित्, अव्याकृतम् इत्य् अपरे, तत्राहयम् इति । चैतन्यप्राधान्येनानुशयिनम् उपाधिप्राधान्यविवक्षयाव्याकृतम् ॥१८॥

क्रमसन्दर्भः  हेतुर् निमित्तम् । अस्य विश्वस्य । यतोऽयम् अविद्यया कर्मकारकः । यम् एव हेतुं केचिच् चैतन्यप्राधानेनानुशयिनं कर्मवासनायुक्तं जीवं प्राहुः । अपरे उपाधिप्राधान्येनाव्याकृतं प्रधानम् ॥१८॥ [तत्त्वसन्दर्भ ६३]

विश्वनाथः  हेतुं व्याचष्टेतस्य जगतः सर्गादेर् हेतुर् निमित्तं जीवः । स चाविद्याकर्मकारकः अविद्यया कर्मकर्ता । जीवार्थम् एव भगवता विश्वस्य सर्गादेः कृतत्वाज् जीवो निमित्तम् इति भावः । अत एव यम् अनुशयिनं मायिकोपाधिम् अनुशयानं मायिकशरीरवन्तम् एवैके प्राहुः । अपरे भक्तास् तु आविद्यककर्मकर्तारं जीवं साधुसङ्गवशात् भक्तिमार्गस्थत्वे सति अव्याकृतम् अप्राकृतं चिन्मयपार्षदशरीरवन्तम् अपि प्राहुः । अप्यर्थे उतशब्दः । यद् उक्तं नारदेन

प्रयुज्यमाने मयि तां शुद्धां भागवतीं तनुम् ।
आरब्धकर्मनिर्वाणो न्यपतत् पाष्चभौतिकः ॥ [भा.पु. १.६.२९] इति ।

अत एवोक्तं वेदस्तवारम्भे

बुद्धीन्द्रियमनःप्राणान् जनानाम् असृजत् प्रभुः ।
मात्रार्थं च भवार्थं च आत्मनेऽकल्पनाय च ॥ [भा.पु. १०.८७.२] इति ।

आत्मने कल्पनाय बुद्धीन्द्रियमनःप्राणान् सम्प्रापयितुम् इति तत्रार्थः । एतन्मत एव नवमं लक्षणं पूर्वत्रोक्तम्मुक्तिर् हित्वान्यथारूपं [भा.पु. २.१०.६] इति विशेषेण चिद्घनशरीरत्वेनावस्थितिर् इति तत्र व्याख्या ॥१८॥

 _*_

॥ १२.७.१९ ॥

व्यतिरेकान्वयो यस्य जाग्रत्स्वप्नसुषुप्तिषु ।
मायामयेषु तद् ब्रह्म जीववृत्तिष्व् अपाश्रयः ॥

श्रीधरः  अपाश्रयम् आहव्यतिरेकेति । जाग्रदादिष्व् अवस्थासु जीवतया वर्तन्त इति जीववृत्तयो विश्वतैजसप्राज्षास् तेषु मायामयेषु साक्षितयान्वयः समाध्यादौ च व्यतिरेको यस्य तद् ब्रह्म संसारप्रतीतिबाधयोर् अधिष्ठानावधिभूतम् अपाश्रय उच्यत इत्य् अर्थः ॥१९॥

क्रमसन्दर्भः  श्रीबादरायणसमाधिलब्धार्थविरोधाद् अत्र च जीवशुद्धस्वरूपम् एवाश्रयत्वेन न व्याख्यायते, किन्त्व् अयम् एवार्थःजाग्रदादिष्व् अवस्थासु, मायामयेषु मायाशक्तिकल्पितेषु महदादिद्रव्येषु च जीववृत्तिषु शुद्धजीवस्वरूपासु स्वशक्तिवृत्तिषु च केवलस्वरूपेण व्यतिरेकः परमसाक्षितयान्वयश् च यस्य, तद् ब्रह्म चापाश्रय उच्यते । तस्माद् अपकृष्टानाम् अन्येषां समस्तानाम् आश्रय इत्य् अर्थः । जीवानां वृत्तिषुशुद्धस्वरूपतया सोपाधितया च वर्तनेषु स्थितिष्व् अपाश्रयः सर्वम् अतिक्रम्याश्रय इत्य् अर्थः । अप इत्य् एतत् खलु वर्जने, वर्जनं चातिक्रमे पर्यवस्यतीति ।।१९॥ [तत्त्वसन्दर्भ ६३]

विश्वनाथः  अपाश्रयं व्याचष्टेव्यतिरेकेति । जाग्रत्स्वप्नसुषुप्तिष्व् अवस्थासु । तथा मायामयेषु सर्वेष्व् एव पदार्थेषु यस्य हेतुतया अन्वयः । तेभ्यो व्यतिरेकश् च । तद् ब्रह्म अपाश्रय उच्यते ॥१९॥

 _*_

॥ १२.७.२०२१ ॥

पदार्थेषु यथा द्रव्यं सन्मात्रं रूपनामसु ।
बीजादिपष्चतान्तासु ह्य् अवस्थासु युतायुतम् ॥
विरमेत यदा चित्तं हित्वा वृत्तित्रयं स्वयम् ।
योगेन वा तदात्मानं वेदेहाय निवर्तते ॥

श्रीधरः  एतद् एव सदृष्टान्तं प्रपष्चयतिपदार्थेषु घटादिषु द्रव्यं मृदादि यथा युतम् अन्वितम् अयुतं च बहिर् अप्य् अवस्थानात् । रूपनामसु च सन्मात्रं सत्तामात्रं यथा । एवं बीजं गर्भाधानम् आदिर् यासां पष्चतान्तो यासां तासु देहावस्थासु नवस्व् अप्य् अधिष्ठानत्वेन साक्षित्वेन च युतम् अयुतं च यत् तद् अपाश्रय इति ॥२०॥

एवं दशापि लक्षणानि व्याख्यायदशमस्य विषुद्ध्यर्थं नवानाम् इह लक्षणम् । वर्णयन्ति महात्मनः [भा.पु. २.१०.२] इति यद् उक्तं, तद् आहविरमेतेति । यदा सर्गादीनां मायामयत्वानुसन्धानेन वामदेवादेर् इव स्वयम् एव चित्तं विरमेत । इहैवानुष्ठितेन योगेन वा देवहूत्यादिवत् । तदा विक्षेपाभावाद् आत्मानं वेद । तदा चाविद्यानिवृत्तेर् ईहायाः संसाररूपाया निवर्तत इत्य् अर्थः ॥२१॥

क्रमसन्दर्भः  तद् एवम् अपाश्रयाभिव्यक्तिद्वारभूतं हेतुशब्दव्यपदिष्टस्य जीवस्य शुद्धस्वरूपज्षानम् आह द्वाभ्याम्पदार्थेषु इति । रूपनामात्मकेषु पदार्थेषु घटादिषु यथा द्रव्यं पृथिव्यादि युतम् अयुतं च भवति । कार्यदृष्टिं विनाप्य् उपलम्भात् । तथा तन्मात्रं शुद्धं जीवचैतन्यमात्रं वस्तु गर्भाधानादिपष्चतान्तासु नवस्व् अप्य् अवस्थास्व् अविद्यया युतं स्वतस् त्व् अयुतम् इति शुद्धम् आत्मानम् इत्थं ज्षात्वा निर्विण्णः सन्न् अपाश्रयानुसन्धानयोग्यो भवतीत्य् आह विरमेतेति । वृत्तित्रयं जाग्रत्स्वप्नसुषुप्तिरूपम् । आत्मानं परमात्मानम् । स्वयं वासुदेवादेर् इव मायामयत्वानुसन्धानेन देव त्यादेर् इवानिष्ठितेन योगेन वा । ततश् चेहायास् तदनुशीलनव्यतिरिक्तचेष्टायाः ॥२०२१॥ [तत्त्वसन्दर्भ ६३]

विश्वनाथः  एतद् एव सदृष्टान्तं प्रपष्चयति । पदार्थेषु घटादिषु द्रव्यं मृदादि यथा युतम् अन्वितं, अयुक्तं च बहिरवस्थानात् । रूपनामसु वाच्यवाचकवस्तुषु यथा तन्मात्रं गन्धादिकं च । तथैव बीजादिपष्चतास् तासु बीजं गर्भाधानम् आदिर् यासां पष्चता अन्तो यासां तासु देहावस्थासु अधिष्ठितत्वेन साक्षित्वेन च युतम् अयुतं च यत् तद् अपाश्रयः ॥२०॥

एवं दशलक्षणानि व्याख्यायेदानीन्दशमस्य विषुद्ध्यर्थं नवानाम् इह लक्षणम् । वर्णयन्ति महात्मनः [भा.पु. २.१०.२] इति यद् उक्तं तद् आहविरमेतेति । जरयत्य् आशु या कोषं निगीर्णम् अनलो यथा [भा.पु. ३.२५.३३] इति न्यायेन केवलया श्रवणकीर्तनादिभक्त्यैव स्वयम् एव वृत्तित्रयं हित्वा चित्तं स्वयम् एव विरमेत गुणेभ्यो विरतं स्यात् । भगवच्चरणारविन्दे विशेषेण रमेत वा । योगेनाष्टाङ्गयोगेन वा विरमेत चित्तं निर्वाणं स्यात्, तदा आत्मानं वेद । परमात्मानम् अनुभवन्ति, तदैव ईहाया वैषयिकात् कामात् निवर्तते ॥२१॥

 _*_

॥ १२.७.२२ ॥

एवंलक्षणलक्ष्याणि पुराणानि पुराविदः ।
मुनयोऽष्टादश प्राहुः क्षुल्लकानि महान्ति च ॥

श्रीधरः  पुराणविभागप्रस्तावेन तल्लक्षणादिप्रासङ्गिकम् उक्त्वा प्रस्तुतम् आह, एवंविधैर् लक्षणैर् लक्ष्याणि ॥२२॥

क्रमसन्दर्भः, विश्वनाथः  न व्याख्यातम्.

 _*_

॥ १२.७.२३२४ ॥

ब्राह्मं पाद्मं वैष्णवं च शैवं लैङ्गं सगारुडम् ।
नारदीयं भागवतम् आग्नेयं स्कान्दसञ्ज्षितम् ॥
भविष्यं ब्रह्मवैवर्तं मार्कण्डेयं सवामनम् ।
वाराहं मात्स्यं कौर्मं च ब्रह्माण्डाख्यम् इति त्रिषट् ॥

श्रीधरः  न व्याख्यातम्.

क्रमसन्दर्भः  तथा च वाराहे

ब्राह्मं पाद्मं वैष्णवं च शैवं भागवतं तथा ।
तथान्यं नारदीयं च मार्कण्डेयं च सप्तमम् ॥
आग्नेयम् अष्टमं प्रोक्तं भविष्यं नवमं तथा ।
दशमं ब्रह्मवैवर्तं लिङ्गम् एकादशं तथा ॥
वाराहं द्वादशं प्रोक्तं स्कान्दं चात्र त्रयोदशम् ।
चतुर्दशं वामनं च कौर्मं पष्चदशं तथा ।
मात्स्यं च गारुडं चैव ब्रह्माण्डाष्टादशं तथा ॥

शैवपुराणे
ब्राह्मं पुराणं तत्राद्यं संहितायां विभूषितम् ।
श्लोकानां दशसाहस्रं ननपुण्यकथायुतम् ॥
पाद्मं द्वितीयं कथितं तृतीयं वैष्णवं स्मृतम् ।
चतुर्थं वायुना प्रोक्तं वायवीयम् इति स्मृतम् ॥
ततो भागवतं प्रोक्तं भागद्वयविभूषितम् ।
चतुर्भिः पष्चभिः प्रोक्तं भविष्यं तदनन्तरम् ॥
मार्कण्डेयम् अथो ज्षेयं नारदीयम् अतः परम् ।
दशमं ब्रह्मवैवर्तं लिङ्गम् एकादशं स्मृतम् ॥
भागद्वयेन लिङ्गं च ततो वाराहम् उत्तमम् ।
संयुक्तम् अष्टभिः खण्डैः स्कान्दं चैवात्र विस्तरम् ॥
ततस् तु वामनं कौर्मं भागद्वयविराजितम् ।
मात्स्यं च गारुडं प्रोक्तं ब्रह्माण्डं च ततः परम् ॥
भागद्वयेन कथितं ब्रह्माण्डम् अपि सञ्ज्षितम् ।
इदं ब्रह्मपुराणस्य खिलं सौरम् अनुत्तमम् ॥
संहिताद्वयसंयुक्तं पुण्यं शिवकथाश्रयम् ।
आद्या सनत्कुमारोक्ता द्वितीया सूर्यभाषिता ॥

कूर्मपुराणे
अन्यान्य् उपपुराणानि मुनिभिः कथितान्य् अपि ॥

मात्स्ये
अष्टादशभ्यस् तु पृथक् षुराणं यत् प्रदृश्यते ।
विजानीध्वं द्विजश्रेष्ठास् तद् एतेभ्यो विनिर्गतः ॥
पष्चाङ्गवत् पुराणं स्याद् आख्यानम् इतरं स्मृतम् ।
पाद्मे पुराणे या प्रोक्ता नरसिंहोपवर्णना ॥
तद् अष्टादशसाहस्रं नारसिंहम् इहोच्यते ।
यच् च साम्बं पुरस्कृत्य भविष्येऽपि कथानवम् ॥
प्रोच्यते तत् पुनर् लोके साम्बम् एव मुनिव्रतैः ।
एवम् आदित्यसञ्ज्षं च तत्रैव परिपठ्यते ॥ ॥२४॥

विश्वनाथः  त्रिषट् अष्टादश ॥२३२४॥

 _*_

॥ १२.७.२५ ॥

ब्रह्मन्न् इदं समाख्यातं शाखाप्रणयनं मुनेः ।
शिष्यशिष्यप्रशिष्याणां ब्रह्मतेजोविवर्धनम् ॥

श्रीधरः  उपसंहरति, ब्रह्मन्न् इति । मुनेर् व्यासस्य शिष्यादीनां च । ब्रह्मतेजो ब्रह्मवर्चसं तद्विवर्धनम् । श्रोत्ṝणाम् इति शेषः ॥२५॥

क्रमसन्दर्भः  शाखाप्रणयनम् इति पुराणेतिहासानां शाखास्थानीयत्वाद् इत्य् अभिप्रायः शिष्याः साक्षादुपदेश्याः शिष्यप्रशिष्याः शिष्याणां शिष्यपरम्पराः ॥२५॥

विश्वनाथः  मुनेर् व्यासस्य, शिष्याणां शिष्यास् तेषाम् अपि प्रशिष्यास् तेषां शाखाप्रणयनं, ब्रजतेजो विवर्धनम् इति श्रोत्ṝणाम् इति शेषः ॥२५॥

 _*_

इति सारार्थदर्शिन्यां हर्षिण्यां भक्तचेतसाम् ।
द्वादशे सप्तमोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
पुराणलक्षणवर्णनं नाम
सप्तमोऽध्यायः ।
॥ १२.७ ॥


(१२.८)

अथाष्टमोऽध्यायः
नारायणस्तवः

॥ १२.८.१ ॥

श्रीशौनक उवाच
सूत जीव चिरं साधो वद नो वदतां वर ।
तमस्य् अपारे भ्रमतां न्ṝणां त्वं पारदर्शनः ॥

श्रीधरः
अष्टमे तु तपश्चर्या मार्कण्डेयस्य मोहकैः ।
कामादिभिर् असम्मोहो नरनारायणस्तुतिः ॥

पुराणविभागप्रसङ्गेन पुराणकर्तुर् मार्कण्डेयस्य चरितप्रश्नम् आह, सूतेति । त्वम् एव वक्तुं योग्य इत्य् आह, तमसि संसारे भ्रमतां पारदर्शनस् तन्निवर्तकः ॥१॥

क्रमसन्दर्भः  तद् एवं नानाप्रभावानां कथामयं पुराणम् इदं समाप्यमानं वितक्त्यं तत्र निजकुलावतंसतादृशमार्कण्डेयकथाम् अप्रस्तुतां प्रस्तावयतिसूत जीवेत्यादिना ॥१॥

विश्वनाथः
अष्टमेऽत्र तपोभङ्गा शक्तिः स्वर्योषितोच्यते ।
मार्कण्डेयस्य तेनाथ नरनारायणस्तुतिः ॥

मार्कण्डेयं सवामनम् इति मार्कण्डेयपुराणश्रुत्यैव स्मृतिपथम् आरूढस्य मार्कण्डेयस्य चरितं प्रष्टुम् आहसूतेति तमसि संसारे ॥१॥

 _*_

॥ १२.८.२ ॥

आहुश् चिरायुषम् ऋषिं मृकण्डुतनयं जनाः ।
यः कल्पान्ते ह्य् उर्वरितो येन ग्रस्तम् इदं जगत् ॥

श्रीधरः  वक्तव्यम् आहआहुर् इति । उर्वरितोऽवशिष्टः । येन कल्पान्तेन । एतत् कथं घटते ? इत्य् एकः प्रश्नः ॥२॥

क्रमसन्दर्भः  कल्पस्यान्ते उर्वरितः, अवशिष्टत्वेन दृष्टः ॥२॥

विश्वनाथः  उर्वरितोऽवशिष्टः । येन कल्पान्तेन ॥२॥

 _*_

॥ १२.८.३ ॥

स वा अस्मत्कुलोत्पन्नः कल्पेऽस्मिन् भार्गवर्षभः ।
नैवाधुनापि भूतानां सम्प्लवः कोऽपि जायते ॥

श्रीधरः  प्रलयाभावाद् अप्य् एतन् न घटत इत्य् आहस वा इति । यतो भार्गवर्षभः । कोऽपि प्राकृतिको नैमित्तिको वा ॥३॥

क्रमसन्दर्भः  कल्पान्तत्वं न घटत इत्य् आहस वा इति । कथम् अस्मिन्न् एव कल्प इति ज्षायते ? तत्राहनैवेति । कल्पान्ते सम्प्लवस्यावश्यं भावित्वाद् भूतपरम्परायाश् चाविच्छेदेन सम्प्रति प्राप्तत्वाद् इति भावः ॥३॥

विश्वनाथः  स कल्पान्ते उर्वरित इति प्रसिद्धिः, किन्तु अधुनापि सम्प्लवः प्रलयो नास्तीति संशयः ॥३॥

 _*_

॥ १२.८.४ ॥

एक एवार्णवे भ्राम्यन् ददर्श पुरुषं किल ।
वटपत्रपुटे तोकं शयानं त्व् एकम् अद्भुतम् ॥

श्रीधरः  अन्यद् अप्य् अघटितम् एवेत्य् आहएक एवेति । तोकं बालकम् ॥४॥

क्रमसन्दर्भः  कल्पान्ते उर्वरितत्वे किं प्रमाणम् ? तद् आहएक एवार्णव इति । किल प्रसिद्धौ ॥४॥

विश्वनाथः  अन्यद् अप्य् अघटितम् एवेत्य् आहएक एवेति ॥४॥

 _*_

॥ १२.८.५ ॥

एष नः संशयो भूयान् सूत कौतूहलं यतः ।
तं नश् छिन्धि महायोगिन् पुराणेष्व् अपि सम्मतः ॥

श्रीधरः  कौतूहलम् औत्सुक्यम् । तं संशयम् । न केवलं त्वं महायोगी, किन्तु पुराणेष्व् अपि ज्षातृत्वेन सम्मतः ॥५॥

क्रमसन्दर्भः  न व्याख्यातम्.

विश्वनाथः  यतः संशयाद् एव कौतूहलं तं संशयं छिन्धि । न केवलं त्वं महायोगी, किन्तु पुराणेष्व् अपि ज्षातृत्वेन सम्मतः ॥५॥

 _*_

॥ १२.८.६ ॥

सूत उवाच
प्रश्नस् त्वया महर्षेऽयं कृतो लोकभ्रमापहः ।
नारायणकथा यत्र गीता कलिमलापहा ॥

श्रीधरः  प्रश्नम् अभिनन्दतिहे महर्षे । अयं प्रश्नः । तत्र हेतुःनारायणेति । यत्र प्रश्नविषये ॥६॥

क्रमसन्दर्भः  इह खलु कल्पे मन्वन्तराण्य् एवोच्यन्ते सम्प्लवश् च तदन्ते प्रक्षालनम् एव, यत् तु एक एवार्णवे भ्राम्यन् [भा.पु. १२.८.४] इत्यादि भवता पृष्टं, तत् खलु मायिकम् एव सप्तानाम् अपि कल्पानां मायिकत्वे तु क्षणमात्रत्वेन सम्भवाच् चिरजीवित्वविघातः स्याद् इत्य् उत्तरयितुम् आहप्रश्न इति ॥६॥

विश्वनाथः  न व्याख्यातम्.

 _*_

॥ १२.८.७ ॥

प्राप्तद्विजातिसंस्कारो मार्कण्डेयः पितुः क्रमात् ।
छन्दांस्य् अधीत्य धर्मेण तपःस्वाध्यायसंयुतः ॥

श्रीधरः  तत्र मार्कण्डेयस् तपसा भगवन्तम् आराध्य मायाप्रदर्शनं वव्रे । ततश् च तेनैव भगवन्मायया सप्तकल्पा दृष्टा नान्यैर् इत्य् उत्तरं वक्तुम् आदित आरभ्य तस्य चरितम् आहप्राप्त इत्यादिना । मार्कण्डेयो मृत्युं जिग्ये इति पष्चमश्लोकेनान्वयः । मध्यमग्रन्थेन तस्य धर्मः कथ्यते । प्राप्तो द्विजातिसंस्कार उपनयनाख्यो येन सः । पितुः सकाशाद् गर्भाधानादिक्रमात् । छन्दांसि वेदान् ॥७॥

क्रमसन्दर्भः  प्राप्तेति पष्चकम् ॥७॥

विश्वनाथः  न व्याख्यातम्.

 _*_

॥ १२.८.८ ॥

बृहद्व्रतधरः शान्तो जटिलो वल्कलाम्बरः ।
बिभ्रत् कमण्डलुं दण्डम् उपवीतं समेखलम् ॥

श्रीधरः  बृहद्व्रतधरो नैष्ठिको ब्रह्मचारी सन् ॥८॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.९ ॥

कृष्णाजिनं साक्षसूत्रं कुशांश् च नियमर्द्धये ।
अग्न्यर्कगुरुविप्रात्मस्व् अर्चयन् सन्ध्ययोर् हरिम् ॥

श्रीधरः  नियमर्द्धये धर्मवृद्धये अग्न्यादिषु पष्चसु हरिम् अर्चयन् ॥९॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.१० ॥

सायं प्रातः स गुरवे भैक्ष्यम् आहृत्य वाग्यतः ।
बुभुजे गुर्वनुज्षातः सकृन् नो चेद् उपोषितः ॥

श्रीधरः  भैक्ष्यं गुर्वर्थम् आहृत्य तेनानुज्षातश् चेत् तर्हि बुभुजे नो चेत् सकृत् कदाचिद् उपोषितो भवति ॥१०॥

क्रमसन्दर्भः  सायं प्रातरितिं समावर्तनात् पूर्वावस्थायाम् एव गेयं वर्षाणाम् अयुतायुतम् इति कल्पाभिप्रायेण कल्पजीवित्वात्, यावज्जीवम् एवाराधयतस् तस्य मृत्युर् न छिद्रं प्रापेत्य् अर्थः । तस्यैवं युष्जत [भा.पु. १२.८.१४१५] इति वक्ष्यमाणपद्यद्वयात् ॥१०॥

विश्वनाथः  न व्याख्यातम्.

 _*_

॥ १२.८.११ ॥

एवं तपःस्वाध्यायपरो वर्षाणाम् अयुतायुतम् ।
आराधयन् हृषीकेशं जिग्ये मृत्युं सुदुर्जयम् ॥

न कतमेनापि व्याख्यातम्.
 _*_

॥ १२.८.१२ ॥

ब्रह्मा भृगुर् भवो दक्षो ब्रह्मपुत्राश् च येऽपरे ।
नृदेवपितृभूतानि तेनासन्न् अतिविस्मिताः ॥

श्रीधरः  तेन मृत्युजयेन ॥१२॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.१३ ॥

इत्थं बृहद्व्रतधरस् तपःस्वाध्यायसंयमैः ।
दध्याव् अधोक्षजं योगी ध्वस्तक्लेशान्तरात्मना ॥

श्रीधरः  ध्वस्ताः क्लेशा रागादयो यस्य तेनान्तरात्मना प्रत्याहृतमनसा ॥१३॥

क्रमसन्दर्भः  न व्याख्यातम्.

विश्वनाथः  ध्वस्ताः क्लेशा रागादयो यस्य तेनान्तरात्मना मनसा ॥१३॥

 _*_

॥ १२.८.१४ ॥

तस्यैवं युष्जतश् चित्तं महायोगेन योगिनः ।
व्यतीयाय महान् कालो मन्वन्तरषडात्मकः ॥

न कतमेनापि व्याख्यातम्.

 _*_

॥ १२.८.१५ ॥

एतत् पुरन्दरो ज्षात्वा सप्तमेऽस्मिन् किलान्तरे ।
तपोविशङ्कितो ब्रह्मन्न् आरेभे तद्विघातनम् ॥

श्रीधरः  तस्य तपोनिष्ठाम् इतिहासेन वर्णयतिएतद् इत्यादिना । अस्मिन् सप्तमे मन्वन्तरे । तपसा मत्पदं ग्रहीष्यतीति विशङ्कितः ॥१५॥

क्रमसन्दर्भः  न व्याख्यातम्.

विश्वनाथः  तपसा मत्पदं ग्रहीष्यतीति विशङ्कितः ॥१५॥

 _*_

॥ १२.८.१६ ॥

गन्धर्वाप्सरसः कामं वसन्तमलयानिलौ ।
मुनये प्रेषयाम् आस रजस्तोकमदौ तथा ॥

श्रीधरः  मुनये मुनिं भ्रंशयितुम् । रजसस् तोकम् अतिप्रियम् अपत्यं लोभो मदश् च तौ ॥१६॥

क्रमसन्दर्भः  न व्याख्यातम्.

विश्वनाथः  रजसस् तोकम् अपत्यं लोभश् च मदश् च, तौ ॥१६॥

 _*_

॥ १२.८.१७ ॥

ते वै तदाश्रमं जग्मुर् हिमाद्रेः पार्श्व उत्तरे ।
पुष्पभद्रा नदी यत्र चित्राख्या च शिला विभो ॥

न केनापि व्याख्यातम्.

 _*_

॥ १२.८.१८ ॥

तदाश्रमपदं पुण्यं पुण्यद्रुमलताष्चितम् ।
पुण्यद्विजकुलाकीर्णं पुण्यामलजलाशयम् ॥

श्रीधरः  तदाश्रमपदं प्रविष्टो वायुर् ववाव् इति तृतीयेनान्वयः । पुण्यैर् द्रुमैर् लताभिश् चाष्चितं पूजितम् । पुण्यद्विजानाम् ऋषीणां कुलैर् आकीर्णम् । पुण्या अमला जलाशया यस्मिन् ॥१८॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.१९ ॥

मत्तभ्रमरसङ्गीतं मत्तकोकिलकूजितम् ।
मत्तबर्हिनटाटोपं मत्तद्विजकुलाकुलम् ॥

श्रीधरः  मत्तभ्रमराणां सङ्गीतं यस्मिन् । मत्तकोकिलानां कूजितं यस्मिन् । मत्ता बर्हिण एव नटास् तेषाम् आटोपो नृत्यसम्भ्रामो यस्मिन् । मत्तानां पक्षिणा कुलैर् आकुलं व्याप्तम् ॥१९॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.२० ॥

वायुः प्रविष्ट आदाय हिमनिर्झरशीकरान् ।
सुमनोभिः परिष्वक्तो ववाव् उत्तम्भयन् स्मरम् ॥

श्रीधरः  एवम्भूतं तद् आश्रमपदं प्रविष्टः सन् वायुर् मलयानिलो ववौ प्रससार । उत्तम्भयन्न् उहीपयन् । तत्र वृक्षेषु प्रवेशान् मान्द्यं हिमनिर्झरकणानाम् आदानाच् छैत्यं पुष्पपरिष्वङ्गात् सौगन्ध्यं चोक्तम् ॥२०॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.२१ ॥

उद्यच्चन्द्रनिशावक्त्रः प्रवालस्तबकालिभिः ।
गोपद्रुमलताजालैस् तत्रासीत् कुसुमाकरः ॥

श्रीधरः  किं च, उद्यंश् चन्द्रो यस्मिंस् तन्निशावक्त्रं रजनीमुखं यस्मिन् सः । प्रवालस्तवकानाम् आलयः श्रेणयो येषु तैः । गुप्यन्ति विटपैः संश्लिष्यन्तीति गोपा द्रुमा लताश् च तेषां जालैः समूहैर् उपलक्षित आविर् बभूव ॥२१॥

क्रमसन्दर्भः  उद्यद् इति । गां पृथ्वीं फलपुष्पादिभिः पान्तीति गोपाः सर्वसन्तर्पका ये द्रुमा इत्य् अर्थः ॥२१॥

विश्वनाथः  उद्यंश् चन्द्रो यस्मिंस् तादृशं निशावक्त्रं निशामुखं यस्मिन् सः । प्रवालानां स्तवकानाम् आलयो यत्र तैः । गाः किरणान् पान्ति रक्षन्ति ये द्रुमा लताश् च, तेषां जालैः । सह कुसुमाकरो वसन्तः ॥२१॥

 _*_


॥ १२.८.२२ ॥

अन्वीयमानो गन्धर्वैर् गीतवादित्रयूथकैः ।
अदृश्यतात्तचापेषुः स्वःस्त्रीयूथपतिः स्मरः ॥

श्रीधरः  किं च, तदा गीतवादित्रयूथकैर् गायकादिसमुदायिभिर् गन्धर्वैर् अन्वीयमानः । तथा स्वःस्त्रियोऽप्सरसस् तासां यूथस्य पतिः । आत्तं चापम् इषुश् च येन, स स्मरश् च तत्रादृश्यत ॥२२॥

क्रमसन्दर्भः  न व्याख्यातम्.

विश्वनाथः  गीतवादित्रयूथकैर् गीतवादित्रयूथवद्भिः । अदृश्यत मुनिमनसि स्वयम् एव किष्चिद् अन्वभूयतेति व्यकम्पयन्न् इति प्रबोध्याहिं [भा.पु. १२.८.२९] इति धर्षितोऽपीत्य् अग्रिमवाक्याद् अवगम्यते । मत्वर्थीयष्टन् ॥२२॥

 _*_

॥ १२.८.२३ ॥

हुत्वाग्निं समुपासीनं ददृशुः शक्रकिङ्कराः ।
मीलिताक्षं दुराधर्षं मूर्तिमन्तम् इवानलम् ॥

श्रीधरः  दुराधर्षम् अभिभवितुम् अशक्यम् ॥२३॥

क्रमसन्दर्भः  न व्याख्यातम्.

विश्वनाथः  समुपासीनं मुनिम् ॥२३॥

 _*_

॥ १२.८.२४ ॥

ननृतुस् तस्य पुरतः स्त्रियोऽथो गायका जगुः ।
मृदङ्गवीणापणवैर् वाद्यं चक्रुर् मनोरमम् ॥

न कतमेनापि व्याख्यातम्.

 _*_

॥ १२.८.२५ ॥

सन्दधेऽस्त्रं स्वधनुषि कामः पष्चमुखं तदा ।
मधुर् मनो रजस्तोक इन्द्रभृत्या व्यकम्पयन् ॥

श्रीधरः  शोषणदीपनसम्मोहनतापनोन्मादनाख्यानि पष्च मुखानि यस्य तदस्त्रं सन्दधे । तदैव मधुर् वसन्तः । रजस्तोकश् च पुंस्त्वम् आर्षम् । अन्ये चेन्द्रभृत्यास् तस्य मनो व्यकम्पयन् ॥२५॥

क्रमसन्दर्भः  व्यकम्पयन् विकम्पयितुम् आरब्धा इत्य् अर्थः ॥२५॥

विश्वनाथः  शोषणमोहनसन्दीपनतापनमादनाख्यानि पष्चमुखानि यस्य तत् । मधुर् वसन्तः । रजस्तोकश् च पुंस्त्वम् आर्षम् । व्यकम्पयन् मनश् चालयामासुः ॥२५॥

 _*_

॥ १२.८.२६ ॥

क्रीडन्त्याः पुष्जिकस्थल्याः कन्दुकैः स्तनगौरवात् ।
भृशम् उद्विग्नमध्यायाः केशविस्रंसितस्रजः ॥

श्रीधरः, विश्वनाथः  न व्याख्यातम्.

क्रमसन्दर्भः  पुष्जिकस्थल्यास् तन्नाम्न्याः ॥२६॥

 _*_

॥ १२.८.२७ ॥

इतस् ततो भ्रमद्दृष्टेश् चलन्त्या अनु कन्दुकम् ।
वायुर् जहार तद्वासः सूक्ष्मं त्रुटितमेखलम् ॥

श्रीधरः  किं च, वायुर् मलयानिलः पुष्जिकस्थल्यास् तत् सूक्ष्मं वासो जहार ॥२७॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.२८ ॥

विससर्ज तदा बाणं मत्वा तं स्वजितं स्मरः ।
सर्वं तत्राभवन् मोघम् अनीशस्य यथोद्यमः ॥

श्रीधरः  सर्वं तेषां कर्म । तत्र तस्मिन् । मोघं व्यर्थम् । अनीशस्य निर्दैवस्य ॥२८॥

क्रमसन्दर्भः  अनीशस्य अनीश्वरवादिनः । उद्यमः पारलौकिकप्रयत्नः ॥२८॥

विश्वनाथः  अनीशस्य भाग्यरहितस्य ॥२८॥

 _*_

॥ १२.८.२९ ॥

त इत्थम् अपकुर्वन्तो मुनेस् तत्तेजसा मुने ।
दह्यमाना निववृतुः प्रबोध्याहिम् इवार्भकाः ॥

श्रीधरः  मुनेर् अपकुर्वन्तः प्रतिकूलम् आचरन्तः । हे मुने ॥२९॥

क्रमसन्दर्भः  न व्याख्यातम्.

विश्वनाथः  प्रबोध्याहिम् इति न जानीमहे । अद्य किं भविष्यतीति भीताः । अत्राहिदृष्टान्तेन प्रथमं किष्चिद् अद्भुतं कामं प्रति क्रोधोऽभूत् पश्चाद् विवेकेन कामक्रोधयोर् उभयोर् अप्य् उपशमः कृत इत्य् अवसीयते ॥२९॥

 _*_

॥ १२.८.३० ॥

इतीन्द्रानुचरैर् ब्रह्मन् धर्षितोऽपि महामुनिः ।
यन् नागाद् अहमो भावं न तच् चित्रं महत्सु हि ॥

श्रीधरः  अहमोऽहङ्कारस्य । भावं विकारम् ॥३०॥

क्रमसन्दर्भः  धर्षितोऽपि धर्षितुम् आरब्धोऽपि ॥३०॥

विश्वनाथः  अहमोऽहङ्कारस्य ॥३०॥

 _*_

॥ १२.८.३१ ॥

दृष्ट्वा निस्तेजसं कामं सगणं भगवान् स्वराट् ।
श्रुत्वानुभावं ब्रह्मर्षेर् विस्मयं समगात् परम् ॥

श्रीधरः  निस्तेजसं म्लानवदनम् । स्वराड् इन्द्रः ॥३१॥

क्रमसन्दर्भः  न व्याख्यातम्.

विश्वनाथः  स्वराड् इन्द्रः ॥३१॥

 _*_

॥ १२.८.३२ ॥

तस्यैवं युष्जतश् चित्तं तपःस्वाध्यायसंयमैः ।
अनुग्रहायाविरासीन् नरनारायणो हरिः ॥

श्रीधरः  नरनारायणरूपो हरिः ॥३२॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.३३ ॥

तौ शुक्लकृष्णौ नवकष्जलोचनौ
चतुर्भुजौ रौरववल्कलाम्बरौ ।
पवित्रपाणी उपवीतकं त्रिवृत्
कमण्डलुं दण्डम् ऋजुं च वैणवम् ॥

पद्माक्षमालाम् उत जन्तुमार्जनं
वेदं च साक्षात् तप एव रूपिणौ ।
तपत्तडिद्वर्णपिशङ्गरोचिषा
प्रांशू दधानौ विबुधर्षभार्चितौ ॥

श्रीधरः  ताव् अनुवर्णयति द्वाभ्याम्ताव् इति । रौरवं कृष्णाजिनं वल्कलं चाम्बरं ययोस् तौ । पवित्रे पाण्योर् ययोस् तौ । त्रिवृत् त्रिगुणं नवतन्तुकम् इति वा त्रिवृद् बहिः पवमानम् इत्यादौ नवके प्रयोगात् । उपवीतकादीन् दधानौ । वेदं दर्भमुष्टिम् । किं च, साक्षात् तप एव तौ । तत्र हेतुः, तपत्ताडिद्वर्णं देदीप्यमानविद्युत्सङ्काशं यत् पिशङ्गं रोचिस् तेन रूपिणौ मूर्तिम् अन्तौ । तादृक्तेजोयुक्तमूर्तिभ्यां तपोमयत्वेन प्रकाशमानाव् इत्य् अर्थः । प्रांशू उन्नतौ ॥३३३४॥

क्रमसन्दर्भः  उपवीतादिकं दधानौ ॥३३॥

विश्वनाथः  रौरवं कृष्णाजिनं वल्कलम् अम्बरं ययोस् तौ । त्रिवृत् त्रिगुणं नवतन्तुकम् उपवीतं दधानौ कमण्डल्वादिकं हस्तेषु दधानौ । वेदं वेदशास्त्रं जन्तूनां मार्जनं शुद्धिर् यतस् तं वेदं दर्भमुष्टिम् इति केचित् । तप एव रूपिणौ तपोमूर्तिर् इत्य् अर्थः । तपस् तडिद्वर्णं दीप्यमानविद्युत्सङ्काशं यत् पिशङ्गरोचिस् तेन । प्रांशू अत्युन्नतौ ॥३३३४॥

 _*_

॥ १२.८.३५ ॥

ते वै भगवतो रूपे नरनारायणाव् ऋषी ।
दृष्ट्वोत्थायादरेणोच्चैर् ननामाङ्गेन दण्डवत् ॥

श्रीधरः  उच्चैर् महतादरेण ॥३५॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.३६ ॥

स तत्सन्दर्शनानन्द निर्वृतात्मेन्द्रियाशयः ।
हृष्टरोमाश्रुपूर्णाक्षो न सेहे ताव् उदीक्षितुम् ॥

श्रीधरः  तयोः सन्दर्शनेन य आनन्दस् तेन निर्वृता उपशान्ता आत्मेन्द्रियाशया देहेन्द्रियमनांसि यस्य सः । न सेहे नाशक्नोत् ॥३६॥

क्रमसन्दर्भः  न व्याख्यातम्.

विश्वनाथः  न सेहे न शशाक ॥३६॥

 _*_

॥ १२.८.३७ ॥

उत्थाय प्राष्जलिः प्रह्व औत्सुक्याद् आश्लिषन्न् इव ।
नमो नम इतीशानौ बभाषे गद्गदाक्षरम् ॥

श्रीधरः  आश्लिषन्न् आलिङ्गन्न् इव ॥३७॥

क्रमसन्दर्भः  न व्याख्यातम्.

विश्वनाथः  प्रह्वो नम्रः ॥३७॥

 _*_

॥ १२.८.३८ ॥

तयोर् आसनम् आदाय पादयोर् अवनिज्य च ।
अर्हणेनानुलेपेन धूपमाल्यैर् अपूजयत् ॥

श्रीधरः  पादयोर् अवनिज्य पादौ प्रक्षाल्य । अर्हणेनार्ध्येण ॥३८॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.३९ ॥

सुखम् आसनम् आसीनौ प्रसादाभिमुखौ मुनी ।
पुनर् आनम्य पादाभ्यां गरिष्ठाव् इदम् अब्रवीत् ॥

श्रीधरः  पादाभ्यां पादाव् आनम्य । गरिष्ठौ पूज्यतमौ तौ प्रति ॥३९॥

क्रमसन्दर्भः, विश्वनाथः  न व्याख्यातम्.

 _*_

॥ १२.८.४० ॥

श्रीमार्कण्डेय उवाच
किं वर्णये तव विभो यदुदीरितोऽसुः
संस्पन्दते तम् अनु वाङ्मनैन्द्रियाणि ।
स्पन्दन्ति वै तनुभृताम् अजशर्वयोश् च
स्वस्याप्य् अथापि भजताम् असि भावबन्धुः ॥

श्रीधरः  अन्तर्यामिणस् तस्यैव प्राणादिप्रवर्तकत्वाद् आत्मनः स्तुताव् अस्वातन्त्र्यं पश्यन्न् आह, किमिति । तव त्वां किम् अहं वर्णये कथं स्तौमि । यद् येन त्वयैवोदीरितः प्रेरितोऽसुः प्राणः संस्पन्दते प्रवर्तते तम् अनु च वागादयः स्पन्दन्ति । अत्र हेतुः, वै अन्वयव्यतिरेकाभ्यां श्रोत्रस्य श्रोत्रं [बृ.आ.उ. ४.४.१८] इत्य् आदि श्रुतिभिश् चैतत् प्रसिद्धम् इत्य् अर्थः । न केवलं प्राकृतानां तनुभृतां किन्त्व् अजशर्वयोश् चातः स्वस्य ममापि तथैव । एवं यद्य् अपि न कस्यापि स्वातन्त्र्यम् अथापि दारुयन्त्रवत् त्वत्प्रवर्तितैर् अपि वागादिभिर् भजतां पुंसां भावबन्धुर् आत्मबन्धुर् असि, न तु पित्रादिवद् देहमात्रबन्धुः । अहो कृपालुता तवेत्य् अर्थः ॥४०॥

क्रमसन्दर्भः  भक्तिरूपायास् तच्छक्तेर् जवेऽभिव्यक्तौ भगवान् एव कारणम् । तत् तदिन्द्रियादिप्रवृत्तौ च, स एवेति तस्म्ंस् तया जीवस्योपकारकाभासत्वम् एव । तथापि भक्तानुरज्यदात्मत्वे भगवतः स्वकृपा प्राबल्यम् एव कारणम् इति वदन् पूर्वार्थम् एव साधयतिकिं वर्णय इति ।

हे विभो ! तव किम् अहं वर्णये ? त्वत्कृपालुतायाः कियन्तम् अंशं वर्णयेयम् इत्य् अर्थः । यतो येन त्वयैवोदीरितः प्रेरितोऽसुः प्राणः संस्पन्दते प्रवर्तते, तम् असुम् अनु च वागादयः स्पन्दन्ते । तत्र हेतुःवै अन्वयव्यतिरेकाभ्यां श्रोत्रस्य श्रोत्रं [बृ.आ.उ. ४.४.१८] इत्यादिश्रुतिभिश् च तत् प्रसिद्धम् इत्य् अर्थः । न केवलं प्राकृतानां तनुभृताम्, किन्त्व् अजशर्वयोश् च । अतः स्वस्य ममापि तथैव । एवं यद्यपि न क्वचिद् अपि कस्यापि स्वातन्त्र्यम्, तथापि दारुयन्त्रवत् तत्प्रवर्तितैर् अपि वागादिभिर् भजतां पुंसां भावेनसुदत्तयैव प्रेमभक्त्या बन्धुः स्निग्धोऽसीति ॥४०॥ [भक्तिसन्दर्भः १४४]

विश्वनाथः  येन त्वयैव उदीरितः प्रेरितोऽसुः प्राणः स्पन्दते प्रवर्तते तम् अनु च वागादीनि स्पन्दन्ते । श्रोत्रस्य श्रोत्रं [बृ.आ.उ. ४.४.१८] इत्य् आदि श्रुतिभिर् वै निश्चितम् एवेत्य् अर्थः । न केवलं प्राकृतानां तनुभृताम् अपि अजशर्वयोश् च । अतः स्वस्य ममापि । यद्यप्य् एवं तथापि भजतां जनानां भावेन प्रेम्ना बन्धुर् बन्धुर् इव वश्योऽसि । प्राणबुद्धीन्द्रियादिभिस् त्वम् एव स्वभजनं कारयसि पुनस् तादृशभजनस्य प्रत्युपकारेऽसमर्थो ऋणीव भूत्वा तत् प्रेमवश्यो भवसीत्य् अद्भुतं तव कृपावैभवम् इति भावः ॥४०॥

 _*_

॥ १२.८.४१ ॥

मूर्ती इमे भगवतो भगवंस् त्रिलोक्याः
क्षेमाय तापविरमाय च मृत्युजित्यै ।
नाना बिभर्ष्य् अवितुम् अन्यतनूर् यथेदं
सृष्ट्वा पुनर् ग्रससि सर्वम् इवोर्णनाभिः ॥

श्रीधरः  ननु कथम् आवां प्राणादिप्रवर्तकौ धर्मपुत्रत्वाद् आवयोः ? इति चेत्, तत्राहमूर्ती इति । हे भगवन् ! भगवतस् तव इमे मूर्ती त्रिलोक्याः क्षेमाय पालनाय तापविरमाय च दुःखनिवृत्त्यै मृत्युजित्यै मोक्षाय, न तु त्वं कस्यापि पुत्र इत्य् अर्थः । अत्र दृष्टान्तः, यथेदं विश्वम् अवितुम् अन्यास् तनूर् मत्स्यकूर्मादिलक्षणा नाना अनेकप्रकारा बिभर्षि, तद्वत् । न केवलं पालनमात्रं तव कर्म, किन्तु सृष्टिलयाव् अपीत्य् आहसृष्ट्वेति । तत्राप्य् अन्यनिरपेक्षत्वे दृष्टान्तःऊर्णनाभिर् इवेति ॥४१॥

क्रमसन्दर्भः  न व्याख्यातम्.

विश्वनाथः  तस्मात् स्वभजनं कारयितुं भजनपरिपाके च त्वद्भक्तप्रेमवश्यो भवितुं च तवावतारः । न केवलम् एतद् एव निमित्तं जगत्पालनार्थम् अपीत्य् आहमूर्ती इमे इति । मृत्युजित्यै मोक्षाय च । यथा नानान्यतनूर् मत्स्यकूर्माद्या बिभर्षि तथेमाम्न् अपि तनूं बिभर्षि । किं च, सृष्ट्वा यस्य पालनार्थं तनूर् बिभर्षि तत् सर्वं पुनर् ग्रससि च ऊर्णनाभिर् इवेत्य् अद्भुतं तव लीलावैभवम् अपीति भावः ॥४१॥

 _*_

॥ १२.८.४२ ॥

तस्यावितुः स्थिरचरेशितुर् अङ्घ्रिमूलं
यत्स्थं न कर्मगुणकालरजः स्पृशन्ति ।
यद् वै स्तुवन्ति निनमन्ति यजन्त्य् अभीक्ष्णं
ध्यायन्ति वेदहृदया मुनयस् तदाप्त्यै ॥

श्रीधरः  यस्माद् एवम्भूतस् त्वं तस्मात् तवाङ्घ्रिमूलं भजामीत्य् आहतस्येति । तस्यावितुः पालकस्य स्थावरजङ्गमानाम् ईश्वरस्याङ्ग्रिमूलं भजामीति तृतीयश्लोकस्थस्यानुषङ्गः । कथं भूतम् अङ्घ्रिमूलम् । यत्स्थं यत्र स्थितम् । कर्मगुणकालानां रजोमलम् । अन्ये च पूर्वोक्तास् तपादयो न स्पृशन्ति । “रुजः” इति व पाठः । यतो वेदो हृदये येषां ते वेदतात्पर्यविदो मुनयो यद् एव स्तुवन्ति नितरां नमन्ति तदाप्त्यै तत्प्राप्तये एव स्तवनादि कुर्वन्ति ॥४२॥

क्रमसन्दर्भः  न व्याख्यातम्.

विश्वनाथः  तस्य तवाङ्घ्रिमूलं भजामीति तृतीयस्थस्यानुषङ्गः । यत्स्थं यदङ्घ्रितलस्थं भक्तजनं कर्मगुणकालरजो दुराचारत्वादिभावं मालिन्यष्चन स्पृशन्तीति अद्भुतं तव भक्तिवैभवम् इति कर्मेति दुष्कृतं सुकृतं प्राचीनम् अर्वाचीनं वा कृतम् अपि न स्पृशतीति पुष्करपलाशे जलम् इवेति भावः । बहुत्वम् आर्षम् । यद् भक्ता अभीक्ष्णं मुनयो मौनशीला वेदहृदये वेदार्थतात्पर्यज्षा तत्प्राप्त्यर्थं ध्यायन्ति ॥४२॥

 _*_

॥ १२.८.४३ ॥

नान्यं तवाङ्घ्र्युपनयाद् अपवर्गमूर्तेः
क्षेमं जनस्य परितोभिय ईश विद्मः ।
ब्रह्मा बिभेत्य् अलम् अतो द्विपरार्धधिष्ण्यः
कालस्य ते किम् उत तत्कृतभौतिकानाम् ॥

श्रीधरः  यतोऽन्यः पुरुषार्थो नास्तीत्य् आहनान्यम् इति । अङ्घ्र्युपनयाच् छ्रीमच्चरणप्राप्तेर् अन्यं क्षेमं न विद्मः । परितः सर्वेष्व् अपि लोकेषु भीर् यस्य तस्य जनस्य । तद् एवाहद्विपरार्धं धिष्ण्यं स्थानं यस्य, स ब्रह्मापि ते कालस्य त्वद्भ्रूविजृम्भरूपात् कालाद् अलं बिभेति । अतः किम् उत वक्तव्यम् ? तेन ब्रह्मणा कृतानां भौतिकानां प्राणिनां भयम् इति ॥४३॥

क्रमसन्दर्भः  न व्याख्यातम्.

विश्वनाथः  अङ्घ्र्युपनयाच् चरणप्राप्तेर् अन्यं क्षेमं कुशलं परितोभियः संसाराद् बिभ्यतो जनस्य न विद्मः यतो ब्रह्मेत्यादि, ते कालस्य कालस्वरूपात्, इतः अस्मात् । किम् उत वक्तव्यम् ? तत्कृतानां ब्रह्मकृतानां भौतिकानां प्राणिनां भयम् इति ॥४३॥

 _*_

॥ १२.८.४४ ॥

तद् वै भजाम्य् ऋतधियस् तव पादमूलं
हित्वेदम् आत्मच्छदि चात्मगुरोः परस्य ।
देहाद्य् अपार्थम् असद् अन्त्यम् अभिज्षमात्रं
विन्देत ते तर्हि सर्वमनीषितार्थम् ॥

श्रीधरः  यस्माद् एवं तत् तस्मात् तव पादमूलं भजामि । कथम्भूतस्य ? ऋतधियः सत्यज्षानस्वरूपस्य । यद् वा, सत्या धीर् यस्य यस्मिन् वा तस्यात्मगुरोर् जीवनियन्तुर् अतः कारणात् परस्य । किं कृत्वा ? आत्मच्छदि स्वात्मावरकम् अपार्थं च निष्फलम् असच् च तुच्छम् अन्त्यं च नश् चरम् इदं देहादि हित्वा देहादिभजनं त्यक्त्वा । असच् चेत् कथं प्रतीयेत ? तत्राहअभिज्षमात्रम् । न ह्य् अत्यन्तम् असत्, किन्त्व् आत्ममात्रम् । न ततः पृथग् अस्तीत्य् अर्थः ।

नन्व् अपवर्गाय भवतु मद्भजनम्, फलान्तरार्थं त्व् अन्यभजनं कार्यम् एव तत्राहतर्हीति । यदि त्वां भजति पुरुषस् तर्हि ते त्वत्त एव सर्वं मनीषितम् अर्थं विन्देतेति ॥४४॥

क्रमसन्दर्भः  तद् वा इति । तैर् अभिज्षमात्रम् इत्य् अस्य टीकायाम् आत्ममात्रम् इति आत्मन्य् अधिष्ठाने भ्रमाद् एव प्रतीतिर् यस्य तद् इत्य् अर्थः ॥४४॥

विश्वनाथः  ऋतधियः सत्यज्षानस्य । आत्मच्छदि हित्वा आत्मच्छादकं देहादि देहगेहादिममत्वं त्यक्त्वा अपार्थं निष्फलम् असत् तुच्छम् अन्त्यं नश्वरम् । एवम् अन्योऽपि यो भजति स ते त्वाम् अभिज्षमात्रं भक्तसेवाभिज्षम् एव प्राप्नोति । ननु तर्हि निष्काम एव मां भजतु, सकामस् त्व् अन्यं, तत्राहतर्हीति । यदि त्वां विन्देत, तर्हि सर्वमनीषितार्थं विन्देतैव ॥४४॥

 _*_

॥ १२.८.४५ ॥

सत्त्वं रजस् तम इतीश तवात्मबन्धो
मायामयाः स्थितिलयोदयहेतवोऽस्य ।
लीला धृता यद् अपि सत्त्वमयी प्रशान्त्यै
नान्ये नृणां व्यसनमोहभियश् च याभ्याम् ॥

श्रीधरः  ननु ब्रह्मरुद्राव् अपि ममैव मूर्ती, अतो माम् एव किम् अत्यन्तम् आद्रियसे ? तत्राहसत्त्वम् इति । यद् अपि यद्य् अपि तवैव मायया कृट एता लीलास् त्वयैव धृताः, तथापि या सत्त्वमयी, सैव प्रशान्त्यै मोक्षाय, न केवलम् अस्य प्रशान्त्यभावमात्रम् अन्यभजने किन्त्व् अनिष्टं च भवेद् इत्य् आहव्यसनेति ॥४५॥

क्रमसन्दर्भः  तस्य श्रीभगवतः सत्त्वस्य प्राकृतआद् अन्यत्मत्वम् आहसत्त्वं रज इति द्वयम् । अनयोर् अर्थःहे ईश ! यद्य् अपि सत्त्वं रजस् तम इति तवैव मायाकृता लीलाः, कथम्भूताः ? अस्य विश्वस्य स्थित्यादिहेतवः, तथापि या सत्त्वमयी सैव प्रशान्त्यै प्रकृष्टसुखाय भवति, नान्ये रजस्तमोमय्यौ । न केवलं प्रशान्त्यभावमात्रम् अनयोः, किन्त्व् अनिष्टं चेत्य् आहव्यसनेति ॥४५॥ [भगवत्सन्दर्भः ७]

विश्वनाथः  ननु सकामत्वे सति देवान्तरम् अपि भजतु, तत्तद्भजनम् अपि मद्भजनम् एव, यतो देवा मन्मूर्तय एव ते, इति तत्राहसत्त्वम् इति । आत्मबन्धो ! हे प्राणनाथ ! अस्य इन्द्रचन्द्रादिदेवमनुष्यादिमयस्य जगतः स्थित्यादिहेतवः सत्त्वादयो गुणाः । तेऽपि मायामया एव, किं पुनस् तत्कार्या इन्द्राद्या नश्वराः । तेषां भजने मायातीतं त्वां कथं विन्दे ? इति भावः । यद्यप्य् आसु लीलासु मध्ये सत्त्वमयी लीला प्रशान्त्यै धृता, न त्व् अन्ये रजस्तमोमय्यौ याभ्यां व्यसनमोहभिया भवन्ति । तद् अप्य् एतास् तिस्रोऽपि लीला मायामय्य एवेत्य् अन्वयः ॥४५॥

 _*_

॥ १२.८.४६ ॥

तस्मात् तवेह भगवन्न् अथ तावकानां
शुक्लां तनुं स्वदयितां कुशला भजन्ति ।
यत् सात्वताः पुरुषरूपम् उशन्ति सत्त्वं
लोको यतोऽभयम् उतात्मसुखं न चान्यत् ॥

श्रीधरः  तद् एव सदाचारेण द्रढयतितस्माद् इति । हे भगवन् ! तव शुक्लां तनुं श्रीनारायणाख्याम् । अथ तावकानां च शुक्लां तनुं नराख्याम् । यद् यस्मात् सात्वताः सत्त्वम् एव पुरुषस्येश्वरस्य रूपम् उशन्ति मन्यन्ते, न त्व् अन्यद् रजस् तमश् चेति । अत्र हेतुः, यतः सत्त्वाल् लोको वैकुण्ट्ःआख्यो लोकत्वे सत्य् अप्य् अभयं च भोगे सत्य् अप्य् आत्मसुखं च ॥४६॥

क्रमसन्दर्भः  हे भगवन् ! तस्मात् तव शुक्लां सत्त्वमयलीलाधिष्ठात्रीं तनुं श्रीविष्णुरूपां कुशला निपुणा भजन्ति सेवन्ते, न त्व् अन्यां ब्रह्मरुद्ररूपां ते भजन्ति अनुसरन्ति । न तु दक्षभैरवादिरूपाम् । कथम्भूताम् ? स्वस्य तवापि दयितां लोकशान्तिकरत्वात् ।

ननु मम रूपम् अपि सत्त्वात्मकम् इति प्रसिद्धम् । तर्हि कथं तस्यापि मायामयत्वम् एव ? नहि नहीत्य् आहसात्वताः श्रीभागवता यत् सत्त्वं पुरुषस्य तव रूपं प्रकाशम् उशन्ति मन्यन्ते, यतश् च सत्त्वात् लोको वैकुण्ठाख्यः प्रकाशते, तद् अभयम् आत्मसुखं परब्रह्मानन्दस्वरूपम् एवलक्षणस्वरूपशक्तिवृत्तिविशेष उच्यते ।

सत्त्वं विशुद्धं वसुदेवशब्दितं
यद् ईयते तत्र पुमान् अपावृतः । [भा.पु. ४.३.२३]

इत्याद्युदाहरिष्यमाणानुसारात् ।

अगोचरस्य गोचरे हेतुःप्ताप्रत्यक्षवस्तुउनः प्रत्यक्षत्वे कारणं प्तगः सत्त्वम् इत्य् अशुद्धसत्त्वलप्रसिद्ध्यनुसारेण, तथाप्ताप्रत्यक्षवस्तुनः प्रत्यक्षत्वे कफ़् स्वब्तचिच्छक्तिवृत्तिविशेषोऽप्तगो विशुद्धसत्त्वम् इति सङ्गतिलाभाच् च । ततश् च तस्य स्वरूपशक्तिवृत्तित्वेन स्वरूपात्मतैवेत्य् उक्तम्, तद् अभयम् आत्मसुखम् इति ।

ज़्कित्वाप्राधान्यविवक्षयोक्तंलोको यत इति । अर्थान्तरे भगवद्विग्रहं प्रति रूपं यद् एतद् [भा.पु. २.८.२] इत्य् आदौ शुद्धसत्त्वस्वरूपमात्रत्वप्रतिज्षाभङ्गः । अभयम् इत्य् आदौ प्राष्जलताहानिश् च भवति । अन्यत् पदस्यैकस्यैव रजस् तमश् चेति द्विरावृत्तौ प्रतिपत्तिगौरवं चोत्पद्यते । पूर्वम् अपि नान्ये इति द्विवचनेनैव परामृष्टे ॥४६॥ [भगवत्सन्दर्भः ७]

यद् एवैकादशे यत् काय एष भुवनत्रयसन्निवेश [भा.पु. ११.४.४] इत्य् आदौ, ज्षानं स्वत इत्य् अत्र टीकाकृन्मतं यस्य स्वरूपभूतात् सत्त्वात् तनुभृतां ज्षानम् इत्य् अनेन । तथा परोरजः सवितुर् जातवेदा देवस्य भर्ग [भा.पु. ५.७.१४] इत्य् आदौ श्रीभरतजाप्ये तन्मतं परोरजः रजसः प्रकृतेः परं शुद्धसत्त्वात्मकम् इत्य् आदिना । अत एव प्राकृताः सत्त्वादयो गुणा जीवस्यैव, न त्व् ईशस्येति श्रूयते । अथैकादशे सत्त्वं रजस् तम इति गुणा जीवस्य नैव मे [भा.पु. ११.२५.१२] इति ।

श्रीभगवदुपनिषत्सु च

ये चैव सात्त्विका भावा राजसास् तामसाश् च ये ।
मत्त एवेति तान् विद्धि न त्व् अहं तेषु ते मयि ॥
त्रिभिर् गुणमयैर् भावैर् एभिः सर्वम् इदं जगत् ।
मोहितं नाभिजानाति माम् एभ्यः परम् अव्ययम् ॥
दैवी ह्य् एषा गुणमयी मम माया दुरत्यया ।
माम् एव ये प्रपद्यन्ते मायाम् एतां तरन्ति ते ।। [गीता ७.१२४] इति ।

यथा दशमे
हरिर् हि निर्गुणः साक्षात् पुरुषः प्रकृतेः परः ।
स सर्वदृग् उपद्रष्टा तं भजन् निर्गुणो भवेत् ॥ [भा.पु. १०.८८.५] इति ।

श्रीविष्णुपुराणे च
सत्त्वादयो न सन्तीशे यत्र च प्राकृता गुणाः ।
स शुद्धः सर्वशुद्धेभ्यः पुमान् आद्यः प्रसीदतु ॥ [वि.पु. १.९.४४] इति ।

अत्र प्राकृता इति विशिष्य अप्राकृतास् त्व् अन्ये गुणास् तस्मिन् सन्त्य् एवेति व्यष्जितं तत्रैव ।

ह्लादिनी सन्धिनी संवित् त्वय्य् एका सर्वसंश्रये ।
ह्लादतापकरी मिश्रा त्वयि नो गुणवर्जिते ॥ [वि.पु. १.१२.६९] इति ।

तथा च दशमे देवेन्द्रेणोक्तम्
विशुद्धसत्त्वं तव धाम शान्तं
तपोमयं ध्वस्तरजस्तमस्कम् ।
मायामयोऽयं गुणसम्प्रवाहो
न विद्यते तेऽग्रणानुबन्ध ॥ [भा.पु. १०.२७.४] इति ।

अयम् अर्थःधाम स्वरूपभूतप्रकाशशक्तिः । विशुद्धत्वम् आह विशेषणद्वयेन । ध्वस्तरजस्तमस्कं तपोमयम् इति च । तपोऽत्र ज्षानं स तपोऽतप्यतेति श्रुतेः । तपोमयं प्रचुरज्षानस्वरूपम् । जाड्यांशेनापि रहितम् इत्य् अर्थः । आत्मा ज्षानमयः शुद्ध इतिवत् । अतः प्राकृतसत्त्वम् अपि व्यावृत्तम् । अत एव मायामयोऽयं सत्त्वादिगुणप्रवाहस् ते तव न विद्यते । यतोऽसाव् अज्षानेनैवानुबन्ध इति ।

अत एव श्रीभगवन्तं प्रति ब्रह्मादीनां सयुक्तिकम्सत्त्वं विशुद्धं श्रयते भवान् स्थितौ [भा.पु. १०.२.३४३५]इत्यादिद्वाभ्याम् उक्तम् ॥४६॥

विश्वनाथः  अतस् तव मायामयीम् इन्द्रादिमूर्तिम् अशुद्धां विहाय शुद्धसत्त्वस्वरूपा एव तव त्वद्भक्तानां च मूर्तीर् अभिज्षा उपासते इत्य् आहतस्माद् इति । यतः सात्वता नारदाद्याः पुरुषरूपं विष्णुस्वरूपं सत्त्वम् उशन्ति । ननु कीदृशं सत्त्वम् ? तत्राहयतो लोकः, किं स्वर्गादिकः, न यत्र अभयं पातहेतुकभयाभावः, आत्मसुखम् आत्मभूतं सुखं च, न तु कर्मफलं, सलोको वैकुण्ठो यतस् तत् शुद्धसत्त्वं, न चान्यत् प्राकृतं सत्त्वम् ॥४६॥

 _*_

॥ १२.८.४७ ॥

तस्मै नमो भगवते पुरुषाय भूम्ने
विश्वाय विश्वगुरवे परदेवताय ।
नारायणाय ऋषये च नरोत्तमाय
हंसाय संयतगिरे निगमेश्वराय ॥

श्रीधरः  अततं प्रणमति, तस्मै नम इति । हंसाय शुद्धाय । संयतगिरे नियतवाचे । अथ च निगमेश्वराय वेदमार्गप्रवर्तकाय ॥४७॥

क्रमसन्दर्भः  न व्याख्यातम्.

विश्वनाथः  पुरुषाय पुरुषाकारत्वेऽपि भूम्ने सर्वव्यापकाय, तद् अपि विश्वाय दैवमनुष्यतिर्यगादिसर्वरूपाय । आविर्भावप्रयोजनम् आहविश्वगुरवे भक्तिज्षान.विशेषाणाम् उपदेष्ट्रे । न केवलम् उपदेष्टैव त्वम् अपि तु भजनीयश् चेत्य् आहपरदेवतायै अभीष्टदेवाय द्वाभ्याम् एकावतारत्वम् आहऋषये ऋषिरूपनारायणाय ऋषिरूपनरोत्तमाय च । त्यक्तपरिग्रहत्वम् आहहंसाय । मौनशालित्वम् आहसंयतगिरे । तद् अपि निगमेश्वराय वेदप्रवर्तकाय ॥४७॥

 _*_

॥ १२.८.४८ ॥

यं वै न वेद वितथाक्षपथैर् भ्रमद्धीः
सन्तं स्वकेष्व् असुषु हृद्य् अपि दृक्पथेषु ।
तन्माययावृतमतिः स उ एव साक्षाद्
आद्यस् तवाखिलगुरोर् उपसाद्य वेदम् ॥

श्रीधरः  वेदार्थसम्प्रदायप्रवर्तने हेतुत्वं वदन् स्तौतियम् इति । वितथाक्षपथैः कपटेन्द्रियमार्गैर् भ्रमद्धीर् विक्षिप्तबुद्धिः पुमान् स्वेन्द्रियादिषु नियन्तृत्वेन सन्तम् अपि यं त्वां न वेद । दृक्पथेषु विषयेषु । बुद्धिविक्षेपे हेतुः, तन्मायया तस्य तवैव मायया आवृता आत्मनिष्ठा मतिर् यस्य स उ सोऽपि आद्य एव पूर्वम् अविद्वान् एवाखिलगुरोस् तव त्वत्प्रवर्तितं वेदम् उपसाद्य प्राप्य तं त्वां साक्षाद् वेद ॥४८॥

क्रमसन्दर्भः  स्वेन्द्रियेषु सन्तम् अपि एषाम् एव विवरणम् असुषु कर्मेन्द्रियेषु दृक्पथेषु ज्षानेन्द्रियेषु हृद्य् उभयात्मके, नाहं प्रकाशः सर्वस्य योगमायासमावृतः [गीता ७.२५] इति श्रीगीतोपनिषद्भ्यः ॥४८॥

विश्वनाथः  सर्वदुर्ज्षेयत्वम् आहयं वईति वितथाङ्गपथैः कपटेन्द्रियमार्गैर् भ्रमद्धीर् विक्षिप्तबुद्धिः पुमान् स्वेन्द्रियेषु असुषु प्राणेषु हृद्य् अपि नियन्तृत्वेन सन्तम् अपि यं त्वां न वेद । सम्प्रत्य् अवतारसमये दृक्पथेषु सन्तम् अपि त्वां तन्मायया तया प्रसिद्धया मायया आवृतमतिर् न वेद । अन्येषां का वार्ता स उ प्रसिद्धः आद्यो ब्रह्मापि तेऽखिलगुरोः साक्षाद् वेदम् उपसाद्य प्राप्यापि यं त्वां नैव वेद ॥४८॥

 _*_

॥ १२.८.४९ ॥

यद्दर्शनं निगम आत्मरहःप्रकाशं
मुह्यन्ति यत्र कवयोऽजपरा यतन्तः ।
तं सर्ववादविषयप्रतिरूपशीलं
वन्दे महापुरुषम् आत्मनिगूठबोधम् ॥

श्रीधरः  वेदेनैव त्वज्ज्षानम् इत्य् उपपादयन् प्रणमतियस्य तव दर्शनं निगमे भवति । कथम्भूतम् ? आत्मनस् तव रहो रहस्यं तस्य प्रकाशकम् । अन्यथा दुर्ज्षेयताम् अध, अजपरा ब्रह्ममुख्याः कवयोऽपि साष्ख्ययोगादिभिर् यतमाना यत्र त्वयि मुह्यन्ति । कुतः ? इत्य् अत आहसर्वेषां साङ्ख्यादिवादिनां ये वादास् तेषां विषया भेदादयस् तेषां प्रतिरूपं तत्तदनुसारि शीलं स्वभावो यस्य तम् । कुतः ? आत्मना देहादिसङ्घातेन निगूढो बोधो यस्य तम् । एवम्भूतं महापुरुषं त्वां वन्दे ॥४९॥

क्रमसन्दर्भः  न व्याख्यातम्.

विश्वनाथः  वेदशास्त्रज्षेयत्वेऽपि दुर्ज्षेयत्वम् आहयस्य तव दर्शनं ज्षानं निगमे वेदशास्त्र एव । कीदृशम् ? आत्मनस् तव रहस्यस्य प्रकाशकम् । ननु तर्हि वेददर्शिन एव मां जानन्तु, तत्र नेत्य् आहमुह्यन्तीति यत्र वेदे अजपराः अजो ब्रह्मा परः श्रेष्ठो येषाम् । ते मुनयोऽपि यजन्तोऽपि भवत्तत्त्वाज्षानान् मुह्यन्ति । निगमस्य परोक्षवादित्वाद् भवन्मात्रज्षेयत्वम् इति भावः । अत एव हेतुगर्भं विशिनष्टिसर्वे वादा विवर्तादयो निगमोक्तास् तेषां विषयाश् च ये तेषां प्रतिरूपम् एव, न त्व् अनुरूपं शीलं चरित्रं यस्य तम् । अत एवात्मन्य् एव गूढो गुप्तीकृतो बोधः स्वतत्त्वं येन तम् ॥४९॥

इति सारार्थदर्शिन्यां हर्षिण्यां भक्तचेतसाम् ।
द्वादशेऽत्राष्टमोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां दशमस्कन्धे
नारायणस्तवो नाम
अष्टमोऽध्यायः ।
॥ १२.८ ॥



(१२.९)

नवमोऽध्यायः
मार्कण्डेयस्य मायादर्शनं


॥ १२.९.१ ॥

सूत उवाच
संस्तुतो भगवान् इत्थं मार्कण्डेयेन धीमता ।
नारायणो नरसखः प्रीत आह भृगूद्वहम् ॥

श्रीधरः  
नवमे भगवन्मायादि दृक्षोर् दर्शनं मुहुः ।
मायाशिशोर् लयाब्धौ च मुनेर् निर्वेशनिर्गमैः ॥

भगवतः परितोषपूर्वकं तद् अपेक्षितवरदानं कथयितुम् आह, संस्तुत इत्यादिना ॥

क्रमसन्दर्भः  न व्याख्यातम्.

विश्वनाथः
मायादर्शनजं दुःखं नवमे तु मुनेः शिशौ ।
प्रवेशो निष्क्रमः पातो लयाब्धौ वर्ण्यते मुहुः ॥१॥

 _*_

॥ १२.९.२ ॥

श्रीभगवान् उवाच
भो भो ब्रह्मर्षिवर्योऽसि सिद्ध आत्मसमाधिना ।
मयि भक्त्यानपायिन्या तपःस्वाध्यायसंयमैः ॥

श्रीधरः  आत्मसमाधिना चित्तैकाग्र्येण ॥२॥

क्रमसन्दर्भः  तपःस्वाध्यायसंयमैर् य आत्मसमाधिश् चित्तैकाग्र्यं, तेन या अनपायिनी भक्तिः, तया सिद्धोऽसीत्य् अन्वयः ॥२॥

विश्वनाथः  न व्याख्यातम्.

 _*_

॥ १२.९.३ ॥

वयं ते परितुष्टाः स्म त्वद्बृहद्व्रतचर्यया ।
वरं प्रतीच्छ भद्रं ते वरदोऽस्मि त्वदीप्सितम् ॥

श्रीधरः  वयं ते परितुष्टाः स्मेति बहुवचनं सर्वदेवाभिप्रायेण । वरदेशाद् इत्य् एकवचनं द्वयोर् ऐक्याभिप्रायेण । प्रतीच्छ गृहाण ॥३॥

क्रमसन्दर्भः  न व्याख्यातम्.

विश्वनाथः  वयम् इति बहुवचनम् अग्रे प्रस्तोष्यमाणशिवोमाद्यभिप्रायेण ॥३॥

 _*_

॥ १२.९.४ ॥

श्रीऋषिर् उवाच
जितं ते देवदेवेश प्रपन्नार्तिहराच्युत ।
वरेणैतावतालं नो यद् भवान् समदृश्यत ॥

श्रीधरः  वरेण च्छन्दयता त्वया जितम् उत्कर्षो दर्शितः । मम तु वराकाङ्क्षा नास्तीत्य् आहवरेणेति ॥४॥

क्रमसन्दर्भः  एतावता वरेणैवालं पर्याप्तिर् जाता । किं तत् ? यद् भवान् इति ॥४॥

विश्वनाथः  जितं ते तव सर्वोत्कर्षोऽस्त्य् एव ॥४॥

 _*_

॥ १२.९.५ ॥

गृहीत्वाजादयो यस्य श्रीमत्पादाब्जदर्शनम् ।
मनसा योगपक्वेन स भवान् मेऽक्षिगोचरः ॥

श्रीधरः  यस्य तव श्रीमत्पादाब्जदर्शनं मनसापि गृहीत्वा प्राप्य कृतार्था अजादयो भवन्ति स भवान् मेऽक्षगोचरो जातोऽस्ति किम् अतः परं वरेणेत्य् अर्थः ॥५॥

क्रमसन्दर्भः  यतो गृहीत्वेति । अजादयोऽपि कृतार्था भवन्तीति शेषः ॥५॥

विश्वनाथः  गृहीत्वा कृतार्थिनो भवन्तीति शेषः ॥५॥

 _*_

॥ १२.९.६ ॥

अथाप्य् अम्बुजपत्राक्ष पुण्यश्लोकशिखामणे ।
द्रक्ष्ये मायां यया लोकः सपालो वेद सद्भिदाम् ॥

श्रीधरः  द्रक्ष्ये द्रष्टुम् इच्छामि । लोकपालैर् ब्रह्मादिभिः सहितोऽयं लोको जनो यया सद्भिदां सति वस्तुनि भेदम् ॥६॥

क्रमसन्दर्भः  अथापि प्रारब्धमयकौतुकवशतयेति भावः । ननु जगत् पश्यन् मम मायां पश्यन्न् एवासि ? तत्राहययेति । अन्तः सतो बहिर् भिदां विदारणं प्रलयं यया मद्विदितया सत्या मद्द्वारा अन्योऽपि सपालो लोको वेद जानीयात् ॥६॥

विश्वनाथः  द्रक्ष्ये दिदृक्षे । सतः कारणस्य भिदां कार्याकारेण नामाभेदम् । यद् वा, सतो द्वैतप्रपष्चस्य भिदां प्रलये सति विदारणम् ॥६॥

 _*_

॥ १२.९.७ ॥

सूत उवाच
इतीडितोऽर्चितः कामम् ऋषिणा भगवान् मुने ।
तथेति स स्मयन् प्रागाद् बदर्याश्रमम् ईश्वरः ॥

श्रीधरः  तथेति द्रक्ष्यसीति । स ईश्वरः स्मयन् प्रागात् । षाठान्तरे क्रियविशेषणम् ॥७॥

क्रमसन्दर्भः  न व्याख्यातम्.

विश्वनाथः  स्मयन्न् इति । मायादर्शनं दुःखानुभवहेतुर् एव केवलम् । स एव वरो व्रियते चेद् दत्त एव, वर्स्यावश्यदेयत्वात् । किन्तु मायादर्शनकौतुकं मयानास्वादितम् इत्य् अन्यथास्य तदनुबुभूषा नैव निवर्तिष्यते, तस्माद् दुःखम् अनुभूयैव ततो निवर्तताम् । यथा स्वदुःखहेताव् अपि कर्मणि क्वचित् प्रवर्तमाने हठिनि स्वसुते निवर्तयितुम् असमर्थस्य पितुर् अप्य् अनुज्षाप्रदानम् एवेति । किन्तु भक्तस्यास्य निर्वृत्यर्थं शिशुरूपेण तन्मध्येऽपि स्वदर्शनानन्दोऽदास्यत एवेत्य् अभिप्रायव्यष्जकं स्मितम् ॥७॥

 _*_

॥ १२.९.८ ॥

तम् एव चिन्तयन्न् अर्थम् ऋषिः स्वाश्रम एव सः ।
वसन्न् अग्न्यर्कसोमाम्बु भूवायुवियदात्मसु ॥

श्रीधरः  तम् एवार्थं मायादर्शनरूपम् । अग्न्यादिमूर्तिषु ॥८॥

क्रमसन्दर्भः  तम् एव श्रीहरिम् एव अर्थं परमार्थरूपं चिन्तयन्, न तु मायादर्शनम् इत्य् अर्थः । स्वकर्मफलनिर्दिष्टम् इति न्यायेन ॥८॥

विश्वनाथः  तम् एवार्थं मायादर्शनरूपम् ॥८॥

 _*_

॥ १२.९.९ ॥

ध्यायन् सर्वत्र च हरिं भावद्रव्यैर् अपूजयत् ।
क्वचित् पूजां विसस्मार प्रेमप्रसरसम्प्लुतः ॥

श्रीधरः  भावद्रव्यैर् मनोमयैर् द्रव्यैः । क्वचित् कदाचित् प्रेमप्रसरसम्प्लुतः प्रेमोद्रेकं प्राप्तः ॥९॥

क्रमसन्दर्भः  न व्याख्यातम्.

विश्वनाथः  भावद्रव्यैर् मनोमयैः ॥९॥

 _*_

॥ १२.९.१० ॥

तस्यैकदा भृगुश्रेष्ठ पुष्पभद्रातटे मुनेः ।
उपासीनस्य सन्ध्यायां ब्रह्मन् वायुर् अभून् महान् ॥

श्रीधरः, विश्वनाथः  मायादर्शनम् आहतस्येत्यादिना ॥१०॥

क्रमसन्दर्भः  न व्याख्यातम्.

 _*_

॥ १२.९.११ ॥

तं चण्डशब्दं समुदीरयन्तं
बलाहका अन्व् अभवन् करालाः ।
अक्षस्थविष्ठा मुमुचुस् तडिद्भिः
स्वनन्त उच्चैर् अभि वर्षधाराः ॥

श्रीधरः  तं वायुम् अनु बलाहका मेघा अभवन्न् आविर् बभूवुः । ते च तडिद्भिः सहिता उच्चैः स्वनन्तो गर्जन्तः । अक्षो रथाङ्गं तद्वत् स्थविष्ठा अभितो वर्षधारा मुमुचुः ॥११॥

क्रमसन्दर्भः  न व्याख्यातम्.

विश्वनाथः  अक्षो रथाङ्गं तद्वद् अतिस्थूलाः ॥११॥

 _*_

॥ १२.९.१२ ॥

ततो व्यदृश्यन्त चतुः समुद्राः
समन्ततः क्ष्मातलम् आग्रसन्तः ।
समीरवेगोर्मिभिर् उग्रनक्र
महाभयावर्तगभीरघोषाः ॥

श्रीधरः  चतुर् दिक्षु वर्तमानाः समुद्राः समीरवेगेनोर्मयस् तैर् भूतलं ग्रसन्तः । उग्रा नक्रा येषु, महाभया आवर्ता येषु, गभीरो घोषो येषु, ते च ते च ते च ॥१२॥

क्रमसन्दर्भः, विश्वनाथः  न व्याख्यातम्.

 _*_

॥ १२.९.१३ ॥

अन्तर् बहिश् चाद्भिर् अतिद्युभिः खरैः
शतह्रदाभिर् उपतापितं जगत् ।
चतुर्विधं वीक्ष्य सहात्मना मुनिर्
जलाप्लुतां क्ष्मां विमनाः समत्रसत् ॥

श्रीधरः  आत्मना सह जरायुजादिचतुर्विधं जगद् अन्तर् बहिश् चोपतापितं वीक्ष्य । क्ष्मां जलाप्लुतां वीक्ष्य । मुनिः समत्रसद् भयं प्राप । केनोपतापितम् ? अद्भिः । कथम्भूताभिः ? अतिद्युभिर् अतिक्रान्ता द्यौर् याभिः । स्वरैश् च सूर्यरश्मिभिर् वायुभिर् वेति शेषः । शतह्रदाभिश् च विद्युद्भिः । दीर्घत्वम् आर्षं छन्दोऽनुसारेण ॥१३॥

क्रमसन्दर्भः  न व्याख्यातम्.

विश्वनाथः  अतिक्रान्ता द्यौर् याभिस् ताभिर् अद्भिः । खरैः सूर्यरश्मिभिः शतह्रदाभिर् विद्युद्भिः । दीर्घत्वम् आर्षम् ॥१३॥

 _*_

॥ १२.९.१४ ॥

तस्यैवम् उद्वीक्षत ऊर्मिभीषणः
प्रभष्जनाघूर्णितवार् महार्णवः ।
आपूर्यमाणो वरषद्भिर् अम्बुदैः
क्ष्माम् अप्यधाद् द्वीपवर्षाद्रिभिः समम् ॥

श्रीधरः  प्रभष्जनेनाघूर्णितं प्रकम्पितं वाः उदकं यस्मिन् सः । अप्य् अधाच्छादयाम् आस । समं सह ॥१४॥

क्रमसन्दर्भः, विश्वनाथः  न व्याख्यातम्.

 _*_

॥ १२.९.१५ ॥

सक्ष्मान्तरिक्षं सदिवं सभागणं
त्रैलोक्यम् आसीत् सह दिग्भिर् आप्लुतम् ।
स एक एवोर्वरितो महामुनिर्
बभ्राम विक्षिप्य जटा जडान्धवत् ॥

श्रीधरः  सक्ष्मान्तरिक्षं भूम्यन्तरिक्षस्थप्राणिसहितम् । सदिवं स्वर्गस्थदेवसहितम् । भागणा ज्योतिर् गणास् तैः सहितम् । जटा विक्षिप्य विकीर्य ॥१५॥

क्रमसन्दर्भः  न व्याख्यातम्.

विश्वनाथः  सभागणं ज्योतिर्गणसहितम् ॥१५॥

 _*_

॥ १२.९.१६ ॥

क्षुत्तृट्परीतो मकरैस् तिमिङ्गिलैर्
उपद्रुतो वीचिनभस्वताहतः ।
तमस्य् अपारे पतितो भ्रमन् दिशो
न वेद खं गां च परिश्रमेषितः ॥

श्रीधरः  परिश्रमेण इषितो गतः प्राप्त इत्य् अर्थः । इषु सर्पणे इत्य् अस्मात् ॥१६॥

क्रमसन्दर्भः  न व्याख्यातम्.

विश्वनाथः  वीचियुक्तेन नभस्वता आहतः प्राप्ताघातः । परिश्रमेण इषितः प्राप्तः इषगताव् इत्य् अस्मात् ॥१६॥

 _*_

॥ १२.९.१७ ॥

क्वचिन् मग्नो महावर्ते तरलैस् ताडितः क्वचित् ।
यादोभिर् भक्ष्यते क्वापि स्वयम् अन्योन्यघातिभिः ॥

श्रीधरः  अन्योन्यघातिभिस् तद्भक्षणाय परस्परं युध्यद्भिः ॥१७॥

क्रमसन्दर्भः, विश्वनाथः  न व्याख्यातम्.

 _*_

॥ १२.९.१८ ॥

क्वचिच् छोकं क्वचिन् मोहं क्वचिद् दुःखं सुखं भयम् ।
क्वचिन् मृत्युम् अवाप्नोति व्याध्यादिभिर् उतार्दितः ॥

न कतमेनापि व्याख्यातम्.

 _*_

॥ १२.९.१९ ॥

अयुतायुतवर्षाणां सहस्राणि शतानि च ।
व्यतीयुर् भ्रमतस् तस्मिन् विष्णुमायावृतात्मनः ॥

श्रीधरः  विष्णुमायावृतात्मन इति स तथा दृष्टवान् इत्य् अर्थः ॥१९॥

क्रमसन्दर्भः  अयुतायुतवर्षाणाम् इति तस्य भानं जातम् इत्य् अर्थः ॥१९॥

विश्वनाथः  न व्याख्यातम्.

 _*_

॥ १२.९.२० ॥

स कदाचिद् भ्रमंस् तस्मिन् पृथिव्याः ककुदि द्विजः ।
न्याग्रोधपोतं ददृशे फलपल्लवशोभितम् ॥

श्रीधरः  ककुद्य् उन्नतप्रदेशे न्यग्रोधपोतं कोमलवटम् ॥२०॥

क्रमसन्दर्भः  न व्याख्यातम्.

विश्वनाथः  ककुदि उन्नतप्रदेशे ॥२०॥

 _*_

॥ १२.९.२१ ॥

प्रागुत्तरस्यां शाखायां तस्यापि ददृशे शिशुम् ।
शयानं पर्णपुटके ग्रसन्तं प्रभया तमः ॥

श्रीधरः  तस्येशानदिक्शाखायां शिशुम् अपि ॥२१॥

क्रमसन्दर्भः, विश्वनाथः  न व्याख्यातम्.

 _*_

॥ १२.९.२२ ॥

महामरकतश्यामं श्रीमद्वदनपङ्कजम् ।
कम्बुग्रीवं महोरस्कं सुनासं सुन्दरभ्रुवम् ॥

श्रीधरः  श्रीमद्रम्यं वदनपङ्कजं यस्य तम् । कम्बुवत् त्रिरेखावृता ग्रीवा यस्य तम् । महोरस्कं विशालवक्षसम् । सुनासं शोभना नासा यस्य तम् । सुन्दरे भ्रुवौ यस्य तम् ॥२२॥

क्रमसन्दर्भः, विश्वनाथः  न व्याख्यातम्.

_*_

॥ १२.९.२३ ॥

श्वासैजदलकाभातं कम्बुश्रीकर्णदाडिमम् ।
विद्रुमाधरभासेषच् छोणायितसुधास्मितम् ॥

श्रीधरः  श्वासैर् एजन्तः कम्पमाना अलकास् तैर् आभातं शोभितम् । कम्बुवदन्तर्वलयेन श्रीर् ययोस् तौ कम्बुश्रियौ तयोः कर्णयोर् दाडिमपुष्पे यस्य तम् । विद्रुमतुल्याधरभासा ईषच्छोणायितं सुधातुल्यं स्मितं यस्य तम् ।

क्रमसन्दर्भः  न व्याख्यातम्.

विश्वनाथः  श्वासैर् एजन्तः कम्पमाना अलकास् तैर् आभतम् । कम्बुवद् अन्तर्वलयेन श्रीर् ययोस् तौ कम्बुश्रियौ तयोः कर्णयोर् दाडिम्बपुष्पे यस्य तम् ॥२३॥

 _*_

॥ १२.९.२४ ॥

पद्मगर्भारुणापाङ्गं हृद्यहासावलोकनम् ।
श्वासैजद्वलिसंविग्न निम्ननाभिदलोदरम् ॥

श्रीधरः  पद्मगर्भवत् आ ईषद् अरुणाव् अपाङ्गौ नेत्रप्रान्तौ यस्य तत् । हृद्यो हासो यस्मिंस् तदवलोकनं यस्य तम् । श्वासैर् एजन्त्यश् चलन्त्यो वलयस् तिर्यङ्नम्नरेखास् ताभिः संविग्ना चष्चला निम्ना गम्भीरा नाभिर् यस्मिंस् तद्दलवदश्वत्थपत्रसङ्काशम् उदरं यस्य तम् ॥२४॥

क्रमसन्दर्भः  न व्याख्यातम्.

विश्वनाथः  श्वासैर् एजन्त्यश् चलन्त्यो वलयस् तिर्यङ्निम्नरेखास् ताभिः सह सम्विग्नं चष्चलं निम्ननाभिः गभीरनाभिः । दलोदरं दलम् अश्वत्थपत्रं, तद्वद् उदरं यस्य तम् ॥२४॥

 _*_

॥ १२.९.२५ ॥

चार्वङ्गुलिभ्यां पाणिभ्याम् उन्नीय चरणाम्बुजम् ।
मुखे निधाय विप्रेन्द्रो धयन्तं वीक्ष्य विस्मितः ॥

श्रीधरः  चारवोऽङ्गुलयो ययोस् ताभ्याम् उन्नीयाकृष्य धयन्तं पिबन्तम् ॥२५॥

क्रमसन्दर्भः  न व्याख्यातम्.

विश्वनाथः  मच्चरणाम्बुजे कीदृशं मधु वर्तते यत एतद् आस्वादनार्थं बहवो मद्भक्ता यतन्ते तस्माद् इदम् अहम् अप्य् आस्वाद्य परिचेष्ये, इतीव धयन्तं पिबन्तम् ॥२५॥

 _*_

॥ १२.९.२६ ॥

तद्दर्शनाद् वीतपरिश्रमो मुदा
प्रोत्फुल्लहृत्पद्मविलोचनाम्बुजः ।
प्रहृष्टरोमाद्भुतभावशङ्कितः
प्रष्टुं पुरस् तं प्रससार बालकम् ॥

श्रीधरः  हृत्पद्मं च विलोचनाम्बुजे च प्रोत्फुल्लानि तानि यस्य सः । अद्भुतभावोऽत्याश्चर्यरूपं तेन शङ्कितः सन्न् अपि तं प्रष्टुं पुरः प्रससार समीपं गतः ॥२६॥

क्रमसन्दर्भः  न व्याख्यातम्.

विश्वनाथः  अद्भुतभावेन अत्याश्चर्यस्वरूपेण शङ्कितः नायं प्राकृतो बालक इति प्राप्ताशङ्कोऽपि प्रष्टुम् ॥२६॥

 _*_

॥ १२.९.२७ ॥

तावच् छिशोर् वै श्वसितेन भार्गवः
सोऽन्तः शरीरं मशको यथाविशत् ।
तत्राप्य् अदो न्यस्तम् अचष्ट कृत्स्नशो
यथा पुरामुह्यद् अतीवविस्मितः ॥

श्रीधरः  अद इदं जगद् यथा पुरा प्रलयात् पूर्वं न्यस्तं विन्यस्तं दृष्ट्वा चातीव विस्मितः सन्न् अमुह्यत ॥२७॥

क्रमसन्दर्भः  न व्याख्यातम्.

विश्वनाथः  अदः जगत् । यथा पुरा प्रलयात् पूर्वम् ॥२७॥

 _*_

॥ १२.९.२८ ॥

खं रोदसी भागणान् अद्रिसागरान्
द्वीपान् सवर्षान् ककुभः सुरासुरान् ।
वनानि देशान् सरितः पुराकरान्
खेटान् व्रजान् आश्रमवर्णवृत्तयः ॥

श्रीधरः  कृत्स्नशो दर्शनं प्रपष्चयति, खम् इत्यादिना । ककुभो दिशः । पुराण्याकरांश् च । खेटान् कर्षकग्रामान् । व्रजान् गोकुलानि । आश्रमांश् च वर्णांश् च तेषां वृत्तीश् चेत्य् अर्थः ॥२८॥

क्रमसन्दर्भः, विश्वनाथः  न व्याख्यातम्.

 _*_

॥ १२.९.२९ ॥

महान्ति भूतान्य् अथ भौतिकान्य् असौ
कालं च नानायुगकल्पकल्पनम् ।
यत् किष्चिद् अन्यद् व्यवहारकारणं
ददर्श विश्वं सद् इवावभासितम् ॥

श्रीधरः  नानायुगानि कल्पांश् च कल्पयति तैर् वा कल्प्यत इति तथा तं कालं च । सद् इव परमार्थ इवावभासितं तेनैव ॥२९॥

क्रमसन्दर्भः  न व्याख्यातम्.

विश्वनाथः  न मार्कण्डेयः दिवा दिवत एव अवभासितं प्रकाशयुक्तं ददर्श ॥२८॥

 _*_

॥ १२.९.३० ॥

हिमालयं पुष्पवहां च तां नदीं
निजाश्रमं यत्र ऋषी अपश्यत ।
विश्वं विपश्यष् छ्वसिताच् छिशोर् वै
बहिर् निरस्तो न्यपतल् लयाब्धौ ॥

श्रीधरः, क्रमसन्दर्भः  न व्याख्यातम्.

विश्वनाथः  पुष्पवहां पुष्पभद्राम् ॥३०॥

 _*_

॥ १२.९.३१ ॥

तस्मिन् पृथिव्याः ककुदि प्ररूठं
वटं च तत्पर्णपुटे शयानम् ।
तोकं च तत्प्रेमसुधास्मितेन
निरीक्षितोऽपाङ्गनिरीक्षणेन ॥

श्रीधरः  वटं च तोकं च वीक्ष्य तस्य प्रेम्णा सुधातुल्यस्मितयुक्तेनापाङ्गनिरीक्षणेन निरीक्षितः सन् । अथ तं बालकम् अधोक्षजं परिष्वक्तुम् अभ्ययाद् इति द्वयोर् अन्वयः । कथं भूतम् । नेत्राभ्यां हृदि धिष्ठितम् अधिष्ठितम् ॥३१॥

क्रमसन्दर्भः, विश्वनाथः  न व्याख्यातम्.

 _*_

॥ १२.९.३२ ॥

अथ तं बालकं वीक्ष्य नेत्राभ्यां धिष्ठितं हृदि ।
अभ्ययाद् अतिसङ्क्लिष्टः परिष्वक्तुम् अधोक्षजम् ॥

न कतमेनापि व्याख्यातम्.
 _*_

॥ १२.९.३३ ॥

तावत् स भगवान् साक्षाद् योगाधीशो गुहाशयः ।
अन्तर्दध ऋषेः सद्यो यथेहानीशनिर्मिता ॥

श्रीधरः  तावत् परिष्वङ्गलाभात् पूर्वम् एव ऋषेस् तस्यान्तर्हितो बभूव । तदुद्यमवैफल्ये दृष्टान्तः, अनीशो निर्दैवस् तेन निर्मिता ईहा क्रीडा यथेति ॥३३॥

क्रमसन्दर्भः  सद्यस् तदन्तर्धाने दृष्टान्तःयथेहेति अनीश ईहायाम् असमर्थः, तेन निर्मिता ईहा वाष्छा यथा सद्योऽन्तर्धत्ते, तथा तस्माद् ऋषेस् तादृशवाष्छाविषयोऽपि भगवान् अन्तर्दध इत्य् अर्थः ॥३२॥

विश्वनाथः  लयाब्धौ निपत्य पुनर् अप्य् अयुतायुतवर्षपर्यन्तं कष्ठम् अनुभूय, पृथिव्याः ककुदि बटपत्रशायिनं बालं ददर्श, तस्य प्रेम्णा सुधातुल्यस्मितयुक्तेनापाङ्गनिरीक्षणेन निरीक्षितः सन् पुनर् अपि तदीयश्वासेन पूर्ववत् तत्प्रवेशनिर्गमौ । एवम् एव सप्तकृत्वः प्रवेशनिर्गमवाक्यदृष्ट्या ज्षेयौ । अनीशो दरिद्रस् तस्य ईहा धनादिवाष्छा यथा सद्य एवोत्पद्य सद्य एव लीयते तद्वद् इत्य् अर्थः ॥३३॥

 _*_

॥ १२.९.३४ ॥

तम् अन्व् अथ वटो ब्रह्मन् सलिलं लोकसम्प्लवः ।
तिरोधायि क्षणाद् अस्य स्वाश्रमे पूर्ववत् स्थितः ॥

श्रीधरः  अन्तर्हितं भगवन्तम् अनु वटः सलिलं लोकसम्प्लवश् च तिरोधाय्य् अन्तर्हितः । स च स्वाश्रम एव यथापूर्वं स्थित इति ॥३४॥

क्रमसन्दर्भः  न व्याख्यातम्.

विश्वनाथः  क्षणाद् अस्येति । क्षणमात्रकालमध्ये एव स्पतकल्पसङ्ख्यः कालः प्रविष्टोऽभूद् अतर्क्यभगवच्छक्त्यैवेति भावः । तिरोधायीति कर्मकर्तरि चिण् ॥३४॥

इति सारार्थदर्शिन्यां हर्षिण्यां भक्तचेतसाम् ।
द्वादशे नवमोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां दशमस्कन्धे
मार्कण्डेयस्य मायादर्शनं नाम
नवमोऽध्यायः ।
॥ १२.९ ॥


(१२.१०)

अथ दशमोऽध्यायः
मार्कण्डेयस्य वरलाभः

॥ १२.१०.१ ॥

सूत उवाच
स एवम् अनुभूयेदं नारायणविनिर्मितम् ।
वैभवं योगमायायास् तम् एव शरणं ययौ ॥

श्रीधरः  
दशमे शिव आगत्य मुनेस् तुष्टो वरान् अदात् ।
तेन साकम् अतिप्रीत्या समाभाष्य सभाजयन् ॥

क्रमसन्दर्भः  न व्याख्यातम्.

विश्वनाथः
सोमेशदर्शनं तस्य स्तुतिस् तेनाभिनन्दनम् ।
मुनेः स्वेष्टवरप्राप्तिस् तस्माद् दशम उच्यते ॥१॥

 _*_

॥ १२.१०.२ ॥

श्रीमार्कण्डेय उवाच
प्रपन्नोऽस्म्य् अङ्घ्रिमूलं ते प्रपन्नाभयदं हरे ।
यन्माययापि विबुधा मुह्यन्ति ज्षानकाशया ॥

श्रीधरः  ज्षानकाशया ज्षानवत्प्रकाशमानया । त्वद्भजनं विना विद्वांसो ‘पि यस्य तव मायया ज्षानिनो वयम् इत्य् अहङ्कारेण विमुह्यन्तीत्य् अर्थाह् ॥२॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.३ ॥

सूत उवाच
तम् एवं निभृतात्मानं वृषेण दिवि पर्यटन् ।
रुद्राण्या भगवान् रुद्रो ददर्श स्वगणैर् वृतः ॥

श्रीधरः  श्रीनारायण एव स्वमायादर्शनश्रान्तं शिवरूपेण सान्त्वयाम् आस, तद् आहतम् एवम् इत्यादिना । निभृतात्मानं समादितचित्तम् । रुद्राण्या भवान्या ॥३॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.४ ॥

अथोमा तम् ऋषिं वीक्ष्य गिरिशं समभाषत ।
पश्येमं भगवन् विप्रं निभृतात्मेन्द्रियाशयम् ॥

श्रीधरः  निभृता निश्चला आत्मेन्द्रियाशया देहेन्द्रियमनांसि यस्य तम् ॥४॥

क्रमसन्दर्भः  न व्याख्यातम्.

विश्वनाथः  ज्षानकाशया ज्षानेऽवर्तमानेऽपि काशया प्रकाशितुं समर्तयेत्य् अर्थः । तत्राहम् एव प्रमाणम् अभूवम् इति भावः ॥४॥

 _*_

॥ १२.१०.५ ॥

निभृतोदझषव्रातो वातापाये यथार्णवः ।
कुर्व् अस्य तपसः साक्षात् संसिद्धिं सिद्धिदो भवान् ॥

श्रीधरः  निभृतं निश्चलभक्तिम् इति ॥५॥

क्रमसन्दर्भः  न व्याख्यातम्.

विश्वनाथः  निभृतानि निश्चलीभूतानि उदकानि झषव्राताश् च यत्र सः ॥५॥

 _*_

॥ १२.१०.६ ॥

श्रीभगवान् उवाच
नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।
भक्तिं परां भगवति लब्धवान् पुरुषेऽव्यये ॥

श्रीधरः  आशिषो ‘भ्युदयलक्षणाः । उत निश्चितम् । अत्र हेतुः, भक्तिम् इति ॥६॥

चैतन्यमतमष्जुषा  नैवेच्छत्य् आशिष इत्यादि । कथं नेच्छति ? तत्राहभक्तिं परां भगवति लब्धवान् । एवम्भूतो हि मोक्षम् अपि न वाष्छतीति भावः । तथापि वरम् एकं वृणे, तम् आहभक्तिं परां भगवति तत्परेषु तथा त्वयि इति ॥६॥

सनातनः (ह.भ.वि. ११.५७८)  आशिषो ‘भ्युदयलक्षणाः । उत स्मितौ । तत्र हेतुःभक्तिम् इति । अव्यये परिपूर्णे पुरुषे श्रीकृष्णे ॥६॥

क्रमसन्दर्भः  न व्याख्यातम्.

विश्वनाथः  आशिषोऽणिमाद्याः सिद्धीः । तर्हि मोक्षं देहीति तत्राहमोक्षम् अपीति, तर्हि भक्तिं देहीतितत्राहभक्तिम् इति ॥६॥

 _*_

॥ १२.१०.७ ॥

अथापि संवदिष्यामो भवान्य् एतेन साधुना ।
अयं हि परमो लाभो नृणां साधुसमागमः ॥

श्रीधरः  संवदिष्यामः संवदं करिष्यामः ॥७॥

सनातनः (ह.भ.वि. १०.२८६)  यद्यपि,

नैवेच्छत्य् आशिषः क्वापि ब्रह्मर्षिर् मोक्षम् अप्य् उत ।
भक्तिं परां भगवति लब्धवान् पुरुषेऽव्यये ॥ [भा.पु. १२.१०.६].

तथापि अनेन श्रीमार्कण्डेयेन सह संवादिष्यामः सम्भाषां करिष्यामः, यतः साधुभिः समागमः संयोगः, अयम् एव परमो लाभः फलम् ॥२८६॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.८ ॥

सूत उवाच
इत्य् उक्त्वा तम् उपेयाय भगवान् स सतां गतिः ।
ईशानः सर्वविद्यानाम् ईश्वरः सर्वदेहिनाम् ॥

श्रीधरः  सतां गतित्वे हेतुः, ईशान् इति ॥८॥

क्रमसन्दर्भः  न व्याख्यातम्.

विश्वनाथः  सताम् अभीप्सितभक्तिप्रदायित्वाद् गतिः । न केवलं सताम् एव गतिर्, अपि तु सकामानाम् अपीत्य् आहईशान इति । नात्र चित्रम् इत्य् आहईश्वर इति ॥८॥

 _*_


॥ १२.१०.९ ॥

तयोर् आगमनं साक्षाद् ईशयोर् जगदात्मनोः ।
न वेद रुद्धधीवृत्तिर् आत्मानं विश्वम् एव च ॥

श्रीधरः  रुद्धा धियोऽन्तःकरणस्य वृत्तयो येन सः ॥९॥

क्रमसन्दर्भः  समाधिम् आहतयोर् इति । तयो रुद्रतत्पत्न्योः । भगवदंशतच्छक्तित्वाज् जगदात्मनोस् तत्प्रवर्तकयोर् अपि । तत्र हेतुःभक्तिं परां [भा.पु. १२.१०.६] इति पूर्वोक्तेः । तस्माद् असम्प्रज्षातनाम्नो ब्रह्मसमाधितो भिन्न एवासौ ॥९॥

विश्वनाथः  न केवलं तयोर् आगमनं वेद, अपि तु आत्मानम् अहन्तास्पदं विश्वम् इदङ्कारास्पदं च ॥९॥

 _*_

॥ १२.१०.१० ॥

भगवांस् तद् अभिज्षाय गिरिशो योगमायया ।
आविशत् तद्गुहाकाशं वायुश् छिद्रम् इवेश्वरः ॥

श्रीधरः, विश्वनाथः  न व्याख्यातम्.

क्रमसन्दर्भः  भगवांस् तद् अभिज्षायेति स्वनिष्ठाभिव्यक्त्यर्थः स्वयं श्रीविष्णाव् अन्तर्हिते सतीति, गिरिशस्य तद्व्युदाससामर्थ्यायोगात् । यद् वा, श्रीभगवान् शिवाभिप्रायं विज्षाय योगमायया गिरिशः सन् तद्रूपम् आविष्टः सन् पुनस् तस्य मार्कण्डेयस्य गुहाकाशं हृदयम् आविशद् इत्य् अर्थः । तत्र हेतुःईश्वर इति । एवम् एवोक्तम् टीकाकृद्भिःश्रीनारायण एव स्वमायया दर्शनश्रान्तं शिवरूपेण सान्त्वयामास [भावार्थदीपिका १२.१०.३] इति ॥१०॥

 _*_

॥ १२.१०.१११३ ॥

आत्मन्य् अपि शिवं प्राप्तं तडित्पिङ्गजटाधरम् ।
त्र्यक्षं दशभुजं प्रांशुम् उद्यन्तम् इव भास्करम् ॥
व्याघ्रचर्माम्बरधरं शूलधनुरिष्वसिचर्मभिः ।
अक्षमालाडमरुक कपालं परशुं सह ॥
बिभ्राणं सहसा भातं विचक्ष्य हृदि विस्मितः ।
किम् इदं कुत एवेति समाधेर् विरतो मुनिः ॥

श्रीधरः  श्रीधरः  न केवलं बहिर् एवात्मन्य् अपि प्राप्तं शिवं विचक्ष्य विस्मितः । कथं प्राप्तम् । सहसा कस्माद् एव हृदि भातम् । कथं भूतम् । तडिद्वत्पिशङ्गा जटा धारयतीति तथा तम् । त्रीण्य् अक्षीणि यस्य तम् । शूलादिभिः सहाक्षमालादीन् बिभ्राणम् इत्य् अन्वयः । अक्षमालादीनां द्वन्द्वैक्यम् । विस्मयपूर्वकं बहिर् दर्शनम् आह, किम् इदम् इति ॥१११३॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.१४ ॥

नेत्रे उन्मील्य ददृशे सगणं सोमयागतम् ।
रुद्रं त्रिलोकैकगुरुं ननाम शिरसा मुनिः ॥

न कतमेनापि व्याख्यातम्

 _*_

॥ १२.१०.१५ ॥

तस्मै सपर्यां व्यदधात् सगणाय सहोमया ।
स्वागतासनपाद्यार्घ्य गन्धस्रग्धूपदीपकैः ॥

श्रीधरः  सोमया उमया सहागतं रुद्रं ददृशे । ततो ननाम ॥१४॥

क्रमसन्दर्भः  न व्याख्यातम्.

विश्वनाथः  सोमया स मार्कण्डेयः उमया सह, सोऽचिलोपे चेत् पादपूरणम् इति सो लोपः ॥१४॥

 _*_

॥ १२.१०.१६ ॥

आह त्व् आत्मानुभावेन पूर्णकामस्य ते विभो ।
करवाम किम् ईशान येनेदं निर्वृतं जगत् ॥

श्रीधरः  पूर्णकामत्वं व्यनक्ति, येन त्वया जगन्निर्वृतं भवतीति ॥१६॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.१७ ॥

नमः शिवाय शान्ताय सत्त्वाय प्रमृडाय च ।
रजोजुषोऽपि घोराय नमस् तुभ्यं तमोजुषे ॥

श्रीधरः  निर्गुणत्वेन त्रिगुणत्वेन च नमस्करोति, नमः शिवाय निर्गुणाय । सत्त्वाय सत्त्वाधिष्ठात्रे । अत एव प्रमृडयति सुखयतीति तथा तस्मै ॥१७॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.१८ ॥

सूत उवाच
एवं स्तुतः स भगवान् आदिदेवः सतां गतिः ।
परितुष्टः प्रसन्नात्मा प्रहसंस् तम् अभाषत ॥

न कतमेनापि व्याख्यातम्
 _*_

॥ १२.१०.१९ ॥

श्रीभगवान् उवाच
वरं वृणीष्व नः कामं वरदेशा वयं त्रयः ।
अमोघं दर्शनं येषां मर्त्यो यद् विन्दतेऽमृतम् ॥

श्रीधरः  नोऽस्मत्तः त्रयो ब्रह्मविष्णुमहेश्वराः । यद् येभ्यः । ते वयम् ॥१९॥

क्रमसन्दर्भः  न व्याख्यातम्.

विश्वनाथः  नोऽस्मत्तः यद् येभ्यः ॥१९॥

 _*_

॥ १२.१०.२० ॥

ब्राह्मणाः साधवः शान्ता निःसङ्गा भूतवत्सलाः ।
एकान्तभक्ता अस्मासु निर्वैराः समदर्शिनः ॥

श्रीधरः  वरदानादिना भवत्सेवैवास्माभिः क्रियतेन त्व् अनुग्रहो जगद्वन्द्यत्वाद् भवताम् इति ब्राह्मणान् स्तौतिब्राह्मणा इत्यादि । ये साधवः सदाचाराः । शान्ता मत्सरादिरहिताः । निःसङ्गा निष्कामाः ॥२०॥

क्रमसन्दर्भः  ब्राह्मणा इति । यतस् ते समदर्शनास् तस्मात् मदादिषु या भिदा वर्तते ताम् अण्व् अपि यथा स्यात् तथा न चक्षत इति सत्यम् एव, किन्तु तत् तेभ्योऽपि युष्मान् हर्येकान्तभक्तान् वयम् ईमहि प्रियत्वेन जानीम इत्य् अर्थः । तद् उक्तं तेनैव चतुर्थे

अथ भागवत यूयं प्रियाः स्थ भगवण् यथा ।
न मद्भागवतानां च प्रेयानन्योस्ति कर्हिचित् ॥ [भा.पु. ४.२४.२६] इति ।

अभेदश् चेत् तर्हि मार्कण्डेयस्य तदनुभवे समाधिविरतिर् न स्यात् । अत्राभेददृष्टेर् उट्टङ्कनेऽपि स्वयं च हरिर् ईश्वरः [भा.पु. १२.१०.२१] इत्य् अनेन हरेर् एव प्राधान्यम् उक्तम् । तस्यैव स्वयम् ईश्वरत्वं चोक्तं प्रथमस्कन्धे पार्थिवाद् दारुणः [भा.पु. १.२.२४] इत्य् आदिना । ब्रह्मपुराणे श्रीशिववाक्यम् अपि तथैव

यो हि मां द्रष्टुम् इच्छेत ब्रह्माणं वा पितामहम् ।
द्रष्टव्यस् तेन भगवान् वासुदेवः प्रतापवान् ॥ [ब्र.पु. २२६.४६]

इति परब्रह्मरूपस्य तस्य विज्षानेन सर्वविज्षानाद् इति भावः ॥२०॥ [भक्तिसन्दर्भ १०६]

विश्वनाथः  हे ब्राह्मणा अस्मास्व् एकान्तभक्तास् तान् लोकपाला वन्दन्ते ॥२०॥

 _*_

॥ १२.१०.२१ ॥

सलोका लोकपालास् तान् वन्दन्त्य् अर्चन्त्य् उपासते ।
अहं च भगवान् ब्रह्मा स्वयं च हरिर् ईश्वरः ॥

श्रीधरः  न केवलं त एव, किन्त्व् अहं चेत्यादि ॥२१॥

क्रमसन्दर्भः  न व्याख्यातम्.

विश्वनाथः  न केवलं लोकपाला एव वन्दन्ते किन्त्व् अहं चेत्य् आदि ॥२१॥

 _*_

॥ १२.१०.२२ ॥

न ते मय्य् अच्युतेऽजे च भिदाम् अण्व् अपि चक्षते ।
नात्मनश् च जनस्यापि तद् युष्मान् वयम् ईमहि ॥

श्रीधरः  पूज्यतमत्वे हेत्वन्तरम् आहनेति । अण्व् अप्य् अणुमात्रम् अपि । न चक्षते न पश्यन्ति । तत् तस्माद् एवम्भूतान् युष्मान् ईमहि भजेम ॥२२॥

क्रमसन्दर्भः  न व्याख्यातम्.

विश्वनाथः  अण्व् अप्य् अणुमात्रम् अपि न चक्षते न पश्यन्ति, यथैवास्मासु भेदं न पश्यन्ति, तथैवात्मनः स्वस्य जनस्यान्यस्यापि सुखदुःखादिषु भेदं न पश्यन्ति, तस्माद् एवम्भूतान् युष्मान् ईमहि भजेम ॥२२॥

 _*_

॥ १२.१०.२३ ॥

न ह्य् अम्मयानि तीर्थानि न देवाश् चेतनोज्झिताः ।
ते पुनन्त्य् उरुकालेन यूयं दर्शनमात्रतः ॥

श्रीधरः, विश्वनाथः  न व्याख्यातम्.

क्रमसन्दर्भः  न हीति । देवा इन्दादिप्रतिमा, न तु भगवत्प्रतिमा युष्माभिर् अप्य् आराध्यत्वाद् इति भावः ॥२३॥

 _*_


॥ १२.१०.२४ ॥

ब्राह्मणेभ्यो नमस्यामो येऽस्मद्रूपं त्रयीमयम् ।
बिभ्रत्य् आत्मसमाधान तपःस्वाध्यायसंयमैः ॥

श्रीधरः  ब्राह्मणेभ्यो ब्राह्मणान् । आत्मसमाधानं चित्तैकाग्र्यम् । तप आलोचनम् । स्वाध्यायोऽध्ययनम् । संयमो वागादिनियमस् तैः ॥२४॥

क्रमसन्दर्भः  नमस्कारे हेतुःयस्माद् इति । त्रयीमयं वेदलक्षणम् उपकारकत्वाद् इति भावः ॥२४॥

विश्वनाथः  आत्मसमाधानं विष्णुध्यानम् ॥२४॥

 _*_

॥ १२.१०.२५ ॥

श्रवणाद् दर्शनाद् वापि महापातकिनोऽपि वः ।
शुध्येरन्न् अन्त्यजाश् चापि किम् उ सम्भाषणादिभिः ॥

श्रीधरः  किं च, श्रवणाद् इत्यादि ॥२५॥

सनातनः (ह.भ.वि. १०.२१७)  अस्तु तावद् महतां सङ्गसेवादिकम्, नामश्रवणादिनापि महादुष्टा अपि मुक्ता भवन्तीति श्रीमार्कण्डेयविषयकश्रीशिववचनं लिखतिश्रवणाद् इति । वः भगवद्भक्तानां युष्माकम्, महापातकिनः महापापकर्मरताः, अन्त्यजाश् च महापापजातयः, शुध्येरन् तत्तत्पापतः संसारमहामलाद्वा विमुक्ता भवन्ति । आदिशब्देन प्रणामादिः ॥२५॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.२६ ॥

सूत उवाच
इति चन्द्रललामस्य धर्मगुह्योपबृंहितम् ।
वचोऽमृतायनम् ऋषिर् नातृप्यत् कर्णयोः पिबन् ॥

श्रीधरः  चन्द्रो ललामो भूषणं यस्य तस्य धर्मरहस्ययुक्तम् अमृतास्पदं वचः कर्णाभ्यां पिबन्न् आतृप्यद् अलम् इति नामन्यत । कर्णयोर् अमृतायनम् इति वान्वयः ॥२६॥

क्रमसन्दर्भः  धर्मगुह्यं भगवद्भक्तिलक्षणं तेनोपबृंहितम् । अत एवामृतायनं परमानन्दस्याप्य् आश्रयरूपम् । अत एव नातृप्यत्, न तु स्वस्तुत्येत्य् अर्थः ॥२६॥

विश्वनाथः  धर्म एकान्तभक्ता [भा.पु. १२.१०.२०] इति, नात्मनश् च जनस्य [भा.पु. १२.१०.२२] इत्य् आदि, गुह्यं तद् युष्मान् वयम् ईमहि [भा.पु. १२.१०.२२] इत्यादि । ताभ्याम् उपबृंहितं नातृप्यद् इति । नायं स्वस् तवोत्थ आनन्दः, किन्तु स्तुतिमिषेणास्मान् धर्मम् एवाशिक्षयत् तस्माद् एतादृशधर्मवता मया भवितव्यम् इत्य् उपदेशप्राप्त्युत्थ एव ज्षेयः ॥२६॥

 _*_

॥ १२.१०.२७ ॥

स चिरं मायया विष्णोर् भ्रामितः कर्शितो भृशम् ।
शिववागमृतध्वस्त क्लेशपुष्जस् तम् अब्रवीत् ॥

श्रीधरः  शिवस्य वाग् एवामृतं तेन ध्वस्तः क्लेशपुष्जो यस्य सः ॥२७॥

क्रमसन्दर्भः  विष्णुमाययेति स्वेच्छयैवाङ्गीक्रियेतेत्य् अर्थः । शिवस्याप्य् अत्र विष्ण्वाविष्टत्वं व्याख्यातम् इति न भेदो मन्तव्यः ॥२७॥

विश्वनाथः  न व्याख्यातम्.

 _*_

॥ १२.१०.२८ ॥

श्रीमार्कण्डेय उवाच
अहो ईश्वरलीलेयं दुर्विभाव्या शरीरिणाम् ।
यन् नमन्तीशितव्यानि स्तुवन्ति जगदीश्वराः ॥

श्रीधरः  इयं लीला दुर्विभाव्यावितर्क्या । यद् यया ईशितव्यानि स्वनियम्यानि यानि भूतानि तानि जगदीश्वराः । स्वयं नमन्ति स्तुवन्ति चेति ॥२८॥

क्रमसन्दर्भः  न व्याख्यातम्.

विश्वनाथः  दुर्विभाव्य अतर्क्या । ईशितव्यानि स्वनियम्यान्य् अपि भूतानि ॥२८॥

 _*_

॥ १२.१०.२९ ॥

धर्मं ग्राहयितुं प्रायः प्रवक्तारश् च देहिनाम् ।
आचरन्त्य् अनुमोदन्ते क्रियमाणं स्तुवन्ति च ॥

श्रीधरः  अथवा लोकसङ्ग्रहमात्रम् एतद् इत्य् आहधर्मम् इति । प्रवक्तारोऽपि यत् स्वयं देहिनां धर्मं ग्राहयितुम् आचरन्ति ॥२९॥

क्रमसन्दर्भः  धर्मम् इत्य् अत्र प्राय इति कदाचित् तत्र निजरुच्या च देहिनाम् इति देहस्य यत् कर्म, तद् एवात्मन इति मन्यमानानाम् इत्य् अर्थः । अत एव प्रवक्तारस् तद्व्यतिरिक्ताः ॥२९॥

विश्वनाथः  अथवा लोकसङ्ग्रहमात्रम् एतद् इत्य् आहधर्मम् इति । क्रियमाणं स्तुवन्तीति धन्योऽयं धर्मः, यः खलु एतादृशैर् महद्भिर् क्रियते । इति धर्मस्तुतिः धर्मकर्तृष्व् एव पर्याप्नोति ॥२९॥

 _*_

॥ १२.१०.३० ॥

नैतावता भगवतः स्वमायामयवृत्तिभिः ।
न दुष्येतानुभावस् तैर् मायिनः कुहकं यथा ॥

श्रीधरः  नन्व् एतत् स्वप्रभावतिरस्कारकं कथं मया क्रियते ? तत्राहनैतावतेति । एतवता लोकसङ्ग्रहमात्रेण । तैर् नमनादिभिः कथम्भूतैः ? स्वमायामयी वृत्तिर् येषु, तैर् भगवतो मायिनस् तवानुभावो न दुष्येत, यतः प्रसिद्धस्य मायिनः कुहकं कपटं यथा, तथा एतानि नमनादीनि । अतस् तस्य यथा कुहकैर् आत्मानुभावो न दुष्यति तद्वत् । प्रदुष्येतानुभाव इति पाठे नकारस्य दृष्टान्तेऽप्य् अनुषङ्गः ॥३०॥

क्रमसन्दर्भः  तेषु मुख्यं भगवन्तम् अवलम्ब्य तत्र दोषान्तरं निरस्यतिनैतावतेति त्रिभिः । अदोषे हेतुःस्वेषु भक्तेषु या माया कृपा, तन्मयवृत्तिभिर् इति मम भक्तपरम्परास्व् एषा रीतिः प्रवर्तितेति कृपया स्वप्रीतिवशतयेत्य् अर्थः । तत्र व्यतिरेकेण दृष्टान्तःमायिनः कुहकं यथा प्रदुष्येत, तथेति । न दुष्येतेति पाठेऽपि मायिनः कुहकं यथा दुष्येत, तथा न, किन्तु न दुष्येतैवेत्य् अर्थः ॥३०॥

विश्वनाथः  एतावता लोकसङ्ग्रहमात्रेण तैर् नमनादिभिस् तवानुभावो न प्रदुष्यति । कीदृशैः ? मायामय्य् एव वृत्तिश् चेष्टा येषु तैः । मायिनः कुहकम् इति धनप्राप्तिहेतुना ऐन्द्रजालिकेन केनचित् स्वमुखाद् उद्भावितः कश्चिद् वा नरः स्तूयते नमस्क्रियते तेन तस्यानुभवो न दुष्यतीति । न दुष्येतेति पाठे नकारस्य दृष्टेनानुषङ्गः । यद्यपि श्रीकृष्णेण तदीयस्तुत्यादयो न मायया कृतास् तद् अपि स्वस्तुत्या लज्जितेन मुनिआ प्रयुक्तोऽयं दृष्टान्तो नानुपपन्नः ॥३०॥

 _*_

॥ १२.१०.३१३२ ॥

सृष्ट्वेदं मनसा विश्वम् आत्मनानुप्रविश्य यः ।
गुणैः कुर्वद्भिर् आभाति कर्तेव स्वप्नदृग् यथा ॥
तस्मै नमो भगवते त्रिगुणाय गुणात्मने ।
केवलायाद्वितीयाय गुरवे ब्रह्ममूर्तये ॥

श्रीधरः  मायाचेष्टितं प्रपष्चयति, सृष्ट्वेति । स्वप्नदृग् यथेत्य् अविद्या चेष्टिते दृष्टान्तः । त्रिगुणत्वेऽपि न जीववत् तदभिभूताय किन्तु गुणानाम् आत्मने नियन्त्रे ॥३१३२॥

क्रमसन्दर्भः  दोषास्पर्शम् एव दर्शयतिसृष्ट्वेदम् इति युग्मकेन । इदं विश्वं मनसा सङ्कल्पेनैव निमित्तेन गुणैर् उपादानैः सृष्ट्वापि, ततश् चात्मना स्वयं तद् अनुप्रविश्य, प्रवेशेन स्थापयित्वापि, तत्तदुपलक्षणत्वेन संहृत्यापि कर्तृवद् एवाभाति, न तु कर्तैवेति । तत्र हेतुत्वाय गुणान् विशिनष्टिकुर्वद्भिर् इति । तत्सान्निध्यप्रभावेण चेतना इव गुणा एव सर्वं कुर्वन्ति, न तु स्वयम् इति । सङ्कल्पस्याभासमात्रत्वेन तदसम्बन्धाद् इत्य् अर्थः । तत्राविद्यया स्वप्नं सृजतस् तदीयतटस्थांशस्य जीवस्यापि वस्तुतस् तत्सम्बन्धो नास्ति, किम् उत तस्येति दर्शयन् दृष्टान्तयतिस्वप्नदृग् यथेति ।

त्रयः अमृताभयक्षेमरूपा गुणा यस्य तस्मै । गुणा ऐश्वर्यादयोऽपि आत्मानः स्वरूपभूता यस्य तस्मै । केवलाय प्रकृतिसङ्गशून्याय, अद्वितीयाय स्वतुल्यरहिताय, अत एव गुरवे सर्वोपदेष्ट्रे । ब्रह्मेति स्वोपदेश्यं यद् ब्रह्म वेदः, तद् अपि मूर्तिः स्वरूपं यस्य तस्मै ॥३१३२॥

विश्वनाथः  मनसा सङ्कल्पमात्रेण कुर्वद्भिर् गुणैः स्वीयैः स्वयम् अकर्तापि कर्तेत्य् आभातीति न गुणैर् लेप इति भावः । अविद्यया स्वप्नं सृजतो जीवस्यापि वस्तुतस् तत्सम्बन्धो नास्ति, किम् उत तस्येति दर्शयन् दृष्टान्तयतिस्वप्नदृग् यथेति । गुणात्मने गुणनियन्त्रे ॥३१३२॥

 _*_

॥ १२.१०.३३ ॥

कं वृणे नु परं भूमन् वरं त्वद् वरदर्शनात् ।
यद्दर्शनात् पूर्णकामः सत्यकामः पुमान् भवेत् ॥

श्रीधरः  वरं वृणीष्व इति । यद् उक्तं, तत्राहकम् इति । वरं दर्शनं यस्य तस्मात् त्वत्तः परं कं नु वरं वृणे । यस्य तव दर्शनाद् अवलोकनात् पूर्णकामः सर्वानन्दसन्दोहरूपः सत्यकामो यथेच्छं प्राप्तसर्वानन्दः ॥३३॥

क्रमसन्दर्भः, विश्वनाथः  न व्याख्यातम्.

_*_

॥ १२.१०.३४ ॥

वरम् एकं वृणेऽथापि पूर्णात् कामाभिवर्षणात् ।
भगवत्य् अच्युतां भक्तिं तत्परेषु तथा त्वयि ॥

श्रीधरः  न व्याख्यातम्.

क्रमसन्दर्भः  तथा त्वयीति । त्वयि च तत्पर इत्य् अर्थः,

किं वर्णये तव विभो यद् उदीरितोऽसुः
संस्पन्दते तम् अनु वाङ्मनैन्द्रियाणि ।
स्पन्दन्ति वै तनुभृताम् अजशर्वयोश् च
स्वस्याप्य् अथापि भजताम् असि भावबन्धुः ॥ [भा.पु. १२.८.४०]

इत्य् अनेनैव श्रीनारायणर्षिं प्रत्य् उक्तत्वात् ॥३४॥

विश्वनाथः  न व्याख्यातम्.

 _*_

॥ १२.१०.३५ ॥

सूत उवाच
इत्य् अर्चितोऽभिष्टुतश् च मुनिना सूक्तया गिरा ।
तम् आह भगवाष् छर्वः शर्वया चाभिनन्दितः ॥

श्रीधरः  वरदानाय स्वयम् एव प्रवृत्तः शर्वयोमया चाभिनन्दितोऽनुमोदितः सन्न् आह ॥३५॥

क्रमसन्दर्भः  न व्याख्यातम्.

विश्वनाथः  वरं वृणुष्वेति यद् उक्तं तत्राह किम् इतिवरो दर्शनं यस्य तस्मात् । सत्यकामः सत्यसङ्कल्प एव, तत्परेषु तद्भक्तेषु तथा तद्भक्तश्रेष्ठे त्वयि भक्त्युपदेष्टरि गुरौ तेन त्वयि मे भक्तिस् तद्भक्तत्वेनैवास्तु न त्व् ईश्वरत्वेन इति भावः ॥३५॥

 _*_

॥ १२.१०.३६ ॥

कामो महर्षे सर्वोऽयं भक्तिमांस् त्वम् अधोक्षजे ।
आकल्पान्ताद् यशः पुण्यम् अजरामरता तथा ॥

श्रीधरः  कामोऽयं सर्वोऽप्य् अन्यच् च यत् पुण्यं यश इत्यादिब्रह्मवर्चस्विनस् ते भूयाद् इत्य् उत्तरेणान्वयः । यतस् त्वम् अधोक्षजे भक्तिमान् ॥३६॥

क्रमसन्दर्भः  न व्याख्यातम्.

विश्वनाथः  अयं सर्वोऽपि कामस् तेऽस्तु यतस् त्वम् अधोक्षजे भक्तिमान् ॥३६॥

 _*_

॥ १२.१०.३७ ॥

ज्षानं त्रैकालिकं ब्रह्मन् विज्षानं च विरक्तिमत् ।
ब्रह्मवर्चस्विनो भूयात् पुराणाचार्यतास्तु ते ॥

न कतमेनापि व्याख्यातम्.

 _*_

॥ १२.१०.३८ ॥

सूत उवाच
एवं वरान् स मुनये दत्त्वागात् त्र्यक्ष ईश्वरः ।
देव्यै तत्कर्म कथयन्न् अनुभूतं पुरामुना ॥

श्रीधरः  तस्य कर्म तपआदि । अमुना पुरानुभूतं यद् भगवन्मायावैभवं तच् च कथयन् ॥३८॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.३९ ॥

सोऽप्य् अवाप्तमहायोग महिमा भार्गवोत्तमः ।
विचरत्य् अधुनाप्य् अद्धा हराव् एकान्ततां गतः ॥

श्रीधरः  अवाप्तो महायोगमहिमा येन सः ॥३९॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.४० ॥

अनुवर्णितम् एतत् ते मार्कण्डेयस्य धीमतः ।
अनुभूतं भगवतो मायावैभवम् अद्भुतम् ॥

श्रीधरः  एतन् मार्कण्डेयस्य चरितं तेनानुभूतं च भगवन्मायावैभवं तेऽनुवर्णितम् ॥४०॥

क्रमसन्दर्भः, विश्वनाथः  न व्याख्यातम्.

 _*_

॥ १२.१०.४१ ॥

एतत् केचिद् अविद्वांसो मायासंसृतिम् आत्मनः ।
अनाद्यावर्तितं न्ṝणां कादाचित्कं प्रचक्षते ॥

श्रीधरः  नन्व् एवम् अप्य् अस्मत् कुलोत्पन्नस्यास्य सप्तकल्पायुष्ट्वं वृद्धैर् उच्यमानं विरुद्धम् एव तत्राहएतन् मार्कण्डेयेनानुभूतं भगवन्मायावैभवं नानाकल्परूपं कादाचित्कम् ईश्वरेच्छया तस्यैवाकस्मिकम्, न तु सर्वसाधारणम् । एतत् केचिद् अनादिबहुकालम् आवर्तितं दैवयुगसहस्रद्वयमानेन पुनः पुनः परिवर्तितं प्रचक्षते । के ते ? न्ṝणां संसृतिं सर्गप्रलयादिलक्षणाम् आत्मनो भगवतो मायेत्य् एवम् अविद्वांसः । विद्वांसस्तु मायाशिशोः श्वासोच्छ्वासाभ्यां सप्तकृत्वस् तद् उदरप्रवेशनिर्गमतः सप्तकल्पत्वं तत्क्षणमात्रेणेति वदन्ति, अतो न विरोध इत्य् अर्थः ॥४१॥

क्रमसन्दर्भः  एतत् मार्कण्डेयदृष्टम् आत्मनो भगवतो मायासंसृतिस् तत्प्रार्थनया मायाप्रसार एव । तद् एतद् अपि केचिद् अविद्वांसोऽनादित एवावर्तितं भगवता पुनः प्रापितं कादाचित्कं प्रलयं प्रचक्षते । अन्ये तद्दृष्टाः कल्पास् तु मन्वन्तराण्य् एवेति भावः ॥४१॥

विश्वनाथः  एतन् मार्कण्डेयेनानुभूतम् आत्मनः परमेश्वरस्य मायासंसृतिवैभवम् इत्य् अर्थः । भगवतः शिशुस्वरूपस्य परमातर्क्यशक्त्या श्वासोच्छ्वासाभ्यां सप्तकृत्वस् तदुदरप्रवेशनिर्गमकालात्मकं कादाचित्कम् एव केचिद् अविद्वांसो न्ṝणाम् अज्षानादिकं बहुकालत आवर्तितं दैवयुगसहस्रमानेन पुनः पुनः परावर्तितं सप्तकल्पम् एव प्रचक्षते ॥४१॥

 _*_

॥ १२.१०.४२ ॥

य एवम् एतद् भृगुवर्य वर्णितं
रथाङ्गपाणेर् अनुभावभावितम् ।
संश्रावयेत् संशृणुयाद् उ ताव् उभौ
तयोर् न कर्माशयसंसृतिर् भवेत् ॥

श्रीधरः  संशृणुयात् । उ इति हर्षे । संश्रावयेद् वा । यौ ताव् उभौ । तयोः कर्मवासनाकृता संसृतिर् न भवेद् इति ॥४२॥

क्रमसन्दर्भः  उ इति पक्षान्तरे, संश्रावयेद् वा । ताव् उभौ तुल्याव् इत्य् अर्थः । फलम् आहतयोर् इति ॥४२॥

विश्वनाथः  हे भृगुवर्य अनुभावेन प्रभावेन भावितं वासितं यः श्रावयेत्, यश् च शृणुयात् ताव् उभौ तुल्याव् एवेति शेषः । अतस् तयोः कर्मवासनामयी संसृतिर् न भवेत् ॥४२॥

इति सारार्थदर्शिन्यां हर्षिण्यां भक्तचेतसाम् ।
द्वादशे दशमोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
मार्कण्डेयस्य वरलाभो नाम
दशमोऽध्यायः ।
॥ १२.१० ॥



(१२.११)

अथैकादशोऽध्यायः
आदित्यव्यूहविवरणं

॥ १२.११.१ ॥

श्रीशौनक उवाच
अथेमम् अर्थं पृच्छामो भवन्तं बहुवित्तमम् ।
समस्ततन्त्रराद्धान्ते भवान् भागवत तत्त्ववित् ॥

श्रीधरः
एकादशे तु पूजार्थं महापुरुषवर्णनम् ।
रवेर् व्यूहस्य चाख्यानं प्रतिमासं पृथक् पृथक् ॥
येनामर्त्यत्वम् आपन्नो मर्त्योऽसौ भार्गवोत्तमः ।
तं पृच्छति क्रियायोगं साङ्गोपाङ्गादिकल्पितम् ॥

अथेति । हे भागवत, यतो भवान् सन् समस्ततन्त्रराद्धान्ते तत्त्वविद् रहस्यज्षः ॥१॥

क्रमसन्दर्भः  न व्याख्यातम्.

विश्वनाथः
महापुरुषजार्थम् अङ्गोपागविभूतयः ।
एकादशे रविव्यूहकथा अपि निरूपिताः ॥

स ह्य् अस्मत्पूर्वपुरुषा मार्कण्डेयस् तान्त्रिके भगवत्पूजाविधौ विशारद आसीद् अतस् त्वां पूजाविवेकं जिज्षासे इत्य् आहअथेति । येन पूराप्रकारेण स मुनिर् भगवन्तम् अपरोक्षीचकार । इमम् अर्थं पृच्छामः राद्धान्ते सिद्धान्ते ॥१॥

_*_

॥ १२.११.२३ ॥

तान्त्रिकाः परिचर्यायां केवलस्य श्रियः पतेः ।
अङ्गोपाङ्गायुधाकल्पं कल्पयन्ति यथा च यैः ॥
तन् नो वर्णय भद्रं ते क्रियायोगं बुभुत्सताम् ।
येन क्रियानैपुणेन मर्त्यो यायाद् अमर्त्यताम् ॥

श्रीधरः  प्रष्टव्यम् आहतान्त्रिका इति । परिचर्यायाम् उपासनायां विषये । केवलस्य चैतन्यघनस्य । अङ्गानि पादादीनि, उपाङ्गानि गरुडादीनि, आयुधानि सुदर्शनादीनि, आकल्पाः कौस्तुभादयः, तेषां द्वन्द्वैक्यम् । तद् यथा कल्पयन्ति, यैश् च तत्त्वैः कल्पयन्ति, तन् नो वर्णय इति ॥२॥

क्रमसन्दर्भः  केवलस्य स्वरूपभूताङ्गोपाङ्गादिलक्षणस्य श्रियः पतेः स्वरूपभूतत्वेन वक्ष्यमाणाया लक्ष्म्याः पत्युस् तस्याङ्गादिकं यैः कल्पयन्ति, मायिकवैभवैर् अभिन्नतयोपासते, तत् सर्वं नो वर्णय । मर्त्यः प्रपष्चाविष्टोऽपि ॥२३॥

विश्वनाथः  अङ्गानि पाणिपादादीनि, उपाङ्गानि गरुडादीनि, आयुधानि सुदर्शनादीनि, आकल्पाः कौस्तुभादयः, तेषां द्वन्द्वैक्यम् । यद् यथा कल्पयन्ति यैश् च तत्त्वैः कल्पयन्ति, तन् नो वर्णयेति । सच्चिदानन्दवपुषो भगवतो येषां येषाम् अङ्गानां या विभूतयो मायिकप्रपष्चेऽत्र दृश्यन्ते, ताभिर् एव पुनस् तत्तदङ्गान्य् उपासनार्थं कल्पयन्ति इत्य् अर्थः ॥२॥

 _*_

॥ १२.११.४ ॥

सूत उवाच
नमस्कृत्य गुरून् वक्ष्ये विभूतीर् वैष्णवीर् अपि ।
याः प्रोक्ता वेदतन्त्राभ्याम् आचार्यैः पद्मजादिभिः ॥

श्रीधरः गुरूपदेशगम्यत्वाद् अस्यार्थस्य तन् नमस्कारपूर्वकम् आहनमस्कृत्येति । विभूतीर् विराड्विग्रहाद्याः ॥४॥

क्रमसन्दर्भः  विष्णोर् अपि विभूतीः साधारणीस् तद्विभूतीर् वक्ष्ये । तत्र वैष्णवीस् तत्स्वरूपभूता अपि वक्ष्य इत्य् अर्थः ॥४॥

विश्वनाथः  गुरूपदेशगम्यत्वाद् अस्यार्थस्य तन् नमस्कारपूर्वकम् आहनमस्कृत्येति ॥४॥

 _*_

॥ १२.११.५ ॥

मायाद्यैर् नवभिस् तत्त्वैः स विकारमयो विराट् ।
निर्मितो दृश्यते यत्र सचित्के भुवनत्रयम् ॥

श्रीधरः  अङ्गादिकल्पनां भूरादिभिर् दर्शयितुं प्रथमं तावद् यथा कल्पयन्तीति प्रश्नस्य वैराजरूपेणेत्य् उत्तरं वक्तुं विराड्विग्रहम् आहमायाद्यैः प्रकृतिसूत्रमहदहङ्कारपष्चतन्मात्रैर् नवभिस् तत्त्वैः । विकार एकादशेन्द्रियाणि पष्च महाभूतानीति षोडश । तन्मयो विराट् स प्रसिद्धो निर्मितः । यत्र विराजि सचित्के चेतनाधिष्ठिते भुवनत्रयं दृश्यते । अनेनाङ्गादिकल्पनासौलभ्यं दर्शितम् ॥५॥

क्रमसन्दर्भः  मायाध्यैर् इति चतुष्टयम् एकवाक्यम् । यत्र विराजि सचित्के समष्टिजीवचैतन्याधिष्ठिते ॥५॥

विश्वनाथः  भगवतो विभूतिभिः कल्पितो विग्रहो विराड् एवास्तीत्य् आहमायाद्यैः प्रकृतिसूत्रमहदहङ्कारपष्चतन्मात्रैर् नवभिः, विकारा एकादशेन्द्रियाणि पष्चमहाभूतानि चेति षोडश । तन्मयो विराट् स प्रसिद्धो निर्मितः । यत्र विराजि सचित्के चेतनाधिष्ठिते भुवनत्रयं दृश्यते ॥५॥

 _*_

॥ १२.११.६ ॥

एतद् वै पौरुषं रूपं भूः पादौ द्यौः शिरो नभः ।
नाभिः सूर्योऽक्षिणी नासे वायुः कर्णौ दिशः प्रभोः ॥

श्रीधरः  एतद् वै पौरुषं रूपम् । पुरुषस्य वैराजस्य रूपम् एवेश्वरेणाधिष्ठितत्वात् तदभेदविवक्षया तस्य रूपम् उच्यते । अङ्गकल्पनाम् आहभूः पादाव् इत्यादित्रिभिः । भूर् आद्यनुवादेन भगवत्पादादिभावना विधीयते ॥६॥

क्रमसन्दर्भः  भूः पादाव् इत्य् आदौ तत्पादादिशक्त्यैव भूरादीनां शक्तिर् इत्य् अभिन्नतयोपास्यत इत्य् अर्थः ॥६॥

विश्वनाथः  पौरुषं पुरुषस्य भगवतो मायिकं रूपं, न तु स्वरूपम् इत्य् अर्थः । कया कया विभूत्या किं किम् अङ्गं कल्पितम् ? तद् आहभूर् इति । सच्चिदानन्दवपुषो भगवतः पादयोर् या विभूतिर् भूस् तयास्य पादौ कल्पिताव् इति । तदभेदनिर्देशाद् भूरे एव पादौ । एवं सर्वत्र ज्षेयम् । एवं च विराट्पुरुषस्य पादादिभावनया सच्चिदानन्दपुरुषस्य पादादीनि स्मर्तव्यानि । यथा मत्प्रभुर् भगवान् स्वपादाभ्यां तद्विभूतिं पृथिवीं बिभर्ति, तद्विभूतिं दिवं बिभर्तीत्य् एवं सर्वाणि एव वस्तूनि नयनमनोगतानि भगवदङ्गान्य् एव तद् विभूतित्वाद् इत्य् अतः सर्वभावनापि भगवद्भावनैवेति विवेकः ॥६॥

 _*_

॥ १२.११.७ ॥

प्रजापतिः प्रजननम् अपानो मृत्युर् ईशितुः ।
तद्बाहवो लोकपाला मनश् चन्द्रो भ्रुवौ यमः ॥

श्रीधरः, विश्वनाथः  प्रजननं मेढ्रम् । अपानः पायुः ॥७॥

क्रमसन्दर्भः  न व्याख्यातम्.

 _*_

॥ १२.११.८ ॥

लज्जोत्तरोऽधरो लोभो दन्ता ज्योत्स्ना स्मयो भ्रमः ।
रोमाणि भूरुहा भूम्नो मेघाः पुरुषमूर्धजाः ॥

श्रीधरः, क्रमसन्दर्भः  न व्याख्यातम्.

विश्वनाथः  उत्तर ओष्ठो लज्जा । अधर ओष्ठो लोभः । स्मयो हास्यम् । भ्रमः माया ॥८॥

 _*_

॥ १२.११.९ ॥

यावान् अयं वै पुरुषो यावत्या संस्थया मितः ।
तावान् असाव् अपि महापुरुषो लोकसंस्थया ॥

श्रीधरः  अनुक्तम् अन्यद् अप्य् एवम् ऊह्यम् इत्य् आहयावान् अयं व्यष्टिः पुरुषः स्वमानतः सप्तवितस्तिः । संस्थयावयवसन्निवेशेन । मितः परिमितः ॥९॥

क्रमसन्दर्भः  न व्याख्यातम्.

विश्वनाथः  समष्टिव्यष्ट्योः प्रायेणैक्यात् व्यष्टिपुरुषस्य प्राकृतत्वान् मलिनस्य दर्शनम् एव निर्मलं सच्चिदानन्दमयं पुरुषं परिचाययतियावान् अयम् इति । मितः परिमितः ॥९॥

 _*_

॥ १२.११.१०११ ॥

कौस्तुभव्यपदेशेन स्वात्मज्योतिर् बिभर्त्य् अजः ।
तत्प्रभा व्यापिनी साक्षात् श्रीवत्सम् उरसा विभुः ॥
स्वमायां वनमालाख्यां नानागुणमयीं दधत् ।
वासश् छन्दोमयं पीतं ब्रह्मसूत्रं त्रिवृत् स्वरम् ॥

श्रीधरः  भूषणादीन्य् आहकौस्तुभेत्यादिना । स्वात्मज्योतिः शुद्धं जीवचैतन्यम् । या तस्य कौस्तुभस्य प्रभा ताम् एव श्रीवत्सं बिभर्ति ॥१०॥ त्रिवृत् स्वरं त्रिमात्रं प्रणवम् ॥११॥

चैतन्यमतमष्जुषा  कौस्तुभव्यपदेशेनेत्यादि । आत्मज्योतिर् ब्रह्मज्योतिस् तत्प्रभेव श्रीवत्सम् ॥ ब्रह्मसूत्रं प्रणवम् ॥१०११॥

क्रमसन्दर्भः  कौस्तुभेति । अत्र भूरादीनाम् इव जीवाख्यस्वात्मज्योतिरादीनाम् अपि कौस्तुभादिभ्यो बहिरङ्गत्वं दर्शितम् । स्वात्मज्योतिष एवेन्द्रियद्वारा प्रकाशः श्रीवत्सतया कल्प्यत इत्य् अर्थः ॥१०॥

विश्वनाथः  नानागुणमयीम् इति त्रिगुणात्मिका माया वनमालाया विभाविः । वास इति पीतवाससो विभाविश् छन्दांसि । ब्रह्मसूत्रम् इत्य् उपवीतस्य विभूतिस् त्रिवृत् स्वरः त्रिमात्रः प्रणवः । एवम् एव सर्वत्र स्वविभूत्या समानाधिकरण्यम् ॥१०११॥

 _*_

॥ १२.११.१२ ॥

बिभर्ति साङ्ख्यं योगं च देवो मकरकुण्डले ।
मौलिं पदं पारमेष्ठ्यं सर्वलोकाभयङ्करम् ॥

श्रीधरः, विश्वनाथः  पारमेष्ठ्यं पदं ब्रह्मलोकम् ॥१२॥

क्रमसन्दर्भः  न व्याख्यातम्.

 _*_

॥ १२.११.१३ ॥

अव्याकृतम् अनन्ताख्यम् आसनं यदधिष्ठितः ।
धर्मज्षानादिभिर् युक्तं सत्त्वं पद्मम् इहोच्यते ॥

श्रीधरः  अव्याकृतं प्रधानम् । यद् अधिष्ठितोऽधीष्ठाय स्थितः, तद् आसनभूतं पद्मं सत्त्वं सत्त्वगुणः ॥१३॥

चैतन्यमतमष्जुषा  अव्याकृतं प्रधानम्, ग्रसतेऽव्याकृतं राजन् गुणान् कालेन चोदितम् [भा.पु. १२.४.१८] इत्यादि, तन्मूलभूतं पदम् आमनन्ति यत् [भा.पु. १२.४.२१] इत्यन्तं यत् प्राग् उक्तं, तद् एवासनम् अधिष्ठानम् । कौस्तुभोऽत्रोपलक्षणं, सर्वम् एवाभरणम् । तथा । एवं पीतवासश् चोपलक्षणं, सर्वम् एव शय्यादिवासश् च । ब्रह्मसूत्रम् उपलक्षणम्, सर्वाण्य् एव हारादिसूत्राणि । आसनम् उपलक्षणम् । सर्वाण्य् एव पर्यङ्कादीनि । ब्रह्मयोनिर् वेदयोनिम् । ब्रह्मणः परमज्योतिषो वा ॥१३॥

क्रमसन्दर्भः  न व्याख्यातम्.

विश्वनाथः  यद् अधिष्ठितोऽधीष्ठाय स्थितः, तद् आसनम् अनन्ताख्यम् अव्याकृतं प्रधानम् उच्यते इति अनन्तस्यैव विभूतिः । प्रधानं जगत्सृष्ट्यादिकारणीभूतम् । वनमालाविभूतिर् माया तु ततोऽपि मूर्तभूता ज्षेया । तत्र च धर्मादियुक्तम् आसनपद्मं तु सत्त्वं सत्त्वगुणः ॥१३॥

 _*_


॥ १२.११.१४ ॥

ओजःसहोबलयुतं मुख्यतत्त्वं गदां दधत् ।
अपां तत्त्वं दरवरं तेजस्तत्त्वं सुदर्शनम् ॥

श्रीधरः, विश्वनाथः  मुख्यतत्त्वं प्राणतत्त्वम् । प्राणो वै मुख्यः इति श्रुतेः । दरवरं शङ्खम् ॥१४॥

क्रमसन्दर्भः  न व्याख्यातम्.

 _*_

॥ १२.११.१५ ॥

नभोनिभं नभस्तत्त्वम् असिं चर्म तमोमयम् ।
कालरूपं धनुः शार्ङ्गं तथा कर्ममयेषुधिम् ॥

श्रीधरः, क्रमसन्दर्भः  न व्याख्यातम्.

विश्वनाथः  असिं नभस् तत्त्वं नभोनिभम् आकाशतुल्यं निर्मलम् । चर्म तमोमयं तमस्तत्त्वम् ॥१५॥

 _*_

॥ १२.११.१६ ॥

इन्द्रियाणि शरान् आहुर् आकूतीर् अस्य स्यन्दनम् ।
तन्मात्राण्य् अस्याभिव्यक्तिं मुद्रयार्थक्रियात्मताम् ॥

श्रीधरः  आकूतीः क्रियाशक्तियुक्तं मनः । अस्य रथस्याभिव्यक्तिं बहिर् अभिव्यक्तं रूपम् । मुद्रया धृतयार्थक्रियात्मतां वरदाभयदादिरूपत्वं बिभर्ति । तत्तन्मुद्रया तथा तथा भावयेद् इत्य् अर्थः ॥१६॥

क्रमसन्दर्भः  आकूतीर् इति । लक्षणया क्रियाशक्तियुक्तं मनो यस्य भगवतः स्यन्दनम् आहुः तन्मात्राण्य् अस्य भगवतोऽभिव्यक्तिम् आहुः, तथा स्वस्यार्थक्रियात्मतां वरदाभयदादिरूपतां मुद्राम् आहुः, मुद्राम् एवाहुर् इत्य् अर्थः । गोत्रेण गार्ग्य इतिवत् तृतीया ॥१६॥

विश्वनाथः  आकुतिः क्रियाशक्तियुतं मनः । स्यन्दनं रथस्य विभूतिर् मनः । तन्मात्राणि शब्दादयो विषया अभिव्यक्तिः अस्य अभिव्यक्तेर् आविर्भावस्य विभावयः । विषयजिघृक्षारूपस्य मनोरथस्य बहिर् अभिव्यक्तिरूपा एव शब्दादयो विषयी इन्द्रियग्राह्या इत्य् अर्थः । मुद्रया वरदाभयदारूपया धृतया अर्थक्रियात्मतां बिभर्ति । अर्थक्रिया लोकव्यवहारस् तत्स्वरूपतां धत्ते वरदत्तस्य अभयदत्वस्य विभूतयस् तास् ता अर्थक्रिया इत्य् अर्थः ॥१६॥

 _*_

॥ १२.११.१७ ॥

मण्डलं देवयजनं दीक्षा संस्कार आत्मनः ।
परिचर्या भगवत आत्मनो दुरितक्षयः ॥

श्रीधरः  मण्डलं देवयजनम् । देवपूजाभूमिं सूर्यमण्डलत्वेन भावयेद् इत्य् अर्थः । अन्तर्वह्निमण्डलं वा । दीक्षासंस्कार आत्मनो गुरुकृतां मन्त्रदीक्षाम् एवात्मनस् तत्पूजायोग्यतां भावयेद् इत्य् अर्थः । परिचर्येति । भगवतस् तां परिचर्यां स्वस्य सकलपापक्षयायेत्य् एवं भावयेद् इत्य् अर्थः ॥१७॥

क्रमसन्दर्भः  देवस्य यजनं यत्र कुत्रचिद् भगवतः पूजास्थानम् एव । मण्डलं भगवतो निजस्थानवलयम् । संस्कारो भगवतः साक्षात्प्राप्तियोग्यता ॥१७॥

विश्वनाथः  सूर्यस्येव भगवद्विग्रहस्य यन् मण्डलं, तद् देवयजनम्, देवपूजाभूमिम् । दीक्षा तन्मन्त्रोपदेश एव आत्मनो जीवस्य संस्कारः । तन्मन्त्रप्रयोगस्य विभूतिर् जीवसंस्कार इत्य् अर्थः । परिचर्येति तत्परिचर्याया जीवदूरितक्षय एव विभूतिः ॥१७॥

 _*_

॥ १२.११.१८ ॥

भगवान् भगशब्दार्थं लीलाकमलम् उद्वहन् ।
धर्मं यशश् च भगवांश् चामरव्यजनेऽभजत् ॥

श्रीधरः  पूर्वम् आसनपद्मम् उक्तम् इदानीं करस्थं पद्मम् आहभगवान् इति । भगशब्दार्थम् ऐश्वर्यादिषाड्गुण्यम् ॥१८॥

क्रमसन्दर्भः  भगः प्रापष्चिकस् तदतीतश् च । लीलाकमलं तु तदतीतमयम् । तथापि द्वयोर् अभेदमयं भावयेद् इत्य् अर्थः ॥१८॥

विश्वनाथः  भगशब्दस्यार्थम् अर्थचतुष्कं लीलाकमलं दधद् इति लीलाकमलस्य विभूतयः ऐश्वर्यश्रीज्षानवैराग्याणि प्राकृतानि । धर्मः यशश् च प्राकृतं चामरव्यजनयोर् विभूती ॥१८॥

 _*_

॥ १२.११.१९ ॥

आतपत्रं तु वैकुण्ठं द्विजा धामाकुतोभयम् ।
त्रिवृद् वेदः सुपर्णाख्यो यज्षं वहति पुरुषम् ॥

श्रीधरः  हे द्विजाः । एकवचनान्तो वा पाठः । अकुतोभयं कैवल्यं धाम गृहम् अभजत् । यद् वा, वैकुण्ठस्य विशेषणम् अकुतोभयं यद् धामेति । त्रिवृत् ऋग्यजुःसामरूपो वेदः, सुपर्णोऽसि गरुत्मांस् त्रिवृत्ते शिरः इत्य् आदि मन्त्रलिङ्गात् । यज्षं यज्षरूपं पुरुषम्, यज्षो वै विष्णुः इति श्रुतेः ॥१९॥

क्रमसन्दर्भः  वैकुण्ठं ब्रह्मलोकोपरिष्टाद् विकुण्ठासुताविर्भावितं, तत्पदम् अस्य विराडधिष्ठातुः श्रीनारायणस्यातपत्रं भावयेद् इत्य् अर्थः ॥१९॥

विश्वनाथः  हे द्विजाः ! अकुतोभयं धाम वैकुण्ठम् एव आतपत्रं छत्रम् अभजद् इति लोगगतं यत् किष्चिन् निर्भयत्वं प्रतीयते तत् खलु छत्रस्यैव विभूतिर् इत्य् अर्थः । त्रिवृत् ऋग्यजुःसामरूपो वेदः, वेदोक्तो यागादिर् इत्य् अर्थः ॥१९॥

 _*_

॥ १२.११.२० ॥

अनपायिनी भगवती श्रीः साक्षाद् आत्मनो हरेः ।
विष्वक्सेनस् तन्त्रमूर्तिर् विदितः पार्षदाधिपः ।
नन्दादयोऽष्टौ द्वाःस्थाश् च तेऽणिमाद्या हरेर् गुणाः ॥

श्रीधरः  अनपायिनी हरेः शक्तिः । तत्र हेतुः, साक्षाद् आत्मनः स्वरूपस्य चिद्रूपत्वात् तस्यास् तदभेदाद् इत्य् अर्थः । तन्त्रमूर्तिः पष्चरात्राद्यागमरूपः । येऽणिमादयोऽष्टौ गुणास् ते हरेर् द्वारपाला नन्दादयः ॥२०॥

क्रमसन्दर्भः  अनेत्य् अर्धकम् । एवम्भूतानन्तवृत्तिका या स्वरूपशक्तिः, सा त्व् इह भगवद्वामांशवर्तिनी मूर्तिमती लक्ष्मीर् एवेत्य् आहअनपायिनीति । साक्षाद् आत्मनः परमस्वरूपभूतस्य या हरेर् भगवती श्रीः, सैव जगतः श्रीर् इति भावनयेत्य् अर्थः । अत्र साक्षाच्छब्देन विलज्जमानया यस्य [भा.पु. २.५.१३] इत्याद्य् उक्ता माया नेति ध्वनितम् ।

तत्रानपायित्वं, यथा श्रीहायशीर्षपष्चरात्रे

परमात्मा हरिर् देवस् तच्छक्तिः श्रीर् इहोदिता ।
श्रीर् देवी प्रकृतिः प्रोक्ता केशवः पुरुषः स्मृतः ।
न विष्णुना विना देवी न हरिः पद्मजां विना ॥ इति ।

श्रीविष्णुपुराणे च

नित्यैव सा जगन्माता विष्णोः श्रीर् अनपायिनी ।
यथा सर्वगतो विष्णुस् तथैवेयं द्विजोत्तम ॥ [वि.पु. १.८.१७] इति ।

तत्रैवान्यत्र

एवं यथा जगत्स्वामी देवदेवो जनार्दनः ।
अवतारं करोत्य् एषा तथा श्रीस् तत्सहायिनी ॥ [वि.पु. १.९.१४०] इति ।

चिद्रूपत्वम् अपि स्कान्दे

अपरं त्व् अक्षरं या सा प्रकृतिर् जडरूपिका ।
श्रीः परा प्रकृतिः प्रोक्ता चेतना विष्णुसंश्रया ॥
ताम् अक्षरं परं प्राहुः परतः परम् अक्षरम् ।
हरिर् एवाखिलगुण अक्षरत्रयम् ईरितम् ॥ इति ॥२०॥ [भगवत्सन्दर्भ ८९]

विश्वनाथः  अनपायिनी एकरूपा साक्षात् स्वरूपभूता शक्तिः । अस्याह्लादिनीशक्तेर् विभूतिर् लौकिकः स्वर्गाद्यानन्द ऊह्यः । तन्त्रमूर्तिः पष्चरात्राद्यागमरूपः पष्चरात्राद्यागमा विष्वक्सेनस्य विभूतय इत्य् अर्थः । हरेर् द्वाःस्था ये नन्दादयः, तेऽपि अणिमाद्या गुणा अन्यगता विभूतयः ॥२०॥

 _*_

॥ १२.११.२१ ॥

वासुदेवः सङ्कर्षणः प्रद्युम्नः पुरुषः स्वयम् ।
अनिरुद्ध इति ब्रह्मन् मूर्तिव्यूहोऽभिधीयते ॥

श्रीधरः  तस्यैव चतुर्व्यूहोपासनाम् आहवासुदेवादिशब्दैः पुरुषः श्रीनारायण एव स्वयं मूर्तिभेदैर् उपास्य इत्य् अभिधीयते ॥२१॥

क्रमसन्दर्भः  वासुदेवादयः साक्षाच् चतुर्व्यूहरूपा विश्वादित्वेन कल्पितरूपा इति वासुदेव इत्यादिपद्यद्वयार्थः ॥२२॥

विश्वनाथः  द्वाःस्थान् उक्त्वा दिक्चतुष्टयगतांश् चतुरो व्यूहान् आहवासुदेव इत्यादि । मूर्तिसमूहः । स्वयं पुरुषो भगवान् एवेत्य् अन्वयः ॥२१॥

 _*_

॥ १२.११.२२ ॥

स विश्वस् तैजसः प्राज्षस् तुरीय इति वृत्तिभिः ।
अर्थेन्द्रियाशयज्षानैर् भगवान् परिभाव्यते ॥

श्रीधरः  तस्यैवाध्यात्मनि चतुर्धोपासनाम् आहस एव भगवान् विश्वादिशब्दैर् वृत्तिभिर् जाग्रदाद्यवस्थाभिः परिभाव्यते । तद्वृत्त्युपाधीन् आहअर्था बाह्याः । इन्द्रियं मनः । आशयस् तद् उभयसंस्कारयुक्तम् अज्षानम् । ज्षानं त्रितयसाक्षि तैः ॥२२॥

क्रमसन्दर्भः  पूर्वश्लोकस्य व्याख्या द्रष्टव्या.

विश्वनाथः  चतुर्णां व्यूहानां विभूतीर् आहस इति । अर्थाद्या इन्द्रियं मनः, आशयस् तदुभयसंस्कारयुक्तम् । सुखम् अहम् अस्वाप्सम् इति सुखं न किष्चिद् अवेदिषम् इत्य् आकारकम् अज्षानं च, तथा ज्षानं चेति तैर् या विश्व इत्य् आद्या वृत्तयस् ताभिः स भगवान् एव परिभाव्यते परिचिन्त्यते, चतुर्णां व्यूहानाम् एव विश्वाद्याश् चतस्रो वृत्तयो नियम्या विभूतय इति भावः । अत्र वासुदेवस्य विश्वः । सङ्कर्षणस्य तैजसः । प्रद्युम्नस्य प्राज्षः । अनिरुद्धस्य तुरीयो ज्षानम् इति विभूतयो विवेचनीयाः ॥२२॥

 _*_

॥ १२.११.२३ ॥

अङ्गोपाङ्गायुधाकल्पैर् भगवांस् तच् चतुष्टयम् ।
बिभर्ति स्म चतुर्मूर्तिर् भगवान् हरिर् ईश्वरः ॥

श्रीधरः  उक्तचतुर्व्यूहद्वयोपासनेऽपि पूर्वोक्तभङ्गाद्युपासनम् आहअङ्गेति । अङ्गादिभिर् उपालक्षितो भगवान् हरिर् वासुदेवादिचतुर्मूर्तिः सन् विश्वादिचतुष्टयं बिभर्ति स्म । विश्वादिभावेऽपि तन् नियन्तुस् तस्य न जीवत्वम् इत्य् आहविश्वादिचतुष्टयं बिभ्रद् अपि भगवान् ईश्वर एवेति ॥२३॥

क्रमसन्दर्भः  तेषाम् अर्थादीनां चतुष्टयम् अङ्गादिरूपेण बिभर्त्तीति अङ्गाद्यभेदेनार्थादयोऽप्य् उपास्या इत्य् अर्थः ॥२३॥

विश्वनाथः  व्यष्जितम् एवार्थं स्पष्टयति अङ्गादिभिः सहित एव चतुर्मूर्तिर् भगवान् चतुष्टयं विश्वादिचतुष्कं नियामकतया बिभर्ति । अङ्गोपाङ्गायुधाकल्पसहितस्यैव वासुदेवस्य विभूतिर् विश्वम् इत्य् एवम् एव सङ्कर्षणादीनां तैजसाद्या विभूतयः । हरिर् इत्य् उपासकानां दुरितहर्ता ईश्वरो विश्वादीनां नियन्ता ॥२३॥

 _*_

॥ १२.११.२४ ॥

द्विजऋषभ स एष ब्रह्मयोनिः स्वयन्दृक्
स्वमहिमपरिपूर्णो मायया च स्वयैतत् ।
सृजति हरति पातीत्य् आख्ययानावृताक्षो
विवृत इव निरुक्तस् तत्परैर् आत्मलभ्यः ॥

श्रीधरः  तस्यैव ब्रह्मादित्रिमूर्तिताम् आहद्विजऋषभेति । स एष एक एव भगवान् ब्रह्मयोनिर् वेदस्य कारणम् इत्यादिहेतुत्रयम् । वस्तुतो भेदाभावेऽप्य् एतज् जगत् स्वगतमायया सृजति हरति पातीति कृत्वाख्यया ब्रह्मादिरूपयानावृताक्षोऽनाच्छन्नज्षानोऽपि विवृत इव भिन्न इव निरुक्तः शास्त्रेषु न तु भिन्नः । अत्र विद्वद् अनुभवं प्रमाणयति, यतस् तत् परैर् आत्मत्वेनेव लभ्यत इति ॥२४॥

क्रमसन्दर्भः  यस्मै ते उपासनभेदास् तन्माहात्म्यं दर्शयतिद्विजेति । ब्रह्मयोनित्वादित्रयेण स्वरूपशक्तिर् दर्शिता । तत्र मायादोषेण लिप्तत्वम् आशङ्क्याहमायया चानावृताक्ष इति । तत्र हेतुःस्वया स्वाधीनयेति । मायां विशिनष्टिएतद् विश्वं सृजतीत्य् आद्या ख्यातिः विख्यातिर् यया एवम्भूताचिन्त्यमाहात्म्योऽपि तत्परैर् भक्तैर् विवृत इव करकलित इव निरुक्तः प्रतिपादितः । यतस् तैर् आत्मनि चित्ते लभ्यः अनुभवितुं शक्य इति ॥२४॥

विश्वनाथः  तस्य चतुर्मूर्तिताम् उक्त्वा त्रिमूर्तिताम् आहहे द्विजर्षभ ! एष भगवान् ब्रह्मणो वेदस्य योनिः प्रकाशकः, न चास्य कोऽपि प्रकाशक इत्य् आहस्वयन्दृक् स्वप्रकाशः । न चास्य राज्षः इवैश्वर्यार्थं प्रकृत्यपेक्षेत्य् आहस्वमहिमपूर्णः । किन्तु क्रीडार्थम् एव स्वया स्वशक्त्या मायया मायाख्यया ब्रह्मादिनाम्ना सृजति पातीत्य् एवम्, अनावृताक्षोऽपि अपरिछिन्नज्षानोऽपि मायया विवृत इव कृतविवरण इव, निरुक्त इव । वस्तुतस् तु निर्वक्तुं विवरितुं ब्रह्मादिभिर् अप्य् अयम् अशक्य एवेति भावः ।

तर्हि किमर्थम् एतावान् आयासः कृतः ? तत्राहतत्परैस् तद्भक्तजनैर् आत्मना मनसा एतादृशध्यानेन लभ्य इति । अत्र तत्पादादीनां विभूतिभिः पृथिव्यादिभिर् दृष्टस्मृतादिभिर् एव तत्पादादिस्मरणं सुखेन भवेत् । तथा हि सर्वदा ध्येयस्य मत्प्रभोश् चरणस्यैव विभूतिर् इयं पृथ्वी सर्वदा दृश्यते, अतः पृथ्वीम् आश्रिताः स्थावरजङ्गमा मत्प्रभोश् चरणाश्रिता एव ते मया सम्माननीया एव, न तु द्वेष्टव्याः । तथा मत्प्रभोर् वक्षसि वृतस्य कौस्तुभस्य विभूतयः सर्वेऽपि जीवाः, अतस् तेषाम् एकोऽपि मया द्वेष्टुं निन्दितुं वा न युज्यत इत्य् एवं भावनैवात्र फलं द्रष्टव्यम् ॥२४॥

 _*_

॥ १२.११.२५ ॥

श्रीकृष्ण कृष्णसख वृष्ण्यृषभावनिध्रुग्
राजन्यवंशदहनानपवर्गवीर्य ।
गोविन्द गोपवनिताव्रजभृत्यगीत
तीर्थश्रवः श्रवणमङ्गल पाहि भृत्यान् ॥

श्रीधरः  यस्येदम् उपासनम् उक्तं तं श्रीकृष्णं प्रार्थयतेकृष्णसख ! अर्जुनस्य सखे ! वृष्णिश्रेष्ठ ! अवनिद्रुहो ये राजन्याः, तेषां वंशस्य दहन । अनपवर्गम् अक्षीणं वीर्यं यस्य । गोपवनितानां व्रजाः समूहा भृत्या नारदादयस् तैर् गीतं तीर्थभूतं श्रवः कीर्तिर् यस्य । श्रवणम् एव मङ्गलं यस्य ॥२५॥

चैतन्यमतमष्जुषा  यस्येदम् उपासनम् उक्तं, स तु श्रीकृष्ण एवेति स्तौतिश्रीकृष्णेत्यादि । गोपवनिताश् च नारदाद्याश् च तैर् गीतं तीर्थभूतम् एव यशो यस्य ॥२५॥

क्रमसन्दर्भः  तम् एव नामादिग्रहणेन स्पष्टयन् प्रार्थयते । यद् वा, मम त्व् ईदृश एव पुरुषार्थ इति व्यष्जयंस् तादृशम् एव तं प्रार्थयतेश्रीकृष्णेति । तत्र श्रीकृष्णसखेत्यादिना पुरलीला, गोविन्देत्यादिना व्रजलीला । तत्र व्रजलीलाया व्यत्ययेनान्ते निर्देशात् तत्रैव निजस्थितिर् दर्शिता तीर्थेत्यादिना तद् वयम् इमे गोपाश् च वनितास् तदङ्गनाश् च व्रजस् तत्रस्था अन्ये च भृत्यास् तदुपासकाश् च तैर् गीतेति विग्रहः, वर्तमाने क्तः । भृत्यान् तन्मार्गे बद्धश्रद्धान् अस्मान् स्वयम् एव तत् सिद्धिं सम्पादयेति । एवं श्रीभागवतश्रवणेन कृतं साधनसाध्यनैयत्यं दर्शितम् ॥२५॥

विश्वनाथः  यद्ंशस्येदम् उपासनम् उक्तं तं श्रीकृष्णं स्वेष्टदेवं परिचाययन् प्रार्थयतेश्रीकृष्णेति । कृष्णस्यार्जुनस्य सखे इति पाण्डवेषु स्नेहः स्ववशीकारकः, वृष्ण्यृषभेति यादवेषु । तत्र किं द्योतकम् ? इत्य् अत आहअवनिद्रुहो ये राजन्यास् तेषां वंशस्य दहन । यद् वा, त एव वंशास् तत्परस्परसम्मर्दोत्थवह्ने । तेन पाण्डवानां यादवानां च वैरिणः संहृत्य तेषां पालक इति । अनपवर्गम् अक्षीणं वीर्यं पराक्रमो यस्माद् इति पाण्डवान् यादवांश् च यो भवान् सर्वजयिनश् चकारेति भावः । गोविन्देति व्रजस्थलोकेषु ततोऽप्य् अतिस्नेहः । तत्र किं द्योतकम् इत्य् अत आहगोपवनितानां व्रजस्य समूहस्य यो भृत्यःआसाम् अहो चरणरेणुजुषाम् अहं स्यां [भा.पु. १०.४७.६१] इत्य् उक्त्वैवाभीप्सितभृत्यभाव उद्धवस् तेन गीतं, ता मनस्यन्न् इदं जगौ [भा.पु. १०.४७.५३] इति श्रीशुकोक्तेर् यद् गीतं तीर्थं जगत्पावनं श्रवो यशस् तद् एव श्रवणमङ्गलं कर्णसुखप्रदं यस्य हे तथाभूत ! ॥२५॥

 _*_

॥ १२.११.२६ ॥

य इदं कल्य उत्थाय महापुरुषलक्षणम् ।
तच्चित्तः प्रयतो जप्त्वा ब्रह्म वेद गुहाशयम् ॥

श्रीधरः  एतज् जपमात्रस्यापि ब्रह्मज्षानं फलम् इत्य् आहय इति । कल्ये उषःकाले यस् तच् चित्तः प्रयतः शुचिश् च स जप्त्वा गुहाशयं हृदिस्थं ब्रह्म पश्यति ॥२६॥

क्रमसन्दर्भः  ब्रह्म श्रीभगवत्तत्त्वं । गुहाशयं दुरूहम् अपि ॥२६॥

विश्वनाथः  य इदं महापुरुषलक्षणं ब्रह्मतत्त्वस्वरूपं जप्त्वा वेद स गुहाशयं परमात्मनम् एव वेदेत्य् अन्वयः ॥२६॥

 _*_

॥ १२.११.२७२८ ॥

श्रीशौनक उवाच
शुको यद् आह भगवान् विष्णुराताय शृण्वते ।
सौरो गणो मासि मासि नाना वसति सप्तकः ॥
तेषां नामानि कर्माणि संयुक्तानाम् अधीश्वरैः ।
ब्रूहि नः श्रद्दधानानां व्यूहं सूर्यात्मनो हरेः ॥

श्रीधरः  मण्डलं देवयजनम् इत्य् उक्त्या बुद्धिम् आगतो मूर्तिव्यूहप्रसङ्गेन रविव्यूहोऽत्र पृच्छ्यते, शुक इति । पष्चमे यद् आह

तथान्ये च ऋषयो गन्धर्वा अप्सरसो नागा ग्रामण्यो यातुधाना देवा इत्य् एकैकशो गणः सप्त [भा.पु. ५.२१.१८] इत्यादिना ।

सौरः सूर्यसम्बन्धी । सप्तकः सप्तानां गणः । तेषां सप्तानाम् अधीश्वरैस् तत् तत् पतिभिस् तत् तन् मासाधिकृतसूर्यैर् वा व्यूहं विभागम् ॥२७२८॥

क्रमसन्दर्भः  शुक इति युग्मकम् । ननु, श्रुतभागवततत्त्वस्य तव सूर्यगणश्रवणे कोऽयम् आग्रहः ? तत्राहसूर्यस्यात्मा अन्तर्यामी हरिः, तस्यैव व्यूहम् । तत्रैव पर्यवसानाद् इति भावः । इति गायत्र्युपासनातात्पर्यं व्यष्जितम् ॥२७२८॥

विश्वनाथः  हन्तानेन शुकपरीक्षित्संवादम् अयं श्रीभागवतशास्त्रम् अस्मभ्यं कथितं तदनन्तरम् अस्मत्पूर्वपुरुषस्य मार्कण्डेयस्य चरितं तदनुष्ठितभगवत्पूजनतत्त्वं चास्मत्प्रश्नानुरोधाद् उक्तम् । इदानीं यस्य श्रीभागवतस्य तद्विषयस्य स्वयं भगवतश् च दृष्टान्तः श्रीसूर्यः

कृष्णे स्वधामोपगते धर्मज्षानादिभिः सह ।
कलौ नष्टदृशाम् एष पुराणार्कोऽधुनोदितः ॥ [भा.पु. १.३.४४]

इत्य् एतद् उक्त्वा, कृष्णद्युमणि निम्लोचे [भा.पु. ३.२.७] इत्य् उद्धवोक्त्या चावगतस् तं द्वादशात्मकं सकलग्रहराजम् अधुना द्वादशस्कन्धात्मकपुराणराजसमाप्तिसमये प्रस्तावयितुम् अहम् अर्हामीति मनसि परामृश्याहशुक इति । पष्चमे यदाह

तथान्ये च ऋषयो गन्धर्वा अप्सरसो नागा ग्रामण्यो यातुधाना देवा इत्य् एकैकशो गणः सप्त [भा.पु. ५.२१.१८] इत्यादिना ।

सौरः सूर्यसम्बन्धी । अधीश्वरैर् अधीश्वरेण परमेश्वरेण इत्य् अर्थः । नन्व् अलं सूर्यविषयकेण प्रश्नेन, तत्राहसूर्यात्मनः सूर्यस्वरूपस्य हरेर् एव व्यूहं ब्रूहि ॥२७२८॥

 _*_

॥ १२.११.२९ ॥

सूत उवाच
अनाद्यविद्यया विष्णोर् आत्मनः सर्वदेहिनाम् ।
निर्मितो लोकतन्त्रोऽयं लोकेषु परिवर्तते ॥

श्रीधरः  तत्र तावत् व्यूहं निरूपयितुं प्रथमं सूर्यस्वरूपम् आहअनाद्यविद्यया मायया । अयं सूर्यः । लोकयात्राप्रवर्तकः ॥२९॥

क्रमसन्दर्भः  अनादिर् अविद्या या, तया मायया विष्णोर् एव सकाशान् निर्गतोऽयं सूर्यः ॥२९॥

विश्वनाथः  सच्चिदानन्दस्वरूपस्य स्वयं भगवतः कृष्णस्य श्रीभागवतस्य च दृष्टान्तीभूतोऽयं सूर्यः प्राकृतो भवितुं नार्हतीति मा मंस्था इत्य् आहअनाद्यविद्ययेति सर्वदेहिनाम् आत्मनो विष्णोर् एवायं निर्मितः विष्णुर् नैवायं स्वतेजोमूर्तिः सूर्योऽनाद्यविद्यया मायया निर्मितः लोकतन्त्रः लोकयात्राप्रवर्तकः ॥२९॥

 _*_

॥ १२.११.३० ॥

एक एव हि लोकानां सूर्य आत्मादिकृद् धरिः ।
सर्ववेदक्रियामूलम् ऋषिभिर् बहुधोदितः ॥

श्रीधरः  अतस् तस्य क्रियाभेदोपाधिकम् एव नानात्वं, न स्वत इत्य् आहएक एवेति । सूर्य आत्मा जगतस् तस्थुषश् च [ऋ.वे. १.११५.७] इति श्रुतेः । जगदात्मा आदिकृत् सृष्टिकर्ता हरिर् एव सूर्यः, स च सर्वासां वेदोक्तक्रियाणां मूलं संस् तेनोपाधिना बहुधोक्तः ॥३०॥

क्रमसन्दर्भः  अतस् तदनन्यत्वन्यायेन हरिर् एव सूर्यः । हरेर् विशेषणं लोकानाम् एक एवात्मा इत्यादि । अत एव सूर्योऽपि तेषाम् आत्मादिर् इत्य् अर्थः ॥३०॥

विश्वनाथः  एक एव लोकानाम् आत्मा हरिः सूर्यो बहुधा द्वादशधा उक्तः ॥३०॥

 _*_

॥ १२.११.३१ ॥

कालो देशः क्रिया कर्ता करणं कार्यम् आगमः ।
द्रव्यं फलम् इति ब्रह्मन् नवधोक्तोऽजया हरिः ॥

श्रीधरः  कालरूपधारिणो हरेर् द्वादशादित्यरूपं भेदं क्रियोपाधिकं दर्शयितुं प्रथमं सर्वकर्मप्रवृत्तये मायाकृतं नवधा भेदम् आहकाल इति । कालः प्रातरादिः । देशः समादिः । क्रिया अनुष्ठानम् । कर्ता ब्राह्मणादिः । करणं स्रुगादिः । कार्यं यागादि । आगमो मन्त्रादिः । द्रव्यं व्रीह्यादि । फलं स्वर्गादि ॥३१॥

क्रमसन्दर्भः  न व्याख्यातम्.

विश्वनाथः  न केवलं सूर्यरूपेण बहुधा कर्मप्रवर्तनार्थं कालादिरूपेणापि बहुधेत्य् आहकाल इति । कालः प्रातरादिः । देशः वेदिकादिः । क्रिया अनुष्ठानम् । कर्ता ब्राह्मणादिः । करणं स्रुगादिः । कार्यं यागादि । आगमो मन्त्रादिः । द्रव्यं व्रीह्यादि । फलं स्वर्गादि ॥३१॥

 _*_

॥ १२.११.३२ ॥

मध्वादिषु द्वादशसु भगवान् कालरूपधृक् ।
लोकतन्त्राय चरति पृथग् द्वादशभिर् गणैः ॥

श्रीधरः  तत्र च कालस्वरूपधारी भगवान् पृथक् चरति । मध्वादिषु चैत्रादिषु । लोकतन्त्राय लोकयात्रानिर्वाहाय ॥३२॥

क्रमसन्दर्भः  न व्याख्यातम्.

विश्वनाथः  कालरूपधारी भगवान् एव सूर्यरूपः सन् । लोकतन्त्राय लोकयात्रानिर्वाहणाय ॥३२॥

 _*_

॥ १२.११.३३ ॥

धाता कृतस्थली हेतिर् वासुकी रथकृन् मुने ।
पुलस्त्यस् तुम्बुरुर् इति मधुमासं नयन्त्य् अमी ॥

श्रीधरः  तान् एव गणान् आहधातेति द्वादशभिः । धाता सूर्यः । कृतस्थली अप्सराः । हेती राक्षसः । वासुकिर् नागः । रथकृद् यक्षः । पुलस्त्य ऋषिः । तुम्बुरुर् गन्धर्वः । मधुमासं चैत्रम् । नयन्त्य् अनुवर्तयन्ति ॥३३॥

क्रमसन्दर्भः  न व्याख्यातम्.

विश्वनाथः  सौरो गणो मासिमासीति यत् पृष्टं, तत्र प्रथमं चैत्रमासस्य सप्तकम् आहधाता सूर्यः । कृतस्थली अप्सराः, हेतिः राक्षसः, वासुकिर् नागः, रथकृत् यक्षः, पुलस्त्यः ऋषिः, तुम्बुरुर् गन्धर्वः ॥३३॥

 _*_

॥ १२.११.३४ ॥

अर्यमा पुलहोऽथौजाः प्रहेतिः पुष्जिकस्थली ।
नारदः कच्छनीरश् च नयन्त्य् एते स्म माधवम् ॥

श्रीधरः  अथौजा यक्षः । प्रहेती राक्षसः । नारदो गन्धर्वः । कच्छनीरो नागः । माधवं वैशाखम् ॥३४॥

क्रमसन्दर्भः  न व्याख्यातम्.

विश्वनाथः  अर्यमा सूर्यः । पुलह ऋषिः । अथौजा यक्षः । प्रहेती राक्षसः । पुष्जिकस्थली अप्सराः । नारदो गन्धर्वः । कच्छनीरो नागः । माधवं वैशाखम् ॥३४॥

 _*_

॥ १२.११.३५ ॥

मित्रोऽत्रिः पौरुषेयोऽथ तक्षको मेनका हहाः ।
रथस्वन इति ह्य् एते शुक्रमासं नयन्त्य् अमी ॥

श्रीधरः  मित्रः सूर्यः । पौरुषेयो राक्षसः । रथस्वनो यक्षः । शुक्रमासं ज्येष्ठम् ॥३५॥

क्रमसन्दर्भः  न व्याख्यातम्.

विश्वनाथः  मित्रः सूर्यः । अत्रिर् मुनिः । पौरुषेयो राक्षसः । तक्षको नागः । मेनका अप्सराः । हाहा गन्धर्वः । रथस्वनो यक्षः । शुक्रमासं ज्येष्ठम् ॥३५॥

 _*_

॥ १२.११.३६ ॥

वसिष्ठो वरुणो रम्भा सहजन्यस् तथा हुहूः ।
शुक्रश् चित्रस्वनश् चैव शुचिमासं नयन्त्य् अमी ॥

श्रीधरः  वरुणः सूर्यः । सहजन्यो यक्षः । शुक्रो नागः । चित्रस्वनो राक्षसः । शुचिमासम् आषाढम् ॥३६॥

क्रमसन्दर्भः  न व्याख्यातम्.

विश्वनाथः  वशिष्ठो मुनिः । वरुणः सूर्यः । सहजन्यो राक्षसः । हुहूर् गन्धर्वः । शुक्रो नागः । चित्रस्वनो यक्षः । शुचिमासम् आषाढम् ॥३६॥

 _*_

॥ १२.११.३७ ॥

इन्द्रो विश्वावसुः श्रोता एलापत्रस् तथाङ्गिराः ।
प्रम्लोचा राक्षसो वर्यो नभोमासं नयन्त्य् अमी ॥

श्रीधरः  इन्द्रः सूर्यः । विश्वावसुर् गन्धर्वः । श्रोता यक्षः । एलापत्रो नागः । वर्यो राक्षस इति स्वयम् एव व्याख्यातम् । नभोमासं श्रावणम् ॥३७॥

क्रमसन्दर्भः  न व्याख्यातम्.

विश्वनाथः  इन्द्रः सूर्यः । विश्वावसुर् गन्धर्वः । श्रोता यक्षः । एलापत्रो नागः । अङ्गिरा मुनिः । प्रम्लोचा अप्सराः । वर्यो राक्षसः । इति स्वयम् एव व्याख्यातम् । नभोमासं श्रावणम् ॥३७॥

 _*_

॥ १२.११.३८ ॥

विवस्वान् उग्रसेनश् च व्याघ्र आसारणो भृगुः ।
अनुम्लोचा शङ्खपालो नभस्याख्यं नयन्त्य् अमी ॥

श्रीधरः  विवस्वान् सूर्यः । उग्रसेनो गन्धर्वः । व्याघ्रो राक्षसः । आसारणो यक्षः । शङ्खपालो नागः । नभस्याख्यं भाद्रपदम् ॥३८॥

क्रमसन्दर्भः  न व्याख्यातम्.

विश्वनाथः  विवस्वान् सूर्यः । उग्रसेनो गन्धर्वः । व्याघ्रो राक्षसः । आसारणो यक्षः । भृगुर् मुनिः । अनुम्लोचा अप्सराः । शङ्खपालो नागः । नभस्याख्यं भाद्रपदम् ॥३८॥

 _*_

॥ १२.११.३९ ॥

पूषा धनष्जयो वातः सुषेणः सुरुचिस् तथा ।
घृताची गौतमश् चेति तपोमासं नयन्त्य् अमी ॥

श्रीधरः  धनष्जयो नागः । वातो राक्षसः । सुषेणो गन्धर्वः । सुरुचिर् यक्षः । तपोमासं माघम् । मासक्रमातिलङ्घ्रनं कौर्मोक्तादित्यानुक्रमानुसारेण । वैष्णवे तु मासक्रमेणोक्तिः । क्वचिन् नामव्यत्ययस् तु कल्पभेदेनेति ज्षेयम् ॥३९॥

क्रमसन्दर्भः  न व्याख्यातम्.

विश्वनाथः  पूषा सूर्यः । धनष्जयो नागः । वातो राक्षसः । सुषेणो गन्धर्वः । सुरुचिर् यक्षः । घृताची अप्सरा । गौतमो मुनिः । तपोमासं माघः ॥३९॥

 _*_

॥ १२.११.४० ॥

ऋतुर् वर्चा भरद्वाजः पर्जन्यः सेनजित् तथा ।
विश्व ऐरावतश् चैव तपस्याख्यं नयन्त्य् अमी ॥

श्रीधरः  ऋतुर् यक्षः । वर्चा राक्षसः । पर्जन्यः सूर्यः । सेनजिद् अप्सराः । विश्वो गन्धर्वः । ऐरावतो नागः । तपस्याख्यं फाल्गुनम् ॥४०॥

क्रमसन्दर्भः  न व्याख्यातम्.

विश्वनाथः  ऋतुर् यक्षः । वर्चा राक्षसः । भरद्वाजो मुनिः । पर्जन्यः सूर्यः । श्येनजिद् अप्सराः । विश्वो गन्धर्वः । ऐरावतो नागः । तपस्याख्यं फाल्गुनम् ॥४०॥

 _*_


॥ १२.११.४१ ॥

अथांशुः कश्यपस् तार्क्ष्य ऋतसेनस् तथोर्वशी ।
विद्युच्छत्रुर् महाशङ्खः सहोमासं नयन्त्य् अमी ॥

श्रीधरः  अंशुः सूर्यः । अंश इति वा पाठः । तार्क्ष्यो यक्षः । ऋतसेनो गन्धर्वः । विद्युच्छत्रू राक्षसः । महाशङ्खो नागः । सहोमासं मार्गशीर्षम् ॥४१॥

क्रमसन्दर्भः  न व्याख्यातम्.

विश्वनाथः  अंशुः सूर्यः । अंश इति च पाठः । कश्यपो मुनिः । तार्क्ष्यो यक्षः । ऋतसेनो गन्धर्वः । उर्वशी अपराः । विद्युच्छत्रू राक्षसः । महाशङ्खो नागः । सहोमासं मार्गशीर्षम् ॥४१॥

 _*_

॥ १२.११.४२ ॥

भगः स्फूर्जोऽरिष्टनेमिर् ऊर्ण आयुश् च पष्चमः ।
कर्कोटकः पूर्वचित्तिः पुष्यमासं नयन्त्य् अमी ॥

श्रीधरः  भगः सूर्यः । स्फूर्जो राक्षसः । अरिष्टनेमिर् गन्धर्वः । ऊर्णो यक्षः आयुर् ऋषिः । कर्कोटको नागः ॥४२॥

क्रमसन्दर्भः  न व्याख्यातम्.

विश्वनाथः  भगः सूर्यः । स्फूर्जो राक्षसः । अरिष्टनेमिर् गन्धर्वः । ऊर्णो यक्षः । कर्कोटको नागः । पूर्वचित्तिर् अप्सराः । पुष्यं पौषम् ॥४२॥

 _*_

॥ १२.११.४३ ॥

त्वष्टा ऋचीकतनयः कम्बलश् च तिलोत्तमा ।
ब्रह्मापेतोऽथ शतजिद् धृतराष्ट्र इषम्भराः ॥

श्रीधरः  त्वष्टा सूर्यः । ऋचीकतनयो जमदग्निः । कम्बलो नागः । ब्रह्मापेतो राक्षसः । शतजिद् यक्षः । धृतराष्ट्रो गन्धर्वः । इषम्भरा आश्विनपालकाः ॥४३॥

क्रमसन्दर्भः  न व्याख्यातम्.

विश्वनाथः  त्वष्टा सूर्यः । ऋचीकतनयो जमदग्निर् मुनिः । कम्बलाश्वो नागः । तिलोत्तमा अप्सराः । ब्रह्मापेतो राक्षसः । शतजिद् यक्षः । धृतराष्ट्रो गन्धर्वः । इषम्भरा एते आश्विनपालकाः ॥४३॥

 _*_

॥ १२.११.४४ ॥

विष्णुर् अश्वतरो रम्भा सूर्यवर्चाश् च सत्यजित् ।
विश्वामित्रो मखापेत ऊर्जमासं नयन्त्य् अमी ॥

श्रीधरः  विष्णुर् आदित्यः । अश्वतरो नागः । सूर्यवर्चा गन्धर्वः । सत्यजिद् यक्षः । मखापेतो राक्षसः । ऊर्जमासं कार्तिकमासम् । एते चादित्यादयः कौर्मे विभज्योक्ताः,

धातार्यमा च मित्रश् च वरूणश् चेन्द्र एव च ।
विवस्वान् अथ पूषा च पर्जन्यश् चांशुर् एव च ।
भगस् त्वष्टा च विष्णुश् च आदित्या द्वादश स्मृताः ।
पुलस्त्यः पुलहश् चात्रिर् वसिष्ठोऽथाङ्गिरा भृगुः ।
गौतमोऽथ भरद्वाजः कश्यपः क्रतुर् एव च ।
जमदग्निः कौशिकश् च मुनयो ब्रह्मवादिनः ।
रथकूर्चोऽरिष्टनेमिर् ग्रामणीश् च रथस्वनः ।
रथचित्रस्वनः श्रोता अरुणः सेनजित् तथा ।
तार्क्ष्यश् चारिष्टनेमिश् च ऋतजित् सत्यजित् तथा ॥ एते यक्षाः ।

अथ हेतिः प्रहेतिश् च पौरुषेयो वधस् तथा ।
वर्यो व्याघ्रस् तथायश् च वायुर् विद्युद् दिवाकरः ।
ब्रह्मापेतश् च विप्रेन्द्रा यज्षापेतश् च राक्षसः ।
वासुकिः कच्छनीरश् च तक्षकः सर्पपुङ्गवः ।
एलापत्रः शङ्खपालस् तथैरावतसञ्ज्षितः ।
धनष्जयो महापद्मस् तथा कर्कोटको द्विजाः ।
कम्बलोऽश्वतरश् चैव वहन्त्य् एनं यथाक्रमम् ।
तुम्बुरुर् नारदो हाहा हूहूर् विश्वावसुस् तथा ।
उग्रसेनो वसुरुचिर् विश्वावसुर् अथापरः ।
चित्रसेनस् तथोर्णायुर् धृतराष्ट्रो द्विजोत्तमाः ।
सूर्यवर्चा द्वादशेति गन्धर्वा गायतां वराः ।
कृतस्थल्य् अप्सरोवर्या तथान्या पुष्जिकस्थली ।
मेनका सहजन्या च प्रम्लोचा च द्विजोत्तमाः ।
अनुम्लोचा घृताची च विश्वाची चोर्वशी तथा ।
अन्या च पूर्वचित्तिः स्याद् अन्या चैव तिलोत्तमा ।
सम्भा चेति द्विजश्रेष्ठास् तथैवाप्सरसः स्मृताः ॥ इति ॥४४॥

क्रमसन्दर्भः  न व्याख्यातम्.

विश्वनाथः  विष्णुः सूर्यः । अश्वतरो नागः । रम्भा अप्सराः । सूर्यवर्चा गन्धर्वः । सत्यजिद् यक्षः । मखापेतो राक्षसः । ऊर्जमासं कार्तिकम् ॥४४॥

 _*_

॥ १२.११.४५ ॥

एता भगवतो विष्णोर् आदित्यस्य विभूतयः ।
स्मरतां सन्ध्ययोर् न्ṝणां हरन्त्य् अंहो दिने दिने ॥

न कतमेन व्याख्यातम्.

 _*_

॥ १२.११.४६ ॥

द्वादशस्व् अपि मासेषु देवोऽसौ षड्भिर् अस्य वै ।
चरन् समन्तात् तनुते परत्रेह च सन्मतिम् ॥

श्रीधरः  एतेषां पृथक् कर्माणि निरूपयतिद्वादशस्व् अपीति त्रिभिः । असौ देवः सूर्यः षड्भिर् गन्धर्वादिभिर् अस्य जनस्य समन्ताच् चरन् शुभां मतिं तनुते । गायत्र्यर्थोऽनेन सूचितः ॥४६॥

क्रमसन्दर्भः  न व्याख्यातम्.

विश्वनाथः  असौ देवः सूर्यः । षड्भिर् गन्धर्वादिभिः स्वविभूतिभिः ॥४६॥

 _*_

॥ १२.११.४७ ॥

सामर्ग्यजुर्भिस् तल्लिङ्गैर् ऋषयः संस्तुवन्त्य् अमुम् ।
गन्धर्वास् तं प्रगायन्ति नृत्यन्त्य् अप्सरसोऽग्रतः ॥

श्रीधरः  तल्लिङ्गैः सूर्यप्रकाशकैः ॥४७॥

क्रमसन्दर्भः  न व्याख्यातम्.

विश्वनाथः  एतेषां पृथक् कर्माणि निरूपयति सामेति । तल्लिङ्गैः सूर्यप्रकाशकैः ॥४७॥

 _*_

॥ १२.११.४८ ॥

उन्नह्यन्ति रथं नागा ग्रामण्यो रथयोजकाः ।
चोदयन्ति रथं पृष्ठे नैरृता बलशालिनः ॥

श्रीधरः  उन्नह्यन्ति दृढं बध्नन्ति । ग्रामण्यो यक्षाः । नैरृता राक्षसाः ॥४८॥

क्रमसन्दर्भः  न व्याख्यातम्.

विश्वनाथः  उन्नह्यन्ति दृढं बध्नन्ति । ग्रामण्यो यक्षाः रथं योजयन्ति । चोदयन्ति बलेन नोदनैश् चालयन्ति नैरृता राक्षसाः ॥४८॥

 _*_

॥ १२.११.४९ ॥

वालखिल्याः सहस्राणि षष्टिर् ब्रह्मर्षयोऽमलाः ।
पुरतोऽभिमुखं यान्ति स्तुवन्ति स्तुतिभिर् विभुम् ॥

श्रीधरः  किं च, वालखिल्या इति । एवं प्रतिमासं त एव स्तुवन्ति विभुं सूर्यम् ॥४९॥

क्रमसन्दर्भः, विश्वनाथः  न व्याख्यातम्.

 _*_

॥ १२.११.५० ॥

एवं ह्य् अनादिनिधनो भगवान् हरिर् ईश्वरः ।
कल्पे कल्पे स्वम् आत्मानं व्यूह्य लोकान् अवत्य् अजः ॥

श्रीधरः, विश्वनाथः  व्यूह्य विभज्य ॥५०॥

क्रमसन्दर्भः  न व्याख्यातम्.

इति सारार्थदर्शिन्यां हर्षिण्यां भक्तचेतसाम् ।
एकादशो द्वादशेऽत्र सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
आदित्यव्यूहविवरणं नाम
एकादशोऽध्यायः ।
॥ १२.११ ॥


(१२.१२)
द्वादशोऽध्यायः
स्कन्धार्थनिरूपणं

॥ १२.१२.१ ॥

सूत उवाच
नमो धर्माय महते नमः कृष्णाय वेधसे ।
ब्रह्मणेभ्यो नमस्कृत्य धर्मान् वक्ष्ये सनातनान् ॥

श्रीधरः
द्वादशे तु पुराणोक्तसर्वार्थानुक्रमः कृतः ।
प्रथमस्कन्धम् आरभ्य प्राधान्येन समासतः ॥

तद् एवम् अस्मिन् पुराणे विस्तरेणोक्तान् अर्थान् सङ्क्षेपतो वर्णयिष्यन् धर्मादीन् प्रणमति, नम इति. महते हरिभक्तिलक्षणाय. ब्राह्मणेभ्यो ब्राह्मणान्. सनातनान् अनादीन्. धर्मान् इत्य् उपलक्षणं पुराणोक्तार्थानाम् ॥१॥

कृष्णसन्दर्भः  कृष्णाय तदाख्ययातिप्रसिद्धाय स्वयं भगवते । वेधसे अवतारादिसर्वविधात्रे । तत्र स्वदैन्येन विनयः ब्राह्मणेभ्यो नमस्कृत्येति । सनातनान्, कालेन नष्टा प्रलये वाणीयं [भा.पु. ११.१४.३] इत्यादिप्रमाणेन प्रसिद्धान्, धर्मान् भागवतान् वक्ष्य इति तत्तत्प्रसङ्गानुक्रमेण तान् एव सूचयिष्यामिपतितः स्खलितः [भा.पु. १२.१२.४७] इत्यादिना च साक्षाद् वक्ष्यामीत्य् अर्थः ॥१॥

विश्वनाथः
प्रथमादितः आरभ्योपाख्यानविततेः पुनः ।
अनुक्रमः प्रसिद्धायां द्वादशे क्रियते स्फुटम् ॥

महते भक्तिलक्षणाय कृष्णाय तत्प्राप्याय, वेधसे सर्वकारणाय, ब्राह्मणेभ्यो व्यासादिभ्यस् तत्प्रकाशकेभ्यो द्वितीयार्थे चतुर्थी । धर्मान् भगवच्चरित्राणि श्रवणकीर्तनादिर् विषयत्वे सति भगवच्चरितान्य् एव परमधर्मा भवन्तीति भावः । सनातनान् नित्यान् । भगवतो भक्तियोगस्य च तच्चरितानां च निर्गुणत्वाद् इति भावः ॥१॥

 _*_

॥ १२.१२.२ ॥

एतद् वः कथितं विप्रा विष्णोश् चरितम् अद्भुतम् ।
भवद्भिर् यद् अहं पृष्टो नराणां पुरुषोचितम् ॥

श्रीधरः  पुरुषत्वे उचितं श्रवणादियोग्यम् ॥२॥

कृष्णसन्दर्भः  तत्रैव भगवच्चरितश्रवणम् एव मुख्यम् इत्य् अभिप्रायेण तेनैव महाप्रसङ्गम् उपसंहरन् तान् अनुक्रमितुम् उपक्रमतेएतद् इति । नराणां मध्ये ये पुरुषास् तेषाम् एवोचितं, न तु ये तेषां मध्ये पशवस् तेषाम् इत्य् अर्थ इति तद्बहिर्मुखेभ्यो गालिप्रदानं, यथोक्तम्, श्वविड्वराहोष्ट्रखरैः [भा.पु. २.३.१९] इत्यादि । यद् वा, नराणां जीवानां पुरुषे श्रीभगवति यद् उचितम् ॥२॥

विश्वनाथः  नराणां मध्ये ये पुरुषास् तेषाम् उचितं, न तु नराणां मध्ये ये पशवस् तेषाम् इति । यद् उक्तं, श्वविड्वराहोष्ट्रखरैः संस्तुतः पुरुषः पशुः [भा.पु. २.३.१९] इति ॥२॥

_*_

॥ १२.१२.३ ॥

अत्र सङ्कीर्तितः साक्षात् सर्वपापहरो हरिः ।
नारायणो हृषीकेशो भगवान् सात्वतां पतिः ॥

श्रीधरः  एतत् प्रपष्चयतिअत्रेति । भगवान् ऐश्वर्यादिषड्गुणः । साक्षात् सङ्कीर्तित इति देवताकाण्डार्थः ॥३॥

चैतन्यमतमष्जुषा  अत्र श्रीभागवते सात्वतां पतिः श्रीकृष्णः सङ्कीर्त्यते, स एव भगवान् । हर्यादीन्य् अपि तन्नामानि ॥३॥

कृष्णसन्दर्भः  अत्र श्रीभागवते हरिर् भगवदाद्याख्ययानन्ताविर्भावः परमेश्वरस् तावन्मुख्यत्वेन कीर्त्यते, तत्रापि गुणरूपलीलाभिः साक्षाद् एव कीर्त्यते । तस्य च प्राधान्येन भेदद्वयं दर्शितम् इत्य् आहनारायणः सर्वजीवाश्रयः हृषीकेशस् तदीय सर्वेन्द्रियप्रवर्तकश् च परमात्मेत्य् अर्थः । इत्य् एको भेदः । द्वितीयम् आहभगवान् इति । स च सात्वतां पतिः स्वयं भगवान् श्रीयादवेन्द्ररूपत्वेन कीर्त्यत इत्य् अर्थः ॥३॥

विश्वनाथः  यः सर्वपापहर्तृत्वेन हरिशब्देनोच्यते यश् च नारस्य जीवसमूहस्य आश्रमत्वेन नारायणशब्देनोच्यते । यश् च सर्वेन्द्रियाणां प्रवर्तकत्वेन हृषीकेशशब्देनोच्यते स एव भगवान् अत्र द्वादशस्व् अपि स्कन्धेषु कीर्त्यते । स हि क इत्य् अत आहसात्वताम् उद्धवादीनां पतिः ॥३॥

 _*_

॥ १२.१२.४ ॥

अत्र ब्रह्म परं गुह्यं जगतः प्रभवाप्ययम् ।
ज्षानं च तदुपाख्यानं प्रोक्तं विज्षानसंयुतम् ॥

श्रीधरः ब्रह्मकाण्डार्थम् आहअत्र ब्रह्मेति । गुह्यं निर्गुणम् । प्रभवाप्ययम्, प्रभवत्य् अस्माद् इति प्रभवम्, अप्येत्य् अस्मिन्न् इत्य् अप्ययम्, तच् च तच् च । अनेनाश्रयशब्दार्थो दर्शितः । विज्षानसंयुतम् अपरोक्षज्षानपर्यन्तं ज्षानम् । तदुपाख्यानं तज्ज्षानम् उपाख्यायते प्रकाश्यते येन तज्ज्षानसाधनम् इत्य् अर्थः ॥४॥

चैतन्यमतमष्जुषा  अत्र ब्रह्मेत्यादि । अत्र श्रीभागवते ब्रह्मपरं गुह्यं विश्वस्य प्रभवाप्ययं ज्षानं च विज्षानसंयुतं यत् प्रोक्तं, तत्तदुपाख्यानं श्रीकृष्णोपाख्यानम् । उप आख्यायते इति कर्मणि युट्, हीने उपश् च कथ्यते इति उपशब्दोऽत्र हीनार्थः । उपार्जुनं योद्धारः इतिवत् । तत् ततः कृष्णाख्यानाद् धीनम् इत्य् अर्थः । तद् इत्य् अव्ययं तद् उप तं श्रीकृष्णम् उप, ततो हीनम् इत्य् अर्थः । आख्यानंआख्यायते कथ्यते कथाप्रसङ्गात् निर्दिश्यते इत्य् आख्यानं, तत् सर्वं ब्रह्मादि कथनीयम् इति कथितम् । वस्तुतः श्रीकृष्ण एव प्रतिपाद्यः, वेद्यं वास्तवम् अत्र वस्तु [भा.पु. १.१.२] इत्य् उपक्रान्तेः, तस्य सर्वेश्वरेश्वरत्वात् । यद् वा, आख्यायते यत इत्य् आख्यानः श्रीकृष्णः, तद् ब्रह्मादि सर्वम् उपाख्यानं श्रीकृष्णआद् धीनम् इति ॥४॥

कृष्णसन्दर्भः  अत्र ब्रह्मेति सार्धकम् । अत्र भगवत्तत्त्वकीर्तन एव तदीयनिर्विशेषप्रकाशरूपं यद् ब्रह्म यद् एव जगज्जन्मादिना सामान्यतो लक्षितं तद् अपि प्रोक्तम् ॥४॥

विश्वनाथः  तदीयनिर्विशेषप्रकाशरूपं यद् ब्रह्म, तद् अपि प्रोक्तं, वागादीन्द्रियग्राह्यत्वाभावाद् गुह्यं तर्हि कथं प्रोक्तं, तत्राह जगतः प्रभव उत्पत्तिर् अप्ययो लयश् च यतस् तद् इत्य् एतत्प्रकारेणैव प्रोक्तं, न तु साक्षात् प्रोक्तम् इति भावः । तत्प्राप्तिसाधनं ज्षानं च तद् उपाख्यायते प्रकाश्यते येन तज् ज्षानसाधनं च विज्षानम् अपरोक्षानुभवस् तत्सहितं च ॥४॥

 _*_

॥ १२.१२.५ ॥

भक्तियोगः समाख्यातो वैराग्यं च तदाश्रयम् ।
पारीक्षितम् उपाख्यानं नारदाख्यानम् एव च ॥

श्रीधरः  कर्मकाण्डार्थम् आह, भक्तियोगश् च साध्यसाधनरूपः । तदाश्रयं भक्तियोगेन निष्पादितम् । एवं सामान्यतो निरूप्येदानीं द्वादशस्कन्धप्रकरणार्थान् अनुक्रामति । पारीक्षितम् उपाख्यानं परीक्षिज्जन्मादि, तत्प्रस्तावाय नारदाख्यानं च ॥५॥

चैतन्यमतमष्जुषा  अत्र भक्तियोग एव मुख्यत्वेनाख्यायते, तदुपायत्वेन वैराग्यं च । तदाश्रयं भक्त्याश्रयम् ॥५॥

कृष्णसन्दर्भः  तदर्थम् एव ज्षानविज्षानभक्तियोगाः यथोत्तरोत्कर्षसोपानवत् क्रमेण समाख्यातास् तदाश्रयं तदुपयोगिवैराग्यं चेति पद्यद्वयेन वेदतात्पर्यरूपो ब्रह्मकाण्डार्थो दर्शितः । तद् एवं सार्वत्रिकं प्रतिपाद्यम् उक्त्वा क्रमोक्तम् आहपारीक्षितम् इति ॥५॥

विश्वनाथः  भक्तियोगः साधनरूपः साध्यरूपश् च सम्यगुणक्रमोपसंहाराभ्यासैर् आख्यातः । तदाश्रयं तदुत्थम् । अथ प्रथमस्कन्धत एव प्राकरणिकानर्थान् अनुक्राम्यति । पारीक्षितम् इति अत्रानुक्रमणिकाध्याये यत् प्रसिद्धम् अपि किष्चित् किष्चिद् उपाख्यानम् उल्लङ्घितम् । नात्रानिष्टम् आशङ्कनीयम् अनुक्रमणिका हि नोक्तसमस्तार्थव्यापिनी भवेत्, यत् प्रथमत एव जन्मगुह्याध्यायकथा अतिप्रसिद्धाप्य् उल्लङ्घिता । एवं द्रौणिदण्डभीष्मनिर्याणादिकथा चित्रकेतुत्रिपुरवधादिकथा अम्बरीषादिकथा अघासुरवधब्रह्ममोहनादिकथा बहुश एवोल्लङ्घिता । क्वचिद् व्युत्क्रमेणाप्य् उक्त इति ॥५७॥

 _*_

॥ १२.१२.६ ॥

प्रायोपवेशो राजर्षेर् विप्रशापात् परीक्षितः ।
शुकस्य ब्रह्मर्षभस्य संवादश् च परीक्षितः ॥

श्रीधरः  ब्रह्मर्षभस्य ब्राह्मणोत्तमस्य । इति प्रथमस्कन्धार्थः ॥६॥

कृष्णसन्दर्भः, विश्वनाथः  न व्याख्यातम्.

 _*_


॥ १२.१२.७ ॥

योगधारणयोत्क्रान्तिः संवादो नारदाजयोः ।
अवतारानुगीतं च सर्गः प्राधानिकोऽग्रतः ॥

श्रीधरः  उत्क्रान्तिर् अर्चिर् आदिगतिः । प्राधणिकः प्रधानकार्यविराड्रूपः सर्गः । अग्रत आदितो महदादिक्रमेणेत्य् अर्थः । इति द्वितीयार्थः ॥७॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.८ ॥

विदुरोद्धवसंवादः क्षत्तृमैत्रेययोस् ततः ।
पुराणसंहिताप्रश्नो महापुरुषसंस्थितिः ॥

श्रीधरः  महापुरुषस्य संस्थितिः प्रलये तूष्णीम् अवस्थानम् ॥८॥

कृष्णसन्दर्भः  न व्याख्यातम्.

विश्वनाथः  महापुरुषे पद्मनाभे संस्थितिः प्रलये ब्रह्मणस् तदुदरे शयनम् ॥८॥

 _*_

॥ १२.१२.९ ॥

ततः प्राकृतिकः सर्गः सप्तवैकृतिकाश् च ये ।
ततो ब्रह्माण्डसम्भूतिर् वैराजः पुरुषो यतः ॥

श्रीधरः  प्राकृतिकः प्रकृतिभवो गुणक्षोभरूपः । वैकृतिका महदादयश् चकाराद् विकाराश् च ये तेषां सर्गः ॥९॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१० ॥

कालस्य स्थूलसूक्ष्मस्य गतिः पद्मसमुद्भवः ।
भुव उद्धरणेऽम्भोधेर् हिरण्याक्षवधो यथा ॥

श्रीधरः  गतिः स्वरूपम् । उद्धरणे उद्धारणे ॥१०॥

कृष्णसन्दर्भः  न व्याख्यातम्.

विश्वनाथः  भुव उद्धरणम् अम्भोधेः सकाशात् मकारलोपश् छान्दसः ॥१०॥

 _*_

॥ १२.१२.११ ॥

ऊर्ध्वतिर्यगवाक्सर्गो रुद्रसर्गस् तथैव च ।
अर्धनारीश्वरस्याथ यतः स्वायम्भुवो मनुः ॥

श्रीधरः  अर्धाभ्यां नारी च नरश् च तस्य सर्गः ॥११॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१२ ॥

शतरूपा च या स्त्रीणाम् आद्या प्रकृतिर् उत्तमा ।
सन्तानो धर्मपत्नीनां कर्दमस्य प्रजापतेः ॥

श्रीधरः  सन्तानो धर्मपत्नीनाम् इति नवब्रह्मसमुत्पत्तिर् इत्य् अस्यानन्तरं द्रष्टव्यम् ॥१२॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१३ ॥

अवतारो भगवतः कपिलस्य महात्मनः ।
देवहूत्याश् च संवादः कपिलेन च धीमता ॥

श्रीधरः, कृष्णसन्दर्भः  न व्याख्यातम्.

विश्वनाथः  अर्धाभ्यां नारी च नरश् च तस्य ॥१३॥

 _*_

॥ १२.१२.१४ ॥

नवब्रह्मसमुत्पत्तिर् दक्षयज्षविनाशनम् ।
ध्रुवस्य चरितं पश्चात् पृथोः प्राचीनबर्हिषः ॥

श्रीधरः  इति तृतीयार्थः । चतुर्थस्कन्धार्थम् आहनवब्रह्मणां मरीच्यादीनां समुत्पत्तिः सन्तानः ॥१४॥

कृष्णसन्दर्भः  न व्याख्यातम्.

विश्वनाथः  नवब्रह्मभ्यः मरीच्यादिभ्यः समुत्पत्तिः सुद्युम्नस्येत्य् अत्र उपाख्यानम् इति शेषः ॥१४॥

 _*_

॥ १२.१२.१५ ॥

नारदस्य च संवादस् ततः प्रैयव्रतं द्विजाः ।
नाभेस् ततोऽनुचरितम् ऋषभस्य भरतस्य च ॥

श्रीधरः  पष्चमस्कन्धार्थम् आहततः प्रैयव्रतं प्रियव्रतस्य चरितम् ॥१५॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१६ ॥

द्वीपवर्षसमुद्राणां गिरिनद्युपवर्णनम् ।
ज्योतिश्चक्रस्य संस्थानं पातालनरकस्थितिः ॥

श्रीधरः  द्वीपाद्युपवर्णनं प्रथमं सङ्क्षेपतस् ततो द्वीपादीनां ये गिरयो नद्यश् च तेषाम् उपवर्णनम् । पातालानां नरकाणां च संस्थितिः । अनेनैव नरकनिवर्तकम् अजामिलोपाख्यानं गृहीतं ततः पराचीनम् ॥१६॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१७ ॥

दक्षजन्म प्रचेतोभ्यस् तत्पुत्रीणां च सन्ततिः ।
यतो देवासुरनरास् तिर्यङ्नगखगादयः ॥

श्रीधरः  षष्ठार्थम् आहदक्षजन्मेति ॥७॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१८ ॥

त्वाष्ट्रस्य जन्मनिधनं पुत्रयोश् च दितेर् द्विजाः ।
दैत्येश्वरस्य चरितं प्रह्रादस्य महात्मनः ॥

श्रीधरः  सप्तमार्थम् आहपुत्रयोश् चेति ॥१८॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.१९ ॥

मन्वन्तरानुकथनं गजेन्द्रस्य विमोक्षणम् ।
मन्वन्तरावताराश् च विष्णोर् हयशिरादयः ॥

श्रीधरः  अष्टमार्थम् आहमन्वन्तरानुकथनम् इति । क्वचित् कस्याचिद् अनुक्तिर् व्युत्क्रमोक्तिश् च भक्तिरसाकुलत्वेनेति द्रष्टव्यम् ॥१९॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.२० ॥

कौर्मं मात्स्यं नारसिंहं वामनं च जगत्पतेः ।
क्षीरोदमथनं तद्वद् अमृतार्थे दिवौकसाम् ॥

न कतमेनापि व्याख्यातम्.

 _*_

॥ १२.१२.२१ ॥

देवासुरमहायुद्धं राजवंशानुकीर्तनम् ।
इक्ष्वाकुजन्म तद्वंशः सुद्युम्नस्य महात्मनः ॥

श्रीधरः  नवमार्थम् आहराजवंशेति ॥२१॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.२२२४ ॥

इलोपाख्यानम् अत्रोक्तं तारोपाख्यानम् एव च ।
सूर्यवंशानुकथनं शशादाद्या नृगादयः ॥
सौकन्यं चाथ शर्यातेः ककुत्स्थस्य च धीमतः ।
खट्वाङ्गस्य च मान्धातुः सौभरेः सगरस्य च ॥
रामस्य कोशलेन्द्रस्य चरितं किल्बिषापहम् ।
निमेर् अङ्गपरित्यागो जनकानां च सम्भवः ॥

न कतमेनापि व्याख्यातम्.

 _*_

॥ १२.१२.२५ ॥

रामस्य भार्गवेन्द्रस्य निःक्षत्रीकरणं भुवः ।
ऐलस्य सोमवंशस्य ययातेर् नहुषस्य च ॥

श्रीधरः  सोमवंशादिभूतस्यैलस्य चरितम् ॥२५॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.२६ ॥

दौष्मन्तेर् भरतस्यापि शान्तनोस् तत्सुतस्य च ।
ययातेर् ज्येष्ठपुत्रस्य यदोर् वंशोऽनुकीर्तितः ॥

श्रीधरः  तत्सुतस्य भीष्मस्य ॥२६॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.२७ ॥

यत्रावतीर्णो भगवान् कृष्णाख्यो जगदीश्वरः ।
वसुदेवगृहे जन्म ततो वृद्धिश् च गोकुले ॥

श्रीधरः, विश्वनाथः  न व्याख्यातम्.

कृष्णसन्दर्भः  तस्य वृद्धिश् च गोकुल इति चकाराज् जन्म चेत्य् अर्थः । अन्यथा वृद्धिस् त्व् इत्य् एवोक्तं स्यात् । अस्य स्थापनन्नन्दस् त्व् आत्मज उत्पन्नः [भा.पु. १०.५.१] इत्य् आदौ कृष्णसन्दर्भे (१४७१५३) कृतम् एव ॥२७॥

 _*_

॥ १२.१२.२८ ॥

तस्य कर्माण्य् अपाराणि कीर्तितान्य् असुरद्विषः ।
पूतनासुपयःपानं शकटोच्चाटनं शिशोः ॥

श्रीधरः  दशमार्थम् आहतस्य कर्माणीति । पूतनाया असुसहितस्य स्तन्यपयसः पानम् ॥२८॥

कृष्णसन्दर्भः  न व्याख्यातम्.

विश्वनाथः  पूतनाया असुसहितस्य स्तन्यपयसः पानम् । शिशोः शिशुना निष्पेषः सम्मर्दः ॥२८॥

 _*_

॥ १२.१२.२९ ॥

तृणावर्तस्य निष्पेषस् तथैव बकवत्सयोः ।
अघासुरवधो धात्रा वत्सपालावगूहनम्] ॥

चैतन्यमतमष्जुषा  तृणावर्तस्य निष्पेषस् तथैव बकवत्सयोर् इत्य् अन्तम् अघासुरमोक्षो न लिखित इति केचित् तत्र विस्मयन्ते । तद् असत्, यमलार्जुनभङ्गस्य पुराणान्तरेष्व् अपि लिखितस्य कथं न लिखनम् अकरोत् ?

शृणुष्वावहितो राजन्न् अपि गुह्यं वदामि ते ।
ब्रूयुः स्निग्धस्य शिष्यस्य गुरवो गुह्यम् अप्य् उत ॥ [भा.पु. १०.१३.३]

इति दशमे श्रीशुकोक्तेर् यद् यद् व्याख्यातं, तद् एव बीजम् इदम् इति ॥२९॥

न कतमेनान्येन व्याख्यातम्.

 _*_

॥ १२.१२.३० ॥

धेनुकस्य सहभ्रातुः प्रलम्बस्य च सङ्क्षयः ।
गोपानां च परित्राणं दावाग्नेः परिसर्पतः ॥

श्रीधरः  सहभ्रातुः ससखस्य ॥३०॥

कृष्णसन्दर्भः  न व्याख्यातम्.

विश्वनाथः  सहभ्रातुः ज्षातिसहितस्य ॥३०॥

_*_

॥ १२.१२.३१ ॥

दमनं कालियस्याहेर् महाहेर् नन्दमोक्षणम् ।
व्रतचर्या तु कन्यानां यत्र तुष्टोऽच्युतो व्रतैः ॥

न कतमेनापि व्याख्यातम्.

 _*_

॥ १२.१२.३२३३ ॥

प्रसादो यज्षपत्नीभ्यो विप्राणां चानुतापनम् ।
गोवर्धनोद्धारणं च शक्रस्य सुरभेर् अथ ॥
यज्षाभिषेकः कृष्णस्य स्त्रीभिः क्रीडा च रात्रिषु ।
शङ्खचूडस्य दुर्बुद्धेर् वधोऽरिष्टस्य केशिनः ॥

श्रीधरः  न व्याख्यातम्.

कृष्णसन्दर्भः  विप्रानुतापनं सूक्ष्मम् अपि । अत्रावधापनार्थाय स्मारितं सुरभिकर्तृकं च यज्षाभिषेकम् ॥३२॥

विश्वनाथः  शक्रस्य शक्रेण सुरभेः सुरभ्या यज्षः पूजनम् अभिषेकश् च तत् ॥३२॥

 _*_


॥ १२.१२.३४३६ ॥

अक्रूरागमनं पश्चात् प्रस्थानं रामकृष्णयोः ।
व्रजस्त्रीणां विलापश् च मथुरालोकनं ततः ॥
गजमुष्टिकचाणूर कंसादीनां तथा वधः ।
मृतस्यानयनं सूनोः पुनः सान्दीपनेर् गुरोः ॥
मथुरायां निवसता यदुचक्रस्य यत् प्रियम् ।
कृतम् उद्धवरामाभ्यां युतेन हरिणा द्विजाः ॥

श्रीधरः, विश्वनाथः  न व्याख्यातम्.

कृष्णसन्दर्भः  उद्धवरामाभ्याम् इत्य् उद्धवस्यापि तादृशत्वं दर्शितम् ॥३६॥

 _*_

॥ १२.१२.३७३९ ॥

जरासन्धसमानीत सैन्यस्य बहुशो वधः ।
घातनं यवनेन्द्रस्य कुशस्थल्या निवेशनम् ॥
आदानं पारिजातस्य सुधर्मायाः सुरालयात् ।
रुक्मिण्या हरणं युद्धे प्रमथ्य द्विषतो हरेः ॥
हरस्य जृम्भणं युद्धे बाणस्य भुजकृन्तनम् ।
प्राग्ज्योतिषपतिं हत्वा कन्यानां हरणं च यत् ॥

श्रीधरः  ये च शम्बरादयस् तेषां माहात्म्यं प्रभावो वधश् च ॥३९॥

कृष्णसन्दर्भः  चैद्यादीनां माहात्म्यं वधश् च ये च शम्बरादयस् तेषां चेत्य् अन्वयः ॥३९॥

विश्वनाथः  न व्याख्यातम्.

_*_

_*_

॥ १२.१२.४० ॥

चैद्यपौण्ड्रकशाल्वानां दन्तवक्रस्य दुर्मतेः ।
शम्बरो द्विविदः पीठो मुरः पष्चजनादयः ॥

श्रीधरः  एकादशार्थम् आहविप्रशापेति ॥४०॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.४१ ॥

माहात्म्यं च वधस् तेषां वाराणस्याश् च दाहनम् ।
भारावतरणं भूमेर् निमित्तीकृत्य पाण्डवान् ॥

श्रीधरः, कृष्णसन्दर्भः  न व्याख्यातम्.

विश्वनाथः  माहात्म्यं चैद्यादीनां पराक्रमः ॥४०॥

 _*_

॥ १२.१२.४२ ॥

विप्रशापापदेशेन संहारः स्वकुलस्य च ।
उद्धवस्य च संवादो वसुदेवस्य चाद्भुतः ॥

श्रीधरः  धर्मविनिर्णयो वर्णाश्रमधर्मविनिश्चयः । मर्त्यपरित्यागो मनुष्यत्वस्यान्तर्धानम् ॥४२॥

कृष्णसन्दर्भः  न व्याख्यातम्.

विश्वनाथः  मर्त्यस्य मर्त्यलोकस्य परित्यागः आत्मनो योगमायाप्रभावत इति लोकैर् दुर्वितर्कता ध्वनिता ॥४२॥

 _*_

॥ १२.१२.४३ ॥

यत्रात्मविद्या ह्य् अखिला प्रोक्ता धर्मविनिर्णयः ।
ततो मर्त्यपरित्याग आत्मयोगानुभावतः ॥

श्रीधरः  द्वादशार्थम् आहयुगेति । युगलक्षणं तदनुरूपा वृत्तिश् चेत्य् अर्थः । त्रिविध प्राकृतिकी नैमित्तिकी नित्या चेति ॥४३॥

चैतन्यमतमष्जुषा  ततो मर्त्यपरित्यागः मर्त्यलोकपरित्यागः ॥४३॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.४४ ॥

युगलक्षणवृत्तिश् च कलौ न्ṝणाम् उपप्लवः ।
चतुर्विधश् च प्रलय उत्पत्तिस् त्रिविधा तथा ॥

श्रीधरः  ऋषेर् व्यासस्य । सूर्यस्य च विन्यास इत्य् अर्थः ॥४४॥

कृष्णसन्दर्भः  न व्याख्यातम्.

विश्वनाथः  युगलक्षणं तदनुरूपा वृत्तिश् च । उत्प्लवः धर्मविप्लवः । त्रिविधा प्राकृती नैमित्तिकी नित्या च ॥४४॥

 _*_

॥ १२.१२.४५ ॥

देहत्यागश् च राजर्षेर् विष्णुरातस्य धीमतः ।
शाखाप्रणयनम् ऋषेर् मार्कण्डेयस्य सत्कथा ।
महापुरुषविन्यासः सूर्यस्य जगदात्मनः ॥

श्रीधरः  इति चोक्तम् इति चकाराद् अन्यद् अपि वो युष्माभिर् इह यत् पृष्टोऽस्मि, तद् उक्तम् इति । किम् एवं नानार्थकथनेन ? तत्राहलीलेति । सर्वशः तत्तदर्थकीर्तनद्वारेणेत्य् अर्थः ॥४५॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.४६ ॥

इति चोक्तं द्विजश्रेष्ठा यत् पृष्टोऽहम् इहास्मि वः ।
लीलावतारकर्माणि कीर्तितानीह सर्वशः ॥

श्रीधरः  तत्कीर्तनेनापि किम् ? इत्य् अपेक्षायां तत्फलम् आह द्वाभ्याम् ॥४६॥

चैतन्यमतमष्जुषा  इति चोक्तम् इत्यादि । लीलावतारकर्माणि कीर्तितानीह सर्वश इति ॥४६॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.४७ ॥

पतितः स्खलितश् चार्तः क्षुत्त्वा वा विवशो गृणन् ।
हरये नम इत्य् उच्चैर् मुच्यते सर्वपातकात् ॥

श्रीधरः  पतितः कूपादिषु । स्खलितः सोपानादिषु । आर्तो दुःखितः । क्षुत्त्वा क्षुतं कृत्वा विवशोऽपि ॥४७॥

चैतन्यमतमष्जुषा  सम्यक् कीर्तनस्य फलं यथा कथञ्चित् कीर्तनफलदर्शनसुखेन व्यतिरेकत आहपतित इत्यादि । हरये नम इत्य् उच्चैर् मुच्यते, सर्वपातकात् विमुक्तो भवति । कूपादौ पतितादीनां विवशत्वेनोच्चैः कीर्तनाभावेऽपि उच्चैर् मुच्यते ॥४७॥

कृष्णसन्दर्भः  पतित इति कैमुत्यार्थम् उक्तिः ॥४७॥

विश्वनाथः  एतावत् कथा कीर्तनस्य फलं ब्रूहीति चेत्, तत्र कैमुत्येनाहपतित उच्चप्रदेशाद् अधः प्राप्तः, स्खलितः समानप्रदेशेऽप्य् अयथा पादविन्यासात् प्राप्तव्यथः । क्षुत्त्वा क्षुतं कृत्वा उच्चैर् अतिघोरपापाद् अपि ॥४७॥

 _*_

॥ १२.१२.४८ ॥

सङ्कीर्त्यमानो भगवान् अनन्तः
श्रुतानुभावो व्यसनं हि पुंसाम् ।
प्रविश्य चित्तं विधुनोत्य् अशेषं
यथा तमोऽर्कोऽभ्रम् इवातिवातः ॥

श्रीधरः  सङ्कीर्त्यमानो यद् वा श्रुतोऽनुभावो यस्य स पुंसां चित्तं प्रविश्य निःशेषं दुःखं विधुनोति । हीति सताम् अनुभवं प्रमाणयति । अर्को गिरिगुहादिध्वान्तं न धुनोतीत्य् अपरितोषाद् दृष्टान्तान्तरम् आहअतिवातोऽभ्रम् इवेति ॥४८॥

चैतन्यमतमष्जुषा  यथा कथञ्चित् कीर्तित एव सर्वपातकं नाशयति, किं पुनः सम्यक् कीर्तित इत्य् आहसङ्कीर्त्यमान इति । हि निश्चितं व्यसनं पापादिकृतं दुःखं विधुनोति विशेषेण दूरीकरोति, व्यसननाशानन्तरं चित्तं च निर्मलं करोतीति सूर्यदृष्टान्तः । सम्यङ् निरसने अतिवातदृष्टान्तः । अतिवातः व्यात्या ॥४८॥

कृष्णसन्दर्भः  न व्याख्यातम्.

विश्वनाथः चित्तं प्रविश्य व्यसनं धुनोति । अर्कस् तम इव । स च गुहागतं तमो न धुनोतीत्य् अपरितोषाद् आह अतिवातोऽभ्रम् इव ॥४८॥

 _*_

॥ १२.१२.४९ ॥

मृषा गिरस् ता ह्य् असतीर् असत्कथा
न कथ्यते यद् भगवान् अधोक्षजः ।
तद् एव सत्यं तद् उ हैव मङ्गलं
तद् एव पुण्यं भगवद्गुणोदयम् ॥

श्रीधरः  हरिसङ्कीर्तनम् एव महाफलं तद्व्यतिरिक्तं सर्वं मिथ्यालापमात्रम् इति प्रपष्चयतिमृषागिर इति चतुर्भिः । मृषागिरो मिथ्यावाचः । असतीर् असत्यः । असतां कथा यासु ताः । यद् यासु उत्तमश्लोकस्य यशोऽनुगीयत इति यत् तद् एव सत्यं तद् एव हि मङ्गलम् । उ ह इति हर्षे । भगवद्गुणानाम् अभ्युदयो यस्मात् तत् ॥४९॥

चैतन्यमतमष्जुषा  सङ्कीर्तनं विना सर्वम् एव वचनं वेदादिपाठो मृषेत्य् आहमृषा गिरस् त इत्यादि । ता गिरो मृषा यद् यासु याभिर् वा अधोक्षजो भगवान् श्रीकृष्णो न कथ्यते । असत्कथाश् च असतीः असत्य एव असती स्त्री यथा नाशयति, तथापि, अतस् तद् एव सत्यम् इत्यादि । तद् एव सत्यं तद् एव मङ्गलं स्वसुखजननं पुण्यं पुण्यजनकम्, न दानादि ॥४९॥

कृष्णसन्दर्भः  न व्याख्यातम्.

विश्वनाथः अस्य शास्त्रस्य कृष्णकीर्तन एव तात्पर्यात्, तद् अन्यकीर्तनम् अविगीतम् अपि न कुर्यात् । तत् कीर्तनं यत् पशुभिर् विगीतत्वेनोक्तं तद् अपि कुर्याद् इत्य् आहमृषेति । ताः सत्या अपि गिरो मिथ्या एव । प्रिया अपि गिरोऽसतीर् असत्यः कटूक्तय एव । तथा सतां विदुषाम् अपि कथा असत्कथा एव । कुतः ? यद् यतो भगवान् न कथ्यते इति । अतः स सत्यवाद्य् अपि मिथ्यावादी प्रियंवदोऽपि कटुभाषी सत्कथकोऽप्य् असत्कथक उच्यते इति भावः । स्वकल्पितत्वाद् असत्यम् अपि भगवद्यशश् चेत् तद् एव सत्यं गृहाश्रमविध्वंसकत्वात् अमङ्गलम् अपि तद् एव मङ्गलं नान्यत् भगवतः परदारहरणादिकम् अपुण्यत्वेनाधमैर् उक्तम् अपि तद् एव पुण्यम् । यतो भगवतो गुणस्यैव न तु दोषस्योदयो यस्मात् तत् ॥४९॥

 _*_

॥ १२.१२.५० ॥

तद् एव रम्यं रुचिरं नवं नवं
तद् एव शश्वन् मनसो महोत्सवम् ।
तद् एव शोकार्णवशोषणं नृणां
यद् उत्तमःश्लोकयशोऽनुगीयते ॥

श्रीधरः  नवं नवं यथा भवति, तथा रुचिरं रुचिप्रदम् । महान् उत्सवो यस्मात् ॥५०॥

चैतन्यमतमष्जुषा  तद् एव रुचिरं रुचिप्रदं, तद् विना नान्यत्र क्वापि तादृशी रुचिर् भवतीत्य् अर्थः । तद् एव नवं नम् अयातयामं, तद् एव मनसो महोत्सवं, तद् एव शश्वत् शाश्वतम्, शाश्वतो महोत्सव इति वा । क्लीबत्वम् आर्षम् । अथवा तद् एव महस्य उत्सं प्रस्रवणं वयते इति महोत्सवस् तदाकुलितम् एव भवति, तद् एव शोकार्णवशोषणम् ॥५०॥

कृष्णसन्दर्भः  न व्याख्यातम्.

विश्वनाथः  अरम्यम् ऐ प्रसेनमार्गानुगमनभल्लुकबिलप्रवेशादिकं यत् तत् रम्यम् एव । रुचिरम् इति भक्तानाम् अरोचकम् अपि श्रीजानकीत्यागादिकं रुचिरम् एव । पुरातनम् अपि भगवच्चरित्रं नवं नवम् एव । मारीचानुगमनानन्तररावणकृतसीताहरणादिकं मनसो महोत्सवनाशकम् अपि महोत्सवकरम् एव । पतिपुत्रादिवैराग्योत्पादकत्वेन शोकार्णवम् अपि तत् शोकार्णवशोषणम् एव ॥५०॥

 _*_

॥ १२.१२.५१ ॥

न यद् वचश् चित्रपदं हरेर् यशो
जगत्पवित्रं प्रगृणीत कर्हिचित् ।
तद् ध्वाङ्क्षतीर्थं न तु हंससेवितं
यत्राच्युतस् तत्र हि साधवोऽमलाः ॥

श्रीधरः  चित्राणि पदानि यस्मिन् । तद् अपि जगत् पवित्रयतीति तथा तद् धरेर् यशो न प्रगृणीत न वर्णयेत् तद् वचो ध्वाङ्क्षतीर्थं काकतुल्यनराणं रतिस्थानं न तु हंसैर् ज्षानिभिः सेवितम् । तत्र हेतुःयत्रेति ॥५१॥

चैतन्यमतमष्जुषा  व्यतिरेकम् आहन तद् इत्यादि । तत् तस्मात् चित्रपदम् अपि चित्रैर् अद्भुतैः पदैर् ग्रथितम् अपि वचो हरेर् यशो न गृणीते यदि, तदा तद्वचो ध्वाङ्क्षतीर्थं काकतीर्थम् उच्छिष्टपत्रादिनिक्षेपस्थानम् । तत्र यथा काका रमन्ते, तथा तत्तुल्याः कामिन एव तत्र रमन्ते । जगत् पवित्रं यशोविशेषणं जगति पवित्रम् अपि शुद्धम् अपि, तद्वचः इति वचोविशेषणम् ॥५१॥

कृष्णसन्दर्भः  न यद् इति । यत्राच्युतो गीयत इति शेषः ॥५१॥

विश्वनाथः  न यद् वच इति श्लोकत्रयं भक्तेर् एव सर्वोत्कर्षख्यापकम् । महापुराणस्यास्य प्रथमेऽपि शेषेऽपि स्थापितम् । यथा महामन्त्रः कश्चिद् आद्यन्तर्वर्तिना बीजद्वयेन त्रयेण पुटितः स्याद् इति ॥५२॥

 _*_

॥ १२.१२.५२ ॥

स वाग्विसर्गो जनताघसम्प्लवो
यस्मिन् प्रतिश्लोकम् अबद्धवत्य् अपि ।
नामान्य् अनन्तस्य यशोऽङ्कितानि यत्
शृण्वन्ति गायन्ति गृणन्ति साधवः ॥

श्रीधरः  स वाग्विसर्गः स एव वाचः प्रयोगो जनताघसम्प्लवो जनसमूहाघनाशकः । यद् यस्मात् तान्य् एवान्यैः कीर्त्यमानानि शृण्वन्ति श्रोतरि सति गायन्ति, नो चेत् स्वयम् एव गृणन्ति ॥५२॥

चैतन्यमतमष्जुषा  तद्वाग्विसर्ग इत्यादि । तद् इत्य् अव्ययम्, स इत्य् अर्थः । स एव वाग्विसर्गो जनताघविप्लवः, यस्मिन् अबद्धवत्य् अपि अपशब्दादियुक्तोऽपि ग्राम्यभाषामयेऽपीति यावत् । अनन्तस्य नामानि कीदृशानि ? यशोऽङ्कितानि गोवर्धनोद्धरणकालीयमर्दनकेशिनाशादीनि । यद् यस्मात् शृण्वन्ति गायन्ति गृणन्ति प्रतिश्लोकं श्लोकं प्रति प्रतिपाद्यम् इत्य् अर्थः । अथवा प्रतिश्लोकं प्रतियशः, नैकम् एव यशो गेयम् ॥५२॥

कृष्णसन्दर्भः  तद्वाग्विसर्ग इति प्रथमे व्याख्यातम् एव । उत्तमगायके सति शृण्वन्ति, स्वस्य तु तादृशत्वे गायन्ति । तद् उभयाभावे गृणन्ति । गीर्मात्रेणाभ्यस्यन्ति चेत्य् अर्थः ॥ [अत्र यथाश्लोकं १.५.११ पद्यं द्रष्टव्यं पुनरुक्तिर् आदरात् ।] ॥५२॥

विश्वनाथः  न व्याख्यातम्.

 _*_

॥ १२.१२.५३ ॥

नैष्कर्म्यम् अप्य् अच्युतभाववर्जितं
न शोभते ज्षानम् अलं निरष्जनम् ।
कुतः पुनः शश्वद् अभद्रम् ईश्वरे
न ह्य् अर्पितं कर्म यद् अप्य् अनुत्तमम् ॥

श्रीधरः, कृष्णसन्दर्भः  न व्याख्यातम्.

चैतन्यमतमष्जुषा  किं बहुना, हरिकीर्तनादि विना कैवल्यप्रदम् अपि ज्षानं न किष्चिद् इत्य् आहनैष्कर्म्यम् अपीत्यादि । अलम् अत्यर्थं निरष्जनम् उपाधिनिवर्तकम् अपि ज्षानं न शोभते । ज्षानम् अप्य् एवम्, किम् उत कर्मेत्य् आहकुतः पुनर् इत्यादि । अनुत्तमम् अपि शश्वत् अभद्रम् ईश्वरेऽनर्पितं सत् ॥५३॥

विश्वनाथः  अनुत्तमं श्रेष्ठं निष्कामकर्म ॥५३॥

 _*_

॥ १२.१२.५४ ॥

यशःश्रियाम् एव परिश्रमः परो
वर्णाश्रमाचारतपःश्रुतादिषु ।
अविस्मृतिः श्रीधरपादपद्मयोर्
गुणानुवादश्रवणादरादिभिः ॥

श्रीधरः  किं च, वर्णश्रमाचारादिषु यः परो महान् परिश्रमः, स यशोयुक्तायां श्रियाम् एव । कीर्तिः सम्पत्तिश् च केवलं परः पुरुषार्थ इत्य् अर्थः । गुणानुवादादिभिस् तु श्रीधरपादपद्मयोर् अविस्मृतिर् भवति ॥५४॥

चैतन्यमतमष्जुषा  नैष्कर्म्यस्यापि विपूर्वत्वम् अनूद्य वर्णाश्रमाचारादि निष्पूर्वत्वम् आहयशःश्रियाम् इत्यादि । वर्णाश्रमतपःशास्त्रादिषु केवलं परिश्रमः, परः परिशिष्टः, निष्पूर्वत्वात् । स केवलं यशःश्रियां यशःसम्पत्ताव् एव, श्रीधरपादयोर् विस्मृतिर् एव तेषु । तर्हि सा कथं भवतीत्य् आहअविस्मृतिर् इत्यादि । हरेर् गुणानुवादचरणारविन्दादिभिः श्रीधरे श्रीयुक्ते ये पादपद्मे तयोर् अविस्मृतिर् भवति । ध्रियते इति धराह्, श्रिया धरः श्रीधर इति पादपद्मस्यैव वा विशेषणम् ॥५४॥

कृष्णसन्दर्भः  न व्याख्यातम्.

विश्वनाथः  किं च, वर्णाश्रमादिषु यः परो महान् परिश्रमः, स यशोयुक्तायां श्रियाम् एव पर्याप्तः प्रायो भवेत् । यशःसम्पत्तिसाधक एव, न तु भगवत्प्राप्तिसाधक इत्य् अर्थः । हरेर् गुणानुवादशास्त्रादिभिस् तु यः परिश्रमः, स तु श्रीधरपादपद्मयोर् अविस्मृतिर्, न भवति विस्मृतिर् यस्मात् सः ॥५४॥

 _*_

॥ १२.१२.५५ ॥

अविस्मृतिः कृष्णपदारविन्दयोः
क्षिणोत्य् अभद्राणि च शं तनोति ।
सत्त्वस्य शुद्धिं परमात्मभक्तिं
ज्षानं च विज्षानविरागयुक्तम् ॥

श्रीधरः  ततः किम् अत आहअविस्मृतिर् इति । क्षिणोति नाशयति ॥५५॥

चैतन्यमतमष्जुषा  अविस्मृतिश् चेद् भवति, तदा किं स्याद् इत्य् आहअविस्मृतिः कृष्णपादारविन्दयोर् इत्यादि । अभद्राणि क्षिणोति । एतावन्मात्रम् एव नेत्य् आहशमं च तनोति । तेन किम् ? इत्य् आहसत्त्वस्य शुद्धिं सत्त्वगुणस्य शुद्धिम् । ततः किम् ? विज्षानविरागयुक्तं ज्षानं च । ततः किम् ? तत्राहपरमां प्रेमलक्षणां भक्तिम् इत्य् उपसंहारः ॥५५॥

कृष्णसन्दर्भः  न व्याख्यातम्.

विश्वनाथः  ततः किम् ? अत आहअविस्मृतिर् इति । शमं बुद्धेर् भगवन्निष्ठां शमो मन्निष्ठता बुद्धेः [भा.पु. ११.१९.३६] इति भगवदुक्तेः ॥५५॥

 _*_

॥ १२.१२.५६ ॥

यूयं द्विजाग्र्या बत भूरिभागा
यच् छश्वद् आत्मन्य् अखिलात्मभूतम् ।
नारायणं देवम् अदेवम् ईशम्
अजस्रभावा भजताविवेश्य ॥

श्रीधरः  अथेदानीं श्रोत्ṝनात्मानं चाभिनन्दन्न् आहयूयम् इति द्वाभ्याम् । हे द्विजाग्र्याः, यद् यस्माद् आत्मन्य् अन्तःकरणे श्रीनारायणम् आविवेश्य शश्वद् भजत । सम्भावनायां लोट् । अतो भूरिभागा बहुपुण्याः । कथम्भूतम् ? अखिलात्मभूतं सर्वान्तर्यामिणम्, अत एव देवं सर्वोपास्यम् । अदेवं न देवोऽन्यो यस्य तम् । कुतः ? ईशम् । यद् वा, यस्माद् यूयं भूरिभागास् तपआदिसम्पन्नास् ततो नारायणं भजतेति विधिः ॥५६॥

कृष्णसन्दर्भः  न व्याख्यातम्.

विश्वनाथः  अदेवं न विद्यते देवो यस्य यस्माद् इति वा । भजतेति सम्भावनायां लोट् ॥५६॥

 _*_

॥ १२.१२.५७ ॥

अहं च संस्मारित आत्मतत्त्वं
श्रुतं पुरा मे परमर्षिवक्त्रात् ।
प्रायोपवेशे नृपतेः परीक्षितः
सदस्य् ऋषीणां महतां च शृण्वताम् ॥

श्रीधरः  मे मया श्रुतम् ॥५७॥

कृष्णसन्दर्भः, विश्वनाथः  न व्याख्यातम्.

_*_

॥ १२.१२.५८ ॥

एतद् वः कथितं विप्राः कथनीयोरुकर्मणः ।
माहात्म्यं वासुदेवस्य सर्वाशुभविनाशनम् ॥

श्रीधरः  एवम् इत्य् आत्मानम् एव पुनातीति किं वक्तव्यम् ? काक्वा सर्वम् एव पुनातीत्य् अर्थः । एतत्पुराणकीर्तनादिफलं प्रपष्चयितुम् आहएतद् इत्य् अष्टभिः ॥५८॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.५९ ॥

य एतत् श्रावयेन् नित्यं यामक्षणम् अनन्यधीः ।
श्लोकम् एकं तदर्धं वा पादं पादार्धम् एव वा ।
श्रद्धावान् योऽनुशृणुयात् पुनात्य् आत्मानम् एव सः ॥

श्रीधरः  यामक्षणं यामं क्षणं चेत्य् अर्थः । आत्मानम् एव साक्षात् पुनाति, न तु स्नानादिवद् देहमात्रम् ॥५९॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.६० ॥

द्वादश्याम् एकादश्यां वा शृण्वन्न् आयुष्यवान् भवेत् ॥
पठत्य् अनश्नन् प्रयतः पूतो भवति पातकात् ।

श्रीधरः  द्वादश्याम् एकादश्यां वेति यदा यस्यां व्रतं प्राप्यते, तदा तस्याम् एवेत्य् अर्थः ॥५९॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.६१६२ ॥

पुष्करे मथुरायां च द्वारवत्यां यतात्मवान् ।
उपोष्य संहिताम् एतां पठित्वा मुच्यते भयात् ॥
देवता मुनयः सिद्धाः पितरो मनवो नृपाः ।
यच्छन्ति कामान् गृणतः शृण्वतो यस्य कीर्तनात् ॥

न कतमेनापि व्याख्यातम्.

 _*_

॥ १२.१२.६३ ॥

ऋचो यजूंषि सामानि द्विजोऽधीत्यानुविन्दते ।
मधुकुल्या घृतकुल्याः पयःकुल्याश् च तत् फलम् ॥

श्रीधरः  ऋगाद्य् अधीत्य द्विजो मधुकुल्यादि यद् अनुविन्दते, तत् फलम् एतां पठित्वानुविन्दत इति ॥६३॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.६४ ॥

पुराणसंहिताम् एताम् अधीत्य प्रयतो द्विजः ।
प्रोक्तं भगवता यत् तु तत् पदं परमं व्रजेत् ॥

श्रीधरः  किं च, प्रोक्तम् इति ॥६४॥

कृष्णसन्दर्भः, विश्वनाथः  न व्याख्यातम्.

 _*_

॥ १२.१२.६५ ॥

विप्रोऽधीत्याप्नुयात् प्रज्षां राजन्योदधिमेखलाम् ।
वैश्यो निधिपतित्वं च शूद्रः शुध्येत पातकात् ॥

श्रीधरः  राजन्य उदधिमेखलां पृथ्वीम् । सन्धिर् आर्षः । विप्रोऽधीत्येत्य् आदिकं तत्तत्कामाग्रहपराणां प्रवर्तनार्थम् आपातफलम् ॥६५॥

चैतन्यमतमष्जुषा  विप्रोऽधीत्येत्यादि । शूद्रोऽधीत्य पातकात् शुध्येत । इदं भागवतं नाम पुराणं ब्रह्मसम्मितम् [भा.पु. १.३.४०] इति भागवतस्य ब्रह्मसम्मितत्वात् कथं तच्छूद्रोऽध्येत ? सत्यम् । भक्तिश् चेच् छूद्रयोषिताम् इत्य् उक्तत्वाद् भक्तशूद्रस्यआध्यय्नाधिकारो बोद्धव्यः । शूद्रोऽधीत्येति पृथग्ध्येतेतिपदप्रयोगात् श्रुत्वेति नार्थान्तरं कार्यम् । एतेनैवास्मिन् श्रीभागवते शूद्रकर्तृकाध्ययनसम्भावना ॥६५॥

कृष्णसन्दर्भः  न व्याख्यातम्.

विश्वनाथः  विप्रोऽधीत्येत्यादिकं तत्तत्कामाग्रहपराणां प्रवर्तनार्थम् आपातफलं राजन्य उदधिमेखलां सन्धिर् आर्षः ॥६५॥

 _*_

॥ १२.१२.६६ ॥

कलिमलसंहतिकालनोऽखिलेशो
हरिर् इतरत्र न गीयते ह्य् अभीक्ष्णम् ।
इह तु पुनर् भगवान् अशेषमूर्तिः
परिपठितोऽनुपदं कथाप्रसङ्गैः ॥

श्रीधरः  अस्य पुराणस्यैवं प्रभावातिर् एके कारणम् आहकलिमलानां संहतिं समूहं कालयति विनाशयतीति तथा । इतरत्र शास्त्रान्तरे ॥६६॥

चैतन्यमतमष्जुषा  अन्येभ्यः पुराणेभ्योऽस्य श्रैष्ठ्यम् उपक्रमेऽपि धर्मः प्रोज्झितकैतवोऽत्र [भा.पु. १.१.२] इति यथोक्तं, तथैवोपसंहारेऽपि दर्शयन्न् आहकलिमलसंहतीत्यादि । इतरत्र पुराणादौ अभीक्ष्णं न गीयते, इह तु अनुपदं पदं पदम् अनु परि परितो भगवान् श्रीकृष्णः । कीदृशः ? अशेषमूर्तिः, शेषः परिणामस् तद्रहिता मूर्तिः श्रीविग्रहो यस्य । कथाप्रसङ्गैः कथाभिः साक्षात् कथ्यमानाभिः प्रसङ्गैश् च ॥६६॥

कृष्णसन्दर्भः  कालनो नाशनः । इतरत्र कर्मब्रह्मादिप्रतिपादकशास्त्रान्तरे । अखिलेशो विराडन्तर्यामी नारायणोऽपि तत्पालको विष्णुर् वापि न गीयते क्वचिद् गीयते वा, तत्र त्व् अभीक्ष्णं नैव गीयते । तुशब्दोऽवधारणे । साक्षात् श्रीभगवान् पुनर् इह श्रीभागवत एवाभीक्ष्णं गीयते । नारायणादयो वा येऽत्र वर्णिताः, तेऽप्य् अशेषा एव मूर्तयोऽवतारा यस्य सः । तथाभूत एव गीयते, न त्व् इतरत्रैव तदविवेकेनेत्य् अर्थः । अत एव तत्तत्कथाप्रसङ्गैर् अनुपदं पदं पदम् अपि लक्ष्यीकृत्य भगवान् एव परि सर्वतोभावेन पठितो व्यक्तम् एवोक्त इति ॥६६॥ [परमात्मसन्दर्भ १०७]

विश्वनाथः  कलिमल इति । कालनो नाशनः । अनुपदं प्रतिप्रकरणम् एव, इतरत्र कर्मब्रह्मादिप्रतिपादकशास्त्रान्तरे । अखिलेशो विराड् अन्तर्यामी नारायणोऽपि तत्पालको विष्णुर् वापि न गीयते । क्वचिद् गीयते वा, तत्र त्व् अभीक्ष्णं नैव गीयते । तुशब्दोऽवधारणे । साक्षात् श्रीभगवान् पुनर् इह श्रीभागवत एवाभीक्ष्णं गीयते । नारायणादयो वा येऽत्र वर्णिताः, तेऽप्य् अशेषा एव मूर्तयोऽवतारा यस्य सः । तथाभूत एव गीयते, न त्व् इतरत्रैव तदविवेकेनेत्य् अर्थः । अत एव तत्तत्कथाप्रसङ्गैर् अनुपदं पदं पदम् अपि लक्ष्यीकृत्य भगवान् एव परि सर्वतोभावेन पठितो व्यक्तम् एवोक्त इति ॥६६॥

_*_

॥ १२.१२.६७ ॥

तम् अहम् अजम् अनन्तम् आत्मतत्त्वम् ।
जगदुदयस्थितिसंयमात्मशक्तिम् ॥
द्युपतिभिर् अजशक्रशङ्कराद्यैर् ।
दुरवसितस्तवम् अच्युतं नतोऽस्मि ॥

श्रीधरः  शास्त्रप्रतिपादितं भगवन्तं नमस्करोतितम् इति द्वाभ्यम् । जगदुदयस्थितिसंयमात्मानो रजआदयः शक्तयो यस्य तम् । द्युपतिभिर् देवैर् अपि दुरवसितोऽज्षातः स्तवः स्तोत्रं यस्य तम् ॥६७॥

चैतन्यमतमष्जुषा  तत् तस्मात् तं नतोऽस्मीत्य् आहतम् अहम् इत्यादि । तं श्रीकृष्णम् अजम् अनन्तम् अपरिणामम् आत्मतत्त्वम् । आत्मा स्वयम् एव तत्त्वं भगवत्तत्त्वं यस्य, अच्युतं शाश्वतम्, अत एव अजादिभिर् दुरवसितो याथार्थ्येन ज्षातः स्तवो यस्य ॥६७॥

कृष्णसन्दर्भः  न व्याख्यातम्.

विश्वनाथः  शास्त्रप्रतिपादितं देवं प्रणमति तम् अजं नतोऽस्मि । किं ब्रह्माणं नमसि ? न । अनन्तं किं प्रधानम् ? न । आत्मतत्त्वं चेतनस्वरूपम् । किं शुद्धजीवम् ? न । जगदुदयादय आत्मशक्तितो यस्य तम् । किं दुर्गापतिं शम्भुम् ? न । द्युपतिभिर् देवैर् अजाद्यैर् अपि दुरवसितस्तवम् अज्षातस्तुतिकम् । अच्युतं श्रीकृष्णम् ॥६७॥

 _*_

॥ १२.१२.६८ ॥

उपचितनवशक्तिभिः स्व आत्मन्य्
उपरचितस्थिरजङ्गमालयाय ।
भगवत उपलब्धिमात्रधाम्ने
सुरऋषभाय नमः सनातनाय ॥

श्रीधरः  उपचिताभिर् उद्रिक्ताभिर् नवशक्तिभिः प्रकृतिपुरुषमहदहङ्कारतन्मात्ररूपाभिः स्व आत्मन्य् एवोपरचितं स्थिरं जङ्गमं चालयो यस्य तस्मै भगवते ॥६८॥

चैतन्यमतमष्जुषा  पुनर् नमस्करोतिउपचितेत्य् आदि । सनातनाय भगवत् श्रीकृष्णाय नमः । उपलब्धिमात्रं निरुपहितचैतन्यं धाम स्थानं यस्यक्षेमं विन्दन्ति मत्स्थानं यद् ब्रह्म परमं विदुः [भा.पु. ११.२०.३७] इति भगवदुक्तेः । सुराणां ब्रह्मादीनाम् ऋषभाय श्रेष्ठाय । उपलब्धिधामत्वम् आहउपचितेत्यादि । उपचितानुद्रिक्तान् वा, अप्राकृता नूयते स्तूयते इति नव, कर्म्ण्य् अन् । तथाभूता या शक्तयः लीलाद्यास् ताभिः स्वे आत्मनि चित्स्वरूपेऽधिष्ठाने उपरचिताः स्थिरास् तर्वादय आलया गृहा येन । एतेनोपक्रमलब्धस्य, यत्र त्रिइसर्गो मृषा [भा.पु. १.१.१] इति व्याख्यातस्य वस्तुन उपसंहारेऽपि प्रकटनम् ॥६८॥

कृष्णसन्दर्भः  न व्याख्यातम्.

विश्वनाथः  तम् एव स्वान्तर्यामित्वेन प्रणमिति । नवशक्तिः । प्रकृतिपुरुषमहदहङ्कारतन्मात्ररूपाभिः ॥६८॥

 _*_

॥ १२.१२.६९ ॥

स्वसुखनिभृतचेतास् तद्व्युदस्तान्यभावोऽप्य्
अजितरुचिरलीलाकृष्टसारस् तदीयम् ।
व्यतनुत कृपया यस् तत्त्वदीपं पुराणं
तम् अखिलवृजिनघ्नं व्याससूनुं नतोऽस्मि ॥

श्रीधरः  श्रीगुरुं नमस्करोति । स्वसुखेनैव निभृतं पूर्णं चेतो यस्य । तेनैव व्युदस्तोऽन्यस्मिन् भावो यस्य तथाभूतोऽप्य् अजितस्य रुचिराभिर् लीलाभिर् आकृष्टः सारः स्वसुखगतं स्थैर्यं यस्य सः । तत्त्वदीपं परमार्थप्रकाशकं श्रीभागवतं यो व्यतनुत तं नतोऽस्मीति ॥६९॥

कृष्णसन्दर्भः  नमस्कुर्वन्न् एव वक्तृहृदयनिष्ठापर्यालोचनया समस्तग्रन्थतात्पर्यं निर्धारयतिस्वसुखेति । अत्राखिलवृजिनं तादृशभावस्य प्रतिकूलम् उदासीनं च सर्वं ज्षेयम् । अजितशब्देनात्र पूर्णत्वेन मुख्यतया श्रीकृष्णसञ्ज्ष एवेति प्रथमे श्रीबादरायणसमाधौ व्यक्तीकृतोऽस्ति ॥६९॥

विश्वनाथः  स्वेष्टदेवं प्रणम्य श्रीगुरुं प्रणमति स्वसुखेन ब्रह्मानन्देन निभृतं परिपूर्णं चेतो यस्य सः । तेन तथात्वेनैव व्युदस्तो दूरीभूतोऽन्यत्र भावो मनोव्यापारो यस्य तथाभूतोऽप्य् अजितस्य कृष्णस्य रुचिरलीलया कर्त्र्या अतिबलवत्या आकृष्टस् तस्माद् ब्रह्मानन्दात् सकाशाद् अपि स्वस्मिन्न् आनीतः सारो रसानुभवसामर्थ्यं यस्य सः । ब्रह्मरसास्वादाद् अपि लीलारसास्वादे माधुर्याधिक्यम् अनुभूय तत्रैव यः प्राप्तनिष्ठोऽभूद् इति भावः । तेन लीलारसोऽयं तस्य न समाधिभष्जकः प्रत्यूह इति व्याख्येयम् । तथात्वे सति तेन पुनर् अपि तादृशसमाध्यर्थम् एवायतिष्यत । न तु तथाकृतं प्रत्युत कृपयान्येभ्योऽपि तादृशलीलारसास्वाददित्सया तत्त्वदीपं लीलारसतत्त्वप्रकाशकं व्यतनुत । अत एवोक्तं हरेर् गुणाक्षिप्तमतिर् भगवान् बादरायणिर् [भा.पु. १.७.११] इति, परिणिष्ठितोऽपि नैर्गुण्ये [भा.पु. २.१.९] इत्य् आदि च ॥६९॥

इति सारार्थदर्शिन्यां हर्षिण्यां भक्तचेतसाम् ।
द्वादशे द्वादशोऽध्यायः सङ्गतः सङ्गतः सताम् ॥*॥

 _*_

इति श्रीमद्भागवते महापुराणे ब्रह्मसूत्रभाष्ये पारमहंस्यं संहितायां वैयासिक्यां द्वादशस्कन्धे
स्कन्धार्थनिरूपणं नाम
द्वादशोऽध्यायः
॥ १२.१२ ॥


(१२.१३)
त्रयोदशोऽध्यायः
स्कन्धार्थनिरूपणं

॥ १२.१३.१ ॥

सूत उवाच
यं ब्रह्मा वरुणेन्द्ररुद्रमरुतः स्तुन्वन्ति दिव्यैः स्तवैर्
वेदैः साङ्गपदक्रमोपनिषदैर् गायन्ति यं सामगाः ।
ध्यानावस्थिततद्गतेन मनसा पश्यन्ति यं योगिनो
यस्यान्तं न विदुः सुरासुरगणा देवाय तस्मै नमः ॥

श्रीधरः
त्रयोदशे पुराणानां सङ्ख्याम् आह यथाक्रमम् ।
दानं दानस्य माहात्म्यं श्रीमद्भागवतसय च ॥

सर्वपुराणसङ्ख्यादीन् उपवर्णयिष्यंस् तत् प्रतिपाद्यं देवं प्रणमतियम् इति । स्तवैर् वेदैश् च स्तुन्वन्ति स्तुवन्ति उपनिषच्छब्दस्याकारान्तत्वं छन्दोऽनुरोधेन । ध्यानेन अवस्थितं निश्चलं तद्गतं च यन् मनः, तेन यस्यान्तं न विदुः सुरासुरगणाः ।

चैतन्यमतमष्जुषा  यं ब्रह्मवरुणेन्द्रेत्यादि । देवाय श्रीकृष्णाय नम इत्य् अवतारिणं श्रीकृष्णं नत्वा श्रीकृष्णस्य दुर्ज्षेयत्वं किं वाच्यम् । तदंशांशस्य कूर्मादेश् चरितम् अप्य् अतिदुर्ज्षेयम् इति श्रीकृष्णस्यैवावतारान्तरं स्तौतिपृष्ठे भ्राम्यद् इत्यादि ॥१२॥

क्रमसन्दर्भः  न व्याख्यातम्.

परमात्मसन्दर्भः १०९ अर्थवादेन [अनेन लिङ्गेन श्रीमद्भागवतशास्त्रे श्रीभगवत एव मुख्यत्वं प्रतिपादितम्, यथा] यम् इति । स्तवैर् वेदैश् च स्तुन्वन्ति स्तुवन्ति । ध्यानेनावस्थितं निश्चलं तद्गतं यन्मनः, तेन ॥१॥

विश्वनाथः  
त्रयोदशे पुनर् नत्या मङ्गलाचरणं प्रभोः ।
आद्यन्तयोः पुराणस्य सङ्ख्यादानादि चोच्यते ॥

अन्तिमेऽत्राध्याये पुनर् अपि भगवन्तं प्रणमन् मङ्गलम् आचरतियम् इति । स्तुन्वन्ति स्तुवन्ति उपनिषच्छब्दस्याकारान्तम् आर्षम् । तेनैतत्पुराणपाठेन भगवतस् तस्य स्तुतिसङ्कीर्तनध्यानम् एव मम यथाकथष्चिद् अभून् न तु सम्यग् अवगम इति भावः ॥१॥

_*_

॥ १२.१३.२ ॥

पृष्ठे भ्राम्यद् अमन्दमन्दरगिरिग्रावाग्रकण्डूयनान्
निद्रालोः कमठाकृतेर् भगवतः श्वासानिलाः पान्तु वः ।
यत्संस्कारकलानुवर्तनवशाद् वेलानिभेनाम्भसां
यातायातम् अतन्द्रितं जलनिधेर् नाद्यापि विश्राम्यति ॥

श्रीधरः  क्षीरोदमथनादौ दुर्ज्षेयत्वम् एव प्रदर्शयितुं कूर्मावतारम् अनुस्मारयन्न् आशिषः प्रार्थयते, पृष्ठे भ्राम्यन्न् अमन्दो मन्दरगिरिर् गरिष्ठो मन्दराचलस् तस्य ग्रावाणस् तेषाम् अग्राणि तैः कण्डूयनात् तेन सुखेन निद्रालोर् निद्राशीलस्य । येषां श्वासानिलानां संस्कारास् तेषां कलाश् च लेशास् तद् अनुवर्तनवशाज् जलनिधेर् अम्भसां यातायातं न विश्राम्यति । ननु समुद्रक्षोभाद् एव तन् न संस्कारवशात् तत्राह, वेलाक्षोभस् तस्य निभेन मिषेण ।

क्रमसन्दर्भः  न व्याख्यातम्.

विश्वनाथः  किं च, यथा समुद्रमथनं भगवतैव कूर्मादिरूपेण कृतं दिवौकसां तु तत्र नाममात्रेणैव निमित्तता । तथैवेदम् अपारवेदमहासमुद्रमथनं यन्नाम्ना भगवतैव कृतम् इत्य् अर्थव्यष्जकं श्रीव्यासोक्तम् अनुवदति पृष्ठ इति । पृष्ठे भ्राम्यन्न् अमन्दो महागुरुर् मन्दरगिरिस् तस्य ग्रावाणस् तेषाम् अग्राणि तैः कण्डूयनात् निद्रालोः कण्डूयनोत्थसुखेन निद्राशीलस्य श्वासानिलाः पान्तु वः । इति येनैव समुद्रो मथितस् तेनैव भगवता मोहिनीरूपेण असुरान् वष्चयित्वा समुद्रमथनोत्थम् अमृतं स्वभक्तेभ्यो देवेभ्यो यथा दत्तं तथैव वेदसमुद्रमथनोत्थं भक्त्यमृतम् इदं श्रीभागवतरूपेण अभक्तान् असुरान् वष्चयित्वा युष्मभ्यं ददात्व् इति भक्तान् प्रत्याशीर्वादः । येषां श्वासानिलानां संस्कारास् तेषां कला लेशास् तदनुवर्तनवशात् जननिधेर् अम्भसां यातायातं न विश्राम्यति । ननु, तत्समुद्रक्षोभाद् एव न तत्संस्कारवशात् तत्राहवेलाक्षोभस्य निभेन मिषेण ॥२॥

_*_

॥ १२.१३.३ ॥

पुराणसङ्ख्यासम्भूतिम् अस्य वाच्यप्रयोजने ।
दानं दानस्य माहात्म्यं पाठादेश् च निबोधत ॥

श्रीधरः  पुराणसंहितानां सष्ख्यास् तासां सम्भूतिं समाहारम् । अस्य तु श्रीभागवतस्य वाच्यं विषयः प्रयोजनं च दानं च तस्य पाठादेश् च माहात्म्यं निबोधत ।

क्रमसन्दर्भः  न व्याख्यातम्.

विश्वनाथः  यथा पृथ्वीपतेर् अग्रतस् तव मण्डलेश्वरा एतावन्त इति गण्यन्ते तथैव महापुराणचक्रवर्तिनः श्रीभागवतस्य सन्निधौ पुराणान्य् अवश्यगम्यानीत्य् अतः पुराणानां सङ्ख्यायाः सम्भूतिं सम्भवम् । तथास्य श्रीभागवतस्य वाच्यं च प्रयोजनं चेति ॥३॥

_*_

॥ १२.१३.४९ ॥

ब्राह्मं दश सहस्राणि पाद्मं पष्चोनषष्टि च ।
श्रीवैष्णवं त्रयोविंशच् चतुर्विंशति शैवकम् ॥
दशाष्टौ श्रीभागवतं नारदं पष्चविंशति ।
मार्कण्डं नव वाह्नं च दशपष्च चतुःशतम् ॥
चतुर्दश भविष्यं स्यात् तथा पष्चशतानि च ।
दशाष्टौ ब्रह्मवैवर्तं लैङ्गम् एकादशैव तु ॥
चतुर्विंशति वाराहम् एकाशीतिसहस्रकम् ।
स्कान्दं शतं तथा चैकं वामनं दश कीर्तितम् ॥
कौर्मं सप्तदशाख्यातं मात्स्यं तत् तु चतुर्दश ।
एकोनविंशत् सौपर्णं ब्रह्माण्डं द्वादशैव तु ॥
एवं पुराणसन्दोहश् चतुर्लक्ष उदाहृतः ।
तत्राष्टादशसाहस्रं श्रीभागवतम् इष्यते ॥

श्रीधरः  त्रयोविंशत् त्रयोविंशतिः सहस्राणि । चतुर्विंशति चतुर्विंशतिः । शैवकं शिवपुराणम् । वाह्नम् अग्निपुराणम् । दशपष्चसहस्राणि चत्वारि शतानि च । स्कान्दं शताधिकैकाशीतिसहस्रम् । सौपर्णं गरुडपुराणम् एकोनविंशद् एकोनविंशतिः । महाभारतं त्व् इतिहासः । रामायणं च ऋषिप्रोक्तं काव्यम् । अतः पुराणानां सन्दोहः समूहश् चतुर्लक्षसङ्ख्याक एव । इदानीम् अस्य वाच्यप्रयोजनादीन् दर्शयितुम् आह, तत्रेत्य् आदिना ॥४९॥

क्रमसन्दर्भः  न व्याख्यातम्.

विश्वनाथः  त्रयोविंशत् त्रयोविंशति । शैवकं शिवपुराणं वाह्नं वह्निपुराणम् । दशपष्चसहस्राणि चत्वारि शतानि च स्कान्दं शताधिकिकाशीतिसहस्रं तत्राष्टादशेति यथैवावतारत्वाद् अवतारमध्ये कृष्णं गणयित्वा पुनर् एते चांशकलाः पुंसः कृष्णस् तु भगवान् स्वयं [भा.पु. १.३.२८] इति कृष्णस्य पृथग् गणना । तत्रैव पुराणत्वात् पुराणमध्ये श्रीभागवतं गणयित्वा तत्राष्टादशसाहस्रं श्रीभागवतम् इष्यते इति पुनर् गणना पुराणचक्रवर्तित्वव्यष्जिका यथा च तत्र स्वयं पदं सर्वोत्कर्षव्यष्जकं तथैवात्रापि श्रीमद् इति पदम् इदं प्रक्रान्तं सम्पूर्णम् एव ॥४९॥

_*_

॥ १२.१३.१०१२ ॥

इदं भगवता पूर्वं ब्रह्मणे नाभिपङ्कजे ।
स्थिताय भवभीताय कारुण्यात् सम्प्रकाशितम् ॥
आदिमध्यावसानेषु वैराग्याख्यानसंयुतम् ।
हरिलीलाकथाव्रातामृतानन्दितसत्सुरम् ॥
सर्ववेदान्तसारं यद् ब्रह्मात्मैकत्वलक्षणम् ।
वस्त्व् अद्वितीयं तन्निष्ठं कैवल्यैकप्रयोजनम् ॥

श्रीधरः  हरिलीलाकथानां व्रातः समूहः स एवामृतम्, तेनानन्दिताः सन्तः सुराश् च येन तत् । तन्निष्ठं तद्विषयम् ॥१११२॥

क्रमसन्दर्भः  इदम् इति त्रिकम् । गर्भोदकशायिनो नाभिपङ्कजे स्थिताय ब्रह्मणे भगवता श्रीकृष्णेन प्रकाशितम् ॥१०॥

सन्त आत्मारामा एव सुराः । इत्थं सतां ब्रह्मसुखानुभूत्या [भा.पु. १०.१२.११] इत्य् अत्र सच्छब्दात् ।

ननु नीलपीताद्याकारं क्षणिकम् एव ज्षानं दृष्टम्, तत् पुनर् अद्वयं नित्यं ज्षानं कथं लक्ष्यते, यन् निष्ठम् इदं शास्त्रम् ?सर्वेति । ब्रह्मात्मनो यद् एकत्वम्, तद् एव लक्षणं यस्य तद् अद्वितीयं सर्ववेदान्तसारं वस्तु तन्निष्ठम् इत्य् अन्वयः । अयम् अर्थःसत्यं ज्षानम् अनन्तं ब्रह्म [तै.उ. २.१.२] इति यस्य स्वरूपम् उक्तम्, येनाश्रुतं श्रुतं भवति [छा.उ. ६.१.३] इत्य् अनया, यद् विज्षानेन [छा.उ. ६.२.१] इत्य् अनया सर्वविज्षानं प्रतिज्षातम्, यस्मिन्न् अनन्ता नित्यसिद्धा एव नानाधर्मा अभ्युपगताः, सद् एव सौम्येदम् अग्र आसीत् [छा.उ. ६.२.१] इत्य् आदिना निखिलजगदेककारणता, स ऐक्षत बहु स्यां [छा.उ. ६.२.३] इत्य् अनेन सत्यसङ्कल्पता च प्रतिपादिता, तेन ब्रह्मणा स्वरूपशक्तिभ्यां सर्वबृहत्तमेन, अथ कस्माद् उच्यते ब्रह्म बृंहति बृंहयति च [अथर्वशिरा ३.५] इति श्रुतिभिः । बृहत्त्वात् बृंहणत्वाच् च यद् ब्रह्म परमं विदुः [वि.पु. ३.३.२१] इति श्रीविष्णुपुराणादिभिश् च प्रतिपादितेन सार्धम्, अनेन जीवेनात्मना [छा.उ. ६.३.२] इत्य् आदि तदीयवचनरूपायां श्रुताव् इदन्तानिर्देशेन ततोऽभिन्नत्वेऽप्य् आत्मतानिर्देशेण तदात्मांशविशेषत्वेन लब्धस्यममैवांशो जीवलोके जीवभूतः सनातनः [गीता १५.७] इत्य् आदि प्रतिपादितस्यअंशो नानाव्यपदेशात् [वे.सू. २.३.४१] इत्य् आदि न्यायसिद्धस्य, बादरायणसमाधिदृष्टयुक्तेर् अत्यभिन्नतारहितस्य जीवात्मनो यद् एकत्वम्, तत् त्वम् असि [छा.उ. ६.८.७] इत्य् आदौ ज्षातृतया तदंशभूतचिद्रूपत्वेन समानाकारता, तद् एव लक्षणं प्रथमतो ज्षाने साधकतमं यस्य, तथाभूतं

वदन्ति तत्त्वविदस् तत्त्वं यज् ज्षानम् अद्वयम् ।
ब्रह्मेति परमात्मेति भगवान् इति शब्द्यते ॥ [भा.पु. १.२.११]

इति त्रिधाविर्भूतं यत् सर्वेवेदान्तसारम् अद्वितीयं वस्तु, तन्निष्ठं तदेकविषयम् इदं श्रीमद्भागवतं महापुराणम् इति प्राक्तनपद्यस्थेनानुषाङ्गः । [तत्त्वसन्दर्भ ५३]

तथा कैवल्यैकप्रयोजनम् । केवलः शुद्धः । स च प्रोज्झितकैतवो यो भक्तः, स एव धर्मः प्रोज्झितकैतवोऽत्र परमः [भा.पु. १.१.२] इत्य् उक्तत्वात् । तस्य भावः कैवल्यम्, मोक्षादिकामरहिता भक्तिः । कैवल्यसम्मतपथस् त्व् अथ भक्तियोगः [भा.पु. २.३.१२] इत्य् अत्र कैवल्यम् इत्य् एव सम्मतः पन्था यो भक्तियोगः इति टीकाकृद्भिर् व्याख्यातत्वात् । तत्र पन्था इति भगवत्प्राप्त्युपाय इत्य् अर्थः । सा भक्तिः प्रेमलक्षणैव, तस्यैव तत्र मुख्यत्वात् । तस्मात् कैवल्यं भगवत्प्रेमैव पुरुषार्थत्वेन प्रतिपाद्यं यस्य तत् । सालोक्यषर्ष्टिसामीप्यम् इत्य् आदि वचनवृन्देभ्य इति ॥१११२॥

[प्रीटिसन्दर्भ १]  मुक्तिसामान्यस्य शास्त्रप्रयोजनत्वम् आहसर्ववेदान्तेत्य् आदौ कैवल्यैकप्रयोजनम् इति । केवलः शुद्धः, तस्य भावः कैवल्यम् । तद् एकम् एव प्रयोजनं परमपुरुषार्थत्वेन प्रतिपाद्यं यस्य तद् इदं श्रीभागवतम् इति पूर्वश्लोकस्थेनान्वयः । दोषमूलं हि जीवस्य परमतत्त्वज्षानाभाव एवेत्य् उक्तम्भयं द्वितीयाभिनिवेशतः स्याद् इत्य् आदौ, ईशाद् अपेतस्य [भा.पु. १२.२.३७] इत्य् आदिभिः । अतस् तज्ज्षानम् एव शुद्धत्वम् इति कैवल्यशब्दस्यात्र पूर्ववत् तदनुभव एव तात्पर्यम् ।

अथवा कैवल्यशब्देन परमस्य स्वभाव एवोच्यते । यथा स्कान्दे

ब्रह्मेशानादिभिर् देवैर् यत् प्राप्तुं नैव शक्यते ।
स यत्स्वभावः कैवल्यं स भवान् केवलो हरे ॥ इति ।

क्वचित् स्वार्थिकतद्धितान्तेन कैवल्यशब्देनापि परम उच्यते । यथा श्रीदत्तात्रेयशिक्षायां
परावराणां परम आस्ते कैवल्यसञ्ज्षितः ।
केवलानुभवानन्दसन्दोहो निरुपाधिकः ॥ इति [भा.पु. ११.९.१८] ।

तथाप्य् उभयथैव तदनुभव एव तात्पर्यम् । तत्स्वभावम् एव वा । तम् एवानुभावयितुम् इदं शास्त्रं प्रवृत्तम् इत्य् अर्थः ॥१११२॥

विश्वनाथः  वाच्यप्रयोजने चाहहरेर् लीलाकथानां व्रातः समूह एव अमृतं तेन आनन्दिताः सन्तो भक्ता एव सुरा येन तद् इति लीलाकथाव्रातशब्देन भक्तिरूपं वाच्यं व्यष्जितम् । स एव अमृतम् इति प्रेमरूपं प्रयोजनं च । प्रेम्नैव भक्तेर् अमृतवद् आस्वाद्यत्वसिद्धेः । तेन सताम् आनन्द इति प्रेम्नोऽनुभावः । तत्र कथाया अमृतत्वारोपेण तत्सम्प्रदानानां सतां सुरतारोपेण च तत्सम्प्रदातुः शास्त्रस्यास्य मोहिनीत्वारोपो लभ्यते । मोहिन्या सुरेभ्योऽमृतदानप्रसिद्धेः । ततश् च सुरान् स्वभक्तान् स्वं विदुषः प्रति भ्रूरिङ्गणेनैव अन्यजनालक्षितं यथा ब्रूते स्म मदाविर्भावस्यास्य युष्मदानुकूल्यम् एव कर्तव्यं प्रयोजनं चासुरान् वष्चयित्वा युष्मभ्यम् एवामृतदानम् । यथा चासुरान् स्वतत्त्वम् अविदुषः प्रत्य् अपि भ्रूचालनेनैवं स्पष्टम् एव ब्रूते स्म मदाविर्भावस्य युष्माकं विजयप्रापणम् एव कर्तव्यम् ।

प्रयोजनं च युष्मभ्यम् अमृतप्रदानम् इतीदं गौणम् एव, मुख्यप्रयोजनं त्व् एतद् एव यद् आनन्दचमत्कारं युष्मान् नित्यं प्रापयामि युष्मद्गृहस्थितैवेति । तत्प्रथमम् एतान् अतिदीनान् निकृष्टान् देवान् किञ्चित् परिवेषयामीति । तथैवेदं श्रीभागवतशास्त्रम् अपि स्वतत्त्वज्षान् स्वभक्तान् हरिलीलेत्य् अर्धपद्येन स्ववाच्यं परोक्षवादा ऋषयः परोक्षं च मम प्रियं [भा.पु. ११.२१.३५] इति भगवदुक्तेर् व्यष्जनयैव वृत्त्या सर्वलोकालक्षितम् उक्त्वा स्वतत्त्वम् अविदुषः शास्त्रज्षमानिनः प्रकटम् एव स्ववाच्यप्रयोजने अन्ये एवाह सर्ववेदान्तानां सारं यत् ब्रह्मणा सह आत्मैक्यम् अद्वितीयं वस्तु तन्निष्ठं तस्मिन् वाचकत्वेन निष्ठा यस्य तत् । कैवल्यम् एकं मुख्यं प्रयोजनं यस्य तत् ।

केचित् पुनर् एवं व्याचक्षतेशास्त्रेऽस्मिन् भक्तिज्षानयोर् द्वयोर् अपि मार्गयोर् उक्तत्वात् भक्तिप्रेमणी वाच्यप्रयोजने उक्त्वा ज्षानकैवल्ये अपि वाच्यप्रयोजने आह सर्ववेदान्तेति । कैवल्यम् अपेक्षं प्रयोजनं यस्य तत् । अपरे त्व् एवम् आहुः । शास्त्रेऽस्मिन्न् उपक्रम एव धर्मः प्रोज्झितकैतवोऽत्र परम [भा.पु. १.१.२] इत्य् अनेन परमधर्मस्य भक्तेर् एव वाच्यत्वावगमात् ईश्वरः सद्यो हृद्य् अवरुद्ध्यतेऽत्र कृतिभिः इत्य् अनेन प्रेम्न एव प्रयोजनत्वावगमाच् च तथा सर्वेष्व् अपि स्कन्धेषु ज्षानात् तत्साध्यायान् मुक्तेर् अपि शकाशात् भक्तेर् एव प्राधान्यदर्शनात् प्राधान्येन व्यपदेशा भवन्तीति न्यायात् भक्तिप्रेम्नोर् एवाभिधेयत्वप्रयोजनत्वे वाज्येते । तस्मान् मोहिनी सार्धर्म्यप्रापकप्रकटार्थम् एतत् पद्यम् आभ्यन्तरेणार्थान्तरेण प्रयोजनीयं तद् यथा ब्रह्मात्मैकत्वलक्षणं यद् वस्तु तन्निष्ठं ततोऽपि निःसृत्य तिष्ठतीति तत् तथा । ज्षानकर्मस्वर्गाद्याभिलाषरहिताः केवला अनन्यभक्तास् तेषां भावः कैवल्यं तद् एव प्रयोजनं यस्य तद् इति ॥१११२॥

_*_

॥ १२.१३.१३१४ ॥

प्रौष्ठपद्यां पौर्णमास्यां हेमसिंहसमन्वितम् ।
ददाति यो भागवतं स याति परमां गतिम् ॥
राजन्ते तावद् अन्यानि पुराणानि सतां गणे ।
यावद् भागवतं नैव श्रूयतेऽमृतसागरम् ॥

श्रीधरः  प्रौष्ठपद्यां भाद्रपद्याम् । हेमसिंहसमन्वितं सुवर्णसिंहासनारूढम् ॥१३१४॥

सनातनः (ह.भ.वि. १०.४०४)  अमृतं भगवद्भक्तिरसः । तस्य सागरः ॥१४॥

क्रमसन्दर्भः  तद्दानस्यापि तादृग् एव फलम् आहप्रौष्ठपद्याम् इति । परमां परमस्य भगवतः सन्निधिरूपां, ज्षानेन वैयासकिशब्दितेन [भा.पु. १.१८.१६] इत्यादेः ॥१३॥ राजन्त इति । स्वर्णसिंहासनारूढत्वे हेतुतया राजत्वम् एव दर्शितम् ॥१४॥

विश्वनाथः  प्रौष्ठपद्यां भाद्रसम्बन्धिन्याम् इति तद्दिन एव श्रीमन्मीन्द्रेण शास्त्रम् एतत् समाप्तकृतम् इति पाद्मोत्तरखण्डगतभागवतमाहात्म्ये दृष्टम् । हेमसिंहसमन्वितम् इति सर्वशास्त्रमहाराजस्य पुराणसूर्यस्यास्य साम्राज्यार्थं सिंहासनौचित्यात् सर्वग्रहराजस्येतद् उपमानस्य सूर्यस्यापि तदानीं सिंहराशिगतत्वेन सिंहासनाधिरूढता दृष्टैव । अस्य सर्वशास्त्रमहाराजत्वम् एवाहराज्न्त इति । अन्यानि पुराणान्य् अपि प्रायस् तावत् शास्त्रराजानि यावन् नेति श्रीभागवतं तु सम्राड् एवातः शास्त्रमहाराजम् इति भावः । यद् वा, अस्य पुराणसूर्यतम् आहराजन्ते दीप्यन्ते रात्रौ नक्षत्राणीवेति भावः । यावद् रात्र्यन्ते यावन् नेति सति सूर्यो न दृश्यते ॥१३१४॥

_*_

॥ १२.१३.१५१७ ॥

सर्ववेदान्तसारं हि श्रीभागवतम् इष्यते ।
तद्रसामृततृप्तस्य नान्यत्र स्याद् रतिः क्वचित् ॥
निम्नगानां यथा गङ्गा देवानाम् अच्युतो यथा ।
वैष्णवानां यथा शम्भुः पुराणानाम् इदं तथा ॥
क्षेत्राणां चैव सर्वेषां यथा काशी ह्य् अनुत्तमा ।
तथा पुराणव्रातानां श्रीमद्भागवतं द्विजाः ॥

श्रीधरः  तद्रस एवंऋतं तेन तृप्तस्य निर्वृतस्य ॥१५॥

सनातनः (ह.भ.वि. १०.४०५)  तद्रसः, तस्यास्वादनं तत्प्रीतिर् वा, स एवामृतं तेन तृप्तस्य, अन्यत्र वेदान्तादौ ॥१५॥

क्रमसन्दर्भः  श्रीमहन्मुखरितस्य महत्कीर्त्यमानस्य श्रीभगवद्गुणश्रवणस्य महामाहात्म्यं महासुखप्रदत्वं चोक्तम् । तत्रापि श्रवणे श्रीभागवतश्रवणं तु परमश्रेष्ठं(क) तस्य तादृशप्रभावमयशब्दात्मकत्वात्, (ख) परमरसमयत्वाच् च । तत्र (क) पूर्वस्माद् यथाहश्रीमद्भागवते महामुनिकृते [भा.पु. १.१.२] इति, (ख) उत्तरस्माद् व्यनक्तिसर्वेति । तद्रसः श्रीभगवद्भक्तिरसामृतं, तेन तृप्तस्य, पिबत भागवतं रसम् आलयं [भा.पु. १.१.३] इत्याद्युक्तेः । नात्यन्तिकं विगणयन्त्य् अपि [भा.पु. ३.१५.४८] इत्यादेश् च ॥१५॥

अत एवाहनिम्नगानाम् इति ॥१७॥

विश्वनाथः  सर्ववेदान्तेभ्योऽपि सारं श्रेष्ठम् । गङ्गेति सर्वपापनाशनत्वेन । अच्युत इति सर्वोत्कर्षेण शम्भुर् इति सर्वभगवद्धर्मोपदेष्टृत्वेनोपमा ॥१५१७॥

_*_

॥ १२.१३.१८ ॥

श्रीमद्भागवतं पुराणम् अमलं यद् वैष्णवानां प्रियं
यस्मिन् पारमहंस्यम् एकम् अमलं ज्षानं परं गीयते ।
तत्र ज्षानविरागभक्तिसहितं नैष्कर्म्यम् आविष्कृतं
तच् छृण्वन् सुपठन् विचारणपरो भक्त्या विमुच्येन् नरः ॥

श्रीधरः  पारमहंस्यं परमहंसैः प्राप्यम् । नैष्कर्म्यं सर्वकर्मोपरमः । भक्त्या तच्छ्रवणादिपरो विमुच्यते ॥१८॥

सनातनः (ह.भ.वि. १०.४०७)  वैष्णवत्वे प्रियत्वे हेतुम् आहयस्मिन्न् इत्य् आदिना । पारमहंस्यं परमहंसानाम् अपि हितं परं ज्षानं भगवद्भक्तिमाहात्म्यादिविषयम् । अतोऽमलं सर्वमलनिवर्तकम् । अत एव श्रीभागवते व्याख्यातंआदौ ज्षानम्, ततस् तत्त्ववेदनम्, ततो विरागः विषयादिवैराग्यम्, ततो भक्तिश् च श्रवणादिलक्षणा, तत्सहितं नैष्कर्म्यं निष्कर्माणो भगवद्भक्तास् तैः प्राप्यं भगवत्प्रेम आविष्कृतं साक्षाद् इव दर्शितम् । एअत् श्रवणादिप्रवृत्त्या एवस्वतस् तत्तत्सिद्धेः । तत् श्रीमद्भागवतं भक्त्या शृण्वन् विपठन् सङ्कीर्तयन् विचारणपरश् च, तदर्थं विचारयंश् च सन् नरः सर्वो जनः विशेषेण मुच्यते, श्रीवैकुण्ठलोकं प्राप्नोतीत्य् अर्थः ॥१८॥

चैतन्यमतमष्जुषा  श्रीमद्भागवतम् इत्यादि । वैष्णवानां प्रियम् इति स्वरूपनिर्देशः । तत्र हेतुःयस्मिन् पारमहंस्यम् इत्यादि । परमहंसा भागवतपरमहंसास् तेषाम् इदं पारमहंस्यं केवलं प्रेमभक्त्यानन्दो यस्मिन् । नैष्कर्म्यं च आविष्कृतं नैष्कर्म्यं भगवद्भक्तियोगविरुद्धं कर्म, तदभावः । अतस् तत् तत् शृण्वन् पठन् विचारणपरस् तु भक्त्यैव विमुच्यते, न त्व् अन्येनेत्य् अर्थः । अतो भक्तिर् एवात्र पुरुषार्थ इत्य् उपसंहारः ॥१८॥

क्रमसन्दर्भः  किं च, श्रीमद्भागवतम् इति, वैष्णवानां प्रियम् इत्य् अनेनैव तथा विवक्षितम् । अत्रानुषङ्गिकं गुणम् आहयस्मिन्न् इति । विमुच्येत्सर्वभक्त्यन्तरायेभ्योऽपि निस्तरेत् ॥१८॥

विश्वनाथः  सर्वोत्कर्षम् एवोपपादयति भागवतं पुराणम् एव श्रीमत् सर्वशोभायुक्तं न भवन्ति मलास् त्रिगुणोत्था यस्मात् तत् । यत् यतो वैष्णवानां प्रियं भक्त्युत्कर्षप्रतिपादकत्वाद् इति भावः भक्त्युत्थज्षानप्राप्तिलोभिभिर् ज्षानसिद्धैर् आत्मारामैर् अप्य् एतदाश्रयणीयम् एवेत्य् आह यस्मिन्न् इति परमहंसेभ्यो हितं पारमहंस्यं हितार्थे षण् पारमहंस्यं परं भक्त्युत्थत्वात् श्रेष्ठम् । ज्षानसाधकैर् अप्य् एतद् अवश्यसेव्यम् इत्य् आह । यत्रेति नैष्कर्म्यं सर्वकर्मोपरमः ॥१८॥

_*_

॥ १२.१३.१९ ॥

कस्मै येन विभासितोऽयम् अतुलो ज्षानप्रदीपः पुरा
तद्रूपेण च नारदाय मुनये कृष्णाय तद्रूपिणा ।
योगीन्द्राय तदात्मनाथ भगवद्राताय कारुण्यतस्
तच् छुद्धं विमलं विशोकम् अमृतं सत्यं परं धीमहि ॥

श्रीधरः  श्रीभागवतसम्प्रदायप्रवर्तकरूपेण भगवद्ध्यानलक्षणं मङ्गलम् आचरतिकस्मै ब्रह्मणे अतुलोऽसमः । अयं श्रीभागवतरूपः । पुरा कल्पादौ । तद्रूपेण ब्रह्मरूपेन नारदाय तद्रूपिणा नारदरूपिणा कृष्णाय व्यासाय । तद्रूपिणा योगीन्द्राय शुकाय तदात्मना शुकरूपेण । तत् परं सत्यं श्रीनारायणाख्यं तत्त्वं धीमहि । इति गायत्र्यैव यथोपक्रमम् उपसंहरन् गायत्र्याख्यब्रह्मविद् येयम् इति दर्शयति ॥१९॥

चैतन्यमतमष्जुषा  कस्मै येनेत्यादि । येन श्रीकृष्णेन कस्मै ब्रह्मणेऽयं श्रीभागवत्ख्यो ज्षानप्रदीपः विभासितः । पुरा प्रथमं तद्रूपेण नारदाय च, तद्रूपिणा नारदरूपिणा कृष्णाय वेदव्यासाय । तद्रूपिणा व्यासरूपिणा योगीन्द्राय शुकाय । तदात्मना शुकरूपेण भगवद्राताय परीक्षिते तत् श्रीकृष्णाख्यम् अमृतं, सत्यं परं धीमहि । तद् इत्य् अव्ययम् उत्तमम् इत्य् अर्थः । उपक्रमे चोपसंहारे गायत्र्यैव निबद्धम् इति भागवत्स्यासाधारणो धर्मः ॥१९॥

क्रमसन्दर्भः  पूर्वं, वस्त्व् अद्वितीयं तन्निष्ठं [भा.पु. १२.१३.१२] इति सामान्यतस् तात्पर्यं दर्शयित्वा, जन्माद्य् अस्य [भा.पु. १.१.१] इत्याद्युपक्रमपोषकं श्रीभगवत्य् एव तस्य पर्यवसानं दर्शयन्न् उपसंहरतिकस्मा इति । कस्मै ब्रह्मणे महावैकुण्ठं दर्शयता श्रीभगवता येन विभासितः प्रकाशितः, न तु तदा विरच्तोऽयं श्रीमद्भागवतरूपः । पुरा पूर्वपरार्धादौ । तदात्म४त्य् अस्योत्तरेणान्वयः । तत्र तदात्मना श्रीशुकरूपेणेति गम्यम् । तद्रूपेण च इत्यादिभिस् त्रिभिः पदैर् न केवलं चतुःश्लोक्य् एव तेन प्रकाशिता, अपि तु तत्र तत्राविष्टेनाखण्डम् एवेदं पुराणम् इति द्योतितम् । श्रीसङ्कर्षणसम्प्रदायप्रवृत्तिस् तु श्रीकृष्णद्वैपायनकर्तृकप्रकाशनान्तर्गतम् एवेति पृथङ् नोक्ता । तत्परं सत्यं भगवदाख्यं तत्त्वं धीमहि, यत् तत् पदम् अनुत्तमम् इति सहस्रनामस्तोत्रे तच्छब्दस्य तन्नामत्वेन गणितत्वात् । परशब्देन च श्रीभगवान् एवोच्यतेआद्योऽवतारः पुरुषः परस्य [भा.पु. २.६.४२] इति द्वितीयात् । ब्रह्मादीनां बुद्धिवृत्तिप्रेरकत्वेनाभिधानाद् गायत्र्यर्थोपलक्षितेन धीमहीति गायत्री पदेनोपसंहारः ॥१९॥

विश्वनाथः  श्रीभागवतसम्प्रदायप्रवर्तकरूपस्य भगवतो ध्यानलक्षणं मङ्गलम् आचरतिकस्मै ब्रह्मणे । सर्वनामत्वम् आर्षम् । अयं द्वादशस्कन्धात्मक एव ग्रन्थः पुरा कल्पादौ तद्रूपेण ब्रह्मरूपेण नारदाय तद्रूपिणा नारदरूपिणा । कृष्णाय व्यासाय । व्यासरूपेण योगीन्द्राय शुकाय । तदात्मना शुकरूपेण भगवद्राताय विष्णुराताय । तत् परं सत्यं श्रीनारायणस्वरूपं धीमहीति गायत्र्यैव यथोपक्रान्तवांस् तथैवोपसंहरन्, गायत्र्याख्या ब्रह्मविद्येयम् इति दर्शयति ॥१९॥

_*_

॥ १२.१३.२० ॥

नमस् तस्मै भगवते वासुदेवाय साक्षिणे ।
य इदं कृपया कस्मै व्याचचक्षे मुमुक्षवे ॥

श्रीधरः  तम् एव देवतारूपेण गुरुरूपेण च प्रणमति, नम इति द्वाभ्याम् । व्याचचक्षे व्याख्यातवान् ॥२०॥

क्रमसन्दर्भः  तद् एवं श्रीभागवततात्पर्यत्वेनोपसंहृत्य तत्सर्वगुरुं श्रीभगवन्तम् एव प्रणमतिनम इति । मुमुक्षवे तद्भक्तिं विना सर्वम् अन्यत् त्यक्तुम् इच्छवे ॥२०॥

विश्वनाथः  शास्त्रसमाप्तौ स्वाभीष्टदेवं प्रणमति नम इति । वासुदेवाय वसुदेवनन्दनाय । साक्षिणे इति अहं तस्य भक्तो भक्तिरहितो वा शिष्टो दुष्टो वा तदभिप्रेतम् अर्थं व्याख्यातुं वेद्मि न वेद्मि वा स एव साक्षात् पश्यति तत् कृपैव मे शरणम् इति भावह् । अहं तावत् को वराको ब्रह्मापि तत्कृपां विना श्रीभागवतार्थं न वेत्तीत्य् आह । य इदम् इति । मुमुक्षवे कृपया व्याचचक्षे उपदिदेशेत्य् एतद् उपदेशात् पूर्वम् एव तस्य मुमुक्षा आसीत् । एतदुपदेशानन्तरं तु प्रेमण्य् एवाकाङ्क्षा मोक्षे तूपेक्षैवाजनिष्टेति भावः ॥२०॥

_*_

॥ १२.१३.२१ ॥

योगीन्द्राय नमस् तस्मै शुकाय ब्रह्मरूपिणे ।
संसारसर्पदष्टं यो विष्णुरातम् अमूमुचत् ॥

श्रीधरः  न व्याख्यातम्.

क्रमसन्दर्भः  तत्रापि स्वोपदेष्टृरूपं प्रणमतियोगीन्द्रायेति । भक्तियोगप्रवर्तकमुख्याय मुनये तादृशश्रीकृष्णैकपरायणत्वेन मननशीलाय ब्रह्मरूपिणे तादृशश्रीभगवद्रूपाविर्भावमयाययोगीन्द्राय तदात्मना [भा.पु. १२.१३.१९] इत्य् उक्तेः । तद् एवं तस्य महिमानं स्मृत्वा कारुण्यं स्मरतिसंसारेति । संसरत्य् अस्मिन्न् इति संसारः प्रपष्चः । स एव श्रीकृष्णान्तर्धाने सोढुम् अशक्यत्वात् । सर्पः सर्वव्यापी विषधरस् तेन दष्टं दंशनेनेवात्यर्थं तद्विरहदुःखेन पीडितं विष्णुरातं श्रीपरीक्षितं योऽमूमुचत् तां पीडां त्यक्तुम् उत्कण्टां प्रेरयामास । अतस् तक्षकमात्राद् यद् दुःखं, यच् च तस्मान् मोचनम्, तत् तद् उभाभ्याम् अपि नादृतम् इति भावः । तादृशप्रेम्णि च हेतुःविष्णुरातम् इत्य् एव । तेन विष्णुना यो रातः स्वभक्तेभ्यः प्रसादीकृतः, स परमतदीय एवेति ॥२१॥

विश्वनाथः  श्रीशुकदेवं प्रणमति । योगीन्द्राय भक्तियोगज्षानयोगकर्मयोगाष्टाङ्गयोगविदां महामुख्याय । ब्रह्मरूपिणे परब्रह्मस्वरूपाय । संसारसर्पदष्टं विष्णुरातम् इति । यथार्जुनस्य मोहं गीताशास्त्रेण यथोद्धवस्य मोहम् एकादशेन भगवान् निवर्तयामास तथैव परीक्षितः संसारं श्रीशुक इति प्राकृतलोकप्रतीत्यैवोक्तिर् वस्तुतस् तु त्रयाणाम् एव भगव्न्नित्यपार्षदत्वान् न संसारशङ्कागन्धोऽपि, किन्तु जीवहितग्राहणचातुर्यधुरन्धराणां महाकृपालूनां महताम् अप्य् एकं महाप्रसिद्धं जनम् अवलम्ब्यैव हितोपदेशसन्ततिर् इति नीतिर् दृष्ट्वा । अत एवात्र विष्णुरातम् इति प्रयुक्तम् । विष्णुना कृपया युधिष्ठिराय रातो दत्तः स्वयं गृहीतो वा, यस् तस्य संसारः कः खलु मन्दबुद्धिर् आशङ्केतेति भावः । किं च, सर्पविषहरा मन्त्रा यथा लोके अर्थज्षानम् अपि नापेक्षन्ते तथैवार्थं जानातु न जानातु वा श्रीभागवतीयाः शब्दा एव संसारविषं निर्मूलयन्तीत्य् आचार्याभिप्रायो द्रष्टव्यः ॥२१॥

_*_

॥ १२.१३.२२२३ ॥

भवे भवे यथा भक्तिः पादयोस् तव जायते ।
तथा कुरुष्व देवेश नाथस् त्वं नो यतः प्रभो ॥
नामसङ्कीर्तनं यस्य सर्वपापप्रणाशनम् ।
प्रणामो दुःखशमनस् तं नमामि हरिं परम् ॥

इति श्रीमद्भागवते महापुराणे ब्रह्मसूत्रभाष्ये
पारमहंस्यां संहितायां वैयासिक्यां
द्वादशस्कन्धे स्कन्धार्थनिरूपणं नाम
त्रयोदशोऽध्यायः
॥१३॥

श्रीधरः
भावार्थदीपिकाम् एतां भगवद्भक्तवत्सलाम् ।
परमानन्दपादाब्ज भृङ्गश्रीः श्रीधरो ‘करोत् ॥
स्वबालचपलालापैः स्वलिलापरिनर्तितैः ।
प्रीयतां परमानन्द नृहरिः सद्गुरुः स्वयम् ॥
श्रीपरानन्दसम्प्रीत्यै गुह्यं भागवतं मया ।
तन् मतेनेदम् आख्यातं न तु मन् मतिवैभवात् ॥
क्वेदं नानानिगूढार्थं श्रीमद्भागवतं क्व नु ।
मन्दबुद्धिर् अहं कृष्ण प्रेम किं किं न कारयेत् ॥

शृईकृष्णाय नमो ‘स्तु ॥

चैतन्यमतमष्जुषा
भगवद्ब्रह्मणोर् वादो ब्रह्मनारदयोर् अथ ।
नारदव्यासयोः पश्चाद् व्यासतत्पुत्रयोर् अथ ॥
शुकोत्तरेययोः पश्चात् सूतशौनकयोर् इति ।
षट्संवादा भागवते सर्वे व्यासेन गुम्फिताः ॥
कृष्णोत्कर्षात् कृष्णभक्तैर् विज्षैः कौशलकौतुकात् ।
चैतन्यमतरत्नस्य मष्जुषेयं विचार्यताम् ॥
चैतन्यमतमष्जुषा पीयूषाद् अपि मष्जुला ।
तद्वासनैः सहृदयैर् उद्घाट्येयं विचार्यताम् ॥
स्वसिद्धान्तप्रकटने परसिद्धान्तबाधनम् ।
अत्र यद्य् अपराधः स्यात् श्रीकृष्णस् तु हरिष्यति ॥
भ्रमाज् ज्षानस्य दौर्बल्याद् यद् अत्र क्वापि दूषणम् ।
तच् छोधयन्तु सुधियः श्रीकृष्णरसलम्पटाः ॥
श्रीनाथपण्डितकृता कृष्णोत्कर्षगरीयसी ।
चैतन्यमतमष्जुषा जीयाद् भागवताश्रया ॥

इति श्रीभागवततत्त्वलेखनी श्रीचैतन्यमतमष्जुषा समाप्ता ।

क्रमसन्दर्भः  
नाम चिन्तामणिः कृष्णश् चैतन्यरसविग्रहः ।
पूर्णः शुद्धो नित्यमुक्तोऽभिन्नत्वान् नामनामिनोः ॥

अत एव,
सुवर्णवर्णो हेमाङ्गो वराङ्गश् चन्दनाङ्गदी ।
सन्न्यासकृत् समः शान्तो निष्ठाशान्तिपरायणः ॥
एवं सहस्रनामोक्तं कृष्णचैतन्यसञ्ज्षितः ।
मां पायाद् अपराधेभ्यः स्वप्रेमांशेन पुष्यतु ॥

विश्वनाथः
इति सारार्थदर्शिन्यां हर्षिण्यां भक्तचेतसाम् ।
त्रयोदशो द्वादशस्य सङ्गतः सङ्गतः सङ्गतः सताम् ॥

इति श्रीलविश्वनाथचक्रवर्तिठक्कुरकृता श्रीमद्भागवते द्वादशस्कन्धे त्रयोदशाध्यायस्य सारार्थदर्शिनी टीका ॥

_*_

नमोऽस्तु गुरवे तस्मै श्रीकृष्णाय नमो नमः ।
कृपार्णवाय श्रीलोकनाथाय प्रभवे नमः ॥
कृष्णचैतन्य गौराङ्ग साङ्गोपाङ्ग सपार्षद ।
निरुपाधे कृपासिन्धो प्रेम्णा मां परिपूरय ॥
जय वृन्दावनक्रीडारसिकद्वय मां नय ।
स्वप्रियालिङ्गनं गीतम् अवैतत् करुणो भव ॥
अत्यज्षोऽपि त्वयैवाहं स्वव्याख्यायां प्रवर्तितः ।
हे कृष्ण श्रीभागवत प्रसीद त्वं तद् एतया ॥
मद्गवीर् अपि गोपाल स्वीकृत्य परिपालय ।
पिबन्न् आसां पयः प्रीत्या स्वभक्तान् अपि पायय ॥
ऋत्वक्षिषड्भूमिमिते शाके राधासरस्तटे ।
शुक्लषष्ठ्यां सिते माघे टीकेयं पूर्णताम् अगात् ॥

टीकेयं वैश्वनाथी भवतु भगवतो भक्तलोकस्य रस्या
षट्शास्त्रागम्यधाम्नो मधुरिमलहरीखेलनैकान्तवृत्तेः ।
यत् तस्यारोचकत्वे कृतिर् अतिकृतिनः सर्वसाद्गुण्यगण्या
दीव्यत् पाण्डित्यनृत्यप्य् अनुपदविधुरा स्याज् जनी दुर्भगेव ॥

आरम्भे परिणामे च विवर्तेऽपि न हि क्षतिः ।
श्रीमद्भागवते भक्तेः पुरुषार्थशिरोमणेः ॥
व्याख्यास्य भक्त्या गम्या सा श्रीगुरोः कृपयेक्ष्यते ।
तस्मान् नमो नमस् तस्मै गुरवे गुरवे नमः ॥
हे भक्त्या द्वारि वश् चष्चद् बालधी रौत्य् अयं जनः ।
नाथा विशिष्टः सेवातः प्रसादं लभतां मनाक् ॥
श्रीगोवर्धनाय हरिदासवर्याय नमः ।
श्रीराधाकुण्डाय श्रीकृष्णकुण्डाय नमो नमः ॥

समाप्ता चेयं सारार्थदर्शीनी टीका ॥

समाप्तम् इदं द्वादशात्मकं श्रीमद्भागवतम् ।
