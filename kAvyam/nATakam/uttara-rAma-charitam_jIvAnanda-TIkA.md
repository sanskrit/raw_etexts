
प्रथमोङ्कः
(चित्रदर्शनम्)
इदं कविभ्यः पूर्वेभ्यो नमोवाकं प्रशस्महे।
विन्देम देवतां वाचममृतामात्मनः कलाम्॥ १॥
टीकाकृन्मगलाचरणम्।
विश्वं शश्वच्छरीरं गुणकृतिविवृतं यस्य चानन्तशक्तेः
सत्यं वै यस्य रूपं ह्यनुभवसुभगं योगिनां योगदृश्यम्।
व्यप्तं सर्वत्र सृष्टिस्थितिलयगुणको निर्गुणो योऽगुणत्वात्
यावान् यस्मिंश्च योऽहङ्कृतिमयवपुषा संस्थितः सोऽहमास्ते॥
कर्मप्रसूतिः प्रभवः फलानां, न तस्य कर्त्ता ह्यपरोस्ति मत्तः।
अतो मयास्मिन्नहमेव वन्द्यः, प्रभुत्वमास्तामपि मे प्रकृत्याम्॥
छात्राणां सुखबोधार्थं श्रीजीवानन्दशर्मणा।
क्रियते विस्तृता व्याख्या नाम्ना च सुखबोधिनी॥
अथ तत्रभवान् निरवद्यविद्याविद्योतमानविद्वन्निकर-निकषायमाणमहाकविपरिकरकुमुदाकर-राकानिशाकरः भवभूतिः, पावनीभिरमलरुचिररामचरितोद्भासितचिरन्तनकविभाषित-कपर्द्दोत्मनिःसृताभिः, सहृदयहृदयनन्दन-सन्तानप्रसूनामोदाधिवासिताभिः, अश्मसारसारस्वान्तविद्रावकापुर्वकरुणारसामारसरित्प्रवाह-शतधारामाध्वीकमाधुरीभिः, साहित्यविद्याजुषां प्रेक्षावतां सौभाग्यलक्ष्मीभुवां सामाजिकानाञ्च तापत्पमानससन्तर्पणाय अलमभिनवनाटकदामैकं ग्रन्थितुमीप्सुः, अपि च क्वचित् वैदर्भरीतिराजिविराजिततया नवजलधरनिनादानुकारिमृदुमधुरगभीरध्वनिप्रायैः माधुर्य्यगुणाभिव्यञ्जक सुललित करुणरसाऽनुप्राणित-मञ्जुलपदविन्यासोपशोभितैः कुत्रचिच्च ओजःप्रकाशकविविधाडम्बरविनिबद्धगौडारीत्यनुगुणसमासबहुलैः पदोपन्यासैरुपेततया अश्मवर्षुक वलाहक-स्फूर्ज्जथुसनाथेरम्मदद्युतितेन वाग्विभवमहिम्ना सभ्यानां नाकसदीय-सुषमारुचिर-सुचिरशान्तिपीयूषोपचितं करुणरसमयमेकमनुपमं मानससन्तर्पणं प्रस्रवणं सिसृक्षुः तत्र च अविगीत शिष्टाचारपरम्पराप्राप्ताम् अगण्यालङ्कारिकवरेण्य-सञ्चरणपूतीकृत-सृतिशासनानुमतां ग्रन्थारम्भपरिसमाप्तिप्रतिबन्धकप्रत्यूहव्यूहविध्वंसपटीयसीम् आदिकविकुलवन्दनामूलिकामभीष्टदेवस्तुतिमयीं पूर्वरङ्गप्रधानाङ्गभूतां नान्दीं वाक्सम्पत्तिसिद्धये रङ्गविघ्नोपशान्त्यर्थञ्च आदाववतारयति, इदमिति।
-पूर्वेभ्यः प्राचीनेभ्यः कविभ्यः वाल्मीक्यादिभ्यः कविगुरुभ्यः इत्यर्थः। ‘यतो वा इमानि भूतानि जायन्ते येन जातानि जीवन्ति यत् प्रयन्त्यभिसंविशन्ति, तत्त्वमसि श्वेतकेतो’ इति, ‘स वा अयं पुरुषो जायमानः शरीरमभिसम्पद्यमानः’ इत्यादिश्रुतेश्च सर्वेषामेव जीवानां खलु परमात्मस्वरूपतयाऽवस्थानस्य उत्कीर्तनात्, तमसां पारेऽवस्थितानां तपश्चर्य्याविधौत-किल्बिषकषायाणामादिकवीनां तत्सधर्मणामपरेषामपि सुतरां चिदात्मभूतत्वमवधेयम्।(अतो हि तेषामपि स्वाभीष्टप्रदत्वमस्त्येवेति ध्वन्यते )।
अपि च ‘ब्रह्माणां वाल्मीकिं विदुः’ इति ‘कृष्णद्वैपायनं विद्धि व्यासं नारायणं प्रभुम् ‘इति च स्मृत्यादौ दर्शनात् तेषामप्यात्मभूतत्वेन ऐशिकवाग्विभूतिसम्पन्नत्वादिति भावः। (इह तु ‘कविभ्यः’ इत्यत्र ‘गुरुभ्यः’ इति पाठान्तरं दृश्यतेम् तदर्थस्तु-पूर्वेभ्यः चिरन्तनेभ्यः नलिनपुलिनप्रभव-प्रभृतिभ्यः, तेषां हि कविषु आदिभूततया तथैव प्रसिद्धेः। गुरुभ्यः कविसम्प्रदायप्रवर्त्तकेभ्यः च तत्रभवहाः अस्मदु गुरुभ्यः इति विशेष्यौभूततया व्यख्येयः; यहा-वाल्मीक्यादिभ्यः आर्षचक्षुष्मद्भ्यः कलिकुलवन्दनीयेभ्यः)।नमोवाकं-नमः उक्त्वा, (वैदिकोऽयं प्रयोगःणमुलन्तः, चस्य कादेशश्छान्दसः।यद्व-नमः नमःशब्दस्य वाकः उच्चारणं, यस्मिन्, तद् यथा तथा, प्रशास्महे इति क्रियाया विशेषणामेतत्, वयमित्यूहाम्।वचेः भावे घञ् कुत्वञ्च)।इद्ं-वक्ष्यमाणं, प्रशास्महे-प्रार्थयामहे।(प्रशास्महे’ इति तु ‘शास आशीर्वादे’ इत्यादादिकस्य रुपम्;आङ्अः शासु इच्छायाम् इत्याशास्तेः आङ् पूर्वत्वं प्रायिकम्; तेन नमोवाकं प्रशास्म हे इति सिद्धम्’ इति दीक्शिताः।न तु शसनार्थस्य द्विकर्मकस्य परस्मैपदिनः शस्तेः, तस्य चेत् तदा ‘शिष्महे’ इति रुपं स्यात्)।
‘यस्य हि समीपे प्रणतिः क्रियते, तदधिगतस्यैव वस्तुनः तदन्तिके प्रार्थना कर्तुमुचिता’ इत्येतदभिप्रेत्य तदीयां विभूतिमभीप्सुः आह, विन्देमेति। –आत्मनः सततपरार्थानुध्यानेन तत्त्वज्ञानमधिजग्मुषः शब्दब्रह्मनिष्णातस्य भगवतः वाल्मीकेः अमृतां पीयूषरसधारामिव मानसामोदकरी, देवतां निखिलतत्त्वार्थप्रकाशकरीं दिव्यां, कलां विभूतिं, विन्देम लभेमहि। तत्प्रसादात् निर्णिक्तीकृता तदीया भारती मे स्फुरतु इति भावः।
( ‘मुनित्रयं नमस्कृत्य’ नारायणं नमस्कृत्य’ इत्यादौ ‘उपपदविभक्तेः कारकविभक्तिर्बलीयसी ‘इति न्यायेन, नमःशब्दद्योतितप्रणत्यर्थककरोतेः व्याप्तत्वात् नारायणस्य कर्म्मत्वम्, इह तु ’ कविभ्यः’ इत्यनेन गुणीभूतस्यापि नमः शब्दस्य योगात् ‘नमः स्वस्तिस्वाहा- (२।३।१६ पा०) इत्यादिना चतुर्थी। गुणीभूतानामपि नमःप्रभृतिशब्दानां योगे चतुर्थी शब्दविदां सम्मतैव ; तथा च भट्टिः- ‘रावणाय नमस्कृर्य्याः ’ इति। नातोऽव काऽप्यनुपपत्तिरिति ध्येयम् )।
अथवा आत्मनः परमात्मनः कलामंशभूताममृताम् अमृतधाराभूतां नित्यामित्यर्थः, (मीमांसकमते शब्दस्य नित्यत्वाभ्युपगमात् निरतिशयसुखहेतुत्वाच्च वेदवदनन्तकालव्यापिनीं) वाचं वाग्रूपां देवतां,-
‘काव्यालापाश्च ये केचित् गीतकान्यखिलानि च।
शब्दमूर्त्तिधरस्यैते विष्णोरंशा महात्मनः॥
इति विष्णुपुराणवाक्यात् शब्दमय्या वाण्याः, कामधेन्वादितन्त्रोक्तवाक्यात्,
‘वा-सान्ते बालमध्ये ड्फ-कठ-सहिते कण्ठदेशे स्वराणां हङ्क्षन्तत्वार्थयुक्तं सकलदलगतं वर्णरूपं नमामि ’ इति मातृकासरस्वतीध्यानाच्च वर्णमय्या अपि वाण्या देवतात्वमवगम्यते। विन्देम लभेमहीति। (वेन्दतेः तादादिकात् विधिलिङ्)।
पूर्वेभ्यः कविभ्यो नमस्कारपूर्वकं वयमिदं प्रार्थयामहे-यत्तेषां प्रसादात् तदीया रसभावमयी निखिलार्थोद्भासिका लोकमनोहार्णी वाक् अस्य ग्रन्थस्य प्रणयने अस्माकं सहायभूता भवतु इति भावः। अस्य नाटकस्य वाल्मीक्यादिकविवाक्यमूलकत्वात् तेषु इत्थं प्रार्थनेति हृदयम्। वाग्देवी प्रसन्नीभूय तथाविधां काव्यदामगुष्फनप्रतिभां मह्यं ददातु इति वाऽत्र तात्पर्यम्।
अथवा ‘भगवद्वन्दनं त्वाद्यं गुरुवन्दनपूर्वकम्’ इति विधानात् मधुरगिरां सर्वेषामेव कवीनां गुरुत्वात् प्राचेतसादीनामादौ वन्दनस्य औचित्यात् आदित एव तान् वन्दते, इदमिति।-पूर्वेभ्यः कविभ्यो नमः, तेषां काव्येषु पथिप्रदर्शकत्वात्, वा-अपि च वयं कम्-आत्मानं विष्णुं वा, कवेर्वाक्सिद्धिप्रयोजनत्वाद् वाचश्च तस्यांशत्वादिति भावः, इदं प्रशास्महे। किमिति तदेवाह, विन्देमेति।-यदात्मनः विष्णोर्वा कलाम् अंशभूताम् अमृतां तद्वतसुरसां शाश्वतीं देवतां देवप्रभावतीं वाचं विन्देम इति ; अन्यथा अस्य काव्यस्य ग्रन्थनासम्भवादिति भावः।
‘श्लोकैः काव्यार्थसूचकैः’इत्यलङ्कारिकाचार्य्यसमयानुसारतः एतदपि अर्थान्तरं ध्वनयति, तथाहि-आ जननात् अनुपमस्निग्धतातानलसस्नेहभरेण भृशं विवर्द्धिता देवयजनसम्भवा विदेहराजतनया अलीकलोकापवादबयाकुलव्यथितचेतसा स्वप्राणप्रतिमेन चिरजीवनसहचरेण स्वभर्त्रा रामचन्द्रेण अनिमित्तनिराकृता सती सुचिरं जनस्थानमध्यष्य मर्म्मभेदिकां कियतीं विप्रयोगजवेदनामनुभवन्ती, अनुपदन्तु कारुणिकेन वाग्देवता-नवलीलालक्ष्मीलास्यभुवः आदिकवेरनुकम्पया विविधजानपदतपोधनपार्थिवपरिवृतां राजसमितिमेत्य निकारमसहमाना उवाच सपदि- ‘नयतु माम् आत्मनः ओषु विलयमम्बा, न शक्ताऽस्मि ईदृशं जीवलोकपरिवर्त्तनमनुभवितुम्’ इत्यनिशं व्याहरन्ती, धरातले विलयं गतवतीति। तदा तु सा वैदेही पृथ्वीगङ्गाभ्यामवलम्बिता सती यामेव काव्यप्राणोपमकरुणरस-समुद्दीपिकां वाचमभिदधे, काव्यार्थसूचकमेतदेव गर्भितवचनमित्यभिप्रेत्य व्याख्यायते,
तथाहि-पूर्वेभ्यः कविभ्यः आदिकवये वाल्मीकये नमः मदीयाऽसीमा आदौ प्रणतिरस्तु, वाकमन्तिमञ्चेमं व्याहारं प्रशास्महे प्रार्थये, अमृताम् अमृतधारभूताम् आत्मनः मम कलां विभूतिं मातरमिति यावत्, वाचं वाग्व्यापारवतीं मूर्त्तिमतीमित्यर्थः, देवतां धरित्रीं विन्देम लभे ; इदानीमनन्यगतिकामयथानिकृतिं सोढुमशक्नुवतीं दुहितरं मामम्बैव अवत्विति प्रार्थना। सत्यं हि एतत्, पतिहृहनिराकृताया अपांशुलायाः दुहितुः जननी एव शरणं भवतीति दिक्।
अथवा इत्यमपि काव्यार्थोऽत्र सूच्यते। तथाहि-श्लोकपूर्वार्द्धे शब्दशक्तिमूलकधनिमहिम्ना विश्रुतकीर्तीनां सर्वलोकवन्दितानां प्राज्ञानामेवत्र संवर्द्धना सूचिता ; अत एव कविषु आदिभूततया वल्मीकेरिव अन्येषामपि प्राक्तनानां महामहिमशालिनां वरणीयत्वमर्थवशात् सम्पन्नम्। सत्यप्येवम्, अत्र सूचितेषु वस्तुषु वर्णनीयस्य वरेण्यस्य भगवतः रामभद्रस्यैव प्राधान्यप्रतीतेः अन्येषां लक्ष्मणादीनाञ्च तथ्विधमुख्यत्वानवगमात् बहुनेतृत्वास्कन्दितत्वात् न शङ्कनीयं नाटकस्य बहुनायिकप्रयुक्तदीपसम्पृक्तत्वम्। अतः एतस्मिन् काव्ये लक्ष्मणशत्रुघ्नयोश्चोपवर्णनस्योपसर्जनीभूततया भगवता रामभद्रेण सीताविवासनार्थं लक्ष्मणः, लवणबधाय च शत्रुघ्नः प्रेषितः।
एवञ्चाचाक्षेपवशात् प्रथमाङ्कोपनिबद्धं वस्तु ध्वनितम्। परार्द्धे च देवीप्रमभाग्यभाक् काचन विदुषी स्त्री उपवर्ण्यते इति गम्यते, सा च ‘आत्मनः कलाम्’ इत्यभिधानात् च देवयजनांशभूता, देवस्य च कस्यचित् धर्म्मपत्नीति प्रतीयते। ‘अमृताम् ‘इति पदेन च सम्भाविताशुभायाः विवशायाः तस्या भागीरथीधरित्रीभ्यां जीवनविसर्ज्जनव्यवसायात् विनिवर्त्तनं कियच्च समाश्वासनं संसूच्यते ;अतः द्वितीयाङ्कात् प्रभृति सप्तमाङ्कं यावत् नाटकेऽस्मिन्नुपवर्णितस्य विदेहराजतनयासम्बलितवस्तुनः विवृतिः उपदर्शितेति सुधीभिः समीक्ष्यावधेयम्।
अत्र तु प्राधान्येन कविना करुणविप्रलम्भाख्यशृङ्गाररसः उपवर्णितः। करुणवीरभयानकादयश्च रसाः प्रधानरस-परिपोश्ःअणव्यपेक्षया यथायथमुपवर्णिताः। अत्र रतेरेव स्थायीभावतया विशदीकृत्य नायिका-नायिकयोः सम्भोगमावेदयितुं पुरतः चित्रप्रदर्शनव्यपदेशेन पूर्वरागः आलिखितः कविना। पुनश्च सप्तमाङ्के वनस्थलीमध्युषितायाः विवासितायाः विमनायमानायाः सीतायाः समागमोपायाः अनुसृतः, कल्पनया च दर्शनस्पर्शनादिना रतिः कियच्च प्रकटीकृता इति। वृत्तं पथ्यावक्त्रम्- ‘युजीर्जेन सरिद्भर्तुः पथ्यावक्त प्रकीर्तितम्’ इति लक्षणम्॥ १॥
(नान्द्यन्ते )
नान्द्यन्ते इति।-नन्दन्ति प्रसीदन्ति देवता यस्मात् सा नान्दी। (भ्वादिगणीय-नदिधातोर्घञ्, पृषोदरादित्वात् वृद्दिः, ततो ङीप् ) तथाहि,- ‘देवद्विजनृपादीनामअशीर्वादपरायणा। नन्दन्ति देवता यस्मात् तस्मान्नान्दीति कीर्त्तिता॥ इत्यालङ्कारिकवाक्यम् ; सा च सूत्रधारेण कर्त्तव्या। अथवा-नन्दयति स्तवेन देवान् आशीर्वचसा च सभ्यान् नत्या चात्मानं या शैलूषेरिता वाक्, सा नान्दीत्युच्यते, (नन्दयतेः कर्त्तरि पचादित्वादच् पश्चाच्च ‘प्रज्ञादिभ्यश्च’ (५।४।३८ पा०) इति सूत्रेण स्वार्थे अणि स्त्रियां ङीष्, इति वा व्युत्पत्तिः)। तथाहि -नाट्यप्रदीपे, नन्दन्ति काव्यानि कवीन्द्रवर्गाः कुशीलवाः पारिषदाश्च सन्तः। यस्मादलं सज्जनसिन्धुहंसी तस्मादियं सा कथितेह नान्दी॥ इति। सा चात्र सुप्तिङन्तरूपद्वादशपदात्मिका ज्ञेया ; तथ् चात्र तिङन्तात्मकं द्विविधं, सुबन्तात्मकञ्च दशविधं, मिलित्वा च द्वादश पदानि इति बोध्यम्। अत्र नमोवाकमिति तु असमस्तरूपमेव ज्ञेयम्, अस्मस्तपक्षानादरे नान्दीलक्षणायोगात्। एवमेवाह भरतः स्वकृतनाट्यशास्त्रे पञ्चमाध्याये ;- ‘सूत्रधारः पठेत् तत्र मध्यमं स्वरमाश्रितः। नान्दीं पदैर्द्वादशभिरष्टाभिर्वाप्यलङ्कृताम्॥ इति। पदमत्र त्रिविधं बोध्यं,-पादरूपं, सुप्तिङन्तरूपं, वाक्यरूपञ्च। तथा च नाट्यप्रदीपकारः-श्लोकपादः पदं केचित्, सुप्तिङन्तमथापरे। परेऽवान्तिरवाक्यैकस्वरूपं पदमूचिरे॥ इति। वेणीसंहारे-श्लोकत्रये पादरूपा द्वादशपदा, शाकुन्तले-वाक्यरूपा अष्टपदा, इत्यास्तां विस्तरः। पदन्त्वत्र यौगिकं वाचकत्वार्थीभिप्रायकं ग्राह्यम् इति। नान्द्यन्ते इति। तथाविधाया
सूत्रधारः (ख)।अलमतिविस्तरेण(ग)। अद्य खलु भगवतः
नान्द्याः अन्ते पाठावासने इत्यर्थः। तथा चोक्तं,- ‘पूर्वरङ्गं विधायादौ सूत्रधारे विनिर्गते। प्रविश्य तद्वदपरः काव्यमासूत्रयेत नटः॥ इति।
अस्माभिस्तु तत्रभवतां सर्वेषां प्रत्नालङ्कारिकाचार्य्याणां प्राचीनतया भरतादीनां मतमनुसृत्य ‘इदं पूर्वेभ्यः’ इत्यादि श्लोकेषु नान्दीत्वमव्याहतमिति प्रागभिदर्शितम्। तत्तु नवीनाः न मन्यन्ते, ‘पदैर्युक्ता द्वादशभिः’ इत्यादिना विरोधात् ; अत एव केचन पूर्वरङ्गस्य रङ्गद्वाराभिधानमङ्गमेतदिति वदन्ति। सत्यप्येवम् ; प्रथितकविग्रथितेषु बहुषु नाटकेषु ; प्रथमत एव ‘नान्द्यन्ते सूत्रधारः ‘एतावानेव पाठक्रमः दृश्यते’ कुत्रचिच्च कविकृतमङ्गलाचरणरूपस्य श्लोकस्यान्ते, अतस्तायोरविवादाय इत्थमेव ‘नान्द्यन्ते सूत्रधारः’ इति लिखन तस्यायमभिप्रायः,-नान्द्यन्ते सूत्रधारः इदं प्रयोजितवान् ; इतः प्रभृति मया नाटकमुपादीयते इति कवेरभिप्रायः सूचितं इति। इदन्त्वत्र तत्त्वं-यत् नव्यानां मते वाचिका एव नान्दी सूत्रधारेण प्राक् पठिता, एष खलु कविकृतमङ्गलाचरणरूपः श्लोकः इति।
सूत्रधार इति।-सूत्रं वर्णनीयवस्तूनि धारयति प्रवर्त्तयतीति सूत्रधारः, नाटकस्थापको नटविशेषः। तथा हि- ‘वर्णनीयतया सूत्रं प्रथमं येन सूच्यते। रङ्गभूमिं समाक्रम्य सूत्रधारः स उच्यते॥ इति। (आहेति क्रियापदेनाध्याहार्य्येणान्वयः )।
अलमिति।-अतिविस्तरेण अलं, वाग्बाहुल्यं निष्प्रयोजनमिति भावः। ‘अलं भूषणपर्य्याप्ति-शक्तिवारणवाचकम्’ इत्यमरः। द्वादशपदात्मकनान्दीप्रयोगेणैवाभीप्सित-देवस्तुतिमयनान्दीप्रयोगनिर्वाहात्, अत्र तावत् वाक्प्रसरभूयिष्ठं निष्फलम् एवेति। विघ्नबाहुल्याशङ्कयैव तदनुष्ठानादिति तात्पर्य्यम्।
अथ प्ररोचनां प्रस्तोतुं सामाजिकजनानां समवधानाय प्रार्थयते, ओति।-भगवतः,-ऐश्वर्य्यादिगुणवतः।
(घ)कालप्रियनाथस्य (ङ) यात्रायाम् (च) आर्य्यमित्रान् (छ)विज्ञापयामि;
कालेति।-उज्जयिनीस्थितस्य कालप्रियनाथस्य-महाकालेत्यपराख्यस्य शिवमूर्त्तिविशेषस्य इत्यर्थः।- ‘यद्राजधान्युज्जयिनी महापुरी सदा महाकालमहेशयोगिनी’ इति, ‘महाकालं यजेद्देव्या दक्षिणे धूम्रवर्णकम् ‘इत्यादौ च दर्शनात्। कथासैत्सागरेऽपि- ‘यस्यां वसति विश्वेशो महाकाल वपुः स्वयम्। शिथिलीकृतकौलास-निवासव्यसनो हरः॥ इति। अस्या देवमूर्तेः प्रतिष्ठास्थानमपि महाकालशब्देनोच्यते,- ‘प्राप्यावन्तीनुदयनकथाकोविदग्रामवृद्धान्, पूर्वोद्दिष्टामनुसर पुरीं श्रीविशालाम् ‘इत्याद्यारभ्य, ‘पुण्यं यायास्त्रिभुवनगुरोर्धाम चण्डीश्वरस्य’ इति, ‘अप्यन्यस्मिन् जलधर। महाकालमासाद्य काले’ इति च। तट्टीकायां, महाकालं नाम पूर्वोक्तचण्डीश्वरस्थानमिति दर्शनाच्च ग्रन्थोक्तकालप्रियनाथस्यैव नामान्तरं महाकाल इति तत्प्रतिष्ठास्थानञ्च महाकालशब्देनोक्तमित्यनुमन्यामहे। अपरञ्चानेन महाकविना स्वाधिष्ठानविज्ञापनार्थं महावीरचरिते दक्षिणापथान्तर्वर्त्ति-पद्मपुरनगरस्य निर्देशात् पद्मपुरस्य चावन्त्सान्निध्यात्, तदुक्ता कालिदासोक्ता च शिवमूर्त्तिरेकैवेत्यनुमीयते। ‘उज्जयिनी..स्याद्विशालाऽवन्ती पुष्पकरण्डिनी’ इति हेमचन्द्रः। विशालावन्त्युज्जयिन्यश्च एकार्थप्रतिपादिकाः। कालप्रियनाथो नाम विदर्भेषु भवभुतिनिवासे पद्मपुरनगरे समासीनः देवमूर्त्तिभेदः, तस्य यात्रायाम् उत्सवे इत्यपि केचित् व्याचक्षते।
यात्रायाम्-यान्ति अत्र जनौघा इति या-धातोः ष्ट्रन्। कालप्रियनाथोत्सवे जनसमागमे मिलितसभायाम् इत्यर्थः। अपि वा कालप्रियनाथस्य भगवतः वार्षिकोतवव्यापारं सम्यक् साधयितुं पौरजानपदैरनुष्ठीयमाने महोत्सवे, समागतानिति शेषः। ‘यत्रोत्सवे गतौ वृत्तौ’ इति हेमचन्द्रः।
आर्य्यमिश्रान्-पूज्यतमान्। ‘कर्त्तव्यमाचरन् कार्य्यमकर्त्तव्यमनाचरन्। तिष्ठति प्रकृताचारे स वै आर्य्य इति स्मृतः॥ इति। अपि च,- ‘कुलं शीलं दया दानं धर्मः सत्यं कृतज्ञता। अद्रोह इति येष्वेतत् तानार्य्यान् सम्प्रचक्षते॥ इति। तेषु मिश्राः श्रेष्ठाः तान्। आर्य्याश्च मिश्राश्च ये तथाभूतानिति वा विग्रहः, अतीव सत्कारार्हानित्यर्थः।- ‘स्यादुत्तरपदे मिश्रस्त्रिषु श्रेष्ठार्थवाचकः’ इति दर्शनात्। कालप्रियनाथोत्सवे समागतान् पूज्यतमान् रसास्वादनिपुणान् पण्डितान् विज्ञापयामि कथयामि इति भावः।
एवमत्रभवन्तो विदाङ्कुर्वन्तु (ज)
किमिति तदेवाह,-अत्रभवन्तः,-पूज्यतमाः, उदाराशयाः सभासदः इत्यर्थः, एवम्-इत्थं, विदाङ्कुर्वन्तु-विन्दन्तु, (विदाङ्कुर्वन्त्वित्यन्यतरस्याम्’ (३।१।४१ पा०) इति सूत्रेण निपात्यते ) अवधारयन्तु इत्यर्थः। ‘त्रिषु तत्रभवान् पूज्यस्तथैवात्रभवान्’ इति वैजयन्ती।
– अस्ति खलु तत्र भवान् काश्यपः (झ) श्रीकण्ठपदलाञ्छनः (ञ) पदवाक्यप्रमाणतत्त्वज्ञो (ट) जातूकर्णीपुत्रः भवभूतिर्नाम (ठ)।-
काश्यपः,-कश्यपस्य गोत्रापत्यं पुमानिति अनन्तरापत्यरूपेणैव ऋष्यणाभिधानं भविष्यति, कश्यपगोत्रोद्भवः इत्यर्थः। ब्रह्मणो मानसपुत्रो मरीचिस्तत्पुत्रः कश्यपः तद्वंशजः काश्यपः कश्चित् मुनिविशेषः, स आदिपुरुषो यस्य सोऽपि काश्यपः। तथाहि मनुः- ‘जमदग्निर्भरद्वाजो विश्वामित्राऽत्रिगोतमाः। वशिष्ठकाश्यपाऽगस्त्या मुनयो गोत्रकारिणाः॥ इति। ‘एतेषां यान्यपत्यानि तानि गोत्राणि मन्यते’ इति च।
श्रीकण्ठपदलाञ्छनः,-श्रीः सरस्वती कण्ठे यस्य तथाविधानुपूर्व्यवच्छिन्नं पदमुपाधिर्लाञ्छनं परिचायकं, चिह्नमित्यर्थः, यस्य स तथोक्तः, श्रीकण्ठोपाधिक इत्यर्थः। ‘ऋचो यजूंषि सामानि सा हि श्रीरमृता सताम्’ इति श्रुतिप्रतिपादिता वाक् इह श्रीशब्देनाभिहिता ज्ञेया ; अथवा श्रीर्वेशरचनाशोभा-भारतीसरलद्रुमे’ इति नानार्थकोषः। लोकातिषायि-कवित्वसम्पद्भूषितत्वादस्य कवेः तदानीन्तनैः विद्वद्भिः श्रीकण्ठ इति वेशेषणं परिकल्पितमिति।
पदवाक्यप्रामाणतत्त्वज्ञ इति,-पदं सुप्तिङादिविभक्त्यन्तम् ; वाक्यं तथाविधपदसमुदायात्मकम् ; प्रमाणं-प्रमीयते अनेनेति करणव्युप्तत्या तत्साधुत्वविनिर्णायकं शास्त्रमुच्यते, पदवाक्यानां प्रमाणं समीचीनत्वादिबोधकं यत् शास्त्रं शब्दशास्त्रमित्यर्थः, तस्य तत्त्वज्ञः याथार्थ्यवित्,-शब्दविद्यापारं गतः तत्प्रयोगनिपुणाश्च इति समुदितार्थः।
जातूकर्णीपुत्रः,-जातूकर्णगोत्रसम्भूता तज्जननी आसीत्, तस्याः तनयः, एतेनास्य मातामहगोत्रमप्यभ्यधायि। भवभूतिर्नाम इति।-भवस्य हरस्य भूतिः ऐश्वर्य्यमिव भूतिः ज्ञानसम्पत् यस्य तथाविधः। भवभूतिरित्यन्वर्थनामा इति भावः। अथवाऽस्य कवेः साऽम्बा पुनातु भवभूतिपवित्रमूर्त्तिः’ तपस्वी काङ्गतोऽवस्थामिति स्मेराननाविव। गिरिजायाः स्तनौ वन्दे भवभूतिसिताननौ॥ इत्यादिकं वा महोदारं श्लोकमाकर्ण्य सन्तुष्टेन राज्ञा भवभूतिरिति नास्त्येवैषः सततं समाहूतः आसीत्, इत्यैतिह्यं प्रचरति ; एतदभिप्रेत्यैतत् वा प्रवृत्तमिति बोध्यम्।
यं ब्राह्माणमियं देवी वाग् वश्येवानुवर्त्तते।
उत्तरं रामचरितं तत्प्रणीतं प्रयोक्ष्यते॥ २॥
असौ कविः कथमन्वर्थनामा अभूत् ? तदेव विवृणोति, यमिति।-ब्राह्मणं यजनादिषट्कर्म्मनिरतमित्यर्थः यं भवभूतिम् इयं सुप्रतिष्ठिता वाग्देवी वश्या वशीभूता अभिप्रायानुसरिणो रमणीव अनुवर्त्तते अनुगच्छति, इङ्गितमात्रेणैवाभिमतं साधयति इत्यर्थः ; वाचि तस्यैतादृशी प्रभूता आसीत् यत् अभिलाषमात्रेणैव सा हृद्गतमतिनिगूढमनिर्वचनीयमपि रसभावं यथागतं प्रबन्धादिषु प्रवर्त्तयति इति भावः। तेन कविना स्वाभिप्रायानुरूपं वस्तुजातमायासं विनैव वर्णयितुं शक्यते, इति फलितार्थः। ( एतेन अतुलनीयोऽयं कविरिति व्यज्यते )। तेन श्रीकण्ठभवभूतिना प्रणीतम् उत्तरं पश्चिमं परार्द्धमिति यावत्, सीताविवासनाश्रयं रामचरितम् ; शोक्षोपनयनताडकावधवनप्रस्थानरावणनिधनसीतोद्धरणादिकं पूर्वचरितं महावीरचरितनिबद्धं विहाय रामस्य रामस्य उत्तरचरितानामभिवर्णनात् उत्तररामचरितमित्यस्य नाटकस्य आख्या जाता। (तद्विग्रहस्तु-रामस्य चरितम् इति षष्ठीसमासः, उत्तरं रावणवधादुपरिष्टात् विवृतं रामचरितं यत्र तथोक्तम्; रावणहननात् परं भगवतः राघवस्य पश्चिमकथाश्रयं यद्वृत्तं तद्बहुलमित्यर्थः। यद्वा-उत्तरम् अन्तिमं यत् रामस्य भावरसोज्ज्वलं प्रत्यक्षचित्रबहुलं चरितम् उत्तररामचरितमित्यर्थः, तदधिकृत्य कृतमेतत् इति व्युत्पत्या ‘अधिकृत्य कृते ग्रन्थे’ (४।३।७८ पा०) इति सूत्रेण अणि, पश्चाच्च ‘लुबाख्यायिकाभ्यो बहुलम्’ इति वार्त्तिकेन अणः लुपि ‘उत्तररामचरितम्’ इति सिद्धम्। यद्यपि कविना स्वयमेव ‘उत्तरं रामचरितम्’ इति कृत्वा नाटकस्य नाम अभिहितं, तथाप्यस्माभिः रामचरितस्य ‘अधिकृत्य कृते ग्रन्थे’ इत्यनुशासनात् नाटक-नामपरत्वे उत्तरमिति पदान्वययोगात् एकपदीकृत्य ‘उत्तररामचरितम्’ इति रूपकनामाभिप्रायेणैव व्याख्यातम्। एवं हि प्रयुञ्जते शिष्टाः। ‘नामकार्य्यं नाटकस्य गर्भितार्थप्रकाशकम्’ इत्यालङ्कारिकवचनात्, वर्णनीयगर्भितविषयमधिकृत्यैव कविना इत्थं नाटकाभिधानं कृतमिति ध्येयम् )। नाटकत्वञ्चास्य,- ‘नाटकं ख्यातवृत्तं स्यात् पञ्चसन्धिसमन्वितम्। पञ्चादिक् दशपरास्तत्राङ्काः परिकीर्त्तिताः॥ इत्यादि साहित्यदर्पणोक्तविधान्दुपयुज्यते। प्रयोक्ष्यते अभिनेष्यते, नटभूमिकामधिष्ठाय अवस्थाऽनुकरणादिना सम्पादयिष्यते अस्माभिरिति शेषः। अभिनयश्च और्वचनैर्वेशभूषादिभिः रसप्राशकमुखरागादिभिश्च क्रियते। उक्तञ्च,-
‘भवेदभीनयोऽवस्थाऽनुकारः, स चतुर्विधः।
आङ्गिको वाचिकश्चैवमाहार्य्यः सात्विकस्तथा॥ इति।
इत्थञ्चात्र प्ररोचना नाम भारतीवृत्तेः अङ्गमेकं प्रदर्शितम्।
‘या वाक्प्रधाना पुरुषप्रयोज्या स्त्रीवर्ज्जिता संस्कृतवाक्ययुक्ता।
स्वनामधेयैः भरतैः प्रयुक्ता सा भारती नाम भवेत् वृत्तिः॥
इति नाट्यशास्त्रोक्तेः ; ‘यं ब्राह्मणम्’ इति पुरुषेण नटेन संस्कृतवाक्येन प्रयुक्तं, तेन इयं भारती नाम वृत्तिः। ‘तस्याः प्ररोचना वीथी तथा प्रहसनामुखे। अङ्गानि -’ इति दर्पणोक्तेः कविनैपुण्यप्रकटनेनअभिनयदर्शनादौ सभ्यानां प्रवृत्युन्मुखीकरणात् प्ररोचना। तल्लक्षणं यथा,-
‘निवेदनं प्रयोज्यस्य निर्देशो देशकालयोः।
कविकाव्यनटादीनां प्रशंसा तु प्ररोचना॥
इति। (अत्र वाग्देव्याः वश्यत्वेन सम्भावनात् इवशब्देन च तत्प्रकाशनात् वाच्यगुणोत्प्रेक्षाऽलङ्कारः। यत्र विशेषणादिमहिम्ना विअचित्र्याविशेषाधायकत्वं तत्रैवोपमाध्वनेर्विषयः, अत्र तु विशेषणायोगात् उत्प्रेक्षालङ्कारेणैव तद्वैचित्र्यप्रतीतेश्च ’ वश्या भार्या इव’ इत्युपमाध्वनेर्नावसरः)।
(अत्र श्लोके ‘यं ब्राह्मणम्’ इत्यत्र ‘यं ब्रह्माणाम्’ इति, ‘प्रयिक्ष्यते ‘इत्यत्र ‘प्रयुज्यते’ इति पाठान्तरं दृश्यते, तदर्थस्तु-ब्रह्माणं-ब्राह्मणं ,- ‘ब्रह्मा विप्रः प्रजापतिः’ इत्यभिधानात् ; प्रयुज्यते-अभिणीयते इति। एतत्पाठे अर्थगतवैचित्र्याभावेऽपि अलङ्कारगतं वैचित्र्यमस्ति। यथा हि-अञ्जयोनेः दुहिता सती सरस्वतीं वश्या सेविकेव नियतं नितरां तमुपतिष्ठते, तथैव स्वतः प्रतिभासमानशब्दब्रह्मणः आदिकवेः वाल्मीकेरिवास्य मनसि वशीभूता वाक् सततमुदगात् इति। एतेन च कवेः महामहिमशालित्वं कृतेश्च प्रख्यातेतिवृत्तत्वेन नाटकत्वं सूच्यते इति )। पथ्या वक्त्रं वृत्तं, लक्षणन्तूक्तं पुरस्तादिति॥२॥
एषोऽहं कार्य्यवशादायोध्यिकस्तदानीन्तनश्च संवृत्तः (ड)।(समन्तादवलोक्य।) भोः भोः यदि तावदत्रभवतः पौलस्त्यकुलदूमकेतोः (ढ) महाराजरामस्य अयम् अभिषेकसमयो रात्रिन्दिवम् (ण) असंहृतानन्दनान्दीकः (त) तत् किमिति विश्रान्तचारणानि चत्वरस्थानानि ? (थ)।
एष सूत्रधारोऽहं कार्य्यवशात् प्रयोगानुष्ठानानुरोधाद्धेतोः अन्यतः आगतोऽपि अयोध्यायां भवः (धन्वयोपधाडुञ् (४।२।१२१ पा०) इति सूत्रेण वुञ् ) ; आयोध्यिकः अयोध्यावासी इत्यर्थः, तदानीन्तनश्च, इदानीन्तनोऽपि रामसामयिकश्च संवृत्तः सञ्जातः ; तथा चाभिनेयवस्तुनः समधिकं सौष्ठवं सम्पादयितुं तात्त्विकतया च यथायथमुपवर्णयितुं तत्तदेशाचारविज्ञानस्यास्ति प्रयोजनमिति विचार्य्य सूत्रधारेण अयोध्याजनपदवासिभूमिकेदानीमस्माभिरधिक्रियते इत्युक्तम् ; एवञ्च रामभद्रस्य नियतमवितथमेव चरितम्वोपवर्ण्यते इति सूचितम्। समन्तात्-परितः, अवलोक्य-निरीक्ष्य, तत्प्रयोजनन्तु नटानां सम्यक् सावहितत्वविज्ञानार्थमिति।
पुलस्त्यस्य ब्रह्मणो मानसपुत्रस्य दशानां प्रजापतीनामन्यतमस्य कस्यचित् मुनिविशेषस्य अपत्यं पुमानिति पौलस्त्यो विश्रवाः, तस्य तनुजः पौलस्त्यः रावणस्तस्य कुलं वंशः, राक्षसकुलम् इति यावत्, तस्य ; धूमः केतुः चिह्नं यस्य स धूमकेतुः अग्निः तत्स्वरूपः, समूलनाशकत्वात्। (एतेन राक्षसकुलस्य तृणौपम्यं व्यज्यते )।
केचित् तु -धूमकेतुः गगनोदितोत्पातविशेष इव प्रलयकारणं तस्य तथोक्तस्य, दशाननकुलान्तस्य इत्यर्थः इत्याहुः, तन्न सम्यक् मन्यन्ते केचन ; तथा हि तेषां मते-गगनोदित-धूमकेतुना हि न स्वेन विनाश्यन्ते लोकाः, किन्तु सकललोकसंहारसूचकेन भूयते, इति प्रसिद्धः। अत एव कालिदासः,- ‘उपप्लवाय लोकानां धूमकेतुरिवोत्थितः’ इति ; माघे च ‘शत्रूणामनिशं विनाशपिशुनः केतुश्चकारास्पदम्’ इति।सत्यप्येवं, विवदमानां विविधवादे बहूनामेव कवीनां नायकत्वार्थाभिप्रायेणैव धूमकेतुशब्दप्रयोगदर्शनात् ‘पौलस्त्यधूमकेतोः’ इत्यस्य दशमुखकुलान्तकस्य इत्यर्थः एव समीचन इति मन्यामहे ; एतदभिप्रेत्यैव कविभिरस्य शब्दस्योपादानं बहुशः कृतम् तत्र तु दिङ्मात्रमुपादीयते तथाहि-जयदेवः ,- ‘म्लेच्छनिवहनिधने कलयसि करवालं, धूमकेतुमिव किमपि करालं, इति सुधीभिः अवधातव्यम्।
रात्रिमिति ; रात्रौ च दिवा चेति रात्रिन्दिवं। ‘अचतुर -..’ (५।४।७७ पा०) इत्यादिना द्वन्द्वाश्रयणात् रात्रेः ‘मान्तत्वं निपात्यते’ इति काशिका।
असंहृतेति।-प्रसंहृताः अविश्रान्ताः, अविरतमनुष्ठीयमाना इत्यर्थः ; आनन्दयन्ती इति आनन्दाः आनन्दजनिकाः नान्द्यः मङ्गलजनिकाः तौर्य्यत्रिकरूपाः प्रीतिवहाः क्रिया यस्मिन् अभिषेकसमये स तथोक्तः (समयविशेषणमेतत्) अविश्रान्तानन्दसन्दीहरमणीयः इत्यर्थः।
तदिति। तत्-तदा किमिति कथं विश्रान्ताः निरुद्यमाः अभिनयादिव्यापारविरताः तूष्णीम्भूता इत्यर्थः। चारयन्ति प्रथयन्ति प्रथयन्ति कीर्तिमिति चारणाः नटा येषु तानि तथोक्तानि चत्वरस्थानानि अङ्गनभूमयः। (चत-धातोः औणादिकः ष्वरच् ) यद्वा,-विश्रान्ताः, स्वस्वव्यापारतो विरताः चारणाः अदिकारिणः पुरुषाः येषु तथोक्ताः। निर्व्यापारतया चत्वरेषु उपविश्य चाराः विश्राम्यन्तीति भावः। (महाराजरामभद्राभिषेकसमयः प्रकृतिजनान्दविधायी कथङ्कारं हि समुत्सुकैः सद्भिः पौरजानपदैः न नीयते? इति प्रस्तावनातारणफलकं नटस्याभिधानमोहनीयम् )। अत्त्र हि रामभद्राभिषेकसम्पत्तये अविश्रान्तनान्दीपाठात् चारणप्रवेशाभव इदानीं सूच्यते, तेन पुनश्चारणाः चत्वरेषु विश्रम्यन्ति इति।
अथवा यतः नान्दीपाठस्य विरामाभावः अभिषेकस्य विघ्नबाहुल्याशङ्कया अभीक्ष्णामनुष्ठीयते तत् तस्मात् तस्मात् किम् ? चत्वरस्थानेषु चारणा विश्राम्यन्ति इति सूत्रधारप्रश्नाशयः।
नटः।(प्रविश्य) भाव प्रेषिता हि इतः स्वगृहात् महाराजेन लङ्कास्मरसुहृदो महात्मानः प्लवङ्ग-राक्षसाः; सभाजनोपस्थायिनो नानादिगन्तागता ब्रह्मर्षयो राजर्षयश्च; (द) यदाराधनाय एतावतो दिवसान् उत्सव आसीत् (ध)।
भवेत्यादि।-भावेति सूत्रधारसम्बोधनम्। भावयति स्थापयति प्रायोगमितिज् भावः सूत्रधारः। ‘सूत्रधारं वदेद्भावम्’ इति साहित्यदर्पणो, ’ भावो विद्वान्’ इत्यमरकोषो च। प्रेषिताः,-स्वस्थानं प्रति समुचितसत्कारं विधाय गमनार्थमनुमताः। इतः अस्या अयोध्याया इत्यर्थः। प्लवन्तः सन्ती गच्छन्तीति प्लवङ्गाः वानराः उपलक्षणात् भल्लूका अपि, सुग्रीवहनुमज्जाम्बवदादयः, ते च राक्षसाः विभीषणादयश्चेति तथोक्ताः। (रक्ष्यते हविः अस्मादिति, रक्षतेः असुन्, रक्षांस्येव राक्षसाः स्वार्थे अण् )। सभाजनाय अभिषिच्यमानस रामस्य संवर्द्धनाय उपहारादिभिः उपतिष्ठन्ते ये तथोक्ताः, रामं प्रीणयितुमभीप्सवः इत्यर्थः। ‘समाजोपस्थायिनः’ इति पाठे तु-योगिनामूर्द्धेरेतसामन्येषाञ्च सधर्म्मणां समूहमुपस्थातुं शीलं येषां तथाभूताः इत्यर्थः ; ‘पशूनां समजोऽन्येषां समाजोऽथ सधर्म्मिणाम्’ इत्यमरः। नानादिगन्तागता इति।-नाना बह्व्यः याः दिशः तासामन्तः सीमा तस्मात् अपि आगताः उपस्थिताः, सर्वस्याः दिशः विदिशश्च आयाताः। (नानादिगन्तपावनाः’ इति पाठे तु-नानादिगन्तानां बह्वीनां दिशां पावनाः, स्वाधिष्ठानेनाभिक्रमणेन च तास्तान् दिगन्तान् पूतीकुर्वन्तः अयोध्यामागताः इत्यर्थः )।स्वभावे च स्वरूपे च अन्तं शेषे पुमानपि। नाशे प्रान्ते च सीमायां निश्चयेऽवयवे पुमान्॥ इति कोषः। ब्रह्माणाश्च ते ऋषयश्चेति ब्रह्मर्षयः, राजानश्च ते ऋषयश्चेति राजर्षयः, (उभयत्रापि कर्मधारयः)। ब्राह्मणा ऋषयः वशिष्ठादयः, क्षत्रिया ऋषयः जनकादयः, इति विविधा ऋषयो निमिन्त्रिता आसन्।
यदाराधनायेति-यान् यानेव महाभागान् आराधयितुं तोषयितुमेतावतः इयतः दिवसान् अहानि व्याप्येत्यर्थः (’ कालाध्वनोरत्यन्तसंयोगे (२।३।५ पा०) इति द्वितीया ) उत्सवः आसीदिति, इदानीमेव ते स्वगृहं प्रति प्रस्थिताः, अत एव हि निरुत्सवतया शून्यचारणसञ्चरणानि चत्वरस्थानानि दृश्यन्ते इति भावः।
वशिष्ठाऽधिष्ठित् देव्यो गता राघवमातरः।
अरुन्धतीं पुरस्कृत्य यज्ञे जामातुराश्रमम्॥ ३॥
सम्प्रति हि उत्सवाभावे कारणान्तरमपि दर्शयति, वशिष्ठेति।-वशिष्ठन तन्नाम्ना रघुकुलगुरुणा अधिष्ठिताः अधिनायकत्वभूमिकामधिष्ठाय नीयमानाः, अग्रेसरस्य वशिष्ठस्यानुपदं क्रममाणाः इत्यर्थः, देव्यो राघवमातरः कौशल्यादयः, अरुन्धतीं वशिष्ठपत्नीं पुरस्कृत्य अग्रे कृत्वा, यज्ञे द्वादशवार्षिकक्रतौ, तन्निमित्तमित्यर्थः, (निमित्तात् कर्मयोगे’ इति वार्त्तिकेन, यन्निमित्तिका क्रिया तस्मादेव सप्तमी अनुशिष्टा, तथा च ‘वस्त्रेषु रजकमवबोधीत् कृष्णः’ इत्यादयः प्रयोगः सङ्गच्छन्ते। निमित्तकर्मणोरवयवावयवित्वादिलक्षणसमवायसम्बन्धावच्छिन्नाधेयत्वादावगाहिप्रतीतौ सत्यामेव निमित्तवत्पदोत्तरं सप्तमीति केचित्; तथा च तेषां मते यज्ञोद्देश्यकमाश्रमकर्मकं यदतीतगमनं तदनुकूलकृतिमत्यः देव्यः इत्याकारकोऽन्वयबोधः। अत एव ‘चर्मणि द्वीपिनं हन्ति दन्तयोर्हन्ति कुञ्जरम्’ इत्यादि सिद्धम्। यतो हि समवायसंसर्गवाहिप्रतीतौ निमित्तबोधकात् सप्तमी विहिता, अत एव, ‘मुक्ताफलाय करिणं हरिणं पलाय’ इत्यदयः अपप्रयोगा एव इति वदन्ति )। जामातुः ऋष्यशृङ्गस्य आश्रमं तपोवनं गताः प्रतिस्थिरे। लौकिकाचरं सम्यक् संरक्षितुं महर्षिः केवलं स्वयमगत्वा स्वपत्नीमरुन्धतीमूरीकृत्य ययावित्यभिप्रायः। ऋष्यशृङ्गस्तु कथं हि जामाता आसीत् तत्तूपरिष्टात् व्यक्तीभविष्यति॥ ३॥
सूत्र। वैदेशिकोऽस्मीति पृच्छामि कः पुनरसौ जामाता ? (न)
नटः।
कन्यां दशरथो राजा शान्तां नाम व्यजीजनत्।
अपत्यकृतिकां राज्ञे लोमपादाय यां ददौ॥ ४॥
वैदेशिक इति।-वैदेशिकः विदेशवास्तव्यः अन्यदेशीयः , अभिनेतुमेव इदानीं वितथाऽऽयोध्यिकामधिगतह्, अस्मि भवामि, अहमिति शेषः, इति-अस्माद्धेतोः, पृच्छामि इत्युत्तरेणान्वयः ; तथा च न पूर्वापरवाक्यविरोधः, अत एव ‘पृच्छामि कः पुनः’ इत्यादिप्रश्नावसरः आयाति। (अस्मीति-अहमर्थकमव्ययम् इत्यपि केचित्। पुनः,-वाक्यालङ्कारे )।
कथं हि मुनिः ऋष्यशृङ्गः तज्जामाता आसीत् ?-तदेव व्यनक्ति, कन्यामिति।-राजा दशरथः शान्तां नाम कन्यां दुहितरं व्यजीजनत् उत्पादयामास (दैवादिकजनिधातोः णिजन्तात् लुङि रूपम् )। अपत्यकृतिकां अपत्याय अपत्यदेयपिण्डोदकादिसम्पत्तये अपत्यार्पितपिण्डादिकं लब्धुमिति भावः, कृतिः करणं ग्रहणमिति यावत् यस्याः तां (शेषाद्विभाषा’ (५।४।१५४ पा०) इति सूत्रेण कप् ) दत्त्रिमां सुतामित्यर्थः, यां शान्तां नाम कन्यां राज्ञे लोमपादाय अङ्गाधिपाय ददौ अदितेति, लोमपादस्यानपत्यत्वादिति भावः। अपुत्रो हि अङ्गराजः लोमपादः अन्तिमे वयसि स्थितः स्वप्रियसखं दशरथं तद्दुहितरं शान्ताम् अपत्याय ययाचे किल, ततश्च अधिगतां तां मुनये ऋष्यशृङ्गाय दातुमैषीत्, मुनिस्त्वसौ तामुपयेमे। तथा च रामायणे ऋष्यशृङ्गं प्रति लोमपादवाक्यम्। –
अयं राजा दशरथः सखा मे दयितः सुहृत्।
अपत्यार्थं ममानेन दत्तेयं वरवर्णिना॥
याचमानस्य मे ब्रह्मन् शान्ता प्रियतमा मम।
सोऽयं ते श्वशुरो धीर यथैवाहं तथा नृपः’ ॥ इत्यादि।
अत एव हि लोमपादस्य जामातरि ऋष्यशृङ्गे राज्ञः दशरथस्य जामातृत्वसम्बन्धः न विरुध्यते। सुष्ठु सङ्गच्छते पुनः रामस्य मातरः जामातुराश्रमं गताः इति कवीरितं वचः। अपि च, –
अपुत्रस्त्वङ्गराजो वै लोमपाद इति श्रुतः।
स राजानं दशरथं प्रर्थयिष्यति भूमिपः॥
अनपत्योऽस्मि धर्म्मज्ञ कन्येयं मम दीयताम्।
शान्ता शान्तेन मनसा पुत्रार्थं वरवर्णिनी॥
ततो राजा दशरथो मनसाऽभिविचिन्त्य च।
दास्यते तां तदा कन्यां शान्तामङ्गाविपाय सः॥
प्रतिगृह्य च तां कन्यां स राजा विगतज्वरः।
स्वपुरं यास्यति प्रीतिः कृतार्थेनान्तरात्मना॥
तां कन्यामृष्यशृङ्गाय प्रदास्यति स पार्थिवः।
ऋष्यशृङ्गोऽपि च प्रीतो लब्ध्वा भार्य्यां भविष्यति॥ इत्यादि।
उद्धृतवचने ‘दीयतां’ दास्यते’ प्रतिगृह्य’ इत्यादिशब्दैः दानविधिः स्पष्ट एव। तया चापुत्र इत्युपसंहारदर्शनात् औरसपुत्रीवत् दत्तपुत्रापि पुत्रप्रतिनिधिः भवतीति गम्यते। यथाऽऽह मनुः –
सदृशन्तु प्रकुर्य्याद्यं गुणदोषविचक्षणम्।
पुत्रं पुत्रगुणैर्युक्तं स विज्ञेयस्तु कृत्रिमः’ ॥ इति॥

पुत्रमित्यत्र पुंस्त्वमविवक्षितं, स्त्रिया अपि कृत्रिमत्वादिकं सम्भवति, यथा ‘एवञ्च औरसदुहित्रभावे दौहित्रकृतलोकप्राप्त्यर्थं क्षेत्रजादिदुहितृणामपि प्रतिनिधित्वेनोपादानं सिद्धमेव’ इति दत्तकमीमांसा।
केचित्तु,-अपत्यकृतिकेतिपदं पुत्रिकाकरणाभिप्रायकं वदन्ति- ‘अस्या गर्भे यः पुत्रो जनिष्यते , स मम पुत्रो भविष्यति’ इति समयपूर्वं या कन्या दीयते, सा हि कन्याप्रदातुः ‘पुत्रिका’ इत्युच्यते। तथा च वशिष्ठः,-
अभ्रातृकं प्रदास्यामि तुभ्यं कन्यामलङ्कृताम्।
अस्यां यो जायते पुत्रः स मे पुत्रो भवेदिति’ ॥
अपि च मनुः, –
अपुत्रोऽनेन विधिना सुतां कुर्वीत पुत्रिकाम्।
यदपत्यं भवेदस्यां तन्मम स्यात् स्वधाकरम्॥
अनेन तु विधानेन पुरा चक्रेऽथ पुत्रिका।
विवृद्ध्यर्थं स्ववंशस्य स्वयं दक्षः प्रजापतिः’ ॥ इति।
एवञ्च सति, वृद्धस्य लोमपादस्य आत्मनः दुहितुरभावे सख्युः दशरथस्य दुहितरमादाय पुत्रिकाकरणमित्यवगम्यते इति वदन्ति ; तत्तु न समीचीनमिति विभावयामः,-स्वात्मजायाः एव पुत्रिकाकरणस्य शास्त्रकृद्भिरनुशिष्टत्वादिति॥४॥
विभाण्डकसुतस्ताम् ऋष्यशृङ्ग उपयेमे; (प)
(प) विभाण्डकेति।-पश्चात् विभाण्डकस्य तदाख्यस्य मुनेः सुतः पुत्रः ऋष्यशृङ्गस्तां कन्यां शान्ताम् उपयेमे उदवोढ। ( ‘उपात् यमः स्वकरणे’ (१।३।५६ पा०) इति सूत्रेण स्वकरणरूपोद्वाहार्थबोधनादात्मनेपदम् )। ‘कथं हि ब्राह्मणः सन् ऋष्यशृङ्गः क्षत्रियतनयां शान्तां परिणिनाय ?’ इति नैव शङ्का कार्य्या, असवर्णविवाहस्तु कलीतरयुगेषु अविगीतः शास्त्रकृतामनुमतश्च आसीत्। तथा च मनुः,-
शुद्रैव भार्या शूद्रस्य सा च स्वा च विशः स्मृतः।
ते च स्वा चैव राज्ञः स्युः ताश्च स्वा चाग्रजन्मनः॥ इति।
कलौ त्वसवर्णाया अविवाह्यत्वमधिकृत्यादित्यपुराणां, व्यवस्थापूर्व्वकं पुरा बुधैः कर्म्माण्येतानि अधस्तान्न्यस्तापि निवर्त्तितानि इत्याह। यथा, –
दीर्घकालं ब्रह्मचर्य्यं धारणञ्च कमण्डलोः।
देवरेण सुतोत्पत्तिः दत्तकन्या प्रदीयते॥
कन्यानामसवर्णानां विवाहश्च द्विजातिभिः।
आततायिद्विजाग्राणां धर्म्मयुद्धेऽनिहिंसनम्॥ इत्यादि।
तेन च साम्प्रतं द्वादशवार्षिकं सत्रमारब्धम्; (फ) तदनुरोधात् कठोरगर्भामपि वधूं जानकीं विमुच्य गुरुजनस्तत्र गत इति (ब)।
सूत्र। तत् किमनेन ? एहि राजद्वारमेव स्वजातिसमयेन उपतिष्ठावः (भ)।
नटः। तेन हि निरूपयतु राज्ञः सुपरिशुद्धामुपस्थानस्तोत्रपद्धतिं भावः (म)।
(फ) तेनेति।-तेन च ऋष्यशृङ्गेण, द्वादशवर्षं भावि इति द्वादशवार्षिकं, द्वादशवर्षसाध्यम् इत्यर्थः, (तमधीष्टो भृतो भावी’ (५।१।८० पा०) इति सूत्रेण ठकि ‘वर्षस्याभविष्यति’ (७।३।१६ पा०) इति सूत्रेण उत्तरपदवृद्धिः )। सत्रं-यज्ञः, आरब्धम्-उपक्रान्तम्।
(ब) तदिति।-तस्य आरब्धयज्ञस्य जामातुः ऋष्यशृङ्गस्य अनुरोधात् अभिलाषात्, प्रार्थनया इति यावत्, कठोरः पूर्णो गर्भो यस्याः तथोक्तामपि (अपिकारस्तु तस्यास्थ्यागायोग्यतां सूचयति )। वधूं स्नुषां जानकीं विमुच्य त्यक्त्वा गुरुजनः श्वश्रूजनः कौशल्यादिस्तत्र तदीययज्ञस्थाने गतः ; गुरुसङ्गः ऋष्यशृङ्गस्य यज्ञवाटमियायेत्यर्थः।
(भ) तदिति।-तत् तदा, अनेन तत्त्द्विषयकालोचनया वृथाकालहरणेनेत्यर्थः, किम् ? तदालोचनं निष्प्रयोजनमिति भावः। ‘तत् किमन्येन ‘इति पाठे-यद्येवं तदन्येन अन्यकार्य्येण राजसमीपगमनादन्येन कार्य्येणेत्यर्थः, किं किं प्रयोजनम् ? एहि आगच्छ, स्वजातिसमयेन स्वजात्याःचारणाजात्याः समयेन राजस्तुतिरूपेण समुदिताचारेण तथाविधमाचारमाश्रित्येत्यर्थः। ‘समयाः शपथाचारकालसिद्धान्तसंविदः’ इत्यमरः। राजद्वारमेव उपतिष्ठावः गच्छावः। (अत्र उपतिष्ठतेः देवपूजार्थत्वाभावात् नात्मनेपदम् )।
(म) तेनेति-तेन हि आवयोः इदानीं राजसमीपोस्थानोचितत्वेन हेतुनाम् सुपरिशुद्धां सर्वथा दोषरहितां सर्वावयवेषु अनिन्दितामित्यर्थः, उपस्थानस्य उपासनायाः या स्तोत्रपद्धतिः स्तुतिप्रणालीं तां नृपोचितस्तोत्रप्रकारमित्यर्थः। निरूपयतु भावः,-निश्चिनोतु विमृष्यावधारतु भवानित्यर्थः। राज्ञमुपस्थानसमये यादृशी स्तोत्रपद्धतिरनुसर्तुमुचिता अगर्णीया च भवति तथाविधमेव स्तोत्रप्रकारमिदानीमनुसर इत्याशयः।
सूत्र।मारिष (य)।-
सर्वथा व्यवहर्त्तव्ये कुतो ह्ववचनीयता।
यथा स्त्रीणां तथा वाचां साधुत्वे दुर्जनो जनः॥ ५॥
(य) मारिष -आर्य्य आर्य्यार्थप्रित्पादको नाटकादिषु एव प्रयोज्य एष शब्दः । तथाहि भरतः,- ‘किञ्चिदूनस्तु मारिषः’ इति, ‘आर्य्यस्तु मारिषः’ इत्यमरश्च। (रेषतेः निषेधार्थकमाशब्देन एकपदीभावः, तथा च मा-नम् रेषति दुष्टाभिनयेन सभ्यानां शान्तिं हिनस्ति इति व्युत्पत्या मारिषशब्दः नटानाम् अभिनयसौष्ठवपरीक्षकाणां सम्बुद्ध्यर्थाभिधायकः। तथा च साहित्यदर्पणे- ‘सूत्रधारं वदेत् भाव इति वै पारिपार्श्विकः। सूत्रधारो मारिषेति- ‘इत्यादि। ‘मारिषः शिकभिद्यार्य्ये नाट्योक्तौ पुंसि योषिति’ इति मेदिनी )।
नीचाशयाः परोत्कर्षमसहमानाः स्वाभिप्रायानुसारतः अनिन्द्यमपि वस्तु गर्हयन्ति अतः तत्समाधानमसमाकलय्य स्वकृत्ये यतितव्यमन्यथा कर्त्तव्यार्थहानिः स्यादित्यभिप्रायेणह, सर्वथेति।-व्यवहर्त्तव्ये व्यवहार्य्य सर्वेषां समालोचनीय इत्यर्थः, वस्तुनि सर्वथा सर्वप्रकारेण अवचनीयता अनिन्द्यता कुतः ? दुर्जनसङ्कुले इह जगति सा कथमपि न सम्भवतीति भावः। जनापवादभयं विहाय राजस्तुतिरूपमधुना व्यवहर्त्तव्यमभीष्टं वस्तु अस्माभिः योग्यताऽनुसारतः सम्पादयितुमहनीयम् इत्याशयः। हि-निश्चये। लोकनिन्दाया अपरिहार्य्यत्वमर्थान्तरन्यासेन द्रढयति , तथेति।-जनः लोकः स्त्रीणां सतीनां योषितां साधुत्वे पांशुलत्वादिदोषराहित्ये सत्यपि साध्वीनामपि विशुद्धे चरिते इत्याशयः, यथा दुर्जनः खलः भवीतिति शेषः, अयथाऽपवादमुद्भावयतीत्यर्थः, तथा वाचां कविवचसां साधुत्वे निराकाङ्क्षत्वादिदोषापरामृष्टत्वेऽपि माधुर्य्यीज्ज्वल्यादिविषये स्वभावत एव दुर्जनः असूयति ;-सर्वथा दोषासम्पृक्तायां वनितायामिव सत्कविभणितौ दुर्ज्जनः खलः प्रकृत्या खलु दोषदर्शी भवतीति भावः। ‘दोषदर्शित्वमेव दौर्ज्जन्यम् ‘इति सङ्क्षेपः। (पिशुनो दुर्ज्जनः खलः’ इत्यमरः) तथा च लौकिकानामाभाणकः,- ‘काव्ये भव्यतमेऽपि विज्ञनिवहैरास्वाद्यमाने मुहुः दोषान्वेषणमेव मत्सरजुषां नैसर्गिको दुर्ग्रहः। कासारेऽपि विकाशिपङ्कजचये खेलन्मराले पुनः क्रौञ्चश्चञ्चुपटेन कुञ्चतवपुः शम्बूकमन्विष्यति॥ इति।
(अत्र व्यवहर्त्तव्ये वस्तुनि वचनीयत्वाभावरूपं कार्य्यं, निर्द्दिषासु वाक्षु दुर्जनानां स्वाभाविकासूयाकारित्वरूपस्य कारणस्य समर्थकम्, अतः पूर्वार्द्धवाक्यं प्रति परार्द्धवाक्यस्य भङ्ग्यन्तरेण समर्थकत्वात् कार्य्येण कारणसमर्थनरूपाऽर्थान्तरन्यासालङ्कारः,
उत्तरार्द्धगतोपमयाऽङ्गाङ्गिभावेन सङ्कीर्य्यते। अवचनीयतेत्यत्र नञः पर्य्युदासरूपत्वेन ‘अमुक्ता’ इतिवत् समासे गुणीभावात् विधेयतानवगमः। परन्तु अत्र प्रसज्यप्रतिषेधार्थकत्वेन विधेयत्वमेवोचितमिति अविमृष्टविधेयांशकत्वरूपो दोषो ज्ञेयः। ‘सर्वथा व्यवहर्त्तव्यम्’ इति पाठे तु,-सर्वथा अपवादभीतिं परित्यज्य व्यवहर्त्तव्यं राजस्तुतिरूपमभीत्सितं कर्म समाचरणीयमित्यर्थः। यतः पद्धतेरतिशुद्धत्वेऽपि निन्दापरिहारसम्भावना नास्तीति भावः।
अत्रैतत् प्रथमाङ्के नानार्थरसोत्पादकहेतुतया वर्णितस्य सीताविवासनरूपप्रयिजनैकसङ्गतकथांशभूतस्य आलेख्यसन्दर्शनस्य प्रारम्भेण समायुक्तत्वात् पञ्चसन्ध्यन्तर्गतवीजसन्धेः समाधानरूपमङ्गं वेदितव्यम् ; यतोऽत्रैव सतीनामपि धुरिकीर्तनीयायां कुलललनाऽनुकरणीयचरित्यां विदेहराजतनयायां दुराशयैरयथाऽपवादः वितनिष्यते इति बीजार्थागमनं सूचितम् ; तथाहि- ‘बीजस्यागमनं यत्तु तत्समाधानमुच्यते’ इति लक्षणम्। एवञ्च वचनीयत्वस्य अवर्जनीयत्वात् व्यवहारविलयप्रङ्जाच्च कुलक्रमागतं राजस्तुतिरूपं कर्म अस्माभिरवश्यमेवानुष्ठेयमिति सूत्रधाराशयः )॥५॥
नटः।अतिदुर्जनः इति वक्तव्यम् (र) ; –
देव्यामपि हि वैदेह्यां सापवादो यतो जनः।
रक्षोगृहे स्थितिर्मूलमग्निशुद्धौ त्वनिश्चयः॥ ६॥
(र) अतिदुर्जन इति।-अग्निशुद्धिरूपं बाधकप्रमाणमविश्वस्याविगणय्य च विषयप्रभावं सर्वथा वितथस्यासतोऽपि दोषस्य उत्कीर्तनात् ते अतिदुर्जना एव इति निश्चयः। अतः ‘अतिदुर्ज्जनः’ इति वक्तव्यं, न तु केवलं दुर्जने इति भावः।
गर्भितबीजोन्मेषव्यपदेशेन, अतिदुर्जन इति वक्तव्यतायां हेतुमाह, देव्यामिति।-यतो यस्मात् जनो लोकः, (जातवेकवचनम्) देव्यां दीप्तिमत्यां (देवीपदोपादानात् पूतचारित्र्य ध्वन्यते ) साध्वीनामादर्शभूतायामित्यर्थः, विदेहस्य जीवन्मुक्तस्य राजर्षेः जनकस्य (देहाभिमानशून्यस्य इत्यर्थोऽपि ध्वन्यते ) अपत्यभूतायामपि (एतेन सत्कुलसम्भूतत्वं व्यनक्ति ) जानक्यां सापवादः अयथाऽपवाददानेऽपि न शङ्काकुलः इत्यर्थः। ततः अतिदुर्जन इति वक्तव्यमिति भावः। अथ निन्दामूलं दृढं चेत् तदपायार्थप्रतीकारश्च न सम्यगित्याशङ्क्याह, रक्षं इति।-रक्षसो राक्षसस्य रावणस्य गृहे भवने (रक्षःशब्दोपादानात् दुःशीलत्वं सूचितं ) स्थितिर्वास एव अस्य अपवादस्य मूलं कारणम् (स्थितिशब्देन च चिरकालोषितत्वं सूचितम्म् मूलशब्दाच्च अग्निपरीक्षया निर्णीक्तीकृतायामपि तस्यां मूलसत्त्वात् अपवादपादपस्य पुनः प्ररोहसम्भावना अस्तीति ध्वनितम् )। अत्रायं भावः,-असहाया वैदेही असद्वृत्तलङ्काधिपभवनमधिष्ठाय कियन्तं कालं निनाय, तावन्मात्रमेव मूलमवलम्ब्य दुर्जनाः ‘तच्चरितभ्रंशो जातः’ इति शङ्कमानाः पूतचरितायां तस्याम् अयथा परिवादमारोपयन्ति इति। ननु अग्निदाहशुद्ध्या दग्धीभूतापवादपादपस्य कथं हि पुनः प्ररोहः उदपादि ?-इत्याशङ्क्याहम् अग्नीति।-अग्निशुद्धौ रावणवधानन्तरं वह्निपरीक्षया सम्यक् विशोधितायां सत्यामपि तस्यां जन्याम्, अनिश्चयः,-सीता तात्त्विकतया विशुद्धचरिता न वेति सर्वे एव अयोध्यावासिनः सन्देहन्ति। अग्निशुद्धावित्यनेन बाधप्रमाणमुक्तम् ; तथा च बाघज्ञानसत्वे कथं हि संशयः ? इति तु न शङ्कनीयं, तस्याप्रामाण्यशङ्काग्रस्तत्वात्, अप्रामाण्यग्रहाभावविशिष्टस्यैव बाधज्ञानस्य प्रतिबन्धकत्वनियमात् ; अथवा-वह्निपरीक्षायाम् अनिश्चयः अप्रत्ययः, तत्र संशयः अस्त्येव जनानाम्। तथा च अग्निपरीक्षायाः लङ्कायामेव समाहितत्त्वात् अयोध्यातः लङ्कायाः सुदूरावस्थितत्वाच्च ‘वह्निपरीक्षा भूता न वा’ इति सर्वे एवायोध्यावास्तव्याः दुर्ज्जनाः शङ्कन्ते इति भावः।(तुशब्दस्तु वैलक्षण्यं द्योतयति, तथा च रक्षोगृहावस्थितेः अग्नोपरीक्षायाश्च उभयोरेव समदैशिकत्वे समकालिकत्वेऽपि एकञ्च विश्वसिति अपरञ्च न विश्वसिति इति महत् वैषम्यमागच्छति, तेन अयोध्यावासिनामतिदौर्ज्जन्यं ध्वनितम्।
एतद्धि, वैदेहीविवासनादिसम्वलितेतिद्वृत्त्तलक्षणप्रस्तुताभिधेयरूपकाव्यार्थस्य समुत्पत्तिरूपतया ‘सर्वथा ऋषयः देवताश्च श्रेयो विधास्यन्ति’ इत्यादि वक्ष्यमाणवचसा च वाल्मीकेः भागीरथ्याश्च विक्लवायाः प्राणवियोगव्यवसितायाः सीतायाः समाश्वसनरूपकाव्यार्थोत्पत्तिरूपतया च मुखसन्धेरुपक्षेपरूपमङ्गं वेदितव्यम् ; तथा हि ‘काव्यार्थस्य समुत्पत्तिरूपक्षेप इति स्मृतः’ इति लक्षणात्। एतेन लोकापवादस्यापरिहार्य्यतया भिया सतीनामिव वाचां वर्जनमनौचित्यमिति गम्यते। इति कथोद्घातः।
अत्र प्रकृतदोषकारणासत्वेऽपि अपवादरूपकार्य्योत्पाददर्शनात् विभावना, परार्द्धं च अग्निशुद्धिरूपहेतुसद्भावेऽपि पूतत्वविषयकनिश्चयरूपकार्य्याभावदर्शनात् विशेषोक्तिः, इत्यनयोः विभावना विशेषोक्त्योः नैरपेक्ष्येणैवात्रावस्थानात् संसृष्टिः। अग्निशुद्धौ इत्यत्र अपिशब्दस्यावश्यवाच्यत्वात् तदनभिधानात् वाच्यस्यानभिधानरूपो दोषः, अपि च अनिश्चय इत्यत्र प्रसज्यप्रतिषेधस्य नञः समासे गुणीभावात् पूर्ववत् अविसृष्टविधेयांशभावरूपः दोषः उन्नेयः )॥६॥
सूत्र। यदि पुनरियं किंवदन्ती महाराजं प्रति स्पृशेत्; ततोऽतिकष्टं स्यात् (ल)।
नटः।सर्वथा ऋषयो देवताश्च श्रेयो विधास्यन्ति (व)।( परिक्रम्य (श) ) भो भोः क्व इदानीं महाराजः ? (आकार्ण्य ) (ष) एवं जनाः कथयन्ति।-
(ल) यदीति।-यदि पुनः यदिहीत्यर्थकमव्ययद्वयं विस्मयसम्वलितसम्भावनारूपार्थमावेदयति, चूर्णकमेतदप्यन्यत् सीताविवासनबीजमवधेयम्। एतेन प्रथमाङ्कार्थः सूचितः। किंवदन्ती-अलीकलोकापवाद इत्यर्थः, महाराजं रामभद्रं प्रति, स्पृशेत् कर्णाकर्णिकतया गच्छेत्, महाराजः तां शृण्यादित्यर्थः। (महाराजं प्रति स्यात्’ इत्यपि पाठः दृश्यते, महाराजमधिकृत्य भवेत्, तद्भार्य्यापवादमवलम्ब्य उदियादित्यर्थः। ‘किंवदन्तीं जनश्रुतिः’ इत्यमरः )। ततस्तदा अतिकष्टमतिशयमनः क्षोभकारणं भवेत्। रामं प्रति इयं किंवदन्ती नः निरतिशयं व्यथयिष्यन्तीति भावः। (राजाहःखिभ्यष्टच्’ (५।४।९१ पा०) इति सूत्रेण टच् प्रत्ययेन महाराज इति पदं सिद्धम्। ‘परिस्पन्देत्’ इति पाठे तु-महाराजश्रवणान्तिकं शनैर्गच्छेदित्यर्थः। पाठोऽयं साधीयस्तया प्रतिभाति)।
(व) ऋषयो वशिष्ठादयः, देवता ब्रह्मादयश्च, सर्वथा सर्व्वप्रकारेण श्रेयो मङ्गलं विधास्यन्ति करिष्यन्ति, (सान्त्वनावाक्यमेतत्)। एवंविधपुण्यव्रतस्य महात्मनो रामस्य पतिव्रतायाः सीतायाश्च न कदाचिदपि देवा ऋषयश्चाशुभं सहिष्यन्ते, प्रत्युत शुभमेव विध्यास्यन्ति, अतो नाशुबमाशङ्कनीयमिति भावः। (एतेन महर्षिणा वाल्मीकिना भगवत्या पृथिव्या च अस्याः समाश्वासनरूपावशिष्टाङ्कार्थः सूचितः)।
(श) परिक्रम्य-राजभवनगमनार्थमिव कियन्ति पदान्तराणि गत्वेत्यर्थः।
(ष) आकर्ण्येति।-जनानामुत्तरमाकर्णयितुं दत्तावधान इव इत्यर्थः। इदमाकाशभाषितमुच्यते। उक्तञ्च- ‘अप्रविष्टैः सहालापः भवेदाकाशभाषितम्’ इति।
स्नेहात् सभाजयितुमेत्य दिनान्यमूनि
नीत्वोत्सवेन जनकोऽद्य गतो विदेहान्।
देव्यास्ततो विमनसः परिसान्त्वनाय
धर्मासनाद् विशति वासगृहं नरेन्द्रः॥ ७॥
इति निष्क्रान्तौ (स)।
इति प्रस्तावना (ह)।
किं कथयन्तीत्याह, स्नेहादिति।- जनको विदेहाधिपः स्नेहात् प्रीत्या सभाजयितुं सम्भाषणादिना वनात् प्रतिनिवृत्तं राज्ये चाभिषिक्तं रामं संवर्द्धयितुं, सत्कर्त्तुमिति यावत्, सीताञ्च प्रीणयितुमित्यर्थः। (चौरादिकस्य सभाजधातोः तुमुन् )
एत्य, मिथिलातः अयोध्यायाः राजभवनमागत्येत्यर्थः ; अमूनि एतानि, दिनानि दिवसान्, उत्सवेन आनन्दव्यापारेण, नीत्वा यापयित्वा, अद्य विदेहान् विदेहानां जनपदं स्वराज्यमित्यर्थः, गतः प्रस्थितः। ततस्तस्मात् पितृगमनादित्यर्थः, विमनसः विमनायमानायाः देव्याः सीतायाः परिसान्त्वनाय विनोदनाय, नरेन्द्रो रामः, धर्मासनाद् विचारासनात्, स्वीयसिंहासनात् इति यावत्, धर्म्मासनं परित्यज्येत्यर्थः, (ल्यब् लोपे पञ्चमी) वासगृहं शुद्धान्तं विशति प्रविशति। राजकार्य्यमपि परित्यज्य देव्याः परिसान्त्वनार्थं स्वयमेव याति इति (अनेन सीतां प्रति रामस्य स्नेहातिशयो द्योतितः )। वसन्ततिलकं वृत्तम्।- ‘ज्ञेयं वसन्ततिलकं तभजा जगौ गः’ इति तल्लक्षणात् ; चतुर्द्दशाक्षरपादेषु छन्दःसु २९३३ म सङ्ख्याकः प्रस्तारो बोध्यः॥ ७॥
(स) इतीति।-इति इत्थं, मिथः सम्भाषणच्छलेन प्रस्तुतविषयमवतार्य्य नटसूत्रधारौ निष्क्रान्तौ, रङ्गान्निययतुः।
(ह) प्रस्तावना-आमुखं, प्रस्तुताक्षेपिणी मिथः सम्भाषणा इत्यर्थः। तथा हि,- ‘नटी विदूषको वापि पारिपार्श्विक एव वा। सूत्रधारेण सहिताः संलापं यत्र कुर्वते॥ चित्रैर्वाक्यैः स्वकार्य्योत्थैः प्रस्तुतक्षोपिभीर्मिथः। आमुखं तत्तु विज्ञेयं नाम्ना प्रस्तावनाऽपि सा॥ इति साहित्यदर्पणम्। इत्थञ्च प्रस्तावनाऽत्र प्रयोगातिशयरूपा नटानां प्रासङ्गिकाभिनयव्यापारसौष्ठवावगाहिनि अन्योऽन्यालापे प्रवृत्ते, अन्यविधस्य प्रयोगस्य, राजर्षेः जनकस्य विदेहगमनात् विमनायमानां जानकीं समाश्वासयितुं रामभद्रस्य वासगृहप्रवेशरूपस्य प्रयोगान्तरस्य प्रयुक्तेः तेनैव च पात्रप्रवेशदर्शनात्,- ‘यदि प्रयोग एकस्मिन् प्रयोगोऽन्यः प्रयुज्यते। तेन पात्रप्रवेशश्चेत् प्रयोगातिशयस्तदा॥ इति साहित्यदर्पणोक्तलक्षणस्य सङ्गतेः इति केचित्, वदन्ति ; तन्न समीचीनतया प्रतिभाति। यतः,-दर्शितप्रयोगयोरन्योऽन्यतादात्म्यगततथाविधभेदप्रतीतिविरहात् एकविधौ एव प्रयोगौ इति द्राक् प्रतीतिपथमागच्छति, महाराजरामभद्रस्योपचारकरणरूपैकनियोगमधिकृत्य प्रस्तुतस्य पात्रस्य प्रवेशोत्कीर्त्तनात् ; तथा चात्र प्रस्तुतवृत्तान्तप्रतिपादकवाग्विशेषमवतार्य्य निष्क्रान्तेन सूत्रधारेण विवर्णितविषयाश्रयं पात्रं रामभद्रं सीतासन्तोषणोद्विग्रमानसं कठोरगर्भगुर्वीं दोहदवर्तीं विमनायमानां सीतां प्रीणयितुं वासगृहम्ंंंंं•नुप्रवेश्य लोकपरिवादभीतेन भर्त्राऽनुष्ठितं चिराय तथाविधायाः विक्लवायाः सीतायाः वनाय विसर्जनरूपमुपक्षिप्तमर्थान्तरमन्यत् समाहितम् ; अत एवैषाऽवलगितरूपा एव प्रस्तावना ज्ञेया। तथा हि, –
यत्रैकत्र समावेशात् कार्य्यमन्यत् प्रसाध्यते।
प्रस्तुतेऽन्यत्र वाऽन्यत् स्यात् तच्चावलगितं द्विधा॥ इति।
तत्राद्यं यथोत्तरचरिते। समुप्तन्नवनविहारगर्भदोहदायाः सीतायाः दोहदकार्य्ये अनुप्रविश्य जनापवादादरण्ये त्यागः’ इति धनिकेन दशरूपके व्याख्यातम्।
अत्र त्वर्वाचीनाः, –
कालं प्रवृत्तमाश्रित्य सूत्रधृक् यत्र वर्णयेत्।
तदाश्रयश्च पात्रस्य प्रवेशस्तत् प्रवर्त्तकम् ‘इति।
अन्येषामपि ग्रहणात् कालपदन्त्वत्र उपलक्षणमेव, सुत्रधारेरितप्रस्तुतविषयमधिकृत्य पात्रप्रवेशस्यैवात्र मुख्यत्वात्, अथवा-कालपदमत्र न केवलं शरदादिविशेषकालवाचकम्, अपि तु प्रवृत्तमवादविषयकं यत्किञ्चिद्वस्तुवर्णनाऽभिप्रायकमिति। ननु- ‘आसादितप्रकटनिर्मलचन्द्रहासः प्राप्तः शरत्समय एष विशुद्धकान्तिः’ इत्यादौ यद्यपि प्रवृत्तकालसमानगुणवर्णनया पात्रप्रवेशस्य सूचितत्वात् धनिकादिभिरपि एवमेवोक्तत्वाच्च कालविशेषमाश्रित्य कुत्रचित् कियच्च तत्तद्विषयकश्लेषमुखेण वर्णनं दृश्यते, तथापि तत्र केवलं नास्य ग्रन्थस्य तात्पर्य्यम् ; शरदाद्युपवर्णनन्तु सम्पातायातमिति वैचित्र्यविशेषाधानायैव श्लेषमुखेणाभिधानमिति वा, अन्यथाऽपि तस्याः सम्भवात् ; नो चेत् उक्तायाः क्वचिदन्तर्भावाभावात् प्रस्तावनायाः पञ्चविधत्वं व्याहन्येतेति सुधीभिः निभृतं विचारणीयमिति वदन्ति।
(ततः प्रविशति (क) आसनोप्रविष्टो रामः सीता च )।ं
रामः।देवि समाश्वसिहि; न हि ते गुरवश्चिरं शक्नुवन्ति अस्मान् वियोक्तुम् (ख)।-
(१)अथाऽङ्कः प्रस्तूयते,-ततः इत्यादिना। तथा हि- ‘प्रत्यक्षचित्रचरितैर्युक्तः भावरसोद्भवैः। अन्तनिष्क्रान्तनिखिलपात्रोऽङ्क इति कीर्त्तितः॥ इति दर्पणकारः। प्रविशति-अभिनयस्थले आविर्भवति इत्यर्थः।
(२)समाश्वसिहि,-समाश्वस्ता भव, शोकं विजहीहीत्यर्थः। (समाङ्पूर्वकात् च श्वसधातोः लोटि मध्यमपुरुषैकवचनम्। ‘रुदादिभ्यः- ‘(७।२।७६ पा०) इति सूत्रेण इट्)। ते हि प्रसिद्धाः प्रसिद्धार्थकत्वात् तच्छब्दस्य न यच्छब्दापेक्षा। गुरवः,-तत्र पिता (गौरवे बहुवचनम्), अस्मान्,-त्वां माञ्च (त्यदादीनां सहोक्तौ यत्परं तत् शिष्यते’ इति नियमात् अस्मच्छब्दस्य शेषः, हित्वे बहुत्वम् )। चिरं वियोक्तुं विहाय स्थातुमित्यर्थः, न शक्नुवन्ति, अस्मत्स्नेहाकुलाः त्वरितमेवागमिष्यन्ति इति भावः।
किन्त्वनुष्ठाननित्यत्वं स्वातन्त्र्यमपकर्षति।
सङ्कटा ह्याहिताग्नीनां प्रत्यवायैर्गृहस्तथा॥ ८॥
यदि तथा न शक्नुवन्तिम् तदा किमिति अस्मान् परित्यज्य एतावत्कालान् तिष्ठन्तीत्याह, किन्त्विति।- किन्तु यत् तिष्ठति तत्र हेत्वन्तरं विरोधीति कुन्तु शब्दार्थः। किं तत् हेत्वन्तरमित्याह-अनुष्ठानानाम् अग्निहोत्रजपहोमादिपारत्रिक कर्मणां नित्यत्वं अहरहः क्रियमाणत्वम्, अकरणे प्रत्यवायजनकत्वं, सति सम्भवे अपरिहार्य्यत्वं वा ; अथवा,-अनुष्ठानास्य वैवाहिकेऽग्नौ कत्तव्यतया उपदिष्टस्य सायम्प्रातर्होमरूपस्य कर्म्मणः नित्यत्वं नियतकर्त्तव्यत्वम् अनुल्लङ्गनीयत्वमित्यर्थः, (कर्त्तृपदम्); स्वातन्त्र्यम् ऐहिककार्य्येषु स्वच्छन्दचारित्वम् अपकर्षति रुणद्धि, स्वैरावस्थानं न सहते इत्यर्थः ; शश्वत्पदकाङ्क्षिणां मुनीनां व्रतादिरूपपारत्रिकपुण्यकर्माणि तान् सांसारिकविषयोपभोगादिकर्मभ्यो निवारयन्तीति भावः। हि तथा हि, एतदेव विशिष्य व्यनक्तीत्यर्थः, विहिताकरणजन्यैः पापैः वा, सङ्कटा-सं- सङ्कीर्णः कटः स्थानं यत्र तथोक्त, विघ्नबहुला सङ्कुला वा इत्यर्थः। ‘हेत्ववधारणप्रश्नविशेषेषु तथाहि हि’ इति कोषः। ‘विघ्नोऽन्तरायः प्रत्यूहः’ इत्यमरश्च। अवश्यकरणीयतत्तत्कर्म्मानुरिधेन अग्न्याहितानामन्यत्रावस्थितिः असम्भवा एव,- ‘यावज्जीवमग्निहोत्रं जुहोति’ इति श्रुतिप्रतिपादितानाम् अनुष्ठानानां नित्यत्वात्। राजर्षिः जनकस्तु साग्निकः गृहमेधी आसीत्। साग्निका हि वैवाहिकेऽग्नौ सायम्प्रातर्होमादिलक्षणं कर्म नित्यमेवानुतिष्ठन्ति, मृतानाञ्च तेषां तेनैव अग्निना आत्मनः दाहः विहिताः ; तेषामुल्लङ्घने प्रत्यवायश्रुतेः। तदनुरोधादेवासौ झटिति स्वगृहं प्रति निववृते, न हि वात्सल्याभाववत्तया तान् जहौ। –
निक्षिप्याग्नि स्वदारेषु परिकल्प्यार्त्विजं तथा।
प्रवसेत् कार्य्यवान् विप्रो वृथैव न चिरं वसेत्॥
इति शातातपवनात्, विधिज्ञः राजर्षिः जनकः कियन्ति अहानि व्याप्य प्रवासं गतः, न पुनः चिरं तस्थौ। अग्निहोत्रादिनित्यकर्मणां प्रतिनिधिविधानं हि स्वल्पकालाभिप्रायकमिति सुधीभिरवधेयम्।
(अत्र परार्द्धगतवाक्यार्थस्य पूर्वार्द्धं प्रति हेतुत्वेनोपन्यासात् पदार्थहेतुकं काव्यलिङ्गम् ; अपि च द्वितीयार्द्धगतसामान्येन प्रथमार्द्धगतः विशेषोऽर्थः सोपपत्तिकः क्रियते, इति सामान्येन विशेषसमर्थनरूपोऽर्थान्तरन्यासः ; तयोश्चान्योऽन्यनैरपेक्ष्यणावस्थानाभावात् अङ्गाङ्गिभावेन सङ्करः। न हि जनकप्रयाणरूपस्य कार्य्यस्यानुष्ठाननित्यत्वरूपैककारणे सत्यपि भङ्ग्यन्तरेण खलेकपोतिकान्यायेन सङ्कटेत्यादिना कारणान्तरस्य प्रतिपादनात् समुच्चयोऽलङ्कारः शङ्कनीयः ; तथा च प्रदर्शितकारणयोः तथाविधविच्छित्तिविशेषाभावात् अन्योऽन्यगतसुसूक्ष्मभेदाप्रतीतेश्च नायमस्यालङ्कारस्य विषय इति सुधीभिर्विभाव्यम् )॥ ८॥
सीता। जाणामि अज्जउत्त जाणामि ; किन्तु सन्दाब आरिणो बन्धुजणबिप्पओआ होन्ति (ग)।
रामः।एवमेतत्; एते हि हृदयमर्मच्छिदः संसारभावाः ; येभ्यो बीभात्समानाः सन्त्यज्य सर्वान् कामान् अरण्ये मनीषिणो विश्राम्यन्ति (घ)।
जानामि आर्यपुत्र जानामि ; किन्तु सन्तापकारिणो बन्धुजनविप्रयोगा भवन्ति।
(३)आर्य्यपुत्रेति।- आर्य्यस्य गुरोः श्वशुरस्य पुत्र सुतः इति पत्नीकृतं पतिसम्बोधनम्। जानामि जानामीति शोकावेगात् द्विरुक्तम्। तथा चाक्तम् ;- ‘विवादे विस्मये हर्षे खेदे दैन्येऽवधारण। प्रसादने सम्भ्रमे वा द्विस्त्रिरुक्तिर्नदुष्यति॥ इति। बन्धुजनानां पित्रादीनां विप्रयोगः विरहाः सन्तापकारिणः भवन्ति खेदं जनयन्तीत्यर्थः। अत्र अनीचानां योषितां भाषा शौरसेनी विज्ञेया।
(४)एवमेतत्- एतदेवमेवम्प्रकार, त्वया यदुक्तं तत् सत्यमेव इत्यर्थः। एते-अनुभूयमानास्तत्सदृशाश्चान्ये इत्यर्थः, हि-निश्चये, हृदयमर्म्मच्छिदः,-हृदयस्य मर्माणि जीवनस्थानानि सन्धिस्थानानि वा छिन्दन्तीति ते तथोक्ताः हृदयग्रन्थिविश्लेषकाः, वैराग्यजनका इत्यर्थः ; संसारभावाः,-संसरति अस्मिन् इति व्युत्पत्या संसारः, प्राक्तनकर्मणां भोगाय यत्र हि पौनःपुन्येन प्रवर्त्तनं भवति इत्यर्थः, तत्र ये भावाः विषयरूपाः विविधाः अनर्थाममाः इति भावः, शरीरपरिग्रहजन्यसुखदुःखसन्ततिरिति यावत्।

तथा च बन्धुजनविप्रयोगः तदन्तर्भूत एव। येभ्यो विषयेभ्यो इत्यर्थः, बीभसमानाः (वधेश्चित्तविकारे स्वार्थे सन्, ‘जुगुप्साविरामप्रमादार्थानामुपसङ्ख्यानम्’ इति पाणिनीयवार्त्तिकराद्धान्तेनापादाने पञ्चमी ) जुगुप्समानाः विरक्ताः सन्त इत्यर्थः, (मनसः’ ईषा मनीषा, सा विद्यते येषां ते ) मनीषिणः मनसः वशीकर्त्तारः आत्मदर्शिनः इत्यर्थः, सर्वान्-सकलान्, काम्यन्ते ये ते कामाः विषयास्तान्, सन्त्यज्य सम्यग् विहाय विषयवासनां परिहाय इत्यर्थः ; अरण्ये-वने, विश्राम्यन्ति-शान्तिं लभन्ते, ईश्वरध्यानेन आत्मानं विनोदयन्तीति भावः। (संसारक्लेशापनोदनसूचनार्थं विश्राम्यन्तीति श्रमधातोः प्रयोगे युक्त एव। शमादित्वात् दीर्घः। अत्र काव्यलिङ्गम् अलङ्कारः )।
कञ्चुकी।(ङ) (प्रविश्य) रामभद्र -(इति र्ओक्ते साशङ्कम् ) (च) महाराज
रामः।(सस्मितम्) (छ) आर्य्य ननु ’ रामभद्र’ इत्येव मां प्रति उपचारः शोभते तातपरिजनस्य ; तत् यथाऽभ्यस्तमभिधीयताम्।(ज)
कञ्चु।देव ऋष्यशृङ्गाश्रमात् अष्टावक्रः (झ) सम्प्राप्तः।
(५)कञ्चुकी-राज्ञः शुद्धान्तरक्षकः स्थविरः द्विजः ; तथाहि भरतः ,- ‘अन्तःपुरचरो वृद्धो विप्रो गुणगणान्वितः। सर्वकार्य्यार्थकुशलः कञ्चुकीत्यभिधीयते। जरावैक्लव्ययुक्तेन विशेद् गात्रेण कञ्चुकी॥ इति।
(६)अर्द्धोक्ते साशङ्कमिति।-र्ओक्ते-प्रयोक्तव्यवाक्यस्य कियदंशे उच्चारिते सति। साशङ्कम् इति।-अहो मया प्रभोर्महाराजस्य नामग्राहं सम्बोधनं कृतम्। अतः अपराद्धो भवामि इति आशङ्काकारणम्।
(७)सस्मितमिति।-ईषद्विहस्येत्यर्थः।- ‘ईषद्विकासिनयनं स्मितं स्यात् स्पन्दिताधरम्’ इति लक्षणात्।
(८)उपचारः,-सेवाव्यवहारः, अयथार्थवाक्येन सन्तोषजननम् इति वा। यथाऽभ्यास्तम्-अभ्यस्तमनतिक्रम्य, अभ्यासानुरूपम् इत्यर्थः। एतेन रामभद्रस्य विनयित्वं महोदारत्वञ्च कियत् विवृतं कविना। (अत्रापि काव्यलिङ्गम्)।
(९)अष्टावक्रः,-अष्टसु अवयवेषु वक्रः, अष्टौ वक्राणि यस्य इति वा विग्रहः (अष्टनः सञ्ज्ञायाम्’ (६।३।१२५ पा०) इति दीर्घः )। पुरा किल कहोष्ट(कहोड) नामा सर्वां रात्रिमध्येता कश्चिदृषिः स्वगरोः उद्दालकस्य कन्यां सुजातामुपयेमे। तस्याः परिपुष्टो गर्भः शिष्यगणपरिवृतं पितरमेकदा सर्वां रात्रिमध्ययनं करोषि नेदं पितः सम्यगिवोपवर्त्तते ‘इति उपालब्धवान्। अथ कहोडः ‘उपालब्धः शिष्यमध्ये महर्षिः स तं कोपाद्दरस्थं शशाप। यस्मात् कुक्षौ वर्त्तमानो ब्रवीषि तस्माद् वक्रो भवितास्यष्टवक्रत्वः। स वै तथा वक्र एवाभ्यजायत् अष्टावक्रः प्रथितो वै महर्षुः॥ इति वनपर्वणि १३२ तमे अध्याये तदुत्पत्तिकथा।
सीता।अज्ज तदो किं विलम्बी अदि?
रामः।त्वरितं प्रवेशय।(कञ्चुकी निष्क्रान्तः।)
अष्टावक्रः।(प्रविश्य) स्वस्ति वाम्।(ञ)
रामः।भगवन् अभिवादये; इत आस्यताम्।(ट)
सीता।भअबं रामो दे; अबि कुसलं सजामातुअस्म गुरुजणस्म; अज्जाए सन्ताए अ ? (ठ)
आर्य्य ततः किं विलम्ब्यते ?
भगवन् नमस्ते; अपि कुशलं सजामातृकस्य गुरुजनस्य; आर्य्यायाः शान्तायाश्च ?
(१०)स्वस्ति वाम् इति।-भवद्भ्यां कुशलं भूयात्। ‘नमः स्वस्ति ‘- ‘(२।३।१६ पा०) इत्यादिना चतुर्थी, ततो ‘युष्मदस्मदोः-(८।१।२० पा०) इति वामादेशः।
(११)अभिवादये इति।-भगवन्तमभिमुखीकर्त्तुमभिवन्दे इत्यर्थः। नामग्रहणपूर्वकं नतिरेव अभिवादनमुच्यते, तत्फलमुक्तं मनुना २य अध्याये १२०।१२१ सङ्ख्यकश्लोकयोः ; यथा- ‘ऊर्द्ध्वं प्राणा ह्युत्क्रामन्ति यूनः स्थविर आयति। प्रत्युत्थानाभिवादाभ्यां पुनस्तान् प्रतिपद्यते॥ अभिवादनशीलस्य नित्यं वृद्धोपसेविनः। चत्वारि सम्प्रवर्द्धन्ते आयुर्विद्या यशो बलम्’ ॥ इति।
(१२)अपि-प्रश्ने। ‘गर्हासमुच्चयप्रश्न-शङ्कासम्भावास्वपि’ इत्यमरः। जामात्रा ऋष्यशृङ्गेण सह वर्त्तमानास्य सजामातृकस्य (नद्यृतश्च’ (५।४१५६ पा०) इति समासान्तः कप् प्रत्ययः )। आर्य्यायाः,-मान्यायाः, पत्युः ज्येष्ठत्वात् ; (ऋच्छतेः ण्यत् निपातनात् )। अत्र ब्राह्मणस्य ऋष्यशृङ्गस्य, तत्परिणीतायाः क्षत्रियात्मजाया अपि शान्तायाः, तथा सपत्नीकस्य वशिष्ठस्य च ब्रह्मतेजःप्राधान्यात् ‘कुशलम्’ इति प्रश्नः सङ्गच्छते। तथा च मनुः- ‘ब्राह्मणं कुशलं पृच्छेत् क्षत्रबन्धुमनामयम्’ इति।
रामः।निर्विघ्नः सोमपीथी आबुत्तो (ड) मे भगवान् ऋष्यशृङ्गः; आर्य्या च शान्ता ?
सीता।अह्मेबि सुमरेदि ? (ढ)
अष्टा।(उपविश्य) अथ किं; (ण) देवि कुलगुरुर्भगवान् विशिष्ठस्त्वामिदमाह ; –
अस्मानपि स्मरति ?
(ड) निर्विघ्नः,-विघ्नरहितः। सोमेति।-सोमः,-स्वर्णवर्णपूतिकलताकारौषधिविशेषः, स च हिमवत्सन्निहितप्रदेशे जायते , पुष्टिहर्षौकाग्न्योन्मादादिकरत्वं तस्य रसस्य गुणाः। पुरा खलु मुनयो यज्ञादौ विशेषतस्तु सोमयागे शर्करया आसवीकृतं तद्रसं पीत्वा आत्मानं बहु मन्यन्ते स्म। सोमः सोमरसः, तस्य पीतं पानं , तस्यास्तीति (इनिप्रत्ययः। यदा पितमनेनेति पीती, सोमे पीतीति तथोक्तः। पृषोदरादित्वात् तस्य स्थाने यः ; अथवा, पीथं पानं तदस्यास्तीति पीथी ‘पाततदिवचिरिचिसिचिभ्यस्थक्’ (उ० २।७ पा०) इति पिबतेः औणादिकः थक्। ’ सोमपीती’ इत्यपि भवति, तथैव क्वचित् पाठः दृश्यते ; ) स कृतसोमलतारसपानः, यथाविध्यनुष्ठितसोमयागः इत्यर्थः। सोमयागप्रकारस्तु ब्रह्मविवर्त्तपुराणे श्रीकृष्णजन्मखण्डे प्रोक्तः, तथा हि षष्टितमाध्याये नारदं प्रति नारायणवाक्यम्। –
ब्रह्महत्याप्रशमनं सोमयागफलं मुने।
वर्षं सोमलतापानं यजमानः करोति हि॥
वर्षमेकं फलं भुङ्क्ते वर्षमेकं जलं मुदा।
त्रैवार्षिकमिदं यागं सर्वपापप्रणाशनम्॥
यस्य त्रैवार्षिकं धान्यं निहितं भृतिसिद्धये।
अधिकं वापि विद्येत स सोमं पातुमर्हति॥
महाराजश्च देवो वा यागं कर्त्तुमलं मुने ।
न सर्वसाध्यो यज्ञोऽयं ब्रह्मेन्द्रो बहुदक्षिणः॥ ’ इति।
(१३)आवृत्तो-भगिनीपतिः। ‘भगिनीपतिरावुत्तः’ इत्यमरः। दशरथतनयायाः लोमपादपालितायाः शान्तायाः परिणेतृत्वादृष्यशृङ्गस्य रामभगिणीपतित्वम्।
(१४)अस्मान् इत्यत्र वैकल्पिकी षष्ठी अपि भवति।
(१५)अथ किमिति।-स्वीकारार्थकमेकमव्ययम्, अथवा अव्ययद्वयम्। अथ -अनन्तरं भवद्वाक्यानन्तरम् इत्यर्थः, किं-किमु वक्तव्यमिति शेषः। भवता यदुच्यते तत् तदेव इति भावः। स्मर्य्यते एवेत्यर्थः। अत्र महाराजं रामं मुक्त्वा सीतां प्रति वशिष्ठवाक्यन्तु पुरन्ध्रीस्नेहातिषय्यप्रकटनार्थम्। तदुक्तं वृद्धसनुना- ‘यामयो यत्र शोचन्ति गृहेष्वप्रतिपूजिताः। तानि कृत्याहतानीव विनश्यन्ति समन्ततः॥ इति।
विश्वम्भरा भगवती भवतीमसूत;
राजा प्रजापतिसमो जनकः पिता ते।
तेषां वधूस्त्वमसि नन्दिनि पार्थिवानां;
येषां कुलेषु सविता च गुरुर्वयञ्च॥ ९॥
उद्बोधकसमवधानवशादेव हि भवति स्मरणम्। अतः सीताविषयकस्मृतौ नियतोद्बोधकप्रकारं प्रकटीकृत्य वशिष्टवचनव्यपदेशेनाभिधत्ते, विश्वम्भरेति।-हे नन्दिनि पुत्रीसदृशनन्दप्रदत्वात् पुत्रि भगवती विश्वं बिभर्तीति विश्वम्भरा ( ‘सञ्ज्ञायां भृतृ- ‘(३।२।४६ पा०) इति सूत्रेण खचि, ‘अरुर्द्विषत्(६।३।६७पा०) इति सूत्रेण मुम् ) पिथिवी, भवतीमसूत-त्वां प्रसूतवती, (एतेनास्याः विनयसहिष्णूतादिगुणग्रामयोगित्वं भाविपतिवियोगदुःखसहत्वञ्च ध्वनितम्। ) प्रजापतिसमः प्रजानां रक्षणावेक्षणादौ स्वाध्यायाध्ययनादौ वा विधातृसदृशः ; (तथा हि श्रुतिः,- ‘जनकि ह वै’ इत्यादि, आगमश्च- ‘कर्मणैव हि संसिद्धिमास्थिता जनकादयः। ‘इत्यादि ) राजा जनकस्ते पिता। (एतेन प्रजासु परिजनेषु च दाक्षिण्यादिकं, पत्या विना एकाकिन्या अपि अरण्यमध्ये भाविनोः पुत्रयोः पालनक्षमत्वञ्च ध्वनितम्। ) येषां पार्थिवानां कुलेषु-(अत्र बहुवचनं पूजायाम्, कुलस्य इत्यर्थः, ) सविता-सूर्य्यः जगतां द्रष्टा दर्शयिता पाता पावनश्च इत्यर्थः, (एतेन तदन्वयानां प्रतापित्वम् औज्ज्वल्यवत्वञ्च ध्वनितम् ) तथा वयञ्च प्रजापतिपुत्रत्वात् बहुवचनमेकत्वे ‘अस्मदो द्वयोश्च’ (१।२।५९ पा०) इत्यनुशासनात्। सविशेषणस्य प्रतिषेधः इत्यस्य विधेयविशेषणविषये विषयत्वात् दोषाशङ्का नास्ति ‘ततोऽनुत्वं प्रेयान् वयमपि हताशाः प्रियतमाः’ ; ‘वयं तत्त्वान्वेषान्मधुकरः हताः’ इत्यादि प्रयोगदर्शनात्। यद्वा जृम्भकास्त्रादिप्रदानादिभिः विश्वामित्रवाल्मीक्यादीनामपि ग्रहणात्, ‘वशिष्ठाङ्गिरसौ ऋषी प्राचेतसस्तथा’ इत्यादि स्मरणाच्च बहुवचनम्। गुरुरित्यनुषक्तस्य वचनविपरिणामात् गुरवः उपदेष्टारः। (एतेन लौकिकाचारादिपरिज्ञानं ध्वन्यते )।
(सूर्य्यवंशीयानामादिभूतत्वात् सवितुः गुरुत्वमार्त्विज्यकरणात् वशिष्ठस्यापि तथात्वम्। ‘गुरुस्तु गीष्पतौ श्रेष्ठे’ ‘गुरौ पितरि दुर्भरे’ इत्युभयत्रापि विश्वः। अज्ञाननिवर्त्तकः वेत्यर्थः ;- ‘गुशब्दस्त्वन्धकारस्यात् रुशब्दस्तन्निवर्तकः’ इत्युक्तेः।) त्वं तेषां पार्थिवानां सूर्य्यवंशीयानां राज्ञाम् इत्यर्थः, (एतेन सर्वसुखाकरत्वं ध्वन्यते ) वधूः स्नुषा असि। (एतेन प्रतिदिनं नवनवसुखप्रदपदार्थदर्शनाकाङ्क्षा सम्माननार्हत्वञ्च ध्वन्यते।) विश्वम्भराजनकसवित्रादिसम्पर्ककृता वशिष्ठमिश्राणां रतिः प्रीतिरूपाऽत्र सांसर्गिकीनामधेया इति ज्ञेया, सा च क्वचित् क्वचित् सांसर्गिकी, नैसर्गिकीम् औपमानकी, आध्यात्मिकी अपि भवति इति बोध्यम्। तथा हि-भोजराजः,- ‘रतिर्निसर्गसंसर्गौपम्याध्यात्माभियोगजा। सम्प्रयोगाभिमानोत्था विषयोत्था च कथ्यते॥ ‘इति। अत्र यच्छब्दमादावभिधाय पश्चात् तच्छब्दस्य प्रयोग एव युक्त इति विधेयाविमर्षदोषः मृग्यः, स च परार्द्धगतचरणयोः वैपरीत्यं विधाय समाधेयः। एतस्मिन् प्रस्तुतस्य सवितुः गुरोश्च एकगुर्त्वरूपधर्मसम्बन्धात् तुल्यगोगिता, सा च सीतायाः, सम््रय्यमाणत्वरूपकार्यस्य विश्वम्भरादुहितृत्वरूपेणैकेनैवोद्बोधकेन स्मृतौ सत्यामपि उद्बोधकान्तररूपप्रजापतिदुहितृत्वपार्थिववधूत्वादिकारणान्तरसोक्तत्वात् जायमानेन समुच्चयालङ्कारेण, ‘प्रजापतिसमः’ इत्यत्र समुपजातया समासगतया आर्य्युपमया, ‘जनकः पिता’ इत्यत्र च आपाततः एकार्थकविभिन्नशब्दवत् प्रतीतेः पौनरुक्त्यावभासनात् पर्य्यवसाने पुनः जनकशब्दस्य मुनिरूपार्थबोधनाच्च पुनरुक्तवदाभासेन शब्दालङ्कारेण च सङ्कीर्णा )। वृत्तं वसन्ततिलकम्।- ‘ज्ञेयं वसन्ततिलकं तभजा जगौ गः’ इति लक्षणात्; प्रस्तारस्त्वस्य तमः॥९॥
तत् किमन्यदाशास्महे ; केवलं वीरप्रसवा भूयाः।(त)
(१६)तदिति।-तत्-तस्मात् अन्यत्, पुत्रादन्यदित्यर्थः। किमाशास्महे (आङ् शासु इच्छायाम् इति धातोः लट् ) एतद्विना किमस्माकं आशीःकरणीयमस्ति ? लिकेष यद् यत् प्रार्थनीयमस्ति पुत्रव्यतिरिक्तं तत् तव अस्त्येव। अतस्ते पुत्रादन्यदाशीर्वचनीयं किमपि न पश्यामीति भावः। केवलं वीरः प्रसवो यस्याः सा तथोक्ता भूयाः (इत्याशिषि लिङ्)। (अत्र प्राक् प्रदर्शितस्य वीजाङ्गोपक्षेपस्य सीताविवासनात् प्रभृति भागीरथीसमाश्वासनाश्रयस्य, दण्डकारण्स्थलीमध्युषितायाः सीतायाः सन्तत्यो कुशलवयोः समुत्पत्तिरूपस्य महर्षिणा च तेषां यथाविधि अध्यापनादिरूपस्य)च समुत्पन्नार्थस्य बाहुल्येन विशदीकरणात् एतत् परिकराख्यं मुखसन्ध्यङ्गं वेदितव्यम्। तथाहि- ‘समुत्पन्नार्थबाहुल्यं ज्ञेयः परिकरः पुनः’ इति। अत्र पुत्रलाभरूपेष्टार्थशंसनात् ‘आशीः’ नामालङ्कारः। तदुक्तं दण्डिना- ‘आशीर्नामाभिलषिते वस्तुन्याशंसनं यथा’ इति। अन्यत्राप्युक्तं- ‘आशीरिति च केषाञ्चिदलङ्कारतया मता। सौहृदस्याविरोधोक्तौ प्रयोगोऽस्याश्च तादृशः॥ ‘इति )।
रामः।अनुगृहीताः स्मः।(थ) –
लैकिकानां हि साधूनामर्थं वागनुवर्तते।
ऋषीणां पुनराद्यानां वाचमर्थोऽनुधावति॥ १०॥

(य) अन्विति-अनुगृहीताः,-कृतार्थाः, स्मः,-भवामः इत्यर्थः।(अत्र प्रोतबीजार्थस्य प्रधाननायकाभिमतत्वेन सम्यगाहितत्वात् समाधानरूपमुखसन्ध्या वेदितव्यम्। तथाहि,- ‘बीजस्यागमनं यत्तु तत् समाधानमुच्यते’ इति।
कथमिति तदेवोपपादयति, लौकिकानामिति।- लौकिकानां हि लोके विदितानामेव संसारिणामित्यर्थः, साधूनां वाक् वाक्यम्, अर्थं प्रतिपाद्यविषयमनुवर्त्तते अनुसरति, ( लौकिकाः असाधवः बहवः सन्ति तद्व्यावृत्तये साधूनामित्युक्तम्। लौकिका हि साधवः अर्थमनुसन्दधतः वस्तुगतिं विमृश्य तद्व्यक्तये वाचं प्रयुञ्जते ) यतो हि अर्थाऽनुसन्धानं विनैवेरिताः वाचः प्रेक्षावद्भिरुन्मत्तवाक्यवदुपेक्ष्यन्ते। आद्यानां-पुराणानाम् ऋषीणां-कल्पविदां पुनः वाचं वाक्यम् अर्थः अभिधेयं अनुधावति अनुसरति ; अर्थानुसन्धानं विनापि यदृच्छया ते यदभिदधति तपःसिद्धिबलात् तेषां तदेव नूनं फलति ‘न हीश्वरव्याहृतयः कदाचित् पुणान्ति लोके विपरीतमर्थम्’ इति न्यायादिति भावः। प्रसन्नैः तैराशिषि समीर्तितायां, तत् नैष्पल्यं कदापि नैष्यतीति हृदयम्। ( अत्र एतत् ऋषिश्रेयोविधानरूपबीजगुणवर्णनात् विलोभनाख्यं बीजाङ्गमवधेयम्। तथा हि- ‘गुणाख्यानं विलोभनम्’ इति लक्षणात्। लौकिकसाधुभ्यः पुराणसाधूनामुत्कर्षप्रतीतेः व्यतिरेकोऽलङ्कारः, अपि च अप्रस्तुतेभ्यः साधारण-ऋषिणा विशेषस्य विशिष्ठस्य प्रतीतेः अप्रस्तुतप्रशंसा, तथा लौकिकसाधुभ्यः पुराणमुनीनां मुत्कर्षातिशयवर्णनेन महच्चरित्रवर्णनादुदात्तालङ्कारश्च ; तदेभिः परस्परं सङ्कीर्य्यते )। पथ्यावक्रवृत्तम्॥ १०॥
अष्टा।इदञ्च भगवत्या अरुन्धत्या देवीभिः शान्तया च भूयोभूयः (द) सन्दिष्टं;- ‘यः कश्चिद्गर्भदोहदो (ध) भवति अस्याः सोऽवश्यमचिरात् सम्पादयितव्यः ‘इति।
रामः।क्रियते यग् यदेषा कथयति।(न)
(द) भूयोभूयः,-पुनःपुनः, आभीक्ष्येनेत्यर्थः, (वीप्सायां द्विर्भावः) एतद्वाक्यन्तु दोहदसम्पादनस्य अत्यावश्यकतामभिधत्ते। सन्दिष्टम्-आदिष्टम्, अभिहितम् इत्यर्थः।
(ध) गर्भेति।-दोहदम्इति दोहः। (दुहो भावे घञ्।) गर्भस्य शिशोः दोहार्थमाकर्षार्थं रसादिकं ददातीति गर्भदोहदः, गर्भिण्यभिलषितपुष्टिसाधनपानभोजनविहारादि पथ्यम् इत्यर्तः। अथ वा गर्भे गर्भावस्थायां दोहदः गर्भिणीमनोरथः इत्यर्थः, तथाविधाऽभिलाषस्तु गर्भस्यैव भवतीति गर्भदोहदः कथ्यते, स वस्तुविशेषोपभोगाभिलाषः इति ; तदा हि अन्नपानादिवस्तुषु गर्भिणी वीतस्पृहा भवति, भवति च कतिचित् विशेषवस्तुषु स्पृहावता। अथ दोहदाप्रदानमधिकृत्याह तत्रभवान् वाग्भटः,- ‘पादशोफौ विदाहोऽन्ते श्रद्धा च विविधात्मिका ‘इति। ‘देयमप्यहितं तस्मै हिताय हितगल्पकम्। श्रद्धाविघाते गर्भस्य विकृतिश्च्युतिरेव वा॥ ‘अन्यच्च,- ‘दिहदस्याप्रदानेन गर्भो दोषमवाप्नुयात् ‘इति रघुसञ्जीविन्यां मल्लिनाथः। यद्यपि दोहदशब्दस्य अमरसिंहेन हलायुधेन च नपुंसकत्वमभिहितं, तथापि ‘दोहदो दौर्हृदं श्रद्धा लालसा ‘इति हेमचन्द्रेण पुंस्त्वम् अभिहितम् ; अतः दोहदशब्दस्य उभयलिङ्गकत्वमुन्नेयम्।
(न) क्रियते।-एषा-मत्पार्श्ववर्तिनी, तदुक्तं- ‘इदमस्तु सन्निकृष्टसमीपतरवर्ति चैतदो रूपम्। अदससदतु विप्रकष्टं तदिति परोक्षे विजानीयात् ‘॥ इरि। यद्यत्-युक्तमयुक्तं वा, कथयति-अभिलष्यति। क्रियते-मया अनुष्ठीयते। गर्भिण्यभिलाषस्य अवश्यपूरणीयत्वात् गुरुजनाज्ञामनपेक्ष्यैष झटिति सम्पाद्यते इत्यर्थः। अत्र ‘क्रियते यद्येषा कथयति ‘इति पठे-यदि एषा वैदेही कथयति (वर्तमानसामीप्ये भविष्यति लट्) तदैवेति शेषः, क्रियते कर्तुं शक्यते इत्यर्थः, अस्यास्तु विवासनमविरोदेव भविष्यति, अतः दोहदकथनमसम्भाव्यमेव इति यदिशब्दार्थः ; यत्तु दृष्टचराणां वनानां पुनः सन्दर्शनदोहदं भविष्यति, तत्तु
अष्टा। ननान्दुः पत्या च देव्याः सन्दिष्टमृष्यश्रुङ्गेण;- ‘वत्से कठोरगर्भा इति न आनीतासि; वत्सऽपि रामभद्रस्त्वद्विनोदनार्थमेव स्थापितः।तत् पुत्रपूर्णोत्सङ्गाम् आयुष्मतीं द्रक्ष्यामि ‘इति।(प)
रामः।(सहर्षलज्जास्मितम्) तथाऽस्तु।भगवता वशिष्ठेन किमादिष्टोऽस्मि ? (फ)

अस्माभिः सम्पादयिष्यते, इति। (सीताविवासनफलोत्पादहेतुभुतदोहदसाधनमिषेण वनाय विवासननिदानभूतस्य प्रकृतार्थस्य समारम्भः, करणं नाम मुखसन्धेः अङ्गम्। तथा हि,- ‘करणं पुनः। प्रकृतार्थसमारम्भः’ इति)।
(प) ननान्दुरिति। -देव्याः सीतायाः ननान्दुः बर्तृभगिन्याः (ननन्देत्यप्यस्ति तत्पर्यायः) पत्या-ऋष्यशृङ्गेण, सन्दिष्टम्-आज्ञप्तम्। वत्से -कल्याणि कठोरगर्भा-परिणतगर्भा, इति हेतोः, न आनीतासि त्वं यज्ञभूमिमस्माभिः न प्रापितासि इत्यर्थः। अतः वत्सः रामभद्रोऽपि, त्वद्विनोदार्थं-तव मनसः सन्तर्पणाय, नास्माभिरानीतः। अतः पुत्राभ्यां पूर्णः तनयभूषितः उत्सङ्गः क्रोडः यस्याः तथाविधामायुष्मतीं-कल्याणिनीं भवतीं द्रक्ष्यामि ; तनयालङ्कृताङ्गां भवतीं दृष्ट्वा आत्मानं सबहुमानं करिष्ये इति भावः। (अत्र बीजोद्भेदानुकूलहेतुभुतकठोरगर्भत्वादिरूपवस्तूनां विशिष्य सम्प्रधारणात् यथायथं सयौक्तिकञ्च विमृश्यावधारणात् युक्तिर्नाम सन्ध्यङ्गं ज्ञेयम्। तथा हि- ‘सम्प्रधारणमर्थानां युक्तिः’ इति लक्षणात्)।
(फ) यत् भगवता ऋष्यशृङ्गेणोक्तं तत् तथैव भवतु इत्यर्थः। नाटकस्य पञ्चसन्धिभिरुपचेतुमुचितत्वादादौ प्रयोजनसिद्धिहेतुभुतानां बीजादिपञ्चकानामवतारणार्थमवान्तरं वसिष्ठादेशरूपं विषयमवतार्य बीजसन्धिमुत्थापयितुं प्रस्तौति, ‘भगवता वसिष्ठेन किमादिष्टोऽस्मि ‘इत्यादिना।
अष्टा।श्रूयताम्।-
जामातृयज्ञेन वयं निरुद्वा-
स्त्वं बाल एवासि नवञ्च राज्यम्।
युक्तः प्रजानामनिरञ्जने स्या-
स्तस्माद् यशो यत् परमं धनं वः ‘॥११॥इति।
तदेव विशिष्योपपादयति, जामात्रिति।-वयं जामातुः, -ऋष्यशृङ्गस्य, यज्ञेन-(करणेन) निरुद्धाः,-ऋत्विक्त्वेन व्रतिनः सन्तः आबद्धाः, आ परिसमाप्तेः प्रतिगन्तुमक्षमा इत्यर्थः। (जामातृपदोपादानात् तद्वचनस्यावश्यमादरणीयत्ं ध्वनितम्। यज्ञपदेन च तत्यागानौचित्य गम्यते।निरुद्धपदस्य च चिरकालावस्थितिवाचकत्वेन ततः निष्क्रमणायोग्यत्वमपि) त्वं बाल एव-अबहुज्ञश्चैव असि (एतेन च तस्य कार्याकार्यविचाराक्षमत्वं बाध्यते।एवकारेण च सन्देहाभावः द्योतितः।) राज्यञ्च नवं-नवाधिगतं (राज्ञश्च नवीभूतत्वेन ‘यदैव राज्ये क्रियतेऽभिषेकः तदैव याति व्यसनेषु बुद्धिः’ इति नियमात् प्रतिपदं व्यसनबाहुल्यापातसम्भावना अस्तीति ध्वन्यते)।प्रजानां-लोकानाम् अनुेरञ्जने-राज्यदार्ष्ट्यसम्पादके कौलिके स्वधर्मे इत्यर्थः; युक्तः;-एकाग्रचित्तः; स्याः;-भवेः ; तस्मात्-प्रजानुरञ्जनात् यत् उत्पन्नं यशः तत् वः;-इक्ष्वाकुवंशप्रसूतानां युष्माकं परमं-सर्वोत्कृष्टं धनम्।तदन्वयभुवां महामहिमशालिनां महीभृतामिव कौलीन्यभीतानां भवतामपि तदनुसृतसरणीषु क्रमाधानं सर्वथैवोचितमिति भावः।यशसां परमधनत्वेनारोपात्; तद्रक्षणप्रयासस्यान्यावश्यकत्वं सूचितमन्यथा तदुपायस्य सम्भवात्।अष हि प्रदर्शितबीजस्योत्थापनहेतुः वेदितव्यः पश्चाच्च भगवता रामभद्रेण स्वयमेवैतत् ‘जानकीमपि…….मिञ्चतो नास्तिमे व्यथा ‘इत्यादिना जानकीविवासनं लोकानामनुरञ्जनाय करिष्यते इत्यभिधास्यते।पश्चात् बहुधा विवृतस्य सीताविवासनरूपफलस्यात्र प्रथमहेतुभूतं बीजं लोकानुरञ्जनरूपमभिहितम्। तथाहि दर्पणम्; –
अल्पमात्रं समुद्दिष्टं बहुधा यत् विसर्पति।
फलस्य प्रथमो हेतुर्बीजमित्यभिधीयते॥ ‘इति।
(अत्र प्रजानामननुरञ्जने वसिष्ठमिश्राणां जामातृयज्ञनिरोधरूपे एकस्मिन् कारणे सत्यपि राज्यशासनापायभूतानां बहूनां बालत्वनवत्वादिरूपसाधकानां निर्देशात् समुच्चयालङ्कारः; तथा पूर्वार्धवाक्यस्य परवाक्यम्प्रति हेतुत्वप्रतीतेः काव्यलिङ्गालङ्कारश्च ; इत्येतयोः सङ्करः)।इन्द्रवज्रा वृत्तम्।- ‘स्यादिन्द्रवज्रा यदि तौ जगौ गः ‘इति लक्षणात्।अयञ्च सप्तपञ्चाशदधिकत्रिशततमः प्रस्तारः॥११॥
रामः।यथाह भगवान् मैत्रावरुणिः।(ब)-
(व) मित्रश्च वरुणश्च तौ मित्रावरुणौ (देवता द्वन्द्वे च’ (६।३।२६ पा०) इत्यानङ्) तयोरपत्य पुमानिति (बाह्वादिभ्यश्च’ (४।१।९६ पा०) इति इञ्प्रत्ययः)।उर्वशीं दृष्त्वा विमुग्धवोः मित्रावरुणयोः स्कन्नं तेजः कुम्भे विहरन्तश्च पतितमासीत्; तत्र तु बहिः वसिष्ठः अन्तश्चागस्त्यः जझे; इत्येव वसिष्ठस्य मैत्रावरुणिसञ्ज्ञायाः अगस्त्यस्य कुम्भयोनिसञ्ज्ञायाश्च हेतुः विष्णुपुराणादौ द्रष्टव्यः।एवमेव सायणाचार्याः आहुः ऋग्वेदभाष्ये; –
‘तयोरादित्ययो सत्रे दृष्टाऽप्सरसमुर्वशीम्।
रेतश्वस्कन्द तत् कुम्भे न्यसतद्वासतीवरे॥
तेनैव तु मुहूर्तेन वीर्यवन्ती तपस्विनी।
अगस्त्यश्च वसिष्ठश्च तत्रर्षी सम्बभूवतुः।
बहुधापतितं रेतः कलशे च जले स्थले।
स्थले वसिष्ठस्तु मुनिः सम्भूत ऋषिसत्तमः॥ ‘इति। म० ७, मू० ३३, ऋ ११।
तौ हि एकस्मिन् कल्पे मित्रस्य कल्पान्तरे च वरुणस्यापत्यमासीत्। इत्यपि पुराणान्तरम्।
स्नेहं दयाञ्च सौख्यञ्च यदि वा जानकीमपि।
आराधनाय लोकानां मुञ्चतो नास्ति मे व्यथा॥१२॥
सीता। अदो ज्जेब राहबकुलधुरन्धरो अज्जउत्तो। (भ) अत एव राघवकुलधुरन्धरः आर्यपुत्रः।
यस्त्वेतत् रघुमणिः प्रतिजानीते स्नेहमिति।-लोकानां-जानानां प्रजानामिति यावत्, आराधनाय-प्रीणनाय, तान् आराधयितुम् इत्यर्थः, ( ‘तुमर्थाश्च भाववचनात्’ (२।३।१५ पा०) इति चतुर्थी।) अनुरञ्जनार्थमिति भावः, स्नेह-ममत्वं, प्रजासु अप्राणदण्डादिकं भार्यादिविषयकं वा, दयां-परदुःखहरणेच्छाम्, अनैष्ठुर्यं गर्भिणीविषयां वा ;- ‘दुर्वहगर्भखिन्नसीताविवासनपटोः करुणा कुतस्ते ‘इत्यादिना शम्बूकवधावसरे रामभद्रेण स्वयमेवैतत् व्यक्तीकरिष्यते। यदिवा-अथवा, जानकीं-सीतां, प्राणाधिकामपि इत्यर्थः, मुञ्चतः,-व्यजतः, मे-मम, व्यथा नास्ति। किमधिकं, प्राणाधिकया अपि प्रियतरा मे प्रजा इति भावः। (अत्रैव प्रदर्शितं बीजं सर्वथा व्यक्तीभृतत्वमगात्, प्रकृतिरञ्जनाय जानकीनिर्वासनस्य तत्वार्थस्य कथनात् मार्गनामकं गर्भसन्धैरङ्गभूतमवैतत् अवगन्तव्यम्। तथा हि दर्पणम्। ‘तत्त्वार्थकथनं मार्गः’ इति। एतेन प्रजारञ्जनरूपव्यवसायात् अचलनकथनेन धैर्यं नाम नायकस्य सात्विकः गुणः कथितः। तथा च दर्पणे- ‘व्यवसायादचलनं धैर्यं विघ्ने महत्यपि’ इति। अत्र गम्यस्य जानकीपरित्यागस्य भङ्ग्यन्तरेण कथनात् पर्यायोक्तम् अलङ्कारः। मुञ्चत इत्येकक्रियया स्नेहादीनां सर्वेषामन्वयात् प्राचीनमतेन दीपकालङ्कारभेदेन संसृष्टः)॥१२॥
(भ) अत इति।-अत एव भवन्तं राघवकुलधुरन्धर तद्वत् दुर्वहभारोद्वहनसमर्थतया रघुवंशीयनरपतिगणाग्रगण्यं वदन्तीति भावः। शरणागतसंरक्षण भूतदया प्रकृतिरञ्जनादिधर्मशतयोगात् सत्यं हि भवान् विश्रुतचरितानां रघूणामन्ववायविशोभा इत्याशयः।
रामः।कः कोऽत्र भोः विश्राम्यतां भगवान् अष्टावक्रः।
अष्टा। (उत्थाय परिक्रम्य च) अये कुमारलक्ष्मणः प्रप्तः। (म)
(इति निष्क्रान्तः।)
लक्ष्मणः। (प्रविश्य) जयति जयति आर्यः। आर्य तेन चित्रकरेण अस्मदुपदिष्टमार्यस्य चरितमस्यां वीथिकायाम् (य) अभिलिखितं, तत् पश्यतु आर्यः।
(म) ‘नासूचितं विशेत् पात्रम् ‘इति भरतोक्तेः लक्ष्मणप्रवेशमभिधत्ते, अये इति।
(य) चित्रं करोतीति चित्रकरः चित्रशिल्पी, पक्षान्तरे-चित्रः विचित्ररचनाशक्तिसम्पन्नः करः हस्तो यस्य स कविरित्यर्थोऽपि व्यज्यते। वीथिकायामिति।-वीथिरेव इति वीथिका (स्वार्थे कन्) तस्यां-चित्रफलके चित्रश्रेण्यामित्यर्थः- ‘पङ्क्तिवर्त्मगृहाङ्गेषु वीथिः वीथी च ‘इति रत्नकोषः। पक्षान्तरे-अस्य नाटकस्यास्मिन्नंशे। (अत्र नाटकीयप्रयोजनसिद्धिहेतुभूतानां बीजादिपञ्चकानामन्यतमं कार्यसन्धिमवतारयितुमपूर्वमेकं चित्रप्रदर्शनपाटवं कविः विन्यासाञ्चक्रे। इत्थं हि तत्र भवान् कालिदासोऽपि स्वकृतौ अववर्णत्। तद्यथा –
‘तयोर्यथाप्रार्थितमिन्दियार्थान् आसेदुषोः सद्मसु चित्रवत्सु।
प्राप्तानि दुःखान्यपि दण्डकेषु सञ्चिन्त्यमानानि सुखान्यभूवन्॥ ‘इति।
तथाहि सीतानिर्वासनमेवात्रापेक्षितं तन्निबन्धनचित्रदर्शनप्रयाससमारम्भः, निसर्गतोऽनरालहृदया जानकी नैसर्गिकं जनस्थानवनस्थलीरामणीयकं सुखावगाहं गोदावरीसलिलञ्च स्मृतिपथे उदीयमानं सपदि उपभोक्तुं दोहदवती भविष्यति, भगवत्या अरुन्धत्या शान्तया च पुरा तद्दोहदमवश्यमेव पूरणीयमित्याज्ञप्तम्, अतः तत्पूरणमिषेण तद्विवासनं सुकरं भविष्यति इति एतदालिखितम्। सीताविवासनसिद्धये हि अस्य चित्रप्रदर्शनप्रयासभ्रमः समापनम्। यदुक्तम्, –
‘अपेक्षितन्तु यत्साध्यमारम्भो यन्निबन्धनः।
समापनन्तु यत् सिध्यै तत् कार्यमिति सम्मतम् ‘॥ इति।

तथेवोपवर्णितं कहाकविना कालिदासेन,-
‘प्रजावती दोहदशंसिनी ते तपोवनेषु स्पृहयालुरेव।
स त्वं रथो तद्व्यपदेशनायां प्रापय्य वाल्मीकिपं त्यजैनाम्॥ ‘इति।
अत्र पुनः प्रोक्तकार्यसन्धेः प्रयत्नरूपावस्था विज्ञेया,यथाहि रत्नावल्याश्चित्रलेखनादिव्यापारः वत्सराजसमागमोपायत्वेन अङ्गीकृतः, तथाऽत्रापि कविना करुणरससमेधित सीताविवासनरूपव्यापारसिद्धये आलम्ब्यसन्दर्शनरूपाऽतित्वरान्वितः व्यापरः समारब्धः इति लक्षणात्। नाट्यशास्त्रे भरतोऽपि, –
‘अपश्यतः फलप्राप्ति यो व्यापारः फलं प्रति।
परं चौत्सुक्यगमनं प्रयत्नः परिकीर्तितः॥ ‘इति )।
रामः।जानासि वत्स दुर्मनायमानां देवीं विनोदयितुम्।तत् कियन्तमवधिं यावत् ? (र)
लक्ष्मणः। यावदार्याया हुताशने विशुद्धिः। (ल)
रामः। शान्तम् पापम् (ससान्त्ववनचनम्)। (व)
(र) जानासीति।-भूयोभूयझ सम्भूयमानं देवीदौर्मनस्यं कथं हि अपनेतुं विनोदयितुञ्च सा शक्यते तत् त्वमेव सम्यक् जानासि इति भावः। अत्र देवीविनोदनमिषेण हि कार्यसन्धिमवतारयितुं लक्ष्मणेन आलेख्यावलीआनीतेति ज्ञेया। (अदुर्मनाः दुर्मनाः भवन्ती इति अभूततद्भावार्थे दुर्मनःशब्दात् ‘भ•दिभ्यः’ (३।१।१२पा०) इति सूत्रेण क्यङि अन्तलोपः आत्मनेपदञ्च। यावद्योगादवधिमिति द्वितीया, कियद्दूरमित्यर्थः)।
(ल) यावदिति।-विशुद्धिरिति कर्तृपदमभवदित्यध्याहार्यया क्रिययाऽन्वितम्। ‘उपपदविभक्तेः कारकविभक्तिर्बलीयसी ‘इति न्यायात् न तद्योगे द्वितीया। यावच्छब्दोऽत्रावधारणार्थकः।
(व) शान्तमिति।-अदृश्यमश्राव्यमितिबुद्ध्या असहिष्णुताप्रकाशत्ववचनमिदं शान्तपदमव्ययम्। अलीकोपन्यासत्वात् आधिहेतुभूतत्वाच्चैतदनिष्टकरं पापजनकञ्च व्याहृतं दूरीभूतमस्तु नैतदिदानीं श्रोतव्यं कथयितव्यमित्यर्थः। इयं हि लोकोक्तिः ; इष्टजनानामनिष्टमाश्कमानैः तदनुपलब्धिञ्चेहमानैः हितैषिभिरेवमेव हि आशीर्वचसा अनिशमभिधीयते किल। ‘शान्तोऽभियुक्तरसयोः पुंसि त्रिषु शमान्विते। अव्ययं वारणे शान्तम् ‘॥ इति मेदिनी।
उत्पत्तिपरिपूतायाः किमस्याः पावनान्तरैः ?।
तीर्थोदकञ्च वन्हिश्च नान्यतः शुद्धिमर्हति॥१३॥
कथं शान्तमित्युक्तम् ? तदेव सोपपत्तिकमाह, उत्पत्तीति। उत्पत्तेः जन्मतः प्रभृति इत्यर्तः, किं वा उत्पत्या जन्मना, परिपूतायाः-शुद्धायाः। (एतेन कृत्रिमपूतत्वं निरस्तम्। शुक्रशोणितादियोगरूपबीजाधानकर्मणि जीवस्य यत् जन्म उच्यते तदपवित्रं, पश्चात् क्लेदादिसंवलितं गर्भाशयाद्भूमाववतरणं जन्म, तदप्यपवित्रम्। अतः संस्कारकर्मभिरेव योनिजानां शुद्धिर्विहिता ; तथा हि याज्ञवल्क्यः,- ‘एवमेनः शमं याति बीजगर्भसमुद्भवम्’ इति। एतत् जरायुजानामेव सम्भवति, किन्तु अयोनिसम्भवत्वात् सीतायाः सोऽप्यशुद्धिर्नास्तीति भावः। एतेनास्य अतीव पूतत्वं ध्वनितम्)। एवम्भूताया अस्याः शुद्ध्यर्थं, पावयन्तीति पावनानि (नन्द्यादित्वात ल्युः प्रत्ययः) अन्यायि पावनानि पावनान्तराणि ( ‘मयूरव्ंसकादयश्च’ (२।१।७२ पा०) इति नित्यसमासः।) तैः पावनान्तरैः,-अपरैर्वन्द्यादिपवित्रतासाधनैः किम् ? सर्वमेतन्निष्प्रयोजनम् इत्यर्थः। अविद्यमानदोषायाः कथं शुद्धरिति भावः। (अन्तरशब्देन दोषरहितत्वादेव पावनवस्त्वपेक्षा नास्तीति गम्यते। यत् तु सीताया अग्निपरौचाऽनुमतिः, सा मूढानां लोकानां प्रत्ययार्थं, न तु तच्छुद्ध्यर्थमिति)। तीर्थानां गङ्गादीनामुदकञ्च वन्हिश्च अन्यतः पावनान्रतादित्यर्थः, शुद्धि न अर्हतः। अनलः ऋषिजुष्टं अलञ्च स्वेनेव पूतत्वात् पदार्थान्तराणि शोधयतः, अन्यत् किमपि वस्तु ततोऽवरत्वाथ्वन वा तानि न वा तौ विशोधयितुं शक्नोति ; ततः जगत्पावनानां प्रकैतिपरिशुद्धानां शुध्यर्थमन्यत् पावनविधानं पिष्टपेषणवत् व्यर्थमिति भावः। (अत्र पावनशुद्ध्योर्वस्तुतश्चैकरूपतया पर्यवसानात् पौनरुक्त्यनिरासाय भिन्नवाचकतया निर्देशाच्च प्रतिवस्तूपमालङ्कारः। स च एकयैवार्हत इति क्रियया तीर्थोदकवन्ह्योरन्वयात् जायमानेनतुल्ययोगितालङ्कारेण सङ्कीर्यते)। पथ्यावक्त्रं वृत्तम्॥१३॥
देवि देवयजनसम्भवे (श) प्रसीद, एष ते जीवितावधिः प्रवादः (ष) –
(श) देवजनसम्भवे इति।-देवा इज्यन्तेऽस्मिन्निति देवयजनं यज्ञभूमिः, वसुन्धरा वा, सैव सम्भवत्यस्मादिति व्युत्पत्या सम्भवः उत्पत्तिस्थानं यस्याः सा तथोक्ता, तत्सम्बुद्धौ। तथा च रामायणे अयोध्याकाण्डीय अष्टादशाधिकशततमे सर्गे अनसूयां प्रति सीतावचनम्। –
‘मिथिलाधिपतिर्वीरो जनको नाम धर्मवित्।
क्षत्रकर्मण्यभिरतो न्यायतः शास्ति मेदिनीम्॥
तस्य लाङ्गलहस्तस्य कृषतः क्षेत्रमण्डलम्।
अहं किलोत्थिता भित्वा जगतीन्नृपतेः सुता॥
……………
अन्तरीक्षे च वागुक्ता प्रतिमाऽमानुषी किल।
एवमेतन्नरपते धर्मण तनया तव॥
ततःप्रहृष्टो धर्मात्मा पिता मे मिथिलाधिपः।
अवाप्तो विपुलामृद्धि मामवाप्य नराधिपः॥ ‘इति।
(ष) प्रसीदेति।-स्वदोषश्रुतेः शोकोद्विग्ना मा भव इत्यर्थः ; यतः अपरिहार्यत्वादपवादस्य लोकप्रत्ययार्थं परीक्षा कृता, अतः विषादं विजहीहि इति भावः। जीवतावधिरिति।-जीवितं जीवनमवधिः परिच्छेदः अस्य, आमरणं दुष्परिहरः इति यावत् ; यद्वा जीवितं लोकजीवनं जीवसृष्टिरित्यर्थः, अवधिः यस्य सः ; यावत् जगत् स्थास्यति तावत् इयं कथा प्रचरिष्यति इति भावः। प्रवादः,-रक्षोगृहस्थितिमूलकः चारित्र्यभ्रंशसंशयनिबन्धनः अलीकलोकापवादः इति यावत्।
कष्टं जनः कुलधनैरनुरञ्जनीय-स्तन्नो यदुक्तमशिवं न हि तत् क्षमं ते।
नैसर्गिकी सुरभिणः कुसुमस्य सिद्धा मूर्धि्न स्थितिर्न चरणैरवताडनानि॥१४॥
कथं एवमपवादरताः दुर्जनास्त्वया न दण्डिताः ? प्रत्युत अनुमोदिताः ; इत्याशङ्क्य सम्प्रति अनिर्वेदं स्वानुष्ठितायामग्निपरीक्षायां हेतुमुक्त्वा आत्मदोषमपसारयति, कष्टमिति।-कुलमेव धनं श्लाघ्यतया अनर्घतया च अवश्यरक्षणीयं येषां तैः, तयोक्तैः जनैः, (कर्तृभिः) जनः-लोकः, अनुरञ्जनीयः,-आराधयितुमव योग्यः, सर्वथा लोकानुरञ्जनमभिजनवतां परमं व्रतं, न तु तद्दण्ड इति, इत्येव कष्टम्-दुःखकरं तत् स्मर्यमाणं सत् निरतिशयमेव व्यथयति मानसमिति, परच्छन्दानुवर्तनं हि अतीवक्लेशप्रदमित्याशयः। ( ‘कष्टम्’ इत्यत्र क्वचित् ‘कष्टः’ क्वचिच्च ‘क्लिष्टः’ इति पाठान्तरमस्ति, तदर्थस्तु,-कष्टः क्लेषदायकः जनः, अतिदुर्जन इति यावत् ; क्लिष्टः अस्मात् कारणात् दुःखितः इति भेदः)। कुलधनैस्तु दुर्गताः दुर्जनाः सुजनाः वा सर्वे एव निर्विशेषेण अनुरञ्जनीया इति भावः। तत्-तस्मात् लोकानुरञ्जनव्रतानुपालनाद्धेतोः, नः,-अस्माकं, ( ‘मे’ इति पाठान्तरम्), अशिवम्-अप्रियं वचः ते-तुभ्यं यदुक्तं ‘वन्हिविशुद्धिमन्तरेण नाहं त्वां ग्रहीष्यामि ‘इत्येवंरूपम्।
तथा हि रामायणम् ;-
‘प्राप्तचारित्र्यसन्देहा मम प्रतिमुखे स्थिता।
दीपो नेत्रातुरस्येव प्रतिकूलाऽसि मे दृढम्॥
तद् गच्छ त्वमनुज्ञाता यथेष्टं जनकात्मजे।
एता दश दिशो भद्रे कार्यमस्ति न मे त्वया॥ ‘इति।
तत् न हि क्षमं-त्वयि तत् कथमपि न योग्यम्। त्वं साध्वी भवसि अणीयानपि चारित्र्यभ्रंशविषयकः संशयः त्वयि मे नासीत्, तथापि अलीकलोकापवादपरिजिहीर्षया मया तथाविधं रूक्षमभिहितम् ; तत् तु सर्वथा त्वयि अयोग्यमतस्तदिदानीमनुस्मृत्य कोपं मा कुर्वति भावः। अथवा, तत् तस्मात् वस्तुगतिमनुसृत्येत्यर्थः, ते तव विषये नः अस्माकं त्वदेकजीवितानां तव निर्दोषतां जानतामित्यर्थः, उक्तमिदानीमुदीरितं तत् त्वयि न क्षमं नोचितंसर्वथैवासमीचीनमिति। अत्रेदमाकीतम्। –
मित्रत्वामित्रत्वाविशेषेण लोकसंरक्षणं हि राज्ञामुचितं पर्याप्तञ्च कर्म, तथा च सर्वस्वभूतायाः तव उपरि कियन्निकारमनुष्ठितवतां तव निर्दोषताञ्च जानतामस्माकं पुनः त्वया अवाक्प्रसरं प्रागनुभूतानां तावतां दुःखानामनुस्मरणं सर्वथैवाकार्यम् ; सत्यप्येवं, तथापि प्रभावमहिम्ना क्षन्तव्यमिति। उक्तमेवार्थं दृष्टान्तेन दृढयति, नैसर्गिकीति।-तथा हि सुरभिणः-सुगन्धिनः (अत्र ‘तृतीयादिषु भाषितपुंस्कं पुंवग गालवस्य’ (७।१।७४ पा०) इति सूत्रेण पुंवद्भावात् ‘सुरभेः’ इत्यपि रूपं भवति।) कुसुमस्य मूर्धि्न देवादीनां शिरसि स्थितिर्नैसर्गिकी स्वाभाविकी इति सिद्धा-चिरप्रसिद्धा चेतनाचेतनसाधारण्यात् इति यावत् ; चेतनैरवर्तसरूपेण अचेतनैश्च स्तवकरूपेण (शाखाग्रे) धारणादिति भावः। चरणैरवताडनानि-अवमर्दनानि न। अत्राभाणकः,- ‘सुधांशोर्जातेयं कथमपि कलङ्कस्य कणिका, विधातुर्दोषोऽयं न च गुणनिधेस्तस्य किमपि। स किं नात्रेः पुत्रो न खलु हरचूडार्चितमणिः, न वा ध्वान्तं हन्याज्जगदुपरि किंवा न वसति ?॥ ‘इति वदिति भावः।
अत्रेदमवधेयं,- सुरभित्वविशेषणोपादानात् इतराणि अत्र व्वच्छिद्यन्ते ; तथा हि, कुसुमानि तावत् त्रिविधानि, कान्तिप्रधानानि कानिचित् यथा शाल्मलिकुसुमानि, सुरभीणि च दमनकादीनि, उभयवन्ति मालतीप्रभृतीनि। यतः हि तानि कान्यपि सौकुमार्यसौन्दर्यसौरभ्यादिगुणवन्ति, अतः न हि अमूनि पादविघातार्हाणि, उभयगुणवतान्तु वस्तुनो न तथेति ,
(अत्र सुरभिप्रसूनानां शिरसि स्थितिरिव तवापि प्रथितयशसः स्वभावपूतत्वप्रशंसा समुचिता एव, चरणावमर्दनानीव न हि त्वयि कृतककलङ्कारोपः समीचिनः इति बिम्बप्रतिबिम्बभावेन साधर्म्यावगमात् दृष्टान्तालङ्कारः।- ‘दृष्टान्तस्तु सधर्मस्य वस्तुनः प्रतिबिम्बनम’ इति लक्षणात्। केचित् तु पूर्वार्धं प्रति परार्धस्य समर्थनरूपत्वात् सामान्येन विशेषसमर्थनरूपमर्थान्तरन्यासं मन्यन्ते)। वसन्ततिलकं वृत्तम्॥१४॥
सीता।भोदु; अज्जउत्त भोदु; एहि पेक्खह्मा दाब दे चरिदं।
(भवतु आर्यपुत्र भवतु। एहि। प्रेक्षामहे तावत् ते चरितम्।
(इति उत्थाय परिक्रमतः)।
लक्ष्मणः।इदं तावदालेख्यम्।
सीता। (निर्वर्ण्य) के एदे उबरि णिरन्तरट्ठिदा उबत्थुबन्ति बिअ अज्जउत्तं ? ’ (स)
लक्ष्मणः।देवि एतानि सरहस्यानि जृम्भकास्त्राणि (ह);
भवतु; आर्यपुत्र भवतु; एहि पश्यामस्तावत् ते चरितम्।
’ के एते उपरि निरन्तरस्थिता उपस्तुवन्तीवार्यपुत्रम् ?
(स) निर्वर्ण्य-सप्रणिधानमवलोक्येत्यर्थः ; ( ‘निर्वर्णनन्तु निध्यानं दर्शनालोकनेक्षणम्’ इत्यमरः)। उपरि-ऊर्ध्वदेशे, व्योमपथमधिकैत्येति तावत्। निरन्तरस्थिताः,-नास्ति अन्तरमवकाशः यस्मिन् कर्मणि तद्यथा तथा, अविरलभावेनान्योऽन्यविलग्नाः, घनसन्निविष्टा इत्यर्थः, उपचारार्थमिति यावत्। के नाम एते उपस्तुवन्ति इव-उपासते इव ? दिव्यास्त्रत्वात् एषाम् उपर्यवस्थान युक्तमेव, नातः उपचारसमयविरोधः। तथा हि रामायणम्। –
‘उपतस्थुर्महार्हाणि सर्वाण्यस्त्राणि राघवम्।
ऊचुश्च मुदिता रामं सर्वे प्राञ्चलयस्तदा॥
इमे च परमोदार किङ्करास्तव राघव ।
यद् यदिच्छसि भद्रन्ते तत्सर्वं करवाम वै॥ ‘इति।
(ह) सरहस्यानि-रहसि निर्जने भवा रहस्या गोप्याः ( ‘रहस्या स्त्री नदीभेदे गोपनीयेऽभिधेयकम्’ इति मेदिनी।) आयुधप्रयोगसंहारकन्त्रभेदाः, इत्यर्थः, तैः सह वर्तमानानि, जृम्भकास्त्राणि,-जृम्भयन्ति, सचेतनानां सम्मोहकत्वात् स्वलक्ष्यीभूतान् चित्रार्पितानिव निश्चलान् कुर्वन्ति इति जृम्भकाणि, तन्नामधेयानि साधिदैवतानि ज्योतिर्मयाणि दिव्यास्त्राणि। अस्यन्ते क्षिप्यन्ते इति अस्त्राणि।
यानि भगवतः कृशाश्चात् (क) कौशिकम् (ख) ऋषिमुपसङ्क्रान्तानि (ग) ; तेन च ताडकावधे प्रसादीकृतानि (घ) आर्यस्य।
रामः।वन्दस्व देवि दिव्यास्त्राणि।-
(क) कृशाश्वात्-कृशाश्वः विश्वामित्रस्य कश्चित् पूर्वपुरुषः प्रपितामहः, तस्मात्।
(ख) कौशिकं-विश्वामित्रम्। कुशिकः विश्वामित्रस्य पितामहः, गाधिर्नाम राजा तस्य पिता।कुशिकस्य गोत्रापत्यं पुमान् कौशिकः, ( ‘ऋष्यन्धक’ (४।१।११४पा०) इत्यादिना अण्।)
(ग) एपसङ्क्रान्तानि-उपगतानि। ( ‘उपसङ्क्रान्तानि’ इति कर्तरि प्रयोगात् स्वयमेव तानि दिव्यास्त्राणि आगत्य कौशिकमुपगतानीति प्रतीयते। परन्तु उपरिष्टात् कविः ‘कृशाश्वः परःसहस्रपरिवत्सरान्तेवासिने कौशिकाय’ इत्यादिसन्दर्भेण, भगवान् कृशाश्वः भ्वाधिगतानि तपस्तेजसा आप्यायितानि तनयभूतत्वमाप्नुवन्ति सर्वास्त्राणि सहस्रपरिवत्सरान् व्याप्य शुश्रूषमाणाय अन्तेवासिने नप्त्रे कौशिकाय स्वप्रसादभूततया अदित इति अभ्यधात्। तथा हि रामायणम्-
‘सर्वास्त्राणि कृशाश्वस्य पुत्राः परमधार्मिकाः।
कौशिकाय पुरा दत्ता यदा राज्यं प्रशासति॥
तेऽपि पुत्राः कृशाश्वस्य प्रजापतिसुतासुताः।
नैकरूपाः महावीर्याः दीप्तिमन्तो जयावहाः॥
तानि चास्त्राणि वेत्येष यथावत् कुशिकात्मजः।
अपूर्वाणाञ्च जनने शक्तो भक्तश्च धर्मवित्॥ ‘इति।
(घ) प्रसादेति-प्रसाद्यते सन्तुष्यते मनो येषु कार्येषु तानि प्रसादानि सानिग्रहदानानि। अप्रसादानि प्रसादानि कृतानि प्रसादीकृतानि, अनुकम्पया प्रदत्तानीत्यर्थः। आर्यस्य रामभद्रायेत्यर्थः (शेषे षष्ठी)।
ब्रह्मादयो ब्रह्महिताय तप्त्वा परासहस्राः शरदस्तपांसि।
एतान्यपश्यन् गुरवः पुराणाः स्वान्येव तेजांसि तपोमयानि॥१५॥
एतेषां दिव्यत्वं तेजोमयत्वं साधिदैवतत्वञ्च विशिष्य प्रतिपादयितुं भङ्ग्यन्तरेणाभ्युपगमप्रकारं विवृण्वन् प्रस्तौति, ब्रह्मेति।-ब्रह्मादयः,-हिरण्यगर्भादयः कृशाश्वान्ताः तमसां निहन्तारः, पुराणाः,-प्राचीनाः आदिभवा इति यावत्, गुरवः,-शासितारः, ( ‘मुनयः’ इति वा पाठः)। ब्रह्मणो-वेदस्य ब्राह्मणस्य वा उपचारात् जगतः अपि वा ( ‘वेदस्तत्त्वं तपो ब्रह्म’ ‘ब्रह्मा विप्रः प्रजापतिः’ इत्युभयत्राप्यमरः)। हिताय- रक्षणाय, सहस्रात् परा इति परःसहस्राः बहुसहस्राः इत्यर्थः, ( ‘परःशताद्यास्ते येषां परा सङ्ख्या शताधिकात्’ इत्यमरः। ‘पञ्चमी भयेन (२।१।३७पा०) अत्र सूत्रे पञ्चमी’ इति योगविभागात् समासः, राजदन्तादित्वात् सहस्रशब्दस्य परनिपातः। पारस्करादित्वात् सुडागमः। मयूरव्यंसकादित्वात् वा समासः)। शरदो वर्षाणि, ( ‘स्यादृतौ वत्सरे शरत्’ इत्यमरः। व्याप्यार्थे द्वितीया)। तपांसि तप्त्वा कायशोषकराणि बहुविधानि दुष्कराणि व्रतानि सेवयित्वा। एतानि-अस्त्ररूपाणि, सस्त्ररूपेण परिणतानीत्यर्थः, तपोमयानि-तपस उद्भूतानीत्यर्थः, स्वानि-स्वकीयानि, तेजांस्येव अपश्यन्-ऐक्षिषत। ब्रह्मादिकृशाश्वान्तानां तपोशनानां विरोपार्जिततपोमयानि व्यपेतरजांसि तेजांसि एव जृम्भकास्त्राणि इति भावः। पुराण-ऋषीणाम् तपस्तेजःसम्भूतत्वात् अस्माकन्तु सन्तानपारम्पर्यक्रमेण गौरवाधायकत्वात् च सबहुमानमभिवन्दितुमुचितानि इति रामस्याशयः। जृम्भकास्त्रप्रदानमुक्तं रामायणे-
‘कामरूपं कामरुचिं मोहमावरणं तथा।
जृम्भकं सर्पनाथञ्च पन्थानवरुणौ तथा॥
कृशाश्वतनयान् राम भास्वरान् कामरूपिणः।
प्रतीच्छ मम भद्रन्ते पात्रभूतोऽसि राघव ॥
रामं प्राञ्चलयो भूत्वाऽब्रुवन् मधुरभाषिणः।
इमे स्म नरशार्दूल शाधि किं करवाम ते॥ ‘इति।
(अत्र हि अहास्त्राणां महापुरुषाणाञ्च गुणप्रख्यापनात् उदात्तालङ्कारः। तथा प्राचीनतमानां ब्रह्मादीनां तावत्फलरूपास्त्राणाम् अद्भुतपदार्थानां प्रत्यक्षायमाणत्प्रकटनात् भाविकालङ्कारः। ‘स्वान्येव ‘इत्यत्र रूपकञ्च ; इति सङ्कीर्यते)। वृत्तमुपजातिः ;- ‘अनन्तरोदीरितलक्ष्मभाजौ पादौ यदीयावुपजातयस्ताः ‘इति लक्षणात्। -उपजातयो हि चतुर्दशधा भवन्ति- ‘भदा भवन्तीह चतुर्दशास्याः ‘इति वाणीभूषनोक्तेः। उपजातीनाम्प्रस्तारे कृतेऽयं ‘वाणी ‘नाम द्वितीयो भेदः। यथा प्राकृतपिङ्गल- ‘कीर्तिर्वाणी भाला शाला हंसी माया जाया बाला। आर्द्रा भद्रा प्रेमा रामा ऋद्धिर्बुद्धिस्तासां नामानि॥ ‘इति॥१५॥

सीता।णमो णमो एदाणम्। (ङ)
रामः।सर्वथा इदानीं त्वत्प्रसूतिमुपस्थास्यन्ति।(च)
नमो नम एतेषाम्।
(ङ) एतेषामिति सम्बन्धसामान्यविवक्षया षष्ठी। क्वचित् ‘एदेह्म ‘इत्येव पाठः, तस्य ‘एतेभ्यः ‘इति संस्कृतम्।
(च) त्वत्प्रसूतिं-तव सन्ततिमस्मद्वंशपरम्परामित्यर्थः। उपस्थास्यन्ति-उपगमिष्यन्ति, त्वत्पुत्राधिकृतानि भविष्यन्तीत्यर्थः। (एतेन पुम्प्रजे जनिष्येते इति सूच्यते ; स्त्रीप्रजात्वे जृम्भकास्त्राणामुपस्थानमसङ्गतं स्यादित्यवधेयम्)। भगवतः कौशिकानुग्रहादेतानि मामारभ्य अस्मद्वंश्यान् सर्वानेव उपसङ्क्रमिष्यन्तीति भावः।
आलेख्यप्रदर्शनप्रसङ्गेन, प्रथमतः एव रघुकुलराजश्रियः सुदृढं प्रतिष्ठापकानां भगवतः रामभद्रस्याभ्युदयैकनिदानभुतानामन्ववायक्रमेण तदङ्गभुवः उपसङ्क्रम्य कलधौतविधौतां सूर्यवंशकीर्तिञ्च परितः प्रथयतां जृम्भकास्त्राणाञ्चोपवर्णनमिषेणापूर्वमेकं कवित्वकौशलं प्रसृतमकारि कविना शस्त्रेतिवृत्तवर्णनावसरे ; एतेषां तपस्तेजोमयत्वेन प्राधान्यमवगत्य पुरतश्चैतेषामुपन्यास उचित इति विभाव्य च भगवता राघवेण अपि सबहुमानमेतानि उद्दिश्य अवन्दिषत। एतः सत्वोऽपि प्राथमिकवृत्तान्ते रामभद्रजननादौ तदनतदनङ्घापयित्वा इतः प्रभृति एव चित्रदर्शनमनुष्ठितमिति सुधीभिरनुसन्धेयम्।
(अयं हि प्रकरी नाम सन्धिरनुमीयते, इति केचित्, तथा हि प्रसङ्गसङ्गतिक्रमेण अभिहितानामेकदेशवृत्तीनां वस्तूनामुपवर्णनमेव प्रकरी नाम सन्धिः, तदुपवर्णितन्तु वस्तु स्वकीयं फलमसाधयन् नाटकप्रतिपाद्यस्येव वस्तुनः सुमहदुपकारकं भवति। यथोक्तं दर्पणे-
‘प्रासङ्गिकं प्रदेशस्थं चरितं प्रकरी मता।
प्रकरी नायकस्य स्यात् न स्वकीयं फलान्तरम् ‘॥ इति।
यथा हि शाकुन्तलेचूताद्धुरमवचिन्वतीनां चेटीनामवतारणा, तथैवेयं प्रकरीत्याख्यायते इति। यद्यपीयं प्रकरी, भावप्रकाशिकामतेऽत्र कथञ्चिदुपपद्यते, तथापि नव्यमते न तथा, यथाकुलपत्यङ्के रावणजटायुसंवादमवतार्य जटायोर्मोक्षादिप्राप्तिप्रस्तावावतारः, प्रासङ्गिकेतिवृत्ततया अवान्तरचरितोपवर्णनमिति ध्येयम्)।
सीता।अणुग्गहीदह्मि।
लक्ष्मणः। एष मिथिलावृत्तान्तः।
सीता।अह्महे दलन्तणबणीलुप्पलसामलसिणिसिणसोहमाणमंसलदेहसोहग्गेण बिह्मअत्थिमिदताददीसमाणसोम्मसुन्दरसिरी अणादरखण्डिदसङ्करसरासणो सिहण्डमुद्धमुहमण्डलो अज्जउत्तो आलिहिदो।’
(छ) अनुगृहीतास्मि।
’ अहो दलन्नवनीलोत्पलश्यामलस्निग्धमसृणशोभमानमांसलदेहसौभाग्येन विस्मयस्तिमिततातदृश्यमानसौम्यसुन्दरश्रीः अनादरखण्डितशङ्करशरासनः शिखण्डमुग्धमुखमण्डल आरदयपुत्र आलिखितः।
(छ) इदानीमभिव्यक्तां रतिं विभावादिना सुस्फुटं प्रकाशयितुं सीतारूपालम्बनविभावानुगतं विप्रलम्भावान्तरभेदं पूर्वरागम् ओजोगुणमयीं गौडरीतिविनिबद्धां स्वाधिकृतामुत्कलिकाप्रायां रचनापद्धतिं विन्यस्य प्रस्तौति, अहो इत्यादिना ; तथा हि-
‘श्रवणात् दर्शनाद्वापि मिथः संरूढरागयोः।
दशाविशेषो योऽप्राप्तौ पूर्वरामः सः उ्यते॥ ‘इति।
अहो इति।-अहो-विस्मयानन्दमयोगे ; दलतीति दलत् विकसत् यत् नवनीलोत्पलम् उद्भिद्यमानेन्दीवरमित्यर्थः, तदिव श्यामलं मेचकं, स्निग्धं मेदुरं कोमलञ्च, ममृणं कार्कश्यादिरहितं विसृमरञ्च शोभमानम् अङ्गसौष्ठवात् सुन्दरं मसिलं सुघटितदृढमांसवदित्यर्थः, यद्देहं तस्य यत् सौभाग्यं सौन्दर्यं तेनोपलक्षितः। विस्मयेत्यादि।-विस्मयेन आश्चर्येण शोभातिशायित्वादित्यर्थः, स्तिमितः निश्चलः आह्लादनिर्भरार्द्रहृदयः इति यावत्, तथाविधेन तातेन पित्रा जनकेन दृश्यमाना वीक्ष्यमाणा सौम्या निसर्गशोभाभूमिः प्रशान्तेति यावत्, सुन्दरी मनोहारिणी दिव्येत्यर्थः; श्रीः शोभा यस्य तथोक्तः; ‘शोभासम्पत्तिपद्मासु लक्ष्मीः श्रीरपि गद्यते ‘इति विश्वः।अनादरेत्यादि।- तथा अनादरेण अवलीलया आयासं विनैवेत्यर्थः; खण्डितं भग्नं शङ्करशरासनं हरधनुर्येन तथोक्तः।शिखण्डेत्यादि।- अपि च शिखण्डेन काकपक्षेण ( ‘बालानान्तु शिखा प्रोक्ता काकपक्षः शिखण्डः’ इति हलायुधः।) मुग्धं सुन्दरं; शोभमानमित्यर्थः; ( ‘मुग्धः सुन्दरमूढयोः’ इति मेदिनी।) मुखमण्डलं यस्य तथोक्तः;आर्यपुत्रः;राम इत्यर्थः; आलिखितः चित्रितः।
(अत्र रामस्यमहत्ववर्णनात् उदात्तालङ्कारः। अत्र शृङ्गाररसानुगुणैः वाग्वेषादिभिः मधुरताया नायकगतायाः सुसमञ्जसमालिखितत्वात्; ललिताख्यः सात्विको नायकगुणः वर्णितः)।
लक्ष्मणः।आर्ये पश्य।-
सम्बन्धिनो वशिष्ठादीनेष तातस्तवार्चति।
गौतमश्च शतानन्दो जनकानां पुरोहितः॥१६॥
अथ सीतायाः निरतिशयां प्रीतां तरसा समेधयितुं स्निग्धगुरुजनेषु जनकानाम् ऋत्विजाञ्च प्रगाढप्रणयित्वं स्फुटतया विवृणोति; सम्बन्धिन इति।एषः तव तातः जनकः; जनकानां जनकापत्यभूतानां; पुरोहितः ऋत्विक् (पुरः अग्रे धियते स्थाप्यते इति दधातेः कर्मणि क्तः) मन्त्राद्युपदेशार्थं सर्वोपरि स्थापितः पुण्यादिकर्मणि उपदेशको गुरुः इति यावत्। गौतमः; अहल्यायां जातः गोतमस्य महर्षेः तनुजः; शतानन्दः तन्नामधेयः; एषः हि सर्वजनविदितः जनकपुरोधाः। सम्बन्धिनः; अभिनवविवाहजन्यसम्बन्धवतः ऋषित्वादात्मीयांश्च; शिष्टादीन् अर्चति सबहुमानं प्रत्युद्गच्छति।(अत्र प्राकरणिकयोः शतानन्दजनकयोः कर्तृत्वेन एकस्यामर्चनक्रियायामन्वयात् तुल्ययोगिताऽलङ्कारः।)॥१६॥
रामः।द्रष्टव्यमेतत्।-
जनकानां रघूणाञ्च सम्बन्धः कस्य न प्रियः ?।
यत्र दाता ग्रहीता च स्वयं कुशिकनन्दनः॥१७॥
स्वगौरवाभ्युदयैकनिदानस्य कुशिकनन्दनस्योपरि समुचितां सुदृढाञ्च भक्ति प्रदर्श्य जनकरघुवंशसम्बन्धमखिललोकहितकरत्वेनोत्कीर्तयति जनकानामिति।- रघोः गोत्रापत्यानीति रघवस्तेषाम्।जनकानां जनकवंशीयानाम्।उभयत्व तद्राजत्वात् सञ्ज्ञायां बहुष्वञो लुक्।) सम्बन्धः विवाहनिबन्धनमित्यर्थः; कस्य जनस्य न प्रियः प्रीतिकरः ? यत्र यस्मिन् वैवाहिके सम्बन्धः; कुशिकनन्दनः राज्ञः कुशिकस्य पौत्रः विश्वामित्रः स्वयं दाता दानकर्ता ग्रहीता च। उभयोरेव कुलयोः पूज्यत्वात् विश्वामित्रे दातृत्वग्रहीतृत्वापचारः। ( ‘कुशिकनन्दनः’ इति पदोपादानात् प्राक् विश्वामित्रस्य क्षत्रत्वात् तद्भावेनैवाऽसौ महाभागः इदानीं कठोतरपस्तेजोलब्धस्य ब्रह्मर्षित्वस्याभिमानं परिहृत्य परमसूहृद्रूपतया अस्माकमनिशं सौख्यमावहतिइति व्यज्यते, अतश्चोभयोरेव कुलयो भूरीणां दानग्रहप्रयोजकव्यापाराणामनुष्ठानात् महोपकारकत्वेन दातृत्वग्रहीतृत्वप्रशंसा तदीया सुसङ्गता अविरुद्धा चैवेति भाव्यम्। उभयकुलपूज्यत्वात् तदाज्ञया कन्यादानग्रहणयोः सम्पन्नत्वाच्चेति भावः। अत एवात्रोदात्तालङ्कारः,-प्रस्तुतेऽस्मिन् वैवाहिकसम्बन्धे महत्वमावेदयितुं तत्सम्बन्धितपोधनविश्वामित्रमहत्वस्योत्कीर्तनात्। तथा हि- ‘यद्वाऽपि प्रस्तुतस्याङ्गं महतां चितं भवेत्’ इति दर्पणः।)॥१७॥
सीता।एदे क्खु तक्कालकिदगोदाणमङ्गला चत्तारो भादरो बिआहदिक्खिदा (ज) तुह्मे।अह्मो जाणामि; तस्मिञ्ज्जेब प्पदेसे तस्मिञ्ज्जेब काले बत्तामि। (झ)
एते खलु तत्कालकृतगोदानमङ्गलाश्चत्वारो भ्रातरो विवाहदीक्षिता यूयम्।अहो जानामि; तस्मिन्नेव प्रदेशे तस्मिन्नेव काले वर्ते।
(ज) तत्कालेत्यादि।-स एव कालः तत्कालः, विवाहप्राक्कालः इत्यर्थः (तत्कालस्य अतीवाह्लादकरत्वेन तेषु प्रसिद्धत्वात् तस्य तच्छब्देनोपादानमिति बोध्यम् )। तस्मिन् कृतं गवां केशान् दानं छेदनं तदेव मङ्गलं शुभकर्म येषां ते तथोक्ताः। ( ‘गौर्नादित्ये बलीवर्दे क्रतुभेदर्षिभेदयोः। स्त्री तु स्याद्दिशि भारत्यां भूमौ च सुरभावपि। पुंस्त्रियोः स्वर्गवज्राम्बुरश्मिदृग्वाणलोमसु॥इति विश्वः)। ( ‘दो छेदे’ इति दैवादिकस्य दोधातील्यः) अथवा गावः लोमानि, केशाः इत्यर्थः, दीयन्ते खण्ड्यन्ते यत्र कर्माणि इति अधिकरणव्युत्पत्या केशान्ताख्यं क्षौरकर्म उच्यते, तदेव मङ्गलं माङ्गलिकं कर्म ; तत् कृतं यथाशास्त्रमैत्विग्भिरनुष्ठितं येषां तथोक्ताः ; यथाविधि तत्कर्मनिष्पादनात् शुभां सुषमामादधतः इत्यर्थः। तथा हि मनुः,- ‘केशान्तः षोडशे वर्षे ब्राह्मणस्य विधीयते। राजन्यबन्धोर्द्वाविशे वैशस्य ह्यधिके ततः॥ ‘इति। अतः रघौ कालिदासः,- ‘‘अथास्य गोदानविधेरनन्तरं विवाहदीक्षां निरवर्तयत् गुरुः ‘इति। एतद्धि कर्म विवाहात् प्राक् क्रियते। केचित् तु-गवां पयस्विनीनां धेनूनां दानं पात्रेषु त्यागः तद्रूपं वा माङ्गलिकं कर्म ; दम्पत्योः दीर्घायुःकामनयैवेतत् क्रियते इति व्याचक्षते। विवाहदीक्षिताः,-उद्वाःसंस्कृताः (दीक्षधातोः भौवादिकस्य कर्तरि क्तः)।
(झ) अहो इति।-जानामि अनुबवामि मन्ये इत्यर्थः, अहं तस्मिन्नेव प्रदेशे जनकालये विवाहाधिष्ठितस्थाने, तस्मिन्नेव काले-हरधनुर्भङ्गादिकाले इत्यर्थः, वर्ते-अस्मि। अहो चित्रकारिणा अपूर्वमालिखितं, यतः स एव कालः देशश्च इदानीम् अतीतः दूरस्थः अपि प्रत्यक्षीभूततया आभाति नः। (अत्रोत्प्रेक्षाऽनुप्राणितः भाविकालङ्कारः)।
रामः। एवम्।(ञ)-
समयः स वर्तत इवैष यत्र मां समनन्दयत् सुमुखि गौतमार्पितः।
अयमागृहीतकमनीयङ्कण स्तव मूर्तिमानिव महोत्सवः करः॥१८॥
(ञ) एवम्-अस्त्येवेति शेषः, यद्वदसि तत्थैवेत्यर्थः।
इदानीं रूपभूषणादिरूपैरुद्दीपनविभावैरुद्बुद्ध-नायकगतं पूर्वरागमभिधातुं पुरस्तावत् तद्गतमनुभवमभिव्यनक्ति, समय इति।-हे सुमुखि स एष समयः, -वैवाहिकः कालः, वर्तते इव-अतीतोऽपि इदानीन्तन इवानुभूयते इत्यर्थः। यत्र-यस्मिन् समये, सम्प्रदानसमये इत्यर्थः, (एष हि चिरन्तनः सदाचारः प्रचरति, तथा हि भवदेवः,- ‘ततो जामाताचान्तः मङ्गलौषधिलिप्तेन दक्षिणहस्तेन तादृशमेव कन्यायाः दक्षिणहस्तं स्वहस्तोपरि निदध्यात्’ इति)। अगृहीतं परिहितं, कमनीयं सुन्दरं कङ्कणं वलयं वैवाहिकसूत्रं वा येन तथाविधः, समन्ताद्धृतरुचिरहेमवलयः इत्यर्थः, ‘कङ्कणं करभूषायां हस्तसूत्रे च शेखरे ‘इति हैमः। (एतेन सुमुखीतिपदसमभिव्याहारात् सीतायाः वदनकमलचारुताऽतिशयित्व करुणालसौदुमार्यभूयत्वञ्च ध्वनितम्) ; अथवा-आगृहीताः शृङ्गारमूलकसात्विकभावविशेषाणां स्वेदवेपथुरोमाञ्चादीनामुदयात् सम्यक्तया स्वीकृताः कमनीयाः स्पृहणीयाः कङ्कणाः तदाकाराः स्वेदजललवाः यस्मिन् तथाविधः, अयं तव करः, मूर्तिमान् सविग्रहः, महोत्सवः महामह इव मां समनन्दयत् नितरामपिप्रयदित्यर्थः। (अत्र

पूर्वार्धं अतीतस्यापि कालस्य इदानीन्तनत्वेन उत्कटैककोटिकतया प्रतीयमानत्वात् भावाभिमानिनी क्रियोत्प्रेक्षा ; परार्द्धेऽपि तथैव महोत्सवत्वरूपगुणावगाहितया गुणोत्प्रेक्षा; ताभ्याञ्चाद्भुतस्य भूतस्य वस्तुनः प्रत्यक्षायमाणत्वेन अभिधानात् विच्छीत्तिविशेषाद्यभिधायकतया भाविकालङ्कारः ध्वनितः; प्राक्प्रत्यक्षीभूतानां हि वस्तूनामुपवर्णने इदानीं प्रत्यक्षायमाणत्विक्तेरिति)।मञ्जिभाषिणी वृत्तम्।- ‘सजसाजगौ भवति मञ्जुभाषिणी ‘इति लक्षणात्।वृत्तमिदं हि त्रयोदशाक्षरपादच्छन्दसां २८९६ तमप्रस्तारान्तर्भूतम्॥१८॥
लक्ष्मणः।इयमार्या; इयमपि आर्या माण्डवी; इयमपि वधूः श्रुतकीर्तिः।(ट)
सीता।बच्छ इअं पि अबरा का ? (ठ) वत्स इयमपि अपरा का ?
लक्ष्मणः।(सलज्जस्मितं स्वगतम्) अये ऊर्मिलां पृच्छति आर्या भवतु अन्यतः सञ्चारयामि।(ड)
(ट) चित्रे हस्तं निर्दिश्य अभिधत्ते इयमिति।- इयमार्या-भवती; (सीतां प्रति इयमुक्तिः)।माण्डवी; राजर्षेः जनकस्य कनीयसः भ्रातुः कुशध्वजस्य ज्येष्ठा कन्या भरतपत्नी।अनयोस्तु ज्येष्ठभ्रातुः भार्यात्वेन मातृसमानत्वात् आर्यापदेनाभिधानम् ; तथा हि बृहस्पतिः; –
मातुः स्वसा मातुलानी पितृव्यस्त्री पितृश्वसा।
श्वश्रूः पूर्वजपत्नी च भातृतुल्याः प्रकीर्तिताः॥ ‘इति।
श्रुतकीर्तिः;-शत्रुघ्नपत्नी कुशध्वजस्य कनिष्ठा कन्या; कनिष्ठभ्रातुः पुत्रसदृशत्वात् तद्भार्यायाः स्नुषात्वेनाभिधानम् ; तथा हि मनुः –
पितेव पालयेत् पुत्रान ज्येष्ठो भ्रातृन् यवीयसः।
पुत्रवच्चानुवर्तेरन् ज्येष्ठे भ्रातरि धर्मतः॥ ‘इति।
(ठ) महामनाः लक्ष्मणः ज्यायसां सोदराणां सविधे सदाचारं सम्यक् अक्षतमेव विधातुं स्वविनीतत्वञ्च दर्शयितुं लज्जया स्वपत्नीमूर्मिलामप्रदर्श्य माण्डवीतः प्रभृति चित्रं दर्शयितुमारेभे; तद्दृष्ट्वा अपारप्रणयपीयूषधाराप्रवाहिणी मुग्धा वैदेही अप्रतिमं वात्सल्यं विकाशयितुं पृच्छति;-वत्स इत्यादि।
(ड) सलज्जेति। लज्जया सह वर्तमानं सलज्जं, तथाविधं स्मितमीषद्धसन यस्मिन् कर्मणि तत्। स्वस्त्रीविषयकप्रश्नोदयात् लज्जा मृदुहसितञ्च युगपदेवोदियायेत्यर्थः। स्वगतम्-आत्मगतमभिदधे इत्यर्थः।- ‘अश्राव्यं खलु यद्वस्तु तदिह स्वगतं मतम् ‘इति लक्षणात्। भवतु-सत्यप्येवं तथापीत्यर्थः, अन्यतः-भयानकरसभावबहुले आलेख्ययान्यस्मिन्नंशे इति यावत्, सञ्चारयामि-आर्यायाः दृष्टि विनिवेशयामीत्यर्थः, ऊर्मिलावृत्तान्तं विस्मारतितुमिति भावः।
(प्रकाशम्) आर्ये दृश्यतां द्रष्टव्यमेतत्।अयञ्च भगवान् भार्गवः।(ढ)
सीता।(ससम्भ्रमम्)।कम्पिदह्मि। (ण)
रामः।ऋषे नमस्ते।
लक्ष्मणः।आर्ये पश्य अयमार्येण -’ (इत्यर्धोक्तेः) (त)
रामः।(साक्षेपम्)।(थ) वत्स बहुतरं द्रष्टव्यमस्ति।अन्यतो दर्शय।(द)
कम्पिताऽस्मि।
(ढ) प्रकाशम् इति।- ‘सर्वश्राव्यं प्रकाशं स्यात् ‘इति लक्षणात् स्फुटमभिधत्ते इत्यर्थः। द्रष्टव्यमेतत्-द्रष्टुमुचितं भार्गवविजयालेख्यं, रामस्य विजयवार्तासंसृष्टत्वादेतस्येत्यर्थः, पत्युः सर्वतः कीर्तेः प्रथमेन सतीनां महाह्लादकरत्वाद्वा इत्यर्थः। भगवान्-त्रिलोकीपूज्य इत्यर्थः, भार्गवः-परशुरामः। उद्वाहक्रियां समाप्य मिथिलायाः प्रत्यावृत्तानां रामादीनां निधनाय क्षत्रान्तकः परशुरामः हरधनुर्भङ्गात् तद्वीर्यमसहिष्णुः पथि उदीयमानः अभूत्, रामस्तु तं पराजिग्ये, इति रामायणी वार्ता।
(ण) ससम्भ्रममिति।-भीत्यादिजनितत्वरया सहितम्। सम्पिता-वेपथमती। भार्गवस्य भीष्मवपुषः समालोकनात् भयानकरसावेशात् कम्पनं वेदितव्यम्।
(त) आर्येण इति। वैष्णवं शरासनं समारोप्य समाकृष्टतेजाः निगृहीत इति वाक्यशेषः, अुञ्च भगवान् भार्गवः इति पूर्वेणान्वयः।
(थ) साक्षेपमिति। सप्रतिषेधम्। लक्षणसमीरितं वचः प्रतिषिध्येत्यर्थ अथवा, आक्षेपेण-कष्टेन सह। ( ‘क्षिपु निरसने’ इति धातोः भावे घञि रूपम्)।
(द) वत्सेत्यादि।-भगवतः भूसुरस्य परशुरामस्य पराबवोत्कीर्तनस्य सतामननुमतत्वात्; प्रत्युत; महतां निन्दाश्रवणस्य प्रत्यवायजनकत्वात् स्ववीर्ययशसः च आत्मना श्रोतुमयोग्यत्वात् तत्कथनव्यवसायात् लक्ष्मणः प्रतिषेधितः ; (एतेन अनात्मश्लाघाकरणात् नायकस्य धीरोदात्तत्वं सूक्तिमिति बोध्यम्।तथा हि; -‘अविकत्थनः क्षमावान् अतिगम्भीरो महासत्वः।स्थेयान् निगूढमानी धीरोदात्तो दृढवतः कथितः॥ ‘इति)।अन्यतः दर्शय-अन्यत्र लिखितं वस्तु निभालयेत्यर्थः।
सीता।(सस्नेहबहुमानं निर्वर्ण्य)।सुष्ठु; सोहसि अज्जउत्त एदिणा बिणअमाहप्पेण।
लक्ष्मणः।एते वयमयोध्यां प्राप्ताः।
सस्नेहबहुमानमिति।- रामस्य धीरोदात्तोचितव्यवहितं दृष्ट्वा तस्मिन् सीतायाः निर्भरस्नेहाविर्भावः; सत्यपि तस्मिन् महति वीर्ये; अत एव द्विजस्योपरि तदाहितत्वेन निन्द्यत्वेन तद्दर्शनौत्सुक्यपरिवर्जनदर्शनात् बहुमानश्च; ताभ्यां सह वर्तमानं यथा तथेत्यर्थः।सुष्ठु-प्रशंसार्थकमव्ययम्।विनयमाहात्म्येन-विनयस्य प्रागुपदर्शितस्य माहात्म्येन महिमभूयस्तयेत्यर्थः; (एतेन महतः भार्गवस्य निकृतिरूपं महाजनलाघवं; स्वविजयरूपं गौरवञ्च द्रष्टुमशक्यत्वेन; राघवस्य माहात्म्यम्; अतिविनयित्वञ्च सूच्यते)।
रामः।(सास्त्रम्)।(ध) स्मरामि हन्त स्मरामि।-
जीवत्सु तातपादेषु नवे दारपरिग्रहे।
मातृभिश्चिन्त्यमानानां ते हि नो दिवसा गताः॥१९॥
सुष्ठु शोभसे आर्यपुत्र एतेन विनयमाहात्म्येन।सीता।(सस्नेहबहुमानं निर्वर्ण्य)।सुष्ठु; सोहसि अज्जउत्त एदिणा बिणअमाहप्पेण।
लक्ष्मणः। एते वयमयोध्यां प्राप्ताः।
रामः।(सास्त्रम्)।(ध) स्मरामि हन्त स्मरामि।-
जीवत्सु तातपादेषु नवे दारपरिग्रहे।
मातृभिश्चिन्त्यमानानां ते हि नो दिवसा गताः॥१९॥
सुष्ठु शोभसे आर्यपुत्र एतेन विनयमाहात्म्येन।
(ध) सास्रमिति।विदेहात् (वर्तमानाभिधा ‘त्रिहुत्) अयोध्यामुपगतस्य राघवस्य; कियद्दिवसानन्तरमेव तद्राज्याभिषेचनमनुतिष्ठतः पितुः स्वर्गतिमनुस्मृत्य निर्भरशोकसविग्रस्य; अयोध्यावृत्तान्तश्रवणसमकालं हि निर्भरम् अश्रुपातः अजायत इत्यवधेयम्।हन्त-खेदे।स्मरामि;-स्मरामीति द्विरावृत्तिः गुरुवियोगकृतोद्दण्डसन्तापद्योतिका;-
विवादे विस्मये हर्षे शोके दैन्येऽवधारणे।
प्रमादने सम्भ्रमे च द्विस्त्रिरुक्तिर्न दुष्यति॥ ‘इत्याप्तवचनात्।
तत्कालसम्भूतमुदन्तजातमिदानीं स्मृतिपथमारूढमित्यर्थः।तद्वृत्तान्तस्य शोकसङ्कुलत्वात् तस्वेगं सोढुमशक्नुवतः रामस्य सखेदोक्तिरयम्।
शोककारणानां संस्मारकतां विशदीकर्तुं स्मरणप्रकारमभिदधाति, जीवत्स्विति।-तातपादेषु जनके ‘एकत्वं न प्रयुञ्जीत गुरुवात्मनि चेश्वरे ‘इत्यादि- स्मरणात् गौरवात् बहुवचनम्। (पादशब्दप्रयोगस्तु तेषामतिपूज्यत्वद्योतनाय, ‘उत्तमानां स्वरूपं तु पादशब्देन भण्यते’ इति दर्शनात्। स्वर्गतस्य पितुः नामोच्चारणस्य सपदि शोकावेगकरत्वात् गुरुनामग्रहणप्रतिषेधाच्च दशरथ इति नामग्रहणं नाकारि इत्यवधेयम्)। जीवत्सु विद्यमानेषु सत्सु, नवे दारपरिग्रहे परिणये सति, मातृभिः कौशल्यादिभिः चिन्त्यमानानां कथं हि एतेषां समयः सुखेन गमिष्यति, इत्थं सततं शुभमनुध्याय सस्नेहं परिवर्द्धमानानां, नः अस्माकम्, (दशरथस्य सार्द्धसप्तशती पत्न्यः आसन्, तासु तिस्रो मुख्याः। तत्रापि महिष्याः कौशल्यायाः गर्भसम्भूतस्य रामस्य सुखवर्द्धनाय ताः सर्वा एव निष्णाता बभूवुः। एकस्या एव मातुः सुखलालनत्वं दुर्लभमेव, किमुत सार्द्धसप्तशत्याः, अत उक्तं ‘मातृभिः’ इति। किञ्च तासां सुखाकरवस्तूनां नवनवोद्भावनमपि आसीत्, अत उक्तं ‘चिन्त्यमानानाम्’ इति। सामान्यरक्षकस्य जीवनं सततं हि रक्षितजनानां सुखावहं भवति, निरतिशयसुखानुध्यानरतस्य पितुस्तु सुतरामेव तथेति हृदयम्) ते पूर्वानुभूताः (अत्र अनुभूतार्थविषयत्वात् तच्छशब्दस्य न यच्छब्दव्यपेक्षा; तथाहि- ‘प्रक्रान्तप्रसिद्धानुभूतार्थविषयस्तच्छब्दो यच्छब्दोपादानं नापेक्षते’ इत्याद्युक्तेः) हि दिवसाः अपरिच्छिन्नानन्देकरसाः वाचामगोचराः इत्यर्थः, गताः अतीताः चिरायेति शेषः, कथमपि ते पुनः नैवेदानीं लप्स्यन्ते इत्यर्थः। (अत्र दिवसानां सुखप्रदत्वं, तातपादजीवनरूपे एकस्मिन् कारणे सत्यपि, नवदारपरिग्रहादिरूपाणां हेत्वन्तराणां खले कपोतवत् साहित्येनैकत्रावतरणात् समुच्चयालङ्कारः; अपि चात्र, दिवसपदस्य लक्षणया मुख्यार्थस्य परित्यागेन स्वविशेषरूपार्थान्तरसङ्क्रमणात् अर्थान्तरसङ्क्रमितत्वं ज्ञेयम् )॥१९॥
इदमपि तदा जानकी-
प्रतनुविरलैः प्रान्तोन्मीलन्मनोहरकुन्तलैः।
दशनमुकुलैर्मुग्धालोकं शिशुर्दधती मुखम्।
ललितललितैर्ज्योत्स्नाप्रायैरकृत्रिमविभ्रमै-
रकृत मधुरैरम्बानां मे कुतूहलमङ्गकैः॥२०॥
न केवलं मातापितरौ भवत्याः सुखाय निष्णातौ, त्वमपि तेषां सुखहेतुरासीः, इति नायिकायाः मुग्धत्वमुपवर्णायितं तत्तद्दिवसानां महाह्लादकरत्वं भङ्ग्यन्तरेण प्रतिपादयति, प्रतन्विति। तथा प्रतनुभिः स्वभावसुकुमारवयोजनतया सूक्ष्मैः अथ च विरलैः अनतिनिविडैश्चेत्यर्थः, तथा प्रान्ते कपोलोपान्ते उन्मीलन्तः स्फुरन्तः ये मनोहराः रुचिराः कुन्तलाः केशाः तैः ; अपि च दशनमुकुलैः, दशनाः दन्ताः मुकुलानीव कुन्दकोरका इव तैः उपलक्षितं, तथा मुग्धालोकं-मुग्धो मनोहरः आलोकः

दर्शनं यस्य तथोक्तं सुदृश्यमित्यर्थः, मुखं दधती धारयन्ती, शिशुः शैशवयौवनान्तर्वर्तमाना शिशुप्राया इत्यर्थः ( ‘इयमपि जानकी’ इति कर्त्तृपदेन पूर्वेणान्वयः ) ; ललितललितैः,-ललितेभ्यः ललितैः (इति पञ्चमीसमासः), अथवा अतिशयेन ललितैरतिसुन्दरैरित्यर्थः। ( ‘प्रकारे गुणवचनस्य’ (८।१।१२ पा०) इति द्विर्भावः। ‘ललितं त्रिषु सुन्दरम्’ इत्यमरः) अथवा-ललितात् तन्नाम्ना प्रसिद्धात् सभूभङ्गं करकिसलयावर्त्तनरूपात् स्वैरचरणकमलन्यासादिरूपाच्च स्वाभाविकनायिकाऽलङ्करणात् हेतोः, तद्वत्तयेति भावः, ललितैः मञ्जुलैः हृदयग्राहिभिरित्यर्थः, (तथा हि- ‘सुकुमारतयाऽङ्गानां विन्यासो ललितं भवेत्’ इति लक्षणात् ) ज्योत्स्नप्रायैः,-आनन्दकरत्वात् कौमुदीसदृशैर्लावण्यमयैरित्यर्थः, अतीव धवलैरिति यावत्, (अत्र प्रायशब्दः प्रचुरवाची, ‘जलप्रायो देशः’ इतिवत् मयूरव्यंसकादिवत् समासः); अकृत्रिमविभ्रमैः,-नास्ति कृत्रिमो विभ्रमः विलासः भङ्गीविशेषः येषु, तथाविधैः, अनुद्भिन्नयौवनतया अशिक्षितकृत्रिमविलासैः इत्यर्थः, मधुरैः,-नेत्रानन्दकरैः कोमलैः, अङ्गकैः (अल्पार्थे कन्) तनुतरैरित्यर्थः, मे मम, अम्बानां मातणां, कुतूहलं दर्शनौत्सुक्यं कियद्धि नाम आनन्दमित्यर्थः, अकृत अजनयत् (करोतेः लुङि रूपम्। कृञः आत्मन्पदेन रामाम्बाकुतूहलकरणफलं सीतायाः अवगम्यते कर्त्रभिप्रायिकत्वादित्यवधातव्यम् )। सीतायाः शुद्धान्तमध्युषितत्वेन अन्येषां तद्दर्शनासम्भवात्, मातणां पुनः तस्यां स्नेहातिशय्यञ्च द्योतयितुम् अम्बानामितिपदमुपात्तमिति सङ्क्षेपः।
(अत्र मुग्धनायिकायाः यथावत् असाधारणचेष्टादीनामुपवर्णनात् स्वभावोक्त्यलङ्कारः, अपि च कुतूहलरूपकार्यस्य बहूनां कारणानां खले कपोतवदेकत्र समावेशात् समुच्चयालङ्कारः; ‘दशनमुकुलैः’ ‘ज्योत्साप्रायैः’ इत्युभयत्र ‘लुप्तोपमा’ इत्येषामाङ्गाङ्गिभावतयाऽवस्थानात् सङ्करः )।
वृत्तं हरिणी।- ‘नसमरसला गः षड्-वेदैर्हयैर्हरिणी मता’ इति तल्लक्षणात्। तच्च सप्तदशाक्षरपादच्छन्दसां ४६११३ तम प्रस्तारान्तर्गतम्॥२०॥
लक्ष्मणः।एषा मन्थरा
रामः।(अनन्तरमन्यतो दर्शयन्)।(न) देवि वैदेहि –
इङ्गुदीपादपः सोऽयं श्रुङ्गबेरपुरे पुरा।
निषादपतिना यत्र स्निग्धेनासीत् समागमः॥२१॥
(न) अनुत्तरमिति।- तातविनाशादिविपदातिनिदानत्वात् कैकयीसंवादसंवलि-तायाः तदीयदास्याः मन्थरायाः संवादे कामपीहामकृत्वैव अन्यतः दृष्टिमदितेति बोध्यम्।
इङ्गुदीति।- सः अयं पुरोवर्ती चित्रित इत्यर्थः, शृङ्गबेरपुरे-गृहस्य नगरे, (अधुना ‘चुनार’ इति ख्याति) इङ्गुदीपादपः तापसतरुवृक्षः, यत्र वृक्षमूले, पुरा वनवासावसरे, स्निग्धेन मित्रेण ( ‘वयसः स्निग्धः सवयाः’ इत्यमरः) निषादपतिना गृहेन, सहेत्यर्थः, समागमः सम्मिलनम् आसीत्॥२१॥
लक्ष्मणः।(विहस्य स्वगतम्)।अये मध्यमाम्बावृत्तान्तोऽन्तरित आर्य्येण (प)
सीता।अह्मो एसो जडासञ्चमणबुत्तन्तो। (फ)
लक्ष्मणः।पुत्रसङ्क्रान्तकक्ष्मीकैर्यद् वैद्धेक्ष्वाकुभिः कृतम्।
धृतं बाल्ये तदार्येण पुण्यमारण्यकव्रतम्॥२२॥
अहो एषः जटासंयमनवृत्तान्तः
(प) विहस्य इति।-सम्मितमित्यर्थः। मध्यमेत्यादि-मध्यमायाः द्वितीयायाः अम्बायाः जनन्याः, अन्तरितः,-निह्नुतः गोपायित इत्यर्थः ; (तद्वृत्तान्तस्य दुःखोद्दीपकत्वात् अशुभकरत्वात् वा परिहृतः ; अन्तरयतेः नामधातोः कर्मणि क्तस्य रूपम्। ‘वृत्तान्तः’ इत्यत्र ‘वृत्तम्’ इति पाठस्तु समीचीनः। तदर्थस्तु,-वृत्तं चरितं वनप्रस्थापनरूपम्। वृत्तान्तमिति पाठे-वृत्तान्तमाचरितं, स्वरूपार्थे अन्तशब्दस्य क्लीबलिङ्गत्वात् वृत्तान्तमित्यस्य क्लीबत्वम्।
(फ) अही- विस्मये; वसुधाऽऽधिपत्ये व्रियमाणस्य राघवस्य को नामाऽयमवस्थाविपरिणामः, दैवस्याप्रतिरुद्धप्रसरत्वात्, एतदेवात्र विस्मयकारणमवधेयम्। जटासयमनवृत्तान्तः,-जटाबन्धनव्यापारः। पुरा हि वनगमनाऽवसरे एतस्मिन् शृङ्गबेरपुरे गुहेन रामलक्ष्मणयोः जटाः नियमिताः इति, रामायणी वार्ता।
तदेवेदानीं सविशेषं व्यक्तीकर्त्तुमुदारमार्य्यवृत्तं प्रस्तौति, पुत्रेत्यादि।-पुत्र सङ्क्रान्तलक्ष्मीकैः,-पुत्रनिहितराज्यश्रीकैः पुत्रन्यस्तराज्यशासनभारैः इति यावत्
अथवा पुत्रेषु सङ्क्रान्ता प्रत्नाश्रयविगमात् निराश्रया सती नवीनाश्रयभूतेषु तेषु स्वतः सङ्क्रान्ता लक्ष्मीर्येषां तथाभूतैः ( ‘उरःप्रभृतिभ्यः कप्’ (५।४।१५१ पा०) इति कपि, ‘न कपि’ (७।४।१४ पा०) इति ह्रस्वप्रतिषेधश्च )। वृद्धेक्ष्वाकुभिः,-गलितवयोभिः इक्ष्वाकुवंशीयैः, यत् पुण्यं पावनम्, आरण्यकव्रतम्-(अरण्ये भवाः इत्यर्थे घञ्) आरण्यकाः वनवासिनः तेषां व्रतं नियमः, वैखानसानुपालितमित्यर्थः, ( ‘आरण्यकं व्रतम्’ इति पाठे तु,-आरण्यकशब्दात् पुनः अण् इदमर्थे, अर्थस्तु उभयत्र समानः) कृतम्-अनुष्ठितं, तत्-तत्सदृशं व्रतं, पित्राज्ञापालनानुरोधात् धर्म्यम् अरण्यवासादिरूपम्, आर्य्येण-सतां गृह्येण, पूज्येन रामेणेत्यर्थः। (एतेन श्रद्धालुतयैव तत् स्वीकृतं, न तु लोकापवादभयादिति बोध्यम् )।
बाल्ये-नवे वयसि, धृतम्-अवलम्बितम्। यदेव पुरा पुत्रवद्भिः उपभुक्तराज्येश्च इक्षाकुभिः वलीतोपहते वयसि दृढं धर्म्यं व्रतमाचरितम् आर्य्येण तु तदेव प्रथमे वयसि परिगृहीतमिति महदेतदाश्चर्य्यकरमित्यर्थः। (अत्र वृद्धेक्ष्वाकूणामारण्यकव्रतधारणमार्य्यस्याऽसम्भवत् अपि तत्सदृशव्रतधारणमवगमयत् वृद्धेक्ष्वाकूणां बालस्यार्य्यस्य च बिम्बप्रतिबिम्बभावं बोधयति, अन्यकृतान्यधर्मवहनासम्भवात्, अत एवात्र असम्भवद्वस्तुसम्बन्धरूपा निदर्शना ; अपि च वृद्धत्वरूपकारणस्यऽसद्भावेऽपि ओतुकारण्यकव्रतरूपकार्य्यस्य उदयात् विभावनालङ्कारः, ताभ्याञ्च, बालस्य राघवस्य वृद्धेक्ष्वाकुभ्यः आधिक्यप्रतीतेः व्यतिरेकालङ्कारः व्यज्यते इत्यलङ्कारेणालङ्कारध्वनिरिति ध्येयम् )। हितुर्य्यपादयोः चतुर्थवर्णात् परं जगणस्य वर्त्तमानत्वात् पथ्यावक्त्रं वृत्तम् ;- ‘युजोः चतुर्थतो जने पथ्यावक्तं प्रकीर्तितम्’ इति लक्षणात्॥२२॥
सीता।एसा पसणपुणसलिला भअबदी भाईरही। (ब)
रामः।देवि रघुकुलदेवते (भ) नमस्ते।-
एषा प्रसन्नपुण्यसलिला भगवती भागीरथी
(ब) प्रसन्नेत्यादि।-प्रसन्नं कलधौतधवलं निर्म्मलं पुण्यं पावनञ्च सलिलं यस्याः तथाभूता, भागीरथी-भगीरथेन आनीता ; स्वान् पूर्वपुरुषान् समुद्धर्तुमित्यर्थः।
(भ) रघुकुलदेवते इति। रघोः कुलं सन्ततिः तस्य देवता अधिदेवता इत्यर्थः, (ब्रह्मर्षिकपिलशापविदग्धान् सगरसुतान् समुद्धर्त्तुं भगीरथः स्वर्धुनीं पृथिवीमानिनाय, स्वार्हपुरुषान् तद्विमलपयसा पावयामास च, अतो हि रघोः सुताः तामधिदेवतामिवाऽमन्यन्त )।
तुरगविचयव्यग्रानुर्वीभिदः सगराध्वरे।
कपिलमहसाऽमर्षात् पृष्टान् पुरा प्रपितामहान्।
अगणिततनूपातं तप्त्वा तपांसि भगीरथो।
भगवति तव स्पृष्टानभ्दिश्चिरादुददीधरत्॥२३॥
कथं हि सा भगीरथी तदन्ववायस्य पावनी, रघुकुलदेवतेव च नियतममानि रघुभिः, तदेव विवृणोति, तुरगेत्यादि।-हे भगवति पुरा पूर्व्वं ( ‘पुरा’ इत्यत्र ‘पितुः’ इति पाठान्तरं दृश्यते, तत्तु प्रपितामहानित्यनेनान्वितम् कृत्वा पितुः दिलीपस्य प्रपितामहानिति केचन व्याचक्षते। तत्तु रामायणविरोधात् उपेक्षितमस्माभिः। यतः सगरस्य सौमतेयाः षष्टिसहस्रसुताः, असमञ्जस्य (विष्णुपुराणे तु ‘असमञ्जम्’ शब्दः पठ्यते) वैमात्रेयाः भ्रातरः, भगीरथस्यैव प्रपितामहस्य वैमात्रेयभ्रातरः भवन्ति, न तु तत्पितुः दिलीपस्येति बोध्यम्)। सगराऽध्वरे-सगरस्यास्मत्पूर्वपुरुषस्य राज्ञः यज्ञे हयमेधे इत्यर्थः, तुरगविचयेत्यादि-तुरगस्य अश्वमेधीयस्य वाजिनः इन्द्रेणापहृत्य पातालं नीतस्येत्यर्थः, विचये अन्वेषणे व्यग्रान्-उत्सुकान् उर्वीभिदः,-यज्ञदीक्षितस्य सगरस्याज्ञया उर्वीं पृथिवीं भिन्दन्ति इति ये तथाविधाः, ( ‘सत्सुद्विषद्रुहदुह’ (३।२।६१ पा०) इति क्विप्) मर्त्ये अश्वान्वेषणे व्यर्थप्रयत्नाः भूत्वा, पातालगमनार्थं भुवं दीर्य्यन्तः इत्यर्थः। तथा हि आदिकाण्डे रामायणे एकोनचत्वारिंशाऽध्याये –
‘यावत् तुरगसन्दर्शस्तावत् खनत मेदिनीं।
तमेव हयहर्त्तारम् मार्गमाणा ममाज्ञया॥
दीक्षितः पौत्रसहितः सोपाध्यायगनस्त्वहम्।
इह स्थास्यामि भद्रं वो यावत्तुरगदर्शनम्॥
पश्चात्, अमर्षाद्-कोपात्, कपिलस्य महामुनेर्महसा तेजसा, प्लुष्टान्-दग्धान्, भस्मसात् भूतानित्यर्थः, ( ‘प्लुष दाहे’ कर्मणि क्तः) तथा हि, तत्रैव –
‘ततस्तेनाऽप्रमेयेण कपिलेन सहात्मना।
भस्मराशीकृताः सर्वे काकुत्स्थ सगरात्मजाः॥’ इति।
प्रपितामहान् -सगरस्य नरपतेः पत्न्याः सुमत्याः तनयान्, षष्टिसहस्राणीत्यर्थः। तथा हि तत्रैव अष्टविंशाध्याये- ‘अथ काले गते तस्य ज्येष्ठा पुत्रं व्यजायत।
असमञ्ज इति ख्यातं केशिनी सगरात्मजम्॥
सुमतिस्तु नरव्याघ्र गर्भन्तुम्बं व्यजायत।
षष्टिः पुत्रसहस्राणि तुम्बभेदात् विनिःसृताः॥’ इति।
असमञ्जस्य पितामहत्वेन तद्वैमात्रेयाणां षष्ठिसहस्रसङ्ख्याकानां सुमतिसुतानामपि तथात्वमवधेयम्। भगीरथस्तद्वंशीय आसीत्। –
‘सगरादसमञ्जस्तु असमञ्जादथांऽशुमान्।
दिलीपोंऽशुमतः पुत्रो दिलीपस्य भगीरथः॥
अपि च ‘दिलीपस्य महातेजाः श्रुत्वा पैतामहं वधम्।
दुःखोपहतया बुद्ध्या निश्चयं नाऽध्यगच्छत॥
कथं गङ्गाऽवतरणं कथं तेषां जलक्रिया।
तारयेयं कथं चैतानिति चिन्तापरोऽभवत्॥
तस्य चिन्तयती नित्यं धर्मेण विदितात्मनः।
पुत्रो भगीरथी नाम यज्ञे परमधार्मिकः॥
इत्यादि रामायणम्। अगणितेत्यादि-अगणितः उपेक्षितः अविचारितः वा तन्वाः शरीरस्य पातः पतनं शरीरध्वंसः इति यावत् यस्मिन् तपःकर्मणि, ( ‘स्त्रियां मूर्तिस्तनुस्तनू’ इत्यमरः)। तद् यथा तथा चिरात्-चिराय, सहस्रपरिवत्सरान् व्याप्येत्यर्थः, तपांसि तप्ता-तपस्यन् इत्यर्थः ; तथा हि, –
‘भगीरथस्तु राजर्षिः धार्मिकी रघुनन्दनः।
मन्त्रिष्वाधाय तद्राज्यं गङ्गावतरणे रतः॥
तपो दीर्घं समातिष्ठेत् गोकर्णे रघुनन्दन ।
ऊर्ध्वबाहुः पञ्चतपाः मासाहारो जितेन्द्रियः।
तस्य वर्षसहस्राणि घोरे तपसि तिष्ठतः।
अतीतानि महाबाहो तस्य राज्ञः महात्मनः॥ ‘इति।
तपसा स्वर्गादवतारितायाः इति भावः ; तव अद्भिः,-सलिलैः, स्पृष्टान्-अभिषिक्तान्, तान् उददीधरत्-उद्धारयामास। तथा हि तत्रैव –
‘गङ्गायाः सलिलक्लिन्ने भस्मन्येषां महाऽऽत्मनाम्।
स्वर्गं गच्छेयुरत्यन्तं सर्व्वे च प्रपितामहाः॥
अपि च- ‘अथ तद्भसनां राशि गङ्गासलिलमुत्तमम्।
प्लावयत् प्लुतपाप्मानः स्वर्गं प्राप्ताः रघूत्तम॥’ इति।
(धरतेः णिचि लङि रूपम्। अत्र प्रस्तुतभागीरथीवर्णनस्याऽङ्गीभूततया महतां सगरादीनां चरितोपवर्णनस्य प्रस्तुतभागीरथीमहत्त्वव्यञ्जकस्य संस्थितेः उदात्तालङ्कारः )। वृत्तं हरिणी।
पुरा किल वैवस्वतस्य मनोरन्वये सगरो नाम नृपतिरसीत्। तस्य द्वे पत्न्यौ, (ज्येष्ठा केशिनी, अपरा च सुमतिर्नाम) आस्ताम्। स हि महामनाः अप्रजस्त्वात् हिमवन्तं नगाधिपमासाद्य भृगुप्रस्रवणे वर्षशतं तपोऽतप्यत। महर्षेर्भृगोः प्रसादाच्च ज्येष्ठा वंशकरं सुतम् असमञ्जसम् अपरा च षष्टि पुत्रसहस्राणि जनयामास। ततश्च असमञ्जात् अंशुमान्, अंशुमतः दिलीपः, दिलीपाच्च भगीरथः जज्ञे। इति वंशानुक्रमः। अथ पौराणमहिते रतः असमञ्जसः पुरात् पित्रा निर्व्वासितः अभूत्। तत्पुत्रः अंशुमान् सगरस्य मते स्थितः हयमेधमारिभे, सगरस्याज्ञया सुमतितनयाः षष्टिसहस्रसङ्ख्याताः हयरक्षामकार्षुः। पथि वासवस्तु तदश्वमपहृत्य पाताले तपस्यतः कपिलस्य सकाशं संस्थाप्याऽपसृतः। ते तु अन्विष्यन्तः महीं, पश्चात् पातालं गताः, अथ ते महर्षिमश्वाऽपहारकं मत्वा क्रुद्धाः तं निर्भत्सयितुमारेभिरे, ततः षष्टिसहस्रं सगरसुताः कपिलमहसा भस्मीभूताः अभवन्। तेषामुद्धरणाय अंशुमान् ततः दिलीपः कठोरं तपः अन्वतप्त, न तु तानुद्धर्तुमीष्टे स्म, अथ भगीरथः दिलीपतनयः स्वप्रपितामहान् पावनीभिः गङ्गायाः अद्भिः जलक्रियां कृत्वा तानुददीधरदिति पौराणिकी वार्ता॥२३॥
सा त्वम् अम्ब स्नुषायामरुन्धतीव सीतायां शिवानुध्यानपरा भव।(म)
(म) अम्ब इति।-हे अम्ब जननि अस्मत्कुलाधिदेवता त्वं, स्नुषायां-बध्वां सीतायाम्, अरुन्धती-वसिष्ठपत्नी इव। शिवेत्यादि-शिवस्य शुभस्य अनुध्यानम् अनुचिन्तनं तदेव परं प्रधानं यस्याः तथाविधा, शुभाऽनुध्यायिनी भावेत्यर्थः। (कुलगुरोः पत्न्यां समादराऽतिशय्यसूचनाय जननीवेत्यनुक्त्वा अरुन्धतीवेत्युक्तम्। एतच्च दशरूपककारादिमते बीजानुगुणप्रोत्साहनरूपं सन्ध्यङ्गं वेदितव्यम्, तदुक्तं- ‘बीजानुगुणप्रोत्साहनं भेदः ’ इति एतदेवाह दर्पणकारः। केचित्तु ‘भेदः प्रोत्साहना’ इति वदन्ति। परन्तु तन्मते बीजार्थस्य प्ररोहरूपत्वात् उद्भेदनामकं सन्ध्यङ्गमवधातव्यम्। तथा हि दर्पणे ‘बीजार्थस्य प्ररोहः स्यादुद्भेदः इति लक्षणात् )।
लक्ष्मणः।एष भरद्वाजाऽऽवेदितश्चित्रकूटयायिनि वर्त्मनि वनस्पतिः कालिन्दीतटे वटः श्यामो नाम।(य)
रामः।(सस्पृहमवलीकयति)।(र)
सीता।सुमरेदि वा एदं पदेसं अज्जउतो ? स्मरति वैतं प्रदेशमार्यपुत्रः ?
रामः।अयि।कथं विस्मर्यते ?
(य) भरद्वाजेत्यादि।-भरद्वाजेन मुनिना अविदितः विज्ञापितः ; (पुरा किल ज्येष्ठभ्रातुः उतथ्यस्य गर्भिणीं पत्नीम् उपगतस्य बृहस्पतेः वीर्य्यात्, गर्भस्थबालकेन पद्भ्यां निःसरितात्, यः सुतो जज्ञे, स हि एकस्य क्षेत्रे अन्येन वीर्य्यस्याधानात् द्वाभ्यां‘जाततया ‘द्वाजः’ इति ततः ‘राजन् भर द्वाजमिम्’ इति देववाक्यात् ‘भरद्वाजः’ इति सञ्ज्ञां लेभे। सोऽपि गर्भस्थबालको बृहस्पतेः शापात् जन्मान्धोऽभवत् ‘दीर्घतमाः’ इत्याख्यां लेभे च इति विष्णुपुराणम् ) श्याम इति।-प्रसिद्धः, चित्रकूटयायिनि चित्रकूटपर्व्वताभिमुखगामिनि वर्त्मनि। कालिन्दीत्यादि।-कालिन्द्याः , यमुनायाः तटे, वनस्पतिः,-अपुष्पफलसमन्वितः, वटः,-तरुविशेषः। एवमेव रघौ कालिदासः ,-
‘त्वया पुरस्तादुपयाचितो यः सोऽयं वटः श्याम इति प्रतीतः।
राशिर्मणीनामिव गारुडानां सपद्मरागः फलितो विभाति॥’ इति।
एतस्याधुना प्रयोगे ‘अक्षयवटः’ इति आख्या प्रचरति।
(र) सस्पृहमिति-सस्पृहं सौत्सुक्यमीक्षते इत्यर्थः। रमणीयपूर्वानुभूतवस्तू नामाकाङ्क्षा हि स्पृहेति कथ्यते। तथा हि दर्पणकारः , –
‘आकाङ्क्षा रमणीयत्वात् वस्तुनो या स्पृहा तु सा।’ इति।
अलसलुलितमुग्धान्यध्वसञ्जातखेदात्
अशिथिलपरिरम्भैर्दत्तसंवाहनानि।
परिमृदितमृणालीदुर्बलान्यङ्गकानि
त्वमुरसि मम करत्वा यत्र निद्रामवाप्ता॥२४॥

पूर्वाऽनुभूतसुखानां स्मरणाः स्पृहायाः समुदयात्, तेषां तेषान्तु विस्मरणाऽनर्हत्वप्रतिपादनमुखेन स्पृहाकारणानि स्फुटमभिधत्ते, अलसेति।-यत्र यस्मिन् प्रदेशे त्वम्, अध्वना पथि गमनेन सञ्जातात् समुद्भूतात् खेदात् क्लान्तेः, अलसानि अपटूनि जडानीत्यर्थः लुलितानि शिथिलीभूतानि ईषद्वेपमानानि वा तथापि मुग्धानि निसर्गतः एव मनोहराणि न तु विम्लानानीत्यर्थः, तथा अशिथिलैर्गाढैः परिरम्भैरालिङ्गनैः (बहुवचनमालिङ्गनाऽऽवृत्त्यभिप्रायकं वेदितव्यं ) दत्तं संवाहनं मर्दनं येभ्यः तानि तथोक्तानि ; अध्वगमखेदखिन्नानां प्रतिप्रतीकेषु संवाहितेषु कियच्च क्लान्तिविगमः भवति इति प्रसिद्धः ; तथा परिमृदिताः विदलिताः याः मृणाल्यः (अपचयविवक्षया स्त्रीत्वम्। तथा हि अमरः, ‘स्त्री स्यात् काचित् मृणाल्यादिर्विवक्षापचये यदि’ इति ) ता इव दुर्बलानि कोमलानि च अङ्गान्येव अङ्गकानि, ( ‘अनुकम्पायाम्(५।३।७६ पा०) इति कन् प्रत्ययः )। मम उरसि-वक्षसि, कृत्वा-निधायेत्यर्थः, निद्रामवाप्ता-निद्रिता आसीरस्वपीरित्यर्थः, स इदानीं कथं हि विस्मर्य्यते इत्यर्थः। (केचित्तु-अत्र ‘कतं विस्मर्यते’ इति चर्णकस्य हेतुरूपत्वेन श्लोकस्यास्य निर्देशात् वाक्यार्थहेतुकं काव्यलिङ्गमलङ्कारः। अपरे तु-अस्मिन् चित्रदर्शनव्यापारे पूर्वानुभूततत्तद्विषयाणां स्मृतेः स्मरणालङ्कारं वदन्ति इति। अत्र ब्रूमः,-प्रथममध्वखेदः, तेन च ललितत्वद्वैगुण्यं, ततः आलिङ्गनबाहुल्यं, ततश्च संवाहनता, तेन च वक्षःस्थलग्रत्वं, ततश्च निद्रावाप्तिरिति परं परं प्रति पूर्वपूर्वस्य हेतुतया अवस्थितेः कारणमाला स्यात्’ इति ‘मृणालीदुर्बलानि’ इत्यत्र च लुप्तोपमा ; इत्येतयोः सङ्करः )। वृत्तं मालिनी।- ‘न न म य य युतेयं मालिनी भोगिलोकैः’ इति लक्षणात्। पञ्चदशाक्षरपादच्छन्दःसु ४६७२ तम सङ्ख्यकः प्रस्तारः॥ २४॥
लक्ष्मणः।एष विन्ध्याटवीमुखे विराधसंवादः।(ल)
(ल) विन्ध्याऽटवीमुखे।-विन्ध्यस्य शैलस्य अटवी अरण्यानी तस्य मुखं प्रारम्भः तस्मिन्। विन्ध्याऽरण्यप्रवेशाऽवसरे इत्यर्थः। विराधसंवादः-विराधो नाम कश्चिद्रक्षसः, तस्य संवादी वृत्तान्तः। ( ‘संवादः’ इत्यत्र ‘संरोध’ इति पाठे-विराधकर्त्तृकाऽस्मन्निरोधनम् इत्येवार्थः। तथा हि रामायणम्-
‘तावारोप्य ततः स्कन्धं राघवौ रजनीचरः।
विराधो निनदन् घोरं जगामाऽभिमुखी वनम्॥’ इति )।
सीता।अलं दाब एदिणा ; पेक्खामि दाब अज्जउत्तहत्थधरिदतालबेञ्यदबत्तं अत्तणो दिक्खिणारणप्पबेसारम्भम्।(व)

अलं तावदेतेन ; पश्यामि तावदार्यपुत्रहस्तधृततालवृन्ताऽऽतपत्रमात्मनो दक्षिणारण्यप्रवेशाऽऽरम्भम्।
(व) एतेनेति।-एतेन विराधवृत्तान्तदर्शनेन, अलं किम् ? एतस्याऽनर्थकरस्य परिदर्शनं विफलमित्यर्थः, शोकऽऽवेगविवर्द्धकत्वादित्याशयः। आर्य्यपुत्रेत्यादि।-आर्य्यपुत्रेण स्वहस्तेन धृतं गृहीतं तालवृन्तरूपम् आतपत्रं छत्रं यस्मिन् तथाविधमात्मनः स्वस्य सीताया इत्यर्थः। दक्षिणारण्येत्यादि।-दक्षिणानामकमरस्य तत्र प्रवेशः तस्य आरम्भः व्यवसायः तं प्रेक्षे इत्यर्थः। दक्षिणारण्यप्रवेशसमये आर्य्यपुत्रः मम आतपतापजक्लेशं निवारयितुं स्वहस्तधृततालवृन्तेन मम शिरः प्रच्छायशीतलमकरोदिति भावः। जनस्थानस्य दक्षिणा हि एषा अरण्यानी दृश्यते, अत एवैषा दक्षिणारण्यमित्याख्यां भजते इति।
रामः।
एतानि तानि गिरिनिर्झरिणीतटेषु वैखानसाश्रमतरूणि तपोवनानि।
येष्वातिथेयपरमाः शमिनो भजन्ते नीवारमुष्टिपचना गृहिणो गृहाणि॥२५॥
दक्षिणाऽरण्यसम्पदं विवृणोति, एतानीति।-गिरिनिर्झरिणीनां-गिरिनदीनां, तटेषु तीरेषु, एतानि तानि-पूर्वदृष्टानि इत्यर्थः, वैखानसेत्यादि-वैखानसानां वानप्रस्थतापसविशेषाणाम् आश्रमतरवो येषु तानि तथोक्तानि, तपोवनानि सन्तीति शेषः। येषु तपोवनेषु अतिथये हितम् आतिथेयं ( ‘पथ्यतिथिवसतिस्वपतेर्ढञ्’ (४।४।१०४ पा०) इति ढञ् प्रत्ययः ), अतिथिसेवा एव परमं प्रधानं कर्म येषां ते तथोक्ताः ; यद्वा-आतिथेयेषु परमाः निष्णाताः आतिथ्यनिष्णाः इत्यर्थः, अत एव, नीवारमुष्टिपचनाः,-नीवारमुष्टि मुष्टिमेयतृणधान्यं पचन्ति ये तथोक्ताः, नीवारपाकमात्रेण स्वपोषणं कुर्वन्तः, संयताहाराः इत्यर्थः। शमिनः-शमदमद्युपेता वीतरागाः इत्यर्थः, गृहिणः,-सदाराः वनस्थाः तपस्विनः ‘पुत्रेषु दारान् निक्षिप्य वनं गच्छेत् सहैव वा’ इति स्मृतेः। गृहाणि भजन्ते-अधिवसन्ति। (अत्राऽपि प्रोक्तसम्भोगशृङ्गारो रसः, व्रीडाहर्षादिभिर्व्यभि-चारिभावैः परं परिपोषमागतः ; तथा हि दशरूपकै,- ‘अनुकूलौ निषेवेते यत्राऽन्योऽन्यं विलासिनौ। दर्शनस्पर्शनादीनि स सम्भोगो मुदान्वितः॥ ‘इति। (अत्राऽपि उदात्ताऽलङ्कारः, प्रस्तुतचित्रकूटवनस्थलीमहत्त्वव्यञ्जकतया शमिनामुपवर्णनस्य समुत्थानात्)। वसन्ततिलकं वृत्तम्॥२५॥
लक्ष्मणः।
अयमविरलाऽनोकहनिवहनिन्तरस्निग्धनीलपरिसराऽरण्यपरिणद्धगोदावरीमुःरकन्दरः सन्तमभिन्दमानमेघमेदुरितनीलिमा जनस्थानमध्यगो गिरिः प्रस्रवणो नाम।(श)
(श) अथ कविः करुणविप्रलम्भशृङ्गाररसं समधिकं परिपोषयितुं तदनुगुणं माधुर्य्यगुणमेवाश्रित्य वैदर्भ्या रीत्या समाश्लिष्टां, साडम्बरबन्धौद्धत्यशालिनीं घटनापम्परामादाय ओजोगुणमभिव्यञ्जयितुं समासबहुलैः पदैः गौडीं रीतिमधिकृत्य प्रस्तुतं प्रस्तौति, अयमिति।-अयमालेख्ये पुरतो दृश्यमन इत्यर्थः अविरलैर्निविडैः घनसन्निविष्टेरित्यर्थः, अनसः शकटस्य अकं गतिं घ्नन्तीतिम् न ओकः स्थानं जडतीति वा, अनोकहाः वृक्षाः। ( ‘वृक्षो महीरुहः शाखी विटपी पादपतरुः। अनीकहहः कटः सालः पलाशी द्रुद्रुमागमाः’ इत्यमरः )। तेषां निवहाः निचयास्तैर्निरन्तरः निरवकाशः, (अन्तरमवकाशावधिपरिध्नान्तर्द्धिभेदतादर्थ्ये। छिद्रात्मीयविनावहिरवसरमध्येऽन्तरात्मनि च’ इत्यमरः)। निबिडः इत्यर्थः, तथा स्निग्धः मसृणः, ( ‘स्निग्धस्तु मसृणे सान्द्रे’ इत्यमरः)। नीलः श्यामलश्च परिसरः पर्य्यन्तभूविभागः यस्य ( ‘पर्य्यन्तभूः परिसरः’ इत्यमरः) तथोक्तेन अरण्येन परिणद्धा परिविष्टिता, (अरण्यं परितो नद्धा, विस्तृता वा इति केचित्, तत्र णत्वं विचार्य्यम्) या गोदावरी तया मुखरः गोदावरीकल्लोलकोलाहलेन शब्दायमाना इत्यर्थः, कन्दरी ( ‘दरी तु कन्दरी वा स्त्री’ इत्यमरः) दरी, उपचारात् तन्मध्यमार्गो यस्य तथोक्तः सन्ततम्-अविरतम् ( ‘सततेऽनवरताऽश्रान्तसन्तताऽविरताऽनिशम्। नित्याऽनवरताऽजस्रम् ‘इत्यमरः) अभिष्यन्दमानैः स्रवद्भिः स्वयं वर्षद्भिरित्यर्थः (अप्राणिकत्तृकत्वात् षत्वम्) मेघैर्नवजलधरैर्मेदुरितः मेदुरः कृतः, स्निग्धीकृत इत्यर्थः, नीलिमा श्यामलत्वं यस्य स तथोक्तः, (पर्वतानां स्वतो हि नीलत्वेन दूरतः आभासमानत्वात्)। जनस्थानमध्यगः,-जनस्थानस्य तन्नाम्ना प्रसिद्धस्य महाऽरण्यस्य मध्यभागाऽवस्थितः, गिरिः प्रस्रवणो नाम।
(दक्षिणात्ये-श्वापदकुलसङ्कुलदण्डकामहाऽरण्योपान्तवर्त्ति तदुत्तरसौमारूपतया आस्थितं वैखानसानामन्येषाञ्च मुनीनामाश्रमपदं महाऽरण्यं, शुक्राचार्य्यसुताधर्षकस्य दुर्वृत्तस्य वशिष्ठशापात् दग्धराज्यश्रीकस्य दण्डस्य शासनात् पलायमानानां जनानां निवासस्थानं जनस्थानमितिम् नासिकख्यया तु तत् इदानीं प्रसिद्धिमागतम्। तथा हि पौराणिकाः,- ‘द्वापरे तु जनस्थानं कलौ नासिकमुच्यते’ इति। उक्तञ्च, दण्डकामुद्दिश्य अनेनैव महाकविना,- ‘जनस्थानपर्य्यन्तानि दीर्घाऽरण्यानि दक्षिणां दिशमभिवर्तन्ते’ इति। ‘न केवलं दण्डकेयं जनस्थानमपि’ इत्यादिकम्। अत्युच्चतया नियतप्रतिबद्धमेघत्वात् , निरन्तरं श्रयतां नवानां मेघानाञ्च नियतस्रवणाद्गिरिरयं प्रस्रवणसञ्ज्ञामापत्। (अत्र स्वभावोक्तिः अलङ्कारः)।
रामः।
स्मरसि सुतनु तस्मिन् पर्वते लक्ष्मणेन
प्रतिविहितसपर्य्यासुस्थयोस्तान्यहानि?
स्मरसि सुरसनीरा तत्र गोदावरीं वा?
स्मरसि च तदुपान्तेष्वावयोर्वर्तनानि?॥२६॥
तत्र तत्र हि पुरा यानि कियन्ति अलौकिकामोदकराणि सुखानि अनुभूतानि, तानि तानि इदानीं स्मारयति, स्मरसीति।-शोभना तनूर्यस्याः सा सुतनुः तत्सम्बुद्धौ (स्त्रीप्रत्यये ऊङि, पश्चात् ‘अम्बार्थनद्योर्ह्रस्वः(७।३।१०७ पा०) इति नदीसञ्ज्ञकत्वेन ह्रस्वःम् तन्वादौ स्त्रियामूङः वैकल्पिकत्वेन, तदभावपक्षे सुतनो इत्यपि भवतीति बोध्यम् )। हे सुतनु तस्मिन् पर्वते प्रस्रवणे इत्यर्थः, लक्ष्मणेन प्रतिविहितया कृतया सपर्य्यया सेवया सुस्थयोः ( ‘सुस्थयोः’ इत्यत्र ‘स्वस्थयोः’ इति पाठान्तरेऽपि अयमेवार्थः) अनुपमानन्दमुपभुज्य कालं नयतोः इत्यर्थः, आवयोस्तानि-चिराय गतानि, नैवेदानीं पुनरावर्त्तनीयानीत्यर्थः, अहानि-दिवस् स्मरसि किम् ? तत्र-गिरिसन्निधौ, सुरसं मधुरं शीतलञ्च नीरं यस्याः तां तथोक्तां स्वादुसलिलां, ( ‘रसो गन्धो रसः स्वादे तिक्तादौ विषरागयोः। शृङ्गारादौ द्रवे वीर्य्ये देहाधात्वम्बुपारदे॥ ‘इति मेदिनी)। ( ‘सुरसनीराम्’ इत्यत्र ‘सरसनीरम्’ इति पाठान्तरं दृश्यते, तदर्थस्तु-सरसं शीतलतया रसशालीव प्रतीयमानम् अत एव सुखसेव्यं तीरं यस्याः तां, प्रच्छायशीतलतरुनिषेवितविह्वङ्गसक्लोपशोभितकूलामिति भावः।) गोदावरीं स्मरसि वा ? (गां स्वर्गं ददाति स्नानात् इति दाधातोः वनिप् ङीष् रश्चान्तादेशः)। तदुपान्तेषु-तत्प्रान्तप्रदेशेषु, तत्तटेष्वित्यर्थः। आवयोः वर्त्तनानि-वासक्रीडाभ्रमणानि स्वच्छन्दसञ्चरणानि इत्यर्थः, स्मरसि च

चिन्तयसि च किम् ? च शब्दस्तु विकल्पार्थकः। (?त्र देशरूपविभावेन उपनिबध्यमानं काव्यं शृङ्गाररसास्वादनाय प्रभवति इत्युक्तं दशरूपके, तथा हि, –
‘रम्यदेशकलाकालवेषभोगादिसेवनैः।
प्रमोदात्मा रतिः सैव यूनोरन्योऽन्यरक्तयोः।
प्रहृष्यमाणा शृङ्गारो मधुराऽङ्गविचेष्टितैः॥’ इति।
यतः,-नव्यमते सीतारूपालम्बनविभावेन रोमाञ्चाश्रुभ्रूक्षेपकटाक्षादिभिरनुभावैरावेगहर्षादिभिः व्यभिचारिभिः भावैश्च विभाविता रतिः, सम्भोगशृङ्गारास्वादतामापन्ना। (अत्र एकस्य ‘त्वम्’ इति कर्तुः तिसृभिः ‘स्मरसि’ इति क्रियाभिः अन्वयात् दीपकम् अलङ्कारः ;- ‘अथ कारकमेकं स्यादनेकासु क्रियासु चेत्’ इति दर्पणोक्तलक्षणान् तथा ‘स्मरसि’ इति पदस्य पौनःपुन्येनाऽभिधानादनवीकृतत्वदोषः, तृतीयपादे ‘स्मरसि’ इत्यत्र ‘सुषम्’ ‘लषसि’ इति वा, चतुर्थपादे च ‘स्मरसि च’ इत्यत्र ‘कलयसि’ इति ‘श्रमहरः’ इति वा, पठनेन कथञ्चित् परिहरणीयः। नैतत् कथितपदत्वं, यत्र हि पर्य्यायान्तरेणोपादानेऽपि न विच्छित्यन्तरं तत्रास्य सद्भावात्। अत्र च ‘लषसि’ ‘कलयसि’ इत्यादि तत्पर्य्यायकपदान्तरप्रयोगेऽपि विच्छित्यन्तराविर्भावदर्शनात् अनवीकृतत्वमेव ज्ञेयम्। अत्र एवास्माभिः तत्पर्य्यायकशब्दाप्रयोगेणम् ‘सुषम्’ ‘श्रमहर’ इत्यादिकल्पान्तरमुक्तम् ) मालिनी वृत्तम्॥ २६॥
अपि च-किमपि किमपि मन्दं मन्दमासत्तियोगात्
अविरलितकपोलं जल्पतोरक्रमेण।
अशिथिलपरिरम्भव्यापृतैकैकदोष्णो-
रविदितगतयामा रात्रिरेवं व्यरंसीत्॥२७॥
अथाऽदौ सम्भोगमुपवर्णयितुं तत्स्थायिभावस्य उद्बोधकैरन्योऽन्यगात्रस्पर्शपरिरम्भणचुम्बनादिभिरनुभावैः हासहर्षौत्सुक्ययामविस्मृतिप्रभृतिभिः व्यभिचारिभावैः वनविहरणादिभिश्चोद्दीपनविभावैरभिव्यक्तायाः सहृदयसंवेद्यायाः रतेः शृङ्गाररूपतामासादयति, किमपीति।-आसत्तिः आसन्नभावः अतिसान्निध्यमित्यर्थः, परस्परशरीरमलग्नत्वमिति यावत् ; तस्याः योगः संयोगकृतः सम्बन्धः तस्मात्, इतरेतरगात्रसंसर्गजनितात् अविच्छिन्नसृदृढालिङ्गात् हेतोः अविरलितौ अन्योऽन्यविलग्नौ कपोलौ गण्डौ यस्मिन् जल्पनकर्मणीत्यर्थः, तद् यथा तथा, अक्रमेण आनुपूर्वीं विना औत्सुक्याऽतिशयात् यथागतपौर्वापर्य्यमनादृत्येत्यर्थः, मन्दं मन्दं-मृदु मृदु, किमपि किमपि-अनिर्वचनीयं निधुवनसङ्गततया सुखकरम् असम्बद्धं वाक्यजातमिति यावत्, जल्पतोः,-कथयतोः, तथा अशिथिलीऽतिदृढः यः परिरम्भः आलिङ्गनं तस्मिन् व्यापृतः निरतः एकः एकः परस्परव्यतीहारजनितः, अथवा एकैकस्य ( ‘एकं बहुव्रीहिवत्’ इति (८।१।९ पा०) सूत्रेण द्विर्वचनम् )। दोः बाहुः ययोः तथोक्तयोः पुनःपुनर्गाढालिङ्गनव्यग्रहस्तयोरित्यर्थः, ( ‘पद्दन्’ -(६।१।६३ पा०) इति सूत्रेण दोः शब्दस्य दोषन्नादेशः), आवयोः सम्बन्धे इति भावः, रात्रिः, अविदिताः यामाः प्रहराः, (द्वौ रामप्रहरौ समौ’ इत्यमरः ) यस्याः सा तथोक्ता, एवम् एवमेव स्वानुभूतानन्दविमर्षसम्भाषणादिभिः व्यरंसीत्-विरता, प्रभाता आसीदित्यर्थः ; अक्रमेण जल्पनन्तु न अवसानं प्रापदिति यावत्। अनुपमभोगनिरतानामतृप्तानां प्राणिनां सुखकालो हि अविज्ञात एव गच्छतीति भावः। ( ‘व्याङ्परिभ्यो रमः’ (१।३।८३ पा०) इति परस्मैपदम्। अत्र स्वभावोक्तिरलङ्कारः )। मालिनी वृत्तम्॥२७॥
लक्ष्मणः।एषा पञ्चवट्यां शुर्पणखा।(ष)
सीता।हा अज्जउत्त एत्तिअं ज्जेब दंसणम्। (स)
रामः।अयि विप्रयोगत्रस्ते चित्रमेतत्।(ह)
हा आर्यपुत्र एतावदेव दर्शनम्।
(ष) शूर्पनखेति।-शूर्पः धान्यादिप्रस्फोटनार्थं वंशनिर्मितद्रव्यविशेषः ( ‘कुला’ इति भाषा) तद्वत् नखानि यस्याः सा। ( ‘नखमुखात् सञ्ज्ञायाम्(४।१।५८ पा०) इति स्वाङ्गत्वेऽपि ङीष्-निषेधः, ‘पूर्वपदात् सञ्ज्ञायामगः’ (८।४।३ पा०) इति णत्वम्।
(स) एतावदिति।-इयत्कालपर्य्यन्तमित्यर्थः। इतः परं मे त्वद्दर्शनमसम्भाव्यम् अभूदिति भावः। यतः रावणेनाऽपहृतायाः त्वद्विरहशोकसागरनिमग्नायाश्च मे एषा एव निखिलापदागमहेतुः ; अतः ह्यशुभकारिण्याः नैतस्याः दर्शनमिदानीमुचितमित्याशयः। इत्थमभिदधती सीता आसन्नवनगमनप्रतीयमानभाविविरहं सोढुमशक्नुवता विगतचेतनेवाऽभवत्। चूर्णकमेतत् आसन्नवनगमनज्ञापिका भविष्यद्वाणीव प्रतीयते। (अत्र रावणापहरणरूपातीताद्भुतपदार्थस्य प्रत्यक्षायमाणत्वेन प्रतीतेः भाविकालङ्कारः )।
(ह) विप्रयोगेत्यादि।-विप्रयोगो मया साकं विच्छेदः, तस्मात् त्रस्ता भीताम् तत्सम्बुद्धौ ; हे मदीयवियोगभीरु न पुनरियं तत्त्वतो राक्षसी, अपि तु, चित्रं-चित्रार्पिता तदीय मूर्तिः ; अतो न त्रासकारणम्। विरहशङ्केदानीं त्वया परिहरणीयेति भावः। (नायं निश्चयाख्यालङ्कारविषयः, परप्रत्यायनात्)।
सीता।जहा तहा होदु; दुज्जणे असुहं उप्पादेइ। (क)
रामः।हन्त वर्तमान इव मे जनस्थानवृत्तान्तः प्रतिभाति।(ख)
लक्ष्मणः।
अथेदं रक्षोभिः कनकहारिणच्छद्मविधिना
तथा वृत्तं पापैर्व्यथयति तथा क्षालितमपि।
जनस्थाने शुन्ये विकलकरणैरार्यचरितैः
अपि ग्रावा रोदित्यपि दलति वज्रस्य हृदयम्॥२८॥
यथा तथा भवतु; दुर्जनोऽसुखमुत्पादयति।
(क) यथेति।-यथा तथा भवतु, एतत् चित्र प्रकृतमप्रकृतं वा अस्तु इत्यर्थः ; दुर्जुनस्याऽशुभकरत्वेन आधिहेतुभूततया च सर्वथा तत्स्मरणमपि परिहर्त्तव्यमिति भावः। (अत्र विशेषेण सामान्यसमर्थनरूपोऽर्थान्तरन्यासः अलङ्कारः )।
(ख) हन्तेत्यादि।-जनस्थानस्य वृत्तान्तः अतीतोऽपि प्रत्यक्षीभूततया इदानीमाभाति, विस्मयावहैः बुद्बुदायमानैश्च व्यापारनिचयैः उपशोभितत्वात्। (एतत् प्रथमं पताकास्थानम्। यतो हि अत्रैषा सीतायाः जनस्थाननिर्वासनरूपस्य वर्त्तमानवत्वेन अचिरकालभावितया उल्लेखात् उपचाराऽतिशयसूचकतया उत्कर्षतामगादिति ध्येयम् )।
जनस्थानस्य अदृष्टचरचित्रभूयिष्ठत्वात् अभूतपूर्व्वव्यापाराश्रयत्वाच्च भूतानामपि विषयाणामिदानीमपि विस्मायकत्वेन प्रत्यक्षायमाणत्वमनुमोदयितुमाह, अथेदमिति।-अथेति वाक्यालङ्कारे। इदं-महाऽरण्यं जनस्थानं चित्रगतं यद् दृश्यते इत्यर्थः ; पापं विद्यते एषाम् ( इति अर्श आदित्वादच् ), तैः पापैः,-पापात्मभिः रक्षोभिः,-राक्षसैः, कनकमयो यो हरिणस्तदेव छद्म कापट्यं तस्य विधिना अनुष्ठानेन कनकमृगभूमिकारूपशम्बरमाययेत्यर्थः, तथा-एवं हि, वृत्तम्-जातं, सम्पादितमित्यर्थः ; यथा-यत्, क्षालितम्-विधौतं, रावणनिधनपूर्वकसीताऽऽनयनरूपकार्य्यादिना सम्यक् प्रतिकृतमपीत्यर्थः, व्यथयति-पीडयति, अस्मानिति शेषः। यद्वा,-यथाक्षालितमपि अग्निशुद्ध्यादिना सर्वथा परिशोधितमपि पापैः रक्षोभिः कनकमृगमायया अनुष्ठितं तत् वृत्तमिदानीं मानसपथे समुदीयमानं नियतमेव व्यथयति, (किं पुनरप्रतिकृतं व्यथयतीति वक्तव्यमित्यपिना गम्यते )। तदेव सुविशदं कर्त्तुं जडानामपि तत्र समवेदनां ज्ञापयति, जनस्थाने इति।-शून्ये-मनुजसञ्चारविरले इत्यर्थः, जनस्थाने, विगता कला सामर्थ्यं येषां तानि तथोक्तानि, ( ‘कला तु भागभेदे स्यात् कुसीदेऽवयवे गुणे। विद्यासामर्थ्यसङ्ख्यासु नौकायां कपटे तथा’ इति कोषः ) करणानि इन्द्रियाणि येषु ( ‘करणं साधकतमं क्षेत्रगात्रेन्द्रियेष्वपि’ इति विश्वः ) तैः तथोक्तैः वैक्लव्योपहतेन्द्रियग्रामसम्बद्धैरित्यर्थः, ( ‘करणैः’ इत्यत्र ‘करणैः’ इति पाठे तु,-विकलैः वैकल्यपूर्णैः अत एव करुणैः शोकसमुद्दीपकैरित्यर्थः ), आर्य्यस्य-पूज्यस्य भवतः चरितैः,-रोदनादिचेष्टितैः, ग्रावा-पर्वतः, ‘अदिगोत्रगिरिग्रावाऽचलशैलोच्चयाः’ इत्यमरः) रोदिति-क्रन्दति, वज्रस्य-अतिकठिनस्यापि, हृदयमपि दलति-विदीर्य्यति। (वर्त्तमानवदनुभूयमानत्वाद्वर्तमानप्रयोगः)। सीताविप्रयोगविधुरस्य रामस्य सकरुणां रोदनमालोक्य अचेतना वनस्थली अपि समदुःखा इवातितरां चुक्रोश, किमुत सचेतना ? इति भावः। (अपि सम्भावनायाम्)।( ‘गर्हासमुच्चयप्रश्नशङ्कासम्भावनस्वपि’ इत्यमरः)।
(अत्र ग्राववज्रादिषु रोदनदलनादीनां सम्बन्धरूपाऽतिशयोक्तिद्वयस्य सजातीयसङ्कर्यम्। एतेन रामस्य शोकावेगमसहमानस्य मर्मस्पृक् विरहः क्रकचधारापात इव अनारतं हृदयं दलयति स्म, इत्यपि वस्तु व्यज्यतेम् इत्यलङ्कारिणा वस्तुध्वनिः)।
शिखरिणी वृत्तम्।- ‘रसै रुद्रैश्छिन्ना यमनसभला गः शिखरिणी’ इति लक्षणात्। सप्तदशाक्षरपादच्छन्दसां ५९३३० तम प्रस्तारान्तर्गतमिदं वृत्तम् ॥२८॥
सीता।(सास्रम्) अइ देव रहुउलाणन्द एब्बं बि मम कारणादो किलिन्तो आसि (ग)
लक्ष्मणः।(रामं निर्वर्ण्य साकूतम्) आर्य किमेतत् ? (घ)-
अयि देव रघुकुलानन्द एवमपि म कारणात् क्लान्त आसीः।
(ग) रघ्विति। हे रघुकुलानन्द रघोः वंशस्य सुखवर्द्धक मदर्थमसीमं क्लेशमापः, मद्धेतोः वा कियान्ति दुःखानि असहिष्ठाः इति भावः।
(घ) निर्वर्ण्येति।-निर्वर्ण्य-निरूप्य, रामस्य भावादीन् दृष्ट्वेत्यर्थः। साकूतं-साभिप्रायम्। भूतवियोगस्मरणविवशकरणं रामं परिसान्त्वयितुमभिप्रेत्य इत्यर्थः, (अत्र भाविसीतावनगमनजायमानदुःखसन्तानमाशङ्क्य विवशयोः सीतारामयोरज्ञातकारण्योरपि आकस्मिकी उत्कण्ठा समजनि इति कवेराशयः व्यज्यते )।
अयन्ते वाष्पौघस्त्रुटित इव मुक्तामणिमरो-
विसर्पन् धाराभिर्लुठति धुरणीं जर्जरकणः।
निरुद्धोऽप्यावेगः स्फुरदधरनासापुटतया
परेषामुन्नेयो भवति विरसाध्मातहृदयः॥२९॥
कथं हि एतत् ज्ञायते, तदेव वक्तीकर्तुमात्मनः अभिप्रायाऽभिज्ञतां व्यनक्ति अयमिति।-अयं ते-तव, जर्जराः पतित्वा बहुशः खण्डिताः कणाः बिन्दवो यस्य तथोक्तः, बाष्पौघः,-अश्रुप्रवाहः, त्रुटितः,-छिन्नसूत्रः, मुक्तग्रन्थनतन्तुः इति यावत्, मुक्तामणिमयः,-मुक्ताफलरूपरत्नरचित इति यावत्, सरो माल्यमिव, ( ‘सरो दध्यग्रगव्योष्णीभावमालासमीरणो’ इति मेदिनी)। धाराभिर्विसर्पन्-अविच्छिन्नप्रवाहैः धरणीतलमभीषिञ्चन्, धरणी लुठति-भूमौ पततीत्यर्थः। निरुद्धोऽपि-यत्नतः अन्तःसंयमितोऽपि, आवेगः,-शोकवेगः, विरसं निर्दयं यथा तथा आद्मातं ताडितं हृदयं येन स तथोक्तः, अरुन्तुदः इत्यर्थः, अत एव शोकसंविग्नमानसतया स्फुरत् कम्पमानम् अधरस्य नासायाश्च पुटं यस्य तस्य भावः तया हेतुना, शोकादीषद्वेपमानाऽधरपल्लवतया अत्युष्णनिश्वासेन व्यथितविशुष्कघ्राणकपोलतया चेति यावत् ; परेषाम्-अन्येषामुन्नेयः,-अनुमेधो भवति। ( ‘कृत्यानां कर्तरि वा(२।३।७१ पा०) इति सूत्रेण कर्तरि षष्ठी )। अस्माभिस्तु अभिप्रायाभिज्ञतया तत्वत एव तदीयं मनोगतमनुभूयते, अधरनासाद्वयस्य कम्पनाधिक्यदर्शनात् पुरा परैरनुमितः य एव हृदये महान् शोकावेगः आसीदिति भावः। (अत्र परिस्फुरतामधरादीनां विलासेन हेतुना, साध्यीभूतस्य प्रयत्नसङ्गोपितत्वेनाप्रत्यक्षायमाणस्य शोकावेगप्रसरस्यम् प्रौढोक्तिसिद्धविच्छित्तिवशेनानुमीयमानत्वेनानुमानालङ्कारः,- ‘अनुमानन्तु विच्छित्या ज्ञानं साध्यस्य साधनात्’ इति लक्षणात् ; स च पूर्वार्द्धगतयोपमया संसृज्यते इति ध्येयम् )। वृत्तं शिखरिणी॥ २९॥
रामः।वत्स –
तत्कालं प्रियजनविप्रयोगजन्मा
तीव्रोऽपि प्रतिकृतिवाञ्छया विसोढः।
दुःकाग्निर्मनसि पुनर्विपच्यमानो
हृन्मर्मव्रण इव वेदनां करोति॥३०॥
वनाऽवस्थानवेलायां पूर्वं निर्बाधं विसोढमपि इदानीं कथं हि तत् शोकजातमवाक्प्रसरं न सह्यते, प्रत्युतपुरस्तादपि समधिकं कर्तर्य्यमिदानीमनुभूयते, इत्याशङ्कयामुत्तरयति, तदिति।-प्रियजनस्य सीतायाः विप्रयोगात् मर्मस्पृग्विरहात् जन्म यस्य स तथोक्तः, तीव्रोऽपि-दुर्विषहोऽपि विरहजो दुःखाग्निः, प्रतिकृतिवाञ्छया-प्रतीकारकरणीच्छया, रावणादिवधविषयिकया इति यावत्, विसोढः कथमपि सोढ इत्यर्थः, पुनर्विपच्यमानः पुनः स्वयमेव विपाकं प्राप्यमाणः कर्मणः कर्त्तृत्वविवक्षया ‘कर्मवत्कर्मणा’ (३।१।८७ पा०) इत्यातिदेशिकयगात्मनेपदम्।) हृन्मर्मव्रण इव-हृदः अन्तःकरणस्य मर्मणि मर्मप्रदेशे, तदभ्यन्तरे इत्यर्थः, संरूढः व्रणः इव, मनसि वेदनां करोति-व्यथां जनयति। (अत्र दुःखाग्निसहनस्य हेतुत्वेन प्रतिकृतिवाञ्छाया निर्देशात् काव्यलिङ्गम् ; दुःखाग्निरित्यत्र रूपकम् ; बिपचनस्य ओतुकत्वात् विभावना ; हृन्मर्मव्रण इव इत्यत्र उपमा, एषाम् अङ्गाङ्गिभावेन साङ्कर्यम् ; स च दुःखाग्नेः तीव्रतरत्वात् पूर्वादप्यसहत्वं गमयित्वा व्यतिरेकध्वनिमुत्थापयन्ति )। वृत्तं प्रहर्षिणी।- ‘आशाभिः मनजरगाः प्रहर्षिणीयम्’ इति लक्षणात्। सा च त्रयोदशाक्षरपासच्छन्दसां ३५११ तम प्रस्तारान्तर्गता॥३०॥
सीता।हद्दी हद्दी अज्ज अहं बि अदिभूमिं गदेण रणरणएण अज्जउत्तसूणं बिअ अत्ताणं पेक्खामि। (ङ)
हा धिक् हा धिक् अद्य अहमपि अतिभूमिं गतेन रणरणकेन आर्यपुत्रशून्यमिव आत्मानं पश्यामि।
(ङ) अतिभूमिमिति।-अतिशयिता या भूमिस्तामतिभूमिं परां काष्ठां, गतेन-वैपुल्यं प्राप्तेनेत्यर्थः। रणरणकेन-उद्वेगेन, उत्कण्ठाया आधिक्यात् आर्य्यपुत्रविनाकृतमिवात्मानं प्रेक्षे इत्यर्थः, तज्जातीयोद्विगस्य इदानीमनुभूयमानत्वादियम् आशङ्का इति विभाव्यम्। (रण्यते शब्द्यते यत्र ‘वशिरण्योरुपसङ्ख्यानम्’ इति वार्तिकेन रणेरप् रणः शब्दस्तत्प्रकारः, प्रकारे द्वित्वम्, ततः सञ्ज्ञायां कन्। एतद्धि परिन्यासः नाम बीजाङ्गम्। अत्र हि आर्यपुत्रविरहेणानुमीयमानस्य सीताविवासनस्य निश्चयापत्तिरूपतयेदानीमुत्थितिः सर्वथैव सीताविवासनस्य इदानीमाकाङ्क्षितया तन्निष्पत्तेरभिहितत्वात् इति ध्येयम्। तथा हि- ‘तन्निष्पत्तिः परिन्यासः’ इति दर्पणः )।
लक्ष्मणः।(स्वगतम्) भवतु अन्यतः क्षिपामि।(च)
(चित्रमवलोक्य प्रकाशम्) तदेतन्मन्वन्तरपुराणस्य गृध्रराजस्य तत्र भवतः ताटजटायुषः चरित्रविक्मोदाहरणम्।(छ)
सीता।हा ताद णिब्बूढो दे अपच्चसिणेहो (ज)
हा तात नुर्व्यूढस्ते अपत्यस्नेहः।
(च) क्षिपामि इति।-सञ्चारयामि, अन्यविषये अस्य मानसम् अभिनिवेशयामि इत्यर्थः। एतस्य स्थानस्य शोकोद्दीपकत्वात परित्यागो विधेयः इत्याशयः।
(छ) मन्वन्तरेत्यादि।-अन्यः मनुः मन्वन्तरं ( मयूरव्यंसकादित्वात् समासः ); तस्मिन् पुराणः अतिप्राचीनः तथाविधस्य, वैवस्वतमन्वन्तरप्रवृत्तिकालमारभ्य आस्थितस्य इत्यर्थः। भगवतः वैवस्वतस्य मनोः शासनकालात् प्रभृति कल्पान्तं यावत्, अखिलामेतच्चराचरःप्रत्यक्षीकर्त्तृमीशस्येति भावः। (पुराणेषु चतुर्दश मनवः अभिहिताः, तेषां प्रत्येकाधिकारकाल एव मन्वन्तरमिति कथ्यते। स्वायम्भुवात् प्रभृति षण्णां मनूनां शासनकालः अतीतः, इदानीं वैवस्वतस्य सप्तममनोरधिकारः प्रवृत्तः। तत्र तावत् वैवस्वतमनोः शासनकालादारभ्य संस्थितेः जटायुषः मन्वन्तरपुराणत्वमवधेयम्। मनोः शासनकालस्तु ३०८४४८००० एतावत्सङ्ख्यमितानि मनवीयवर्षाणि भवन्ति। ( ‘मन्वन्तरन्तु दिव्यानां युगानामेकसप्ततिः’ इत्यमरः) तथाभूतस्य गृध्रराजस्य-खगपतेः जटायुषः, तच्चबवतः, -पूज्यस्य, तत्-प्रसिद्धम्, एतत्-पुरस्तात् वर्तमानम् ; चरित्रविक्रमोदाहरणम्,-चरित्रस्य स्वार्थं परिहृत्यैव प्राणव्ययेनाऽपि स्नुषायाः जानक्याः रक्षणप्रयासरूपस्य विक्रमस्य च रावनेन सार्द्धं तुमुलयुद्धे जायमानस्य महोजसः उदाहरणम् उल्लेखः, आलेख्यगतमिति यावत्।
(ज) निर्व्यूढः इति।-निर्व्यूढः,-सदृढः, कथमपि केनापि अन्यथा कर्त्तुमयुक्तः इत्यर्थः, अप्रतिबध्यः इति यावत्। अपत्यस्नेहः-वात्सल्यम्। अपत्यस्नेहस्य पराकाष्ठा प्रदर्शिता भवतीति भावः।
रामः।हा तात काश्यप शकुन्तराज क्व पुनस्त्वादृशस्य महतस्तीर्थस्य साधोः सम्भवः ? (झ)
लक्ष्मणः।अयमसौ जनस्थानपश्चिमतः चित्कुञ्जवान् नाम दनु-कबन्धाधिष्ठितो दण्डकारण्यभूभागः ; तदिदमृष्यमूकपर्वते मतङ्गस्य आश्रमपदम्।इयञ्च श्रमणा नाम सिद्ध-शवरी ; तदेतत् पम्पाभिधानं सरः।(ञ)
(झ) हा तातेति।-हा कष्टम्। हे तात पितः पितृवत् वात्सल्यनिदर्शकतया मान्य इत्यर्थः। कश्यप -कश्यपगोत्रोत्पन्न (कश्यपसुतगरुडस्य कनिष्ठतनयत्वात् )। शकुन्तराज -शकुन्तानां पक्षिणां राजा तत्सम्बुद्धौ तथोक्त। ( ‘राजहः सखिभ्यष्टच्’ (५।४।९१ पा०) इति टच् ) क्व पुनः,-कुत्र अन्यत्र त्वादृशस्य-त्वात्मदृशस्य, साधोः,-पवित्रस्य, तीर्थस्य-विद्यादिविविधगुणयुक्तपात्रस्य। ( ‘तीर्थं शास्त्राध्वरक्षेत्रोपायनारीरजः सु च। अवतारर्षिजुष्टाद्यपात्रोपाध्यायमन्त्रिषु’ इति मेदिनी ) सम्भवः ? ( एवञ्च अत्र अनन्वयोऽलङ्कारोऽभिव्यज्यते इति बोध्यम् )।
(ञ) जनस्थानपश्चिमतः इति।-जनस्थानस्य महाऽरण्यस्य पश्चिमतः पश्चाद्भवे दिग्विभागे इत्यर्थः अवस्थितः इति शेषः। दनुकबन्धाधिष्ठितः,-दनुनामकेन कबन्धन शिरोग्रीवारहितेन वक्षःस्थलस्थिताननेन राक्षसेन अधिष्ठितः अधिकृतः।
(अयं हि पुरा श्रियाः अप्सरसः सुतः विश्वावसुनामा गन्धर्वः आसीत् ; महर्षेः स्थूलशिरसः शापात् राक्षसरूपतामधिगतः दनुसञ्ज्ञां लेभे ; ततश्च रणाऽजिरे शक्रस्य धर्षणात् तत्प्रमुक्तेन वज्रेण तस्य सक्थि शिरश्च शरीर्रे सम्प्रवेशितम्। अथ वासवप्रसादात् योजनायतौ बाहू कुक्षिगतञ्च तीक्ष्णदंष्ट्रं मुखञ्च लब्धवान् , राघवावुपरुरोध च। अथ सीताहरणशोकार्त्तयोः तयोः दण्डकाऽरण्यं क्रममाणयोः निशिताभ्यां खड्गाभ्यां निकृत्तबाहुः दिव्य वपुः लेभे इति पौराणिकी वार्त्ता। भारते वनपर्वगते द्रौपदीहरणपर्वणि अष्टसप्तप्रत्यधिकद्विशततमाऽध्याये, तथा रामायणे आरण्यकाण्डे एकसप्ततितमाऽध्याये द्रष्टव्या )।
अयम् असौ चित्रार्पिततया वस्तुतः अविद्यमानः, चित्रकुञ्चवान्-चित्रः विचित्रः नानाफलपुष्पसम्भारसम्भृतवृक्षपुष्कलतयाऽतीव मनोरमो विस्मयावहश्चेति यावत् , असौ कुञ्चः सोऽस्मिन्नस्तीति तथोक्तः नाम दण्डिकारण्यस्य भूभागः। तत् इदञ्च ऋष्यमूकस्तन्नामा पर्वतस्तत्र, मतङ्गस्य स्वनाम्ना प्रसिद्धस्य तपोधनस्य आश्रमपदमाश्रमस्थानम्।
इयञ्च श्रमणा नाम सिद्धा प्रसिद्धा, योगाऽभ्यासनादिनेत्यर्थः,
शवरी-मतङ्गस्य मुनेः शिष्याणां काचित् परिचारिणी। कमलोत्पलैरुपशोभितसलिलायाः हंसकुररविनादितायाः पम्पायाः पुष्करिण्याः पश्चिमे तटे महर्षेः मतङ्गस्य आश्रमे तच्छिष्याणां सेविका शवरी तपोऽतप्यत। तथा हि रामायणे आरण्यकाण्डे , –
‘ततः पुष्करिणीं वीरौ पम्पां नाम गमिष्यथः।
.. . . मतङ्गशिष्याः तत्रासन् ऋषयः सुसमाहिताः।
तेषां गतानामद्यापि दृश्यते परिचारिणी।
श्रमणी शवरी नाम काकुत्स्थ चिरजीविनी॥
त्वान्तु धर्मे स्थिता नित्यं सर्वभृतनमस्कृतम्।
दृष्ट्वा देवोपमं राम स्वर्गलोकं गमिष्यति॥
ततस्तद्राम पम्पायास्तीरमासाद्य पश्चिमम्।
आश्रमस्थानमतुलं गुह्यं काकुत्स्थ पश्यसि॥ ‘इति।
तदेतत्-यच्च शवर्य्या साकं समागमो जातः तदेवेत्यर्थः, महर्षेः मतङ्गस्याश्रमसङ्गतं , पम्पा अभिधेयं नाम यस्य तत् सरः जलाशयः।
सीता। एत्थ किल अज्जुत्तेण बिच्छड्डिदामरिसाधीणं पमुत्तकण्ठं रुदिअम् आसि। (ट)
अत्र किल आर्यपुत्रेण विच्छर्दितामर्चाधीनं प्रमुक्तकण्ठं रुदितम् आसीत्।
(ट) अचेत्यादि।-अत्र-पम्पायाम्। विच्छर्दितेत्यादि। विच्छर्दितः विवर्द्धितः योऽमर्षः असहिष्णुता, विरहोद्दीपकानां विविधानां विहङ्गानां मतमाकर्ण्य आघ्राय च नानाप्रसूनानां प्रमोदकरं सौरभं यो हि धैर्यविगमः इति यावत्, तस्य अधीनं सौताविद्योगवैक्लव्यविषयकमित्यर्थः। प्रमुक्तकण्ठम्-उच्चैः रुदितमासीत्, भवान् रोरुद्यमानः अभूदित्यर्थः। ( ‘विसृष्टामर्षधीरत्वम्’ इति पाठे तु,-पम्पादर्शनोद्दीपितेन प्रभूतेन शोकावेगेनाभिभूततया परित्यक्तः रावणस्योपरि अमर्षः कोपः धीरत्वं सहजधैर्यञ्च यस्मिन् कर्मणि तद्यथा तथा इत्यर्थः। अत्र करुणविप्रलम्भरसविकाशनाय नायकस्य विमनायमानत्वमुक्तम्। एतेन पम्पायाः सौन्दर्य्याऽतिशायित्वं सूचितम्)।
रामः।देवि रमणीयमेतत् पम्पासरः।
एतस्मिन् मदकलमल्लिकाख्यापक्ष-व्याधूतस्फुरदुरुदण्डपुण्डरीकाः।
वाष्पाम्भः परिपतनोद्गमाऽन्तराले सन्दृष्टाः कुवलयिनो भुवो विभागाः॥३१॥
अथ शृङ्गाररसं राजहंसरोलम्बादिरुतैरुद्दीपनविभावैरुद्बोधयितुं पम्पासरसः स्वभावरामणीयकं मन्मथोद्भेदकरत्वञ्च समधिकमवेदयितुम् आलम्बनविभावानुगतं रोदनाद्यनुभावं विशेषेण व्यनक्ति, एतस्मिन्निति।-हे देवि एतस्मिन्-पम्पासरसि, बाष्पाऽम्भसां वाष्पवारीणाम् अश्रूणामित्यर्थः, परिपतनमुद्गमश्च तयोरन्तराले अवकाशे, बाष्पबिन्दुपतनाऽन्तरं पुनरश्रूत्पत्तौ क्षणमध्ये बाष्पोपरोधाऽभावात् दर्शनं सम्भवति, अतः अन्तराले इतुक्तम् ; (एतेन अविच्छिन्नरोदनं ध्वनितम् )। मदेन हर्षेण, उद्दामयौवनजनितेन इति शेषः, कलन्तीति मदकलान्तेषां मधुरास्फुटध्वनिकारिणां, मल्लिकाख्यानां मल्लिकानामकानां हंसविशेषाणां ( ‘मल्लिकाक्ष’ इति पाठे तु-चञ्चुचरणेषु सितेतरैः। मलिनैर्मल्लिकाक्षाश्च कथ्यन्ते चरणाननैः॥ ‘इति हलायुधः ) पक्षैर्व्याधूताः विकम्पिताः अत एव स्फुरन्तश्चञ्चलाः उरवो विशालाः दण्डाः मृणालाः येषां तानि तथोक्तानि पुण्डरीकाणि श्वेतोत्पलानि येषु तथोक्ताः, कुवलयुनः कुमुद्वन्तः नीलोत्पलबहुलाः वा ( ‘पुण्डरीकं सिताम्भोजम्’ इति, ‘स्यादुत्पलं कुवलयम्’ इति च अमरः ) भुवो विभागः भूखण्डानि इत्यर्थः सन्दृष्टाः। मानसोन्म्दकरमनुपमं पम्पासरःसौन्दर्यं निरीक्ष्य त्वद्विरहविधुरस्य मे अनारतमेवाश्रु न्यपतत् इति भावः।
अन्यथाऽपि व्याख्यायते ,-मलिनचञ्चुचरणानां हंसानां स्वपक्षाऽनिलैरुद्वेल्लितानां कुवलयानां धवलिम्ना उपचितमपि निसर्गधवलं पम्पापयः , अभीक्ष्णामुदीयमानानां बाष्पधाराप्रवाहाणां रभसा उपहता कलुषीकृता मुग्धा च मे दृष्टिः, सितारविन्दराजहंसनिचयं बाष्पाम्भःसेकप्रसारपरिणतया धूमाभधिया इन्दीवरश्यमलमदर्शात्।
(अत्र व्याख्यान् विविधप्रसूनाकरस्य पम्पासरसः कुत्रचित् पुण्डरीकवत्वात् कुत्रचिच्च कुवलयवत्वात् प्रस्तुतस्य पुण्डरीकवतः भूविभागस्य अन्यस्य कुवलयिनः तादात्म्याभ्यासात् पुण्डरीकवदितरभिन्नत्वेनाऽपरिचयात् उभयोस्तुल्यगुणतया प्रतीतेः भेदाऽग्रहनिबन्धनः सामन्याऽलङ्कारः ; न तु भ्रान्तिमान्, अतस्मिन् तद्बुद्धरनुदयात् ;- ‘सामान्यं प्रकृतस्यान्यतादात्म्या सदृशैः गुणैः’ इति लक्षणात् )।
यद्वा,-ननु एतत्पद्माकरस्य रमणीयत्वात् कलकूजितहंसगणोपशोभितपुण्डरीकादिसुरभितया च उद्दीपकत्वेन विप्रयोगविवशमानसस्य द्रष्टुमशक्यत्वात् कथमीक्षितं भवद्भिः ? इत्यभिप्रायके सीताप्रश्ने उत्तरयति, एतस्मिन्निति।-मत्-मदर्थे मम विरहव्यथाऽऽतुरस्य त्वद्विरहसमुत्थां व्यथामपनेतुमित्यर्थः, अकलाः,-न विद्यते कलं कूजितं येषां तथाविधाः नैसर्गिकं मधुरनिनादमपि परिहृत्येति भावः, ते मल्लिकाख्याः हंसविशेषाः तेषां पक्षाणां गरुतां व्याधूतैः कम्पनैः ताडनैरित्यर्थः, छिन्नप्रसूनत्वादिति शेषः। स्फुरन्ति केवलं विगतकुसुमाधेयत्वात् चलानि उरुदण्डानि पृथुलमृणालानि स्वाधारभूतानि इति यावत् येषां तथाभूतानिम् स्वाधारच्युतेः विगतशोभानि पुण्डरीकाणि येषु तथोक्ताः बाष्पाम्भःपरिपतनोद्गमाऽन्तराले सन्दृष्टाः। हंसाः खलु विधुरस्य मम विरहोद्दीपकं स्वकूजितं विहाय उद्वेगकारिणि कमलानि अपि चिच्छिदुरित्याशयः। सत्यं हि एतत्, विरहखिन्नं रामं दृष्ट्वा अचेतनानां गिरीणामपि रोदनदर्शनातः, अथच सवेतनानां तेषामवश्यं करुणोदयसम्भवादित्यवधेयम्। (दृप्तचक्रवाकाणामुपरि शापदानदर्शनात्, अस्माकमपि उपरि रामः शापं दास्यतीति भीत्या हंसा अपि रवं मुमुचुः इत्यपि ध्वन्यते )। ‘कण्ठेषु स्खलितं गतेऽपि शिशिरे पुंस्कोकिलानां रुतम्’ इत्यादिदर्शनात् तिरश्चामपि विरहिजनेषु अनुकम्पा प्रसिद्धा वा। (दण्डपुण्डेत्यादौ संयुक्तव्यञ्जनयोः स्वरूपतः क्रमतश्च साम्यात् छेकानुप्रासः )। वृत्तं प्रहर्षिणी॥३१॥
लक्ष्मणः।अयमार्यो हनूमान्।(ठ)
(ठ) अयमित्यादि।-देवोपमसौभाग्यभाक्ततया देवांशसम्भूततया महोपकर्तृ तथा च, हनूमति आर्य्य इत्युक्तिः। हनूः कपोलद्वयोपरिस्थः मुखभागः ; स प्रशस्तः अस्य इति मतुप् ; हनुमानित्यपि भवति, हनुशब्दस्य ह्रस्वान्तस्याप्यतदर्थकत्वात्। पुरा महेन्द्रः वज्रेणास्य हनुमभाङ्क्षीत्, तत एवाऽस्य इत्थमभिधानं सञ्जातम्। तथा हि –
‘मत्करोत्सृष्टवज्रेण हनुरस्य यथा हता।
नाम्नैव कपिशार्दूलः भविता हनुमानिति॥ ‘इति।
सीता।एसो सो चित्रणिब्बणजीअलोअपच्चुद्धरणगुरुओबआरी महाणुभाओ मारुदी। (ड)
रामः।
दिष्ट्या सोऽयं महाबाहुरञ्जनान्दवर्धनः।
यस्य वीर्येण क्वतिनो वयञ्च भुवनानि च॥३२॥
एष स चिरनिर्विणजीवलीकप्रत्युद्धरण्णगुरूपकारी महानुभावो मारुतिः।
(ड) चिरेत्यादि।-चिरनिर्वणस्य सुदीर्घकालं यावत् अन्येषु क्रौर्य्यादिदुर्ववहारदर्शनात् चिरदुःखितस्य,-( ‘तत्त्वज्ञानापदीष्यादेर्निर्वेदः स्वावमानना’ इति साहित्यदर्पणः)। जीवलोकस्य सर्वेषां जीवानामित्यर्थः, प्रत्युद्धरणात् शोकाऽपनयनात् गुरूपकारी महोपकारी, महानुभावः,-महाशयः, मारुतस्यापत्यं पुमानिति मारुतिः पवनपुत्रो हनूमान्। सीतारावणेन हृता इति श्रवणसमकालमेव सर्वे एव जीवलोकाः का कथा महाजनानां महीदारचरितानां, सपदि शोकसंविग्नाः आसन् , त्रिभुवनकण्टकं रावणं निहत्य उद्धृतायान्तु सीतायां जीवलोकस्य तथाविधः अरुन्तुदः शोकः व्यपगतः, तत्र खलु सीतासमुद्धरणसमये अस्यैव महतः हनुमतः महोपकारकत्वं सर्वत्र सुविदितमेव। त्रैलोक्यपीडकरावणहनने सहायकतया न केवलं ममैवोपकारी अपि तु निखिलभुवनानामिति भावः। (दश मासान् व्याप्य सीतायाः रावणगृहावस्थितत्वात् चिरपदमुपात्तम् )।
दिष्ट्येति।-दिष्ट्येति हर्षसूचकम् तृतीयान्तप्रतिरूपमव्ययम्, अही इत्यर्थः। सः,-प्रसिद्धः, अयं-पुरतः दृश्यमानः, महाबाहुः,-आजानुलम्बितभुजः रुद्रावतारत्वात् महापुरुषत्वात् वा, अथवा लक्षणया भुजबलसम्पन्नः, अञ्जनानन्दवर्द्धनः,-पवनेनाहितबीजायाः केशरिपत्न्या अञ्जनायाः प्रीतिविवर्द्धनः तनयः इत्यर्थः, हनूमानिति पूर्वेणान्वयः। यस्य वीर्येण-पराक्रमेण वयं-लक्ष्मणाद्याः वानरान्ताः सर्वे भुवनानि-त्रिजगन्ति च कृतिनः,-कृतार्थाः उपकृताः इत्यर्थः ; सिद्धकामा इति यावत्। ( प्रशस्तं-कृतं प्रशस्त्यमेषामित्यर्थे प्रशंसायामिनि रूपम् )। कथं हि तत् निष्पादितं, तदेवेदानीमभिधीयते।-तथा हि, रावणहृतनानुकूल्यकरणात् रामस्य, अशोकवनमध्यस्थितायाः रोरुद्यमानायाः प्रियवार्ताप्रेषणादिना कथञ्चित् खेदापनयनात् सीतायाः, सञ्जीवन्योषद्यानयनादिना स्वानवधानकृतसीताविरहपरिहाराच्च लक्ष्मनस्य, वह्निप्रवेशनिराकरणात् भरतशत्रुघ्नयोः, शरणागतपरिपालनात् विभीषणस्यम् सुखोत्पादनादिना सुग्रीवस्य, मधुवनभङ्गापराधनिरोधात् वानरणां, स्वावस्थित्या च जीवलोकस्य महीपकारसाधनात् सर्वे एव महता हनुमता कृतार्थीकृता इति यथायथमुन्नेयम्। (अत्र ‘भुवनानि च’ इत्यत्र चकारश्रुतेः विभक्तिविपरिणामेन कृतीनि इति अध्याहारेणान्वयः। अतो नास्ति न्यूनपदत्वदोषशङ्काऽवसरः। अत्र उपकृतिक्रियायां महतश्चरित्रख्यापनात् उदात्तालङ्कारः )। पथ्यावक्तं वृत्तम्॥ ३२॥
सीता।बच्छ एसो कुसुमिदकअम्बतरुतण्डबिदरहिणो किणामधेओ गिरी ;-जत्थ अणुभाबसोहग्गमेत्तपरिसेसधूसरसिरी मुहुत्तं मुच्छन्तो तुए प्परुदिएण अबलम्बिदो तरुअले अज्जउत्तो आलिहिदो ? (ढ)
वत्स एष कुसुमितकदम्बतरुताड्यवितवर्हिणः किन्नामधेयो गिरिः ;- यत्र अनुभावसौभाग्यमात्रपरिशेषधूसरश्रीः मुहूर्तं मूर्छन् त्वया प्ररुदितेन अवलम्बितस्तरुतले आर्यपुत्र आलिखतः ?
(ढ) वत्म एषः, कुसुमान्येषां जातानीति ( तारकादित्वादितच् ) कुसुमिताः पुष्पिताः ये कदम्बतरवस्तेषु ताण्डविताः नृत्यन्तः, यद्वा कुसुमिताः ये कदम्बतरवः ते ताण्ड्यविताः कृतताण्डवाः यैः तथाविधाःम् (ताण्डववन्तः कृताः इत्यर्थे ताण्डववच्छब्दात् ‘तत्करोति तदाचष्टे’ इति ग० सूत्रेण णौ इष्ठवद्भावात् मतुब्लोपे निष्ठाया रूपम् )। वर्हिणाः मयूरा यत्र स तथोक्तः, ( ‘मयूरी बर्हिणो बर्ही’ इत्यमरः)। वर्षासु स्निग्धगम्भीरमेघध्वनिश्रवणासमकालं हि कदम्बकुसुमसुरभितानामुन्मदायमानानां बर्हिणानां नर्तनस्य कविसमयप्रसिद्धेः। ‘पुन्नृत्य ताण्डवं प्रोक्तं स्त्रीनृत्यं लास्यमुच्यते’ इति। किन्नामधेयः,-किमाख्यो गिरिः ? ( नामैवेति नामधेयः स्वार्थे धेयः )। यत्र-पर्वते, तरुतले-वृक्षस्य अधोभागे, (अनुगतो भावः इति गतिसमासः, न तु अनुपूर्वात् भूधातोः घञ् ‘श्रिनीभुवोऽनुपसर्गे’ (३।३।२४ पा०) इति सोपसर्गभृधातोः घञ् निषेधात् ) अनुभावः प्रभावस्तेज इति यावत्, तस्य सौभाग्यं समृद्धिः तदेव तन्मात्रं तस्य परिशेषादवशिष्टत्वात् धूसरा ईषत्पाण्डवर्णा श्रीः नवजलधश्यामला वपुःकान्तिर्यस्य स तथोक्तः कृशाङ्गोऽपि स्वाभाविकसौभाग्यलक्ष्मीसमालिङ्गितकायः इति यावत् ; (विप्रलम्भशृङ्गाररसस्य दशविधशानामुत्कीर्तनात् तदन्तर्भूतस्य सततसीताप्राप्त्युपायादिचिन्ताजनितव्याधेरुदयात् सीताविरहविवशविग्रहस्य राघवस्य परिम्लानायामपि देहकान्तौ निसर्गमधुरायाः तदाकृतेः पाण्डुत्वमासीत्। तथा हि दर्पणकारः ,- ‘व्याधिस्तु दीर्घनिश्वास-पाण्डुताकृशतादयः’ । इति।) आर्यपुत्रः मुहूर्तं मूर्च्छन् -मूर्च्छया अचेतनीभवन्, प्ररुदितेन-रोदनं कर्ता ( आदिकर्मणि क्तः ) रोरुद्यमानेन इत्यर्थः, त्वया आलम्बितः,-धृतः ( कुसुमितव्रततीनां लास्यलीलासुनिपुणानां भुजङ्गभुजां मानसोन्मादकरीं विरहसमुद्दीपिकां केकामाकर्ण्य रणरणकाकुलस्य रामस्य जडतायाश्चापि उदयात् अङ्गानां मनसश्चापि हीनचेष्टता आयाता, एतदवलोक्य भ्रातरि अकपटप्रेमवता लक्ष्मणेन तदा रामभद्रः धृत आसीत् इत्यवधेयम्। तथा च दर्पणः ,- ‘जडता हीनचेष्टत्वमङ्गानां मनसस्तथा’ इति )। इत्येवम्प्रकारेण आलिखितश्चित्रितः। कथङ्कारं हि गिरिमिममालोक्य स्वभावधीरस्यपि रामस्य तथाविधः सम्मोहः प्राजनि, इत्याशङ्कायां तस्य पथिकविरहोत्कलितकाजनिकां सौभाग्यलक्ष्मीमवेदयति, सोऽयमिति। ककुभैरर्जुनपुष्पैः ( ककुभानां प्रसूनानि इत्यर्थे अण् ‘फले लक्(४।३।१६३ पा०) इति अणो लुक्। ‘नदीसर्जो वीरतरुरिन्द्रद्रुः ककुभोऽर्जुनः’ इत्यमरः )। सुरभिः सुगन्धः। ( ‘सुरभिर्घ्राणतर्पणः। इष्टगन्धः सुगन्धिः स्यात्’ इत्यमरः। ) सः अयं माल्यावान् नाम शैलः। यस्मिन्-शैले नीलः ,-नीलवर्णः स्निग्धः, शीतलः विद्युल्लतिकाभिः समाश्लिष्टत्वात् मसृणश्च। ( एकपदपाठे विशेषणकर्मधारयः ) नूतनः,-नवाविर्भूतः तोयवाहः-मेघः शिखरं-शृङ्गं श्रयति-अवलम्बते। अभ्रंलिहोऽयं गिरिरित्यर्थः। ( मन्दाक्रान्तावृत्तनिबद्धस्य अस्य श्लोकस्य अपरार्द्धं रामोक्त्या पूरितम्॥
लक्ष्मणः।
सोयं शैलः ककुभसुरभिर्माल्यवान् नाम; यस्मिन्
नीलः स्निग्धः श्रयति शिखरं नूतनस्तोयवाहः।
रामः।
वत्सैतन्माद् विरम विरमातः परं न क्षमोऽस्मि
प्रत्यावृत्तः पुनरिव स मे जानकीविप्रयोगः॥३३॥
वत्सेति।-वत्स लक्ष्मण एतस्मात्-माल्यवत्पर्वतवृत्तान्तसंवलितचित्रवर्णनात्, विरम विरम-द्रुतं निवर्तस्व, (आग्रहातिशय्ये वीप्सायां द्विरुक्तिः। ‘जुगुप्साविराम’ -इति वार्तिकेनाऽपादानत्वम्। ‘व्याङ् परिभ्यो रमः’ (१।३।८३ पा०) इति सूत्रेण परस्मैपदञ्च। ) अतः परं द्रष्टुमिति शेषः, न क्षमोऽस्मि- न शक्तोऽस्मि ; यतः सः ,-पूर्वमनुभूतः मे-मम जानकीविप्रयोगः, सीताविरहजः स हि शीककीलकः नवीभ्रततया अधुना पुनः प्ररूढः नितरां मर्मभेदिकां वेदनां जनयतीति मन्ये इति हृदयम्। इममेव माल्यवन्तमाश्रित्य तत्रभवता कालिदासेनाऽपि एवमेवोपवर्णितम्। तथा हि –
(एतद्धि सीताविरहरूपं भाव्यर्थमभिसन्धाय कौतूहलबहुलानां माल्यवदुपवर्णनविषयिकाणां वाचामभिधानात् ‘परिभावना’ नाम मुखसन्धेरङ्गं वेदितव्यम्। ‘कुतूहलोत्तराः वाचः प्रोक्ता तु परिभावना। ‘इति दर्पणोक्तेः। अत्र पूर्ववाक्यं प्रति परार्द्धस्य हेतुतयोपन्यासात् वाक्यार्थहेतुकं काव्यलिङ्गं पुनरसम्भवापात्तस्यातीतद्विरहस्य पुनरागमनसंशयेककोटितया उत्थापनादुत्प्रेक्षा, इति तयोः सङ्करः )। मन्दाक्रान्ता वृत्तम्।- ‘मन्दाक्रान्ताऽम्बुधिरसनगैर्मो भनौ गौ ययुग्मम्’ इति लक्षणात् ; सत्पदशाक्षरपादच्छन्दसां प्रस्तारेषु १८९२९ तमप्रस्तारे चास्य अन्तर्भावः
‘एतद्गिरेर्माल्यवतः पुरस्तात् प्रादुर्भवत्यम्बरलेखि शृङ्गम्।
नवं पयो यत्र घनैर्मया च त्वद्विप्रयोगाऽश्रुसमं विसृष्टम्॥
गन्धश्च धाराहतपल्वलानां कादम्बमर्द्धोद्गतकेशरञ्च।
स्निग्धाश्च केकाः शिखिनां बभूवुर्यस्मिन्नसह्यानि विना त्वया मे’ ॥ इति॥। २३॥
लक्ष्मणः।अतः परम् आर्यस्य तत्रभवतां कपिराक्षसानाञ्च असङ्ख्यातानि उत्तरोत्तराणि कर्माश्चर्याणि ; परिश्रान्ता चेयमार्या; तद् विज्ञापयामि-विश्राम्यतामिति।(ण)
सीता।अज्जउत्त एदेण चित्तदंसणेण पच्चुप्पणदोहदाए अत्थि मे बिणप्पम्। (त)
आर्यपुत्र एतेन चित्रदर्शनेन प्रत्युत्पन्नदोहदाया अस्ति मे विज्ञाप्यम्।
(ण) अत इति।-अतः परम्-अस्मात् अनन्तरम् आर्यस्य-रामस्य तत्रभवतां-महात्मनां कपिराक्षसानाञ्च असङ्ख्यातानि-अगणितानि उत्तरोत्तराणि-परेभ्यः पराणि उत्कृष्टेभ्यः उत्कृषानीत्यर्थः (उत्तराणि च उत्तरोत्तराणि, पौर्वापर्येणानुष्ठितानि, क्रमशः विवृतानि इति वा, वीप्सायां द्विर्भावः ) कर्माश्चर्याणि-कर्माणि वीरोचितानि एव आश्चर्याणि विस्मयकराणि सप्ततालभेदसमुद्रबन्धनादीनि अद्भुतकर्माणीत्यर्थः। इयमार्या-सीता च परिश्रान्ता, गर्भभारालसत्वात् चित्रदर्शजनितश्रमेण क्लान्तविग्रहा ; तद् विज्ञापयामि-निवेदयामि, विश्राम्यताम् विश्रामं प्राप्यतां, भवता अथवा आर्यया इति शेषः। (तत्र प्रथमे पक्षे णिजन्तस्य श्रमधातोः कर्मणि रूपम् ; द्वितीये च अदन्तचुरादेः श्रमघातोः भावे वाच्ये। उभयत्र प्रार्थनायां लोट् )।
(त) प्रत्युत्पन्नः सञ्जातः दोहदः मनोरथः गर्भिण्याभिलाषो वा यस्याः तथाभूतायाः मे-मम विज्ञाप्यं वेदनीयमस्ति। ( मे इत्यत्र ‘कृत्यनां कर्तरि वा’ (२।३।७१ पा०) इति सूत्रेण षष्ठी वैकल्पिकी, पक्षे मयेति। इदानीम् अदूरवर्तिनः बीजीभूतस्य आत्मविवासनस्य प्रतिरूपकतया स्थितस्य भूतपूर्वस्य प्रियसमागमसहकृतस्यैव तस्य स्मर्यमाणतया महाह्लादकरत्वात् इदं हि प्राप्तिर्नाम बीजसन्धेरङ्गं वेदितव्यम्। तथा हि- ‘प्राप्तिस्तु सुखागमः’ इति दर्पणः )।
रामः।ननु आज्ञापय।
सीता।जाणे पुणो बि प्पसणगम्भीरासु बणराइसु बिहरिस्मं; पबित्तणिम्बलसिसिराबगाहाञ्च भअवदीं भाईरहीं अबगाहस्मम्। (थ)
रामः।वत्स लक्ष्मण।
लक्ष्मणः।एषोऽस्मि।
रामः।अचिरं सम्पादनीयोऽस्या दोहदः;-इति सम्प्रत्येव गुरुभिः सन्दिष्टम्।तत् अस्खलितसुखसम्पातं रथमुपस्थापय।(द)
जाने पुनरपि प्रसन्नगम्भीरासु वनराजिषु विहरिष्यामि; पवित्रनिर्मलशिशिरावगाहाञ्च भगवतीं भागीरथीमवगाहिष्ये।
(थ) जाने-अवगच्छामि, इच्छामि इति भावः। ( जनस्थानविहरणगङ्गावगाहादीनामवश्य-म्भावितया ज्ञापनार्थमभिलषामीत्यनुक्त्वा जाने इति पदमुपात्तम्। ‘अनुपसर्जाज्ज्ञः’ (१।३।७६ पा०) इति सूत्रेणत्मनेपदम् )। प्रसन्नाः हिंस्रैः विरहितत्वात् पुष्पफलैरुपशीभितत्वाद्वा अनुद्देजयन्त्यः ; गम्भीराः तरुशैलादीनां दृढसन्निवेशात् लोकोत्तरं भावमावेदयन्त्यः , ( विशेषणकर्मधारयः ) तथाभूतासु वनराजिषु विपिनवीथीषु विहरिष्यामि-पर्यटिष्यामि। पवित्रः पावनः, निर्मलः पापानां समूलमुन्मूलनात् सुभगः सुखकरश्च, शिशिरः शीतलः तृप्तिकरश्च सन्तापहरश्च वा अवगाहः मज्जनं यस्यां तां भागीरथीं गङ्गामवगाहिष्ये। एतेन शोकविधुरायाः निकारजातं विसोढुमशक्नुवत्याः वैदेह्याः भागीरथ्यामात्मविसर्जनं गम्यते। ( एतद्धि प्रोक्तप्राप्तिरूपबीजसन्ध्यङ्गस्य विवृतिरूपत्वमवगन्तव्यम् )।
द) अचिरम्-अविलम्बितमेव अस्याः ,-सीतायाः दोहदः ,-अभिलाषः सम्पादनीयः,-पूरणीयः, इति-इत्थं गुरुभिः , -वशिष्ठारुन्धतीशान्ताप्रभृतिभिः सन्दिष्टं-कथितम्। तत्-अतः, अस्खलितः गात्रसञ्चलनभ्रंशादिरहितः इत्यर्थः, अत एव सुखयतीति सुखः सुखजनकः सम्पातः सुखेन ओशेन वा सम्पातो गमनं येन तथोक्तम्। सीतायाः पूर्णगर्भतया तथाविधेनैव रथेन गमनस्य औचित्यादिति तात्पर्यम्। ( एतद्धि सीताविवासनरूपबीजार्थस्य प्ररोहीभूततया उद्भेदरूपं बीजसन्ध्यङ्गं वेदितव्यम्। ‘बीजार्थस्य प्ररोहः स्यदुद्भेदः ‘इति लक्षणात् )।
सीता।अज्जउत्त तुह्मोहिं बि तहिं गन्तब्बम्।
रामः।अयि कठिनहृदये एतदपि वक्तव्यमेव (ध)
सीता।तेण हि पिअं मे।’
लक्ष्मणः।यथा आज्ञापयति आर्यः।
(इति निष्क्रान्तः)
रामः।प्रिये इतो वातायनोपकण्ठे मुहूर्तं संविष्टौ भवावः।(न)
आर्यपुत्र युष्माभिरपि तत्र गन्तव्यम्।
’ तेन हि प्रियं मे।
(ध) कठिन निर्दयं हृदयं यस्याः तथाभूते निर्मममानसे इत्यर्थः, यतः त्वमहञ्च पृथिगिति चिन्तयितुमपि शन्कोषीति भावः, एतदपि त्वया सार्द्धं जनस्थाने पुनर्विहरणमपि किमु वक्तव्यं प्रार्थयितव्यं वा। तत्र तत्र पर्यटनस्य अतीवानन्दकरत्वेन त्वद्विप्रयोगजवेदनामसहिष्णुना त्वदभिन्नहृदयेन बिम्बकल्पेन मयाऽप्रार्थितेनापि तत्र खलु गन्तव्यमेव, शङ्कायाश्चैतस्याः त्वद्गतया भेदबुध्योद्भावितया सुव्यक्तं खलु उपलोपमत्वं त्वच्चेतस इति हृदयम्। परन्तु ‘एतदपि वक्तव्यमेव’ -एतद्धि च वक्तव्यम् ; यतः अहन्तु न गमिष्यामि, भवत्या असहायायाः खलु तत्र गन्तव्यम्। (अहमिदानीं त्वां दुर्वहगर्भखिन्नाम् क्रव्याद्भ्यो बलिमिव अरण्यान्याम् उपहरिष्यामि, इति काक्वा अर्थान्तराभिधायकस्य प्रधानार्थान्तररूपिणः वाग्विन्यासस्य, चतुर्थपताकास्थानीत्थापकत्वं ज्ञेयम्। भाव्यर्थस्यैवात्र सूचितत्वात्, तथा हि –
‘ह्यर्थो वचनविन्यासः सुश्लिष्टः काव्ययोजितः।
प्रधानार्थान्तरक्षेपी पताकस्थानकं परम्॥ ‘इति लक्षणम् )।
(न) वातस्य मारुतस्य अयनमागमनं येन यस्मात् वा तथाभूतं, पवनसञ्चारसुभगं खेदहरञ्च यत् गवाक्षान्तरालमित्यर्थः, तस्य उपकण्ठे सन्निधौ, ( ‘वातायनावर्तके’ इत्यपि पाठः दृश्यते ; तदर्थस्तु,-वातायनापवारके, अपवारकभूतं यत् वातायनं तत्र इत्यर्थः, यत्रस्थः अपरैः न लक्ष्यते, अतिनिभृति मृदुलगन्धवहनिषेविते देशे इति भावः )। संविष्टौ-कृतसंवेशौ शयानौ इत्यर्थः ( ‘समीपे निकटासन्न सन्निकृष्टसनीडवत्। सदेशोऽभ्याससविध-समर्यादसवेशवत्। उपकण्ठाऽन्तिकाऽभ्यार्णाऽभ्यग्रा अप्यभितोऽव्ययम्’ इति, ‘स्यान्निद्रा शयनं स्वापः स्वप्नः संवेशः इत्यपि’ इति चामरः )।
सीता। एब्बं भोदु; ओहीरिज्जामि क्खु परिस्ममजणिदाए णिहाए। (प)
रामः।तेन हि निरन्तरमवलमगबस्व(फ)मामत्र शयनाय।
जीवयन्निव ससाध्वसश्रमस्वेदबिन्दरधिकण्ठमर्प्यताम्।
बाहुरैन्दवमयूखचुम्बितस््निदचन्द्रमणिहारविभ्रमः॥३४॥
एवं भवतु; अपह्रिये खलु परिश्रमजनितया निद्रया।
(प) परिश्रमजनितया,-चित्रदर्शनात् जायमानेन क्लमेनानीतयेत्यर्थः, निद्रया-संवेशेन, हृदयावसादेनेति यावत्। अपह्रिये-अभिभूये। ( अपपूर्वकात् हरतेः कर्मणि लटि रूपम् )।
(फ) तेन हि निद्रासञ्जातवैक्लव्यात् हेतोः अत्र अस्मिन् वातायनोपकण्ठे शयितं मां मच्छरीरमित्यर्थः, निरन्तरं निर्नास्ति अन्तरम् अवकाशो यस्मिन् तद्यथा तथा कालक्षेपमन्तरेणैव गाढमिति यावत्, अव्लम्बख-समाश्लिष्य। दुर्वहगर्भभारविवशं स्वदेहं कियच्च विनोदयितुं मन्दमारुतरम्ये एतस्मिन् गवान्तराले मदङ्कोपधाना क्षणं विश्रामसुखमुपभुङ्ष्व इति भावः।
इदानीमात्मतोषकरं समालिङ्गनप्रकारं सुस्फुटमभिधत्ते, जीवयन्निति। -साधु अत्यर्थम् अस्यति विक्षिपति मनः इति साध्वसं भयम् ( ‘-दरत्रासौ भीतिर्भीसाध्यसे भयम् ‘इत्यमरः ) श्रमः खेदः, (अत्र आलेख्यगतसूर्पणखाऽऽदिदर्शनोद्भूतं साध्वसं श्रमश्च चित्रदर्शनजन्यः विज्ञेयः। ) तत एव हि समुद्भूताः स्वेदबिन्दुवो घर्मबिन्दवः तैः सह वर्तमानः, तथोक्तः, इन्दोरेभिः ऐन्द्रवैरिन्दुसम्बन्धिभिर्मयूखैः किरणैः चुम्बितः स्पृष्टः, अत एव स्यन्दते स्रवतीति स्यन्दी तुषारशीकरवानित्यर्थः, यश्चन्द्रमणिहारः चन्द्रकान्तमणिस्रक् तस्य बिभ्रमः विलास इव विभ्रमो यस्मिन् स तथोक्तः, अथवा तस्य विभ्रमो भ्रान्तिः यस्मिन् तादृशी यो बाहुः स्वेदार्द्रत्वात् तुषारस्राविचन्द्रकान्तमणिहारसदृशः शुभ्रोज्वलः, यद्वा स्वेदबिन्दुसिक्ते यस्मिन् बाहौ तुषारनिष्यन्दिचन्द्रमणिहारभ्रान्तिर्भवतीति भावः स तथोक्तो बाहुः ; जीवयतीति जीवयतीति जीवयन्निव मामिति शेषः, त्वद्विरहखेदविक्लवव्यपेतप्राणं हि मां पुनरुच्छासयन्निवेत्यर्थः , मम उज्जीवन-कृत् ते अयं बाहुरिति भावः, अधिकण्ठं कण्ठे (विभक्त्यर्थेऽव्ययीभावः।) अर्प्यतां-स्थाप्यतामित्यर्थः , इत्थं तु भवनोन्मुखविप्रयोगसन्तप्तहृदयं मां शीतलं कुरु इति भावः। मृणालस्निग्धकोमलं मज्जीवनसञ्जीवनं स्वबाहुं मम कण्ठे बधान, अन्यथा त्वद्विरहे क्षणमपि न जीवेयमित्याशयः। (अत्र भयश्रमस्वेदादयः सात्विकभावाः ; तथा हि भोजराजः , –
‘विमलम्भेऽभियोगाद्यैः सम्भोगे साध्वसादिभिः।
मिथः परीक्षया प्रेमणो निर्दिष्टास्ताः परीष्टयः॥
वासश्चित्तचमत्कार आकस्मिकभयादिभिः।
निद्राव्यापारवैमुख्यमिन्द्रियाणां श्रमादिभिः॥ ‘इति।
तथा हि वैदेह्याः सुकोमलाङ्गलावण्यादीनि उद्दीपनविभावाः, निद्रास्वप्नजडत्वादयव्यभिचारिणः, तैः परिपुष्टः अत्र आलम्बनविभावभूतायां सीतायां समुत्पन्नः राघवस्य रतिरूपस्थायिभावः, सम्भोगशृङ्गाररसरूपतां लभते इति। अपि च चन्द्रकिरणस्पृष्टार्द्रचन्द्रकान्तमणिहारधर्मस्य सीताभुजलतया धारणासम्भवात् असम्भवद्वस्तुसम्बन्धरूपो निदर्शनालङ्कारः ; जीवयन्निवेत्यन्यत्र क्रियोत्प्रेक्षा ; तदनयोः संसृष्टिः )। रथोद्धतावृत्तम् ;- ‘रान्नराविह रथोद्धता लगौ’ इति लक्षणात् ; एकादशाक्षरपदच्छन्दसां ६९९ तमप्रस्तारान्तर्भूतमिदम्॥ ३४॥

(ब) शालीनतया मुग्धया तया समाश्लेष्टं, स्वबाहौ असमप्रिते स्वयमेव सहजलज्जाजडदृशं सीतां तथा कारयन्, तदीयाकरं स्वांसे उपस्थाप्येत्यर्थः। प्रिये किमेतत् ? कण्ठे तव बाहूपस्थापनानन्तरं कथं हि ईदृशी मदीयावस्था जाता नाहं तामधुना निर्णेतुं शक्नोमीति भावः।
(तथा कारयन् सानन्दम्) प्रिये किमेतत् (ब) ?
विनिश्चेतुं शक्यो न सुखमिति वा दुःखमिति वा
प्रमोहो निद्रा वा किमु विषविसर्पः किमु मदः
तव स्पर्शे स्पर्शे मम हि परिमूढेन्द्रियगणो।
विकारश्चैतन्यं भ्रमयति च सम्मीलयति च॥३५॥
अनुभूयमानमवस्थान्तरं कीदृशमजनि तदेव सविशेषं विवृणोति, विनिश्चेतुमिति।-तदित्यनेन सर्वेषामन्वयः। एतत्-मयोपभुज्यमानं त्वदङ्गसंस्पर्शजनितम् अनिर्वचनीयं वस्तु इत्यर्थः। वा अन्यथा कथमेष सेवाऽर्थमाग्रहः ? इदं सुखं चेत्, तर्हि , बुद्धिस्तु कथं हि तद्विषयिका न भवति ? अत आह, दुःखमिति वा।-किमित्यं तृत्प्यभावमयी उत्कण्ठा ? तथात्वे मानसोन्माथकत्वशङ्का अपरिहार्या स्यात्, अत एवाह प्रमोहश्चेति, प्रमोहश्चैतन्यसम्मीलनं वा, न चेदेवं तदा किमिति उत्स्वप्नायते ? अत आह निद्रेति। -निद्रा स्वप्नो वा, स्वप्नसदृशं किमेतदलौकिकमनुभवामि। ननु जाग्रदवस्थायां चैतस्यान्तमसम्भावितत्वात् आह, विषेति। -विषविसर्पः, विषप्रसारः, विशप्रवेशजन्यः विसर्पाख्यः रोगविशेषो वा (रोगवाचकविसर्पशब्दस्य ह्रस्वदीर्घेकारता भवत्येव)। एवञ्चेत् तर्हि कथं हि तदुद्भूता व्यथा निरन्तरमात्मानं न क्लिश्नाति ? अत आह मद इति। मद, मद्योपयोगजः आनन्दविशेषो वा, अन्यथा कुत एतन्मनश्चाञ्चल्यम् ?-( ‘सम्मोहानन्दसम्भेदो मदो मद्योपयोगजः’ इति साहित्यदर्पणे मदलक्षणात्)। कथं पुनरेवं भावविपर्ययः अजायत, इति विनिश्चेतुं निर्णेतुं न शक्यः। (अध्याहतेन ‘एष मदीयो भावः’ इत्यनेन ‘शक्त्यःऽ इति पदस्य अन्वयो बोध्य, पुन्निर्देशो तत एव साधुः)।
त्वदीयसुकुमाराङ्गसंश्लेषेण समुच्छलत्सर्वातिशायिसुखसन्दोहपूरनिमग्नस्य मे लोकोत्तरानन्दमनुभवतामिन्द्रियाणां विवशता आयाता, तेन हि विवेकोऽपि हर्षातिरेकात् व्यलुपत् ; नातोऽहं कीदृशीं दशां गतवानिति सम्यगवधारयितुं प्रकाशितुञ्चालमस्मि इत्याशयः। अशक्तौ हेतुमाह- तवेति। तव स्पर्शे स्पर्शे प्रतिस्पर्शं त्वदीययावदङ्गस्पर्शेषु इत्यर्थः, परिमूढः-परितः मूढः विषयग्रहणासमर्थत्वात् मोहमुपागतः इत्यर्थः स्वस्वविषयव्यावृत्तः इति यावत्, इन्द्रियगणो इन्द्रियाणां चक्षुरादीनां गणः समूहः यस्मिन् स तथोक्तो विकारः आन्तरावस्थाविशेषः ;, मम चैतन्यं विवेकं भ्रमयति च-तिरोदधाति च, सम्मीलयति च-प्रकाशयति च ; मम बुद्धिः कदाचित् भ्रान्ता कर्हिचिच्च प्रकाशिता आत्मविकारं निश्चेतुं नेशे इति भावः। स्पर्शे स्पर्शे मम चैतन्यं क्षणात् प्रबोधमेत्य सुखसन्दोहसमाच्छादितं सदेव तमसां परिभूयते, तत् कथमहं विनिश्चिनोमि किमस्थोऽहमितिभावः।
यद्वा- अत्र परार्धवाक्यस्य प्रथममन्वयं विधाय तदनु द्वितीयार्धव्याख्या विधेया; ततश्च इति-एवं प्रकारः अयं प्रियास्पर्शजनितोऽपूर्वो विकारः सुखं वा दुःखमिति वा निस्चेतुन्न शक्यः, सुखत्वेन वा दुःखत्वेन वा निर्णेतुं मया न शक्यते इत्यर्थः। (शक्य इत्यस्य विकार इत्यनेनान्वयात् साधुः पुन्निर्देशः। अत्रापि सम्भोगशृङ्गारो रसः। अत्र पूर्वार्धं सुखदुःखाद्यनुभवस्य अतिप्रियस्वप्रियतमाऽङ्गसंस्पर्शेन सुखविमुग्धमानसस्य रामस्य तात्त्विकतया प्रतिभासनात् प्रतिभोत्थितत्वाभावात् विकर्तमात्रं, न यु सन्देहालङ्कारः। परार्धे तु बोधतिरोधानजनक-बोधविकासजनकक्रिययोः विरोधवदापाततो भासनात् प्रियास्पर्शनितविकारत्वेन च समाधानात् विरोधालङ्कारः, तथा विकारस्य स्पर्शहेतुकत्वात् काव्यलिङ्गस्य, इत्येतयोः साङ्कर्यम् )। शिखरिणी वृत्तम्। लक्षणादिकन्तूक्तं प्राक्॥ ३५॥
सीता।(विहस्य) त्थिरप्पसादा तुह्मे; इदो दाणिं किमबरं ? (भ) स्थिरप्रसादा यूयं; इत इदानीं किमपरम् ?
रामः।
म्लानस्य जीवकुसुमस्य विकाशनानि
सन्तर्पणानि सकलेन्द्रियमोहनानि।
एतानि ते सुवचनानि सुरोरुहाक्षि
मर्णामृतानिमनसश्च रसायनानि॥३६॥
सीता।पिअम्बद एहि सम्बिसह्म।(म)
(इति शमनाय समन्ततो निरूपयति)
(भ) स्थिरेति।-यूयं, स्थिरः अविचलितः प्रसादः अविचलितः प्रसादः अस्मान् प्रति स्नेहः प्रीतिरिति यावत् येषां ते तथोक्ताः ; अस्मसु अविसंवादिप्रणयमभीप्सवः इत्यर्थः अस्मन् परम् इदानीं किम् अपरम् अन्यत् पत्युः स्थिरतरसौहर्द्यं विना इत्यर्थः। आशास्यमस्ति स्त्रीणामित्याशयः। (अत्रापि सम्भोगशृङ्गरः रसः )।
अथ तदानीं निर्भरप्रणयविवशमानसायां मधुरभाषितायां वैदेह्यामेतावाननुरागः कथं हि प्रसृतिं गतः? तत्प्रतिपादनमिषेण तद्वचसाममृतायमानत्वादिधर्मशतयोगित्वमुपपादयति, म्लनस्येति।-हे सरोरुहाक्षि विकसितशतपत्रायतनेत्रे ( ‘बहुव्रीहौ सक्थ्यक्ष्णोः स्वाङ्गात् षच्’ (५।५।११३) पा०) इति षच्, ‘षिद्गौरादिभ्यश्च’ (४।१।४१ पा०) इति ङीष्।)
ते-तव, एतानि सुवचनानि-सुभाषितानि (अत्र सीतावचनेष्वपि एतादृशसौभाग्यं नानुभूतपूर्वमित्यपि सुशब्देन व्यज्यते ) म्लानस्य-सांसारिकसन्तापादिरूपतपनमरीचिचयवितप्तमारुतसंसर्गात् म्लानिमापन्नस्य जीवकुसुमस्य-प्रणयिहृत्पुष्पस्य, जीवः जीवनमेव कुसुमं तस्य सद्यःपातिनः इति यावत्, विकाशनानि-प्रस्फुटनानि अतिसुकुमारस्यापि हर्षक्षयवतः जीवनप्रसूनस्य वृन्तभूततया सद्यःपतननिरोधकानि इत्याशयः, सन्तर्पणानि-तृत्पिसाधनानि भोग्यन्तराकाङ्क्षानुत्पादकानि इत्यर्थः, सकलानामिन्द्रियाणां मोहनानि मोहकराणि स्वस्वव्यापारनिरोधीनि इत्यर्थः, तथा कर्णयोः अमृतानि अमृतवात् सुखप्रदानि, सधाधारानिषेकवदपूर्वानन्दसन्दोहसञ्जननानि ; यथा हि अमृतं दर्शनत एव जनानां तृप्ति जनयति, तथैव अर्थपर्यालोचनाहतेऽपि त्वद्वचसां रमणीयत्वमिति भावः।
मनसश्च-दुःखभारोद्विग्नस्य चेतसश्च रसायनानि-रसस्य हर्षस्य अयनानि स्थानानि, यद्वा,-रसस्य पुष्टस्य सम्भोगसृङ्गाररसस्य इतरेतररतिरूपस्य अयनानि आश्रयभूतानि इत्यर्थः ; यद्वा,-रसस्य वीर्यस्य अयनानि आधानानि आधिशरीरावसादादिनाशकानि पुष्टिकारकाणि औषधानि इव ‘यज्जराव्याध्विध्वंसि भेषजं तद्रसायनम्’ इति वैद्यकोक्तेः। उत्साहशक्तिप्रदानीत्यर्थः, ( ‘रसो गन्धे रसः स्वादे तिक्तादौ विषरागयोः।शृङ्गारादौ द्रवे वीर्ये देहधात्वाम्बुपारदे॥ ‘इति विश्वकोषात् )। यथा हि रसायनरसनेन सर्वेषामेव रसानामास्वादजा तृत्पिरुपलभ्यते तथैव त्वद्वचनश्रवणसमकालं शब्दान्तरश्रवणजन्यसुखानामधिगमः भवतीति बोध्यम्। अपि च यथा रसायनानां रसरूपत्वात् भोग्यत्वम् औषधस्वरूपत्वाच्च रोगविनिवर्तकत्वं तथैव पुनरेतेषां वचनानां मनोहारित्वं हितत्वञ्च व्यज्यते, इत्यवधातव्यम्।
अत्र जीवे कुसुमत्वारोपाद्रूपकालङ्कारः ; कुसुमविकाशनत्वस्य तथेन्द्रियादिसन्तर्पणत्वादीनां जानकीवचनेषु प्रमाज्ञानविषयत्वेनाविद्यमानतया आहर्यज्ञानेन चाभेदप्रतीतेर्मालारूपकालङ्कारश्च ‘सरोरुहाक्षि’ इत्यत्रोपजायमानेनोपमाऽलङ्कारेण संसृज्यते। केचित्तु-एकस्य जानकीवचनस्य विकाशनसन्तर्पणादिविषयभेदेनानेकधोल्लेखा-लङ्कारमिच्छन्ति। ‘एतानि ते सुवचनानि ‘इति विशेष्यपदोपादानेनैव वाक्यार्थस्य परिसमप्तत्वात्, पुनश्च ‘कर्णामृतानि’ इत्यादिना उपात्तत्वात् समाप्तपुनरात्तत्वं दोषः ; स तु तृतीयचतुर्थपादयोः वैपरीत्यपाठेन समाधेयः )। इति। वसन्ततिलकं दोषः॥३६॥
प्रियंवद एहि संविशावः।
(म) अतीव मधुरभाषित्वात् रामस्य प्रियंवदेति सम्बोधनम्। ( प्रियपूर्वकात् वदतेः खः )। संविशावः,-स्वपिवः, निद्राविवशशरीरेदानीमहं संवृत्तेति भावः। सत्यामपि निद्राकातरतायां सौजन्यात् प्रेमातिशय्यात् च उभयत्वेन कथनमिति ज्ञेफ्यम्।
(य) शयनाय-शयितुं , ( ‘तुमर्थाच्च भाववचनात्’ (२।३।१५ पा०) इति चतुर्थी )। निरूपयति-शयनसामग्रीसमवधानं शयनयोग्यं स्थानमुपधानादिकञ्च अस्ति वा न वा इति अन्विष्यति।
रामः।अयि किमन्वेष्टव्यम्
आ विवाहसमयाद् गृहे वने शैशवे तदनु यौवने पुनः।
स्वापहेतुरनुपाश्रितोऽन्यया रामबाहुरुपधानमेष ते॥३७॥
सीता।(निद्रां नाटयन्ती) अत्थि एदं अज्जउत्त अत्थि एदम्। (र)।(इति स्वपिति)
अस्त्येतत् आर्यपुत्र अस्त्येतत्।
इदानीं शयनसुयोग्यमुपकरणमुपाधानं दर्शयति, आ विवाहेति।-विवाहसमयात् आ-विवाहकालमारभ्य, विवाहकालात् परमित्यर्थः, ( ‘आङ् मर्यादावचने’ (१।४।८९ पा०) इति सूत्रेण कर्मप्रवनीयतया ‘पञ्चम्यपाङ्परिभिः (२।३।१० पा०) इति सूत्रेण पञ्चमी। ) देशावच्छेदेन गृहे तदनु वदने च, पुनः कालावच्छेदेनापि शैशवे तत्पश्चात् यौवने च, स्वापहेतुः,-निद्रालम्बनं शयनोपकरणमित्यर्थः, (गृहे शैशवे यौवने च स्वापहेतुः, वने पुनर्यौवने स्वापहेतुः, न तु यथासङ्ख्यमन्वयः,) अत्र केवलं तवैव अधिकारः नान्यस्या इत्याह ; अन्यया-त्वद्भिन्नया स्त्रियाम् अनुपाश्रितः,-अनालम्बितः, स्वापहेतुतया स्त्र्यन्तरसङ्गशून्यः इत्यर्थः ; यद्यपि ‘जुष्टं परमनारीणां भुजैः परमसुन्दरैः’ इत्युक्तमस्ति, तत् तु ‘न रामः परदारान् वै चक्षुर्भ्यामपि पश्यति’ इत्याद्युक्तेः चेटीसंवाहनाभिप्रायकमिति ज्ञेयम्। ( ‘मद्बाहुः’ इत्यनुक्त्वा ‘रामबाहुः’ इति कथनन्तु प्रसिद्धिद्योतनाय, ‘उपधाय भुजं तस्य’ -इत्यादिवचनात् एकपत्नीव्रतधरत्वमस्यावेदयति इति बोध्यम् )। एष रामबाहुस्ते-तव उपधानं-शिरोधानम् ( ‘उपधानं तूपवर्हः’ इत्यमरः) अधुनाऽपि तदस्तु, किम् अन्यान्वेषणेनेति भावः। (अत्र रामबाहौ तादात्म्येनोपाधानत्वारोपात् श्यनोपयोगित्वप्रतीतेश्च परिणामालङ्कारः, तस्य च ‘अन्यथा अनुपाश्रितः’ इति पदेन अधिकारूढवैशिष्ट्यम् )। रथोद्धता वृत्तम्।- ‘रात् परैर्नलगौ रथोद्धता’ इति लक्षणात्। ६९९ तमप्रस्तारान्तर्गतमिदम्॥३७॥
(र) अस्तीति।-आर्यपुत्र एतत् तव बाहुरूपम् उपधानम् अस्ति। (अत्र ‘सर्वादिशब्दानां पर्यायेण उद्देश्यविधेयलिङ्गभाक्त्वम् ‘इति नयेन क्लीबत्वमिति बोध्यम् )। इत्युक्त्वा उपधानीकृत्य स्वपिति इत्यर्थः। अत्र प्रसादनार्थम् ‘अस्त्ये तत्’ इति पुनरभिहितं, नातः कथितपदत्वदोषशङ्का, ‘कथितञ्च पदं पुनः अनुकम्पायां प्रसादने’ इत्युक्तेः।
रामः। कथं प्रियवचना चक्षसि प्रसुप्तैव ? (निर्वर्ण्य सस्नेहम्) (ल)
इयं गेहे लक्ष्मीरियममृतवर्तिर्नयनयोः
असावस्याः स्पर्शो वपुषि बहुलश्चन्दनरसः।
अयं कण्ठे बाहुः शिशिरमसृणो मौक्तिकसरः
किमस्या न प्रेयो ? यदि परमदह्यद्तु विरहः॥३८॥
(ल) कथमिति।-प्रियं वचनं यस्याः सा प्रियवचना ( ‘वा प्रियस्य’ इति वार्तिकराद्धान्तेन पक्षे वचनप्रियेति रूपम् ) मधुरभाषिणी, वक्षसि-उरसि, कथं-किं ; प्रसुप्तैव-निद्रिताऽभूत् ? परस्परं समाश्लिष्य करमुपधाय च शयितयोस्तयोः वक्षः सम्पर्कात् रामवक्षसि सीतायाः शयनं तु ‘दन्तच्छेद्य नखच्छेद्यमन्यद् व्रीडाकरञ्च यत्। शयनाधरपानादि नगराद्यवरोधनम्॥ स्नानानुलेपने चैभिः वर्जितः ‘इति दर्पणोक्ताङ्कदोषनिरूपणे व्रीडाजनशयननिषेधात् अत्र तदभावाच्च न विरुध्यते इति बोद्धव्यम्। सस्नेहं-सादरं सकरुणञ्चेत्यर्थः, निर्वर्ण्य-सीतामुखं निरीक्ष्य, आहेति शेषः।
न केवलमियं प्रियवचना, अपि तु मम निखिलार्थहेतुभूता सौभाग्यलक्ष्मीभूमिश्चेति विशिष्य विवृणोति , इयमिति।-(अत्र ‘मम’ इति अध्याहार्येण पदेन सर्वत्र अन्वयः कार्यः )। इयं-सीता, गेहे-गृहे, ( ‘गृहं गेहोदवसितम्’ इत्यमरः ) तस्मिन्, लक्ष्मीः-श्रीः, गृहसौभाग्यविधायिनी अधिदेवतेत्यर्थः। तथा नयनयोः- नेत्रयोः अमृतवर्तिः ,-अमृतनिश्यन्दिनौ अञ्जनशलाका, त्वददर्शनदशायां चराचरमिदं शून्यं प्रत्यक्षीकुर्वतः नेत्ररोगेण रुग्णस्यैव मे त्वमालोकेनैव अमृतवत् नयनानन्ददायिनीत्यर्थः। कुमेतावत्पर्यन्तानुधावनेन ? एतदीयं यत्किञ्चिदपि मे सुखातिरेकजनने पर्याप्तमित्याह, असावस्याः इति।-असौ अनुभूयमानः, अस्याः-प्रियायाः स्पर्शः, वपुषि-गात्रे, बहुलः- प्रचुरः, चन्दनरसः-मलयजरससेकवत् विरहतापतप्तस्य मे निरतिशयं शरीरस्य मनसश्च स्निग्धतायाः निवृत्तेश्च कारकः।
अयं -कण्ठे अर्पित इति शेषः, अस्याः बाहुः-करः, शिशिरः शीतलश्च मसृणः उज्ज्वलश्च मौक्तिकसरः-मुक्तामाला इव सुखस्पर्शः ; कोलत्वात् सुखशीतलत्वाच्च मौक्तिकस्रगिव शरीरसन्तर्पणः मानसामोदकरश्च (प्रोक्तविशेषणकर्मधारयात् सीताशरीरस्य समौज्ज्वल्यं निरतिशयविरहानलप्रशमनञ्च व्यज्यते, तेनासौ श्यामा मुग्धा च ज्ञेया )। अस्याः,-सीतायाः सम्बन्धि किं वस्तु न प्रेयः,-अतिप्रीतिकरम् ? यदि-किन्तु, परं-केवलम् अस्यह्यः,-सोढुमशक्यः विरहः,-वियोगः न स्यात् तर्हि, मर्मनिकृन्तनात् परमदुःसहात् त्वद्विप्रयोगादितरत् सर्वमेव त्वत्सङ्गतं लोकातिशायिहर्षजनकं भवेत्, नास्ति तच्च संशयलेशः इति तात्पर्यम्।
( अस्मिन् श्लोके आभिमानिकी रतिः, इति कण्ठाभरणम्। अत्र सीतायां लक्ष्मीत्वामृतवर्तित्वयोः अभेदारोपात् निरङ्गं रूपकम् ; तथा तत्पस्पर्शे चन्दनरसत्वारोपात् अपरं रूपकम् ; एवं तद्भुजे मौक्तिकसरत्वारोपात् निरङ्गञ्च रूपकम् ; अपि च एकस्या एव सीतायाः गृहनेत्रत्वविषयभेदात् अनेकधोल्लेखात् उल्लेखः ; चतुर्थपादे च विरहस्य असहनीयत्वेऽपि यद्यर्थबलात् आहृतेन सहनत्वारोपेण सीतायां सर्वविधप्रियत्वासम्बन्धेऽपि सम्भावनया तत्सम्बन्धोक्तेः अतिशयोक्तिश्च। एषामलङ्काराणां सजातीयविजातीयरूपः सङ्करः )। शिखरिणी वृत्तम्॥ ३८॥
प्रतीहारी।(प्रविश्य) देअ एबत्थिदो। (व)
देव उपस्थितः।
(व) प्रतिहारीति।-प्रतिहारी शुद्धान्तरक्षिका काचित् वेत्रवती नारी ; तथा हि,- ‘सन्धिविग्रहसम्बद्धं नानाकार्यसमुत्थितम्। निवेदयति या कार्य्यं प्रतीहारी तु सा स्मृता॥ ‘इति तल्लक्षणम्। प्रविश्य-राघवभवनमिति शेषः, आहेत्यध्याहार्यम्। किमिति तदेवोच्यते,-देव -राजन्, उपस्थितः,-आगतः एव, कोऽयमागत इत्याकाङ्क्षायाम् उत्तरम्- ‘देवस्य आसन्नपरिचारको दूतः’ इत्युपरिष्टात् व्यक्तीभविष्यति।
(एतद्धि भाविविरहस्य समासन्नतासूचनाय उपन्यस्तम्। सीताविवासनरूपं प्रस्तुतसङ्क्रान्तमर्थोपक्षेपकमेतत् तृतीयं पताकास्थानमवधेयम्। तथा हि,- ‘इयं गेहे लक्ष्मीः’ इति श्लोकस्य चतुर्थपादान्ते ‘परमसह्यस्तु विरहः’ इत्युक्तं राघवेण, ततः प्रतिहार्या प्रोक्तं ‘देव उपस्थितः’ इति ; एतेन सीताविरहः भवन्तम् अचिरादेव उपस्थास्यति इति अव्यक्तार्थम् अर्थोपक्षेपकं वस्तु, विशेषनिश्चयप्राप्तिसहितं सदेवात्र प्रत्युत्तरोपेतसंस्थितम्। तथा चोक्तं दर्पणे- ‘अर्थोपक्षेपकं यस्तु लीनं सविनयं भवेत्। श्लिष्टप्रत्युत्तरोपेतं तृतीयमिदमुच्यते॥ ‘इति। एवमेव वेण्याम् ; तथा हि,-दुर्योधनः,- ‘पर्याप्तमेव करभोरु ममूरुयुग्मम्’ इति, ततः प्रविश्य कञ्चुकी आह- ‘देव भग्नं भीमेन’ इत्यादि ; अपि च मुद्राराक्षसे यथा, चाणक्यः,- ‘अपि नाम दुरात्मा राक्षसः गृह्यते ?’ सिद्धा- ‘अज्ज गहीदो’ । अन्यच्च-राक्षसः, ‘तदपि नाम दुरात्मा चाणक्यवटुः’ इति, उपसृत्य दौवारिकः,- ‘जेदु जेदु’ । पुनश्च राक्षसः, -‘अतिसन्धातुं शक्यः स्यात्,’ दौवारिकः – ‘अमच्चो’ इत्यादिना अव्यक्तार्थस्य, राक्षसवशीकरणरूपस्य चाणक्यविजयस्य च तथा वेण्यां दुर्योधनस्योरुभङ्गरूपस्य, प्रस्तुतस्य सूचनात् तृतीयं पताकास्थानमेवं सुधीभिः मृग्यम्। धनिकमते तु-उत्तरचरितमेतत् गण्डनामकं प्रस्तावनाऽङ्गं वेदितव्यम्। प्रस्तुतस्य सीताविवासनस्य सम्बद्धतया विरहस्य सहसाऽभिधानात्। एतद्धि प्रस्तावनाऽङ्गभूततयाऽभिहितं मूलकृता धनञ्जयेन, तथा हि,- ‘गण्डः प्रस्तुतसम्बन्धिभिन्नार्थं सहसोदितम्’ इति )।
रामः।अयि कः ?
प्रती।असणपरिचारओ देबस्स दुम्मुहो। (श)
रामः।(स्वगतम्) शिद्धान्तचरी दुर्मुखः; स मया पौरजानपदान् अपसर्पितुं प्रयुक्तः (ष) (प्रकाशम्) आगच्छतु।
(प्रतीहारी निष्क्रान्ता)
दुर्मुखः।(प्रविश्य स्वगतम्) हा कधं सीदादेईए ईऋसं
आसन्नपरिचारको देवस्य दुर्मुखः।
(श) आसन्नो निकटस्थः सन् परिच िसेवत् इति आसन्नपरिचारकः ; यः सदा सन्निधौ स्थित्वा उपसेवते तथाभूतः भृत्यः इत्यर्थः। अस्य चरस्य भद्रनामधेयत्वेऽपि सीताऽपवादरूपदुर्वचनस्याभिधानात् दुर्मुख इति सञ्ज्ञा लोकपरम्परया आगतेति ज्ञेयम् ; कविना च तदाख्यया आख्यापितोऽसौ। तथा च रघौ कालिदासः ,- ‘पप्रच्छ भद्रं विजितारिभद्रः’ इति।
(ष) शुद्धान्ते अन्तःपुरे परितः निर्विशङ्का चरतीति। अतीव विश्वस्तः इत्यर्थः। ( ‘स्त्र्यागारं भूभुजामन्तःपुरं स्यादवरोधनम्। शुद्धान्तश्चावरोधश्च’ इत्यमरः )। पुरे निवसन्तीति पौराः, जनपदे भवाः जानपदाः ( पौराश्च जानपदाश्चेति द्वन्द्वः ) नागरिकान् जनपदवासिनः वैदेशिकांश्चेत्यर्थः। अपसर्पितुं-गूढं चरितुं, चररूपेण प्रच्छन्नी भूत्वा तेषां मनोगतभावं परीक्षितुम् ; अप् पृष्ठतः प्रच्छन्नमित्यर्थः सर्पतीति अपसर्पः,-गूढचरः। ( ‘उपसर्पितुम्’ इति पाठान्तरम् )।
अचिन्तणिज्जं जणबबादं देबस्म कधइस्सं ? अहबा णिओओ क्खु ईऋसो मन्दभाअस्म। (स)
सीता।(उत्स्वप्नायते) हा अज्जउत्त कहिं सि ? ’ (ह)
(स) हा कथमित्यादि।-हा इति शोकसूचकमव्ययम्। तादृशपरीवादस्य कथयिष्यमाणत्वात् शोकः। ईदृशम्-एवंविधमरुन्तुदमित्यर्थः। अचिन्तनीयं-कदापि मनसा चिन्तयितुमप्यशक्यम्, अतर्कितोपपन्नमिति यावत्। सीतादेव्याः,-जनकतनयासम्बन्धिनमित्यर्थः। जनापवादं-लोकापवादम्। देवस्य-रामभद्रस्य (सम्बन्धविवक्षया षष्ठी )। मन्दः अल्पः भागः भाग्यं यस्य तथाविधस्यम् दुर्भगस्येत्यर्थः। ईदृशः,-एवंविधः, ‘निखिललोकमानसाभिप्रायं विदित्वा यथायथं मदन्तिके उपवर्णय ‘इत्येवंरूपः, नियोगः,-प्रभोः आदेशः खलु। साम्प्रतमाग्रहवता प्रभुणा अप्रीतिकरे सज्जनालीकापवादप्रकाशकरणरूपे कर्ये नियोजनात् आत्मनः अतिमहत् दौर्भाग्यमवेदितमित्यवधेयम्।
(ह) उत्स्वप्नायते इति। उद्भूतः विलापादिप्रयोजकः स्वप्नः निद्राऽवस्थायां विलापादिः यस्याः, यद्वा,-उद्वेजकः स्वप्नः यस्याः सा, सा इव आचरति इति उत्स्वप्नायते, ( ‘कर्तुः क्यङ् सलोपश्च’ (३।३।११ पा०) ) इति सूत्रेण उपमानभूतात् क्यङि लटि रूपं बोध्यम् )। हा आर्यपुत्र -स्वामिन् कुत्र असि-इदानीं क्व गतो भवसि, इति भविष्यद्विरहसंवेदकः स्वप्नप्रकारः अवधेयः।
‘स्वप्नो निद्रामुपेतस्य, विषयानुभवस्तु यः।
कोपावेगभयग्लानिसुखदुःखादिकारकः॥ ‘इति दर्पणे स्वप्नलक्षणम्।
रामः।अये सैवेयं रणरणकदायिनी चित्रदर्शनाद् विरहभावना देव्याः स्वप्नोद्वेगं करोति।(सस्नेहमङ्गमभ्याः परामृशन्) (क)-
हा कथं सीतादेव्या ईदृशमचिन्तनीयं जनापवादं देवस्य कथयिष्यामि ? अथवा नियोगः खलु ईदृशो मन्दभागस्य ?
हा आर्यपुत्र कुत्र असि ?
(क) अये इत्यादि।-रणरणकदायिनी-देव्याः उत्कलिकाकुलातां विदधती चित्तविक्षोभकारिणी इत्यर्थः। विरहस्य भविष्यतः विप्रयोगस्य भावना नियतानुध्यानरूपानुभवजनितः स्मृतिजनकः उद्बोधकसमवहितसंस्कारविशेषः, चित्रदर्शनात् अशुभोत्पादनिदानभूतायाः सूर्पणखायाः आलेख्यमवलोक्य जायमाना इत्यर्थः, देव्याः सीतायाः स्वप्नोद्वेगं स्वप्ने अपि उत्कण्ठां तज्जनितविलापादिकञ्च करोति-समुत्पादयतीत्यर्थः। सस्नेहं-सप्रणयं साग्रहमित्यर्थः, अस्याः वैदेह्याः अङ्गं-प्रतीकं, परामृशन्-स्वहस्तेन सदयमुपसेवमानः इत्यर्थः, सीतायाः ओ स्वं हस्तं सन्निवेशयन्निति यावत्। ( केचिदत्राङ्गपदमुदरपरमभिधाय वक्ष्यमाणश्लोकस्यापत्यार्थकत्वं कल्पयन्ति, तदसत्म् तथात्वे ‘उदरमस्याः परामृशन्’ इत्येव वक्तव्यत्वात्, न च ‘मयैवादौ ज्ञातः करतलपरामर्शकलया द्विधा गर्भग्रन्थिः’ इति वक्ष्यमाणोक्तेरसङ्गततयाऽङ्गपदस्योदरपरत्वं कव्रभिमतमिति वाच्यम् ; ‘सहजलज्जाजदृशः’ इत्यत्र सीतायाः जागरणप्रतीतेः उत्स्वप्नायमानत्वविरोधादित्यवधेयम् )।
औतं सुखदुःखयोरनुगुणं सर्वास्ववस्थासु यद्
विश्रामो हृदयस्य यत्र जरसा यस्मिन्नहार्यो रमः।
कालेनावरणात्ययात् परिणते यत् स्नेहसारे स्थितम्
भद्रं प्रेमसुमानुषस्य कथमप्येकं हि तत् प्राप्यते॥३९॥
अथ चिरविरहविह्वालाया नियतपरिदेवनाविवशमानसाया। मदेकजीवितायाः कातराक्ष्याः प्रियाया वनवासे एवम्व कियन्ति सकरुणरुदितानि आसन्नित्यनुध्यायन् सस्नेहहस्तावमर्षं तदीयमङ्गजातं, स्वीयानुपमसौभाग्यमित्याशंसन् तादृश्याश्च स्त्रियाः गुणोपवर्णनं विलप्य बहुधाऽधुना तस्या दुःखसन्तापादीन् स्मारं स्मारम् अनुशोचति, औतमिति।-यत् प्रेम-औतुकी अनुरक्तिःम् अथवा सप्तविधसम्भोगान्तर्गतविच्छेदाऽसहनरूपावस्थाविशेषः, तथा च-
‘प्रेमाऽभिलाषो रागश्च स्नेहः प्रेम रतिस्तथा।
शृङ्गारश्चेति सम्भोगः सप्तावस्थः प्रकीर्तितः॥ ‘इति।
तस्यार्थो यथा रसरत्नाकरे-
‘प्रेमा दिदृक्षा रम्येषु तच्चिन्ताऽप्यभिलाषकः।
रागस्तत्सङ्गबुद्धिः स्यात् स्नेहस्तत् प्रवणक्रिया॥
तद्वियोगासहं प्रेम रतिस्तत्सहवर्तनम्।
शृङ्गारस्तत्समं क्रीडा सम्भोगः सप्तधा क्रमः॥ ‘इति।
सुखदुःखयोः पत्युरिति शेषः, द्विधा इतं द्वीतं भिन्नमित्यर्थः, तस्य भावः द्वैतं भिन्नभावः तन्नास्ति यस्य तत् औतम्-एकरूपं समानं, पत्या समं समसुखदुःखभागित्यर्थः ; यत् सर्वासु अवस्थासु दशाविपर्ययेषु सुखेषु दुःखेषु चेत्यर्थः, अनुगुणम्-अनुकूलं, न च सुखेषु अनुकूलं दुःखेषु च प्रतिकूलमिति भावः, यत्र-यस्मिन् हृदयस्य-विषयार्ज्जनपरिरक्षणविनश्नादिदुःखसन्तप्तस्येत्यर्थः, विश्रामः,-जीवितालम्बनभूतं, यदेव हि एकमवलम्ब्य संसारसुलभशोकक्षोभाद्युपहतमपि वैक्लव्यदोलाचलं हृदयं स्थैर्यमापद्येते, विषयजशोकसन्तप्तं मनः सदैव यत् लब्ध्वा भृशं हृष्यति इति भावः ;
( ‘भद्रं तस्य सुमानुषस्य’ इति पाठे तु-यत् गुणवद्भार्यारूपमनिर्वचनीयं वस्तु )।
( ‘विश्रामः’ इति पदन्तु अपाणिनीयम् ; घञि ‘नोदात्तोपदेशस्य’ (७।३।३४ पा०) इति सूत्रेण वृद्धिनिषेधात्, किन्तु, श्रम एव श्रामः इति ‘प्रज्ञादिभ्यश्च’ (५।४।३८ पा०) इति सूत्रेण अणि कथञ्चित् योज्यम् इति केचित् ; केचित् तु अदन्तचुरादेः श्रामधातोः रूपमिति व्याचक्षते समादधति च ; परन्तु बोपदेवाचार्यमते ‘जनवधः’ इत्यादिसूत्रे ‘अमयम विश्रमस्तु वा’ इति ह्रस्वस्य वैकल्पिकविधानदर्शनात् श्रमधातोः घञि विश्रमः विश्रामः इति रूपद्वयं भवतीति भाव्यम् )।
यस्मिन् रसः,-अनुरागः रतिरूपः इत्यर्थः, ( ‘रसो गन्धो रसः स्वादे तिक्तादौ विषरागयोः’ इति विश्वः।) जरसा-वार्द्धकेन, अहार्यः-हर्तुमशक्यः, कूट इव अविकृतः सन्, यः सदैवास्ते इत्यर्थः, वार्द्धके हि प्रायशः सर्वा एव वृत्तयः प्रतिहताः भवन्ति, सतीषु भार्यासु सुगभीरोऽकपटश्च अनुरागः पुनः न नश्यतीति भावः। तत्र तस्य अकृत्रिमत्वादस्वार्थकत्वाच्च वयसि इव विपुला प्रीतिः नितरां निर्भरमभिवर्धते इत्याशयः। तथा कालेन-कियता समयेन, जनसमीपे नियतपरिचयविस्तारेणेत्यर्थः, आवरणस्य हृदावरणरूपप्रतिबन्धकस्य लज्जादेः अत्ययादपगमात्; यद्वा- ‘आ वरणात्ययात्’ इति पदद्वयम् तच्च वरणं विवाहः, अत्ययः निधनं, ततः आ, तत्कालपर्यन्तावस्थायिनाम् विवाहकालात् प्रभृति मरणं यावत् स्थितवता, सुदीर्घेण कालेन ; परिणते-परिपाकमुपेयुषिम् स्नेह एव सारः स्थिरांशः यत्र ( ‘सारो बले स्थिरांशे च न्याय्ये क्लीबं वरं त्रिषु ‘इत्यमरः ) तस्मिन्, स्नेहस्योत्कृष्टांशे, प्रगाढे अनुरागे इति भावः , यत् स्थितम्म् यदकपटप्रणयरूपं फलं सारभूततय्म् असारव्यपगमात्, निश्चलं सदेव वर्तते इत्यर्थः ; यथा हि दुग्धादेर्जलांशापगमात् परं परिणतस्नेहसारे रूपान्तरितं प्रेमरूपं यद् वस्तु अविचलितं सत् स्थितमित्यर्थः ; सुमानुषस्य शोभनस्य नरस्य प्रियारूपस्य वा एकम् अविच्छिन्नं तत्-मनःकल्पितं निष्पत्यूहमित्यर्थः, केवलं प्रणयरूपमिति यावत्, भद्र-मङ्गलम्, अमलप्रेमभूतं ( ‘श्वः श्रेयसं शिवं भद्रं कल्याणं मङ्गलं शुभम्’ इत्यमरः) कथमपि-कथञ्चिदपि महता क्लेशेन काकतालीयन्यायेन वा प्राप्यते।
अपि अशक्यसम्भावनायां, हि निश्चये। निर्दोषस्य परमपरिपूतस्यापि सुमानुषस्य निष्पत्यूहशुभसङ्घटनमतीव दुर्घटम्। यतः क्वचित् कस्यचिज्जनस्य जाया जन्मान्तरीणमहातपःफलभृता निरवच्छिन्नानन्दविधायिनी भवतिम् स्वयञ्च निरतिशयं सुखमुपभुङ्क्तेम् आवयोस्तु तत् दूरापास्तमेव यतः सीतादेवी जननात् प्रभृति एव सुखलेशमपि नान्वभुङ्क्त, इत्येतदेव, आस्तां तावत् मदीया कथा नः भृशं व्यथाकरमिति हृदयम्। दुर्लभं खलु दम्पत्योः तथाविध प्रेम प्रायशः इति तु सङ्क्षेपः। सुष्ठूक्तं कविना,- ‘अवाप्यते वा कथमन्यथा द्वयं तथाविध प्रेम पतिश्च तादृशः’ । इति।
अन्यथाऽपि व्याख्यायते ;-तथा हि, यत् प्रेम दाम्पत्यं सर्वासु अवस्थासु जाग्रत् स्वप्नसुषुप्तिप्रभृतिषु ये अनुभूयमाने सुखदुःखे तयोः औतम् अभिन्नं सदेवानुगुणम् अनुगतम्, अभिन्नतया सुखदुःखयोरापादकमिति यावत्। यत्र च दाम्पत्यप्रेम्णि हृदयस्य सदुपदेशविशोधितस्य परिपूतस्य इत्यर्थः, विश्रामः श्रमहरसुखसमुदायानुभवः, यस्मिन् दाम्पत्ये प्रेम्णि च रसः स्पृहारूपः रतिश्च वा जरसा जरया च अहार्यः हर्तुमशक्यः। अथवा यस्मिन् दाम्पत्ये सति रसः आह्लादः जरसाऽपि अहार्यः हर्तुं न शक्यते, आ वरणात्ययात्, ( वरणं विवाहः अत्ययः देहपातश्चेति समाहारः ) विवाहात् प्रभृति निधनं यावत् वर्तमानेन कालेन सुदीर्घाखण्डकालेन परिणते उपचयं गते प्रेमसारे सारभूते प्रेमणि स्थितम्म् अविनश्वरं सदिव परां कोटिमासाद्य विवृद्धि गतमिति यावत्, सुमानुषस्य दाम्पत्यस्य ( ‘सुमानुषं तु दाम्पत्यम्’ इत्यभिधानात् इति प्राञ्चः ; अन्ये तु प्रकरणात् तच्छब्देन दाम्पत्ये लब्धे शोभनः मानुषो येन इति विग्रहेण मनुष्यत्वाधायकम् इत्यर्थो लभ्यते, इति वदन्ति ; सुमानुषस्य सौजन्यस्य इत्यपि केचित् व्याचक्षते। वस्तुतस्तु, सुमानुषमात्रसुलभस्येत्यर्थः, फलबलात् अत्र दाम्पत्यस्येति। ) कथमपि सर्वप्रकारेणापि तत् प्रसिद्धमेकं मुख्यं भद्रं क्षेमं प्रेम प्राप्यते प्रार्थ्यते, अभिलष्यते इति•वत्। अनर्थशङ्कीनि बन्धुमित्रहृदयानि इति न्यायादिति भावः। यतो हि सुमानुषस्य भद्रं सर्वतोभावेनाकाङ्क्षणीयम् अभुत् इति पूर्वेणान्वयः इति। (अत्र नायकः अनुकूलः एकनायिकश्च )।
(अत्र प््रस्तुतायाः सीतायाः इति वक्तव्ये ‘सुमानुष्यस्य’ इति कथनात् अप्रस्तुतप्रशंसा अलङ्कारः ; स च, चतुर्थपादं प्रति हेतुत्वेनोपेतानां पादत्रयाणां वाक्यभूतानां निष्पादकत्वात् समुद्भूतेन काव्यलिङ्गेन सङ्कीर्यते )। शार्दूलविक्रीडितं वृत्तम्।- ‘सूर्याश्वैर्मसजस्तताः सगुरवः शार्दूलविक्रीडितम्’ इति लक्षणात्। एकोनविंशत्यक्षरपादच्छन्दसां १४९३३७ तमप्रस्तारान्तर्गतं वृत्तमिदम्॥ ३९॥
दुर्मुखः।(उपसृत्य) जअदि जअदि देओ।
रामः।ब्रूहि यदुपलब्धम्।(ख)
दुर्मुखः।उबत्थुेन्ति देअम्पौरजाणबदा; -वबिसुमरिदाअह्मे महाराअ-दसरहस्म रामदेएण त्ति ’ (ग)
रामः।अर्थवाद एषः; दोषन्तु मे किञ्चित् कथय; येन स प्रतिविधीयते।(घ)
दुर्मुखः।(सास्रम्) सुणादु देओ। (कर्णे एवमेवम्) (ङ)
जयति जयति देवः।
’ उपस्तुवन्ति देवं पौरजानपदाः विस्मारिता वयं महाराजदशरथस्य रामदेवेनेति।
श्रुणोतु देव।
(ख) ब्रूहीति।-ब्रूहि-कथय, यत् उपलब्धं-प्राप्तं-ज्ञातमिति यावत्।
(ग) उपस्तुवन्तीति।-उपस्तुवन्ति-सर्वतो गायन्ति, महाराजस्य रामस्य शासनगुणमहिम्ना वयं महाराजे दशरथेऽपि मन्दौत्सुक्त्याः जाता इति अनिशमेवावेदयन्ति इत्यर्थः। गुणाधिकस्य द्रव्यस्य लाभे, अपकृष्टस्य विस्मृतिः स्वाभाविकी। अतः,- ‘फलेन सहकारस्य पुष्पोद्गम इव प्रजाः’ इति सुष्ठूक्तं कविना। (महाराजदशरथस्येति।- ‘अधीगत्यर्थदयेशां कर्मणि’ (२।३।५२ पा०) इति सूत्रेण कर्मणि षष्ठी )। रामदेवेन-देववत्प्रभावशालिना रामभद्रेणेत्यर्थः।
(घ) अर्थवाद इति।-कस्यचिदर्थस्य निन्दायाः स्तुतेर्वा यो वादः सोऽर्थवादः। यदाहुः मीमांसकाः,- ‘गुणवादो विरोधे स्यादनुवादोऽवधारिते। भूतार्थवादस्तद्धानादर्थवादस्त्रिधा मतः॥ ‘इति । अत्र तु स्तुत्यर्थवादः गुणकथनमित्यर्थः, प्रशंसा इति यावत्। ( ‘अर्थवादः प्रशंसा च स्तोत्रमीडा स्तुतिर्नुतिः’ इति हलायुधः )। एषः,-भवदुक्तरूपः। प्रतिविधीयते-प्रतिक्रियते। अस्माकमभ्यर्णं गुणवादस्तु न करणीयः, यतो हि वयं दोषाणां समूलमेव निहन्तारः इत्याशयः।
(ङ) सास्त्रमिति। सास्रं-सकारणं बाष्पमुत्सृज्येत्यर्थः। शृणोतु देवः,-महाराज आकर्णयतु ; किं तत् ? तदेव कविरभिधत्ते,- ‘कर्णे एवमेवम्’ इति, ( ‘एब्बं बिश्र’ इति पाठे तु, गूढचरेरितमेतद्वच इति विभाव्यम् ) यतो हि महतामपवादश्रवणस्य अकीर्तिकरत्वेन, यश्च शृणोति तस्यापि पापभाक्तया श्रोतुमयोग्यत्वेन कर्णे ‘एव-मिव’ इत्युक्तम्। तथा हि प्राञ्चः,- ‘अर्थस्त्वेकेन वोज्ञेयः पश्चाज्ज्ञात्वा प्रसङ्गतः। कर्णे एवमिवेत्युक्त्वा काव्यबन्धे प्रयुज्यते॥ ‘इति। रामभद्रशृतिसविधे सुमुखं संस्थाप्य जनाः किल कर्णाकर्णिकतया एवमभिदधति,-अस्माकमधिराजः एवं स्त्रैनः यत् दशाननोदवसितनिवासदूषतमपि सीतां निर्विशङ्कमनुमेने सर्वथैवान्याय्यं कापुरोषोचितं दुष्करमेवैतत् किल, यतो हि अस्माकमपि स्त्रीषु नियतमेव एतदापतिष्यति, राज्ञामप्येतदनुमतत्वेन तदप्यस्माभिर्निर्बाधं सहिष्यते, इत्यपसर्पो दुर्मुखः राघवाय निभृतमभिदधे। तथा हि, रामायणे, त्रिपञ्चाशे सर्गे उत्तरकाण्डम् –
‘कीदृशं हृदये तस्य सीतासम्भोगजं सुखम्।
अङ्कमारोप्य तु पुरा रावणेन बलाद्धृताम्॥
लङ्कामपि पुरीं नीतामशोकवनिकां गताम्।
रक्षसां वशमापन्नां कथं रामो न कुत्स्यति॥
अस्माकमपि दारेषु सहनीयं भविष्यति।
यथा हि कुरुते राजा प्रजा तमनुवर्तते॥
एवं बहुविधा वाचो वदन्ति पुरवासिनः।
नगरेषु च सर्वेषु राजन् जनपदेषु च॥ ‘इति।
रामः।अहह तीव्रसंवेगो वाद्वज्रः।(च) (इति मूर्छति)
दुर्मुखः।आस्मसदु देओ।
आश्वसितु देवः।
(च) अहह इति।-दुर्विषहवेदनासहितशोकसूचकमेतदव्ययम्। तीव्रसंवेगः,-तीव्रः भीषणः मर्मभिदित्यर्थः, संवेगः पतनकालसमुत्पन्नः असहनीयाभिघातः यस्य तथाविधः, वाग्वज्रः,-वाग् नीचानां सदसद्विचाररहितानां वा वचनं वज्रः दम्भोलिरिव दुःखातिदुःखदायिका खलु, सीतायाः साधुचरिते यत् ते एवमन्याय्यमाशंसन्ते, अतस्तेषां वचांसि शतकोटिरिव नः मानसं शतधा दारयन्तीति भावः। (अत्र रूपकालङ्कारः ) ‘ह्रदिनी वज्रमस्त्री स्यात् ‘इति केचित् अनुयन्ति ; केचित् तु ‘विरुग्णोदयधाराग्रः कुलिशो मम वक्षसि’ इति भट्टौ कुलिशशब्दस्य पुंलिङ्गता दृष्ट्वा ‘ह्रादिनी वज्रम्,’ ‘अस्त्री स्यात् कुलिशम्’ इत्यन्वयं कुर्वन्ति। तदत्र वज्रशब्दस्य पुंलिङ्गता कथं सङ्गच्छते ?-इति प्रश्ने- ‘वज्रोऽस्त्री हीरके पवौ’ इति नानार्थे अमरवाक्यात् ; एवञ्च वज्रशन्दस्य पुन्नपुंसकतायां सिद्धायामपि पुंसि तत्प्रयोगाभावात् ‘भाति पद्मः सरोवरे’ इत्यदिवत् अप्रयुक्तत्वं दोष एव )। इति मूर्च्छति।-तच्छोकसंवेगं सोढुमशक्यत्वात् सपदि मोहमुपागतः इति भावः।
रामः।(आश्वस्य)
हा हा धिक् परगृहवासदूषणं यद्
वैदेह्याः प्रशमितमभ्दतैरुपायैः।
एतत् तत् पुनरपि दैवदुर्विपाकात्
आलर्कं विषमिव सर्वतः प्रसुप्तम् ॥४०॥
अथ कथञ्चित् चरस्योपचारैः सुतीव्रेः शोकावेगे अपशमिते, ईषदाश्वस्य राघवः भस्मीभूतस्यापि तदपवादर्वोजस्य दुर्दैवविपाकवशादेव पुनः प्ररोहमाशङ्कमानः, निर्भरमनुशोचति, हा हेति।-अद्भितैः,-आश्चर्यकरैः लोकानां विस्मयावहैः अग्निपरीक्षारूपैः कर्मभिः, वैदेह्याः,-सीतायाः, यत् परस्य शत्रोः रावणस्य गृहे भवने अशोकवनिकायां, वासः दश मासान् व्याप्य अवस्थितिः एव दूषणं दोषः अपवादः इत्यर्थः ; प्रशमितं-परिहृतं प्रतिकृतमपि, असहायायाः जानक्याः शत्रुसदनवासजनितं यदेव कौलीनवीजमाविरभूत् तत्तु वह्निपरीक्षया चारित्र्यविशुद्धि परीक्षमाणेन मया सर्वथा भङ्गीकृतमपीत्यर्थः ; तदेतत् दैवस्य -दुरदृष्टस्य, दुर्विपाकात्-विषमपरिणामात्म् दशाविपर्य्यासाद्धेतोः इति यावत्। अलर्कः,-मात्तकुक्कुरः ( ‘शुनको भषकः श्वा स्यादलर्कस्तु स रोगितः’ इत्यमरः ) तस्येदमालर्कं विषमिव-मात्तकुक्कुरदंशजातगरलमिवेत्यर्थः ; यद्वा-शुक्लार्कवृक्षजन्यं ( ‘शुक्लेऽलर्कप्रतापसौ’ इत्यमरः ) पुनरपि-भूयोऽपि, सर्वतः प्रसृप्त-परितः व्याप्तम्। हा हा-अहो अतीव क्लेशप्रदमतत् ( हा इति खदसूचकमव्ययम्। दैन्ये द्विरुक्तिः )। धिक्, मामधन्यमिति शेषः। यथा हि कदाचिच्छरीरप्रविष्टं कुक्कुरविषं मन्त्रादिदैवोपायैः प्रतिकृतमपि पुनरलक्षितरूपेण सर्वावावेषु व्याप्तं सत् दौर्भाग्यवशात् बहुकालानन्तरं घोरविकाररूपेण आविर्भवति, तद्वदिदं वैदेहीगतं परगृहवासदूषणम् अग्निपरीक्षाऽऽदिना प्रतिकृतमपि पुनः सर्वराज्याङ्गेषु कालान्तरेण सर्वतः प्रसृतं तदधुना सर्वथैवेदमप्रतिविधेयं जातमिति भावः। किमिदानीमितः परं करवाणि मन्दभाग्यः ? दैवमचिन्त्य बलवच्चतिन्यायादित्याशयः। ( अत्र उपमाऽलङ्कारः स्फुटः। स च यथा हि मूलदाहाभावात् दाहिततृणमूलेभ्योऽङ्कुराणि समुत्पद्य वनवद् घनीभूय समन्तात् व्याप्नुवन्ति, तथा अग्निपरीक्षाच्छलेन मया दाहितोऽपि सीताऽपवादोऽयं पुनः प्रादुर्भूय पौरजानपदान्
समस्तानेव व्यानशे ; अहो किं करवाणि ? इति वस्तुध्वनिं व्यनक्ति )। प्रहर्षिणी वृत्तम्, तल्लक्षणादिकन्तूक्तं प्राक्॥ ४०॥
तत् किमत्र मन्दभाग्यः करोमि ? (विमृष्य सकरुणम्)
अथवा किमन्यत् ? (क)
सतां केनापि कार्येण लोकस्याराधनं व्रतम्।
यत् पूरितं हि तातेन माञ्च प्राणाश्च मुञ्चता॥४१॥
(छ) तदित्यादि।-तत् तस्मात् लोकापवादस्य सर्वतः प्रसृतत्वादित्यर्थः, मन्दभाग्यः,-हतभागधेयः, लोकाननुरञ्जयितुं स्वगृहाधिदेवताभूतायाः अपि सीतायाः विसर्जने हेतुत्वादात्मनः दुर्भगत्वमुक्तम्। अत्र-एतयोः प्राणाधिकसीताविवासनदारुणलोकापवादरूपयोः मध्ये, किं करोमि-अन्यत् लोकसन्तोषणात् किं विदधामि ? प्राणेभ्यः गरीयसीमपि सीतान्त्यजामीति हृदयम्।
सकरुणं निर्भरं विलप्य बहुधा सीतायाः परीवादक्षालनोपायं कमपि चेतसा निश्चेतुमशक्नुवन् लोकानुरञ्जनस्य स्वकुलधर्मत्वेनावश्यपरिपालनीयत्वं समीक्ष्य सीताविवासनेन तद्दोषं परिमार्ष्टुमिच्छति, सतामिति।-केनापि कार्येण-येन केनापि उपायेन, निरपराधाया अपि सीतायाः निर्वासनेनेत्यर्थः, लोकस्य-लोकानामित्यर्थः, ( जातावेकवचनम् ) प्रकृतिपुञ्जानाम्, आराधनं-प्रीणनं, सतां-सज्जनानां, व्रतं-नियमवत् अवश्यमेव पालनीयम्। तदेव द्रढयति, यदिति।-यद्धि ‘-यदेव लोकानुराधनरूपं कुलव्रतं, पुनः, तातेन-पित्रा दशरथेन, मां-प्राणसम्मितं तनयं, प्राणान्-सजीवनञ्च मुञ्चता-विजहता सता, ( ‘लक्षणहेत्वोः क्रियायाः’ (३।२।१२६ पा०) इति पूरणक्रियाया हेतुत्वात् हेतौ शतृः )। पूर्तितं-परिपूर्णं कृतं ( ‘पूजितम्’ इति पाठे तु-पूजितं सत्कृत्य सयत्नं परिपालितमित्यर्थः। चकारद्वयोपादानात् कार्यकरनयोरैककालिकत्वं सूच्यते ; अत एवं व्रतरूपकारणस्य मद्वनवास स्वजीवनविसर्जनरूपकार्येणाभेदेनाभिधानात् हेत्वलङ्कारोऽपि ध्वन्यते ) कैकयीं प्रीणयितुमनपदाद्धं मां वनाय स्वप्राणान् चिराय विजहत् पिता दशरथः कुलधर्मानुपालनस्य पगं काष्ठां प्रदर्शितवान् ; तथा अहमपि निरपराधां दुर्वहगर्भगुर्वीं सीतां वने विसृजामि। इदानीं करुणां हृदयाभ्यन्तरात् दूरीकृत्यमानसमश्मसारवत् सुदृढं करणीयम्, अन्यथा लोकानुरञ्जनस्यासम्भावितत्वादित्याशयः। यतो हि भगवता वशिष्ठेन इदानीमेव, ‘जामातृयज्ञेन वयं विरुद्धास्त्वं बाल एवासि नवञ्च राज्यम्’ इत्यादिना कुलधर्ममनुपालयितुमभीक्ष्णामेवोपदिष्टम्, अतः सीतापरित्यागः मया सर्वथा कर्तव्यः इति तु सन्दर्भार्थः। (अत्र सतां केनाप्युपायेन प्रकृतिरञ्जनं करणीयमिति सामान्येनाऽप्रस्तुतेन मया येन केनापि तत् करणीयमेवेति विशेषावगतितः अप्रस्तुतप्रशंसाऽलङ्कारः मया जनरञ्जनं करणीयमित्यस्य पुत्रजीवितयोरत्ययेनापि पितृकर्त्तृकजनरञ्जनकृतत्वरूपस्वकारणेन समर्थनादर्थान्तरन्यासालङ्कारश्च ; तथा मोचनक्रियाऽभिसम्बद्धयोः प्रस्तुतयोः माञ्च प्राणाश्चेत्यनयोरन्वयादङ्गाङ्गिभावेन तुल्ययोगितया सङ्कीर्णौ )। अनुष्टुप् वृत्तम्॥४१॥
सम्प्रत्येव भगवता वशिष्ठेन सन्दिष्टम्।अपि च।
यत् सावित्रैर्दीपितं भूमिपालैः
लोकश्रेष्ठैः साधु शुद्धं चरित्रम्।
मत्सम्बन्धात् कस्मला किं वदन्ती
स्याच्चेदस्मिन् हन्त धिङ्मामधन्यम्॥४२॥
अथ आत्मनः दौर्भाग्यं विशादीकृत्यवेदयितुं दुग्धसिन्धुवत् सुविशालेऽतिधवले वैवस्वते कुले स्वसम्बन्धजनितं कलङ्कमाकलयति , यदिति।-सविता सूर्यः, ( ‘भानुर्हंसः सहस्रांशुस्तपनः सविता रविः’ इत्यमरः ) तस्य गोत्रापत्यैः ( ‘तस्यापत्यम्’ (४।१।९२ पा०) इति सूत्रेण अण्प्रत्ययः ) सूर्यवंशीयैरित्यर्थः। लोकश्रेष्ठैः,-लोकेषु भुवनेषु जनेषु वा श्रेष्ठैः प्राख्यातैः, भूमिपालैः,-क्षात्रधर्मं भूमिपरिपालनं प्राणव्ययेनापि कुर्वद्भिरित्यर्थः, यत्- साधु, निरपवादमिति यावत्, चरित्रं-प्रजाऽनुरञ्जनादिकार्यजातं कुलमिवेत्यर्थः, दीपितम् उज्ज्वलीकृतं सर्वोत्कर्षतामापादितम् इति भावः। तदिदानीं किमभूत्, तदेवाह, मदिति।-अस्मिन् -एतस्मिन् एव महनीये कुले, मत्सम्बन्धात्-हतदैवस्य मम सम्पर्कात्, कस्मला-मलिना, किंवदन्ती-लोकवादः स्यात् भवेत् चेत्, तदा हन्त खेद, अधन्यं-दुर्भगमीदृशं, मां-धिक् ; एतादृशि अस्मिन् कुले कालुष्यमारोपयतः मम न केवलं वृथैव जन्मग्रहणं, प्रत्युत दिषैकाधायकत्वञ्च, किमितः परं खेदकरमस्तीति भावः। सीतासंरक्षणे तु कश्मलायाः किंवदन्त्याः, कथञ्चिदपि व्यपगमाभावात्, तदपवादस्य कियच्चोपशमनार्थः। सीताविवासनमिदानीं विधेयमेवेति निर्गलितार्थः। (एतस्मिन् किंवदन्तीभिरुद्दीपनविभावैः विलापादिभिरनुभावैः विषादचिन्ताऽदिभिश्च व्यभिचारिभिः परिपुष्टतां गतः शोकरीपस्थायिभावः करुणरसतां भजते। अत्र प्रसिद्धैः भूमिपालैः महनीयैः कर्मभिः उद्दीपिते अधन्येन स्वेन च सीतावनवासरूपातिजुगुप्सितकर्मणा कौलीनारोपणात् दूषिते सवितुरेकस्मिन् वंशे पूतत्वकश्मलत्वयोरन्योरन्योऽन्यविरुद्धधर्मयोः सङ्घटनात् विषमालङ्कारः )॥४२॥
हा देवि देवयजनसम्भवे हा स्वजन्मानुग्रहपवित्रीकैतवसुन्धरे हा जनकवंशनन्दिनि हा पावकवशिष्ठारुन्धतीप्रियसखि हा तातप्रिये हा स्तोकप्रियवादिनि कथमेवं विधायाः तव अयमीदृशः परिणामः ? (ज)-
(ज) सीताविवासनस्यावश्यकर्तव्यत्वेनेदानीं निश्चयात् भृशमभिवर्द्धमानैः अनुशोचनाबहुलैः तद्गुणानां नियतमनुध्यानादिभिः शतधा उद्वेलस्य शोकावेगस्य प्रसारं सोढुमशक्नुवन् रोरुद्यमानः मुहुः विलपतिम् हा देवीति।-हा देवि -द्युतिमति रामस्य हतदैवस्य निखिलशुभाकरभूते इत्यर्थः ; मया सह अभिषिक्ता भूत्वाऽपि मम राजसुखोपभोगः भवत्याश्च वनेवासदुःखम्, इति मत्वा देवीति सम्बोधनम्। देवेति।-देवाः इन्द्रादयः इज्यन्ते अस्मिन् इति देवयजनं यज्ञभूमिः पृथिवीत्यर्थः , सा एव सम्भवः उत्पत्तिस्थानं यस्याः तथाभूते श्क्रशोणितदोषविनिर्मुक्तत्वात् जननादिदोषलेशरहिते इत्यर्थः। स्वजन्मेति।-स्वस्या आत्मनः जन्म सीतारूपेण शरीरपरिग्रह एवानुग्रहः दया तेन पवित्रीकृता महत्वमापादिता वसुन्धरा भूमिः यया तथाविधे स्वजन्मस्वीकारानुग्रहपूतीकृतभूमिवलये जनकेति।-जनकवंशस्य तन्नामरार्षेः कुलस्य ; अथ च जनक एव जनकः तात इत्यर्थः। (अत एव श्लिष्टरूपकालङ्कारः)। नन्दिनि आनन्द वर्द्धयित्रि त्वदभावे इदानीं तत्कुलं निरानन्दमेव भवेदित्यर्थः ; पावकेति।-पावकस्य सर्वदेवमस्य अनलस्य, विशिष्ठस्य ब्रह्मर्षेः अस्मद्गुरोः , अरुन्धत्याः सतीनां ललामभूतायाश्च, यत् प्रशस्तं प्रशसनीयं शीलं स्वभावः इत्यर्थः, अथवा तैः वशिष्ठादिभिः प्रशस्तं प्रशंसितकालुष्यनिर्मुक्तमिति यावत् यत् शीलं वृत्तादिकं तेन। शालत इति शालिनि परिशोभिते अतीव पवित्रचरिते । अतः त्वं परमपतिव्रतेति नास्त्यच्च संशय इति भावः। (अत एव उदात्तालङ्कारध्वानः ) रामैकेति।-रामस्य ममेत्यर्थः एकं केवलं जीवितं जीवनं तत्स्वरूपे त्वया विना रामः क्षणमपि न जीविष्यति, इति भावः। तथा चोक्तम्।- ‘अस्या देव्या मनस्तस्मिंस्तस्य चास्यां प्रतिष्ठितम्। तेनेयं स च धर्मात्मा मुदूर्तमपि जीवति ‘॥ इति। पक्षान्तरे-राम एव एकमद्वितीयं जीवितं यस्याः तथाभूते रामगतप्राणे (उभयत्र रूपकम् )।
महारण्येति।-महारण्यं दण्डकारण्यं तस्मिन् यो वासः वसतिः तत्र प्रियसखि मिथःसम्भाषणादौ प्रीतिविवर्द्धिनि सर्वेषामपि वनवासशोकशतानां हितमधुरभाषणादिना समूलमुन्मूलनात् ‘समप्राणः सखा मतः’ इत्युक्तेः महानन्दविधायिनि इत्यर्थः। तातेति।-तातानां दशरथादीनां प्रिये प्रीतिविधायिनि (अतस्तव परित्यागेन स्वःस्थस्य पितुरप्यहं क्लेशकारणं भविष्यामीति भावः ध्वन्यते )। स्तोकेति।-स्तोकम् अल्पञ्च प्रियं वदितुं शीलं यस्याः तथाभूते मितमधुरवादिनि एवंविधायाः-ईदृशगुणगणोपेतायाः (गर्भस्थितपवित्ररघुकुलाङ्कुराया अपि इति ध्वन्यते ) कथं-केन हेतुना, कस्य विषमस्य जन्मान्तरीणकर्मणः दुर्विपाकवशात् इत्यर्थः। ईदृशः,-शाकुनिकैः श्वापदेभ्यः विसृष्टस्यामिषस्येव परिणामः,-दशाविपर्ययः ? अजनि इति शेषः। आदर्शपूतचरितायाः असाधारणगुणग्रामविभूषितायाः ते ईदृशारुन्तुदः परिणामः अतीव मर्मनिकृन्तन इति तात्पर्यम् । (अत्र समुदायवाक्ये तु एतेषामेव प्रकृतार्थपरिपोषणाभिप्रायेण प्रयुक्तानां विशेषणासङ्घानां साभिप्रायकतया परिकरालङ्कारः।- ‘उक्तिर्विशेषणैः साभिप्रायैः परिकरो मतः’ इति लक्षणात् )।
त्वया जगन्ति पुण्यानि त्वय्यपुण्या जनोक्तयः।
नाथवन्तस्त्वया लोकास्त्वमनया विपत्स्यसे॥४३॥
सतां स्वभावपरिपूतानां दैवदुर्विपाकवशात् समापतन्तः दशाविपर्ययाः भृशं हि चेतसामुन्माथका भवन्तीति विभाव्य दैवस्याचिन्तनीयप्रसरन्त्वमभिधत्ते, त्वयेति।-त्वया-सतीनामग्रण्या, पूतचरितयेति यावत् ; जगन्ति-त्रिलोकीत्यर्थः ; पुण्यानि-( ‘पूञो यत् णक् ह्रस्वश्च’ (उणा ५।१५) इति पुण्यं-पवित्रता, ततः अर्श आदित्वात् अच्। अत एव अमरः, ‘अथ त्रिषु द्रव्ये पापपुण्यसुखादि च’ इति। ) पवित्राणि, स्वजनेष्विति शेषः। जनानामुपजीव्यविरोधमाशङ्कते त्वयीति।-त्वयि-भवत्यां, जनोक्तयः,-लोकवचनानि, अपुण्याः,-अपवित्राः जनानाम् एतानि निन्दावचनानि इत्यर्थः, लङ्कामध्युषिता सीता दुर्वृत्तदशाननेन नूनं दीषिता इत्येवंरूपाः बहुवादाः अकीर्तिकराः अपुण्यजनकाश्च कथं हि आविर्भूताः अहः लोकानां नाथः त्वञ्च ममापि गृहाधिदेवताभूतत्वात् नाथभूता भवसि, लोकैः मयि निधापितं नाथत्वं त्वत्कृतमेव त्वं तात्विकतया लोकानां नाथभूता भवसि, मम नाथत्वमौपचारिकमेवेत्याशयेनाह, नाथेति।-त्वया जनाः, नाथ्यन्ते प्रार्थ्यन्ते इति नाथाः अभीष्टवस्तूनि मङ्गलानीति यावत्, तद्वन्तः सम्पन्नाः रक्षकवन्तः वा भवन्तीति शेषः, लक्ष्मीभृतत्वात् तस्या इति भावः। त्वं स्वयं मयि नाथे स्थिते सतीत्यर्थः, अनाथा-अशरणा सती, विपत्स्यसे-विपन्ना भविष्यसि ? सर्वथा विगर्ह्योऽयं संसारः निर्विवेकश्च विधिरिति भावः। प्रतिकूलवर्तिनः विधातुः चरितं नूनं सुदुःसहं वतेति तु सङ्क्षेपः। (अत्र एकस्मिन् वस्तुनि सीतायाम् अत्यन्तमसम्भवतोः विभिन्नकालीनयोः पुण्यवदपुण्ययोः नाथवदनाथयोश्च विरूपयोः सङ्घटनात् अन्योऽन्यविरुद्धकार्यकारणयोश्च वा जननात् विषमालङ्कारः।- ‘विरोधाभासः शङ्कनीयः ; विरोधे हि देशिकः कालिकश्च उभयविध एव विरोधः भासते, विषमे न तथाम् केवलं दैशिकः एव, अत्र उभयविधविरोधाभावात् केवलं दैशिकविरोधसत्वात् इति ध्येयम् )। पथ्यावक्तं वृत्तम्॥४३॥
(दुर्मुखं प्रति) दुर्मुख ब्रूहि लक्ष्मणम्;-एष ते नूतनो राजा रामः समाज्ञापयति।(कर्णे एवमेवम्) (झ)
(झ) नूतनः,-अदृष्टाऽश्रुतपूर्वचरिततयाऽभिनव इत्यर्थः, यतोऽस्यैतादृशी विगर्हिता वृत्तिर्यद्विदितसर्ववृत्तान्तोऽपि परीक्षया सीतां निर्द्दोषां स्वगतजीवितां प्रियतमां जानकीं प्रति एवं नृशंसमाज्ञापयतीति भावः। यद्वा नूतनः राजा इति।-राज्यरक्षणकार्याणां कदाऽपि पुरा अकृतत्वेन नवे राज्ये अभिषिच्य एव ‘प्रजारञ्जनं हि केवलं राज्ञां परमः धर्मः’ इति मन्यमानः करुणाऽऽकरोऽपि स्वयं स्त्रियाः कठोरगर्भाया अपि सीतायाः विवासने करुणालेशविरहितः, अतः कुतः तस्य कार्य्याकर्यविवेकविधुरस्य राजपदभाक्त्वम् ? राजेति विशेषकन्तु तस्य सर्वथा नूतनमेव एवंविधराजचरितस्यादृष्टाश्रुतपूर्वत्वादित्यवधेयम्। केचित्तु नवं नृपासनमध्यारुह्यैव एष स्वानाम् अपरेषाञ्च सुखजननादृते तेषां निर्वासनं प्रथमतः करोति, अतस्तस्य सर्वथैव नूतनत्वम्म् पुरा तु कदा केनाऽपि राज्ञा एवं नृशंसस्य कर्मणः अननुष्ठितत्वादिति व्याचक्षते। एवमेवमिति।- तपोवनप्रदर्शनमिषेण वाल्मीकिवनोपकण्ठं सीतां विसर्जय इति भावः।
दुर्मुखः। कधं दाणीम् अग्गिपरिसुद्धाए गभ्वपरिप्फुडिद-पिबत्तरहुउलसन्ताणाए देईण दुज्जणबअणदो एब्बं अणज्जं अञ्झबसिदं देएण? (ञ)
रामः।शान्तम्।कथं दुर्जनाः पौरजानपदाः ? (ट)

कथमिदानीमग्निपरिशुद्धया गर्भपरिस्फुटितपवित्ररघुकुलसन्तानायाः देव्याः दुर्जनवचनादेवमनार्यमध्यवसितं देवेन ?
(ञ) कथमिति।-केन हेतुना दुर्जनानां बीभत्सचरितानां पौरजानपदानां वचनात् ‘सीता कलुषिता’ इति वाक्यमात्रत एव देवेन विवेकिना परमकृपालुनाऽपि भगवता महाराजेन त्वया ; अग्निना परिशुद्धाया सर्वथा निर्णीतविमलचरितायाः तस्यास्तथाभूतायाः, जनापवादाङ्कुरोन्मूलनाय सर्वसमक्षमग्नौ प्रविश्य तवापि स्वापातिव्रत्यनिष्ठतया दाहासम्पर्केण विख्यापितशोभनचारित्र्याया इति यावत् ; गर्भेण कुक्षिस्थेन शिशुना परिस्फुटितः अविदितः पवित्रः अतीव पूतः जारजातत्वादिदोषादुष्टः रघुकुलसन्तानः रघुवंशाङ्कुरः यस्याः ; यद्वा गर्भे उदरे परिस्फुटितः जनितः पवित्रः रघुकुलसन्तानः यस्याः तथाविधायाः, (एतेन अशरणायाः तस्याः विवासने न केवलं तन्नाशजायमानं पातकम्, अपि तु रघुकुलोच्छेदश्च भविष्यति इति सूच्यते ) अत एवमनार्य्यं-सतामननुमतं कर्म अध्यवसितम्-अनुमोदितमाज्ञप्तमित्यर्थः।
(ट) शान्तमिति।-मा मैवं भण प्रजासु ; ते दुर्जना इति त्वया नैव वाच्यमित्यर्थः। पुरवासिनः वैदेशिकाश्च कथं केन हेतुना दुर्जना अभूवन् ? ते तु सर्वथा सज्जना एवेति रामाशयः।
इक्ष्वाकुवंशोऽभिमतः प्रजानां जातञ्च दैवाद्वचनीयबीजम्।
यच्चाद्भुतं कर्म विशुद्धिकाले प्रत्येतु कस्तद्भुवि दूरवृत्तम्॥४४॥
कथं हि स्वभावपरिपूतायामपि सीतायाम् एवमयथा दोषमुद्भावयन्तोऽपि ते पौराः सज्जना इत्युच्यते, तदेव सयुक्तिमभिधत्ते, इक्ष्वाकुवंश इति।-इक्ष्वाकोः राजर्षेः वंशः प्रजाश्रयभाजनम् अन्ववायः तत्प्रभृति मदवधिरित्यर्थः , प्रजानां-प्रकृतिपुञ्जानाम्, अभिमतः,-प्रेयान् , पौरजानपदाः कदापि मनसा इक्ष्वाकुवंशीयानाम् अशुभं न आशंसन्ते सुचिरमनुरक्ताः ते तेषु राजसु इति भावः। ( ‘इक्ष्वाकुवंशोद्भवतः’ इत्यतपि पाठान्तरं दृश्यते, तदर्थस्तु-इक्ष्वाकुवंशादुद्भवः उत्पत्तिर्यस्य तथाभूतादधन्यात् कुलपांशुलात् मत्तः इत्यर्थः। पञ्चम्यां तसिल् )।
तर्हि सीतायां कथं ते एवं परीवादपरायणाः ? इत्याशङ्कां परिहरति, दैवादिति।-देवात्-दुर्दैववशात् अस्माकमिति शेषः, प्राक्तनकर्मणां विषमयात् परिणामादिति भावः। वचनीयबीजं-लोकापवादजीवं, जातं समुद्भूतम् उप्तमित्यर्थः, तत्राऽतिविशुद्धे वैवस्वतमनोरन्वये इति शेषः।) पूर्वेषान्तु महाभागानां तथाविधदुर्दैवाभावात् वचनीयावसरो न जातः, अधुना तु अधन्यस्य मे तथात्वात् ते निन्दन्तीति भावः। ननु वैदेश्याः वह्नौ विशोध्य गृहीततया लङ्केश्वरस्य भवने सुचिरस्थितिनिबन्धनं दूषणं परिहृतं, तत् कथमिदानीं तद्वचनीयतापातमाशङ्कते ? इत्यत आह, यच्चेति।- यतः, विशुद्धिकाले-अग्निना सर्वथा परिशुद्धिसमये, यच्च अद्भुतं-लोकोत्तरं कर्म, पतिव्रताऽदर्शभूततया तस्याः तदधिष्ठात्र्या सम्यक् समाश्वासनम्, अक्षतशरीरतया चाग्निमध्यात् साभरणायाः सचेलायाः तस्याः निष्क्रमणञ्च देवैः गुरुभिः दशरथादिभिश्च मां प्रति बोधनम् इति, दूरे सुदूरवर्तिन्यां समुद्रमध्यवर्तिन्यां लोकैरगम्यायां लङ्कायां सम्पन्न, अतस्तदद्भुतं कर्मेति शेषः, भुवि कः प्रत्येतु-विश्वसितु ? यदि पौरजानपदास्तत् न विश्वसन्ति, तत्र तेषां दोषो नास्ति इति रामाशयः।
(अत्र वचनीयबीजं प्रति प्रजाऽनुरक्तिर्दैवायत्तत्वात् दुरवृत्तत्वादिरूपाणां भूयसां कारणानां खले कपोतिकान्यायात् तत्करत्वेनाभिधानात्) समुच्चयालङ्कारः, अपि च प्रत्ययाभावरूपकार्यं प्रति दूरवृत्तत्वपदार्थस्य हेतुत्वेनोत्कीर्तनात् पदार्थहेतुकं काव्यलिङ्गमित्येनयोरन्योऽन्यसापेक्षतया सङ्करः )। इन्द्रवज्रा वृत्तम्।- ‘स्यादिन्द्रवज्रा यदि तौ जगौ गः’ इति लक्षणात्। एकादशाक्षरपादच्छन्दसां ३५७ तमप्रस्तारान्तर्गतञ्च॥४४॥
तद् गच्छ।दुर्मुखः।हा देइ
(इति निष्क्रान्तः)
रामः।हा कष्टमतिबीभत्सकर्मानृशंसौऽस्मि संवृत्तः (ठ)-
हा देवि
(ठ) (लतिबीभत्स्यते अतिशयेन निन्द्यते इदमिति अतिबीभत्सं, बीभत्सतेः कर्मणि अप्। बधेश्चित्तविकारे इति धातोः नित्य सन्। ‘मान् बध दान् शान्भ्यो दीर्घश्चाभ्यासस्य’ (७।१।६ पा०) इति दीर्घत्वम् )। बीभत्सं जघन्यं, तादृशं कर्म यस्य स तथोक्तः, जुगुप्सिताखिलवृत्तः, अलीकलोकापवादभिया सतीमपि स्त्रियं विजहदित्यर्थः। (नन् मानवान् शंसति हिनस्तीति नृशंसः। नृशब्दोपपदात् शंसतेरच् )। नृशंसः,-क्रूरकर्मेत्यर्थः। संवृत्तोऽस्मि-सीतायां पाषाणवदतिकठोराशयः भवामीति।
शैशवात् प्रभृति पोषितां प्रियाम्
सौहृदादपृथगाश्रयामिमाम्।
छद्मना परिददामि मृत्यवे
सौनिको गृहशकुन्तिकामिव॥४५॥
तत् किमिति अस्पर्शनीयः पातकी देवीं दूषयामि (ड)
सीताविवासने आत्मनः समधिकं क्रौर्यं विश्वासघातकत्वञ्च सविलापं विवृणोति, शैशवादिति।-शैशवात् प्रभृति-अशैशवं, बाल्यकालादारभ्येति यावत् ( ‘कार्तिक्या आग्रहायणी मासे कार्तिक्याः प्रभृति’ इति भाष्यप्रयोगात् प्रभृतियोगे पञ्चमी) पोषितां-सयत्नं प्रतिपालितां, सौहृदात्-प्रणयातिरेकादित्यर्थः (सुहृदो भावः इत्यणि ‘हृद्भगसिन्धन्ते पूर्वपदस्य च’ (७।३।१९ पा०) इति सूत्रेण उभयपदवृद्धौ प्राप्तायामपि असिद्धविधेरनित्यत्वात् प्रथमपदवृद्धिः इति केचित् ; केचित् तु आहुः सौहार्दमित्यस्यैव साधुत्वमवधेयम्।) अपृथक् अभिन्नः एकः आश्रयः आलम्बनं यस्याः तथाविधां-मदेकानुरागिणीं मां विहाय किमप्यजानतीमित्यर्थः, इमां प्रियां-प्रीतिकरीं, प्राणेभ्योऽपि गरीयसीम् (शिशुद्वयञ्चेत्यपि व्यज्यते )। सौनिकः-मांसविक्रयीव, (षू-प्रेरणे इति तौदादिकस्य सुवतेः क्तः, ततः आप्, सूना-प्राणिवधस्थानं प्राणिवधश्च। सूनं सूना वा जीविका यस्य स सौनिकः ( ‘वैतंसिकः सौनिकः स्यात् कौटिको मांसविक्रयी’ इति अमरमाला। ) गृहशकुन्तिकां-गृहपालितपक्षिणीमिव यत्नतः गृहेषु परिवर्द्धितां पक्षिणीमिव (अनुकम्पायां कन्) छद्मना-छलेन, दोहदपूरनमिषेण मृत्यवे-अन्तकाय परिददामि-अर्पयामि, एतस्या विनाशं साधयामीत्यर्थः। यथा हि लुब्धकः शाकुनिकः आ शैशवात् परिपालितां प्रियामपि पक्षिणीं धनलालसया पिशितलोलुपेभ्यः विक्रीणातिम् तथैवाहमपि सरलहृदयां मदेकजीवितां सीतां दोहदपूरणव्यपदेशेन वनाय विसृजामि, अतः अहो मे क्रौर्यमिति भावः। (अत्र पूर्णोपमाऽलङ्कारः, एतेन रामस्यातीव क्रौर्यं ध्वन्यते ; इत्यलङ्कारेण वस्तुध्वनिः )। रथोद्धता वृत्तम्।- ‘रात् परेर्नलगौ रथोद्धता ’ इति लक्षणात् ; एतच्च ६९९ तमप्रस्तारान्तर्भूतम्॥४५॥
(ड) तदित्यादि।-तत्- तदा स्वस्यातीवाधन्यत्त्वाद्धेतोः , अस्पर्शनीयः,-अतिपवित्रां सीतां स्प्रष्टुमप्यक्षमः इत्यर्थः, पातकी-पतिव्रतायाः भार्याया अशरणायाः श्वापदसङ्कुले वने विसर्जनात् मृत्युमवधार्य स्त्रीभूणादिहत्यादिनिबन्धनपातित्यवान् अहमिति शेषः। अपतितानां परित्यागे पातित्यमाह गोतमः, यथा- ‘ब्रह्महा पतिताऽत्याग्यापतितत्यागिनश्च पतिताः।‘इति। देवीं-सत्करार्हां, पवित्रां सीतामिति यावत्, किम्-कथं हि नाम, दूषयामि-तद्देहस्पर्नादिभिः प्रकृत्यैव परिपूतां पापिनीं करोमीत्यर्थः। पतितस्पर्शे पापसङ्क्रमोऽपि भवति, तथाहि-गरुडपुराणम्।- ‘आलापात् गात्रसंस्पर्शात् संवासात् सह भोजनात्। आसनात् शयनात् यानात् पापं सङ्क्रमते नृणाम्।‘इति।
(सीतायाः शिरः स्वैरमुन्नमय्य बाहुमाकर्षन्।(ढ))-
अपूर्वकर्मचाण्डालमतिमुग्धे विमुञ्च माम्।
श्रितासि चन्दनभ्रान्त्या दुर्विपाकं विषद्रुमम्॥४६॥
(ढ) स्वैरमिति। स्वैरम्मन्दं मन्दम्, उन्नमय्य-उत्थाप्य, (उत्पूर्वकात् नमयतेः ल्यप् ‘ल्यपि लघुपूर्वात्’ (६।४।५६ पा०) इति णेः अयादेशः)। बाहुमाकर्शन्-उपधानभूतं स्वकरं तन्मस्तकादपसारयन्।
अपूर्वेति।-अयि मुग्धे सरलहृदयत्वात् कूटविवेकविरहिते इत्यर्थः। त्वमिति शेषः। अपूर्वेण अदृष्टचरेण अश्रुतपूर्वेण च कर्मणा सतीत्यागरूपेणेत्यर्थः, चण्डाल एव चाण्डालः, यद्वा-अपूर्वश्चासौ कर्मचाण्डाल तं नृशंसबीभत्सवृत्तमित्यर्थः , (निषादोऽपि स्वानुरक्तां सतीं गर्भिणीं स्वपत्नीमेवं न त्यजति, अहन्तु, निरपराधामापि तां त्यजामीति ततोऽप्यधिकः संवृत्त इति व्यतिरेकश्च व्यज्यते। नाहं जात्या चाण्डालः, परन्तु कर्मणा तथाभुत एव भवामीति भावः। तथा हि वशिष्ठः, –
‘असूयकोवा पिशुनः कृतघ्नो दीर्घरोषकः।
चत्वारः कर्मचाण्डालाः जन्मतश्चापि पञ्चमः॥’ इति।
एतेभ्यः अधिकत्वादेतेष्वन्तर्भुक्तत्वाच्चात्मनः अपूर्वत्वमुक्तं रामभद्रेणेति अवधेयम्)। तथाभुतं मा चिमुञ्च-विजहीहि ; अतिनिष्करुणां मामाश्रितायाः तवैतादृशं समजायत दुःखमिति भावः। यदि तात्त्विक एव त्वमेवम्भूतः भवसि, तदा कथं नाम पुरा सतीनापि शरणमासीः ? इत्याशङ्कां निरस्यति, परित्यागस्य चावश्यकरणीयत्वमभिधत्ते, श्रितेति । -त्वं चन्दनभ्रान्त्या-घनसारद्रुमभ्रमेण, दुर्विपाकं-दुःखजनको विपाकः परिणामो यस्य तं तथोकदतं, प्राणसंहारकमित्यर्थः, प्रथमतः प्रणयप्रदतया प्रतीयमानमपि परिणामे अनुनतुदमित्यर्थः। विषद्रुमं विषवृक्षं-श्रितासि। सत्पुरुषभ्रमेण अतिक्रूरकर्माणं मामाश्रितासीति भावः। त्वं शीतलबोधेन हृदि परिपालयसि मां पुनः प्राणघ्नं विषमिति न जानासीति महती ते भ्रान्तिरित्यर्थः।
अत्रेदमवधातव्यम्,-दृश्यते हि कोले फलिनतरुजातीयानामपि पादपानां बन्ध्यत्वे तान् छिन्दन्ति जनाः, अशुभावहत्वे तु सुतरामेवेति, तत्रापि विषप्रसवत्वे कथैव नास्ति, दुर्विपाकतया लोकनाषकत्वे तु सर्वथा तेषां छेदनमेव प्रसक्तम् इत्यत्र किमुत वक्तव्यम्। यदि पुनः ‘विषवृक्षोऽपि संवर्द्ध्य स्वयं छेत्तुमसाम्प्रतम्’ इति न्यायात् सयत्नपरिवर्द्धितस्य छेदनं न समीचीनमिति विभाव्यते, तथाऽपि तत्परित्यागस्तु सर्वथैव समुचितः। अतस्तथाविधं विषद्रुमदेशीयं मां सपदि विमुञ्चेति रामाशयः।
(अत्र चन्दनद्रुमभ्रमेण विरुद्धविषद्रुमसंश्रयणं सर्वथाऽसम्भवदपि तयोरविरुद्धसम्बन्धः कल्प्यते, स चासम्भवन् अपि चन्दनतरुभ्रमेण विषवृक्षसमाश्रयणमिव त्वया सुपुरुषभ्रमेण अतिदुर्जनाश्रयः कृतः इति बिम्बप्रतिबिम्बभावं बोधयति अतः असम्भवद्वस्तुसम्बन्धरूपा निदर्शना ज्ञेया )॥४६॥
(उत्थाय) हन्त वीपर्यस्तः सम्प्रति जीवलोकः; अद्य पर्यवसितं जीवितप्रयोजनं रामस्य; शून्यमधुना जीर्णारण्यं जगत्; असारः संसारः कष्टप्रायं शरीरम्; (ण) अशरणोऽस्मि; कीम करोमि; का गतिः; क्व गच्छामि? अथवा; (त)-
(ण) हन्तेत्यादि।-हन्त इति खेदे अव्ययम्। जीवानां प्राणिनां लोकः, जीवलोकः,-निखिलप्राणिसनाथमेतत् भूवलयमित्यर्थः, सम्प्रति सीताविरहे विपर्यस्तः,-विरुद्धं परि सर्वतः अस्तः विक्षिप्तः, अन्यथाभृतत्वमागतः, विरुद्धः परिणत इत्यर्थः, अधुना सर्वमेव मे दुःसहासीमदुःखायतनमिव प्रतिभाति, प्रियतमान्यपि वस्तूनि इदानीम् अप्रियतां गतानि, किमधिकम् ? ‘तदा रम्याण्यरम्याणि प्रियाः शल्यं तदाऽसवः। तदैकाकी सबन्धुः सन् इष्टेन रहितो यदा॥ ‘इति न्यायात् जीवितमपि कष्टजनकमिति भावः। रामस्य जीवितप्रयोजनमद्य पर्यवसितं-परिसमाप्तं, स्वजीवनाधिकवैदेहीविरहिततयेति शेषः। स्वजनानां सुखमेव गृहिणां जीवितप्रयोजनं, मम तु सम्प्रति सर्वथैव तस्यासम्भवत्वादतः परं जीवधारणं निष्प्रयोजनं फलाभावदित्यर्थः। इदं जगत् जीर्णं पादपलतादिभिः परिहीणतया भग्नविरलप्रायम् अरण्यं वनं तृप्त्यभावात् जीवसङ्घैरसेवितं विफलमिवाभाति। संसाराऽपि असारः,-सारहीनः ; सती भार्या सत्पुत्रश्च संसारे सारं, तद्विनाकृतताया ओतुकतत्यागस्य च शोकोत्पादहेतुतया अरमणीयः समजनि। कष्टानां क्लेशानां प्रायो बाहुल्यं यत्र तथाविधं सन्तापभूयिष्ठमित्यर्थः शरीरं, तदभावस्य सर्वस्यैव वस्तुनः दुःखहेतुभूतत्वादि भावः। (अस्मिन् सन्दर्भे अतिशयोक्तिरलङ्कारः )।
(त) अशरणोऽस्मि-नास्ति शरणं रक्षिता यस्य तथाभूतः, ( ‘शरणं गृहरक्षितोः’ इति यादवः) निराश्रयो भवामि, अनवलम्बोऽस्मीत्यर्थः। दुर्विषहदुःखहस्तादात्मानं रक्षितुमिति शेषः। ‘गृहिणी सचिवः सखी मिथः प्रियशिष्या ललिते कलाविधौ’ या हि वैदेही पुरा मे आसीत्, तया विना अहमधुना सर्वैरेव विरहितोऽस्मीति भावः। का गतिः,-कोऽभ्युपायः ? समाश्वासं प्रतीति भावः ; आश्वासोपायान्वेषणमिदानीं निष्फलमिति हृदयम्। इह स्त्रीविरहितत्वात् परत्र च एवं विधपातकिनः नरकपातम्यावश्यम्भावित्वात् नास्ति निष्कृतिः इति वाऽशयः, क्व गच्छामि ?-किमरण्यम् ? उत पातालविवरम् ? अथवा निधनं व्रजामीति विकल्पिताशयः।
दुःखसंवेदनायैव रामे चैतन्यमर्पितम्।
मर्मोपघातिभिः प्राणैर्वन्रकीलायितं स्थिरैः॥४७॥
इदानीं पक्षान्तरमधिकृत्य आत्मनः सुमहत् दौर्भाग्यमावेदयन्, स्वभाग्यविपर्ययवशात् सर्वमेतदसम्भाविता दुःखसन्ततिः आपततीति सूचयति, दुःखेत्यादि।- दुःखानां क्लेशानां संवेदनमनुभवः तस्मै, (निरवच्छन्नदुःखसमूहमुपभोक्तुमेवेत्यर्थः न तु सुखभोगाय इति ध्वनिः। निमित्तार्थे तुमर्थे वा चतुर्थी)। रामे-(हतभाग्ये मयीति ध्वनिः ) चैतन्यं-सञ्ज्ञा (न तु कदापि ज्ञानहीनता इति ध्वनिः ) अर्पितम्-आहितम्। दुर्दैवभूतेन विधात्रेति शेषः, (न तु स्वयं जातम् इति ध्वनिः ) सत्यपि चेतनधर्मे सुखदुःखादौ अधन्यस्य मे भाग्यविपर्ययात् नियतं दुःखानुभूतिरेव भवतीति बोध्यम्। काञ्चित् सुखानुभूतिं विना प्राणैः कथमपि न स्थीयते, अतस्त्वया सुखसम्भिन्नमेव दुःखं नूनमुपभुज्यते इत्याशङ्कामपनेतुमाह मर्मेत्यादि।-म्रियते यस्मिन्नाहते इति मर्म (म्रियतेः मनिन् प्रत्ययः ) जीवनस्थानम्। मर्मणि उपघातो विद्यते येषां तैस्तथोक्तेः, यद्वा मर्माणि उपघ्नन्ति विव्यथयन्ति ये तैः अरुन्तुदैः (हन्तेः णिनिः। न तु सुखप्रदैः इति ध्वनिः ) तथापि स्थितैः,-निश्चलैः (न तु तदसहनात् चञ्चलैः इति ध्वनिः) प्राणैः (न तु शरीरैः इति ध्वनिः ) वज्रकीलः वज्रमयः शङ्कुः इत्यर्थः, तेनेवाचरितं (न तु वंशदण्डादिवत् भुग्नमिति ध्वनिः)। अहो कठिनता प्राणानां यन्मर्माहता अपि न देहान्निर्गता इति भावः। एवञ्च प्राणविगम एवेदानीं श्रेयानिति रामाशयः। केचित् तु ‘प्राणैः चैतन्यं वज्रकीलायितम्’ इति अन्वित्य ‘सतः प्राणरूपैः वज्रकीलैः कीलितं चैतन्यम्, अतो वहिर्निर्गन्तुं नेष्टे’ इति व्याख्यानयन्ति, तदसत्,-अन्वयानुपपत्तेः। केचित् तु ‘वज्रकील-अयितम्’ वज्रकीलत्वं गतम्, इति व्याचक्षते,-तदपि न विचारसहम्, समासाभावात्। अन्ये तु ‘वज्रकीलत्वं गतम्, इति व्याचक्षते,-तदपि न विचारसहम्, समासाभावात्। अन्ये तु ‘वज्रिकीलयितम्’ इति पठन्ति, व्याख्यान्ति च-वज्रकीलविशिष्टं कृतम्-(वज्रकीलवत् शब्दात् तत्करोत्यर्थे णिनिः, मतुपो लुक् ) अयमेव पक्षः साधीयान् इति मन्यामहे वयम् इति दिक्। (अत्र गद्योक्त- ‘अथवा’ -पदेन अन्वयात् आक्षेपालङ्कारः, तथा वज्रकीलायितमित्यत्र तु क्याङा सादृश्यबोधनात् उपमालङ्कारः, अनयोः तिलतण्डुलवन्नैरपेक्ष्येणावस्थानात् संसृष्टिः वेदितव्या )॥४७॥
हा अम्ब अरुन्धति हा भगवन्तौ वसिष्ठविश्वामित्रौ हा भगवान् पावक हा देवि भुतधात्रि हा तात जनक हा तात हा मातरः हा प्रियसख महाराज सुग्रीव हा सौम्य हनूमन् हा परमोपकारिन् लङ्काधिपते विभिषण हा सखि त्रिजटे दूषिताः स्थ परिभुताः स्थ रामहतकेन।अथवा को नामाहमेतेषामाह्वाने ? (थ)-
(थ) हेति।-हा अम्ब मातः ( ‘अम्बार्थनद्योः ह्रस्वः (७।३।१०७ पा०) इति सूत्रेण ह्रस्वः )। गुरुपत्न्याः मातृसमत्वादिति भावः। सतीनामप्यग्रण्याः अरुन्धत्याः सीतायाः पातिव्रत्यानुमोदनात् तद्वचसामप्यप्रमाणीकृतत्वेन, तां सम्बोध्य इयं सखेदोक्तिः। भगवन्ताविति।-आर्षप्रतिभचक्षुष्मतां भगवतामपि वशिष्ठविश्वामित्राणां दिव्यदृष्टिः दुर्जनेषु प्रतिहता अभूदित्याशयः। पिशुनाः तत्रभवतां वाचः सुविमलेष्वपि न प्रतियन्तीत्याशयः। पावकेति।-हा भगवन् हिरण्यरेतः तव पावनानि वचांसि अपि दुर्जनाः न विश्वसन्ति, त्वत्प्रवेशपरीक्षा च व्यर्थीभूता।
देवीति।-हा देवि द्युतिमति भूतानां सर्वेषां प्राणिनां धात्रि रक्षयित्रि कथं त्वमेवंविधान् दुर्जनान् कल्मषरहितायै त्वत्सुतायै अयथाऽसूयतः विफुलं वक्षसि सततं वहसि इति भावः। तातेति।-हा तात पितः जनक (पञ्च पितृत्वात् श्वशुरेऽपि तद्व्यपदेशः ) विदेहाधिपते हा तात पितः दशरथ हा मातरः कौशल्यादयः, युष्माकमपि वचनानि दुर्जनाः न विश्वसन्ति, मया तु अधन्येन तदनुरञ्जनमभीप्सया गुरुजनपूतवचनानि अपि परिहृतानि इति भावः।
प्रिय सखेति।-हा प्रियसख परमसुहृत् महाराज किष्किन्ध्याधिपते सुग्रीव तव एतावान् प्रयासः यत् स्वसहोदरमपि विनाश्य मम साहायकसम्पादनञ्च कृतं सर्वमप्येतत् विफुलमभूदित्याशयः। सौम्येति।-हा सौम्य साधो पूतचरित हनूमान् भवान् बहुना आयासेनाऽधिगतं सीतासंवादं मह्यं निवेद्य, समरशिरसि च सुमहाक्लेशं संविधाय, मम यदभूतपूर्वमानन्दमजीजनत्, तेन च मदालिङ्गनसौभाग्यभागासीः, तत्सर्वमधुना विफलमभूदित्याशयः।
परमेति।-हा परमोपकारिन्, स्वसहोदरस्यापि जीवनमनादृत्य किं पुनः स्वपक्षम्, आत्मभूतं पुत्रमपि विनाश्य सीतोद्धरणे मे महोपकारकारक तवाऽपि महोदर्कं कार्यजातं किमपि फलं नाऽसूतेति भावः। सखीति।-सखि प्राणसमे त्रिजटे त्रिजटा नाम अतीव सीतायां वत्सला काचित् राक्षसी अशोकवनिकायां रावणेन सीतापरिरक्षणाय नियुक्ताऽपि रामविरहशोकार्ताया भीतिविह्वलायाः वैदेह्याः सान्त्वनाप्रवणैः वचोभिः प्रतप्तं तन्मानसं कियच्च समतीतृपत् ; इयं हि सीतामनुकूलयितुं नियुक्तानां चेटीनामेकतमाऽसीत्, अतस्तामुद्दिश्येत्थमभिधानं वेदितव्यम्। रामहतकेनेति।-हत एव हतकः, सीताविवासनात् विगतश्रीकतया दुर्भगः, ( ‘कुत्सितानि कुत्सनैः’ (२।१।५३ पा०) इति सूत्रे ‘विशेषणं विशेष्येणेति परनिपाते प्राप्ते विशेष्यस्य पूर्वनिपातार्थ आरम्भः’ इति काशिकावनात् रामः इति विशेष्यस्य पूर्वनिपातः कुत्सितार्थाभिधायकत्वात् )। महाभागानामरुन्धतीप्रभृतीनां वचांसि अविगणय्य दुर्जनवाक्यानुसारतः सीतायाः विवासनादात्मनः अधन्यत्वमभिहितम्। दूषिताः,-संसर्गादिना अपवित्रीकृताः, परिभूताः- तिरस्कृताः ; अवमानिताः इति यावत्। येयं सर्व्व एव सीताचरिते विशुद्धे किमपि अविशङ्कमानाः सममेव तां स्वीकर्तुमवोचत, दुरात्मना मया तु तां पांशुलामाशङ्क्य वने विवास्य युष्मद्वचांसि न प्रमाणीकृतानि, प्रत्युत तानि मिथ्याभूतानीति निरणायि ; किमतः परं खेदकरमस्तीतीति भावः। ( ‘मुषिताः’ इति पाठे-सीतारूपापहृतसर्वस्वतया विनष्टधनाः वञ्चिताश्च इत्यर्थः। मुष्णातेः रूपमेतत्। ) अथवा-पक्षान्तरे, नामेति कुत्सायाम्। ( ‘नाम प्राकाश्यसम्भाव्य क्रोधोपगमकुत्सने’ इत्यमरः।) तेषां-पूतात्मनाम्, आह्वाने-आकारणे, कोऽहं -किं योग्यः अहम् ? इत्यर्थः। अहमेतादृशः पापात्मा यत् तादृशानां पुण्यचरितानां माहात्मनां नामापि आत्ममुखेनोच्चारयितुं नाधिकारी भवामीति भावः। (अत एव आक्षेपालङ्कारः )।
ते हि मन्ये महात्मानः कृतघ्नेन दुरात्मना।
मया गृहीतनामानः स्पृश्यन्त इव पाप्मना॥४८॥
पापकृतां संसार्गेण पापोत्पत्तिश्रवणात् महाऽत्मनां तेषां नमोत्कीर्तने वाचिकसंसर्गात् दूषितत्वशङ्कायां हेतुं निर्दिशति, ते हीति।-हि-यतः , महात्मानः,-पवित्रचरिताः, ते-महाभागवशिष्ठविश्वामित्रादयः, कृतं प्रयुपकारं हन्तीति (मूलविभुजादित्वात् कप्रत्ययः) तेन-पूर्वकृतोपकारविस्मरणात् अकृतज्ञेनेत्यर्थः, कृतघ्नलक्षणमाह स्कन्दपुरूणम् –
‘कृतस्य दोषं वदति सकामान्न करोति यः।
न स्मरेच्च कृतं यस्तु आश्रमान् यस्तु दूषयेत्।
सर्वांस्तानृषिभिः सार्द्धं कृतघ्नानब्रवीन्मनुः॥’ इति।
तस्य चाऽनिष्कृतिमाह अन्यत्र –
‘ब्रह्मघ्ने च सुरापे च चौरे च गुरुतल्पगे।
निष्कृतिर्विहिता सद्भिः कृतघ्ने नास्ति निष्कृतिः॥’ इति।
दुरात्मना-दुर्वृत्तेन मया, गृहितम् उच्चारितं नाम येषां ते,-गृहीतनामानः, उच्चारितनमाक्षराः इत्यर्थः, अत एव पाप्मना-किल्बिषेण, स्पृश्यन्ते-संसृज्यन्ते इवेति मन्ये-चिन्तायामि (इत्युत्प्रेक्षा) अतिघोरपापानुष्ठातुः मे वाक्कृतसंसर्गादपि स्वभावपरिपूताः ते नानं दूषिता इति तु सन्दर्भसङ्क्षेपः। (अत्र स्पृश्यन्ते इवेत्यत्र वाच्या क्रियोत्प्रेक्षा अलङ्कारः ; मया गृहीतनामानः इत्यस्य यतः गृहीतनामानः अत एव पाप्मना स्पृश्यन्ते इति रीत्या पापोत्पादं प्रति हेतुत्वोत्कीर्तनात् पदार्थहेतुकं काव्यलिङ्गम्, अनयोरङ्गाङ्गिभावेन सङ्करः॥ ४८॥
योऽहम्-
विश्रम्भादुरसि निपत्य लब्धनिद्राम् उन्मच्य प्रियगृहिणीं गृहस्य शोभाम्।
आतङ्कस्फुरितकठोरगर्भगुर्वीम् क्रव्याद्भ्यो बलिमिव निर्घृणः क्षिपामि ॥४९॥
कियद्भ्यः पापेभ्यः आत्मनः कृतघ्नत्वं समुद्भूतं तदेवानुशोचनाभूयिष्ठेन वचसा विशदीकृत्य उपपादयति, विश्रम्भादिति।-विश्रम्भात्-विश्वासातिशयात् ; अयं मे प्राणभूतः मन्मयजीवितः प्रियतमः पतिः इति विश्वासातिरेकादित्यर्थः, उरसि-वक्षसि, निपत्य-शयित्वा समालिङ्ग्येत्यर्थः, लब्धा निद्रा यया तथाविधाम्, अतिविश्वासेन झटिति प्रसुप्ताम् ; अत एतस्याः परित्याग न केवलं कृतघ्नता, अपि तु मित्रद्रोहिता विश्वासघातकता च।- ‘अङ्कमारुह्य सुप्तन्तु हन्तुः किं नाम पौरुषम्’ इति न्यायात् ‘मित्रद्रोही कृतघ्नश्च यश्च विश्वासघातकः। त्रयस्ते नरकं यान्ति यावच्चन्द्रदिवाकरौ। ‘इति च स्मरणादिति भावः। गृहस्य-भवनस्य, शोभाम्-अधिदेवताभूततया सुषमाविधात्रीं, प्रियां प्रियवादिनीं गृहिणीञ्च-द्वितीयहृदयभूतां भार्याम्, आतङ्केन स्वप्नोद्वेगेन स्फुरितः दीर्घमुच्छ्वसता हृदयेन समं चाञ्चल्यं गतः कठोरः परिणतः यो गर्भस्तेन गुर्वीं मन्थरां-गर्भभाराक्रान्ततया नितान्तविधुरां, वने श्वापदभयात् आत्त्मपरित्राणार्थं पलायितुमप्यक्षमामिति भावः। निर्घृणः निः नास्ति घृणा करुणा यस्य स तथोक्तः, निर्दयः इत्यर्थः। ( ‘कारुण्यं करुणा घृणा इत्यमरः)। अहमिति शेषः। क्रव्यम् आममांसमदन्तीति क्रव्यादः श्वापदाः व्याघ्रादयः, ( ‘क्रव्ये च’ (३।२।६९ पा०) इति विट् ; पक्वमांसभोजने तु क्रव्यादः अणन्तो बोध्यः। तथा च पृषोदरादिपाठात् क्रव्यभागः’ इति ) तेभ्यः, बलिमिव-ग्रासार्थोपहारमिव,-( ‘बलिर्दैत्यप्रभेदे च करचामरदण्डयोः। उपहारे पुमान् स्त्री तु जरया श्लथचर्मणि। गृहदारुप्रभेदे च जठरावयवेऽपि च॥ इति मेदिनी।) क्षिपामि-क्रव्यादः प्रीणयितुं परित्यजामि। (अत्र ‘क्रियार्थोपपदस्य कर्मणि स्थानिनः’ (२।३।१४ पा०) इति अप्रयुक्ततुमुनः कर्मणि चतुर्थी )। अहमिदानीमेवमकरुणोऽस्मि-यत् वराकीं प्रियतमां जानकीं श्वापदसङ्कुले महारण्ये आमिषशकलमिव अनायासेनैव विकिरामीति भावः। (अत्रोपमालङ्कारः स्फुटः)। प्रहर्षिणी वृत्तम्॥४९॥
(सीतायाः पादौ शिरसि कृत्वा) देवि देवि अयं पश्चिमस्ते रामस्य शिरसा पादपङ्कजस्पर्शः।(द) (इति रोदिति)
(नेपत्थ्ये) अब्रह्मण्यम् अब्रह्मण्यम् (ध)
(द) पश्चिम इति। -पश्चात्-शब्दात् डिमच् प्रत्ययः। पश्चिमः ,-अन्तिमः। एतादृक्पवित्रचरिताऽसि त्वं यत्तव पादपङ्कजं मम शिरसा स्पर्शनयोग्यम् अतः शिरसा एव तत् स्पृशामि, एष च स्पर्शः शेषः। ( ‘शिरसि’ इति क्वाचित्कः पाठः ; तव अवच्छेदे सप्तमी )। ‘पतिरेको गुरुः स्त्रीणां सर्वत्राऽभ्यागतो गुरुः’ इति नियमात् , पत्न्याः पादस्पर्शः शिरसि आपाततः अनुचितः इव यद्यपि प्रतिभाति, तथापि,- ‘पृथिव्यां यानि तीर्थानि सतीपादेषु तान्यपि। तेजश्च सर्वदेवानां मुनीनाञ्च सतीषु च॥ ‘इत्यादिवचनात्, स्त्रीसम्माननाद्योतनर्थं सतीनामरण्याः अरुन्धत्या अपि अधिकायाः सीतायाः पादस्पर्शः शिरसा रामकृतः न विरुध्यते इति मन्यामहे।
(ध) नेपथ्ये-अभिनेयवेशरचनागृहाभ्यन्तरे। अब्रह्मेति।-ब्रह्मभ्यः हितं ब्रह्मण्यं, तत् न भवन्तीति अब्रह्मण्यं, विप्राणां वेदानाञ्चाविनाश्यानां नाशो जातः इदानीम् इत्यर्थः। तद्रक्षणं साम्प्रतमित्याशयः। यद्वा ,-ब्रह्मणे विप्राय वेदाय वा साधु यत् तद् ब्रह्मण्यं, नास्ति ब्रह्मण्यं वेदविप्रहितं यत्र तदब्रह्मण्यम् ; सर्वनाशकृत् उत्पातो जात इति भावः, तच्च सम्प्रति प्रतिकर्तव्यमिति अबध्यताप्रार्थना ; यथा अस्मान् देवयजीन् न निघन्ति, तथा विधीयतां भवद्भिरिति फलितार्थः। ( ‘अब्रह्मण्यमबध्योक्तौ इत्यमरः। सम्भ्रमे द्विरुक्तिःम् अतिशयकातरताद्योतनार्थं वा )।
रामः।ज्ञायतां भोः किमेतत्।
(पुनर्नेपत्थ्ये)-
ऋषीणामुग्रतपसां यमुनातीरवासिनाम्।
लवणत्रासितः स्तोमस्त्रातारं त्वामुपस्थितः॥५०॥
किमत्याहितमभृत् तदेव सविशदं व्यनक्ति, ऋषीणामिति।-यमुनायाः नदीविशेष्यस्य तीरे तटभूमौ वसन्ति ये तथाभूतानां तदुपकूलवास्तव्यानाम्, (एतेन तेषां कोमलप्रकृतित्वं सूचितम्) उग्रं समहत् तपः येषां तथोक्तानां तपःसिद्धिसम्पन्नानाम् (एतेन तेषां शापदानादिना प्रतीकारयोग्यत्वमस्तीति गम्यते, एवमेवाह रघौ कालिदासः,- ‘त्राणाभावे हि शापास्त्राः कुर्वन्ति तपसो व्ययम्’ इति )। ऋषीणां-तपोधनानां, (का कथा तच्छिष्यभूतमुनीनमिति अर्थापत्तिः ध्वन्यते ) स्तामः,-समवायः, लवणेन मधुदैव्यात्मजेन रावणभागिनेयेन, (लुनाति इति लवणः, नन्द्यादिवात् ल्यः, निपातनात् णत्वम् ) त्रासितः,-भाषितः सन्, त्रातारं-रक्षितारं शरण्यमिति यावत्, त्वाम् उपस्थितः, -प्राप्तः। तपःप्रत्यूहमाचरता विबुधद्विषा लवणेन भीषिताः तपोधनाः विघ्नप्रतिक्रियार्थिनः राममुपाययुः इति फलितार्थः। ( पुरा किल दिग्विजयार्थं बहिर्गतस्य रावणस्य मातृष्वसेयी रूपयौवनवती कुम्भीनसी दैत्यपतिना मधुना अपजह्रे, तद्गर्भाज्जायोऽयं लवणः इति रामायणी कथा अनुसन्धेया। लवणो हि स्वमातुलस्य सुरासुराणां विजेतुः रावणस्य वधवार्ताश्रवणेन नितान्तवितप्तहृत्दयः भगवतः राघवस्य किमपि अपकर्त्तुम् अक्षमः प्रत्यनीकालङ्कारवत् सरलचेतःसु तपोधनेषु अत्याहितमकरोदिति। अयः हि लवणवधोद्यमः सीताविवासनात् पश्चिमः अपि सीताविरहविधुरस्य असह्यपीडं सीतानिर्वासनं कथमपि कर्त्तुमक्षमस्य रामस्याऽपसारणाय आदावेव विनिवेशितः कविनेति विभाव्यम्। रामस्य निष्क्रमणात् परं कुमारः लक्ष्मणः दोहदपूरणमिषेण दुर्वहगर्भगुर्वीं तां सीतां दण्डकारण्ये विजहौ ; रामस्य सन्निधौ तत्तु असम्भावितमभूदित्यतः अन्यथा उपवर्णितं मन्ये। एवमेव रघौ कालिदासः ,-
‘कृतसीतापरित्यागः स रत्नाकरमेखलाम्।
बुभुजे पृथिवीपालः पृथिवीमेव केवलाम्॥
लवणेन विलप्तेज्याः तामिस्रेण तमभ्ययुः।
मुनयो यमुनाभाजः शरण्यं शरणार्थिनः॥’ इति।
पथ्यावक्वं वृत्तम्॥५०॥
रामः।आः कथमद्यापि राक्षसत्रासः तद् यावदस्य दुरात्मनः कुम्भीनसीपुत्रस्य समुन्मूलनाय शत्रुघ्नं प्रेषयामि।(कतिचित् पदानि गत्वा पुनः प्रतिनिवृत्य) हा देवि कथमेवंविधा गमिष्यसि भगवति वसुन्धरे श्लाघ्यां दुहितरमवेक्ष्यस्व जानकीम् (न)।-
(न) आः इति कोपपीडोभयसूचकमव्ययम्। ( ‘आस्तु स्यात् कोपपीडयोः’ इत्यमरः )। अद्यापि इदानीमपि रावणबधाव्यवहितोत्तरकालेऽपि निःशेषितराक्षसकुलत्वादित्याशयः। कथं किमिति विस्मये, दुरात्मनः ,-दुर्वृत्तस्य, कुम्भीनसौ नाम रावणस्य स्वसा , कुम्भीव उखेव कट्फलमिव वा क्षुद्रकलस इव वा नासिका यस्या इति विग्रहे ( ‘पद्दनोमास्-(६।१।६३ पा०) इति सूत्रेण नसादेशः स्त्रियां ङीप् च निपात्यते तस्याः पुत्रस्य लवणस्य, समुन्मूलनाय-समुलमुच्छेदाय, यावत् प्रेषयामि-प्रेषयिष्यामि ( ‘यावत्पुरानिपातयोर्लट्’ (३।३।४। पा०) इति सूत्रेण लट्। ) कतिचित्-कियन्ति पदानि गत्वा सीतां परिहायेति शेषः , पुनः प्रतिनिवृत्य-प्रत्यागत्य विहाय गन्तुमशक्यतयेति भावः। कथमेवंविधेति।-एवन्धशामापन्ना गर्भिणी मया च वञ्चिता सती एकाकिनी, कथं जनशून्यामरण्यानीं गमिष्यसीति भावः। यद्वा,-एवमज्ञातकारणा विश्वस्तनिद्रऽपि, अचिरेण तु वनगमनाय आहूता अस्मान् परित्यज्याऽपुनर्दर्शनाय असहायैव गमिष्यसीति भावः। ( ‘कथमेवङ्गता भवोष्यसि’ इति पाठे तु,-एवङ्गता-ईदृशीम् अवस्थामापन्ना, कथं-केन उपायेन, भविष्यसि-वर्त्तिष्यसे जीविष्यसीत्यर्थः )। मन्दभाग्या पुनन्तु मत्परित्यागात् अस्मात् क्षणादेव निःसहाया त्वमिति, तत् किमत्र विधेयमित्याह, भगवतीति।-भगवति -सर्वज्ञे -वसुन्धरे -पृथ्वि श्लाघ्यां -महानौयमहोज्ज्वलचरितां, दुहितरं-कन्यान्, अवेक्षस्व-विपदः त्रायस्व त्वमिदानीं मैथिलीसहाया भवेत्यर्थः।
जनकानां रघूणाञ्च यत् कृत्स्नं गोत्रमङ्गलम्।
यां देवयजने पुण्ये पुण्यशीलामजीजनः॥५१॥
अथेदानीं सीतायां कथङ्कारं श्लाघ्यत्वमित्थं सम्यक् सम्भूतं, तदेव विशदीकृत्य प्रकटयितुं तामुभयवंशैकशुभकरत्वेनोपवर्णयति, जनकानामिति।-जनकानां-विदेहाधिपवंशप्रसूतानां, रघूणां-रघुकुलसमुद्भूतानाञ्च (तद्राजत्वात् सज्ञायामञि ‘तद्राजस्य बहुषु तेनैवास्त्रीयाम्’ (२।४।६२ पा०) इति बहुषु अञो लुक् )। कृत्स्नं-समग्रं, गोत्रस्य वंशस्य मङ्गलं शुभं, (विधेयप्राधान्यात् यदित्यस्य क्लीबत्वम् )। या हि जानकी पुरा पूततम्स्य निमिवंशस्य पुरञ्जयान्ववायस्य च अखिलशुभैकविधात्री अधिदेवताभूता आसीत् इति भावः। यां-सीतां, पुण्यं पवित्रं शीलं सदाचारः यस्याः तां-पूतचरितां, पुण्ये-अतिपवित्रे, देवाः इज्यन्तेऽस्मिन्निति देवयजनं यज्ञभूमिः, तस्मिन्, उदपीपदः, हे वसुधे त्वमिति शेषः। जनककुलस्य रघुकुलस्य च इयं मूर्तिमती श्रीः। विश्वम्भरे त्वमपि इमां प्रसूय श्लाघनीया संवृत्ता ; अतस्तद्रक्षणं ते सर्वथैवोचितमित्यभिप्रायः। (अत्र पुण्यशीलायां जनकतनयायां जनकरघुकुलयोः निखिलकुशलत्वारोपात् उभयकुलयोर्वास्तवत्वेन तस्या मङ्गलभूततया प्रकृतोपयोगित्वच्च परिणामालङ्कारः )। पथ्यावक्त्रं वृत्तम्॥५१॥
(इति निष्क्रान्तः।(प) )
(प) (शाकुन्तले यथा शकुन्तलाप्रणयलीलापयोधिलहरीनिमग्नं नरपतिं सपदि ततः सम्यक् समुद्धर्तुमशक्नुवन् महाकविकुलशेखरः तत्रभवान् कालिदासः मदोद्धतस्य गजस्य कस्यचिदाश्रमपीडां जनयतः समागमं संसूचियन् आश्रमबाधनव्याजेन नरपतिं निष्क्रामयन् वैचित्र्यातिशय्यमजनयत्, तथैवात्र सम्भावितवैदेहीविरहविधुराशयस्यापि राघवस्यार्तशरण्यस्य धर्मसंरक्षणधृतपरिकरस्य यमुनातीरभाजां शरणार्थिनां मुनीनां रक्षणस्य विबुधविद्विषः लवणस्य वधाय च निष्क्रमणसमारम्भः प्रतिच्छायतया सन्निवेशितः तत्रभवता कविना ; पुनरच्छेदकरामसीतागतविशेषविच्छेदकरणत्वात् इदं बिन्दुनामकं सन्ध्यङ्गं वेदितव्यम्। तथा चोक्तम्- ‘अवान्तरार्थविच्छेदे बिन्दुरच्छेदकारणम्। ‘इति )।
सीता।हा सोम्य अज्जउत्त कहिं सि (सहसोत्थाय) हद्दी हद्दी दुस्मिबिणरणरणअबिप्पलद्धा अहं अज्जउत्तं आक्कन्दामि।(विलोक्य) हद्दी हद्दी कधं एआइणीं मं प्पुसुत्त उज्झिअ गदो अज्जउत्तो – ता किं दाणीं एदं? भोदु से कुबिस्सं- जइ तं पेक्खन्ती अत्तणो प्पहबिस्सं।को एत्थ परिअणो ? (फ)
हा सौम्य आर्यपुत्र कुत्रासि हा धिक् हा धिक् दुस्वप्नरणरणकविप्रलब्धाहमार्यपुत्रमाक्रन्दामि।हा धिक्।हा धिक्।कथम् एकाकिनीं मां प्रसुप्तामुज्झित्वा गतः आर्यपुत्रः तत् किमिदानीमेतत् ? भवतु तस्मै कोपिष्यामि यदि तं प्रेक्षमाणा आत्मनः प्रभविष्यामि।कोऽत्र परिजनः ?
(फ) स्वप्ने प्रलापबहुलं वचः उच्चार्य निद्रावेशविधुरतया प्रथमतः चक्षुषी निमील्यैव इदमाह, हा सौम्येत्यादि। दुःस्वप्नेत्यादि।-दुःस्वप्ने विप्रलम्भादिभूयिष्ठे स्वापसमये इत्यर्थः, यः रणरणकः प्रियतमविरहात् जायमान उद्वेगः तेन विप्रलब्धा। रामभद्रोऽत्र नास्तीति विमृष्य क्रन्दितुमारब्धत्वात्, वस्तुतः तत्र तदानीं रामो नास्तीति न विज्ञातवती, अतः विप्रलब्धेत्युक्तं, तत्तु अनुपदमेव व्यपगमिष्यति इति बोध्यम्। आर्यपुत्रं-रामम्, आक्रन्दामि-आकारयामीत्यर्थः। पश्चात्तु चक्षुः उन्मील्य, दृष्ट्वा च प्राणाधिकविरहितं तल्प, तुषारवर्षिसहस्यचन्द्रमुखी अभिक्ष्णा विग्ना कुररीव रोरुद्यमाना सुतारं चक्रन्द,- ‘हा धिक् हा धिक् कथमेकाकिनीम् ‘इत्यादि। एकाकिनीम्-असहायाम् । उज्झित्वा-विहाय। तत् किमिदानीमेतत् ?-पुरा हि कदापि भवान् एकाकिनीं मां विहाय कुत्रापि न गतवान्, तत् कथं हि मे इदानीम् असम्भावितमेतत् दुःखमापतितमिति भावः। भवत्विति।-तत् यदेवास्तु इत्यर्थः। तस्मै-रामभद्राय, कोपिष्यामि-कपटकोपं करिष्यामि ; अस्याऽपराधस्य क्षालनाय इत्यर्थः, यदि तं-रामं, प्रेक्षमाणा-पश्यन्ती सती, आत्मनः,-स्वस्मै इत्यर्थः, ( सम्बन्धविवक्षया षष्ठी ) प्रभविष्यामि-प्रभुर्भुविष्यामि ; आर्यपुत्रस्य मोहनीयरूपलावण्यदर्शनादिना तद्गतहृदया विमुग्धा च भूत्वा सपद्येव तदधीना भवामि, अतः मानरूपकोपनाशे प्रभुत्वं सुदूरपराहतमेव का कथा कोपस्येत्याशयः। सत्यं ह्येतत् सतीनामेवं भवति पतिसन्दर्शनादिति।
(अत्र ‘दृष्टे निर्वहणं भविष्यति कथं मानस्य तस्मिन् जने’ इत्युदाहृतवतः तथा ‘अनुनयपर्यन्तासहत्वे तु अस्य न विप्रलम्भभेदता, किन्तु सम्भोगसञ्चार्याख्यभावत्वम्’ इत्युक्तवती दर्पणकारस्य वाक्यमत्र रसभावनाचतुरैः बोद्धव्यम् )।
दुर्जनः।(प्रविश्य) देइ कुमारलक्खणो बिणबेदि ; सज्जो रहो; आरुहदु देई त्ति। (ब)
सीता।इअमहं आरुहह्मि।(उत्थाय परिक्रम्य) परिप्फुरइ बिेअ मे गब्भभारो; ता सणिअं गच्छह्म।’ (भ)
दुसुखः।इदो इदो देई।
सीता।णमो णमो तबोधणाणं; णमो णमो रहुउलदेअदाणं; णमो णमो अज्जउत्तचरणकमलाणं; णमो णमो सअलगुरुअणाणम्। (म)
(इति निष्क्रान्ताः सर्वे)
इति चित्रदर्शनो नाम प्रथमोऽङ्कः॥१॥
देवि कुमारलक्ष्मणो विज्ञापयति; सज्जो रथः; आरोहतु देवीति।
’ इयमहमारोहामि।परिस्फुरतीव मे गर्भभारः; तत् शनैर्गच्छामः।
इत इतो देवी।
नमो नमस्तपोधनेभ्यः; नमो नमो रघुकुलदेवताभ्यः; नमो नमः आर्यपुत्रचरणकमलेभ्यः; नमो नमः सकलगुरुजनेभ्यः।
(ब) कुमारलक्ष्मणः-सौमित्रः, देवावरजत्वेनैवमभिधानम्। विज्ञापयति-आदिशति। सज्जः,-तव दोहदमपूरयितुं वनप्रयाणाय प्रगुणीकृतः, सुखगमनोपयोगिवाहनादिभिः सन्नद्धः इत्यर्थः।
(भ) परिस्फुरति-स्यन्दते। गर्भभारः-भारभृतः गर्भः, उदरस्थः शिशुः इत्यर्थः। शनैः-मन्दं मन्दम्। ( ‘सिहिलम्’ इति पाठे-शिथिलमिति तस्यार्थः )।
(म) रघुकुलेत्यादि।-देवताः हि विष्णोरंशाः, अतः प्रयाणकाले तासामभिवन्दनमुचितमेव।- ‘आदित्यमण्डले विष्णुं ध्यात्वा यात्रां प्रवर्तयेत्’ इति स्मरणात्। यद्यपि सतीनां पत्युरेव केवलं गुरुत्वेनादौ आर्यपुत्रचरणकमलान्यभिवन्द्य पश्चात् सकलगुरुजनानां वन्दनमुचितं, तथाप्यत्र प्रथमं तपोधनादीनां वन्दनन्तु पतिकृतवन्दनदर्शनात् इति वेदितव्यम्। (मूले, ‘तबोधणाणं,’ ‘रहुउलदेअदाणं’ इत्यादि पाठदर्शनात् ‘तपोधनानां’ ‘रघुकुलदेवतानाम्’ इत्यवमेतद्भाषान्तरं समीचीनमेव विभावयामः। ‘क्वचिदपवादविषयेऽप्युत्सर्गोऽप्यभिनिवेशते’ इति न्यायात् चतुर्थीं बाधित्वैव षष्ठी प्रसक्ता। अथवा- ‘चतुर्थ्यर्थे षष्ठी’ इति पिङ्गलाचार्यमतेन चतुर्थीस्थाने षष्ठी अपि अनुशिष्टा इति ध्येयम्। सर्वत्र गौरवात् बहुवचनम् )।

प्रथमाङ्कस्य विवृतिः
अत तत्र भवान् निखिलमहाकविकुलसततोपगीयमानतुहिनाचलामलतुषारावदातविधौतपवित्र- कीर्तिः कोविदकल्पकुञ्जरशिरःशेखरः भवभूतिः, अदृष्टचरमभूतपूर्वमेकमभिनवं करुणाविप्रलम्भाख्यशृङ्गारसमयं नाटकमुपनिबद्धुमभीप्सुरादौ अनवगीतशिष्टाचारपरिप्राप्तां सज्जनसदाचारसञ्चरणपरिपूतविशोधिताञ्च कविकुलवन्दनाविधायिनीं द्वादशपदविनिबद्धां देवस्तुतिमयीं सभ्यानां महाऽनन्दसन्तानविधायिनीं नान्दीमेकामाजह्रे।
अथ सूत्रधारनटौ भगवत्कालप्रियनाथोत्सवसमये समवेतान् सभ्यसङ्घान् कवेः तत्रभवतः भवभूतेः कृतिमपूर्वामेकामभिनेष्याव इति विज्ञापयन्तौ अत्रान्तरे वितथाम् आयोध्यिकभूमिकामधिगृह्य सूत्रधारः ‘यथा स्त्रीणां तथा वाचां साधुत्वे दुर्जनो जनः’ इत्यादिना स्ववाक्यदोषमुररीकुर्वन् भगवतः समीतस्य रामभद्रस्य नवे राज्ये अभिषेकं प्रस्तोतुमारब्धवान् तत्कालसमुचितां स्तोत्रपद्धतिञ्च निरूपयितुं न्ययुक्त। अथ यदा हि दशमुखं निहत्य सीतामुद्धृत्य च उत्तरकोशलमुपगम्य अभिषेकसदाचारम् अनुतष्ठितवान् भगवान् रामभद्रः, ततः प्रभृति एव स्वानां लङ्कासमरसुहृदां तपोधनानाञ्च विसर्जनात् तदैव विशिष्ठऽधिष्ठितानामरुन्धतीसहितानां श्वश्रूणां जामातुः ऋष्यशृङ्गस्य द्वादशवार्षिकं सत्रं प्रति दोहदवतीं कठोरगर्भगुर्व्वीं जानकीं विहाय प्रयाणात् च विमनायमानां सीतामनुमोदयितुं वासभवनप्रयाणं भगवतः रामभद्रस्याऽभिनयन्तौ प्रस्तुतकथाक्षेपिकां प्रस्तावनामुपन्यास्यतां निरक्रमिष्टाञ्च तौ।
अथ भगवान् करुणामयः रामभद्रः तत्रभवतां जनकानां विदेहगमनात् गुरुशोकसागरनिमग्नां सीतां सान्त्वयितुं शुद्धान्तागारमध्युवास। अत्रान्तरे महर्षिरष्टावक्रः ऋष्यशृङ्गाश्रमात् रामं विज्ञापयितुं विशिष्ठसंवादमादायाऽयोध्यामुपाययौ। अथ मुनिप्रवरः प्राक् शान्तायाः भगवत्याः अरुन्धत्याश्च निदेशात् सीतादोहदमापूरयितुमावेद्य उदीर्य च पश्चात् जानकीसमाश्वासनभूयिष्ठां भगवतः वशिष्ठस्य वाचम्, ऊर्जस्वलं रघूणां कुलं प्रजासमाराधनेषु एव प्रसितमिति उपादिशत्, तच्छृत्वैव भगवान् रामभद्रः प्रजाः अनुरञ्जयितुं स्नेहं दयां सुखं सर्वं हि जीवलोकं विस्रष्टुमीशे, अन्येषां का कथा प्राणसमामपि जानकीं परित्यज्यतः नास्ति मे व्यथेति सपदि विषोदर्कमेतन्नटकबीजभूतं सीताविवासनं प्रत्यशृणोत्।
अथ कियता गच्छता कालेन, कुमारः सौमित्रिः दुर्मनायमानां सीतां प्रीणयितुं भगवता रामभद्रेण पुरतः आदिष्टान् चित्रकरान्, ताडकानिधनाय भगवते रामभद्राय कौशिकेन सानुग्रहं प्रसादिकृतानि सरहस्यानि जृम्भकास्त्राणि आरभ्य सीतायाः आ हुताशनविशुद्धेः चित्राणि अङ्कापितानि, तानि समादाय च तान् समुपस्थितान्म् व्यजिज्ञपत्। तदाकर्णनसमकालं हि रघुमणिः परिम्लानाननकान्तिः सखेदमाह, देवि एष हि अलोकलोकपरीवादः ते जीवितव्यशेषमपसरिष्यतिम् अधन्येन च कुलधनभूतं यशः एव केवलमभीप्सुना मया प्रसूनमालायितायाः ते कियन्ति चरणावमर्द्दनानि कृतानि इति बहुधा सबाष्पागद्गदं विललाप।
अत्र स्वभावधीतः रामभद्रः तपोधनतपस्तेजःसम्भूतानि दिव्यास्त्राणि सीतायै प्रदीदृशत्, सा हर्षावनम्रमुखी तानि सगौरवं ववन्दे। ततः मिथिलावृत्तानं प्राददर्शच्च। तदा तु जानकी प्रियतमसौम्यमुखमण्डलम् अचिरप्रभाद्युतिविद्योतितमपि चिरसुषमं निरीक्ष्य गद्गदकण्ठी अभाणीत्, स्मरामि खलु सर्वं यत् यूयं चत्वारः भ्रातरः गृहीतमाङलिकोपचाराः तत्र वर्तन्ते इति। अथ लक्ष्मणः विवाहात् पर अयोध्यागमनपथे भगवद्भार्गवविजयं दर्शितवान्। तत् दृष्ट्वा विनयमाहात्मापरीतमूर्तिः रघुवंशकीर्तिः गुरूणामवननाच्च श्रोतुमशक्नुवन् स्वविअयवार्तोपवर्णणं च स्वस्य पुरत एवोपगीयमानमवलोक्य वैलक्षाऽवनम्रमुखः ‘बहुतरं द्रष्टव्यमस्ति-अन्यत्र दर्शय’ इति लक्ष्मणाय निदिदेश।
अथ सौमित्रिः मिथिलातः वयमयोध्यामुपगता इति प्राह। ततः नवजलधरविनिन्दितध्वनिः रघुमणिः तातपादजीवितदशायां मातणामनुपमस्नेहपीयूषधारानिषिक्तानां तेषां दिवसाः कियत्सुखेन हि व्ययीता इति विभाव्य परं मोहमुपागतः। जानकी च तदा कियन्ति सुखानि अदित, तदनिशमनुस्मरन् सीतायां रतिं प्रकटिकृत्य शृङ्गाररसं सम्यगेधाञ्चक्रे। ततस्तु लक्ष्मणः मन्थराप्रस्तावं प्रास्तौत्। रामभद्रस्तु गुरुभिरभ्यनुज्ञातं स्ववनविवासनं सर्वथैवाऽरुन्तुदमपि मातुः कैकय्याः अकीर्तिकरत्वेन तत् तदैव विजहौ। अनुपदं हि निषादाधिपतिनिषेवितं शृङ्गवेरपुरमिङ्गुदीपादपसनाथमदर्शयत्। तत्र पुनः यौवराज्यभाजं देवं राघवं जटासंयमनिरतमवलोक्य सती सीता कियदपि खेदमगत्वा स्वभाग्यविपर्ययादेवमसम्भावितं दुःखमापतितमिति परं विसिस्माय। ततश्च प्रसन्नपुण्यसलिलां रघुकुलदेवतां भगवतीं भागीरथीमवलोक्य युगपदेव सर्वे प्रणेमुः। अथ भगवान् रामभद्रः, ‘अम्ब सीतायां शिवानुध्यानपराभव’ इति ययाचे, एतेन च स्ववंशकुलाङ्कुरयोः कुशलवयोः भागीरथीपरिपालनं सीतायाः प्राणवियोगव्यवसितायाः कथञ्चित् समाश्वासनं च विवव्रे। अथ लक्ष्मणः भरद्वाजाश्रमं कियत्कालमध्युष्य, ऋषिप्रदर्शितमार्गेण गच्छन् कालिन्दीतटस्थितं श्यामनामकं वटपादपं प्रदर्शितवान्।
अथ ‘किमिमं स्मरसि आर्यपुत्र’ इत्येवं जानकीजिज्ञासया सर्वथा-प्रकृति-रञ्जनो रामभद्रः अध्वसञ्जातश्रमापहं मन्दमधुरशीतलानिलसम्पादितसंवाहनक्रियम् इमं कथं विस्मरामीति अपि च यस्य सुशीतलतलप्रान्ते अलसविलसितपवित्रगात्रैः अशिथिलपरिरम्भमादधती त्वं मम अमन्दोरसि विश्रब्धं विश्रामसुखं लभेथाः, तत् न विस्मृतं मया इत्युक्तवान्। ततो विन्ध्याटव्यां विराधोपरोमाख्यत् लक्ष्मणो जनस्थानसमारम्भञ्च। तस्मिंश्च गिरिसरिन्निर्भराणामनिर्वचनीयानि सौभाग्यविह्वानि वैखानसनिषेवितवनोपान्तानि, गोदावरीकीलालकल्लोलकोलाहलमुखरितकन्दरम् अविरतवाराविवर्षिवा-रिधरैरमलश्यामलं प्रस्रवणम्म् नाम पर्वतमुपावर्णयत्। वर्णितानि पुनः गोदावरीवारिपूतवनप्रसूनसुरभीणि स्वच्छन्दनिमज्जनानि, तदुपान्ततीरवनवर्तनानि च। पुष्पशष्परमणीये तस्मिन्नशिथिलपरिरम्भव्यापृतानाम् स्वेषां विभावरी गोदावरीतटविटपिपादप्रान्ते धरणिजानिन्दिताङ्गसङ्गभङ्गावेनाऽणोरणीयसीवाऽभूत्।
अतः परं पञ्चवट्यां विकटमुखनासायाः सूर्पणखायाः संवादमवलम्ब्य कमलकोमलमानसा सीता विगतवियोगविपुलक्लशः पुनरापतितः इति मत्वा विरहविनयनम्रा बभूव। रामस्तु स्वयं वियोगत्रस्तां तथाविधां सीतां, ‘न चेयं पञ्जवटी न चापि सूर्पणखा, चित्रमेतत्’ इति परिसान्त्वयन् पञ्चवटीवननिवासविवशस्वान्तस्तद्वृत्तान्तमपरोक्षमिव विज्ञाय क्षणं क्षौणीजायाः पञ्चवटीप्रस्थानरुपविगतेतिवृत्तं सस्मार। ततस्तु कनकमृगमायया वैदेहीं मोहयित्वा अतुलैश्वर्यबलबहुलो रावणः समपहृत्य च तां कियतां रामरोदनरुग्णहृदयानां विचेतनानामपि विशेषक्लेशं सञ्जनयामास इत्युपवर्णिते तदानीं पतिपरायणा पवित्रचित्ता सीता मन्निइत्तमेवं दुर्विषहं विषमक्लेशजालं बुभुजे भगवान् रामचन्द्रः इति विचिन्त्य नितरामनुतप्तवती। ततश्च सीताहरणमनुस्मृत्य गलदश्र् विलपतो लक्ष्मणस्य शोकोक्तिप्रवणार्द्रमानसस्य रामस्य च विलापवर्णनम्। अतश्च मन्वन्तरवृद्धगृध्रराजस्य जटायुषो विशेषविक्षोभकरं चरितञ्चाभिदधे।
अनन्तरं जनस्थानपश्चिमाशास्थितमञ्जुलकुञ्जमण्डितं दण्डकारण्यभागं दर्शयामस। हर्शप्रद ऋष्यमूकनामनगे महामुनेः मतङ्गस्यश्रमपदं सिद्धशबरीं श्रमणां पम्पासरोवरञ्च प्रदर्शितवान्। ततस्तु मदमत्तमल्लिकाक्षपक्षिणां पक्षपवनेत्कम्पित-चञ्चलनालश्वेतसरोजसमूहोपशोभितान् परमरमणीयकुवलयचयान्वितानेकानन्दप्रद-स्यतत्स्रावरस्यांशभागान् स्वाश्रुप्रवाहोद्गमनपतनयोरन्तरालमवलोकितवान्। ततः सौमित्रिः सीतापरिहरणजन्यशोकसा-गरमग्नजीवलोकमहोपकारकं महाभागं मारुतिं प्रदर्शितवान्। सर्वजनरञ्जनाञ्जनानन्दस्य साक्षात्कारः सौभाग्यवशात् प्राप्तः मत्कृतार्थतया समं जगत् कृतार्थतामवापेति दशरथिर्जगाद।
अथ सुरभिकुसुमसुशोभितकदम्बसरलशाखामण्डनमयूरोद्धतनृत्यभाजि यत्र चानुभावमात्रावशिष्ट-प्रनष्टधूलिमल्लिनशरीरार्यपुत्रः क्षणं विगतचैतन्यवत् तरुतले पतितः साश्रुनेत्रसौमित्रिणा विधृत इति विचित्रचित्रनगस्य किं नाम ? इत्येवं वैदेही प्रवचनीपवर्णित-कुसुमित व्रततितति-विराजमान मञ्जुकुञ्जाभ्रभेदि तुङ्गशिखारोपकण्ठस्य विनदत्मबलाकवलाहककाकलीकलितकुञ्जमण्डितस्य तस्य माल्यवतः स्मरणाऽसहिष्णुना रामेण निवारितो लक्ष्मणः चित्रप्रदर्शनव्यापारात्। कौशल्यानन्दनस्य तथा ‘बहुमानास्पदकप्रक्षसामुत्तरोत्तरप्रवर्द्धमानाद्भुतयुद्धचित्रमतः परं परिश्रान्तेयं विश्राम्यताम्’ इति लक्ष्मणोक्तिरुपवर्णिता।
ततश्चित्रदर्शनतो जानक्या प्रसन्नगम्भीरारण्यश्रेणीभ्रमणसुशीतलसुभगसलिलाभागीरथी-परमपूतजलावगहनवाञ्छयां विज्ञापितायं ‘गुरुजनाज्ञापालनाय चास्याः मनोरथपूरणं करणीयमिति ससारथी रथः सज्जीकृत्यानेतव्यः’ इत्थं समादिदेश दशरथिः। ततस्तु निद्रावशवर्तितया परमप्रियम्वपतिपरिरोषमातन्वती मयश्रमजनितघर्म्मबिन्दुपरिव्याप्त-निशाकरकिरणसंस्प-र्शप्रस्रुतजल-बिन्दुनिचित चन्द्रकान्तमणिनिर्मितहारप्रतिमबाहुलतां स्वकण्ठागतामित्य-नुभूयाऽनिर्वचनीयभावं बुभुजे रामभद्रः। चित्रप्रदर्शनव्याजेन इत्थं पूर्वरामचरितं प्रदर्शितं महाकविश्रीकण्ठेन।
अथ दुर्मुखोपस्थितौ विज्ञापितायां प्रतीहार्या पौरजानपदानां कार्यपरिज्ञानायनियुक्ते गूढचर इति विचार्य प्रकाश्यमन्तःपुरप्रवेशनाज्ञां ददौ दाशरथिः। ‘परमपवित्रचरित्राया जनकतनयाया अचिन्तनीयमिमं लोकापवादं कथं स्वामिनि निवेदयामि अथवा नियुकोऽहं मन्दभाग्यस्तादृशे कर्मणि’ इति दुर्मुखः समचिन्तयत्। तदानीन्तु रणरणकविधायि-विरहभावनया उद्वेज्यमानायाः सीतायाह् स्वप्नोद्वेगमाकर्ण्य विचलितचेता रघुपतिः सस्नेहं परिस्पृशन् तदङ्गं, ‘निरुपाधिनिर्मलं दुर्लभमेवं सज्जनप्रेम कथं हि प्राप्यते’ इति चिन्ताऽऽकुलितचेता आसीत्।
अत्रान्तरे दुर्मुखः पौरजानपदप्रशंसामुपवर्ण्य रमस्य स्वदोषजिज्ञासावसरे अयोध्यावासिनः दुर्जनाः सीताया रावणभवनवासकृतदूषमाशङ्कन्ते इति भगवतो राघवस्य कर्णे निभृतमभिदधे। तत् श्रुतिसमकालमेव सहजधीरो रघुवीरः तथाविधं तीव्रसंवेगं वाग्वज्रं समाकर्ण्य सपदि मोहमुपागतः।
अथ राघवः ‘रघूणां प्रजारञ्जनमेव राजधर्मः भगवद्वशिष्ठादेशश्च सम्प्रति तदृशो निष्कलङ्कातिपूतरविवंशगौरवे मत्तश्चेत् कलङ्कस्तर्हि दौर्भाग्यं किमस्मात्? धिङ्मां जीवितान्तरतुल्य-दारपारतत्र्यम् हे राममयजीविते तव जन्मपरिग्रहरूपानुग्रहप्रकाशने धरित्री पवित्रीभूता’ इत्यादि बहु विलप्यापि स्वकर्तव्यवशात् ‘त्याज्याऽसि’ इति उक्त्वा सरथं लक्ष्मणमानेतुं दुर्मुखं समादिदेश। सोऽपि लक्ष्मणनयनायोन्मुखो दुर्मुखः सीताविवासनशोकसन्तप्तधीः ‘कथं हि भगवान् दुर्जनवचसा अतीव पवित्रायां गर्भस्थितपवित्ररघुकुलाङ्कुरायां सीतायामेवं व्यवस्यति ‘इति तदाकर्णनसमकालमुवाच। ततो विवशबुद्धिस्वभावो राघवः दुभाग्यवशात् स्वकुले लोकापवादकलङ्कबीजं समुद्भूतमिति विभाव्य घृणितनृशंसाद्यतिवादैर्रात्मानमवमन्यस्वनिलयपरिपालितपक्षिपललविक्रयिवत् व्यवसितमतिकष्टञ्च इति मेने। सर्वतः पवित्रामिमां स्पृष्ट्वा कथं पापभागिनीं करोमीत्थञ्चापूर्वकर्मचण्डालं मां विमुञ्चेत्याद्यभिधाय तस्या मस्तकोपधानभूतं स्वबाहुमाकर्षन् सम्प्रति विपर्यस्तत्वं जीवलोकस्य निजजीवनधारणानर्थक्यञ्च चिन्तयन् वशिष्ठारुन्धतीविश्वामित्रादीन् लक्षीकृत्य स्वदुर्जनतामुपालब्धवान्। ‘विश्वासविशेषसञ्जातनिद्रां गर्भभारविनम्रां वराकीं वैदेहीं कथं रात्रिञ्चरेभ्यो विनियोजयामि ? इति साश्रु विललाप।
अथ यमुनातीरवासिभिऋषिभिर्विज्ञापिते लवणत्रासे शत्रुघ्नं लवणहननार्थमादेष्टुं सीतात्यागदुःखितो रामचन्द्रः गृहात् प्रतस्थे। अत्रान्तरे स्वप्नोत्थिता अजानती तु शोकसम्भारपूर्णं स्वभाग्यविपर्ययं रघुकुलाधिदेवताभूता सती सीता चिराय स्निग्धगम्भीतनिर्घोषं स्यन्दनं लक्ष्मणाधिनायकमधिरुह्य ‘रघुकुलदेवताभ्यः आर्यपुत्रचरणकमलेभ्यः तपोधनेभ्यः नमः’ इति अभीक्ष्णमुदीर्य चिराय वनाय प्रतस्थे। इत्थञ्च सम्प्तिमगमत् प्रथमाङ्कः।
इत्यशेषशास्त्रटवीसञ्चरणपञ्चानन कुलपतिकल्प- ‘वि.ए’ इत्युपनामक श्रीमज्जीवानन्दविद्यासागर भट्टाचार्यविरचितायां तदात्मजाभ्यां श्रीसदाशुबोधविद्याभूषण- श्रीमन्नित्यबोधवियारत्नाभ्यां परिवर्तित परिवर्द्धितायाम् सुखबोधनीसमाख्यायाम् उत्तररामचरितव्याख्यायां प्रथमोऽङ्कः॥१॥
द्वितीयोऽङ्कः
(पज्चवटीप्रवेशः)
(नेपत्थ्ये) स्वागतं तपोधनायाः ? (क)
अध्वगवेशा तापसी।(प्रविश्य) अये वनदेवता-इयं फलकुसुमपल्लवार्घेण मामुपतिष्ठते (ख)
(क) स्वागतमिति। तु सुखेन आगतमागमनं, सुखस्य आगतं प्राप्तिर्वा, भवतीति शेषः। निरुपद्रवमागमनं विज्ञातुमेष हि लोकसदाचारसिद्धः कुशलप्रश्नः ; तवागमने किं क्लेषो जात इत्याकारिकः। ( ‘स्वागतं कुशलप्रश्ने’ इत्यमरः) (आत्रेयीवासन्त्योः अनीचपात्रत्वात् संस्कृतभाषाप्रयोगः न दोषावहः)।
(ख) अध्वनि पथि गच्छन्तीति अध्वगाः पथिकाः, तदुपयुक्तः वेशो यस्याः सा। अध्वगानां पथिकानां वेशः इव वेशः यस्याः तथाविधा, इति वा व्यासवचनम्। ( ‘अध्वनीनोऽध्वगोऽध्वन्यः पान्थः पथिक इत्यपि’ इति कोषः)। वनेति।-वनदेवता-वनाधिदेवताभूता काचित् तापसी, (इयं हि वासन्ती नाम सीतायाः प्रियसखी, तत्तु तृतीयाङ्के व्यक्तं भविष्यति)। फलेति। अर्घ्यम् (अर्हतेः करणे घञ्, न्यङ्क्वादित्वा्त कुत्त्वम् ; ततो देयार्थे यत्। अयं शब्दस्तु सामगैः सयकारः क्लीवलिङ्गवांश्च पठ्यते ; निर्यकारस्तु वेदान्तरपारगैः इति)। पूजार्थोपचारः,-दूर्वाक्षतादिः ( ‘मूल्येपूजाविधावर्घः’ इत्यमरः) फलानि च कुसुमानि च पाल्लवाशचा तैरुपचितेन अर्घ्येण, फलकुसुमकोमलकुवलयपरिकल्पितेनार्घ्यपात्रेण उपरुद्धहस्तेत्यर्थः। उपतिष्ठते-पूजयति मामिति शेषः। अतिथिपूजनस्यावश्यकर्तव्यतया, वेदविदमभ्यागतां मामवलोक्य अर्घ्यपात्रव्यस्तहस्ता मदभिमुखमागच्छन्तीत्यर्थः। ‘सर्वदेवमयोऽतिथिः‘इत्यादिवचनात् तेषां देवत्वं बोध्यम्। ( ‘उपाद्देचपूजा-’ इति वार्तिकराद्धान्तेन आत्मनेपदम्)। प्राक्तविविधापकरणैः यद्यपि शास्त्रेषु अर्घ्यरचना विहिता, तथापि वनौकसां तापसीनां वनभूमिसुलभैः फलकुसुमपल्लवादिभिरर्घ्यदानं न विरुध्यते।- ‘उक्तानुक्तैस्तथा पुष्पैर्जलैः स्थलजेरपि। पत्रैः सर्वैः यथालाभं भक्तिमान् सततं यजेत्॥‘इत्यादिवचनात्। अर्घ्यद्रव्याणि यथा- ‘आपः क्षीरं कुशाराणि दधि सर्पिश्च तण्डुलाः। यवाः सिद्धार्थकश्चैवमष्टाङ्गार्घ्यं प्रकीर्तितम्॥‘सिद्धार्थकः,-श्वेतसर्षपः।- ‘रक्तबिल्वाक्षतैः पुष्पैः दधिदूर्वाकुशैस्तिलैः। सामान्यः सर्वदेवानामर्घोऽयं परिकीर्त्तितः॥‘इति देवीपुराणम्।
रक्त्तबिल्वं- कुङ्कुमं‘जाफ्रान्‘इत्यपभाषा ‘अभावे दधिदुग्धादेर्मानसं वा प्रकल्पयेत्‘इत्याचारादर्शः। ‘चन्दनोदकसम्मिश्रं दत्त्वाऽर्ग्यकुसुमं रवेः। मधुपर्क-‘इत्यादि स्मृतिः।‘दधिसर्पिर्जलं क्षौद्रं सिता चैतैश्च पञ्चभिः। प्रोच्यते मधुपर्कस्तु-‘इत्यादि च शास्त्रदर्शनात् प्रक्कालप्रथितपूजार्थद्रव्याण्येतान्यवगम्यन्ते)।
वनदेवता।(प्रविश्य अर्घ्यं विकीर्य (ग))-
यथोच्छं भोग्यं वो वनमिदमयं मे सुदिवसः
सतां सद्भिः सङ्गः कथमपि हि पुण्येन भवति।
तरुच्छाया तोयं यदपि तपसो योग्यमशनम्
फलं वा मूलं वा तदपि नपराधीनमिह वः॥१॥
(ग) अर्ध्यमिति।- विकीर्य्य- विक्षिप्य, तापसीं प्रतीति शेषः।
विवासितायाः सीतायाः द्वादशपरिवत्सरेषु व्यतीतेषु किं हि कुशलमयम्अ कुशलं वा उदन्तजातं समजनि, तत् तावत् नीरसं वस्तु विष्कम्भकेणावेदयितुम् अभीप्सुः तत्प्रियसखी वनदेवता वासन्ती, इदानीं प्रसङ्गतः वेदविदमात्रेयीमतिथिसमुचितं सत्कृत्य तस्याः स्वच्छन्दचारित्वं सुमनायमानत्वञ्च प्रार्थयते, यथेच्छमिति।- इदं- मदीयमित्यर्थः, वनं, षो- युष्माकमेवेति विनयोक्त्तिः।(न तु युष्मदनुरूपमेतत् स्पृहणीयप्रासादादिपरिशोभितमिति गम्यते, ‘युष्मदो गौरवे‘इति बहुत्वम्)। सत्यप्येवं, यथाशक्त्ति सज्जनसभाजनस्य समुचितत्वात् आह, यथेच्छमिति।- यथेच्छम्- इच्छानतिक्रमेण, यथारूचि इत्यर्थः, भोग्यम् एतत्- मम परस्य वेति विभाव्यात्र नाभिलाषसङ्कोचः करणीय इत्यर्थः। यद्यपि वनभूमेः साधारणधनत्वेन यथेच्छमित्यादिशङ्काऽवसरः नोदेति, तथापि स्वस्य वनाधिदेवतात्वेन वने मदीयस्वत्वं वर्त्तते इति प्रतिपादनाय तथोक्त्तिः। शङ्काकारणं किमपि नास्तीति ज्ञापयितुमाह, अयमिति।- अयम्- उपस्थितः इत्यर्थः, मे सुदिवसः,-भवत्याः समागमात् शुभदिनं समुदितमित्यर्थः।कथमस्मत्समागमात् सुदिवसः?-तत्रार्थान्तरन्यासपूर्वकमाह, सतामिति।- सन्तीति सन्तस्तेषां सतां- प्राणिनां, पुण्येन- सुकृतेन- कथमपि- दैवानुग्रहादिकारणादित्यर्थः सद्भिः,-साधुभिः, सङ्गः,-समागमः, भवति- जायते।(एतेन साधुसङ्गस्य दुष्प्रापत्वं ध्वनितम्)।
हि एवार्थे।तत्र पुण्यप्रकर्षानुकूलदैवादन्यत् साधनान्तरं नास्तीति भावः। एवञ्च जन्मान्तरीणाशुभकर्मपरिपाकवशादेव भवादृशीनां पुण्यश्लोकानां सन्दर्शनं भवति, तेन ज्ञायतेऽयं मे सुदिवस इति फलितार्थः। अतःमयाऽद्यदुर्लभः साधुसेवाऽमरः प्राप्त इत्याशयः।(‘सन्ये साधौ विद्यमाने‘‘प्रशस्तेऽभ्यर्हिते च सत्‘इत्युभयत्राप्यमरः)। यथेच्छभोग्यप्रकारं प्रदर्शयति, तरुच्छायेति।- तरोः छाया(जातावेकवचनान्तेन समासः। तरुणां छाया इति विग्रहे‘छायाबाहुल्ये ‘(२।४।२२पा०) इति सूत्रेण क्ल्रीवत्वप्रसक्त्तिः) । तोयं जलं यदपि तपसः तपश्चरणस्य इन्द्रियसंयमादेश्चानुकूलतया योग्यं फलं वा मूलं वा अशनं, यत्किञ्चित्फलमूलादिभोज्यमत्रास्तीति, तदपि तपस्वियोग्यं तपःसाधकानां समुपयुक्त्तम् इत्यर्थः, (‘नपुंसकमनपुंसकेनैकवच्चान्यतरस्याम् ‘(१।२।६९पा०) इति सूत्रेणैकशेषैकवद्भावौ)।इह वने वो युष्माकं न पराधीनम् अनन्यायत्तं स्वाधीनमिति निष्कर्षः, ततश्च आत्मद्रव्यवत्सर्वमेतत् यथेच्छं यथासुखमुपभुङ्ष्वेति भावः।
अत्र तपश्चरणयोग्याशनानि सुलभानि कुतः? तदेव दर्शयति,-तथाहि अत्र प्रच्छायशीतले तरुतले निषद्याऽध्वखेदं विनोदय; वनप्रसूनसुरभि स्वादु निर्मलञ्च निर्झरिणीसलिलं निपीय तृषामुपशप्तय; कन्दमूलफलानि च भुक्त्त्वा बुभुक्षां वारयेति तात्पर्य्यम्। (अत्र पूर्व्वार्द्धे‘सतां सद्भीः‘इत्यादिना सामान्यरूपेणार्थनं सुदिवसरूपस्य विशेषार्थस्य सोपपत्तिकत्वकरणात् सामान्येन विशेषसमर्थनरूपोऽर्थान्तरन्यासः। अपि च, परार्द्धे यथेच्छभोग्यत्वरूपकार्य्यस्य, ‘न पराधीनम्‘इत्यादिना अपराधीयत्वरूपकारणेन समर्थनात् कारणेन कार्य्यसमर्थनरूपोऽर्थान्तरन्यासश्च। इत्यनयोः सजातीयसङ्करः। तथा‘अयं मे सुदिवसः‘इत्यादिकं प्रति अधिकहेतोरनाभधानात् जायमाननिर्हेतुकत्वदोषशङ्का, ‘भवत्मन्दर्शनात्‘इत्यादि गम्ये न हेतुना निरसनीया)। शिखरिणीवृत्तं- ‘रसैरूद्रैश्छिन्नायमनसभलागः शिखरिणी‘इति लक्षणात्। अस्य प्रस्तारस्तु ५९३३० तमः॥१॥
ताप।किमत्रोच्यते ? (घ)-
प्रियप्राया वृत्तिर्विनयमधुरोवाचि नियमः
प्रकृत्या कल्याणी मतिरनवगीतः परिचयः।
(घ) अत्र भवदनुपालिते वने आगमनात् सदिवसोत्पादविषये इत्यर्थः, किमुच्यते ? किञ्चित् वक्त्तव्यं नास्तीति भाव। सतां समागमादन्यत् नास्ति किमपि प्रियतरमिह सुधियामिति तु तात्पर्य्यम्।
सतां सङ्गाज्जायमानेन पुण्यसमुच्चयेन किं हि फलं न प्रसूयते, सुष्ठु तत्प्रतिपादनपुरःसरं पथमतः समभ्यर्थनपरितुष्टा तापसी वनदेवतायाः साधुत्वं सर्वथा प्रशंसितुमारभते, प्रियेति।- साधूनां सतां भवादृशीनामिति भावः, वृत्तिर्वर्त्तनं स्वभाव इत्यर्थः,
कायकृतव्यवहार इति यावत्, प्रायेण बाहुल्येन प्रिया निरतिशयप्रीतिजनिका। तथापि वाचां क्रौर्य्ये दोषः स्यात् तदाशङ्कामपनयति, मधुर इति।- वाचिवाक्ये नियमः संयमनप्रक्रारः, सत्याय मितभाषित्वरूपः इत्यर्थः, विनयेन शिष्टाचारभूयिष्ठतया अनौद्धत्येनेति यावत्, मधुरः सुखदः, न तु अशिक्षितानां सदम्भा वागिव नितरां चेतांसि व्यथयतीति भावः। साधवो हि नितरां कर्णामृतमेव भाषन्ते इत्याशयः। सत्यप्येवं मनोवृत्तेः कल्मषत्वे सर्वमेव गतमत एवाह प्रकृत्येति।- मतिर्बुद्धिः प्रकृत्यास्वभावेन कल्याणी जीवानां शुभकरी, सततं जगतां शुभोत्पादने व्यापृता इत्यर्थः। तथापि असत्सङ्गवशात् तदन्यथाभवितुमर्हतीति शङ्कां निरस्यति, अनवगीत इति।
परिचयः प्रणयः अनवगीतः कपटादिदोषरहितत्वादनिन्दितः समधिकतृप्तिसाधक इत्यर्थः। सतां चरिते गर्हालेशविनाकृतत्वेनाकल्मषं तेषां प्रणयित्वमाधिहरञ्चेति भावः। तत् तस्मात् पूर्वोक्त्तबहुलगुणयोगादित्यर्थः, पुरः अग्रे सतां प्रणयस्येति शेषः पश्चात् परस्मिन् वा प्रणयात् परतः वा तत्र कश्चित् विशेषो नास्तीति भावः; परिचयस्य तदभावस्य च उभयत्रैव समत्वात् अकल्मषत्वात् प्रार्थनालेशरहितत्वाच्च सर्वदैकरूपमिति यावत्।
परो वा पश्चाद्वा तदिदमविपर्यासितरसम्।
रहस्यं साधूनामनुपधि विधुद्धं विजयते॥२॥
(इत्युपविशतः।)
अविपर्य्यासितः विपर्य्ययमप्राप्तः रसः अनुरागो यस्मिन् तत् तथोक्त्तं समरसं नित्यप्रीतिकरमित्यर्थः; यत्र हि काचित् प्रार्थना विद्यते तत्रैव पुरः वा पश्चाद्वा इति शङ्का आयाति, साधौ आचरिते साध्वाचरणमसाधौ तु असाध्वाचरणमिति दर्शनात्, यत्र तु नैवं तत्र तु किमस्ति फलं पुरो वा पश्चद्वा इति भावनायाः इति तु तात्पर्य्यम्। अनुपधि अकपटं विशुद्धं सर्व्वथा निर्द्दोषमिदं रहस्यं साधारणैरज्ञेयमनिर्वचनीयं चरितमित्यर्थः, विजयते सर्व्वोत्कर्षेण वर्त्तते(‘विप्रराभ्यां जेः ‘(१।३।१९पा०) इति सूत्रेण आत्मनेपदम्)।साधुचरितवत् नास्त्यन्यत् किमपि अवदातमखिललोकहितकरञ्चात्र इति भावः। (‘कपटोऽस्त्री व्याजदम्भोपधयश्छद्भकैतवे‘इत्यमरः)।
(अत्र प्रस्तुतवनदेवताचरित्रीत्कर्षवर्णनप्रसङ्गेन महच्चरित्रवर्णनादुदात्तालङ्कारः। अपि च सतां चारित्र्योत्कर्षं प्रति प्रियप्रायवृत्तित्वादिरूपैककारणस्य पर्य्याप्तत्वेऽपि कारणान्तराणां तत्करत्वेनोपादानात् समुच्चयालङ्कारश्च, इत्यनयोः सापेक्षत्वेन सङ्करः। साधूनामित्यनेन वनदेवतायां साधुत्वाभिधानाभिप्रायात् प्रस्तुतत्वप्रतीतेः नात्राप्रस्तुतप्रशंसा शङ्कनीया, तत्र हि केवलाप्रस्तुतात् प्रस्तुतावगम इत्यवगन्तव्यम्)। शिखरिणीवृत्तम्॥२॥
वन।कां पुनरत्रभवतीमवगच्छामि ? (ङ)
ताप।आत्रेयी अस्मि।(च)
वन।आर्ये आत्रेयि कुतः पुनरिहागम्यते; किं प्रयोजनं वा दण्डकारण्यप्रदेशे ? (छ)
(ङ) कामिति।- अत्र भवती का इति विज्ञातुमिच्छामीत्यर्थः।
(च) आत्रेयीति।- ब्राह्मणोचितसंस्कारोपपन्ना, आत्रेयी-नामऽहृमस्मीत्यर्थः। अत्रिगोत्रसम्भूतत्वात् तस्याः तथैवप्रसिद्धिः। तथाहि, आत्रेयः शुक्लयजुःसम्प्रदायप्रवर्त्तकः, वंशगणनायां‘भरद्वाजः आत्रेयात्, आत्रेयो माण्टेः‘इति शतपथब्राह्मणे दर्शनात्; शुक्लयजुषां सम्प्रदायप्रवर्त्तकवंशगणानायाम्‘आत्रेयीपुत्रादात्रेयीपुत्रः‘इत्यपि प्रोक्त्तब्राह्मणे दृश्यते, अत एव भारतेऽप्युक्त्तं- ‘पुत्रमन्थनकर्म्मणः स्त्रीसंस्काराङ्गत्वेनोक्त्तत्वात् तत्सन्निधानादयं वंशः स्त्रीप्रधान उच्यते‘इति। आत्रेयीपदस्य गर्भिण्याद्यर्थाभिधायकत्वेन रूढित्वमपि दृश्यते, तथाहि यमः, –
‘जन्मप्रभृतिसंस्कारैः संस्कृता ब्रह्मवच्च या।
गर्भिणी वा तथा या स्यात् तामात्रेयीं विनिर्दिशेत्॥‘इति।
(छ) आर्य्ये इति।- भो आत्रेयि विदुषि कुतः कस्मात् स्थानात् इह अत्र वने आगम्यते भवत्येति शेषः। किमिति।- दण्डकारण्यागमनं भवत्या किमर्थं स्वीकृतमित्यर्थः।
आत्रेयी।अस्मिन्नगस्त्यप्रमुखाः प्रदेशे भूयांस उद्गीथविदो वसन्ति।
तेभ्योऽधिगन्तुं निगमान्तविद्याम् वाल्मीकिपार्श्वदिह पर्यटामि॥३॥
इदानीमात्मनः दण्डकारण्यप्रवेशप्रयोजनमभिधत्ते, आस्मिन्निति।- अस्मिन्प्रदेशे दण्डकारण्ये भूयांसो बहवः उद्गीथं प्रणवं सामवेदान्तर्गतगानविशेषञ्च विदन्तीति तथोक्त्ताः सगुणब्रह्मविदः उद्गीथवाच्यपरब्रह्मविदः सामोपासनाशीलाश्च अगस्त्यप्रमुखाः अगस्त्यप्रभृतयो मुनयः इत्यर्थः, वसन्ति तिष्ठन्ति।
(तथाहि,-छान्दाग्योपनिषत्;-‘ओमित्येतदक्षरमुद्गीथमुपासीत्‘’ ओमित्येतदक्षरमुपासूत। ओमित्येतदक्षरं परमात्मनोऽभिधानं नेदिष्ठम्।तस्मिन् हि प्रयुज्यमाने सप्रसीदति। प्रियनामग्रहण इव लोकः,’ इति भाष्यम्। ओमित्युद्गायति तस्योपव्याख्यानम्‘, इति च प्रोक्त्तोपनिषत्; ओमित्यारभ्य हि यस्मादुद्गायति अतः उधिथः ओङ्कारः इत्यर्थः। इति रीत्या परस्मिन् ब्रह्मणि उद्गीथदृष्टि कुर्वन्तः ये उपासते ते, दहरविद्याया अपि उपलक्षणत्वात् तद्विद्याजुषः वा इत्यर्थः,
तथाहि छान्दाग्ये- ‘अथ यदिदमस्मिन् ब्रह्मपुरे दहरं पुण्डरीकं वेश्म दहरोऽस्मिन् अन्तराकाशः तस्मिन् यदन्तस्मदन्वेष्टव्यं तद्वाव विजिज्ञासितव्यम्‘इति।साम्नः हि पञ्चविधाः सप्तविधाः वा अवयवाः सन्ति। तत्र तावत् साम्नः आद्यः भागः प्रस्तोत्रा गेयः प्रस्तावनामा, द्वितीयः भागः उद्गात्रा गेयः उद्गीथनामा, तृतीयो भागः प्रतिहर्त्ता गेयः प्रतिहारनामा, चतुर्थो भागः पुनरुद्गात्रा गेयः उपद्रवनामा, पञ्चभिः युगपद्गेयः निधननामा इति पञ्चविधः। गानारम्भकाले सर्वैः ॠत्विग्भिः मिलित्वा हुङ्कारकरणरूपो हि ङ्कारः। ओङ्कारपूर्वकत्वात् सर्वेषां वेदानां प्रणवरूपः प्रथमावयवः। इति सप्तावयवत्वमेतद्धिसप्रपञ्चमुक्त्तं छान्दोग्ये। अगस्त्यप्रमुखाणां तेषामुद्गीथविधायां प्रोक्तायां पारदृश्वत्वात् तथाऽभिधानं सङ्गच्छते इति बोध्यम्। तत्र हि छान्दोग्ये उद्गीथोपासना बहुधा प्रपञ्चिता, ‘वृष्टौ पञ्चविधं सामोपासीत‘इत्यारभ्य‘वर्षति स उद्गीथः‘इत्युक्त्तम्, ‘ॠतुषु पञ्चविधं सामोपासीत‘इत्यारभ्य‘वर्षा उद्गीथः‘इत्युक्त्तम्।‘पशुषु पञ्चविधं सामोपासीत‘इत्यारभ्य‘गावः उद्गीथः‘इत्युक्तम्।‘प्राणेषु पञ्चविधं परोवरीयः सामोपासीत‘इत्यारभ्य‘चक्षुरुद्गीथः‘इत्युक्त्तम्। इति बहुधा उद्गीथोपासना विहिता। एवं हि‘द्यौः उद्गीथः‘‘गावः उद्गीथः‘‘आदित्यः उद्गीथः‘इत्यादिना तत्तदृष्ट्योपासना बहुधा उक्त्ता, विस्तरभयात् सर्वशः नोदाहृताः। एष हि सगुणब्रह्मोपासना विधिः।
एतेन तथाविधाः हि दण्डकारण्यवासिनः अगस्त्यप्रमुखाः बहवः ॠषयः सामगाः सगुणब्रह्मोपासनशीलाः कर्म्मिणः आसन्निति ज्ञायते)।
तेभ्यः अगस्त्यप्रमुखेभ्यः(‘आख्यातोपयोगे ‘(१।४।२६पा०) इत्यपादानत्वात् पञ्चमी) निगमान्तविद्यां निगमाः वेदाः तेषाम् अन्ताः चरमभागाः उपनिषद इत्यर्थः, तत्प्रतिपादितां ब्रह्मविद्यामधिगन्तुमध्येतुं वाल्मीकिपार्श्वात् वाल्मीकेः अन्तिकादिह दण्डकारण्ये पर्य्यटामि तेषामाश्रममन्वेष्टुं भ्रमामीत्यर्थः। (पुरा हि द्विविधाः स्त्रियोऽनुश्रूयन्ते, गृहमेधिन्यः ब्रह्मवादिन्यश्चेति। तथाहि हारीतः,-‘द्विविधाः स्त्रियो ब्रह्मवादिन्यः सद्योबध्वश्च; तत्र ब्रह्मवादिनीनामुपनयनमग्नीन्धनं वेदाध्ययनं स्वगृहे च भैक्षचर्य्या‘इति। यमोऽपि,-‘पुराकल्पेषु नारीणां मौञ्चीबन्धनमिष्यते। अध्यापनञ्च वेदानां सावित्रीवाचनं तथा॥‘इति।अतः गृहबधूनामेव केवलं वेदाध्ययनं निषिध्यते इति गम्यते। नृसिंहतापनीयश्रुतिस्तु इत्थमेवाह, तथाहि,-‘सावित्रीं प्रणवं यजुर्लक्ष्मीं स्त्रीशूद्रयोर्नेच्छन्ति‘इति।‘सावित्रीं प्रणवं यजुर्लक्ष्मीं स्त्री शूद्रो यदि जानीयात् मृतः सोऽधो गच्छति‘इति निबन्धकृतामभिमतं व्याख्यानन्तु गृहिणी विषयकमेव, न तु ब्रह्मवादिनीपरमवधेयम्। अतः आत्रेयाः परमब्रह्मवादिन्याः वेदाध्ययनं न विरुध्यते इति बोध्यम्)। इन्द्रवज्रावृत्तम्॥३॥
वन।यदा तावदन्येऽपि मुनयस्तमेव हि पुराणब्रह्मवादिनं प्राचेतसमृषिं ब्रह्मपारायणाय उपासते; तत् कोऽयमत्र आर्याय दीर्घप्रवासप्रयासः ? (ज)
आत्रे।तत्र महान् अध्ययनप्रत्यूह इति दीर्घप्रवासोऽङ्गीकृतः।(झ)
वन।कीदृशः ?
(ज) यदेति।- यदा यतः, यदि पुनरित्यर्थः।(तावत् वाक्यालङ्कारे) अन्येऽपि मुनयः बहवः अध्येतारः, पुराणः प्राचीनः प्राचीनत्वाद्विशेषज्ञः प्रथितः पूजितश्च यो हि ब्रह्माणि वेदान् परमात्मनं वा वदति उपदिशतीति ब्रह्मवादी तं तथोक्त्तम्। तमेव प्रसिद्धवेदवक्त्तारमित्यर्थः, प्रचेतसः वरुणस्यापत्यं पुमानिति प्राचेतसो वाल्मीकिस्तम्। ब्रह्मणो वेदस्य पारम् अन्तस्य च अयनं गमनं, प्रथमतः प्रभृति आ समाप्तेरविच्छेदेनाध्ययनं, तद्धि साङ्गोपाङ्गवेदेषु सम्यग्व्युत्पत्तिसाधनमित्यर्थः, तस्मै। दृश्यते हि बहवः अन्तेवासिनः गुरुसकाशमुपगम्य सममेव एवं वेदमभ्यस्यन्तीति; यदा- ब्रह्मणः वेदस्य पारे अन्ते अयनं गमनं तस्मै, अखिलसाङ्गवेदानध्येतुमित्यर्थः। उपासते- सेवन्ते।दीर्घप्रवासः महान्तं कालं व्याप्य सुदूरे प्रदेशे अवस्थानमित्यर्थः, तत्र प्रयासः यत्नः उद्यमः इति यावत्। किं फलमभिप्रेत्य भवत्या स्वदेशमुत्सृज्य क्लेशबहुलविदेशवासोऽङ्गीक्रियते इत्याशयः।
(झ) तत्रेति।- अध्ययनस्य वेदापाठस्य प्रत्यूहो विघ्नः, ‘विघ्नोऽन्तरायः प्रत्यूहः‘इत्यमरः। महान् बलवत्तरः जातः इति शेषः। अतः तद्विघ्नोपशमार्थं, दीर्घप्रवासः,-सुदूरे विदेशे अवस्थानमङ्गीकृतः स्वीकृतः।(अङ्ग इति स्वीकारार्थकमव्ययम्। अनङ्गः अङ्गः कृत इति अभूततद्भावे च्चौ रूपम्)।
आत्रे।तस्य भगवतः केनापि देवताविशेषेण सर्वप्रकाराद्भुतं स्तन्यत्यागमात्रके वयसि वर्तमानं दारकद्वयमुपनीतम्।तत् खलु न केवलमृषीणामपितु चराचराणां भूतानामान्तराणि तत्त्वानि उपस्नेहयति।(ञ)
वन।अपि तयोर्नामसंविज्ञानमस्ति ? (ट)
आत्रे।तयैव किल देवतया तयोः कुशलवौ इति नामनी प्रभावश्च आख्यातः।(ठ)
(ञ) तस्य भगवतः वाल्मीकेः सविधे इत्यर्थः, केनापि देवताविशेषेण-भगवत्या भागीरथ्येत्यर्थः, सर्व्वेषु प्रकारेषु निखिलेषु विषयेषु, अद्भुतम् आश्चर्य्यजनकमिति यावत्। स्तन्येति- स्तने भवं स्तन्यं क्षीरं तस्य त्यागः मातृस्तन्यपरित्यागोपलक्षितः कालः इत्यर्थः, स एव मात्राकालपरिमाणं यस्य तस्मिन्, तदुचिते वयसि बाल्ये इति यावत्, वर्त्तमानं, यस्यामवस्थायां शिशुभिः स्तन्यपरित्यागः क्रियते तावन्मात्रवयस्कमित्यर्थः। दारकद्वयं- शिशुयुगलम्। उपनीतम्- आनीय प्रदत्तम्। तत्- दारकाद्वयम्। खलु- निश्चये।ॠषीणां तत्रत्यानाम् अपूर्वप्रतिभा सन्दर्शनेन विमोहितानां तपोधनानां, न केवलं तेषामपि तु चराचराणां भूतानां स्थावरजङ्गमाद्यखिलजीवसहितभूवलस्य। आन्तराणि- अभ्यन्तरवर्त्तीनि, तत्त्वानि- भावान् अन्तःकरणवृत्तीरिति यावत्, उपस्नेहयति- स्नेहवन्ति करोति, (स्नेहवच्छब्दात्‘तत्करोति ‘(ग०) इति णिचि दष्ठवद्भावात् मतुबलोपे उपपूर्वकात् स्नेहिधातौः लटि रूपमतदिति ज्ञेयम्)। तयोः दारकयोरवलोकितयोः सतोः सर्वेषामेव चेतांसि सममेव वात्सल्यरसाप्लुतानि भवन्तीति भावः।(‘महानध्ययनप्रत्यूहः‘इतः प्रभृति‘तस्य भगवतः केनापि‘इत्यन्तेन सन्दर्भेण, पुरा अष्टावक्रस्यर्षेः प्रवेशात् प्रथमाङ्कोपक्षिप्तस्य अत एव किञ्चित् ज्ञायमानतया लक्ष्यस्य सीताविवासनवीजस्य इदानीन्तु आत्रयीवृत्तान्तेन कथञ्चिदुन्नीयमानस्य दृश्यादृश्यरूपतया उद्भेदात् अयं प्रतिमुखन्धिरिति प्राञ्चः। तथाहि दशरूपकम्।- ‘लक्ष्यालक्ष्य इवोद्भेदस्तस्य प्रतिमुखं भवेत्‘इति)।
(ट) अपीति।- अपीति- प्रश्ने। तयोः- दारकयोः। नाम संविज्ञानं- नाम्नोरभिधानयोः सुविज्ञानम् अवगतिः।
(ठ) तयैवेति।- देवतया- भागीरथ्येति भावः। तयोः,-दारकयोः, कुशश्च लवश्च इति तौ नामनी अभिधाने, तदभिधानप्रवृतौ हेतुमाह रघौ तत्र भवान् कालिदासः, तथाहि,-‘स तौ कुशलवीन्मृष्टगर्भक्लेदौ तदाख्यया। कविः कुशलवावेव चकार किल नामतः॥‘इति। प्रभावश्च-लोकातिशायिशक्त्तिश्च। आख्यातः,-उदीरितः। तौ किन्नामधेयौ लोकविलक्षणप्रभावभूषितावास्तामिति तु आवेद्य भगवत्या भागीरथ्या तौ वाल्मीकये विद्यामध्येतुं प्रतिपादितौ इत्यर्थः।
वन।कीदृशः प्रभावः ?
आत्रे।तयोः किल सरहस्यजृम्भकास्त्राणि आजन्मसहितानि इति।(ड)
वन।अहो नु भोः वित्रमेतत्।
आत्रे।तौ च भगवता वाल्मीकिना धात्रीकर्मवत्सलतां परिगृह्य पोषितौ परिरक्षितौ च; वृत्तचौडकर्मणोश्च तयोः त्रयीवर्जमितराः विद्याः सावधानेन परिनिष्ठापिताः ; समनन्तरञ्च गर्मैकादशे वर्षे क्षात्रेण कल्पेन उपनीय तौ त्रयीविद्यामध्यापितौ; न ह्येताभ्यामतिप्रदीप्तप्रज्ञाभ्यामस्मदादेः सहाध्ययनयोगोऽस्ति।(ढ) यतः;-
(ड) इदानीं तयोः अलौकिकं प्रभावं विशदीकर्त्तुमवतारयति, तयोरिति।- तयोः दारकयोः कुशलवयोः सरहस्येति- रहसि भव रहस्यं गोप्यं प्रयोगसहारकुशलं मन्त्रजातमित्यर्थः, तत्सहितानि, जृम्भकास्त्राणि- जृम्भयन्ति विपक्षान् जृम्भोपलक्षितनिद्रावेशविवशान् कुर्वन्ति यानि, तथाभूतानि अपूर्वाणि अस्त्राणि, तानि हि कौशिकोपसक्रान्तानि कृशाश्वतनयभूतानि। पुरा किल वेदानां रक्षणाय ब्रह्मादिभिः तपोधनैः तपस्तेजसा समेधिततया ज्योतिर्मयाणि अभवन्निति श्रूयन्ते, आजन्मसिद्धानि किलेति सम्भावनायां, सम्भावयामीत्यर्थः; जन्मतः प्रभृति लब्धानि, सहजतः एव सम्भूतानि इत्यर्थः।(अचेदं, मुखसन्धिनिवेशिनः लक्ष्यालक्ष्यरूपतया समुत्पत्तः प्रतिमुखं नाम सन्ध्यङ्गं वेदितव्यम्। तथा चोक्त्तं दर्पणे- ‘फलप्रधानोपायस्य मुखसन्धिनिवेशिनः।लक्ष्यालक्ष्य इवोद्भेदो यत्र प्रतिमुखञ्च तत्॥‘इति।)।
(ढ) ताविति।- तौ कुशलवौ भगवता अणिमाद्यैश्चर्य्यशालिना वाल्मीकिना आदिकविना, धात्रीकर्मवत्सलतां- धात्र्या उपमातुः यत् कर्मपरिपालनादिकं तथा-भूतकर्मणा जायमानेति शेषः, या वत्सलता- वात्सल्यं स्नेह इत्यर्थः, तां परिगृह्य- प्राप्य, स्वीकृत्येति यावत्, पोषितौ परिलालितौ परिरक्षितौ परित्रातौ च; भगवान् वाल्मीकिः विगततृणः सन्नपि तौ हि अलौकिकलावण्यप्रतिभालक्ष्मीवन्तौ बालकौ सदयं स्वीकृत्य ततः प्रभृति तत्स्नेहवागुरया विनिबद्धः सादरं लालयति परिरक्षति च इत्याशयः।(‘धात्रीकर्म्मवस्तुतः‘इति पाठान्तरं दृश्यते, तदर्थस्तु- धात्रीकर्मरूपात् वस्तुतः व्यापारात् तथाविधव्यापारमारभ्येति यावत् इति ल्यबर्थे पञ्चमी)। वृत्तम्।- वृत्तं समाहितं चौडं कर्म्म ययोः तयोः, यथाविधिनिष्पादितचूडाकर्मणोरित्यर्थः सतोः, (चूडाप्रयोजनमस्य इति चूडाशब्दात् अण्, चूडाकरणरूपसंस्कारविशेषः। तत्कालमाह वशिष्ठः,-
‘तृतीये पञ्चमेऽब्दे वास्वकुलाचारतो हितम्।
चौलं शिशूनां यत्नेन स्वगृह्योक्त्तविधानतः।
आधानतो जन्मतो वा सप्तमाब्देऽपिकारयेत्॥‘
गुरुरपि,- ‘तृतीयेऽब्दे शिशोर्गर्भाज्जन्मतो वा विशेषतः।
पञ्चमे सप्तमे वापि स्त्रियाः पुंसोऽथवा समम्॥‘इति।
‘वृत्तचूडौ‘इति पाठे- वृत्ता यथाविधिनिष्पादिता चूडा ययोः तौ, तृतीयाब्दे चूडाकरणसंस्कारसंस्कृतौ, स्वस्वकुलाचारानुसारतः एकां तिस्रः पञ्च वा शिखावर्जयित्वा स्वगृह्योक्त्तविधिना शिरसो वापनं हि चूडाकरणसंस्कारः अभिधीयते)। वयीति।- त्रयी सामॠग्यजूंषि, तां वर्जयित्वा, (वर्जयतेः णमुल्) यदा- त्रय्याः वर्जो वर्जनं यस्मिन् कर्म्मणि तद्यथा तथा, उपनयनं विना वेदपाठानधिकारात्, तथाहि मनुः,-‘नाभिव्याहारयेद्बह्म स्वधानिनयनादृते। शूद्रेण हि समस्तावद्यावद्वेदे न जायते॥‘इति।उपनयनात् प्रभृति एव वेदाध्ययनस्य विधानादिति भावः। इतराः विद्यादण्डनीतिधनुर्वेदादयः सावधानेन-अवधानेन सह वर्त्तमानः तेनावहितचित्तेन समुपदिष्टाः इत्यर्थः; समनन्तरञ्च-इतरविद्योपदेशात् परमित्यर्थः। क्षात्रेण कल्पेन-क्षत्रियाणामुपदिष्टेन विधिना; उपनीय-उपनयनसंस्कारेण संस्कृत्य। अत्र मनुः,-‘गर्भाष्टमेऽब्देकुर्वीत भ्राह्मणस्योपनायनम्। गर्भादेकादशे राज्ञोगर्भात्तु द्वादशे विशः॥‘इति। तौ- बालकौ त्रयीविद्यां- श्रुतिम्, अध्यापितौ- पाठितौ; (‘गतिबुद्धि- ‘(१।४।५२पा०) इति सूत्रेण कर्मत्वम्)। अतीति।- अतिप्रदीप्ता विमला रीक्ष्णा च प्रज्ञाबुद्धिः ययोः ताभ्यां कुशग्रैकधीभ्यां(‘प्राज्ञामेघाभ्याम्‘इति पाठे तु- नवनवोन्मेषशालिनी बुद्धिः प्रज्ञा, धारणावती धीः मेघा, तत्त्वार्थावबोधकुशला वा इति विग्रहः। एताभ्यां- दारकाभ्यां सह, अस्मदादेः,-मम अन्येषाञ्च जडधियामित्यर्थः, अध्ययनयोगः सतीर्थीभवनम्, एकस्मिन् गुरौ सम्भूयताभ्यां सहाध्ययनं न अस्ति न सम्भवति; अस्मात् प्रागेव बालाभ्यां ताभ्यां द्राक् पाठस्यावबोधात्, एतन्नो वितरां वैलक्ष्यमादधारीति भावः।
वितरति गुरुः विद्यां यथैव तथा जडे
न तु ख लु तयोर्ज्ञाने शक्ति करोत्यपहन्ति वा।
भवति च तयोर्भूयान् भेदः फलं प्रति तद् यथा
प्रभवति शुचिर्बिम्बोद्ग्राहे मणिर्न मृदां चयः॥४॥
अस्माकन्तु जडधियां तथाविधविवेकाभावादेव निरपेक्षस्य गुरोः सदुपदेशग्रहणापाटवं, न तु तत्र तस्य कोऽप्यणीयान् पक्षपातोऽस्तीति सूचयितुमवतारयति, वितरतीति।- गुरुरध्यापकः शिष्ये तथैव अविशेषेणैव इत्यर्थः वितरति उपदिशति; न तु तयोः प्राज्ञजडयोर्ज्ञाने शास्त्रार्थबोघे शक्त्तिं सामर्थ्यं करोति जनयति, वा- अथवा, शक्त्तिम् अपहन्ति- विनाशयति।(खलु निश्चये वाक्यालङ्कारे वा)।(‘निषेधवाक्यालङ्कारजिज्ञासानुनये खलु‘इत्यमरः)।प्राज्ञस्य ज्ञाने अपूर्व्वां शक्त्तिं न सञ्चारयति, जडस्य च ज्ञाने स्वाभाविकीं तदीयां शक्त्तिं न नाशयति, द्विविधावपि शिष्यौ गुरुणा यथाविधि अविशेषेणैवाध्याप्येते इत्यर्थः। यदि तत्र कोऽपि भेदो नास्ति तर्हि फलं प्रति कथं वैषम्यमागच्छति, फलभेदस्येव हि कारणतावच्छेदकभेदग्राहकत्वानियमात्, अतस्तत्र कारणान्तरप्रतिपादनमुखेनाह, भवतीति।- तयोः प्राज्ञ-;अडयोः फलं प्रति फले शास्त्रज्ञानरूपे इत्यर्थः, भूयान् महान् भेदो विशेषो भवति। धीमान् हि अनायासेन गुरूपदेशं लब्ध्वा झटित्येव तदवबोधकुशलः भवति, जडस्तु अमेधस्तया सर्वथैव तदवबोधविहीनः, तत्र तु स्वस्वविवेकस्यैव नियामकत्वमिति वेदितव्यम्। तत्- भेदभवनं यथा(‘तद्यथा‘इत्यत्र‘तत्तथा‘इति पाठान्तरे तत्- भेदभवनं, तथा- निश्चितमित्यर्थः।एतादृशपाठस्वीकारे तु यथाशब्दाभावात् फलभेदभवनं मणिमृत्तिकाचययोः बिम्बग्राहभेदभवनमिवेति बिम्बप्रतिबिम्बत्वावगमात् दृष्टान्तालङ्कारः)।शुचिः स्वच्छो निर्मलः इत्यर्थः मणिः हीरकचन्द्रकान्तादिः बिम्बोद्ग्राहे प्रतिबिम्बग्रहणे तद्धारणे प्रतिफलने इत्यर्थः, प्रभवति समर्थो भवति, मृदां मृत्तिकानां चयः स्तूपः न प्रभवतीत्यर्थः। सत्यपि समाने सर्वत्र गुरोरूपदेशे अन्ते सदां स्वस्वधियः तैक्ष्ण्यातैक्ष्ण्यादिवशात् फलवैषम्यं दृश्यते; तत्र तु गुरोः नापराध इति भावः। (अत्र भेदभवनं शुचिमणिरिवेति साम्यावगमात् यथाशब्दोपादानाच्च श्रौती उपमा। परन्तु एकवाक्यगतसादृश्यप्रतीतौ उपमा, सादृश्यस्य भिन्नवाक्यगतत्वे तु दृष्टान्त एव इति नवीनानां मतम्।‘शुचिर्मणिर्विम्बोद्ग्राहे इव प्राज्ञ एव उपदेशग्रहणे प्रभवति मृदां चय इव जडी न प्रभवति‘इति तत्पदेन उपमेयावगमादेकवाक्यगतत्वात् उपमा स्यात्, अन्यथा तु दृष्टान्तः। दण्डिमते दृष्टान्ताख्योऽलङ्कारभेदो नास्ति। तन्मते तु- प्रतिवस्तूपमाख्य उपमाभेदोऽङ्गीक्रियते।- ‘साम्यं वाच्यमवैधर्म्यं वाक्यैक्ये उपमा‘इति लक्षयता दर्पणकृता तन्मतं नाङ्गीकृतमिति नव्यमते उपमा- प्रतिवस्तूपमयोर्विविक्त्तविषयता स्फुटैव। यथा संश्यञ्चानयोः प्राज्ञजडयोः अन्वयबोधात् यथासङ्ख्याऽलङ्कारः; तथा‘विद्यां ददाति‘‘शक्त्तिं नापहन्ति‘‘मणिः प्रभवति‘‘मृदां चयो न‘इति अन्यव्यपोहनात् शाब्दीपरिसङ्क्याऽलङ्कारश्च; इत्येषां सापेक्षत्वेन सङ्करः। ‘नह्येताभ्यामतिप्रदीप्तप्रज्ञाभ्यामस्मदादेः सहाध्ययनयोगोऽस्ति। यतः‘इत्यत्र गद्यांशे‘यतः‘इत्यनेन कारणतया पद्यप्रतिपाद्यार्थम्यावबोधनादप्रस्तुतप्रशंसायाः नास्त्यत्रावसरः। गद्यांशे स्वयमेव प्रज्ञाजडत्वेनाङ्गीकारात् प्रत्युत तेषां प्रस्तुतत्वादित्यवधेयम्)। हरिणीवृत्तम्।- ‘न समरसलागः षड्वेदैः हयैः हरिशी मता‘इति लक्षणम्। प्रस्तारश्चाम्य ९२२३४ तमः इति॥४॥
वन।अयमसी अध्ययनप्रत्यूहः ?
आत्रे।अपरश्च।
वन।अथ अपरः कः ?
आत्रे।अथ स ब्रह्मर्षिरेकदा मध्यन्दिनसमये नदीं तमसामनुप्रपन्नः ; तत्र च युग्मचारिणोः क्रौञ्चयोरेकं व्याधेन विध्यमानं ददर्श।आकस्मिकप्रत्यवभासाञ्च देवीं वाचमानुष्टुभेन छन्दसा परिणतामभ्युदैरयत्।(ण)-
(ण) अथेति।- अथ शब्दः आरम्भार्थकः, (‘मङ्गलानन्तरारम्भप्रश्नकात्स््नर्येष्वथो अथ‘इत्यमरः)। ब्रह्मर्षिः,-बाल्मीकिः, ब्रह्मा चासौ ॠषिश्चेति विग्रहः(‘ब्रह्मा समसः अलुक्च) तदेव समयस्तस्मिन् मध्याह्नसमये इत्यर्थः।(‘माध्यन्दिनसवनाय‘इति क्वाचित्कः पाठः, तदर्थस्तु- मध्यन्दिनसम्बन्ध्यवगाहनकर्मणे इति)।तमसां- तन्नाम्नीं नदीम्। अनुप्रपन्नः,-स्नातुं गतः इत्यर्थः। युग्मचारिणोः,-युग्मं द्वन्द्वं यथा तथा चरतः(इति णनिः) युग्मीभूय चरतोः, मिथुनभावेन स्थितयोरित्यर्थः। क्रौञ्चयोः,-जलचरविहगविशेषयोः।(क्रौञ्ची च क्रौञ्चश्चेति तयोः‘पुमान्स्त्रिया ‘(१।२।६७पा०) इति पुलिङ्गैकशेशः)। एकं- पुलिङ्गोहात् क्रौञ्चम्। व्याधेन-पुलिन्देन। विध्यमानं। बाणेन निहन्यमानम्।आकस्मिकः अकस्मात् दृष्टकारणं विनापि सम्पद्यमानः अचिन्ता प्रसूत इत्यर्थः, प्रत्यवभासः प्रकाशो यस्यास्तां तथोक्त्तां निर्हेतुकाविर्भावाम्।(‘देवीं वाचमव्यतिकीर्णवर्णाम्‘इत्यधिकः पाठः क्वचित् दृश्यते; तदर्थस्तु,-अव्यतिकीर्णाः निरकाङ्क्षत्वादिदोषरहिततया सुविस्पष्टाः वर्णाः अक्षरपङ्त्तयः यस्यां तथाभूतामिति।‘परिणताम्‘इत्यत्र तु‘परिच्छिन्नाम्‘इति पाठः दृश्यते, उभयत्र तु विनिबद्धामित्येवार्थः)। आनुष्टुभेन-तत् सम्बन्धिना(स्वार्थिकोऽण्प्रत्ययः) अष्टभिः अष्टभिः अक्षरैः सङ्ख्यातैकैकचरणेन छन्दसा- पद्यरूपेण(‘छन्दः पद्येऽभिलाषे च‘इत्यमरः)। परिणतां- नियमिताम्।अभ्युदैरयत्- उच्चारयामास।
मा निषादप्रतिष्ठां त्वमगमः शाश्वतः समाः।
यत् क्रौञ्चमिथुनादेकमवधीः काममोहितम्॥५॥ इति।
तद्धि, कथम्भूतमासीदित्यपेक्षायामाह, मानिषाद इति।- रे निषाद त्वं शाश्वतीः) शश्वत्भावः इत्यर्थः शैषिकः आण्) निरन्तरा बह्वीः, समाः,-वत्सरान् चिरकालमिति भावः, (अत्यन्तसंयोगे द्वितीया) प्रतिष्ठां स्थितिमाश्रयमित्यर्थः, ‘ब्रह्मपुच्छं प्राप्स्यसि, न कदाचित् त्वं निरुद्वेगमेकत्र वासं प्राप्स्यसीति भावः। (अडागमश्छान्दसः, अथवा नाऽयं माङ् किन्तु तत्प्रतिरूपकः माशब्दः; माशब्दयोगादतीतप्रयोगः सार्वकालिकः। अतः‘नमाङ्योगे ‘(६।४।७४पा०) इति नैव अडागमप्रतिषेधः। यद्वा,-‘प्रतिष्ठां, तु, अम, गमः‘इति छेदः। नास्ति मा लक्ष्मीर्यस्य, तत्सम्बोधनेभो, अम अलक्ष्मीक निषाद प्रतिष्ठां तु मागमः, कदापि न प्राप्स्यसीत्यर्थः। एवञ्च सति न काचिदनुपपत्तिरिति विभाव्याम्) यत् यस्मात्त्वं क्रौञ्चमिथुनात् क्रौञ्चाभिधेयवकद्वन्द्वात्।(क्रौञ्च इत्यस्य‘कोच् वाक्‘इति भाषा)।काममोहितं कामासक्त्तचेतसं रममाणमित्यर्थः, एकं क्रौञ्चमबधीः हतवानसि
वन।चित्रमाम्नायादन्योऽयं नूतनश्छन्दसामवतारः।(त)
यद्वा,-श्लोकोऽयं रामायणस्य बीजभूतत्वेन व्याख्यायते। तथा हि,-मा लक्ष्मीः निषीदति अस्मिन्निति घञ्। मा निषाद लक्ष्मीपते राम भगवतः रामस्य विष्णोरंशभूतत्वात् सीतायाश्च लक्ष्मीरूपत्वादिति भावः। यत् यस्मात् त्वं क्रौञ्चमिथुनात् मन्दोदरी-रावणरूपात् राक्षसद्वन्द्वात् काममोहितम् एकं रावणम् अबधीः हतवानमि, तस्मात् शाश्वतीः समाः वत्सरान् यावत्संसारमिति भावः, प्रतिष्ठां नित्यसखाभिव्यक्त्तिसममखण्डानन्दमित्यर्थः, अगमः लभस्व। (‘भाव्यर्थो भूतवदङ्गीक्रियते‘इति न्यायात् प्रार्थनायां लुङ्)। अथवा- हे अनिषाद निषादसदृश (सादृश्यार्थे नञ्, वनवासित्वात् निषादबन्धुत्वाच्च रामस्य निषादतुल्यता)। क्रौञ्चमिथुनात् इति सङ्केतेन तारा- वालिनोः सूचना। भ्रातृपत्न्यां रूमायां रममाणत्वात् तस्य काममोहितत्वं वेदितव्यम्। अपरञ्च-नितरां सादयति ध्वंसयति लोकानिति निषादः रावणः, तत्सम्बुद्धो, हे निषाद रावण यत् यस्मात् त्वं क्रौञ्चमिथुनात् अल्पीभावार्थात् क्रुञ्चतेः पचाद्यचि क्रुञ्चः ततः स्वार्थे अण्प्रत्ययेन क्रौञ्चः इति सिद्धः, तयोर्मिथुनं तस्मात् राज्यक्षयवनवासादिदुःखेन परं कार्श्यं गतात् स्त्रीपुंसयुगलात् सीतारामरूपादित्यर्थः, एकं काममोहितं पतिरतंस्त्रीजनं सीतामित्यर्थः, अवधीः हरणादिना बधतुल्यमति घोरदुःखं प्रापितवानसि, तस्मात् त्वं शाश्वतीः समाः प्रतिष्ठां स्व स्त्रीसाहित्ये नेह लोकस्थितिमित्यर्थः, मा अगमः न प्राप्नुहि, अचिरेण स्त्रिया वियुज्य म्रियस्वेति काव्यार्थः सूचितः। यथा भगवान् रामभद्रः त्वया सीताविरहितः कृतः, सा च सती रामं विना कृता, तथा त्वमपि स्वभार्य्य याविरहितो भव, सा च त्वया विरहिता चिरं वियोगशोकार्त्ता भूयादिति तु निर्गलितार्थः।
अत्र करुणो रसः आलम्बनविभावः क्रौञ्चः, तस्य च निषादकृतः बधः उद्दीपनविभावः, महर्षेराक्रन्दितञ्च अनुभावः, विषादचिन्तादयश्च व्यभिचारिणः, एतैश्चायं रसः परिशेषत्वमगात् इति। तथा हि ध्वनिकारः, –
‘काव्यस्यात्मा स एवार्थस्तथा चादिकवेः पुरा।
क्रौञ्चद्वन्द्ववियोगोत्थः शोकः श्लोकत्वमागतः॥‘
विविधविशिष्टवाच्यवाचकरचनाप्रपञ्चकरुणाः काव्यस्य स एवार्थः सारभूतः सन्निहितसहचरीविरहकातरक्रौञ्चाक्रन्दजनितः शोक एव श्लोकतया परिणतः॥५॥
(त) चित्रमिति।- आम्रायते गुरुपरम्पराक्रमेण अधिगत्य यथाविधि अभ्यस्यतेइत्याम्नायो वेदस्तस्मात् इत्यर्थः, अन्यः,-अन्यविधोऽयं, नूतनः,-अभिनवः।छन्दसामवतार-प्रकाशः। मन्त्रादिरूपवेदभागानामपि छन्दोबद्धतया, वैदिकानि यावन्ति एव छन्दांसि अनियतपादवर्णस्वरयतिदोषदुष्टानि, ततः पुराऽनुष्टुप्छन्दसो नियतप्रयोगात् प्रतिपादम् अक्षराणां नियतत्वेन वैषम्यात् सम्यक् संस्काराभावाच्चास्य तु श्लोकस्य तद्विलक्षणतया नूतनत्वनिर्देशः। सत्यपि श्रुतौ एवंविधे बहुले छन्दसि अनुष्टुप्पङ्त्त्यादौ, लोकग्रथितवस्तुषु तथा प्रसिद्धेरभावात्‘आम्नायादन्योऽयम्‘इत्युक्त्तम्। एवंविधानां वृत्तानां श्रुतौ प्रायशः प्रसिद्धिर्दृश्यते, तथा हि मुण्डकोपनिषत्, –
‘भिद्यते हृदयग्रन्थिश्छिद्यन्ते सर्वसंशयाः।
क्षीयन्ते चास्य कर्म्माणि तस्मिन्दृष्टे परावते॥‘इति।
आत्रे।तेन खलु पुनः समयेन तं भगवन्तमाविर्भूतशब्दब्रह्मप्रकाशमृषिमुपसङ्क्रम्य बगवान् भूतभावनः पद्मयोनिः अविचत् ;- ‘ऋषे प्रबुद्धोऽसि वागात्मनि ब्रह्मणि; तद् ब्रूहि
(थ) तेनेति।- तत्समयमभिव्याप्येत्यर्थः(प्रकृत्यादित्वात् तृतीया)।आविर्भूतेत्यादि।- आविः सम्मुखे भूतः शब्दरूपब्रह्मणः प्रकाशः अनुष्टुप्छन्दोरूपेण‘मा निषाद ‘इत्यादिरूपाम्नायकल्पस्य उदयः नवीभूततया प्रथमावतारः यस्मात् तं तयोक्त्तम्। ॠषिं- वाल्मीकिम्। उपसङ्क्रम्य-तत्समीपमेत्य। भूतभावन इति।- भूतेन अनुध्यानेन अभिध्यायेत्यर्थः स्वात् शरीरादिति शेषः, तथा च मनुः- ‘सोऽभिध्यायशरीरात् स्वात् सिसृक्षुः विविधाः प्रजाः‘इति। भावयति सृजतीति तथोक्त्तः; यद्वा भृतं सत्यमप्रतिहतमिति यावत् भावना अध्यवसायः सङ्कल्पः वा यस्य तथाविधः, अथवा, भूतानि प्राणिसङ्घान् भावयति सृजति पालयति च यः तथोक्त्तः, सर्वप्राणिस्रष्टेत्यर्थः। पद्मयोनिरिति,-पद्मं विष्णुनाभिकमलं योनिः उत्पत्तिस्थानं यस्य स तथोक्तः ब्रह्मा इत्यर्थः।(पुरा किल‘अहं श्रेष्ठः, यतो मदुदरमध्ये ब्रह्माण्डमस्ति‘इत्युक्त्त्वा विवदमानयोः विष्णुब््रह्मणोः मध्ये ब्रह्मण उदरमध्यं दृष्ट्वा निर्गत्य विष्णुरूवाच- ‘भोः त्वदुदरे एकं ब्रह्माण्डं, मदुदरे अनन्तब्रह्माण्डानि पश्य।‘अथ तथो त्यक्त्त्वा ब्रह्मा यावत् विष्णोरुदरं प्रविवेश, विष्णुस्तावत् समस्तानि इन्द्रियहाराणि निरुद्धवान्।ततः निर्गमनाशक्त्तं ब्रह्माणमुवाच विष्णुः- ‘भोः ब्रह्मन् मत्पुत्रत्वं गच्छसि चेत्, तदहं त्वां बहिष्करिष्यामि, नान्यथा बभ्रम्यस्व‘। अथ तथेत्युक्त्ते ब्रह्मणि स्वनाभिपद्मेन पुत्ररूपं तं निर्गमयामास विष्णुः। अतः ब्रह्मणः पद्मयोनित्वम्। इति ब्रह्मवैवर्त्तवार्ता अत्र अनुसन्धेया)। प्रबुद्धः,-प्रकृष्टज्ञानवान् वागात्मनि- वाङ्मये। ब्रह्मणि सामादिसमाम्नाये, (‘वेदस्तत्त्वं तपोब्रह्म, व्रह्माविप्रःप्रजापतिः‘इत्यमरः) अव्याहतेति।- अव्याहतम्अप्रतिहतञ्ज्योतिःप्रकाशोयस्यतत्, अकुण्ठितन्देदीप्यमानञ्च।आर्षम्- ॠषीणामिदं मनुष्येषु अदृष्टचरं योगजमित्यर्थः। ते चक्षुः प्रतिभातु- अव्याहतं सत् ते ज्ञानचक्षुषो ज्योतिर्दुरवगाहमप्यर्थं प्रविशतु प्रकाशयतु चेत्यर्थः। इतः परं तव किमपि अज्ञातं न स्थास्यति, योगजसन्निकर्षेण भवान् सर्वमपि परोक्षं वस्तु, प्रत्यक्षवत् द्रक्ष्यतीति भावः।
रामचरितम्।अव्याहतज्योतिरार्षं ते चक्षुः प्रतिभातु; आद्यः कविरसि‘इत्युक्त्वा तत्रैवान्तर्हितः।अथ भगवान् प्राचेतसः प्रथमं मनुष्येषु शब्दब्रह्मणस्तादृशं विवर्तमितिहासं रामायणं प्रणिनाय।(थ)
(‘ते प्रातिभं चक्षु‘इति पाठः क्वचित् दृश्यते; तदर्थस्तु- प्रतिभा, नवनवोन्मेषशालिनी प्रज्ञा, तदात्मकमित्यर्थः)। अन्तर्हितः,-अदृश्यतां गतः। अथ-अनन्तरम्। प्राचेतसः- वाल्मीकिः। शब्दब्रह्मणः,-वेदस्य। तादृशम्- ‘मा निषाद‘इत्यादिरूपम्। विवर्त्तं- परिणामं रूपान्तरमिति यावत्। यद्यपि वेदान्तेषु विवर्त्तशब्दस्य‘अतत्त्वतः अन्यथा प्रमा‘इति व्याख्यातं, तथापि तस्य तत्र अन्यथाख्यातिरूपतया, पारिभाषितत्वात्, तत्सारूप्यमादायैव प्रकरणानुरोधादेवं व्याख्यातम्। इतिहासं- पुरावृत्तम्।(इति ह पारम्पर्य्योपदेशः आस्ते अस्मिन्निति व्युत्पत्त्या इति ह शब्दात् आस्तेः घञ्)। रामायणं- राम एवायनम् उपजीव्यत्वेन आश्रयो यस्य तथाभूतकरुणारसमयं महाकाव्यमित्यर्थः। प्रणिनाय-रचयामास। महात्मना वाल्मीकिना इदानीं रामायणरचनयैव कालो नीयते, अध्यापनावसरः तस्य इदानीं नास्तीति गम्यते, अयञ्चापरः प्रत्यूहः इति भावः। तथा च रामायणम्-
‘तमुवाच ततो ब्रह्मा प्रहसन्मुनिपुङ्गवम्।
श्लोक एव त्वया बद्धो नात्रकार्य्या विचारणा॥
स्वच्छन्दा देवते ब्रह्मन् प्रवृत्तेयं सरस्वती।
रामस्य चरितं कृत्स्नं कुरु त्वमृषिसत्तम ॥
न ते वागनृता कव्ये मत्प्रसादात् भविष्यति।
कुरु रामकथां दिव्यां श्लोकबद्धां मनोरमाम्॥‘इति।१।२।३८।
वन।हन्त तर्हि पण्डितः संसारः (द)
आत्रे तस्मादवोचं ; ‘तत्र महानध्ययनप्रत्यूहः‘इति।
वन।युज्यते।
आत्रे।विश्रान्ताऽस्मि; भद्रे सम्प्रति अगस्त्याश्रमस्य पन्थानं ब्रूहि।
वन।इतः पञ्चवटीमनुप्रविश्य गम्यतामनेन गोदावरीतीरेण।(ध)
आत्रे।(सबाष्पम्) अपि एतत् तपोवन्म ? अपि एषा पञ्चवटी ? अपि सरिदियं गोदावरी ? अपि अयं गिरिः प्रस्रवणः ? अपि वनदेवता जनस्थानवासिनी वासन्ती त्वम् ? (न)
(द) हन्तेति। हन्त- हर्षे, (‘हन्त हर्षेऽनुकम्पायां वाक्यारम्भविषादयोः‘इत्यमरः)। तर्हि- तदा। संसारः,-पण्डितो जात इति शेषः। अधुना स भगवान् जगदुद्धरणे प्रवृत्त इति भावः। भगवतः वाल्मीकेः रामायणरचनायां प्रवृत्तिदर्शनात् संसारस्य पण्डितत्वं बोध्यम्। यद्यपि सामादयः वेदाः सन्ति, तथापि, ‘स्त्रीशूद्रद्विजबन्धूनां त्रयी न श्रुतिगोचरा‘इत्यादिदर्शनात् त्रैवर्णिकानामेव तत्र श्रवणाधिकारश्रुतेः, न सर्वेषामेव तत्रानधिकारित्वेन विद्यावत्त्वं, परन्तु इतिहासस्य रामायणस्य अभ्युदयेन जगतामेव यावती यानां वर्णनां तुल्यतया श्रवणाधिकारात् संसारस्यैव पण्डितत्वमायातमित्यभिप्रायः। एवञ्च नानेतिहासात्मकस्य रामायणस्यानुशीलनात् वेदात् अतीवैतस्य सुगमत्वाच्च सर्व एव समं भोत्स्यन्ते इति विष्कर्षः।
(ध) इतः इति।- पञ्चानां वटानां समाहारः पञ्चवटौ, (‘द्विगो ‘(४।१।२१पा०) इति ङिप्)। सा च,-‘अश्वत्थो बिल्ववृक्षश्च वटधात्र्यावशोककः। शास्त्रे पञ्चवटीत्युक्त्ता-‘इति। तदुपलक्षिता भूमिरपि‘पञ्चवटी‘इत्यभिधीयते; बाहुल्येनैतादृशवटानां तत्र विद्यमानत्वात् तद्वनस्य पञ्चवटीति प्रसिद्धिरासीत्। गोदावरीतीरेण- गोदावर्य्यास्तीरं, तटभूमिः तेन, तत्तटप्रान्तवर्त्तिना पथेत्यर्थः।
(न) सवाष्पमित्यादि।- रामपरित्यक्त्तायाः सीतायाः स्मरणात् अश्रुप्रवाहोद्गमः समजनि, ततः सरुदितमभिदधे, अपीति।- प्राक्बहुशः दृष्टानां तेषां सर्वेषां परिचयात् इदानीं स्थिरनिश्चयार्थमेकैकशः प्रष्टुमारभते, तपोवनमिति।
(अत्र सर्व्वत्रैव अपि प्रश्नार्थबोधकमव्ययम्।‘गर्हासमुच्चाप्रश्नशङ्कासम्भावनास्वपि‘इति)। विन्ध्याटव्याः दक्षिणाहि जनस्थानप्रान्तवर्त्तिप्रस्रवणगिरिर्झरिणीतीरस्थैः शमिभिः वैखानप्तैः निषेवितं प्रसिद्धं तपसेवनम्। तद्दक्षिणगोदावरीतीरस्थायिनी पञ्चवटी। अपि च, तद्देशं निकषा, यदुपत्यकापरिसरारण्यकल्लोलिनी नानाविहगकुलनिषेविता स्निग्धसलिला गोदावरी यत् कन्दरमुखरा प्रवहन्ती, स जनस्थानमध्यगतः सततवर्षुकमेघमेदुरितः गिरिः प्रस्रवणः; तयोः सीतारामयोः निरतिशयं प्रीतिमुत्पादयामास, तत्र किलैषा अधिदेवता भूता वसन्ती तौ शुश्रूषमाणा आत्मानं विनोदयन्ती सुचिरं सुखेन कालं निनाय, एतदखिलमनुध्यायन्ती परमविदुषी आत्रेयी मुहुः सबाष्पगद्गदं विललापेति तात्पर्य्यम्।(अत्राभीष्टस्य तपोवनस्य बहुकालमदृष्टत्वेन नष्टप्रायत्वात्, तस्येदानीमन्वेषणपरत्वेनैतद्वचनम्‘अप्येतत् तपोवनम्‘इति। एतत्, परिसर्परूपं प्रतिमुखाङ्गं वेदितव्यम्। तथा च दर्पणे- ‘इष्टनष्टानुसरणं परिसर्पश्च कथयते‘इति)।
वास।अस्ति एतत् सर्वम्।(प)
आत्रे।वत्से जानकि –
स एष ते वल्लभबन्धुवर्गः प्रासङ्गिकीनां विषयः कथानाम्।
त्वां नामशेषामपि दृश्यमानः प्रत्यक्षदृश्यामिव नः करोति॥६॥
(प) अस्तीति।- एतत्तु सत्तास्वीकारवाचकमव्ययम्। यदात्थ तत्तथैव इत्यर्थः।
इदानीमनुस्मृतायाः विवासितायाः सीतायाः अत्याहितमाशङ्कमाना परं निर्व्विण्णा आत्रेयी तदुद्बोधकानि तानि तानि वस्तूनि सन्दूश्य निर्भरं विलपति, स इति।- प्रसङ्गादागताः प्रासङ्गिक्यः तासां प्रसङ्गादुत्थितानामित्यर्थः, कथानां प्रश्नप्रतिवचनक्रमेण प्राप्तानामिति यावत्, त्वत्सम्बन्धिवाक्यानां विषयः प्रतिपाद्यः त्वया एवमेवमित्यादिप्रकारेण वर्णितः सम्प्रति तु प्रत्यक्षविषयीभूत इत्यर्थः, स एष ते तव वल्लभः प्रियो बन्धुवर्गः वासन्ती प्रमुखः(‘वल्लभशाखिवर्गः‘इति पाठे- सीतायाः स्वहस्तवर्द्धितत्वात् प्रीतिप्रदत्वम्) दृश्यमानः विलोक्यमानः सन् नामैव शेषो यस्यास्तां तत्थोक्त्तां नाममात्रावशिष्टां न तु शरीरेणेति यावत्, मृतामपीत्यर्थः, त्वां नः अस्माकं प्रत्यक्षदृश्यामिव प्रत्यक्षदृश्यामिव साक्षात् दृक्सम्बद्धामिव साक्षादुपस्थितामिवेति यावत्, करोति। अत्र पुनः वनदेवतां जनस्थानसम्बद्धं गोदावरीप्रभृतिञ्च तत्तत् प्रियवस्तुव्रातञ्च सन्दृश्य, मृतामपि तां स्नेहातिशयात् जीवितामिवावलोकयासीति भावः। (अत्र वाज्याक्रियोत्प्रेक्षा, करोतीवेति परात्मना सम्भावनात्)। अत्र प्रथममुपेन्द्रवज्राङ्गत्वात् कीर्त्तिर्नाम उपजातिः वृत्तम्॥६॥
वास।(सभयं स्वगतम्) कथं नामशेषामित्याह (प्रकाशम्)
आर्ये किम् अत्याहितं सीतादेव्याः ? (फ)
आत्रे।न केवलमत्याहितं सापवादमपि।(ब)
वास।कथमिव ?
(आत्रे।कर्णे एवमेवम्) (भ)
वास।अहह दारुणो दैवनिर्घातः।(म) (इति मूर्च्छति)
आत्रे।भद्रे समाश्वसिहि समाश्वसिहि।
(फ) नामशषामिति श्रुत्वा सोत्कण्ठं प्रकाशमभिधत्ते, आर्य्ये इति।- किमिति प्रश्ने। अत्याहितम्- अमङ्गलं, प्राणहानिरिति भावार्थः। अत्यर्थमाधीयते मनो यन्निवारणाय तदित्यर्थः। तथा चामरः,-‘अत्याहितं महाभीतिः कर्मजीवानपेक्षि च‘इति।
(ब) न केवलमिति।- अत्याहितन्तु जातमेव, नैतावदत्र पर्य्याप्तं परन्तु अपवादसहितमेव तदुदीयमानमभूत् इत्यर्थः। अपवादसहितमवतदत्याहितम् अस्मद्भाग्यविपर्य्ययादजायतेति चूर्णकाभिप्रायः।
(भ) एवमेवमिति।- सीताविवासनव्यापारस्य पौनरुक्त्त्यपरिहाराय आलङ्कारिकशासनानुरोधाच्च कर्णे कथनम्। एतत्प्रपञ्चितं प्राक्।
(म) अहहेति।- अतीव खेदसूचकमव्ययमेतत्। दारुणः,-दुःसहः, अरुन्तुद इति यावत्। दैवनिर्घातः,-दैवस्य भाग्यस्य निर्घातः निग्रहः, न केवलं सीतायाः इदानीं ममापि दैवकृतवज्राघातसदृशोऽयमाघातः इत्यर्थः।(‘निर्घातो विद्युदुल्काद्यैराघातः‘इत्यमरः)।
वास।हा प्रियसखि हा महाभागे ईदृशस्ते निर्माणभागः
रामभद्र रामभद्र अथवा अलं त्वया आर्ये आत्रेयि अथ तस्मादरण्यात् परित्यज्य निवृत्ते लक्ष्मणे सीतादेव्याः किं वृत्तमिति काचिदस्ति प्रवृत्तिः ? (य)
आत्रे।नहि नहि।
वास।हा कष्टम् आर्यारुन्धती-वशिष्ठाधिष्ठिते रघुकुलगृहे जीवन्तीषु च प्रवृद्धराज्ञीषु कथमिदं जातम् ? (र)
(य) हेति।- प्रियसखि अभिन्नहृदये इत्यर्थः। महाभागे- महाभाग्यवति कथं तव आयाता ईदृशी विषमा परिणतिरिति भावः। ते- तव, निर्माणस्य सृष्टेर्भागो विधात्राऽवधारितोऽशः, ईदृशः ? एतदसीमशोकसन्ततिसहनार्थमेव त्वं सृष्टासीरिति भावः। अतः त्वयि तादृग्लोकातिशायिगुणसम्पत्समावेशयितुः विधातुः नितरां निर्विवेकत्वं निष्करुणत्वञ्चापतितमिति तात्पर्य्यम्।(अत्र करुणो रसः दैवनिन्दादिभिरनुभावैः विषादचिन्तादिभिश्च व्यभिचारिभिः स्थायिभावः शोकः स्फुटीक्रियते)। रामभद्र इति शोकाद्द्विरुक्त्तिः।(अत्र‘हा…. रामभद्र‘इत्यादिवचनस्य साक्षात् निरतिशयशोकोद्वेगकरत्वेन वज्रवत् दुर्विषहदुःखप्रदत्वात् अतिकठोरवचनमेतत् वज्रनामकं प्रतिमुखाङ्गमुदीर्य्यते।- ‘प्रत्यक्षनिष्ठुरं वज्रम्‘इति साहित्यदर्पणे)। केवलमलीकलिकापवादमाकर्ण्य प्राणसमाम् अकल्मषां जानकीं विजने वने विहाय अतीव विगर्हितं कृत्यमनुष्ठितवानसीति भावः। अथवैति।- अलं त्वया निन्दितेनेत्यर्थः, निर्ममस्य तव निन्दया इदानीं किमपि फलं नास्तीति भावः।अथ कथञ्चित् शोकसङ्क्षोभमपनीयाह, आत्रेयीति।- अथ-अतः परं, तस्मादरण्यात्- वाल्मीकिवनोपकण्ठात्, परित्यज्य सीतामिति शेषः। अतिशोकोद्दीपकत्वेन जानकीनामग्रहणं नाकारीति सुधीभिरवधेयम्। निवृत्ते लक्ष्मणे सौमित्रौ प्रस्थिते सतीत्यर्थः। किं वृत्तं- का दशा समजनि। इति काचिदस्ति प्रवृत्ति,-तद्विषयिणी काऽपि कथा तव विदिता अस्ति किमु? इत्यर्थः।(‘वार्त्ताप्रवृत्तिर्वृत्तान्तः‘इत्यमरः)। तद्विषयिणी कापि कथा श्रूयते किल इति प्रश्नार्थः।
(र) हा कष्टमिति।- अतिविषादसूचकमव्ययम्। आर्य्येत्यादि।- आर्य्याभ्यां कर्त्तव्याकर्त्तव्यनिर्णयपूर्व्वकप्रकृताचारस्थिताभ्याम्, अतस्तैर्नियन्त्रितेषु गृहेषु काऽपि अशुभोत्पत्तिर्भवितुं न हि अर्हतीति भावः। अरुन्धत्या कुलगुरुपत्न्या, वशिष्ठेन गुरुणा, अधिष्ठिते अधिनायकभूमिकामेत्यसततं सदुपदेशदानेन सुपथिप्रवर्त्त्य सौभाग्यलक्ष्मीमानीयमाने इत्यर्थः।(‘अधिष्ठितम्‘भावे विष्ठायां वहुर्वीहिः। यत्र अतीन्द्रियप्रभाववान् गुरुः स्वयं सम्माननापुरःसरं स्वपत्नीं पुरस्कृत्य सर्व्वदा तिष्ठति, तत्र कुले कथमेवं पत्नीनिग्रहः जातः, इति सूचयितुं प्रथममरुन्धतीनामग्रहणं कृतम्)।रघुकुलगृहे- रघूणां रघुवंशीयानां यत्कुलमन्ववायः तेषां यद् गृहं तस्मिन्, रघुसन्ततिततिभूषितोदवसिते इत्यर्थः। तर्हि कथं वृद्धमतेषु श्रुतिनः कृतिनश्च रामभद्रस्य अशरणायाः सीतायाः विवासनरूपं सुघोरम् एतदन्याय्यं समाचरितमिति तात्पर्य्यम्।(‘रघुकदम्बकेषु‘इति पाठान्तरं दृश्यते; तदर्थस्तु,-रघूणां रघुवंशोद्भवानां कदम्बकानि समूहाः तेषु)। प्रवृद्धासु- वर्षीयसीषु ज्ञानवृद्धासु वयोवृद्धासु चेति प्रशब्दार्थः, राज्ञीषु महाराजस्य स्वर्गगतदशरथस्य पत्नीषु कौशल्यादिषु(अतः तासामाज्ञा अनुल्लङ्घनीयेति सूच्यते)। जीवन्तीषु- प्राणितीषु, अतस्तासु वर्त्तमानासु किमपि अकृत्यमुत्पादयितुं नालमित्याशयः। कथमिदं जातं- केन हेतुना तैः सीताविवासनात् रामभद्रः न निवारितः? इति।(सन्दर्भेणैतेन प्रथमाङ्कोपक्षिप्तबीजमुद्घाटितम्।विष्कम्भकस्य हि वृत्तानां वर्त्तिष्यमाणानाञ्च कथांशानां निदर्शकत्वात् )।
आत्रे।ऋष्यशृङ्गसत्रे गुरुजनस्तदा आसीत्।सम्प्रति तु परिसमाप्तं तद् द्वादशवार्षिकं सत्रम्; ऋष्यशृङ्गेण च सम्पूज्य विसर्जिता गुरवः ; ततो भगवती अरुन्धती ‘नाहं बधुविरहिताम् अयोध्यां गमिष्यामि‘इत्याह; तदेव राममातृभिः अनुमोदितम्।तदनुरोधाद्भगवतो वशिष्ठस्य परिशुद्धा वाचः; -यथा वाल्मीकितपोवनं; गत्वा तत्र वत्स्यामः‘इति।(ल)
(ल) अथ वर्त्तिष्यमाणकथांशञ्चतुर्थाङ्कोपक्षिप्तं प्रस्तोतुमारभते, ॠष्यशृङ्गसत्रे इत्यादिना।- गुरुजनः,-पूज्यवर्गः, वशिष्ठकौशल्याप्रभृतयः इत्यर्थः। ॠष्यशृङ्गसत्रे- जामातुः द्वादशवार्षिके यज्ञे। तदा- रामकृतसीताविवासनसमये। परिसमाप्तं- सम्पूर्णम्। द्वादशवर्षिकं- द्वादशभिः वर्षैः सम्भूतं(तद्धितार्थो द्विगुः‘कालात् उञ् ‘(४।३ड११पा०) इति ठञ् प्रत्ययः) सत्रं- यज्ञः। विसर्ज्जिताः,-स्वगृहं प्रति प्रयाणाय अनुमोदिताः। गुरवः,-वशिष्ठादयः। बधूविरहितां- बध्वा स्नुषया सीतायेत्यर्थः, विरहितां- शून्याम् अधिदेवतापरित्यक्तामिति यावत्। राममातृभिः,-कौशल्यादिभिः, तदेव- तथाविधमरुन्धतीवचनमेव, अनुमोदितं- साग्रहं स्वीकृतं, सर्व्वान्तःकरणेन समर्थितञ्चेत्यर्थः। तदनुरोधात्- तासामरुन्धतीकौशल्यादीनाम्, अनुरोधात्- अत्याग्रहात्। परिशुद्धाः,-सर्वथा निर्दोषाः, स्पष्टा इति यावत्। यथा- यत्र प्रदेशे इत्यर्थः, वाल्मीकितपोवनम् अस्तीति शेषः। यत्र हि सीतानिवसति तत्रैव वयं वत्स्यामः, अन्यत्र गत्वा अलम् इति। एतानि महर्षेः भगवतः वशिष्ठस्य सर्वथैव तथ्यानि वचनानि उपरिष्ठात् चतुर्थाङ्के सुस्फुटं विवृतानि।
वास।अथ स राजा किमारम्भः सम्प्रति ? (व)
आत्रे।तेन राज्ञा क्रतुरश्वमेधः प्रक्रान्तः।
वास।हा धिक् परिणीतमपि (श)
आत्रे।शान्तं पापम्।(ष)
वास।का तर्हि यज्ञे सहधर्मचारिणी ? (स)
आत्रे।हिरण्मयी सीताप्रतिकृतिः।(ह)
(व) अथेति।- आरभ्यते क्रियते इत्यारम्भः कर्म, कः आरम्भोऽस्येति किमारम्भः, कस्मिन् कर्मणि व्यापूतः इत्यर्थः। प्रजानुरञ्जनार्थं गृहलक्ष्म्या अपि सीतायाः विवासनात्, नवे राज्येऽभिषिक्त्तस्य रामस्य राजेति विशेषणं साक्षेपोल्लुण्ठनोक्त्तिपरं वेदितव्यम्। सीताविवासनसमये, ‘एष ते नूतनः राजा रामः समाज्ञापयति‘इति स्वयमेवोक्त्तं रामभद्रेणेति विभाव्यम्।
(श) हेति।- हा धिक्- कष्टसूचकमव्ययम्। परिणीतमपि-विवाहोऽपि कृतः न केवलं निरपराधां पत्नीं वनाय विसृज्य कृतकप्रणयित्वेन आत्मनः लघुचेतस्त्वं प्रख्यापितम् अपि तु स्त्र्यन्तरस्वीकारोऽपि कृतः इत्यपि शब्दार्थः। (एतदेव नः निरतिशयाक्षेपकारणमिति गम्यते।‘सस्त्रीकोधर्म्ममाचरेत्‘इति स्मरणादश्वमेधादिषु च क्रतुषु अपत्नीकस्याधिकारविरहात्, ‘अश्वमेधः प्रकान्तः‘इति आत्रेयीवचनेन राज्ञः सस्त्रीकत्वमपि ध्वनितम्। अत एवैतद्वासन्तीवचनस्य परिणयान्तरमन्तरेण तादृशयज्ञानुष्टानस्यावैधत्वमित्याशयः स्वीकृतः।
(ष) शान्तमिति।- पापं- पापोत्पादकरमित्यर्थः, पापवदिति यावत्, श्रवणादपि पूतचेतसं सपापं करोति, अत एतत्, शान्तम्- अमीकम्, न वक्त्तव्यमित्यर्थः। रामेण सह धर्म्मचारिणीं सीतां विवास्य न हि परिणयान्तरं कृतं, तथात्वे चैतत् नो निर्भरं मनस्तापमासादयेत इति सन्दर्भार्थः।(‘शान्तं शान्तम्‘इति पाठे- एतादृशाऽशिष्टाचारनिर्वचनं न कदाचित् सम्भवति रामभर्दस्य)।
(स) केति।- तर्हि- यदि, रामेण न परिणीतं तदेत्यर्थः। यज्ञे- अश्वमेधे, का सहधर्म्मचारिणी- धर्म्मं वेदविहितम् इष्टसाधनं कर्म्मेत्यर्थः, चरति अनुतिष्ठति या, सहपत्येति शेषः, सा, अभिन्नतया धर्म्मकारिणी धर्म्मपत्नीत्यर्थः।
(ह) हिरण्मयीति।- हिरण्यस्य विकारः इति(विकारार्थे मयट्, ‘दाण्डिनायन- ‘(६।४।२७४पा०) इत्यादिना यलोपः निपातः) सुवर्णमयी, स्वर्णनिर्म्मितेति यावत्, सीताप्रतिकृतिः,-सीतायाः प्रतिमूर्तिः। विहितद्रव्याऽसम्पत्तौ प्रतिविधिमाह कात्यायन;-
‘यथोक्त्तवस्त्वसम्पत्तौ ग्राह्यं तदनुकारि यत्।
यवानामिव गोधूमाः व्रीहिणामिव शालयः॥‘इति।
अपि च गरुडपुराणम्- ‘भार्य्याभर्त्तृव्रतं कुर्य्यादभार्य्यायाश्च पतिस्तथा।
असामर्थ्ये द्वयोस्ताभ्यां द्वयोस्ताभ्यां व्रतभङ्गो न जायते॥‘इति।
(अत्र‘हिरण्मयी सीता प्रतिकृतिः‘इत्येतद्वचनस्य उत्कृष्टतरोत्तरभृतत्वेनात्यनुरागप्रकाशकत्वात् प्रगमनं नाम प्रतिमुखाङ्गं वेदितव्यम्।‘- प्रगमनं वाक्यं स्यादुत्तरोत्तरम्‘इति साहित्यदर्पणे)।
वास।हन्त भोः -(क)
वज्रादपि कठोराणि मृदूनिकुसुमादपि।
लोकोत्तराणां चेतांसि को हि विज्ञातुमर्हति ॥७॥
(क) हन्तेति।- हर्षविषादस्नेहविस्मयोक्त्तिरियम्। वराकीं जानकीं चिराय वहिः वनाय विसृज्याऽपि स्वभावधीरः रामभद्रः स्वहृदयतलात् तां नाहासीत्, एतत् सारभूतं कर्णामृतायमानं वचः समाकर्ण्य हृष्टा भूती। एतदेव स्फुटतया विवृणुमः परवर्त्तिश्लोके।
महोदारचरितानां चेतांसि अनिर्वचनीयानि इति जायती, मृणालकोमलानि अपि तानि द्रव्यान्तरसंयोगमेत्य कालायसकठोराणि भवन्तीति वर्णयति, वज्रादिति।- वज्रादपि कठोराणि अतिकठिनानि, लोकनिन्दया केवलं प्राणभूतायाः सीतायाः विवासनादित्यर्थः, अपि च, कुसुमादपि मृदूनि मृदुतमानि, रावणकृतापहारात् परं वृक्षं लतिकामपि समालिङ्ग्य निर्भररोदनकरणादित्यर्थः। अत्र पुनः तदीयाममलां प्रतिकृतिमादाय धर्माचरणाच्च।अश्वमेधादिक्रतोः सावकाशतया सीतासदृषप्रतिमाकरणं हि मृदुत्वापादकमेव। पुरा हि यानि सीतायाः पुष्पाघातदुःखमपि सोढुमशक्त्तानि आसन्, तानि राममनांसि पुनः प्राणेभ्योऽपि प्रियतरां निरतिशयस्नेहभावितां स्वकृताग्निपरोक्षया निर्द्दोषतया ज्ञातां सतीमपिपत्नीं प्राकृतजननिन्दामात्रेण परित्यक्त्तुं पटीयांसि अभवन्, अतः लोकेभ्यः उत्तराणामलौकिकगुणवतां महतां जनानां चेतांसि हृदयानि विज्ञातुं विशेषेण ज्ञातुं बोद्धुमित्यर्थः, कः अर्हति योग्यो भवति। न कोऽपीति भावः। दुरवगाहचित्तवृत्तयः खलु महान्तः इति सन्दर्भसारः। स्निग्धा सीता विसर्जितेति विषादः, स्निग्धा रामो न निष्करुणाः पापकारीति विश्वजनीनप्रवृत्तिरेव प्रमाणमिति न्यायात् निर्द्दोषामपि साधारणजनविगर्हितां सीतां विहाय महती निःस्वार्थता प्रजावत्सलतान्यायपरता नदर्शिता रामेणेति स्नेहविषादहर्षविस्मयविकाशकारणम्।(अत्र एकस्मिन्धर्म्मिणि लोकोत्तरचेतसि अन्योऽन्यविरुद्धयोः धर्म्मयोः कठोरमृद्वोः सङ्घटनात् विषमालङ्कारः। अपि चाप्रस्तुतात् सामान्यात् प्रस्तुतस्य रामभद्ररूपविशेषस्य प्रतीतेः अप्रस्तुतप्रशंसा, अपि च उत्तरार्द्धगतेन सामान्येन विशेषस्य रामभद्ररूपवस्तुनः समर्थनात् अर्थान्तरन्यासालङ्कारः। इत्येषामङ्गाङ्गिभावेनावस्थितेः सङ्करः। अत्र आरब्धहयमेधं रानभद्रमाकर्ण्य धर्म्मपत्नीं विहाय तदनुष्टानस्यासम्भवं विज्ञाय च अकृतेण रामभद्रे वासन्त्याः कियदरुचिरजायत, अथ हिरण्मयीं सीताप्रतिकृतिं यज्ञे सहधर्म्मचारिणीं विदित्वा तस्या एवं रामभद्रे तथा भूतायाः अरतेः उपशमोऽभूत् इत्ययं‘वज्रादपि कठोराणि‘इत्यादिसन्दर्भः अगत्युपशमनात्मकः प्रतिमुखाङ्गभूतः शम एवेति दशरूपकम्। दर्पणकृन्मते तु एष रागजनकत्वेन विशेषवचनतया पुष्पनामकं प्रतिमुखाङ्गं वेदितव्यम्।‘- पुष्पं विशेषवचनं मतम्‘इति वचनात्। केचित्तु दर्पणकृन्मते तापननामैतत्प्रतिमुखाङ्गमिति व्याचक्षते।‘उपायादर्शनं यत्तु तापनं नाम तद्भवेत्‘इति दर्पणलक्षणात्। एतस्यैव‘शमः‘इति नामान्तरं वदन्ति च)।पथ्यावक्त्तवृत्तम्॥७॥
आत्रे।विसृष्टश्च वामदेवानुमन्त्रितो मेध्योऽश्वः; उपकल्पिताश्च यथाशास्त्रं तस्य रक्षितारः; तेषामधिष्ठाता च लक्ष्मणात्मजश्चन्द्रकेतुः दत्तदिव्यास्त्रसम्प्रदायः चतुरङ्गसाधनान्वितोऽनुपहितः।(ख)
(ख) विसृष्ट इति।- वामदेवेन-तदाख्येन केन चित् ऋत्विजामन्यतमेन, कुलगुरोः वशिष्ठस्यासान्निध्यात् एतैनैवार्त्त्विज्यं कृतमिति भाव। अनुमन्त्रितः,-मन्त्रसंस्कृतः। मेध्यः,-मेधाय यज्ञाय हितः, यज्ञीयः इत्यर्थः।(मेध्- बधे; मेध्यते बध्यते असाविति मेधतेः भौवादिकस्य ण्यत् मेध्यः, यज्ञे वध्यः इत्यर्थः)। अतः,-यज्ञीयतुरङ्ग इत्यर्थः। विसृष्टः,-अव्याहतस्वैरगतये विमुक्त्तः। उपकल्पिताः,-निर्दिष्टाः नियोजिता इत्यर्थः। अधिष्ठाता- अधि अधिनायकत्वेन, स्थाता- स्थितिशीलः प्रधानपदारूढः; अधिनायकः सेनापतिरित्यर्थः। दत्तदिव्यास्त्रसम्प्रदायः,-दत्तः दिव्यानाम् अलौकिकानाम् अस्त्राणां सम्प्रदायः समूहः प्रयोगसंहारमन्त्रसहितः यस्मै स तथोक्त्तः, तथा च तुरङ्गसाधनान्वितः,-चत्वारि अङ्गानि येषां तैस्तथोक्त्तैः साधनैः हस्त्यश्वरथपादातरूपोपकरणैः रक्षणसाधनैः इत्यर्थः, अन्वितः अनुगतः, (‘हस्त्यश्वरथपादातं सेनाङ्गं स्याच्चतुष्टयम्‘इति, ‘निवर्त्तनोपकरणानुव्रज्यासु च साधनम्‘इति चामरः)। अनुप्रहितः,-प्रेरितः।(‘विसृष्टश्च वामदेवानुमन्त्रितः‘इत्याद्यारभ्य‘जनस्थान एव तपश्चरति‘इत्यन्तेन सन्दर्भेणात्र ब्रह्मक्षत्रशूद्रादिवर्णानां मेलनात् वर्णसंहारनामकं प्रतिमुखसन्ध्यङ्गं वेदितव्यम्, -‘चातुर्वर्ण्योपगमनवर्णसंहार इष्यते‘इति दर्पणेक्त्तेः)।
वास।(सस्नेहकौतुकास्रम्) कुमारलक्ष्मणस्यापि पुत्रः हन्त मातर्जीवामि।(ग)
आत्रे।अत्रान्तरे ब्राह्मणेन मृतं पुत्रमुत्क्षिप्य राजद्वारि; सोरस्ताडनमब्रह्मण्यमुद्घोषितं; ततो ‘न राजापचारमन्तरेण प्रजासु अकालमृत्युश्चरति‘इति आत्मदेषं निरूपयति करुणामये रामभद्रे; सहसैव अशरीरिणी वाक् उदचरत्।(घ)-
(ग) सस्नेहकौतुकास्रम्- कुमारलक्ष्मणस्य वार्त्ताश्रवणात् वात्सल्योदयः तत्तनयस्य च सेनानायकत्वश्रुतेः हर्षाधिक्यात् कौतुकाविर्भावः, तेषाञ्चेदानीमदर्शनात् अश्रुपातः, स्नेहकौतुकास्रैः सहवर्त्तमानं यथा तथेति विग्रहः; प्राग्भवतः रामभद्रस्य पुत्रयोः कुशलवयोः संवादश्रवणसमकालं हि अतिहर्षः आसीत्, अथ कुमारस्य स्निग्धस्य सौमित्रेः पुत्रः जातः इति श्रवणात् सहर्षः अतिभूमिं गतः इति अपिकारतात्पर्य्यम्। हन्त-हर्षे। मातर्जीवामि- प्रत्युज्जीविताऽस्मि। वराक्याः प्रियसख्याः सीतायाः दारुणपरिणामश्रवणसमकालमेवाहं मृतकल्पाऽभवत्, इदानीं तु निरतिशयप्रेमवतः सौमित्रेः तनयजननसंवादममृतायमानमाकर्ण्य पुनरागतप्राणा एवास्मि इत्याशयः।
(घ) अत्रान्तरे इति।- अत्र- अस्मिन्, अन्तरे-अवकाशे। मृतम्- अकाले गतप्राणम्। राजद्वारि- राज्ञः रामभद्रस्य प्रासादद्वारभूमौ; उत्क्षिप्य-आरोप्येत्यर्थः। सोरस्ताडनम्- उरसो वक्षसस्ताडनेन प्रहारेण सहितम्; पुत्रशोकार्दिततया कराभ्यां स्वकीयं वक्षः अभीक्ष्णं विताड्य इत्यर्थः। अब्रह्मण्यम्- अबध्योक्त्तिरूपम् अमङ्गलम्; असमञ्जसमिति सरलार्थः। उद्घोषितम्- त्राणार्थम् उच्चैरूच्चारितम्। ततः- तत् श्रवणानन्तरम्। राजापचारः- राज्ञः तदधिकृतस्य वा यः अपचारः धर्म्मव्यतिक्रमः तम्। अन्तरेण- विना, (अन्तरेणेत्यव्ययं तद्योगेन‘अन्तराऽन्तरेणयुक्त्ते ‘(२।३।४पा०) इति द्वितीया)। प्रजासु- प्रकृतिपुञ्जेषु। सकालमृत्युः,-अनुचिते वयसि विनाशः। न चरति- न प्रसरति, प्रजाः नाऽकाले म्रियन्ते इत्यर्थः। तथा च रामायणम्-
‘राजदोषैर्विपद्यन्ते प्रजा ह्यविधिपालिताः।
असद्दृत्ते हि नृपतावकाले म्रियते जनः॥‘इति।
भारतेऽपि‘असाधुशासनाद्राज्ञो महाभीतिरूपप्लवः।
प्रवर्त्तते च नियतमकालमृत्युरीतयः॥‘इति।
आत्मदोषम्- आत्मनः स्वाधिकृतस्य राजपुरुषस्य वा शासनदोषं प्रकृतिपुञ्जानाम् अयथापरिपीडनरूपमित्यर्थः। निरूपयति- निश्चिन्वति, न हि मम दोषादृते ब्राह्मणबालः अकाले मृतः इति अवधारयति इत्यर्थः। करुणामये- परदुःखदुःखित्वरूपाऽनुकम्पाप्रचुरे, नो चेदेवं तदासर्व्वाधीश्वरस्य अनेककोटिसङ्ख्यातप्रजापालकस्य भगवतः राघवस्य कस्यचिदेकस्य द्विजशिशोः निधनात् नितरामाधिर्नाऽभविष्यदित्यर्थः। अशरीरिणी- न विद्यते शरीरं ताल्वोष्ठपुटाघातादिकं यस्यां सा(‘सर्वधनी‘इत्यादिवत् इन्यन्तो बहुव्रीहिः)।‘अशरीरिणी वाक्‘इत्येकपदत्वे- शरीरं देहः विद्यते अस्याः इति शरीरिणी, सा न भवति इत्यशरीरिणी दैवतत्वेन मनुष्यैरलक्षितशरीरा, सरस्वती इत्यर्थः, तस्याः वाक्; उभयत्रापि आकाशवाणी इति भावः। उदचरत्- उदतिष्ठत। दैवी वाणी उद्भूतेत्यर्थः।
सम्बूको नाम वृषलः पृथिव्यां तप्यते तपः।
शीर्षच्छेद्यः स ते रामः तं हत्वा जीवय द्विजम्‘॥८॥
कथं सा दैवीवाणी? इत्याह, शम्बूको नामेति।- शम्बूको नाम तदाख्यः कश्चित्, वृषलः शूद्रः, वृषं धर्म्मं लुनाति हिनस्ति, उपदेशनात् उपसेवनाद्वा इत्यर्थः इति व्युत्पत्तिः, त्रैवर्णिकाणां सुकृतापहारकः; तथा च मनुः, –
‘न शूद्रे पातकं किञ्चित् न च संस्कारमर्हति।
नास्याधिकारो धर्म्मेऽस्ति न धर्म्मात् प्रतिषेधनम्॥‘इति।
पृथिव्यां भूम्यां तपः तप्यते तपस्यति(‘तपस्तपःकर्म्मकस्यैव ‘(३।२।८८पा०) इति आत्मनेपदं यक्च।) हे राम स वृषलः ते तव(‘कृत्यानां कर्त्तरि वा ‘)२।३।७१पा०) इति सूत्रेण वैकल्पिकी षष्ठी।) शीर्षच्छेद्यः शीर्ष्णि तदवच्छेदे इत्यर्थः, छेद्यः छेदयितुमर्हः यदा- शिरश्छेदमर्हति शीर्षच्छेद्यः।(‘शीर्षच्छेदात्यच्च ‘(५।१।६५ पा०) इति सूत्रेण यत्प्रत्ययः, शिरसः शीर्षादेशास्तु निपात्यते; तेन च शीर्षच्छेद्यः सिध्यति इति व्याचक्षते पराञ्चः। अत्र तु‘ते‘इत्यत्र सम्बन्धे षष्ठी)।शूद्रस्य तपसि अनधिकारश्रुतेः, वर्णधर्म्ममुल्लङ्घयतः शम्बूकस्य शिरश्छेद एव न्याय्य इत्यवधेयम्। तम् एवम्भूतं दण्डार्हं शम्बूकमित्यर्थः, हत्वा विनाश्य द्विजं गतप्राणं विप्रबालं जीवय रक्ष, प्रत्युज्जीवयेत्यर्थः॥८॥
इति उपश्रुत्यैव आकृष्टकृपाणपाणिः पुष्पकं विमानमारुह्य सर्वा दिशो विदिशश्च शूद्रतापसान्वेषणाय जगत्पतिः सञ्चरितुमारब्धवान्।(ङ)
वास।शम्बूको नाम धूमपः शूद्रोऽस्मिन्नेव जनस्थाने तपश्चरति; तत् अपि नाम रामभद्रः पुनरपि इदं वनम् अलङ्कुर्यात् (च)
(ङ) इत्युपश्रुत्यैवेति।- इति पूर्व्वोक्त्तां दैवीं वाचम्, उपश्रुत्यैव-समाकर्ण्यैव। आकृष्टकृपाणपाणिः,-आकृष्टः कोशाद्बहिष्कृतः कृपाणः खङ्गः पाणौ यस्येति विग्रहः, उद्घतखङ्गहस्त इत्यर्थः; (‘प्रहरणार्थेभ्यः परे निष्ठासप्तम्यौ भवतः‘वा० इति सप्तम्यन्तस्य परनिपातः) जगत्पतिः,-जगतां पतिः पालकः, रामभद्रः इति यावत्। शूद्रतापसान्वेषणाय-शूद्रतापमस्य शम्बूकस्य अन्वेषणाय, कुत्र स तपस्यतीति मार्गणायेत्यर्थः। पुष्पकं- पुष्पकनाम्नाप्रसिद्धं, (पुरा किल पुष्पकं नाम मनोहरजवरूपं विमानं धनाधिपतये यक्षराजाय कुबेराय ब्रह्मणा दत्तम्; तं विजित्य गृहीतवन्तं रावणं निर्जित्य राघवस्तत्प्राप्तवान्। इति रामायणी कथा)। विमानं- व्योमयानम्। विदिशः,-आग्नेय्यादयः, ताः, दिशः प्राच्यादय ताश्च सर्वाः।- (‘कालभावध्वदेशानामन्तर्भूतक्रियान्तरैः। सर्वैरकर्म्मकैर्योगे कर्म्मत्वमुपजायते॥‘इति कर्मसञ्ज्ञायां हरिकारिका)।(‘दिशोर्मध्ये विदिक्स्त्रियाम्‘इत्यमरः)। सञ्चरितुं- परिभ्रमितुम्। आरब्धवान्- प्रचक्रमे।
(च) धूमपः इति।- धूमं पिबतीति(‘आतोऽनुपसर्गे ‘(३।२।३पा०) इति कप्रत्ययः) वृक्षशाखादौ पादौ बद्धा धूमपानार्थम् अधोमुखः इत्यर्थः, यज्ञीयभूममात्रसेवित्वात् नित्योपवासित्वाच्चेति भावः। तत्- तस्मात्, अस्मिन्नेव दण्डकारण्ये तपश्चरणाद्धेतोः, (अपिः अत्र प्रथमः सम्भावनायां, द्वितीयस्तु समर्थार्थकः। तदयोगे लिङ्)। अलङ्कुर्य्यात्- शोभयेत्, तर्हि भगवतः अहं संवर्द्धनां कर्त्तुमर्हामीत्याशयः।
आत्रे।भद्रे गम्यतेऽधुना ?
वास।एवमस्तु; कठोरीभूतोऽयं दिवसः।(छ)
तथा हि-
कण्डूलद्विपगण्डपिण्डकषणोत्कम्पेन सम्पातिभि-
र्धर्मस्रंसितबन्धनैः स्वकुसुमैरर्चन्ति गोदावरीम्।
छायाऽपस्किरमाणविष्किरमुखव्याकृष्टकीटत्वचः
कूजत् क्लान्तकपोतकुक्कुटकुलाः कूले कुलायद्रुमाः॥९॥
(इति परिक्रम्य निष्क्रान्ते)
(इति विष्कम्भकः (ज))
(छ) एवमस्त्विति।- तर्हि इदानीं गम्यता भवतीभिरित्यर्थः। कुतः? तदेवोच्यते,-कठोरीभूत इति।- अकठोरः कठोरः सम्पद्यमानो भूतः इति कठोरीभूतः पूर्णतां गतः, मध्याङ्कोऽभूदित्यर्थः; प्रचण्डचण्डांशोरंशुसन्तापस्य सोढुमशक्यत्वादित्याशयः।
अथेदानीं निदघातपस्यातीवासहनीयत्ववर्णनमिषेण प्राकृतिकैतादृशदृश्यदर्शनादनुमीयमानं धर्मातपतापं विशदीकृत्य वर्णयति, कण्डूलेति- कुले गोदावरीतीरे स्थिता इति शेषः; मृदुस्निग्धकल्लोमालाघातैः शिशिरीकृतरुचिरगोदावरीतीरतरुणामपि परमरामणीयकमलोक्य तेषामेव प्राधान्येनातपतायोद्वेगीपवर्णनमित्यवधेयम्। छायेत्यादि- छायायामनातपे, विश्रामजसुखमुपभुज्येति शेषः। अपस्किरमाणाः कीटनिष्कोषणार्थं तद्भक्षणाच्च हर्षेण तरुवल्कलेषु चञ्चाघातं कुर्वन्तः नखैरालिखन्तश्च इत्यर्थः, (‘किरतेर्हर्षजीविकाकुलायकरणेष्विति वाज्यम्‘इति वक्त्तव्यात् शानच्।‘अपाच्चतुष्पाच्छकुनिष्वालेखने ‘(६।१।१४२पा०) इति सूत्रेण अपात्परस्य किरतेः सुट्)। ये विष्किराः पक्षिणः।(‘खगे विहङ्ग इत्याद्यारभ्य‘नगौकीवाजि विकिर-वि-विष्किरपतत्रयः‘इत्यमरः।) तैर्मुखैः करणैर्व्याकृष्टा आकर्षणेन बहिष्कृताः कीटाः याभ्यस्तथोक्त्तास्त्वचोवल्कलानि येषां ते तथोक्त्ताः; येषां हि प्रच्छायसुशीतले तले विथामजसुखमुपभुञ्जानाः विविधाः विहगाः सानन्दं तरुत्वग्भ्यः चञ्चुभिः चरणैश्च कीटान्निष्कोष्य उपभुञ्जते इति भावः।(एतेन च मुनीनां गृहेषु अतिथयः नित्यमेव स्वयमेव स्वयमागत्य भोज्यानि भुञ्जते इति प्रतीयते)। कूजत्क्लान्तेत्यादि।- तथा कूजन्ति मधुमुपगतानि कपोतानां कुक्कुटानां चरणायुधविशेषाणाञ्च कुलानियेषु तथोक्त्ताः; अपि च येषां तथाविधेषु विटपेषु तलेषु च विशिष्टा पारावताः वन्यकुक्कुटाश्च मधुरं रुवन्तः विद्रालसाश्च अन्तर्निर्भरमानन्दं लभन्ते इति भावः। एतेन च मध्याह्ने प्रोद्दण्डमार्त्तण्डोत्तापवितप्तानां श्रान्तानां वटूनां नानाशाखाध्येतृणाम् आम्नायाभ्यसनम् उद्गीथाद्युपासनञ्च निर्बाधं भवतीति व्यज्यते)। कुलायद्रुमाः विहगावासभूततरवः।(कुलायभूताः द्रुमाः इति शाकपार्थिवदिवत् समासः।‘कुलायस्तु पुमान् स्थानमात्रे स्यात् पक्षिवासके‘इति मेदिनी। एतेन च तेषां गृहमेधिनां बहुकुटुम्बभरणे प्रसितत्वं ध्वन्यते)।
कण्डूलेत्यादि।- तथा कण्डूलानां कण्डूयुतानां तद्बहुलानां वा, (कण्डूः कण्डूतिः विद्यते येषाम् इति ‘सिध्मादिभ्यश्च ‘(५।२।९७पा०) इति सूत्रेण लच् प्रत्ययः) द्विपगण्डपिण्डानां द्वाभ्यां मुखनासिकाभ्यां पिबन्तीति द्विपा हस्तिनः(‘दन्ती दन्तावलो हस्ती द्विरदोऽनेकपो द्विपः‘इत्यमरः।) तेषां गण्डा एव पिण्डः तेषां करिकपोलभागानामिति यावत्; कर्षणेन कण्डूतिनिवारणार्थं घर्षणेन यः उत्कम्पः परिचालनं तेन सम्पातिभिः समूहेन स्खलद्भिः पतद्भिरित्यर्थः, (एतेन तत्र तपोवने दुरुहशास्त्रतत्त्वानि निर्णेतुं सततम् उपगतानां भूभुजां लब्धोपदेशतया च विगतसंशयानां तेभ्यः सगौरवद्रव्यदानानि अनिशमेव भवन्तीति व्यज्यते)। तथा धर्म्मेण आतपेन(‘धर्मः स्यादातपे ग्रीष्मेऽप्युष्मखेदाम्भसोरपि‘इति मेदिनी।) स्रंसितानि शिथिलितानि बन्धनानि वृन्तानि येषां तैस्तथोक्त्तैः स्वकुसुमैः, (एतेन च निवृत्ततर्षैः तैः अधिगतद्रव्याणि देवसात् अतिथिसाच्च नियतं क्रियन्ते, इति प्रतीयते)। गोदावरीम् अर्च्चन्ति पूजयन्ति, मातृत्वबुद्ध्येति भावः।(अर्च्चन्तीति भ्वादिगणीयार्चधातोः प्रयोगः।एतैः सर्वैः श्रौतक्रियानिरतानां गृहमेधिनां माध्यन्दिनवृत्तं ध्वन्यते। अत्र कुसुमपतनस्य गोदावरीपूजनत्वेन सम्भावनात्, तद्वाचकशब्दाभावाच्च प्रतीयमानोत्प्रेक्षालङ्कारः। स च स्वभावोक्त्त्या सङ्कीर्य्यते।वृत्त्यनुप्रासश्च शब्दालङ्कारः)। वृत्तं शार्द्दूलविक्रीडितम्॥९॥
(ज) विष्कम्भकः इति।- वर्णितानां भूतानां वर्णनीयानाञ्च भाविनामित्यर्थः, कथानामंशतः सङ्क्षेपतश्च निर्देशो विष्कम्भः, स च अङ्कादौ प्रयोज्यः। तथाहि,-‘वृत्तवर्तिष्यमाणानां कथांशानां विदर्शकः। सङ्ङ्क्षिप्तार्थस्तु विष्कम्भ आदावङ्कस्य दर्शितः॥‘इति। अयन्तु शुद्धः, मध्यमाभ्यां पात्राभ्यामात्रेयी-वासम्तीरूपाभ्यां प्रयोजितत्वात्।
तथा चोक्त्तं,-‘मध्येन मध्यमाभ्यां वा पात्राभ्यां सम्प्रयोजितः। शुद्धः स्यात् स तु सङ्कीर्णो नीचमध्यमकल्पितः॥‘इति च साहित्यदर्पणे। तथा चात्र सीताविवासनं, कुशलवोत्पत्तिः, भगवतः वल्मीकेः सविधे च तेषां समर्पणं यथाविधि शिक्षा चेत्याद्यतीतविषयाणामुपस्थापनम्; अपि च शम्बूकहननाय दण्डकारण्यमभितः भगवतः राघवस्य पर्य्यटनं हयमेधस्यैवायोजनञ्च इत्यादीनां वर्त्तिष्यमाणविषयाणाञ्च विर्द्देशः वेदितव्यः।(केचित्तु, चूलिकानाम् अर्थोपक्षेपकोऽयमिति वदन्ति; वेपथ्यस्थितया वनदेवतया वसन्त्या आत्रेय्याः प्रवेशस्य सूचितत्वात्। तत्तु न सम्यक्, अर्थोपक्षेपकेषु पञ्चम एकत्रैव चूलिका-विष्कम्भकयोर्द्वयोरेवार्थोपक्षेपकयोरवस्थानासम्भवात्। यद्यपि महावीरचरिते‘भो भो वैमानिकाः प्रवर्त्त्यन्तां प्रवर्त्त्यन्तां मङ्गलानि,-कृशाश्वान्तेवासी जयति भगवान् कौशिकमुनिः‘इत्यादौ एकत्रैव द्वयोरेव समावेशः दृश्यते, तथापि तत्र नेपथ्यपात्राणि इन्द्रादिदेवाः, विष्कम्भकपात्रे च शूर्पणखा-माल्यवन्तौ इति पात्रभेदो दृश्यते, अत्र तु तथाऽभावादित्यवधेयम्)।
ततः प्रविशति पुष्पकस्थः सदयोद्यतकङ्गो (झ) रामभद्रः।
रामः।रे हस्त दक्षिण मृतस्य शिशोर्द्विजस्य।
जीवातवे विसृज शूद्रमुनौ कृपाणम्।
रामस्य गात्रमसि; दुर्वहगर्भखिन्न-
सीताविवासनपटोः करुणा कुतस्ते ?॥१०॥
(झ) तत इति।- पुष्पकस्थः,-पुष्पकविमानारूढः। सदयं सकृपमुद्यतः शूद्रकबधार्थम् उत्तोलितः खङ्गः कृपाणः येन, तथाविधः, करुणामयत्वेन वर्णधर्म्माचारमुल्लङ्घयतः अपराधिनः अपि शम्बूकस्य उपरि कृपाणनिपातने सदयत्वं वेदितव्यम्।-
(‘त्रिभ्यो युगेभ्यस्त्रीन् वर्णान् धर्मश्च परिनिष्ठितः।
न शूद्रो लभते धर्मं युगतस्तु नरर्षभ॥
हीनवर्णो नृपषेष्ठ तप्यते सुमहत्तपः।
भविष्यच्छूद्रयोन्यां हि तपश्चर्य्याकलौ युगे॥
सत्वं पुरुषशार्दूल मार्गस्व विषयं स्वकम्।
दुष्कृतं यत्र पश्येथास्तत्र यत्र समाचर॥
एवं धर्मविवृद्धिश्च नणाञ्चायुर्विवर्द्धनम्।
भविष्यति नरश्रेष्ठ बालस्यास्य च जीवितम्॥‘
इत्यादि नारदवचनमाकर्ण्य दिनकरकुलेन्दुः भगवान् भार्गवविजेता वृषलतपस्विनः शम्बूकस्य बधायोद्यममकरोत् प्रसादञ्च कृतवान्। हारीतस्तु तपश्चरणे शद्रस्यानधिकारमावेदयन् पापमेव भवति इत्यभिधत्ते ; तथा हि-
‘अग्निहोत्रं तपः सत्यं वेदानाञ्चानुपालनम्।
आतिथ्यं वैश्वदेश्च इष्टमित्यभिधीयते॥
इष्टापूर्तो द्विजातीनां धर्मः सामान्य इष्यते।
अधिकारी भवेच्छूद्रः पूर्तधर्मे न वैदिके॥‘इति।
तथा चात्राधिकारविरहात् तदनुतिष्ठतः अपराधः अस्त्येव, स तु न प्राणदण्डप्रयोजकः ; सत्यप्येवं, नारदवाक्यात् विप्रवालस्य चोज्जीवनाय भगवानित्थं विदधे इति मृग्यम्। तथा च मनुः, –
‘न शूद्रे पातकं किञ्चिन्न च संस्कारमर्हति।
नास्याधिकारो धर्मेऽस्ति न धर्मात् प्रतिषेधनम्॥‘इति।
अथेदानीं दण्डकारण्यमागतस्य रामभद्रस्य तपस्यन्तं निरपराधमपि अनयकारिणं शुद्रकं जिघांसितुं प्राक् घृणा प्रवृत्ता, तस्य तु दण्ड्यस्य द्विजशिशोः जीवनार्थमहितत्वेन कथञ्चित् अगर्हणीयत्वेपि अनपराधदण्डविधानस्य नृपाणाम् अयशस्करत्वेन, वराकीं सीतां विवसयतः अकृपस्यात्मनः नास्ति तत्र कापि व्यपेक्षेति उपवर्णयितुमाह, रे इति।-रे हस्त दक्षिण रे अपसव्य हस्त (रामावयवत्वेन श्रेष्ठत्वेऽपि तपस्विहननापराधे प्रवृत्तत्वेन अतीव निष्करुणत्वव्याख्यापनाय रे इति नीचसम्बोधनपदमुपात्तम्) मृतस्य अकाले कालेन वैवस्वतक्षयं नीतस्य ; तथा च रामायणे उत्तरकाण्डम्-
‘ततः कतिपयाहःसु वृद्धो जानपदोद्विजः।
मृतं बालमुपादाय राजद्वारमुपागतमत्॥
अप्राप्तयौवनं बालं पञ्चवर्षसहस्रकम्।
अकाले कालमापन्नं मम दुःखाय पुत्रक ॥
नेदृशं दृष्टपूर्वं मे श्रुतं वा घोरदर्शनम्।
मृत्युरप्राप्तकालानां रामस्य विषये ह्ययम्॥‘इति।

द्विजस्य शिशोः विप्रबालस्य, जीवातवे प्रत्युज्जीवनाय ( ‘जीवातुरस्त्रियां भक्ष्ये जीविते जीवनौषधे’ इति मेदिनी)। शूद्रमुनौ वृषलतापसे तद्बधायेत्यर्थः, कृपाणं खड्गं विसृज मूञ्च तदुपरि पातयेत्यर्थः। अनपराधस्य तपस्विनः विशसने कथं हि जगति करुणामयेति ख्यातस्यापि उपलोपमहृद इव ते करुणा नोदेति ? इत्याशङ्कायामाह, रामस्येति। -दुर्वहः प्रवृद्धत्वात् दुःखेन वोढुं शक्यः यो गर्भः तेन खिन्ना क्लिष्टा तथाविधा या सीता तस्याः विवासनपटोः निर्वासनसमर्थस्य, रामस्य अकरुणरसस्येत्यर्थः, (अत्र रामपदम् अकरुणत्वरूपार्थान्तरसङ्क्रमितं, सर्वलोकरमणत्वेन करुणामयरामपदस्य अकरुणरामपरत्वेन मुख्यार्थस्य स्वविशेषरूपार्थान्तरसङ्क्रमितत्वादर्थान्तरसङ्क्रमितवाच्यो ध्वनिः, इत्यवधातव्यम्। अकरुणत्वातिशय्यञ्चात्र व्यङ्ग्यम्) गात्रम् अङ्गम् असि भवसि, ते तव करुणा दया कुतः ? अतिकठिनस्य कठोरगर्भभारलसायाः सीतायाः विवासनपटुत्वेन निर्घृणस्य, अतिबीभत्सकर्मकृतः रामस्याङ्गत्वात् त्वयि करुणा न सम्भाव्यते एवेति भावः। तर्हि कथमिदानीं शूद्रतापसबधाय अयथा शङ्कसे ? इति शङ्कासन्दर्भार्थः। रामस्य गात्रत्वाथ् तव किमपि अकृतं नास्तीति सखेदोक्तिः इत्यवधेयम्। (अत्र करुणाभावं प्रति सीताविवासनपटुत्वस्य हेतुत्वोक्तेः पदार्थहेतुकं काव्यलिङ्गमलङ्कारः, अर्थापत्तिश्चेत्यनयोः सङ्करः। अपि चात्र ‘रामस्य गात्रमसि’ इति वचनमनुपयुक्तं सत् रामस्येत्यनेन स्वस्यात्यन्तनिष्करुणत्वं गर्भीकरोति। तच्च ‘दुर्वहगर्भखिन्नसीताविवासनपटोः’ इति वाक्यात् प्राचीनमतेन विध्यलङ्कारः। तथा च- ‘सिद्धस्यैव विधानं यत्तदाहुर्विध्यलङ्कृतिम्’ । यथा- ‘पञ्चमोदञ्चनेकाले कोकिलः कोकिलो भवेत्॥’ इति)। वसन्ततिलकं वृत्तम्॥१०॥
(अथ कथञ्चित् प्रहृत्य (ञ)) कृतं रामसदृशं कर्म; अपि जीवेत् स बाह्मणशिशुः ? (ट)सञ्जीवितः शिशुरयं ; मम चेयमृद्धिः।
(ञ) कथञ्चिदिति।- दयासमुद्रस्य रामभद्रस्य तदानीम् अनपराधस्य शम्बूकस्याधोमुखस्य ग्रीवायां कृपाणक्षेपणे सुमहत् कष्टमापतितं, सत्यप्येवं द्विजशिशोरुज्जीवनार्थमेवैतदध्यवसितं वेदितव्यम्। सत्यं हि भवति एवं सामान्यपुरुषस्य, का कथा कृपावतारस्य ? कथञ्चित्-दयार्द्रचित्ततया अतिकष्टनेत्यर्थः ;- ‘दूराह्वानं बधो युद्धम्‘इत्यादि वचनेन रङ्गमध्ये बधप्रदर्शननिषेधात् वा ‘कथञ्चित्‘इत्युक्तं कविना।
(ट) रामसदृशमिति। -अहं यादृशः क्रूरस्तादृशं क्रूरं कर्म कृतवानित्यर्थः, न तु पितुः सदृशमिति भावः। (पिता हि पुरा मृगयार्थं वनं प्रयातः भ्रमात् अन्धक-
मुनेः बा;स्य बधमकरित्, ‘पितुः शतगुणं पुत्रः‘इति न्यायाच्चाहं पितुः महनीयगुणसङ्घातं परिहृत्य दोषेषु एव वित्तः अभवमिति, रामस्य स्वोपालम्भः व्यज्यते, येन हि पुरा वराकी सीता अनायासेनैव विसृष्टा, तस्यातीव नृशंसस्य तपस्विनः शम्बूकस्य प्रतिघातनं समुचितमेव उभयोस्तुल्यरूपत्वादित्याशयः। एषा हि अरुन्तुदिक्तिः रामस्य)।
अपीत्यादि। -अपिरत्र अवधारणे। इदानीं स बालको निश्चितं जीवितवान् इति भावः। अथवा सम्भावनायाम् अपिः। तेन यदि न जीवति तदा वृथेदं हत्याकर्म इत्याशङ्कावचनमेतत्। पावकवचसा सीतायाः पवित्रत्वनिश्चय इव दैववाण्या शिशुजीवनस्य निश्चितत्वेऽपि मद्भाग्यात् विसदृशघटनसम्भवात् इति भावः।
दिव्यपुरुषः।(प्रविश्य)।(ठ) जयति जयति देवः।(ड)-
दत्ताभये त्वयि यमादपि दण्डधारे
सञ्जीवितः शिशुरयं ; मम चेयमृद्धिः।
(ठ) दिव्यपुरुष इति। -शम्बूकशरीरं विहाय देवत्वमधिगत्य स्वर्गीयवपुषा विराजमानः इत्यर्थः। भगवदवतारस्य रामभ्रस्य हस्तेन तादृशनिकारं सामुख्यञ्च अधिगतस्य शम्बूकस्य नश्वरपार्थिवशरीरनाशात् मनोहरदिव्यवपुषोऽवाप्तिः, न तु तपश्चर्ययेत्ववधेयम्।
(ड) देवः,-भगवान्, जयति-सर्वोत्कर्षेण वर्तताम्। (सर्वोत्कर्षवाचकस्य जयशब्दस्य अत्यादरं द्योतयितुं हर्षात् वीप्सायां द्विर्वचनम्)।
सत्यपि खस्य शिरश्छेदरूपनिकारे, तस्य तु द्विजशिशोः प्रत्युज्जीवनफलकत्वेन आत्मनश्चापि उत्कर्षाधायकत्वेन, भगवत्कृतनिधनमपि महोदर्कं भवतीति प्रतिपादयितुं शूद्रकस्यानपारधस्य भृषं दुःखितं रामभद्रं विजयनादेन प्रस्तौति, दत्तेति। यावत् कृतान्यादपि, दत्तम् अभयं येन तस्मिन् दत्ताबये (नारायणरूपत्वात् यमलोकादानीय ब्राह्मणशिशोः पुनरुज्जीवनात् यमादभयदातृत्वं सिद्धम्) यमशासितुः रावणस्य शासनात् वा, यमभयनिवारके इत्यर्थः, मृतस्य शिशोः सञ्जीवनात् मम चिद्धारात् त्वं यादपि परित्राणे क्षम इति वा भावः। कुतो यमादप्यभयप्रदत्वम् ? इति, तद्दर्शयति,-त्वयि, दण्डं धारयति शासनं विदधातीति (अण्, अच् वा, णिचो लिक्) तथोक्ते सति, मदीयशिरच्छेदरूपं शासनं कुर्वति सति, अयं शिशुर्ब्राह्मणपुत्रः सञ्जीवितः प्रत्यागतप्राणः, (दिव्यवपुर्लाभात् योगसन्निकर्षेण द्विजशिशोः प्रत्यक्षीकरणात् ‘अयम्‘इति प्रत्यक्षनिर्देश इत्यवधेयम् ; तदुक्तम्- ‘इदमस्तु सन्निकृष्टं समीपतरवर्ति चैतदो रूपम्‘इति) मम च तपस्याकारिणः शूद्रस्य, परधर्मस्वीकारात् पापस्येत्यर्थः, इयम् ऋद्धिः समुन्नतिः दिव्यवपुःप्राप्तिः इत्यर्थः, (यस्मिन् एव काले भगवता अयं दण्डी विहितः,तदैव मृतबालकस्य मम चेदं दशान्तरं जातमिति भावविहितसप्तम्या सूच्यते)।
शम्बूक एष शिरसा चरणौ नतस्ते;
सत्सङ्गजानि निधनान्यपि तारयन्ति॥११॥
रामः।द्वयमपि प्रियं नः; तदनुभूयतामुग्रस्य तपसः परिपाकः।(ढ)-
ननु कस्त्वम् ? इत्याशयेनाह, एषः इति।-एषः एवं देवत्वप्राप्तिहेतुकत्वादुपकृतत इत्यर्थः, शम्बूकौऽयं शितसा ते तव चरणौ नतः नमस्यति, (नमतेः वर्तमाने कर्तरि क्तः)। ननु नाहं ते उपकारी, प्रत्युत संहारकत्वादप्रकारक एव, तत् कुतः अप्रियकारिणि एवं विनयः क्रियते इत्यर्थान्तरन्यासेन विशदीकरोति, सदिति। -सत्सङ्गजानि साधुसंसर्गजातानि, निधनान्यपि मरणान्यपि, तारयन्ति संसाराब्धेरिति शेषः, उद्धारकारणानि भवन्तिइति सङ्क्षेपः,- ‘समुन्नयन् भूतिमनार्यसङ्गमात् वरं विरोधोऽपि समं महात्मभिः‘इत्यादिदर्शनात्। सत्पुरुषसंसर्गकृतं सर्वमेव कर्म हिताय भवतीत्यहो सत्संसर्गमाहात्म्याम् इति तु सन्दर्भतात्पर्यम्। (अत्र दण्डरूपात् कारणात् ‘कारणगुणा हि कार्यगुणमारभन्ते’ इति न्यायात्, तद्विरुद्धकार्योत्पत्तिरूपो विषमालङ्कारः, तस्य च द्वितीयार्धगतेन सामन्येन प्रथसार्धगतस्य विशेषार्थस्य सोपपत्तिकत्वकरणात् सामान्येन विशेषसमर्थनरूपोऽर्थान्तरन्यासः, अनयोश्चाङ्गाङ्गिभावतया संस्थितेः सङ्करः)। वसन्ततिलकं वृत्तम्॥११॥

(ढ) द्वयमिति।-एकं द्विजपुत्रप्रत्युज्जीवनमपरञ्च तव दिव्यदेहावाप्तिरिति। यदि हि पुनः द्विजशिशोरुज्जीवनार्थमेव शम्बूकबधोद्यमात् तदुज्जीवनमेव मुख्यमासीत्, अन्यच्च गौणं, तथापि, शम्बूकस्य दिव्यदेहावाप्तिः भगवतः रामस्य निरतिशयानन्ददायिका अभूत्, परेषामभ्युदयदर्शनात् सतां साहजिकहर्षोदयदर्शनाच्च। उग्रस्य तपसः, अतीव दुष्करस्य तपश्चरणस्य, परिपाकः,- परिणामः फलसिद्धिः दिव्यवपुरधिगगतिरुपेत्यर्थः। नुभूयतां-भुज्यता, प्राप्यतामित्यर्थः।
यत्रानन्दाश्च; मोदाश्च; यत्र पुण्याश्च सम्पदः।
वैराजा नाम ते लोकास्तैजसाः सन्तु ते ध्रुवाः॥१२॥
भगवतः रामभद्रस्य हस्तात् शिरच्छेदरूपं दण्डमधिगतस्य तपस्यतः शूद्रकस्य किं फलमासीत् तदेव विवृणोति, यत्रेति।-यत्र येषु लोकेषु आनन्दाः, प्रियसन्दर्शनजानितानि सुखानि, ्मसाक्षात्काराज्जायमानाः दुःखासम्भिन्नाः हर्षा दिव्यविषयोपभोगजनितसः तृप्तयश्च, अपि च, यत्र पुण्याः पवित्राः अकल्मषा इत्यर्थः, सम्पदः, अणिमादिविभूतयः, ( ‘पुण्याभिसम्भवाः’ इति पाठे-पुण्यात् तपस्याद्युद्भूतात् सम्भवः उत्पत्तिः येषाम्। इति आनन्दादेः विशेषणम्)। विराजो ब्रह्मण इमे ते वैराजा नाम ते तैजसाः तेजोमया नित्यालोकसम्पन्ना इत्यर्थः, लोकाः ब्रह्मलोका इति यावत्, ते तव सम्बन्धे, ध्रुवाः सुचिरभोगाय सन्तु भवन्तु; एवम्भूतं ते तपसः फलमस्त्विति भावः। अनुष्टुप् वृत्तम्॥१२॥
शम्बूकः। युष्मत्पादप्रसादोपाय एष महिमा; किमत्र तपसः फलम्;अथवा महदुपकृतं तपसा; (ण)-
अन्वेषष्टव्यो यदसि भुवने भूतनाथः शरण्यो
मामन्विष्यन्निह वृषलकं योजनानां शतानि।
क्रान्ता प्राप्तः स इह तपसां सम्प्रसादोऽन्यथा चेत्
क्वाऽयोध्यायाः पुनरुपगमो दण्डकायां वने वः ?॥१३॥
(ण) युष्मत्पादेत्यादि।-युष्मत्पादानां भगवच्चरणानामित्यर्थः, यः प्रसादः अनुग्रहस्तस्मादुपायः आगमो यस्य ; यद्वा,-स एष उपायः प्राप्तिद्वारं कारणं वा यस्य तथोक्त एष महिमा माहात्म्या वैराजलोकप्राप्तिरूपं दिव्यदेहावाप्त्यादिरूपञ्च,- ‘धातुः प्रसादान्महिमानमीदृशम्‘इति श्रुतेः। अत्र-एतादृशसिद्धिलाभविषये, तपसः फलं किम् ? (काकूत्किः) न किञ्चिदित्यर्थः। इयमचिन्तनीया पुण्यलोकाविप्तिः तवानुग्रहादेव भूताः, न तु तपसः इति भावः। अथवेति।-पक्षान्तरे। तपस एवैतत् फलं, कुतः ? यद्देवदुर्लभेन भवत्साक्षात्कारस्य असम्भवात् इति भावः।
कियद्भि तपसा उपकृतं, तदेव सप्रश्रयं विशिष्य विवृणोति, अन्वेष्टव्य इति।-भुवने त्रिलोक्यां, भूतानां प्राणिनां नाथः पतिः, अत एव शरणे रक्षणे साधुः शरण्यःत्वं दुःखबहुलात् संसारात् निवृत्ततर्षैरपि नियतमाश्रयणीय इत्यर्थः। ( ‘शरणं रक्षणे गृहे’ ति वैजयन्ती)। भवान् एव अन्वेष्टव्यः सततं हि श्रवणमनननिदिध्यासनादिभिः योगिभिरपि नितरां साक्षात्कारणीयः असि भवसि, मानुषरूपेण साक्षान्नारायण एव भवानिति भावः। वैषलकं शूद्राधमम्, (कुत्सायां कन्, स्वधर्मं शुश्रूषारूपं विहाय स्तन्त्रतपश्चरणरूपस्यानुष्ठानात् वृषलकत्वेन निर्देशः)। मामन्विष्यन्-मृग्यन्, योजनायां शतानि, (दण्डकायोध्ययोः दूरत्वेयत्तानिर्णयसत्त्वेऽपि शतयोजनविप्रकर्षावस्थायित्वमनयोः कथं सङ्गच्छते ? इति तु न शङ्कनीयं, ‘पृथिव्यां तप्यते तपः’ ईदृशीमशरीरिणीं वाचमाकर्ण्य भगवतः शतयोजनमितायाः भुवः पर्यटनादिति ध्येयम्।) क्रान्त्वा अतिक्रम्य, इह अस्मिन् प्रदेशे दण्डकायां, यत् प्राप्तोऽसि आगतोऽसि, स तपसां तपोनिमित्तक इत्यर्थः, सम्प्रसादः अनुग्रहः परिपाकः इति यावत्, अन्यथा चेत् तन्नो यदि स्यादित्यर्थः, वो युष्माकमन्वेष्टव्यानामित्यर्थः, अयोध्यायाः शतयोजनदूरवर्तिन्याः इति भावः, दण्डकायां वने दण्डकारण्ये पुनरुपगमः रावणादिवधानन्तरं पुनरागमनं क्व ? कुतः ? न सम्भवेदेवेत्यर्थः (विवक्षातः सार्वविभक्तिकः अच् प्रत्ययः क्वादेशश्च)। अत्यन्तासम्भवितमेतदित्यर्थः ; अतस्तपस एवैतत् फलं यदन्वेष्टव्योऽपि भवान् मदीयतपसैव इह प्राप्तः इति भावः। यद्यहं तपो नाचरिष्यं तदा कथमपि भवान् इयद्दूरवर्तिन्यां दण्डकायां नागमिष्यदिति तात्पर्यम्। (अत्र भगवति रामभद्रे एकस्मिन् वस्तुनि जगज्जनान्वेष्टव्यत्ववृषलकाऽन्वेषकत्वरूपविरुद्धधर्मयोः एकत्रात्यन्तमसम्भवतोः समावेशात्, विरूपयोः सङ्घटनारूपः विषमालङ्कारः ; अपि च वधार्थं भगवदागमनस्य वधोद्देश्यकस्य तपःफलभूततयाऽध्यवसितत्वात्, भेदेऽभेदाध्यवसानरूपाऽतिशयिक्तिः ; अपि च चतुर्थपादस्य पादत्रयवाक्याणां हेतुत्वेनाभिधानात् वाक्यार्थहेतुकं काव्यलिङ्गम्। इत्येषामङ्गाङ्गिभावात् सङ्करः)। मन्दाक्रान्ता वृत्तम्। लक्षणादिकन्तूक्तं प्राक्॥१३॥
रामः।किं नाम दण्डकेयम् ? (सर्वतोऽवलोक्य) आम् ; (त)-
स्निग्धश्यामाः क्वचिदपरतो भीषणाभोगरूक्षाः
स्थाने स्थाने मुखरककुभो झाङ्कृतैर्निर्झराणाम्।
एते तीर्थाश्रमगिरिसरिद्गर्तकान्तारमिश्राः
सन्दृश्यन्ते परिचितभुवो दण्डकारण्यभागाः॥१४॥
(त) आमिति।-अनुभूतस्यापि अतिविस्मृतस्य द्रव्यस्य चिह्नदर्शनादिना यत् स्मरणं तत्प्रतिपादकमिदम् अव्ययम् ; निश्चयेऽपि, -( ‘आम् ज्ञाननिश्चयस्मृत्योः’ इतो उभयत्र मेदिनी)।
अथेदानीं पूर्वपरिचितां दण्डकारण्यभूभागसम्पदं विशिष्योपवर्णयितुमारभते, स्निग्धेति।-क्वचित् कुत्रचित् दिशि प्रदेशे वा, स्निग्धश्यामाः,-स्निग्धाः मसृणाः
नयनप्रीतिकराः सौम्यदर्शनतया इत्यर्थः, तथा श्यामाः श्यामवर्णाः कोमलतरुलतादिकिसलयानां सद्भावादित्यर्थः, अपरतः अन्यस्यां दिशि प्रदेशे वा भीषणो यः आभोगः पूर्णता, असीमविस्तार इति यावत्, तेन रूक्षाः अस्निग्धतया नयनक्लान्तिकराः, तरुलतिकादिभिः कैश्चिदपि सत्वैश्च विरहिततया प्रथमदर्शनेन नितरां तथा स्थाने स्थाने यत्र कुत्रचित्, निर्झराणां शैलाधःपतितानां वारिप्रवाहाणां ( ‘वारिप्रवाहो निर्झरो झरः’ इत्यमरः)। झाङ्कृतैः अव्यक्तशब्दविशेशैः मुखरककुभः मुखराः ध्वनिताः ककुभः दिशो यासु तथोक्ताः, ( ‘दिशस्तु ककुभः काष्ठाआशाश्च हरितश्च ताः’ इत्यमरः)। तीर्थेत्यादि।-तथा तीर्थानि ऋषिजुष्टजलादिसंयुक्तस्थानानि, तथा चोक्तम्,- ‘प्रभावादद्भुताद्भूमेः सलिलस्य च तेजसाम्। परिग्रहान्मुनीनाञ्च देशानां तीर्थता स्मृता॥‘इति। आश्रमाः मुनीनां निवासाः, गिरयः पर्वताः, सरितो नद्यः, गर्ताः कन्दर्यः, खातानि अवटाः वा, तथाहि- ‘धनुःसहस्राण्यष्टौ च गतिर्यासां न विद्यते। न ता नदीशब्दधारा गर्तस्ताः परिकीर्तिताः॥‘इति। ( ‘गर्त’ इत्यत्र ‘गर्भ’ इति क्वचित् पाठः, तदर्थस्तु ताः गर्भे अभ्यन्तरे येषां तथाविधाः) तैः परिशोभिता इत्यर्थः, ये कान्ताराः दुर्गमवर्त्मानि, ( ‘महारन्ये दुर्गपथे कान्तारः पुन्नपुंसकम्’ इत्यमरः) तैर्मिश्रा मिश्रोताः, युक्ता इति यावत्, परिचितभुवः, परिचितः अनुभूतपूर्वा भुवः स्थानानि येषां तथोक्ताः, एते सम्मुखस्था इत्यर्थः, दण्डकारण्यभागाः, दण्डकारण्यस्य भागाः अंशाः प्रदेशा इत्यर्थः, सन्दृश्यन्ते विलोक्यन्ते, मयेति शेषः। (अत्र स्वभावोक्त्यलङ्कारः। भयानको रसश्च, भीषणाभोगरूक्षाः भूभागाः आलम्बनविभावाः, मुखरककुभां घोरतरझाङ्कृतयश्चोद्दीपनविभावाः, गद्गदस्वरभाषणदिक्प्रेक्षणादयः अनुभावाः, आवेगमोहदैन्यादयश्च व्यभिचारिणः, एतैरभिव्यक्ता सहृदयमात्रसंवेद्या भीतिः भयानकरसतां भजते)। मन्दक्रान्तावृत्तम्॥१४॥
शम्बूकः।दण्डकैवेयम्; अत्र किल पूर्वं निवसता देवेन;-
चतुर्दशसहस्राणि रक्षसां भीमकर्मणाम्।
त्रयश्च दूषणखरत्रिमूर्धानो रणे हताः॥१५॥
दण्डकायाः उद्वेजकानां घोररूपाणां रक्षसां विनाशात् अत्र जनस्थाने सर्वेषां स्वच्छन्दप्रचारः भगवता विहितः इत्यावेदयति चतुर्दशेति।-पुरा वनवासाऽवसरे
(अत्र निवासता देवेन इत्यध्याहार्यम्) भीमसतीव क्रूरं कर्म प्राणिहिंसनरूपं येषां तथाविधानां, रक्षसां राक्षसानां, (सम्बन्धे षष्ठी) चतुर्दशसहस्राणि चतुर्दशगुणितानि सहस्राणि, तेषामधिनायकभूताः दूषणकरत्रिमूर्धानः इति त्रयश्च, रणे हताः विनाशिताः। (रामस्य शौर्यातिशयप्रकटनार्थं ‘रणे’ इति पदप्रयोगः।) (समासान्तविधेरनित्यत्वात् ‘त्रिमूर्धानः’ इत्यत्र ‘द्वुत्राभ्यां षो मूर्ध्नः’ (५।४।११५ पा०)इति न समासान्तः षः। अत एवात्र न च्युतसंस्कारता दोषः इति केचित्। केचित् तु तमेव दोषं मत्वा कथयन्ति तदुद्धारप्रकारं,- ‘त्रयश्च दूषणखरत्रिमूर्धाः समरे हताः‘इति पाठं परिकल्प्य , यदि पुनः, ‘…………..त्रिमूर्धा, नः‘इति छेदः स्यात्, तदा नः अस्माकं, रणे भवत्कृतसमरे इत्यर्थः, इत्यभिप्रेत्य व्याख्यातवन्तः, एके तु ‘नो‘किम्? इति काक्वथयोजनया सिद्धान्तानुभवसगौरवप्रत्यभिज्ञापनं समाद्रियन्ते ; बदा न भवति प्रोक्तदोषस्पर्शः इति ध्येयम्)। पथ्यावक्त्रं वृतम्॥१५॥
येन सिद्धक्षेत्रेऽस्मिन् जनस्थाने मादृशानामपि भीरुजानपदानामकुतोभयः सञ्चारो जातः।(थ)
रामः।न केवलं दण्डकेयं; जनस्थानमपि (द)
(थ) येनेति। -येन-खरदूषणादिराक्षसनिधनेनेत्यर्थः। सिद्धानाम् अणिमादिसिद्धिमतां मुनीनां देवयोनिविशेषाणां वा ( ‘पिशाचो गुह्यकः सिद्धः भूतोऽमी देवयोनरः’ इत्यमरः)। क्षेत्रं स्थानं तस्मिन्। भिरुजानपदानां-भीरवो भयशीलाः ये जानपदाः जनपदवासिनः तेषाम्। ( ‘भीरुजनानाम्’ इत्यपि पाठः दृश्यते, तस्य तथैवार्थः) अकुतोभयः,-नास्ति कुतोऽपि कारणात् भयं यस्मिन् सः। ( ‘मयूरव्यंसकादयश्च (२।१।७२पा०) इति निपातनात् समासः)।
(द) न केवलमित्यादि।-अस्ति हि विन्ध्यशैलपादाददूरस्थितायाः दण्डकायाः उपान्ते महारण्यं जनस्थानं, तत्र पुरा भगवान् सीतया सौमित्रिणा च सह साम्राज्योपभोगजं सुखमपि तृणाय मत्वा कियन्तं कालं निनाय, तत् सर्वमधुना स्मृतिपथमुदीयमानंसमिद्धाग्निशिखानिभं निर्वासितायाः सीतायाः स्मरणात् जीवजीवनपरिहाराच्च शुष्केन्धनप्रायं रवुमणेः चेतः निर्दहति स्म। एष हि सन्दर्भसारः। दण्डकायाः दर्शनस्य भृषं दुःखाकरत्वेन सा एव पुरा दुर्दशा आसीत्, इदानीन्तु हतदैवस्य मे कर्मविपर्यासात् ततोऽप्यधिकतरं दुःखस्थानमासादितम् इत्यपि शब्दार्थः। ( ‘दण्डकैव’ इति पाठे-एवशब्दोऽवधारणार्थकः)।
सम्बूकः।वाढम्।एतानि खलु सर्वभूतलोमहर्षणानि उन्मत्तचण्डश्वापदकुलसङ्कुलगिरिगह्वराणि जनस्थानपर्यन्तानि दीर्घारण्यानि दक्षिणां दिशमभिवर्तन्ते।(ध)
(ध) वाढमिति। स्वीकारसूचकमव्ययमेतत्। ( ‘ज्ञयोर्वाढम्’ इत्यमरः) ‘ओम् एवम्‘इत्यादिवत्। सर्वभूतेत्यादि। सर्वेषां भूतानां प्राणिनां लोमानि हर्षयन्तीति लोमहर्षणानि, येषु दृष्टेषु प्रभूतेन भयेनाभिभ्रतानां सर्वेषामेव जीवानां रोमाञ्चो जायते इति भावः, भीतिप्रदानि इत्यर्थः। उन्मत्तेत्यादि।- उन्मत्तानां क्षिप्तानाम् अत्र एव चण्डानामतिकोपनानां श्वापदानां (शुनः पदानीव पदानि येषां तथाभूतानाम्) हिंस्रपशूनां कुलानि सजातीयसमूहाः तैः सङ्कुला आकीर्णाः, ( ‘सङ्कीर्णः सङ्कुलाकीर्णे’ इत्यमरः) गिरिगह्वरा येषां तानि तथोक्तानि। जनस्थानेत्यादि।-जनस्थानं पर्यन्तः सीमा येषु तानि तथोक्तानि, जनस्थानस्य सीमारूपतया अवस्थितानीत्यर्थः। दीर्घारण्यानि-अत्यायतानि महावनानि। दक्षिणां दिशमभिवर्तन्ते-अवाचीं दिशं व्याप्य तिष्ठन्तीत्यर्थः, दक्षिणदिग्विलम्बितत्वात् तेषामतीव दीर्घत्वमिति भावः।
तथाहि -निष्कूजस्तिमिताः क्वचित् क्वचिदपि प्रोच्चण्डसत्त्वस्वनाः;
स्वेच्छासुप्तसुगभीरभोगभुजगश्वासप्रदीप्तग्नयः।
सीमानः प्रदरोदरेषु विलसत्स्वल्पाम्भसो यास्वयं
तृष्यद्भिः प्रतिसूर्यकैरजगरस्वेदद्रवः पीयते॥१६॥
अथेदानीं जनस्थानस्य गम्भीरत्वं भीष्मत्वञ्च प्रतिपादयितुं तत्स्थानतरुकोटरश्यानां कलकलप्रियाणां विहगानामपि हिंस्रकेभ्यः भयात् निःशब्दावस्थानं परिभ्रमणप्रियाणां सञ्चारवर्जनञ्च सूचयति, निष्कूजेति।-क्वचित् कुत्रचित् प्रदेशे जनस्थानस्येत्यर्थः, निष्कूजं कूजनस्याभावः (नञर्थेऽव्ययीभावः) तेन स्तिमिताः निश्चलाः, हिंस्रकाणां भयात् स्वभावसुलभं कलकलमपि विमुच्य यत्र तिर्यञ्चः मूकाः सन्तः नियतमासते, का कथा अन्येषामित्यर्थः ; यद्वा-निः नास्ति कूजः कूजनम् अव्यक्तमधुरध्वनिः येषां तथाभूताः, अत एव स्तिमिताः निश्चलाः हिंस्रकसञ्चारदर्शनादिति भावः, (इति विशेषणसमासः। एतेन सिंहव्याघ्रादिश्वापदसञ्चारो ध्वन्यते)। क्वचिदपि, प्रोच्चण्डा आमिषालाभात् रौद्रतराः सत्त्वानां सिंहव्याघ्रप्रमुखाणां श्वापदानां स्वनाः शब्दा यासु तास्तथोक्ताः, श्वापदघोरगर्जनैः प्रतिध्वनिताः इत्यर्थः। क्वचिच्च स्वेच्छया सुप्तस्तथा गभीरा अपरिमेया भोगाः शरीराणि येषां ते तथोक्ताः ( ‘भोगः सुखे धने चाहेः शरीरफण्योरपि’ इति विश्वः) ( ‘भोग’ इत्यत्र क्वचित् ‘घोर‘इति पाठः- तदर्थस्तुसुगमः।
क्वचिच्च ‘घोष‘इति पाठः दृश्यते। तत्र-गभीरः घोषः शब्दो येषां ते इति भूजगविशेषणम् ) ये भुजगा अजगराः, तेषां श्वासैर्विषमयैरित्यर्थः, प्रदीप्ताः प्रज्वलिता अग्नयो दावानलाः यासु तासगतथोक्ताः ; यत्र हि तथेच्छं प्रगाढं निद्रितानां भिषणवपुषाम् अजगरव्यालानां गभीरघोषाः श्वासमारुताः कुत्रचित् पादपसङ्घर्षजनितानां दावानलानां समेधकाः भवन्ति। तथा प्रदराणां गर्तानां भूविदाराणां ( ‘फाट’ इति भाषा) विदीर्णभूखण्डानामित्यर्थः, ( ‘प्रदरो रोगभेदे स्यात् विदारे शरभङ्गयोः’ इति मेदिनी, ‘प्रदरं स्रतीरुजो भेदे प्रदरः श्वभ्रभितयोः‘इति च विश्वः) उदरेषु मध्येषु विलसत् सुशीतलतया स्च्छतया च शोभमानं, दुष्प्रापतया च स्वल्पमम्भो जलं यासु ताः, तथोक्ताः सीमानो भागा इत्यर्थः, विद्यन्ते इति शेषः (एतेन भुवः प्रचण्डातपतापशुष्कत्वं व्यज्यते) यासु सीमासु दण्डकारण्योपान्तभूमिषु इत्यर्थः, तृष्यद्भिः आतपोल्लङ्घनात् बलवदस्वस्थतया तृषाऽऽर्तैः, सुपेयसलिलपूर्णकूपाद्यभावादित्यर्थः, तत्तत्स्थलेषु जलानां सुदूरकूपतलस्थितत्वेन तेषां तत्र पानासम्भवादित्याशयः। प्रतिसूर्यकैः ककृकलासैः ( ‘सरटः कृकलासः स्यात् प्रतिसूर्यशयानकौ’ इति हलायुधः) अजगराणाम् आतपोत्तापजक्लेशोपशमाय शीतलपादपतलेषु ढं प्रसुप्तानां व्यालविशेषाणां पूर्वोक्तानां बृहत्सर्पाणमित्यर्थः, स्वेदद्रवः घर्मवारि, (स्वेदस्तु स्वेदने घर्मे’ इति मेदिणी) पीयते। यस्यां हि जनस्थानसीमाशायिन्यामरण्यान्यां क्वचिदविरतं चङ्क्रम्यमाणानां श्वापदकुलानां भीष्मगर्जनमाकर्ण्य भयात् विहगाः तूष्णीम्भूय स्थिताः, नराश्च निशब्दपदसञ्चारं क्रमन्ते, अत एव निःशब्दगम्भीराः वनभूमयः दृश्यन्ते। क्वचिच्च क्षुत्पीडिताः सिंहशार्दूलादयः मृषं गर्जन्तः क्रमं बध्नन्ति, अत एव कोलाहलमुखरिताः, कुत्रचिच्च प्रसुप्ताः दन्दशूकाः घोरं निश्वसन्तः घर्मातिशयात् शाखिसङ्घर्षोद्भूतं दावानलं समेधयन्ति, प्रचुरजलाशयादभावात्तृष्यन्तश्च सरटाः तृषावेगं विसोढुमशक्नुवानाः अजगरस्वेदद्रवं निपीय कथञ्चित् तृषां वारयन्ति, इत्यतो रौद्रत्वं वनस्थल्या इति तात्पर्यम्। (अत्र महारण्यस्य यथायथोपवर्णनात् स्वभावोक्त्यलङ्कारः, अपि चात्र, बीभत्सो रसः भयानकरसस्याङ्गभूततयोपवर्णितः, इति रसवदलङ्कारः। तथाहि,- ‘रसभावौ तदाभासौ भावस्य प्रशमस्तथा। गुणीभूतत्वमायान्ति यदालङ्कृतयस्तदा। रसवत् प्रेय ऊर्जस्वि समाहितमितो क्रमात्॥’ इति दर्पणे। तथा चाङ्गिनः भयानकरसस्य आलम्बनविभावाः प्रोच्चण्डसत्त्वाः अजगराश्च,

तेषाञ्चोद्दामविचेष्टनानि घोरतरनिश्वासाश्चोद्दीपनविभावाः, नरविहगादीनां रोमाञ्चोत्कम्पकूजितादयश्चानुभावाः, ते ते त्रासदैन्यशङ्कादयश्च व्यभिचारिणो भावाः, एवमेतैः व्यज्यमानाः भीतिः भयानकरसतामेति ; अपि चाङ्गभूतस्य बीभत्सस्य आलम्बनविभावाः अजगरस्वेदद्रवादयः, तत्र च दौर्गन्ध्यक्रिम्यादयश्चोद्दीपनविभावाः, सुसुखं तद्रसपानादयश्चानुभावाः तैः ; मोहावेगादिभिश्च व्यभिचारिभावैः परिपुष्टा जुगुप्सा बीभत्सरसतामादत्ते इति ध्येयम्। अत्र निम्नार्थशक्तस्य गभीरशब्दस्यापरिमेयाद्यर्थे वाचकत्वाभावात् रूढिप्रयोजनादिभावेन लक्षणया तदर्थप्रतीतेः नेयार्थत्वदोषः, विशालेत्यादितदर्थवाचकशब्देन परिहरणीयः )। शार्दूलविक्रीडितं वृत्तम्॥१६॥
रामः।पश्यामि च जनस्थानं भूतपूर्वखरालयम्।
प्रत्यक्षानिव वृत्तान्तान् पूर्वाननुभवामि च॥१७॥
(सर्वतोऽवलोक्य) सर्वथा प्रियारामा हि वैदेही आसीत्; एतानि तानि नाम कान्ताराणि; किमतः परं भयानकं स्यात् (न)।-
अथ जनस्थानस्थितानां द्रव्यनिचयानां परिचयात् अनावेदितमपि अनन्यसाधारणतया तदेतदिति प्रत्यभिज्ञापयति इत्यभिप्रेत्याह, पश्यामि इति।-पूर्वं भूतः, (सुप्सुपेति समासः) , यद्वा-पूर्वस्मिन् काले भूतः (राजदन्तादिवत्वात् परनिपातः) खरस्यराक्षसविशेषस्य आलयो यस्मिन् तथाविधं, जनस्थानं पश्यामि, अरण्यान्याश्चैतस्या अधुनाऽपि एतादृगेव भीमाकारकत्वं यत् तेषां रसक्षसकण्टकानां समूलमुन्मूलनेऽपि सर्वथैव तथाविधं भीत्यावहत्वं नापसरतीति भावः। अतः पूरर्वसन् पूर्वकालिकान्, वृत्तान्तान् उदन्तान्, प्रत्यक्षानिव अक्षमिन्द्रियम्प्रतिगताः प्रत्यक्षाः (गतिसमासः) तानिव साक्षादृश्यमानानिवेत्यर्थः, अनुभवामि प्रतीतिपथं पातयामि, साक्षात्करोमीति समुदितार्थः, (तेषां तेषामतीतविषयाणामिदानीं समुद्बोधकवशात् तत्सजातीयवस्तुसन्दर्शनाच्च स्मृत्युदयात् प्रत्यक्षदृश्यमानत्वमित्युत्प्रेक्षा तथा क्रिययोः एकस्मिन् कर्तरि रामेऽन्वयात् दीपकालङ्कारः, अपि च भूतविषयाणां प्रत्यक्षायमाणत्वेन निर्देशात् भाविकालङ्कारध्वनिः, एताभ्यां सङ्कीर्येते।- ‘अप्रस्तुतप्रस्तुतयोः दीपकन्तु निगद्यते। अथ कारकमेकं स्यादनेकासु क्रियासु चेत्॥’ इति साहित्यदर्पणे )। पथ्यावक्त्रं वृत्तम्॥१७॥
त्वया सह निवत्स्यामि वनेषु मधुगन्धिषु।
इति हा रमते सीता स्नेहस्तस्याः स तादृशः॥१८॥
(न) सर्वथेत्यादि।- सर्वैरेव प्रकारैः, स्वच्छन्दानुवर्तनं विनैव आत्मनः तत्तत् दर्शनोत्सुक्यातिशयसत्त्वादित्यर्थः। प्रियारामेति। आ विशेषेण रम्यते अस्मिन् इत्याराम उपवनम् (आरमतेः घञि रूपम्) प्रियः आरामो यस्याः सा तथोक्ता वनदर्शनोत्सुका इत्यर्थः। पक्षान्तरे-आरामप्रिया, (बहुव्रीहौ प्रियशब्दस्य पाक्षिकपरनिपातदर्शनादिति ध्येयम्)। ( ‘आरामः स्यादुपवनं कृत्तिमं वनमेव यत्’ इत्यमरः) ; अत्र लक्षणतया वनमात्रपरत्वमवधेयम्। यद्वा,-प्रियः आरामः (भावे घञ्) आरमणं यस्याः तथाविधा। एतानि तानि-तया सीतया सह मया प्रीत्या अनुभूतपूर्वाणि, सा हि मे महारण्यवासप्रियसखी आसीदित्याशयः। कान्ताराणि महाऽरण्यानि, ( ‘कान्तारोऽस्त्री महारण्ये विले दुर्गमवर्त्मनि’ इति मेदिनी)। अतः परम्-एभ्यः अधिकं, किं-वस्तु, भयानकं द्स्यात् ?-दुःसहदुःखावहत्वादित्यर्थः सीताविरहितया जनस्थानप्रवेशस्य नितरामेव मर्मस्पृक्त्वमत एव सीतां विना अद्य सकलमेव भीषणं दुःखास्पदमिति भावः। यासु यासु हि वनस्थलीषु पुरा सीतया लक्ष्मणेन च सहाऽहमल्कशं महामोदेन च सार्धमनिशं बम्भ्रमितवान्, कथमिदानीं तद्विनाकृतः असहायः सन् तासु तासु भ्रमिष्यामीति महादुःखकरमेतदिति तात्पर्यम्।
तदीयामकल्मषामप्रार्थितोपनतां प्रत्यर्पणशालेशनिर्मुक्ताञ्च प्रीतिं प्रदर्शयितुं स्वसहवासप्रणयित्वं प्रस्तौति, त्वयेति।-अहं त्वया सह मधुगन्धिषु (मधुनः गन्धः लेशः येषु ईषन्मधुगन्धविशिष्टेषु त्यर्थः ( ‘गन्धो गन्धकः आमोदे लेशे सम्बन्धगर्वयीः’ इति विश्वोक्तेः) ‘अल्पाख्यानम्’ (५।४।१३६पा०) इति इदन्ताऽऽदेशः। ‘प्रचुरमधुविशिष्टार्थत्वें‘तु मधूनः पुष्परसस्य बहुलगन्धः एषु, इति मत्वर्थीय इनिः ‘भूमिनिन्दाप्रशंसासु‘इत्युक्तेः) विविधवनप्रसूनसुशोभितनेषु निवत्स्यामि अवस्थास्ये, न मे राज्यादिसुखेषु प्रयोजनमिति भावः, इति सचिन्तं सौत्सुक्यञ्च उक्तेत्यर्थः, न मे राज्यादिसुखेषु प्रयोजनमिति भावः, ति सचिन्तं सौत्सुक्यञ्च उक्तेत्यर्थः, हा शोकावेगसूचकध्वनौ, सीता रमते सततम् आनन्दं प्रकाशितवती, दोहददशायान्तु सुतरामेवेत्यर्थः। (कारणस्य कार्याव्यवहितपूर्वसत्वस्यापेक्षितत्वात् रामसहकृतवनवासानन्तरमेव कार्यभूतसीतारमणं युक्तम्, अत्र तु तथाविधपौर्वापर्यविपर्ययदर्शनात् कार्यहेत्वोः पौर्वापर्यात्ययरूपातिशयोक्त्यलङ्कारः चिन्तनीयः। अत्र क्वचित् ‘इति वारमतीवासौ’ एवं पठ्यते ; तदर्थस्तु पूर्ववत्, परं ‘व्याङ्परिभ्यो रमः’ (१।३।८३ पा०) इति परस्मैपदम्। ‘इति हारमतैवासौ’ पाते तु- ‘ह’ शब्दयोगात् ‘हशश्चतोर्लङ् च ‘(३।२।११६ पा०) इति लङ् विशेषस्त्वेवम्।) तदनुरागस्याकृत्रिमत्वमनुपमत्वञ्च व्यक्तीकरोति स्नेह इति।-तस्याः

स स्नेहः मयि अहिता निरतिशया अनन्यसाधारणी च प्रीतिसादृशः तथैव आसीत् इति शेषः। मदेकमुखा सीता आसीदितिभावः। यद्वा, स तु तादृशः, स इव आसीत्, तस्य सदृशं किमपि इह जगति नास्तीति तात्पर्यम्। तत्सदृशस्य वस्त्वन्तरस्यासत्वात् कैरपि सुभगैः पुरा तज्जातीयसुखस्यानास्वादितत्वादित्याशयः। ( ‘हृदयन्त्वेव जानाति प्रीतियोगं परस्परम्’ इत्यादि वक्ष्यमाणवचसा तस्य परिच्छेदातीतत्वं गम्यते। अत्र सीतास्नेहस्यैकस्यैव वस्तुनः उपमानोपमेयत्वपरिकल्पनात् अनन्वयालङ्कारः ; ‘उपमानोपमेयत्वमेकस्यैव त्वनन्वयः‘इति साहित्यदर्पणात् ; तेन च सीतास्नेहस्यालौकित्वमसाधारणत्वञ्च व्यज्यते, इत्यलङ्कारेण वस्तुध्वनिरिति ध्येयम्। अपि चात्र कारणभूतस्य सीतायास्तादृशस्नेहस्य तथाविधवनवासरमणादिकार्यं प्रति समर्थकत्वेनोपन्यासात्, कारणेन कैर्यसमर्थनरूपोऽर्थान्तरन्यासोऽलङ्कारः, एतयोः अन्योऽन्यनैरपेक्ष्येणैकत्रावस्थानात् संसृष्टिः वेदितव्या)॥१८॥
अकिञ्चिदपि कुर्वाणः सौख्यैर्दुःखान्यपोहति।
तत् तस्य किमपि द्रव्यं यो हि यस्य प्रियो जनः॥१९॥
कथं हि सा धीरा जानकी तथाविधेषु मधुगन्धिषु वनेषु अभीक्ष्णं दोहदवती आसीत् ? कथं वा किञ्चिदपि अकुर्वाणे, प्रत्युताविषह्यदुःखदायके अतीवदारुणनिष्कृपे त्वयि इत्थं प्रणयिनी आसीत् ? इत्याक्षेपे, तस्याः मुग्धायाः ओतुकस्नेहवत्वं, दर्शनमात्रादेवामीषां, तस्याः व्यलीकशतापहरणात् तेषु तेषु मयि च अकपटनिरतिशयस्नेहवत्वमित्यभिधाति, अकिञ्चिदिति।-अकिञ्चिदपि कुर्वाणः किमपि प्रीतिकरं कर्म अकुर्वन्नपि प्रियो जनः इति शेषः, (यद्यप्यत्र क्रियया सह नञः साक्षादन्वितत्वेन प्रसज्यप्रतिषेधत्वात्, तेन नञा सार्धं तत्पुरुषसमासः अयुक्तः, पर्युदासेनेव तत्समाशस्येष्टत्वादिति मन्यते, तथापि, कुत्रचित्, अश्राद्धभोजी असूर्यम्पश्या अपुनर्ज्ञयाः शलि=्लका इत्यादिवत् स्थलविशेषेषु तस्य पर्युदासत्वमङ्गीकृत्य तेन साकं समासोऽपि अङ्गीकृत आचार्यैरिति ; तथाहि, यथा अश्राद्धभोजी इत्यत्र भोजनरूपक्रियया सञोऽन्वयमस्वीकृत्य कर्तरि णिनेः प्रयोगात् कर्त्रंशेनैवान्वयोऽभिमततया स्वीकृतः, तथा च न प्रोक्तदोषावकाशः ; तद्वदिहापि अकिञ्चिदपि कर्वाणः इत्यत्र कर्तरि अपिकरोतेः शानज्विधानदर्शनात् तत् कर्तरि एव तदन्वयलाभात् तस्य किञ्चिदुपकृति कर्तुः भिन्नात् जनात् इत्यर्थपरत्वेन तत्र न कापि समासान••ेत्तिः न वा अविमृष्टविधेयांशदोषावकाशः इति केचित्। नात्र अभवन्मरसम्बन्धदोषस्य अवसरः, तस्य हि सर्ववाक्यार्थगतत्वेन प्रायशः सम्भवात् तत्सत्वे तु सर्ववाक्यार्थस्य झटिति बोधानुदयात्
विधेयाविमर्शदोषसत्त्वदशायान्तु यदेवाविसृष्टं भवति तस्यैव दुष्टत्वात्, अत्र तु नञः विशेषणत्वेनान्विततया गुणीभावात् अविसृष्टविधेयांशरूपत्वमेव, तदुद्धारोपायस्तु प्रदर्शित इति स्मृतम्)। सौख्यैः सुखसमूहैः दर्शनस्पर्शनसम्भाषणमात्रात्समापतितैरित्यर्थः, दुःखानि शरीरिभिरपरिहार्यान् शोकसन्तानान् अपोहति, नाशयति। प्रियजनानामेवं हि सम्मोहिका अन्तर्निगूढा प्रीतिरासाद्यते, यत् तैः कदाऽपि किमपि अकुर्वद्भिरपि नेत्रमोहनैः तदीयप्रीतिदर्शनैः प्रियजनाः नितराम् अनुरज्यन्ति इत्याशयः।
शम्बूकः।तदलमेभिर्दुरासदैह।अथैतानि मदकलमयूरकण्ठकोमलच्छविभिः अवकीर्णानि पर्वतैः अविरलनिविष्टनीलबहुलच्छाय-तरुण-तरुषण्ड-मण्डितानि असम्भ्रान्तविविधमृगयूथानि पश्यतु महानुभावः प्रशान्तगम्भीराणि मध्यमारण्यकानि (प)।-
एतदेव विशदीकृत्य उपपादयति, तदिति।-यो हि यस्य प्रियो वल्लभो जनः भवतीत्यर्थः, तत् तथाभूतः स्निग्धः जनः (विधेयप्राधान्यात् क्लीबत्वम्) तस्य अपोहनीयदुःखवतः नितरां प्रेमवतः जनस्य इत्यर्थः, किमपि द्रव्यं कश्चिदनिर्वचनीयः पदार्थः भवति, कथम्भूतः भवतीति वचसा विवेचयितुं नशक्यते इत्यभिप्रायः। सान्निध्यमात्रेणैवालौकिकसुखसम्भवात् प्रियजनस्य किञ्चित्कारलेशशून्यस्यापि मे द्दुःखनिवर्तकसन्निधिमात्रमेत्य वराकी जानकी वनवासजनितासीमदुःखसन्ततिं कदापि कथमपि मनसि नाजीगणत्, अवाक्प्रसरमखिलं विषेहे इति तु तात्पर्यम्। अतः निखिलविपत्पातहेतुः तस्याः मया सार्धं कान्तारागमनदोहदमपि तद्धृदिस्थम तस्यांं युक्तमेवेति सन्दर्भसङ्क्षेपः। (अत्राप्रस्तुतात् प्रियसामान्यात् प्रस्तुतस्य सीतारूपप्रीतिकरस्य वस्तुनः प्रतीतेः अप्रस्तुतप्रशंसालङ्कारः। अपि चात्र कारणभूतस्य अनिर्वचनीयद्रव्यभूतस्य प्रियवस्तुनः, तद्दर्शनसमुत्थसुखप्रवाहेण दुःखसमूहनाशरूपस्य कार्यस्य समर्थकत्वेनोपन्यासात् कारणेन कार्यसमर्थनरूपोऽर्थान्तरन्यासोऽलङ्कारः, एतयोः परस्परसापेक्ष्येण संस्थितेः सङ्करः)॥१९॥
(प) अथ रामस्य अभावनीयामुत्कण्ठमालोक्य सा च दण्डकारण्योपान्तस्थगम्भीरारण्यस्य कठोरतासन्दर्शनजनितेति बुद्धापुनस्तदुपशमार्थङ्कठोरतां परित्यज्य जनस्थानसमध्यमारण्यस्य स्निग्धत्वं वर्ण्यते, तदिति। तत् -तस्मात्, एभिः,-दुःखमासाद्यते एभिरित दुरासैर्दुःखोत्पादकैर्जीवानामातपक्लान्त्यादिसूचकैर्वनविवरणैरित्यर्थः भीषणतया दुष्प्रेक्षणीयैरिति यावत्, अलं-प्रयोजनं नास्ति। (व्यर्थकालमव्ययशब्दयोगात् तृतीया, समर्थार्थकतद्योगे तु चतुर्थी भवति) ( ‘अलं भूषणपर्याप्तिशक्तिवारणवाचकम्’ इत्यमरः)। अथ पुनर्वाक्यारम्भे। पश्यतु महानुभावः एतानि प्रशान्तगम्भीराणि मध्यमारण्यानि। प्रशान्तत्वं गम्भीरत्वञ्च ख्यापयति, मेदिति।- मदेन हर्षातिरेकेण कलाः येषाम् अव्यक्तमधुरं केकारवं कुर्वन्तः इति यावत्, ये मयूरास्तेषां परमानन्दप्रफुल्लानामित्यर्थः ये कण्ठास्तद्वत् कोमला पेशलतया मनोमुग्धकारिणी इति यावत्, छविः कान्तिर्येषां तैस्तथोक्तैः पर्वतैः अभ्यन्तरारन्यावच्छेदेन सुभगैः (पर्यन्तैः इति पाठे-पर्यन्तैः परिसरैः मध्यमारण्यस्येति शेषः)। जनस्थानोपान्तवनस्य अतीव भयावहत्वेऽपि दूरत एव परमरमणीयतया तस्याभासमानत्वात् इयमुक्तिः, मध्यमारण्यस्यैव आरण्यकेः रमणीयविविधविहङ्गमैश्चाध्युषितत्वात् सुषमातिसयवत्वं वेदितव्यम्। अवकीर्णानि-सङ्कुलानि। अविरलेत्यादि।-तथा अविरलं निविडं यथा तथा निविष्टाः स्थिताः अत एव नीलेन बहुला गाढश्यामाः छायाः येषां तैः ; एवम्भूता तरुणाः नवीनाः समधिकवीर्यादिवत्वात् मनोहराः तरवः पादपाः तेषां षण्डानि समूहाः ( ‘षण्डं पद्मादिसङ्घाते न स्त्री स्यात् गोपतौ पुमान् ‘इति मेदिनी। ‘पद्मादि’ इत्यादिशब्दात् वैक्षादेः परिग्रहः) तैर्मण्डितानि भूषितानि, तथा असम्भ्रान्तानि भयादिरहितत्वात् स्वच्छन्दचराणि विविधानां मरगाणां पशुनां यूथानि येषु तानि तथोक्तानि। प्रशान्तगम्भीराणि-प्रशान्तानि हिंसरकसङ्घातसञ्चारणाद्यभावात् अनुद्वेगकराणि, गमदभीराणि विशालतरुषण्डमण्डितत्वात् सुविस्तृतत्वाच्च तरसा विस्मयसम्भ्रमकारिणि, मध्यमारण्यकानि-जनस्थानस्य मध्यभूमुभागस्थितानि विस्मयकानि विस्तृतविपिनानि, तदभ्यर्णोपान्तारण्यमेव नितरां भीषयते हिंस्रकपरिपूर्णत्वात्, तस्य तु तथात्वाभावात् सौम्यदर्शनत्वं वेदितव्यम्।
इह समदशकुन्ताक्रान्तवानीरवीरुत्-
प्रसवसुरभिशीतस्वच्छतोया वहन्ति।
फलभर-परिणाम-श्याम-जम्बीनिकुञ्च-
स्खलन-मुखर-भूरि-स्रोतसो निर्झरिण्यः॥२०॥
अथ विषादमलीमसं राघवस्य मानसं प्रीणयितुमाह, इहेति।-इह अस्मिन् मध्यमारण्यभूमिभागे, समदैः यौवनोद्दामजनितमदातिरेकात् सततपुलकितैः शकुन्तैः विहङ्गमैः आक्रान्ताः अध्युषिताः अत एवानारतं व्याधूताश्चेति भावः, या वानीरवीरुधः वेतसलतिकाः तासां प्रसवैः मनोहरप्रसूनैः सपदि शकुन्ताक्रमणात् अनारतमेव वृन्तच्युतैः इत्यर्थः, सुरभीणि सुरभीकृतानि शीतानि शीतलानि स्वच्छानि निर्मलानि तोयानि सलिललानि यासां तथाविधाः। तथा फलभराणां फलसमूहानां परिणामात् परिपाकाद्धेतोः श्यामाःश्यामवर्णाः, यद्वा फलभरेण स्तवकपूर्णप्रसवभारावनम्रतया इति भावः, परिणामाः परिणामवन्तः ईषदवनताः अत एव वेपमानाश्चेत्यर्थः, ये श्यामजम्बीनिकुञ्जाः श्यामायमानजम्बूलतिकापिहितोदराः गर्भगृहाः इति यावत् ; येभ्यः स्खलनेन पतनेन मुखराणि शब्दायमानानि भूरीणि स्रोतांसि बहवः प्रभावा यासां तास्तथोक्ताः, निर्झरिण्यो गिरिणद्यो वहन्ति गच्छन्ति। फलानां परिणामः कुञ्चानां श्यामत्वे फलानां पतने च हेतुः। (अत्र स्वभाविक्त्यलङ्कारः)। मालिनी वृत्तम्॥२०॥
अपि च।- दधति कुहरभाजामत्र भल्लूकयूनाम्
अनुरसितगुरूणि स्त्यानमम्बूकतानि।
शिशिरकटुकषायः स्त्यायते शल्लकीनाम्
इभदलितवीकिर्णग्रन्थिनिष्यन्दगन्धः॥२१॥
कुत्रचिच्चैतस्य मध्यमारण्यस्य हिंस्रकभूयिष्ठतया तद्गतप्रतिध्वानैः भिष्मतां, वन्यकिञ्जरोपसेविततया च मनुजानां स्वच्छन्दसञ्चारराहित्यं स्थाण्ववशेषपादपानाञ्च निर्यासगन्धैः मृदुमधुरामोदकारित्वञ्चोपवर्णयितुं प्रस्तौति, दधतीति।-अत्र मध्यमारण्यकोपान्तभूविभागेषु कुहरभाजां गिरिगह्वरस्थितानां भल्लूकयूनां तरुणभल्लूकानाम्, अनुरसितेन गर्जनाव्यवहितोत्तरं जायमानेन प्रतिध्वनिना गुरुणिप्रतिशब्ददीर्घाणि अम्बूकृतानां सनिष्ठीवध्वनयः, (अम्बूकृतं सनिष्ठीवम्’ इत्यमरः)। स्त्यानं वृद्धि दधति। ( ‘स्त्यानं स्निग्धे प्रतिध्वाने घनत्वालस्ययोरपि’ ति विश्वः)। भल्लूका हि शौर्यादिवशात् ज्वरादिकाले वा स्वभावत एव निष्ठीवनसहितं ध्वनिं कुर्वन्ति। स तु ध्वनिः अनुरणसंहायकमेत्य वृद्धि गत्वा नितरां पथिकमनांसि भीषयते इति भावः। अपरतश्च मध्यमारण्यकस्य जगयूथसञ्चारभयावहत्वञ्चोपपादयति, शिशिरेत्यादि।-तथा शल्लकीनां रजभक्ष्यलताविशेषाणां ( ‘गन्धिनी रजभक्ष्या तु सुवहा सुरभी रसा। महेरुणा कन्दुरुकी शल्लकी हादिनीति च‘इत्यमरः)। शिशिरः शीतलः कटुस्तीव्रः कषायः कषायरसोद्गारी सुरभिश्च, ( ‘कटुतिक्तकषायास्तु सौरभे च प्रकीर्तिताः’ इति हलायुधः)। इभैर्हस्तिभिर्मदस्राविभिरित्यर्थः, ( ‘दन्ती’ इत्याद्यारभ्य ‘दम्भः परितो विक्षिप्ताश्च ये ग्रन्थयः पर्वाणि तेषां निष्यन्दस्य निस्रवस्य रसक्षरणस्येत्यर्थः, गन्धः स्त्यायते वर्ध्यते। इभमदगन्धैर्मिश्रितः सन् द्विगिणीभूय परितः प्रसरतीति भावः। एतदपि रामस्य सीतावियोगविधुराशयस्य मनःप्रसादनार्थं वर्णितः। विस्मायकवस्तुवर्णनाश्रवणसमकालं हि प्रायशः मानसी व्यथा कियञ्चोपशाम्यतीति प्रसिद्धिः। (अत्रोऽपि स्वभाविक्त्यलङ्कारः)। मालिनी वैत्तम्॥२१॥
रामः।(सबाष्पस्तम्भम्) भद्र शिवास्ते पन्थानो देवयानं प्रतिपद्यस्व पुण्येभ्यो लोकेभ्यः।(फ)
शम्बूकः।यावत् पुराणब्रह्मवादिनमगस्त्यमृषिमभिवाद्य शाश्वतं पदमनुप्रविशामि।(ब)
(इति निष्क्रान्तः)
(फ) सबाष्पस्तम्भमिति।-बाष्पाणामश्रूणां सीतावियोगजनितनामित्यर्थः, स्तम्भः स्तम्भनं कथञ्चित् प्रियजसंलापजनितेन हर्षेण उपशमीकरणं तेन सह वर्तमानं यथा तथा। रामस्य तु सीताविरहशोकावेगः तत्तद्दृष्टवन्यवस्तुसन्दर्शनात् एभिरपि शम्बूकवचनैर्न उपशमितः, अपि एकाग्रतया वर्धित एवेति स कथञ्चिद्बाष्पं स्तम्भयित्वा सम्बूक विसृजति, शिवा इति।-ते तव पन्थानः शिवाः सुखजनकाः सन्त्वितिशेषः, पुण्येभ्यः पवित्रेभ्यो लोकेभ्यः भुवनेभ्य पुण्यान् लोकान् गन्तुमित्यर्थः ( ‘क्रियार्थोपपदस् च कर्मणि स्थानिनः’ (२।३।१४ पा०) इति सूत्रेण चतुर्थी)। ( ‘देवयानाः’ इति पाठान्तरं दृश्यते, तदर्थस्तु ्रयाणोपयोगिनः शुभाः सुखाश्च पन्थानः ते सन्तु इति, ते च पन्थानः ‘अग्निर्ज्योतिरहः शुक्लः षण्मासा उत्तरायणम्‘इति विविधाः उपदिष्टाः। अथवा देवयानं देवविमानं भगवत्करकमलसंस्पर्शजनितपुण्यसन्ततिविपाकवशेन समुदीयमानं, प्रतिपद्यश्व पावनलोकगमनार्थं आरोहेत्यर्थः। यद्वा देवयानं ज्योतिष्मता वर्त्मना अर्चिरादिमार्गेणेति यावत् हिरण्यगर्भलोकगमनमित्यर्थः, सारूप्यादिमोक्षावाप्तये प्राप्नुहि, ब्रह्मानन्दसहोदरं मोक्षं भजेति भावः। तद्गमनप्रकारो यथा छान्दोग्ये- ‘मामेभ्यः संवत्सरं संवत्सरादायित्यम् आदित्याच्चन्द्रमसं चन्द्रमसो विद्युतं तत्पुरुषो मानवः स एनां गमयत्येष देवयानः पन्था इति’ । इति।) यद्यपि करतादिषु शुद्रस्य तपस्यधिकाराभावात् नैतादृशः फललाभः सम्भवतीति शङ्क्यते, तथाऽपि भगवद्धस्तस्य महिमभूयस्त्वादेवमुद्भूतमित्यूहनीयम्।
(ब) पुराणेत्यादि।-यावदवधारणे। ब्रह्मवादिषु वेदोपदेष्टृषु तपोधनेषु पुराणं प्राचीनं सतामपि पूजितमित्यर्थः, तस्य अतीव ब्रह्मपराुणोपासकेषु वृद्धत्वात् इति भावः। यद्वा-पुराणः पुरातनोऽसौ ब्रह्मवादी वेदतत्वोपदेष्टा तमित्यर्थः। अगस्त्यमृषिं-तपोधनम्, अभुवाद्य-सत्कृत्य वन्दित्वा। शाश्वतं-शश्वद्भवं क्षयरहितमपुनरावर्तनीयं, पदं स्थानं ब्रह्मपदमिति यावत्, देवीपुराणमेतस्य पतनराहित्यमावेदयति। तथा हि,- ‘सत्यस्तु सप्तमो लोको ह्यपुनर्भववासिनाम्। ब्रह्मलोकः समाख्यातो ह्यप्रतीघातलक्षणः‘॥ इति। अनुप्रविशामि-अनुगच्छामि, पुज्यानां पूजाव्यतिक्रमे श्रेयोलाभस्य प्रत्यूहभूतत्वादित्याशयः।
रामः।एतत् तदेव हि वनं पुनरद्य दृष्टम्
यस्मिन्नभूम चिरमेव पुरा वसन्तः।
आरण्यकाश्च गृहिणश्च रताः स्वधर्मे
सांसारिकेषु च सुखेषु वयं रसज्ञाः॥२२॥
अथेदानीं भगवान् रघुमणिः सुदुःसहं तादृशं वनवासदुःखनिवहमपि संस्मृत्य वनीभूत्वाऽपि गृही भवन् सीतया सह कितया सुखेन कालं निनायेति विचिन्त्याह, एतदिति।-तदेव प्रियया सह पूर्वं सुखेनाध्युषितं तया विना भृषं पुनर्दुःखकरमित्यर्थः, एतद्वनम् अद्य पुनः दृष्टं बहोः कालात् परं नयनपथं समागतमित्यर्थः। यस्मिन् वने पुरा पूर्वं चरमेव चतुर्दशसमाः व्याप्य वयं सीता लक्ष्मणः अहञ्चेत्यर्थः, वनस्तः कृतनिवासा अत एव स्वधर्मे क्षत्रोचिते रता वनिनामसकलमाचारमनुपालयन्तः गृहिणश्च गृहस्थाश्च आरण्यका वानप्रस्थाश्च सन्तः सांसारिकेषु गृहाश्रमसमुचितेषु एकदैव मनुष्यजन्मलभ्येषु सर्वेषु सुखेषु इत्यर्थः, रसज्ञा अभूम आस्वादज्ञा भूताः। ( ‘शृङ्गारादौ बले वीर्ये सुवर्णे विषशिक्तयोः। आस्वादे च रसं प्राहुः’ इति शब्दार्णवः।) प्रकृते वनवासिनः अभवन्तः अपि वयं सीतया सह तासु तासु वनस्थलीषु सुचिर विहरन्तः गृहिणां यावद्भोगसाधनमुपभुञ्जानाः अविदितगतयमाः चिराय सुखेनानुपमेन कालं यापिवन्तः। अत्रास्माकं सुखभोगानां पुरा काष्ठा जाता इति तु सङ्क्षेपः। पितुराज्ञया अरन्यनिषेवणात् वनित्वं, सीतया सह गृहस्थोचितसुखसन्तानोपभोगाच्च गृहित्वमवधेयम्। अतः कारणभेदात् समुपजायमानयोः विरुद्धयोरपि आश्रमयोरेकत्रावस्थानं सङ्गच्छते इति वेदितव्यम्। गृहस्थवनस्थाश्रममधिकृत्याह देवीपुराणम्,- ‘पञ्चभिश्च महायज्ञैः श्रद्दधानो यजेदिह। देवतातिथिशिष्टाशी नियतो वेदकर्मसु॥‘इत्यादि। पञ्चमहायज्ञाश्च स्वाध्याग्निहोत्रातिथिपूजनपितृतर्पणबलिकर्मरूपाः। ‘भूमौ मूलफलाशित्व स्वाध्यायस्तप एव च। संविभागो यथान्यायं धर्मोऽयं वनवासिनः॥‘इत्यादि च। वसन्तिलकं वृत्तम्॥२२॥
अपि च।- एते त एव गिरयो विरुवन्मयूरा-
स्तान्येव मत्तहरिणानि वनस्थलानि।
आमञ्जुवञ्जुललतानि च तान्यमूनि
नीरन्ध्रनीलनिचुलानि सरित्तटानि॥२३॥

निसर्गशोभाऽऽकरीभुतानां तासां हि चनस्थलीनां कियत् मानसिन्मादकरत्वमासीत्, ससीतैरस्माभिरुपभुक्तासु स्वभावलीलालास्यभूमिषु तासु च मत्तहरिणाः विश्रामजसुखोपभुक्तये निचुललतिकाकुञ्जं निर्भयमतिशय्य रोमन्थायमानाः सीतया कथं हि सस्नेहमालोकिताः ? इति अनुध्यायन् रघुमणिः सगद्गदं पुनरभिधत्ते, त इति ,-ते एव पूर्वपरिचिता इत्यर्थः, पुरा सीतया सार्धं मया सूचितंसुखमध्युषिताः इति यावत्, विरुवन्तः सुमधुरं केकारवं कुर्वन्तः मयूराः बर्हिणः येषु तथाविधाः सुमधुरकलालापिकलापिशालिनः इति यावत्, एते पुरतः दृश्यमानाः गिरयः पर्वताः ; तान्येव सीतया पूर्वदृष्टानीत्यर्थः, मत्ताः मदातिरेकात् अभिवातं धावन्तः अत एव प्रफुल्लाश्चेत्यर्थः, हरिणा एषु तानि तथोक्तानि, ( ‘वञ्जुलः पुंसि तिनिशे वेतसाशोकयोरपि’ इति मेदिनी) नीरन्ध्रा निरवकाशा अविरलनिविष्टा इति यावत्, नीला श्यामवर्णाअनूपप्रदेशजायमानतया अतिसरसकिसलयोपशोभिताः इत्यर्थः, निचुला स्थलवेतसलतिका येषु तानि तथोक्तानि सरितस्तटानि ; सर्वत्र सन्तीति क्रियया अन्वयः। ( ‘वानीरे कविभेदे स्यान्निचुलः स्थलवेतसे’ इति शब्दार्णवः)। (अत्र क्रियापदस्याध्वाहार्यत्वेनान्वयात् न्यूनपदत्वदोषः नाशङ्कनीयः, प्राचीनैरालङ्कारिकाचार्यैः क्रियापदस्याध्याहारादिस्थले तथाविधदोषस्यानङ्गीकारादिति विभावनीयम्। अत्र प्रस्तुतानां गिरिवनादिपदार्थसङ्घानाम् एकेन क्रियारूपधर्मेणान्वयात् प्रस्तुतपदार्थैकधर्म्याभिसम्बन्धरूपः तुल्ययोगितालङ्कारः।- ‘पदार्थानां प्रस्तुतानामन्येषाञ्च यदा भवेत्। एकधर्माभिसम्बन्धः स्यात् तदा तुल्ययोगिता॥’ इति दर्पणात्)। वसन्ततिलकं वृत्तम्॥२३॥
मेघमालेव यश्चायमारादपि विभाव्यते।
गिरिः प्रस्रवणः सोऽयं यत्र गोदावरी नदी॥२४॥
जनस्थानोपान्तवर्तिनः नियतवर्षुककादम्बिनीभिः सततसमुपसेविततया मेघमालामयस्येव दूरतः भासमानस्य गोदावरीजन्मभुवः प्रस्रवणगिरेः उपान्तभूमौ सीतया सहात्मनः विरहणमुपस्मृत्य इदानीं विसृष्टसीततया अभीक्ष्णं विलपन्नाह, मेघमालेवेत्यादि। -अयं पुरतः दृश्यमानः यः मेघमालेव कदम्बिनीव आरादपि दूरादपि ( ‘आराद्दूरसमीपयोः’ इत्यमरः) विभाव्यते पर्वतत्वेन प्रतीयते, सोऽयं प्रस्रवणो नाम गिरिः पर्वतविशेषः, इति वेदितव्यः। यत्र पर्वतापान्तभूमौ इत्यर्थः, इयं गोदावरी नाम नदी प्रवहतीति शेषः, अस्यैव पाददेशप्रवाहिणी इयमवघातव्या इति भावः। अत्युुन्नततया अस्यैव गिरेः सजलजलदपङ्क्तिरिव अतिदूरात् तथाविधप्रतीयमानत्विमत्यवधेयम्। (अत्रोपमाऽलङ्कारः स्फुट एव। अत्र चोपमानोपमेयभावे लिङ्गव्यत्यासदर्शनात् ‘सुधेव धवलश्चन्द्रः’ इत्यादिवत् भग्नप्रकमतादोषो नाशङ्कनीयः ; उपमानोपमेयगतसाधारणधर्मस्यान्यथाभावादर्शनात् मेघमालेत्यस्याजहल्लिङ्गतया लिङ्गविभेदेऽपि नोक्तदोषावसरः। ‘अयम्’ इति पदस्य वारद्वयं प्रयोगात् पुनरुक्तिदोषस्तु अस्त्येव इति विभावनीयम्)। पथ्यावक्त्रं वृत्तम्॥२४॥
अस्यैवासीत् महति शिखरे गृध्रराजस्य वास-
स्तस्याधस्ताद् वयमपि रतास्तेषु पर्णोटजेषु।
गोदावर्याः पयसि विनतश्यामलानोकहश्री-
रन्तः कूजन् मुखरशकुनो यत्र रम्योवनान्तः॥२५॥
तस्यैव शैलम्याधस्तात् सुमधुरारादिभिः विविधैः विहङ्गमैरध्युषिते तस्मिन्नेव वनान्ते रम्यां पर्णशालां विरचय्य सीतया सहाहं सुचिरं सुखमुषित्वा तत्पर्वतमधिशयानेन परमोपकारिणा पितृसुहृदा जटायुषा सस्नेहं निरीक्ष्यमाणः कालम् अनैषं, गोदावर्याश्च नद्याः विमलं कलधौतधवलञ्च सलिलं भृषमवगाह्य सीता कामपि वनवासजां वेदनामननुभूय कियता हि सुखेन दिवसं यापितवती तत् तदेवेदानीं बहुधा विलप्याह राघवेन्द्रः, अस्यति। अस्यैव गिरेः प्रस्रवणस्येत्यर्थः, महति अत्युन्नते विशाले च, शिखरे शृङ्गे, ( ‘शिखरोऽस्त्री द्रुमाग्रेऽद्रिशृङ्गे पुलककक्षयोः’ इति मेदिनी)। गृध्राणां (दक्षिणात्यानां ‘शकुनि’ इति भाषा) राजा गृध्रराजः तस्य, ( ‘राजाहःसखिभ्यष्टच्’ (५।४।९१पा०) इति टच् समासान्तः) गरुडात्मजस्य पितृसखस्य अस्मत्पूजितस्य जटायुष इत्यर्थः, वासः वसतिरासीत्। तस्य तद्वासस्य तच्छिखरस्य वाधस्तान्निम्रप्रदेशे, तन्निम्नस्थेष्वित्यर्थः, (अधस्तादिति पदम् अधरशब्दादस्तातिप्रत्ययेन, अधरशब्दस्याधादेशेन च सिद्धम्) तेषु पूर्वाध्युषितेषु पर्णोटजेषु पर्णानाम् उटजेषु पर्णशालासु •त्र उटजशब्दस्यैव पर्णशालार्थकत्वेऽपि पुनः पर्णग्रहणं कुटीरस्य प्रचुरपर्णविरचितत्वविद्योतनार्थं, कुण्डलशब्दस्यैव कर्णभूषणार्थकत्वेऽपि श्रवणकुण्डलादिशब्द-प्रयोगवत्। )
वयमपि सीतारामलक्षम्णाः रताः अत्यासक्ताः सन्तः न्यवसामेति शेषः ; नियतसहजसौन्दर्यावलोकनतत्पराणामस्माकं पर्णावासेष्वपि अत्यासक्तिरासीदिति भावः। यत्र यस्मिन् प्रदेशे गोदावर्याः तन्नामधेयायाः सरितः पयसि जले विनतानां फलभरावनातां सललिलपर्यन्तपतितानामित्यर्थः, श्यामलानां श्यामैः पल्लवैर्विराजमानानामनोकहानां वृक्षाणां श्रीः शोभा यस्मिन् स तथोक्तः, ( ‘विनत’ इत्यत्र ‘वितत’ इति पाठे-विततानां पयसि प्तिबिम्बितानां श्यामलानाम् अनोकहानां श्रीः शोभा यस्मिन् सः तथोक्तः इत्येवार्थः। ‘अनोकहः’ इत्यस्य अनसः शकटस्य अकं गतिं हन्तीति व्युत्पत्तिलभ्योऽर्थः पर्यालोचनीयः, (अनस्’ अक’ हन्’ ङः। ‘अनोकहः कुटः सालः पलाशी दुद्रुमागमाः’ इत्यमरः)।
एकदेशान्वयस्य सर्वत्र साधुत्वाभावेऽपि ‘प्रतियोगिपदान्यद् यदन्यत् कारकादपि। वृत्तिशब्दैकदेशस्य सम्बन्धस्तेन नेष्यते॥‘इति नियमेन अत्र कारकेण पयसीत्यनेन वृत्तिशब्दैकदेशीभुतविनतशब्दस्यान्वयेऽपि न क्षक्षतिरिति सुधीभिर्भाव्यम् ) तथा मुखराः शब्दायमानाः शकुनाः पक्षिणः, ( ‘शकुन्तिपक्षिशकुनिशकुन्तशकुनद्विजाः’ इत्यमरः) यस्मिन् स तथोक्तः, अत एव अन्तर्मध्ये कूजन् प्रतिध्वनन्निव स्थित इत्यर्थः, (केचित्तु- ‘अन्तःकूजन्मुखरशकुनः’ इत्येकपदं मन्यमानाः अन्तः अब्यन्तरे कूजन्तः रुवन्तः मुखरशकुनाः गीतपराः पक्षिणः यत्र स तथोक्तः इत्येवं व्याचक्षते) रम्यः रमणीयः सदृश्यसुश्राव्यसुसेव्यत्वादिना मनोहर इत्यर्थः, वनान्तो वनस्वरूपम्। (अत्र अन्तशब्दः स्वरूपवाचकः, तथा च मेदिनी- ‘अन्तः स्वरूपे नाशे नाऽस्रत्री शेषे चान्तिके त्रिषु’ इति) दृश्यते इति शेषः। (अत्र कूजनस्य अप्राणिवनकर्तृकत्वासम्भवेऽपि अन्तःकूजन्निवेत्यर्थः वने कूजनकर्तृत्वस्य प्रतीयमानतया भावाभिमानिनी प्रतीयमाना क्रियोत्रेक्षा नामालङ्कारो बोध्यः)। मन्दाक्रान्ता वृत्तम्॥२५॥
आ; तदत्रैव सा पञ्चवटी; यत्रातिचरनिवासेन विविधविश्रम्भातिप्रसङ्गसाक्षिणः प्रदेशाः (भ) प्रियायाः प्रियसी च
(भ) पूर्वदृष्टदण्डकारण्यरामणीयकमधुना पुनरवलोकयन् भगवान् रामचन्द्रः स्थानसन्निकर्षेण सम्प्रति समुद्बोधितया पञ्चवटीप्रत्यभिज्ञया नितरां दूयमानो विलपति, आ इति।- आ इति प्रत्यभिज्ञानसूचकमव्ययं (‘आ प्रगृह्यं स्मृतौ वाक्ये’ इति मेदिनी) तत्-तदा, यद्येतदेव बहुतरप्रत्यभिज्ञानेन दण्डकारण्यमिति सुस्थितमित्यर्थः। औव -ेस्मिन्नेव प्रदेशे, यत्र-पञ्चवट्याम्, अतिचिरनिवासेन,-अतिचिरं बहुकालं व्याप्य यो निवासः तेन ; ( ‘अत्यन्तसंयोगे च ‘(२।१।२९पा०) इति द्वितीयया समासः) बहुकालावस्थानेनेत्यर्थः, यत्र हि लोकैर्बहुकालसमवस्थीयते कालेन तत्रत्यावस्था सुष्ठु परिज्ञाता भवेदिति तत्र विश्रम्भातिप्रसङ्गस्य सर्वथा सम्भव इत्याशयः। विविधेति-विश्रम्भेण कार्यान्तरप्रस्थितस्य लक्ष्मणस्य सत्वरप्रत्यावर्तनं लोकप्रचारविरहिते चात्र अपरस्य कस्यचिदागमनञ्चात्यन्तमसम्भवीति न कस्यापि दर्शनसम्भव इति विश्वासेन, ( ‘समौ विश्रम्भविश्वासौ‘इत्यमरः) ये अतिप्रसङ्गा लज्जासङ्कोचादिवर्जितविलक्षणप्रेमालापविहारादीनामत्यारूढयः अधिकसम्बन्धा इत्यर्थः, ते विश्रम्भातिप्रसङ्गाः, विविधानाम् अनेकप्रकाराणां विश्रम्भातिप्रसङ्गानां साक्षिणः साक्षाद्द्रष्टारः, आधारभुता इत्यर्थः, (साक्षीतिपदं ‘साक्षाद्रष्टरि सञ्ज्ञायाम्’ (५।२।९१पा०)इति इनि प्रत्ययेन निपातनात् सिद्धम्) प्रदेशाः,-स्थानानि सन्तीति शेषः।
वासन्ती नाम वनदेवता प्रतिवसति। तत् किमिदमापतितमद्य रामहतकस्य (म) सम्प्रति हि (य)-
चिरोद्वेगोम्भी प्रसृत इव तीव्रो विषरसः
कुतश्चित् संवेगान्निहित इव शल्यस्य शकलः।
व्रणो रूढग्रन्थिः स्फुटित इव हृन्मर्मणि पुन-
र्घनीभूतः शोको विकलयति सम्मूर्छयति च॥२६॥
(म) सहजं कृत्रिमं वा यदेव रामणीयकं प्रियजनसङ्गतस्य चेतसि नितराम् अननुभूतपूर्वमानन्दमुत्पादयति, काले तदेव प्रियजनविरहिणो दृष्टिपथमापतितमधिकतरं चेतो दुनोतीति नित्यसत्यायत्तो रघुमणिरपि प्रियाविरहितस्तांस्तान् सम्प्रत्यवलोकयन् नितरां दुःखितो विलपति तदिति। तत्-तस्मात्। आपतितम्-उपस्थितं, प्रियया सार्धं पूर्वं सानन्दमवलोकितानमेतेषां दर्शनं सम्प्रति तया विरहितस्य मे नितरामरुन्तुदं जातमिति समुदितार्थः।
(य) अरण्यवासकाले प्रिययासङ्गतो रघुनाथः पूर्णोटजस्थोऽपि यामेव दण्डकारण्यरमणीयतामवलोक्य वनवासजमपि क्लेशजातं विसस्मार, सम्प्रति तया विरहितोऽसौ तामेव रमणीयतामवलोक्य समुद्बोधितपूर्वस्मृतिरनुभूयमानां मर्मयातनां वक्ष्यमाणश्लोकेन विवृण्वन्नाह, सम्प्रति हीति।
चिरोद्वेगेति।-चिरादुद्वेगं हृदयदाहमारभते उत्पादयतीति चिरोद्वेगारम्भी, क्षिप्तकुक्कुरादिविषस्येव कालान्तरपरिणामीत्यर्थः, (देहलीदीपन्यायेन विशेषणमिदमुत्तरोत्तरेष्वपि वाक्येषु अन्वेति) प्रसूतः सर्वावयवेषु व्याप्तः तीव्रः अत्युग्रः विषरसः इव विषद्रवः इव। ( ‘रसो गन्धो रसः स्वादे तिक्रादौ विषरागयोः। शृङ्गारादौ द्रवे वीर्ये देहघात्वम्बुपारदे॥’ इति विश्वः) अत्र रसशब्देन विषगतः कश्चिदुत्कर्षो बोध्यः, तथा कुतश्चित् यस्मात् कस्मादपि स्थानादागत्येत्यर्थः, संवेगादतिवेगात् निहितः अन्तःप्रविष्टः शल्यस्य शङ्कोः तीक्ष्णाग्रस्य अस्त्रविशेषसदयेत्यर्थः, ( ‘वा पुंसि शल्यं शङ्कुर्ना’ इत्यमरः) शकलः इव खण्डः इव ( ‘भित्तं शकलखण्डे वा पुंसि’ इत्यमरः) तथा हृन्मर्मणि हृदेव मर्म हृन्मर्म तस्मिन् हृदयरूपजीवस्थाने, रूढग्रन्थिः जातसन्धिः, सन्नद्धमूलः इति यावत् ; पुनः स्फुटितः विदीर्णः व्रणः इव ईर्ममिव (व्रणोऽस्त्रियामीर्ममरुः क्लीबे’ इत्यमरः) शोकः प्रियाविरहजं दुःखं पुनर्घनीभूतः (अघनो घनः सम्पद्यमानो भूतः इति घनीभूतः इत्यभूततद्भावे च्विप्रत्ययः) कालवशेन नष्टप्रायोऽपि पञ्चवट्यादिबहुविधोद्दीपकवस्तुसन्दर्शनात् पुनः सान्द्रतामधिगतः सन् विकलयति व्याकुलीकरोति (विकलं करोति इति विकलयति ‘तत् करोति तदाचष्टे‘ग० इति णिच्) सम्मूर्छयति च सम्मोहयति च, मामिति शेषः। यथा तीव्रो हालाहलः कालक्रमेणान्तःशरीरं प्रसर्पंश्चेतो विकलयति, तथा मनसि विलीनप्रायोऽपि प्रियाविरहजः शोकोद्वेगः सम्प्रति सुचिरपरिचितानां वनगहनपर्वतादीनामवलोकनेन पुनः स्मृतिपथमारूढो नवीभूत इव मामतितरां विह्वलयतीति भावः। (अत्र केचित् द्वितीयपादे ‘निहित’ इत्यत्र ‘चलित’ इति पाठं मन्यमानाः व्याचक्षते-कुतश्चित् यस्मात् कस्माच्चित् संवेगात् सम्भ्रमादिजन्यात् सङ्घट्टनात् चलितः कम्पितः शल्यस्य अन्तःशरीरप्रविष्टस्येति भावः, शकलः खण्ड इवेति। अत्र एकस्मिन्नेव शोकरूपोपमेये विषशल्यव्रणरूपाणां बहूनाम् उपमानानां दर्शनात् मालोपमानामालङ्कारः स्फुटः एव ; तथा विकलनसम्मूर्छनरूपयोरुभयोरेव क्रिययोः शोकरूपैककर्तृकत्वाद्दीपकञ्चाप्यलङ्कारो बोध्यः)। शिखरिणी वृत्तम्॥२६॥
तथापि तान् पूर्वसुहृदो भूमिभागान् पश्यामि।(निरूप्य)
अहो अनवस्थितो भूमिसन्निवेशः (र)।तथा हि-(ल)
(र) ननु ‘प्रक्षालनाद्धि पङ्कस्य दूरादस्पर्शनं वरम्‘इति शोकोद्वेगहेतुभूतानामेतेषामवलोकनं यत्नतः परिहीयतामित्याह,तथापीति। तथापि-एतेषां भूभागानां शोकोद्दीपकत्वेऽपि। पूर्वसुहृदः,-पूर्वं सुहृद्वत् कृतप्रियाचतणाः ; एते हि पूर्वं नित्यसान्निध्यन बहुविधानुकूल्येन चास्माकं वनवासजमपि दुःखजातमपाकुर्वन्तः सुहृद्भूताः इति भावः। निरूप्य-इतस्ततो विशेषेणावलिक्य। अनवस्थितः,-विपर्यस्तः, पूर्वावस्थातो वैषम्यमधिगतः इत्यर्थः। भूमिसन्निवेशः,-भूमीनां तत्-

स्थानीयानां भूभागानां सन्निवेशः अवस्थानम् ; पुरा यादृशं भूमिसंस्थानं दृष्टम् अधुनान तथाऽवस्थितमित्यर्थः।
(ल) सुचिरकालानन्तरं कार्यानुरोधात् दण्डकारण्यमनुप्रविष्टो दाशरथिः पञ्चवट्यादिसन्दर्शनात् समुद्बोधितपूर्वसम्ृतिरालम्बनविभावस्वरूपाणामेतेषां समरिद्वनभूधरणां सहजसौन्दर्यसन्दर्शनेन समुद्दीप्तप्रियाविरहजशोकोऽपि कमप्यनिर्वचनीयमानन्दसन्दोहमनुभवन्नितस्ततः समालोकयंश्च यदेवावस्थावैषम्यमन्वभवत्, तदेवेदानीं वक्ष्यमाणश्लोकेन विवृण्वन्नाह,-तथा हीति।
पुरा यत्र स्रोतः पुलिनमधुना तत्र सरितां
विपर्यासं यातो घनविरलभावः क्षितिरुहाम्।
बहोर्दृष्टं कालादपरमिव मन्ये वनमिदं
निवेशः शैलानां तदिदमिति बुद्धि द्रढयति॥२७॥
कीदृशमवस्थावैषम्यम् ? इत्याह, पुरेति। पुरा प्राक् अस्मिन्नेव वने प्रियतमया सीतया सहावस्थानकाल इत्यर्थः, यत्र यस्मिन् स्थाने पुलिलं सलिलसमुत्थितं मम वर्तमानदर्शनावस्थायामित्यर्थ, तत्र तस्मिन्नेव स्थाने पुलिनं सलिलसमुत्थितभूमिरूपेण सर्वथा परिणमन् कादाचित्कमपि स्वकीयं तत्रत्यमस्तित्वं न कथमपि प्रमाणयतीति भावः। क्षितिरुहां वृक्षाणां (क्षितौ रोहन्ति उत्पद्यन्ते ये ते क्षितिरुहः तेषां, क्षिति’ रुह्’ क्विप्) ःनविरलभावः निबिडत्वं प्रतनुत्वञ्चेत्यर्थः, विपर्यासं वैपरीत्यं यातः प्राप्तः ; पुरा यत्र घनसन्निविष्टाः पादपाः आसन्, तत्र ते कालवशेन विरलतामुपगताः, यत्र पुनरपरे पादपाः विरलसन्निवेशमधिगता आसन्, सम्प्रति त एव गतीभूता इति नैव ते समुपयुज्यन्ते प्रत्यभिज्ञायामिति भावः। अत एव बहोः कालात् सुचिरसमयात् परिमिति शेषः (बहुशब्दस्य सङ्ख्याप्रचुररूपोभयार्थकत्वेन सङ्ख्यावाचकात् नित्यं बहुचवनं प्रचुरार्थकत्वेकवचनमपीति बहोरित्यत्र एकवचनप्रयोगः ‘किं बहुना‘इत्यादिबहुतरशिष्टप्रयोगवते न कमपि दोषमावाहतीति सुधीभिर्विभाव्यम्। ‘कालात’ इत्यत्र अनन्तरार्थे पञ्चमी, परमिति शब्दस्याध्याहारेण समर्थनीया) दृष्टम् अवलोकितम् इदं परिदृश्यमानं वनमरण्यम् अपरमिव अन्यत् वनमिव मन्ये अनुभवामि इत्यर्थः। नन्वेवं प्रत्यभिज्ञापकानां स्रोतःपादपप्रभृतीनामन्यथाभावात् तदेवेदमरण्यमिति विनिश्चये कस्तावदव्यभिचरितो हेतुः? इत्यपेक्षायामाह, निवेश इति।-शैलानां पर्वतानाम् अनतिपरिवर्तनशीलतया सम्प्रत्यपि पूर्ववदवस्थितानामित्यर्थः, निवेशः संस्थानम्, अपरिवर्तितमवस्थानमित्यर्थः, इदं परिदृश्यमानं वनं तत् पूर्वदृष्टमिति बुद्धि ज्ञानं द्रढयति दृढीकरोति (दृढां करोति इति द्रढयति ‘तत्करोति तदाचष्टे’ ग० इति णिचि ‘भृशकृशदृढपरिवृढानामेव रत्वं’ वा० इति ऋकारस्य रत्वम्) तदेवेदं वनमिति निश्चयज्ञानं जनयति इत्यर्थः। सर्वत्रैवानुमितेः प्रमात्वं प्रति साधनगतस्याव्यभिचरितत्वादेरपेक्षिततया अत्रापि पूर्वदृष्टतद्वनगततत्तच्छैलादिसाधनेन सुचिरकालेनाप्यनतिपरिवर्तनशीलतयाऽव्यभिचारिणा इदन्त्वावच्छिन्नपक्षकतद्वनत्वसाध्यकानुमितौ कस्यचिदपि हेत्वाभासस्य असत्वान्नेदमनुमानमप्रमात्वशङ्काकलङ्कितमितिभावः। (अत्र प्रकृते पञ्चवटीवने तादात्म्यसंसर्गकापरवचनत्वे प्रकारकोत्कटैककोटिकसंशयपददर्शनादुत्प्रेक्षानामालङ्कारः, सा अपरवनत्वरूपभावपदार्थप्रकारकतया भावाभिमानिनी, इवशब्दोत्थापिततया च वाच्या। तथा तस्मिन्नेव वने अन्यवनद्बुद्धि प्रति प्रथमद्वितीयपादोक्तमरिद्वक्षादिगतावस्थावैषम्यार्थप्रतिपादकवाक्यार्थद्वयस्य हेतुतयोपन्यासात् काव्यलिङ्गमलङ्कारः। तथैतदलङ्कारद्वयप्रतिपादितवैचित्र्यविशेषवशेन च तद्वनगततत्तच्छैलादिसाधनेन इदन्त्वावच्छिन्नपक्षकतद्वनत्वसाध्यकानुमित्युत्पत्तेरनुमानालङ्कारश्चेत्येतेषामलङ्काराणाम् अङ्गाङ्गिभावेन सङ्करः)। शिखरिणी वृत्तम्॥२७॥
हन्त परिहरन्तमपि मामितः पञ्चवटीस्नेहो बलादाकर्षतीव।(व) (सकरुणम्)-
यस्यां ते दिवसास्तया सह मया नीता यथा स्वे गृहे
यत्सम्बन्धिकथाभिरेव सततं दीर्घाभिरास्थीयत।
एकः सम्प्रति नाशितप्रियतमस्तामद्य रामः कथं
पापः पञ्चवटीं विलोकयतु वा; गच्छत्वसम्भाव्यं वा॥२८॥
(व) हन्तेति।-हन्तेति खेदसूचकमव्ययम्। परिहरन्तमपि-परित्यजन्तमपि, पञ्चवटीं परिहृत्य गच्छन्तमपीत्यर्थः। पञ्चवटीस्नेहः,-पञ्चवटीं प्रति प्रबलः अनुरागः। आकर्षतीव-प्रत्यावर्तयतीव (इति क्रियोत्प्रेक्षा) ; पूर्वमतिदूर्घकालवसतिसंवर्धितानुरागः पुनरेतद्वनसन्दर्शनान्नवीभूतः सम्प्रत्येतद्वनत्यागे महान् प्रत्यूहः सञ्जात इति भावः।
वियोगे हि रमणीयवस्तुमात्रदर्शनस्यैव दुःसहतया पूर्वानुभूतपञ्चवटीरामणीयकसन्दर्शनमिदानीमतिदुःसहं भवेदिति पूर्वसुहृतदः एतान् सुचिरमिदानीमवलोकयामि न वेत्थ किङ्कर्त्तव्यविमूढो रामभद्रः सशोकमाह, यस्यामिति।-यस्यां पञ्चवट्यां स्वे गृहे यथा स्वकीये राजभवने इव ( ‘बद्धा यथा तथेवैवं साम्ये‘इत्यमरः) सर्वथा निरूपद्रवत्वरामणीयकादिभिः राजभवनतुल्यायां यस्यामिति यावत्। मया तया प्रियतमया सीतया सह ते अशेषसुखहेतुतया विशेषतः प्रसिद्धाः दिवसाः दिनानि नीताः यापिताः, (अत्र दिवसपदेन न केवलं रजन्यः समधिकसुखेन यापिताः, परन्तु दिवसाः अपीति ध्वन्यते, तेन च राजधान्यपेक्षयाऽस्याः किञ्चिद्वैशिष्ट्यमपि द्योत्यते ; तथा हि तत्र राजकार्यादिना दिवसेषु सहावस्थानमसम्भवम्, इह तु कार्यान्तरगुरुजनसान्निध्याद्यसम्भवतयाऽहर्निसं निःसङ्कोचप्रणयाभिव्यक्तिरिति स्वगृहाद्विशेषः।) तथा दीर्घाभिः प्रशंसाबाहुल्याद्घटनाबाहुल्याद्वा अतिविस्तृताभिः यत्सम्बन्धिकथाभिः यस्याः पञ्चवट्याः सम्बन्धिन्यः विषयिण्यः कथाः आलापाः ताभिः एव यां पञ्चवटीमधिकृत्य प्रवृत्तैरालापैरेवेति यावत्, (एवकारेण च कथान्तरप्रवृत्तिव्युदासः। यत्कथाभिरित्यनुक्त्वा यत्सम्बन्धिकथाभिरिति कथनात् पञ्चवटवनसमीपवर्तिनामपि रम्यता व्यज्यते) सततम् अहर्निशम् आस्थीयत स्थितम् आवाभ्यामिति शेषः ; वनवासाद् गृहं प्रतिनिवृत्य प्रेयस्या सह दिवानिशं पञ्चवटीविषयकाल•ेपमेवाकरवमिति भावः।
(अत्र आस्थीयते इति पाठेऽपि व्याख्यानं सुकरमेव, किन्तु प्रक्रमभङ्गः, भूतकालनिर्देशोपक्रमे वर्तमानकालिकप्रत्ययनिर्देशस्यानुचितत्वात्।) सम्प्रति इदानीं नाशिता नाशं प्रापिता नाशार्थं विपिने विसृष्टेत्यर्थः, प्रियतमा प्राणेभ्योऽपि प्रिया प्रीता येन स तथोक्तः, (अत्र नाशितप्रियतमः इत्यनेन प्रियतमायाः विनाशो यदि दैवाधिनः स्यात्, तदा यथाकथञ्चित् सह्यते, अत्र तु विनाशोऽसौ मयैव प्रापितः इति क्लेशातिशय्यं, ‘सम्प्रति’ इत्यनेन दुःखस्य नवीभावश्च व्यज्यते) अत एव अद्य एकः एकाकी सीताविरहितः इति यावत्, पापः पापात्मा नृशंसकर्मा इत्यर्थः, रामः तां चिरसहचरीभूतामित्यर्थः; सामान्यतो रमणीयवस्तूनां सन्दर्शनमेव विरहे क्लेशकरं किं पुनः प्रियया सह प्रागनुभूतानामेतेषामिति भावः। पञ्चवटी कथं केन प्रकारेण वा विलोकयतु पश्यतु, विलोकयितुं शक्नुयादित्यर्थः, कथं वा असम्भाव्य किञ्चित्कालं दर्शनावस्थानादिना असमादृत्य गच्छतु अन्यतो व्रजतु ? उभयमपि सुदुष्करमित्यभिप्रायः। कदाचित् प्रियायाः सम्बन्धवत्वात् पञ्चवटी प्रिया आसीत्, सेदानीं मृता, अतः सा दुःखकरीत्येकैव पञ्चवटी स्वदर्शनेन सीतास्मरणकारणतया दुःखाय च सुखाय च भवतीति अत्र किञ्चित्कालमवस्थानमिदानीमितो गमनं वैतदुभयमपि अशक्यं रामस्येति भावः।
(अत्र रामस्य पापवत्तायां नाशितप्रियतम इति पदार्थस्य हेतुतयोपन्यासात् काव्यलिङ्गमलङ्कारः ; तथा प्रथमपादे ‘यथा स्वे गृहे’ इत्यत्र उपमाऽलङ्कारश्च, सा च यथा शब्दवाच्यतया श्रौती। तयैव च स्वभवन इव पञ्चवट्यां निरुपद्रवसुखविहरणादिकमासीदिति वस्तु व्यज्यते इत्यलङ्कारेण वस्तुध्वनिरूहणीयः)। शार्दूलविक्रीडितं वृत्तम्॥२८॥
शम्बूकः।(प्रविश्य) जयति जयति देवः।देव भगवानगस्त्यो मत्तः श्रुतभवत्सन्निधानः त्वामाह;- ‘परिकल्पितविमानावतरणमङ्गला प्रतीक्षते वत्सला लोपामुद्रा; सर्वे च महर्षयस्तदेहि सम्भावयास्मान्।अथ प्रजविना पुष्पकेण स्वदेशमुपगम्याश्वमेधाय सज्जो भविष्यसि‘इति।(श)
(श) भगवान्-भगः ऐश्वर्यादिषड्गुणाः विद्यते यस्य स भगवान्, ऐश्वर्यादिशालीत्यर्थः, ‘ऐश्वर्यस्य समग्रस्य वीर्यस्य यशसः श्रियः। ज्ञानवैराग्ययोश्चैव षण्णां भग इतीष्गना॥‘मत्तः-मत्सकाशात् मन्मुखादित्यर्थः। श्रुतेति।-श्रुतम् आकर्णितं भवतः सन्निधानात् उपस्थितिः स तथोक्तः, आहेत्यस्य ‘सज्जो भविष्यसीति‘परोक्तप्रतीकान्तस्थेन इति शब्देनान्वयः। परिकल्पितेति।-परिकल्पितानि सज्जीकृतानि, आयोजितानीति यावत् ; विमानात् पुष्पकाद् अवतरणे मङ्गलानि अवतरणकालोचितमङ्गलजनकदूर्वाक्षतादिवस्तूनि यया मा तथोक्ता। वत्सला-त्वयि सस्नेहा (वत्से कामः अम्या अस्तीति वत्सला, ‘वत्सां साभ्यां कामबले’ (५।२।९८पा०) इति लच्प्रत्ययः) लोपामुद्रा- तन्नाम्नी अगस्त्यपत्नी। प्रतीक्षते-भवद्दर्शनार्थमवतिष्ठते, त्वां द्रष्टुं त्यक्तसर्वव्यापारा तिष्ठतीत्यर्थः। सर्वे च-सकलश्चाश्रमवासिनः, (अत्र ‘आगस्त्यायनाः’ इति पाठे-अगस्त्याश्रमवासिनः, अगस्त्यगोत्रापत्यानि वेत्यर्थः)। सम्भावय-आगमनेन सम्भावयेत्यर्थः। प्रजविना-प्रकृष्टो जवो विद्यते यस्य तेन, महावेगशालिनेत्यर्थः, अस्माकं सम्भावनायां चेत् किञ्चित्कालक्षेपोभवेत् स रथे किञ्चिदधिकवेगोत्पादनेनपूरणीयः इति भावः; ( ‘न कर्मधारयान्मत्वर्थीयो बहुव्रीहिश्चेदर्थप्रतिपत्तिकरः‘इत्यनुशासनात् तादृशस्थले कर्मधारयान्मत्वर्थीयप्रत्ययस्यासाधुत्वेऽपि प्रजविनेत्यत्र मत्वर्थीयेन इनि प्रत्ययेनाधिकस्यातिशयरूपार्थस्य वाच्यतया न दोषः इति सुधीभिर्विभाव्यम्)। अश्वमेधनामानं क्रतुं सम्पादयितुमित्यर्थः, (अत्र ‘क्रियार्थोपपदस्य च’ (२।३।१४पा०) इति चतुर्थी) सज्जः,-उद्योगीत्यर्थः।
रामः।यथाऽऽज्ञापयति भगवान्।(ष)
शम्बूकः।इतस्तर्हि देवः प्रवर्तयतु पुष्पकम्।(स)
रामः।भगवति पञ्चवटि गुरुजनानुरोधात् क्षणं क्षम्यतामतिक्रमो रामस्य।(ह)
शम्बूकः।देव पश्य पश्य।-
कूजत्किञ्चकुटीरकौशिकघटाघुत्कारवत्कीचक-
स्तम्बाडम्बरमूकमौकुलिकुलः क्रौञ्चावतोऽयं गिरिः।
एतस्मिन् प्रचलाकिनां प्रचलतामुद्वेजिताः कूजितै-
रुद्वेल्लन्ति पुराणचन्दनतरुस्कन्धेषु कुम्भीनसाः॥२९॥
(ष) यथेति।-भगवान्-तपःसमुद्भूतैश्चर्यादिगुणशाली अगस्त्यः। यथाऽऽज्ञापयति-यथैवादिशति, तद्वदेवानितिष्ठामित्यर्थः।
(स) तर्हीति।-यदि भवान् भगवतोऽगस्त्यस्यादेशः पालनीयः इति मन्यते तदेत्यर्थः। इतः,-अनेन पथा। प्रवर्तयतु-प्रेरयतु, चालयत्वित्यर्थः।
(ह) भगवतीति। -दुष्करतपःप्रभावोद्भासितानामृषीणामाश्रमस्वरूपतया पञ्चवट्याः भगवतीति सम्बोधनम्। गुरुजनानुरोधात्-गुरुजनस्य पूजनीयस्यागस्त्यस्य अनुरोधः छन्दानुवर्तनं तस्मात्। अतिक्रमः,-असम्भावनया युक्ताचारस्य उल्लङ्घनम् उचिताचारं विना अतिक्रम्य गमं वा। क्षम्यतां-मृष्यतां, भगवतोऽगस्त्यस्यादेशेन तच्छन्दानुवर्तनार्थमेवायमतिक्रमो न त्विच्छाकृत इति भावः।
अगस्त्यादेशेनालङ्घनीयेन सुचिरं पूर्वसुहृत्पञ्चवटीशोभासन्दर्शनसुखमनुभवितुमसमर्थो रामभद्रस्तच्चिन्ताव्याकुलो भवेदिति शङ्कमानः शम्बूकः स्वभावशोभासन्दर्शनेन तस्य चित्तविक्षेपमपाकुर्वन् पथि प्राकृतशोभामुपवर्णयन्नाह, कूजदिति।-कुञ्जाः लताद्याच्छन्नानि स्थानान्येव कुटीराः क्षुद्रगृहाः तेषु स्थिताः कौशिकघटाः पेचकसमूहाः ( ‘महेन्द्रगुग्गुलूलूकव्यालग्राहिषु कौषिकः’ इत्यमरः) कूजन्तीनाम् अव्यक्तं शब्दायमानानां कुञ्जकुटीरकौशिकघटानां कुञ्जस्थपेचकसमूहानामित्यर्थः, ये घुत्काराः घुत्घुत् इत्याकाराः रवाः तद्वन्तस्तद्विशिष्टा ये कीचकस्तम्बाः वेणुविशेषगुच्छाः (वांशझाड इति भाषा। ‘वेणवः कीचकास्ते स्युर्ये स्वनन्तनिलोद्धताः’ इति ‘अप्रकाण्डे स्तम्बगुल्मौ’ इति चामरः) तेषां आडम्बरेषु समूहेषु ( ‘आडम्बरो गजानां पटहरवे गर्जिते प्रपञ्चे च’ इति हलाबुधः) मूकानि कौशिकत्रासान्निःशब्दमवतिष्ठमानानि मौकुलीनां वायसानां ( ‘एकदृग् बलिभुग् ध्वाङ्क्षो मौकुलिर्वायसोऽन्यभृत्’ इति कोषः) कुलानि समूहाः यस्मिन् स तथोक्तः, अयं पुरतः परिदृश्यमानः क्रौञ्चाबतः तन्नामधेयः गिरिः पर्वतः विद्यत इति शेषः ; एवमयं गिरिर्विद्यते तं, पश्य पश्येति गद्यांशेनान्वयः। यत्र कुञ्जेषु शब्दायमानां पेचकानां घुत्कारशब्दमाकर्ण्य चञ्चलस्वभावा अपि वायसास्तेभ्योऽनिष्टमाशङ्कमानाः त्रासान्निःशब्दमवतिष्ठन्ते, तादृशोऽयं क्रौञ्चवताभिधेयो गिरिरस्माकं पुरतः प्रतिभातीति पश्येति समुदिताशयः। एतस्मिन् दृश्यमाने क्रौञ्चावताभिधेये गिरौ प्रचलताम् इतस्ततः परिधावतां प्रचलाकिनां-प्रचलाकः शिखण्डः, स एषामस्तीति प्रचलाकिनः मयूराः तेषां ( ‘प्रचलाकिसितापाङ्गशिखावलगतव्रताः’ इति त्रिकाण्डशेषः) कूजितैरव्यक्रशब्दः केकाभिरित्यर्थः, उद्वेजिताः उद्वेगं नीताः, सन्त्रस्ता इति यावत्, कुम्भीनसाः भयङ्करसर्पविशेषाः (‘कुम्भीनसः क्रूरसर्पे स्त्रियां लवणमातरि’ इति मेदिनी) (कुम्भी इव नासिका येषां ते कुम्भीनसाः ‘अञ् नासिकायाः सञ्ज्ञायां नसञ्चास्थूलात्’ (५।४।११८ पा०) इति नासिकायाः नसादेशः, समासान्तःअच्प्रत्ययश्च) पुराणानां प्राचीनानां जीर्णानामित्यर्थः, चन्दनतरूणां चन्दनपादपानां, ( ‘चन्दनतरु’ इत्यत्र ‘रोहिणतरु’ इति पाठे-रोहिणतरुः,-वटवृक्षः इत्यर्थः) स्कन्धेषु प्रकाण्डेषु उद्वेल्लन्ति इतस्ततश्चलन्ति, अतिमात्रं व्याकुलीभवन्तीति यावत्, (उत्पूर्वकस्य ‘वेल्ल चलने’ इति भ्वादिगणीयवेल्लधातोरियं प्रयोगः) विषधराणां हि स्वखादकान्मयूराद्भीतिः अतितरां सौरभामोदिता च प्रसिद्धा तथाप्राचीनावस्थायां चन्दनपादपस्य च सौरभातिशय्यमिति। अत्र चन्दनगन्धानन्दिताःकुम्भीनसाः शत्रुभीत्या एतमेव पादपमाश्रित्य स्थातुं सौरभातिप्रीत्या सहसा तं विहाय गन्तुं वाऽशक्नुवन्तः किङ्कर्तव्यवुमूढतयाऽतितरां व्याकुलीभवन्तीतिभावः। (अत्र प्रधानतया स्वभाविक्तिः; तथा कलापिकूजितरूपपलायनकारणसत्त्वेऽपि कुम्भीनसानां पलायनरूपस्य फलस्यानुत्पत्तेः सति हेतओ फलाभावावरूपा विशेषोक्तिः, तथा कुञ्जकुटीरेत्यत्र रूपकञ्चेतित्रयाणामर्थालङ्काराणामङ्गाङ्गिभावेन सङ्करः। स्वभाविक्त्या च गिरेरस्य अनेकविधजीववसतिरूपं वस्तु ध्वन्यते इति अलङ्कारेण वस्तुध्वनिरप्यूहनीयः)। शार्दूलविक्रीडितं वृत्तम्॥२९॥
अपि च।-
एते ते कुहरेषु गद्गदनदद्गोदावरीवारयो
मेघालम्बितमौलिनीलशिखराः क्षौणीभृतो दक्षिणाः।
अम्योऽन्यप्रतिघातसङ्कुलचलत्कल्लोलकोलाहलै-
रुत्तालास्त इमे गभीरपयसः पुण्याः सरित्सङ्गमाः॥३०॥
इति निष्क्रान्ताः सर्वे।(क)
इति पञ्चवटीप्रवेशो नाम द्वितीयोऽङ्कः।
पुनरपि स्वभावशोभामुपवर्णयन्नाह, एत इति।-कुहरेषु गह्वरेषु, ग्गदं तादृग- विस्पष्टं यथा तथा नुदन्ति शब्दं कुर्वन्ति गुदावर्याः स्वनामधन्यायाः सरितः वारीणि सलिलानि येषु तेतथोक्ताःआक्रान्ताः मौलयः अग्रभागाः येषां तानि मेघैः सजलजलदैरित्यर्थः, आलम्बिताः आक्रान्ताः मौलयः अग्रभागाः येषां तानि अत एव नीलानि जलदाश्रिततया श्यामायमानानि शिखराणि शृङ्गाणि येषां ते तथोक्ताः ; (अत्र शिखराग्रभागो मौलिः, पर्वताग्रभागश्च शिखरमिति भेदः) बहुविधैर्धातुजातैः निखचितान्यपि एतेषां शृङ्गाणि अत्युन्नततया सजलजलदसम्पर्कातिशयवशात् निरतिशयं श्यामायमानानि प्रतिभान्तीति भावः। (एतेनैतेषां निरतिशयमौन्नत्यं प्राकृतिकसौन्दर्यशालित्वञ्च व्यज्यते) ते भवतां परिज्ञातपूर्वा एते परिदृश्यमानाः दक्षिणाः भारतवर्षस्य दक्षिणदिग्भागवर्तिनः क्षौणीभृतः पर्वताः। क्षौणीं पृथिवीं बिभ्रति धारयन्ति ये ते (क्षौणी’ भृ’ क्विप्) सन्तीति शेषः, तथा अन्योऽन्यप्रतिघातेन परस्परप्रतिरोधेन सङ्कुलम् उच्छृङ्कलं यथा तथा चलन्तः गच्छन्तः ये कल्लोलाः महातरङ्गाः तेषां कोलाहलैः उपक्षिताः ( ‘इत्थम्भूतलक्षणे’ (२।३।२१ पा०) इति तृतीया) उत्तालाः उत्कटाः, भीषणा इति यावत् ; ( ‘उत्ताल उत्कटे श्रेष्ठे विकराले प्लवङ्गमे’ इति मेदिनी) तथा गम्भीरमगाधं पयो जलं येषां ते तथोक्ताः, अगाधसलिलाः इत्यर्थः ; पुण्याः पवित्राः ते पूर्वपरिचिताः इमे परिदृश्यमानाः सरित्सङ्गमाः नदीसन्निपाताः विद्यन्ते इति शेषः। ( ‘सरित्सङ्गमाः’ इत्यत्र ‘कृदभिहितो भावः द्रव्यवत्प्रकाशते’ इति न्यायात् सङ्गताः सरितः इत्यर्थो लभ्यते इति बोध्यम्। अत्र शिखराणां जलदचुम्बितमौलिततया नानाविधधातुसम्भूतस्वकीयान्ववर्णपरित्यागेन जलदगतश्यामलताग्रहणकथनात् तद्गणो नामालङ्कारः)। शार्दूलविक्रीडितं वृत्तम्॥३०॥
(क) इतीति।-अत्र रामशम्बूकयोरेवेह अवस्थानात् ‘सर्वे निष्क्रान्ताः‘इति बहुत्वं कथं युज्यते? इति नाशङ्कनीयम् ; सारथिसाहित्येनैवानयोर्बहुत्वसम्भवादिति।
द्वितीयाङ्कस्य सङ्क्षिप्तविवृतिः
अथात्राङ्कप्रारम्भ एवाध्वगवेशा तापस्यात्रेयी नेपथ्योच्चारितवनदेवतास्वागतवचनमाकर्ण्य समधिगत्य च तदुपकल्पितमातिथ्यं तदीयविनयमधुरव्याहारव्यवहारविनिमयेन स्वकीयामन्तर्गतां कृतज्ञतामतितरां विज्ञापयन्ती स्वसमीपमागतया तया समं तत्रैवोपविष्टा पृष्टा चात्रागमनकारणं तयैव, ‘सामाद्यशेषवेदविद्भिरगस्त्यप्रमुखैस्तपोधनैरध्युषितोऽस्मिन्नरण्ये तेभ्यो वेदान्तविद्यामधिगन्तुं वाल्मीकिपार्श्वादिहोपस्थिता‘इति प्रत्यवोचत्।
अथ वेदवेदान्ताद्यशेषविशेषशास्त्रकाननसञ्चरणपञ्चाननाद्वाल्मीकेरनायासाबाधाध्ययनसम्भवेऽपि तमनादृत्य कथमेतादृग्दूरतरप्रवासप्रयासस्तत्रभवतीनामितीत्थं वनदेवतया तया जिज्ञासिताऽसौ अलोकसामान्यशक्तिमतोः कुशलवाभिधेययोः कयोश्चित् तदन्तेवासिनोरन्यत प्रतिभातिशय्यं, तथा तस्यैव महर्षअर्मुखात् सुरतरतबकबधोद्यतव्याधाभोशापार्थ झटिति विनिर्गतेनानुष्टुभेन च्छन्दसा पद्मयोन्यनुरोधेन तेनैव विरचितस्य रामायणस्य बहुलप्रचारञ्च तत्रत्यमध्ययनप्रत्यूहमचीकथत्, अपृच्छच्चागस्त्याश्रममार्गं वनदेवतां तामेव।
अथ तत्कृतपथपरिचायककथाप्रसङ्गसङ्गतपञ्चवट्यादिनामश्रवणोद्बोधितातीतसीतास्मृतिस्तामेव वनदेवतां सीतासहचरीयं वासन्तीति प्रत्यभिकानत्यभिदधती च प्रलापवशाज्जानकीं नामशेषाम्, आपृच्छमाना च तयैवासकृन्नामशेषा-कथनाभिप्रायं, विवृखाना चालीकलोकापवादतः सीताविवासनवृत्तं, तथा सुवर्णविनिर्मितसीताप्रतिकृतिप्रतिनिधिता शास्त्रविधिनानुष्ठीयमानमश्वमेधाभिधेयक्रतुञ्च सकरुणसमौ विललाप ; आललाप च पुनः पुनरेतमेव विषयमधिकृत्यातिविस्तरः।
अथ कथाप्रसङ्गेन वासन्ती, अकालकालकवलितमात्मसुतमुरसासमुद्वहतः सोरसदताडनमब्रह्ण्यमुद्घोषयतः कस्यचिद् ब्राह्मणस्य सकरुणरोदनमाकर्ण्यात्मापराधमाशङ्क्यमानो रघुनाथः सहसैव शम्बूकवैषलस्य तपश्चरणसमुत्थाधर्मविघोषिणीमाकाशवाणिनीमाकर्ण्य समुपजातात्मावज्ञस्तद्वधाय कृपाणपाणिः पुष्पकं विमानमारुह्य तपश्चरणस्थानं निश्चित्य चैतेनैवोपलक्षेण रामभद्रस्यात्र शुभागमनं क्षणमननुभूतपूर्वमानन्दसन्दोहमनुबभूव, विससर्ज च तान्तापसीमगस्त्याश्रमाय वर्णयन्ती दारुणातपतापदुरतिक्रमत्वं दिवसस्य।
अथ शूद्रकमन्विष्यन् रामभद्रो जनस्थानमनुप्रविश्याहत्य च तमकृपः कृपाणेन दिव्यान्दशामनयत्। ततो मिलितः समभिनन्दितश्च पुनः पुरःस्थेन तेन कृतप्रणतिना दिव्याकृतिना शम्बूकेन सहसा समुद्बोधितदण्डकारण्यागण्यस्मृतिः, समवलोकयन् पूर्वपरिचितानामरण्यानामशेषसन्तापहारिणीं चित्तविनोदकारिणीं शोभां, सञ्चिन्तयन् खरदूषणादिवधवृत्तान्तं, पर्यटंश्चेतस्ततः सर्वतः शुभाशीर्वचनपुरःसरममुं विससर्ज दिव्यपुरुषम्।
अथासावपि शाश्वतपदावाप्तितः पूर्वमगस्त्यर्षिचरणयुगलमभिनन्दयितुं तदाश्रममुपेतः समादिष्टश्च स्वमुखात् श्रुतरामागमनवृत्तान्तेन तेनैव मुनिपुङ्गवेन वत्सलया लोपामुद्रया च रामभद्रं पुनरिहोपस्थापयितुं, पुनरपि पञ्चवटीमध्यस्थमस्वस्थं रामभद्रमुपागमत्, न्यवेदयच्च मुनिदम्पत्योर्वक्तव्यजातं विशेषेण।
सहसा शम्बूकमुखात् सस्त्रीकस्यजगद्गुरोरगस्त्यस्यादेशवचनमाकर्ण्य विचिन्त्य च सुदुष्करत्वं पूर्वसुहृदं प्रियसहचरीमिव प्रियायाः पञ्चवटीं सम्प्रति सुचिरावस्थानेनासम्भाव्य प्रस्थानस्य, नितरां सन्देहदोलामारूढः किङ्कर्तव्यविमूढः सर्वथाऽनिच्छन्नपि गुरुजनादेशस्यानतिक्रमणीयतया गृहीतानुमतिः पञ्चवटीसकाशात् तेन समं तदेवाश्रमपदमभिप्रतस्थे।
इत्यशेषशास्त्राटवीसञ्चरणपञ्चानन-कुलपतिकल्प-वि,ए‘इत्युपनामक-श्रीमज्जीवानन्दविद्यासागर-भट्टाचार्यविरचितायां, तदात्मजाभ्यां श्रीमदाशुबोधविद्याभूषण-श्रीमन्नित्यबोधविद्यारत्नाभ्यां परिवर्तित-परिवर्धितायां सुखबोधिनीसमा द्वितीयोऽङ्कः॥२॥

तृतीयोऽङ्कः
(ततः प्रविशति नदीद्वयं नमसा मुरला च)।(क)
तमसा।सखि मुरले किमसि सम्भ्रान्तेव ? (ख)
मुरला।भगवति तमसे प्रेषिताऽस्मि भगवतोऽगस्त्यस्य पत्न्या लोपामुद्रया सरिद्वरां गोदावरीमभिधातुं; जानास्येव यथा वधूत्यागात् प्रभृति; (ग) –
अनिर्भिन्नो गभीरत्वादन्तर्गूढघनव्यथः।
पुटपाकप्रतीकाशो रामस्य करुणो रसः॥१॥
(क) ततः इति।-अत्र चेतनकर्तृकस्य प्रवेशस्य सलिलप्रवाहरूपाचेतननदीकर्तृकत्वासम्भवात् नदीद्वयपदेन नद्यधिष्ठातृदेवताद्वयमेवावगमनीयम्।
(ख) सम्भ्रान्तेव-व्याकुलेव, अस्थिरचित्तेवेति यावत्।
(ग) भगवतीति।-भगवति-ऐश्वर्यादिषड्गुणशालिनीत्यर्थः, तमसायास्तीर्थस्वरूपतया एवं सम्बोधनं प्रयुक्तम्। सरिद्वरां स्रोतस्वतीश्रेष्ठां, श्रेष्ठत्वं तु तस्या महात्म्यातिशयाद्बोध्यम्। अभिधातुं-वक्तुं, प्रेषितास्मीति पूर्वेणान्वयः। वधूत्यागात् प्रभृति-वध्वाः पुत्र्याः सीतायाः, त्यागात्प्रभृति-विवासनमुपक्रम्य, भार्यात्यागमारभ्येति यावत्, ( ‘वधूर्जाया स्नुषा स्त्री च’ इत्यमरः)। (वधूत्यागादित्यत्र प्रभृतिशब्दयोगे पञ्चमी)।
तमसया ससम्भ्रमप्रवेशकारणं पृष्टा मुरला भागीरथीं प्रति लोपामुद्रायाः वक्तव्यविज्ञापनप्रसङ्गेन रघुपतेस्तदानीन्तनमनोभावं विज्ञापयन्त्याह, अनिर्भिन्न इति।-गभीरत्वात् गाम्भीर्यात्, धैर्यातिशयवशादित्यर्थः, पक्षे-घनप्रलेपशालित्वात्, अत्यन्ताभ्यन्तरस्थितत्वादिति यावत्, अनिर्भिन्नः अप्रकाशितः, लोकलोचनबहिर्भूतः इत्यर्थः, पक्षे-पात्रान्निर्भेदं न प्राप्तः, अविदीर्ण इति यावत् ; अत एव अन्तः अन्तःकरणे गूढा प्रकाशं स्थिता घना गाढा, अतिशयितेति यावत्, व्यथा वेदना यस्य स तथोक्तः, पक्षे-अन्तर्मध्ये गूढा गुप्ता घना प्रगाढा व्यथा सन्तापः यस्य सः तथोक्तः, रामस्य करुणो रसः सीताविरहसमुत्थः शोकः इत्यर्थः, पक्षे-रसः पारदः, पुटे बहिर्मृद्विलेपावरुद्धपर्णादिनिर्मितपात्र-
विशेषे यः पाकः औषधादीनां सन्तापनं तत् प्रतीकाशः तत्तुल्यः प्रतिभातीति शेषः; (‘इकः काशे ‘(६।३।१२३पा०) इति दीर्घता) ; यथा वहिःप्रगाढतरमृत्प्रलेपावरुद्धस्य पुटस्याभ्यन्तरवर्त्तिनी नितरां सन्तप्यमानस्य भेषजस्य सन्तापः कथमपि वहिर्नोपलक्ष्यते, तथा स्वयङ्कृतमीताविवासनसमुत्थः शोकसम्भारो नितरां दुःसहोऽपि रघुपतेर्निसर्गधीरतया कथमप्यन्तर्निगृहीतो वहिर्न प्रकाशत इति भावः। पुटपाकश्चोक्त्तः परिभाषाप्रदीपे-
‘पुटपङ्क्वस्य द्रव्यस्य स्वरसो गृह्यते यतः।
अतोऽयं पुटपाकः स्यात् विधानं तस्य कथ्यते॥
द्रव्यमापोथितं जम्बू-वटपत्रादिसम्पुटे।
वेष्टयित्वा ततो बद्धा दृढं रज्ज्वादिना तथा॥
मृल्लेपं द्व्यङ्गुलं कुर्य्यादथवाऽलिमाचकम्।
दहेत् पुटान्तरादग्नौ यावल्लेपस्य रक्त्तता॥‘इति।
(अत्र करुणविप्रलम्भाख्योरसः स्वशब्देनोक्त्तः- ‘तामुद्वीक्ष्य कुरङ्गाक्षीं रसो न कोऽप्यजायत‘इत्यादिवत् दोषमावहतीत्यापाततः प्रतिभाति‘रसस्योक्त्तिः स्वशब्देन‘इति रसः खशब्देन वाच्यः स्यात् तत्रैवासौ दोषपदवीमारीहेत्; इह तु केवलं रामस्य तदानीन्तनावस्थावर्णनमुखेन रसशब्दोल्लेखात् नकापि दोषशङ्केति ध्येयम्। इह उपमानामालङ्कारः, सा च सामान्यधर्मादीनां वाच्यतया पूर्णा, श्रुतिमात्रेणैवोपमेयोपमानगतसादृश्यलक्षणसम्बन्धाबोधकतया प्रतीकाशशब्दार्थानुसन्धानसपेक्षतया चार्थीति)। अनुष्टुप्वृत्तम्॥१॥
तेन च तथाविधेष्टजन-कष्टपात-जन्मना (घ) प्रकर्षगतेन दीर्घशोकसन्तानेन (ङ) सम्प्रति अतितरां परिक्षीणो रामभद्रः;
(घ) तेनेति।- तेन-पुटपाकप्रतीकाशेनेत्यर्थः। तथाविधेति।- तथाविधस्तादृशः निर्व्वासनसमुत्थः इत्यर्थः, इष्टजने प्रियजने, जनकतनयारूपे इति यावत्, यः कष्टस्य अनिष्टस्य, पातः पतनं, सङ्घट्टनमिति यावत्, तस्मात् जन्म उत्पत्तिर्यस्य तेन सीतानिर्वासनसम्भवेनेत्यर्थः।
(ङ) प्रकर्षेति।- प्रकर्षमातिशय्यं, गतेन प्राप्तेन, निरतिशयेनेत्यर्थः। दीर्घशोकेति।- दीर्घेण बहुकालव्यापिना, निरवधिनेत्यर्थः, शोकसन्तानेन दुःखप्रवाहेण, निरवच्छिन्नशोकपरम्परयेत्यर्थः।
तमवलोकस्य कम्पितमिति (च) मे हृदयम्।अधुना च प्रतिनिवर्तमानेन रामभद्रेण नियतमेव पञ्चवटीवने बधूसहनिवासविश्रम्भसाक्षिणः (छ) प्रदेशा द्रष्टव्याः ; तेषु च निरर्गधिरस्यापि एवंविधायामवस्थायाम् अतिगम्भीराभोगशोकक्षोभसंवेगात् (ज) पदे पदे महान्ति प्रमादस्थानानि सङ्कनीयानि रामभद्रस्य ; तद्भगवति गोदावरि तत्र त्वया सावधानया भवितव्यम्; (झ)-
(च) सम्प्रतीति।- सम्प्रति- इदानीं, सीतानिर्व्वासनतः परमित्यर्थः।अतितराम्- अत्यर्थम्। परिक्षीणः, -अत्यन्तं कार्श्यमापन्नः। तं तादृशं कार्श्यमापन्नं रामभद्रमित्यर्थः (सर्वत्र ल्यबन्तक्रियायाः समापिकया क्रियया सहैककर्त्तृकत्वमावश्यकम्, इह तु‘अवलोक्य‘इत्यनन्तरं स्थितादिपदाध्याहारेण तत् समाधेयम्)। कम्पितमिव-रामभद्रस्य भविष्यदनिष्टापातभीत्या सातिशयमस्थिरमिवेत्यर्थः।
(छ) प्रतिनिवर्त्तमानेनेति।- अगस्त्याश्रमादश्वमेधमनुष्ठातुमयोध्यां प्रति गच्छता। नियतमेव-अवश्यमेव। बधूसहेति।- बध्वा सीतया सह सार्द्धं निवासे एकत्रावस्थाने ये विश्रम्भाः स्वच्छन्दविहरणादिविश्वस्तव्यापाराः तेषां साक्षिणः साक्षाद्द्रष्टारः, निर्जनत्वात् सीतारामयोः परस्परमसङ्कुचितचेष्टितानि यत्र अभवस्तादृशाः इति यावत्।
(ज) भवन्तु ते द्रष्टव्याः, का क्षतिस्तेन रामचन्द्रस्येत्याह, तेष्विति।- तेषु- प्रदेशेषु, प्रकृत्यातिरमणीयेष्विति यावत्। निसर्गधीरस्यापि- प्रकृत्यातिगम्भीरस्यपि, का कथा चपलचेतसामिति भावः। एवंविधायां- सीतावियोगजशोकेनातिविषमायामित्यर्थः। अवस्थायां- दशायाम्। अतिगम्भीरेति।- अतिगम्भीरः प्रगाढः, दुःसह इति यावत्, आभोगः, प्रसरो यस्य तादृशीयः शोकः प्रियाविरहजं दुःखं, तेन यः क्षोभः प्रकृतिविपर्य्ययः, मर्म्मण्याघात इति यावत्, तस्य संवेगात् प्राबल्यात्।
(झ) पदे इति।- पदे पदे- प्रदिपदं, इतस्ततः सर्व्वत्रैवेत्यर्थः। महान्ति- घोराणि। प्रमादस्थानानि- प्रमादः अनवधानता, कर्त्तव्याकर्त्तव्यबुद्धिविपर्य्ययजं महदनिष्टमिति यावत्, तस्य स्थानानि उत्पत्तिस्थानानि कारणानीति यावत्। शङ्कनीयानि- सम्भावनीयानि। रामस्य महान्ति अनिष्टानि सम्भविष्यन्तीत्यनुमन्यामहे इति भावः। तत्-तस्मात्, तेषु तेषु स्थानेषु सततविरहोद्दीपकवस्तुसन्दर्शनेनाकस्मिकविपदापातसम्भवादित्यर्थः। तत्र-तादृशेषु अतिभीषणेषु स्थानेष्विति यावत्। सावधानया- अप्रमत्तया सम्भावितापत्प्रतिकाराय नियतमाविष्टयेत्यर्थः।

ननु समर्थस्यैव कर्मणि विनियोगो युज्यते, नाममर्थस्येति गोदावर्य्याः सलिलस्वरूपतया तयेदानीमवहितयापि रामस्य कीदृगुपकारसम्भावनेत्यपेक्षायां सलिलस्वरूपाया अप्यवधानप्रकारमुपदर्शयन्त्याह, वीचीति।- शीकराणामम्बुकणानां(‘शीकरोऽम्बुकणः स्मृतः‘इत्यमरः) क्षोदेन चूर्णसम्पर्केण(‘चूर्णे क्षोदः‘इत्यमरः) शीतैः सीतलैः शीतलजलकणवाहिभिरित्यर्थः, पद्मकिञ्जल्कगन्धान् कमलकेशरसौरभाणि आकर्षद्भिः आकृष्य वहद्भि, निरतिशयघ्राणतर्पणैरित्यर्थः, स्वैरं स्वरं मन्दं मन्दं यथास्यात् तथा प्रेषितैः प्रेरितैः(एभिर्विशेषणैर्वायौ क्रमशः शैत्यं सौगन्ध्यं मान्द्यञ्च दर्शितम्) तव वीचिवातैस्तरङ्गसम्पृक्त्तवायुभिः रामचन्द्रस्य जीवं जीवनं मोहे मोहे प्रतिमुग्धावस्थायां तर्पय पोषय। रामो हि यदा यदा दुःसहशोकसन्तापेन समाकुलितः मूर्छामधिगच्छेत्, तदा तदैव त्वमवहिता मन्दस्निग्धसुरभिसमीरणसञ्चालनेन तस्य मूर्च्छामपनयेरिति भावः।(मोहलक्षणं यथा साहित्यदर्पणे,-‘मोहो विचित्तता भीति दुःखवेगानुचिन्तनैः। मूर्च्छनाज्ञानपतनभ्रमणादर्शनादिकृत्॥‘इति। तर्पयेत्यत्र विध्यर्थे‘विधिनिमन्त्रणामन्त्रण- ‘(३।३।१६१पा०) इति लोट्। इतीति।- मुरलासुखेन अभिहितस्य अगस्त्यपत्न्या वाक्यजातस्य समाप्तिसूचकमव्ययम्। तच्च‘गोदावरीमभिधातुं प्रेषितास्मि‘इति पूर्वेण अन्वेति। शालिनीनामवृत्तम्, तल्लक्षणं यथा- ‘मात् तौ गौ चेच्छालिनी वेदलोकैः‘इति। एकादशाक्षरपादच्छन्दसः २८९ तमे प्रस्तारे शालिन्यन्तर्भावः॥२॥
वीचीवातैः शीकेक्षोदशीतै-राकर्षद्भिः पद्मकिञ्जल्कगन्धान्।
मोहे मोहे रामभद्रस्य जीवं स्वैरं स्वैरम्प्रेषितैस्तर्पयेति॥२॥
तमसा।उचितमेव दाक्षिण्यं स्नेहस्य ; सञ्जीवनोपायस्तु मौलिक एव रामभद्रस्याद्य सन्निहितः।(ञ)
(ञ) उचितमिति।- योग्यमित्यर्थः, दाक्षिण्यम्- आनुकूल्यम्। स्नेहस्य- वात्सल्यस्य, रामं प्रति परमवत्सला लोपामुद्रा तस्य भविश्यदत्याहितमाशङ्कमाना इदानीं यत् आनुकूल्यं दर्शयति, तदयुक्त्तमेव, परन्तु सम्प्रति नास्ति तस्य किमपि आवश्यकमिति समुदिताभिप्रायः। कुतः एवम्? इत्याह, सञ्जीवनेत्यादि।- तु- किन्तु। सञ्जीवनोपायः,-मूर्च्छितस्य रामस्य सञ्ज्ञाप्रतिपत्तिहेतुः। मौलिकः,-मूलीभूतः, रामस्यैतादृशशोकमोहादेः यत् मूलं कारणं, तदेव अद्य शोकमोहादेरपनोदनकारणं रामस्य निकटवर्त्तीत्यर्थः, सीता अद्य रामस्य अतिनिकटे वर्त्तते इति भावः।
मुरला।कथमिव ? (ट)
तमसा।श्रूयताम्।- पुरा किल वाल्मीकितपोवनोपकण्ठात् परित्यज्य गते लक्ष्मणे ; सीतादेवी प्राप्तप्रसववेदना आत्मानम् अतिदुःखसंवेगाद्गङ्गाप्रवाहे निक्षिप्तवती ; तदैव तत्र दरकद्वयं प्रसूता; भगवतीभ्यां पृथ्वीभागीरथीभ्याम् अभ्युपपन्ना रसातलञ्च नीता; स्तन्यत्यागात् परेण च तद्दारकद्वयं तस्याः; प्राचेतसस्य महर्षेर्गङ्गादेवी स्वयमर्पितवती।(ठ)
(ट) कथमिवेति।- रामस्य सञ्जीवनोपायः सन्निहितः इत्युक्त्तं, स उपायः कीदृशः? इति मुरलाप्रश्नाभिप्रायः।
(ठ) श्रूयतामिति।- इदं हि वृत्तव्यापारकथनरूपं विष्कम्भाङ्गं,-‘वृत्तवर्त्तिष्यमाणानां कथांशानां विदर्शकः‘इति साहित्यदर्पणवचनात्।वाल्मीकीत्यादि।- वाल्मीकेः तपोवनस्य आश्रमस्य उपकण्ठात् समीपात्।परित्यज्य- विहाय, सीतामिति शेषः। प्राप्तेत्यादि।- प्राप्ता- आसादिता, प्रसववेदना- प्रसवकालीनयन्त्रणा यया सा तथोक्ताः, असहनीयप्रसववेदनया निरतिशयं क्लेशमापन्नेत्यर्थः। आत्मानं- स्वदेहम्, (‘आत्मा देहे धृतौ जीवे स्वभावे परमात्मनि‘इति कोषः)। अतिदुःखसंवेगात्- दुःसहक्लेशातिशय्यादित्यर्थः। तदैव-निक्षेपाव्यवहितानन्तरमेव। तत्र-गङ्गाप्रवाहे। दारकद्वयं- शिशुद्वयं(‘दारको बालकेऽपिस्यात्‘इति मेदिनी) प्रसूता- प्रसूतवती(प्रसूता इत्यत्र कर्त्तरी निष्ठा)।अभ्युपपन्ना- धृता, अनुगृहीता वा(‘अभ्युपपत्तिरनुग्रहः‘इत्यमरः) रसातलं-पातालम्। नीता च-प्रापिता च। स्तन्यत्यागात्- स्तन्यस्य मातुः स्तनसम्भूतस्य पयसः त्यागात् परिहारात्। परेण- अनन्तरमित्यर्थः(‘परेण‘इति न एनबन्तपदं, तथा सति तेन योगे‘एनपा द्वितीया च ‘(२।३।३१पा०) इत्यनेन द्वितीया विधानात्‘स्तन्यत्यागात्‘इत्यत्र पञ्चमीविधानमयुक्त्तं स्यात्; वस्तुतस्तु अत्र अपवर्गे तृतीयेति) तस्याः,-सीतायाः। प्राचेतसस्य- वाल्मीकेः(वाल्मीकेरित्यत्र परस्वत्वोत्पादकत्यागाभावात् न सम्प्रदानता, अपि तु क्रियासम्बन्धमात्रविवक्षया षष्ठी) स्वयम्- आत्मना, स्वयं गत्वा दत्तवती, न त्वन्येनेत्वर्थः। (स्वयं शब्दप्रयोगात् शिशुद्वयं प्रति गङ्गादेव्याः स्नेहातिशयं सूचितम्)।
मुरला।(सविस्मयम्)।-
ईदृशानां विपाकोऽपि जायते परमाद्भुतः।
यत्रोपकारणीभावमायात्येवंविधो जनः॥३॥

तमसया वर्णितं सीतावृत्तान्तमाकर्ण्य मुरला स्वं यद् विस्मितमिवादर्शयत्, तदेव विस्मयकारणमुपदर्शयन्त्याह, ईदृशानामिति।- ईदृशानां रामसदृशपरमाद्भुतचरितानामित्यर्थः, विपाकोऽपि दशाविपर्य्ययोऽपि, सम्पदः का कथा विपदपीत्यर्थः, परमाद्भुतः अत्यर्थं विस्मयजनकः, असाधारण इत्यर्थः, जायते भवतीत्यर्थः।यत्र विपाके एवंविधः पृथ्वी भागीरथी वाल्मीकिसदृशी जनः उपकरणीभावम् उपकारित्वम् आयाति प्राप्नोति, उपकरणार्थं सहायो भवतीत्यर्थः। येषां क्षणिकं दर्शनं सततसमाराधनतत्परैः अपि न सुघटं तेऽपि एवं विधानां विपाके स्वतः एव उपकर्त्तुं यतन्ते इति परमाद्भुतत्वं विपाकस्येति भावः।(अत्र विपाकस्य परमाद्भुतत्वं प्रति उत्तरार्द्धवाक्यार्थस्य हेतुतयोपन्यासात् लाव्यलिङ्गमलङ्कारः)।अनुष्टुप्वृत्तम्॥३॥
तमसा।इदानीन्तु शम्बूकवृत्तान्तेनानेन सम्भावितजनस्थानागमनं रामभद्रं सरयूमुखादुपश्रुत्य भगवती भागीरथी; यदेव भगवत्या लोपामुद्रया स्नेहादाशङ्कितं तदेवाशङ्क्य सीतासमेता; केनचिदिव गृहाचारव्यपदेशेन (ड) गोदावरीं विलोकयितुमागता।
(ड) शम्बूकेति।- शम्बूकस्य वृत्तान्तः शिरश्र्छेदनविधानात्मको व्यापारः तेन।सम्भावितेति।- सम्भावितम् उत्प्रेक्षितं जनस्थाने आगमनम् उपस्थितिः यस्य स तम्।सरयूमुखात्- सरयूः अयोध्यासमीपवर्त्तिनी काचित् नदी तस्याः मुखात्। उपश्रुत्य- समाकर्ण्य, ज्ञात्वेत्यर्थः।(अत्र रामभद्रस्य श्रावणप्रत्यक्षकर्म्मतासम्भवेन‘रामभद्रमुपश्रुत्य‘इत्यस्य कथं सङ्गतिः? इति नाशङ्कनीयम्; श्रुधातोः शाब्दबोधवाचितया रामभद्रे तत्कर्म्मत्वसम्भवादिति चिन्त्यम्) यदेव-रामस्य अत्याहितमेव। सीतासमेता- सीतया जानक्या सह समेता सङ्गता, मिलिता सतीत्यर्थः। गृहाचारेति।- गृहस्य यः आचारः कुलक्रमागतो व्यवहारः तस्य व्यपदेशेन व्याजेन, कुलोचितानुष्ठानच्छलेनेत्यर्थः।(गृहाचारव्यपदेशेनेत्यत्र प्रकृतोपयोगिच्छलग्रहणरूपम् अभूताहरणं नाम सन्ध्यङ्गमुक्त्तं- ‘तत्र व्याजाश्रयं वाक्यमभूताहरणं मतम्‘इति साहित्यदर्पणः)।
मुरला।सुविचिन्तितं भगवत्या; भागीरथ्या।राजधानीस्थितस्य खलु तैस्तैर्जगतामाभ्युदयिकैः कार्यैर्व्यापृतस्य रामभद्रस्य नियताश्चित्तविक्षेपाः ; अव्यग्रस्य पुनरस्य (ढ) शोकमात्रद्वितीयस्य पञ्चवटीप्रवेशो महाननर्थ इति ; तत् कथमिदानीं सीतादेव्या रामभद्र आश्वसनीयः स्यात् ? (ण)
तमसा।उक्तमेव भगवत्या भागीरथीदेव्या;- ‘वत्से देवयजनसम्भवे सीते अद्य खलु आयुष्मतोः कुशलबयोर्द्वादशजन्मसंवत्सरस्य सङ्ख्यामङ्गलग्रन्थिरभिबध्यते (त)
(ढ) सुविचिन्तितं- साधु विवेचितम्। भगवत्या- ऐश्वर्य्यादिषड्गुणशालिन्या इत्यर्थः, सततशोकोद्दीपकवस्तुसन्दर्शनेन रामस्यावश्यम्भाविनि विपत्पाते सीतामेव सान्त्वनोपायत्वेनावधार्य्य भागीरथ्या युक्त्तियुक्त्तमाचरितमिति भावः। राजधानीस्थितस्य-राजधान्याम् अयोध्यायां वर्त्तमानस्य, आभ्यदयिकैः,-उन्नतिसाधकैः बहुभिः प्रजाहितकरव्यापारैरित्यर्थः। चित्तविक्षेपाः,-चित्तस्य विक्षेपाः विविधदिक्षु क्षेपाः। नियताः,-नियन्त्रिताः, रुद्धप्रसारा इति यावत्, भवन्तीति शेषः; अतः शोकस्य न अवकाश इति भावः। अव्यग्रस्य पुनः,-सम्प्रति अविक्षिप्तचित्तस्य व्यापारान्तरासक्त्तिशून्यस्येत्यर्थः।
(ण) शोकमात्रेति।- शोकः एव इति शोकमात्रं केवलः शोकः इत्यर्थः, तत् द्वितीयं यस्य तथोक्त्तस्य, सीताविरहजदुःखैकसहचरस्येत्यर्थः। अनर्थः,-अनिष्टहेतुरित्यर्थः।(अत्र‘अनर्थः‘इत्यस्य कार्य्यकारणभावसम्बन्धेन लक्षणया‘आयुर्घृतम्‘इतिवत् अनर्थहेतुरूपोऽर्थो बोध्यः। एवञ्च पञ्चवटीप्रवेशो रामस्य अत्यन्तानिष्टसम्पादनरूपकार्य्ये अव्यभिचारीहेतुरिति सूच्यते। तत्- तस्मात्। आश्वासनीयः,-आश्वासयितुं शक्यः इत्यर्थः।
(त) उक्त्तमेव- कथितमेव(अत्र एव शब्दः स्वायोगं व्यवच्छिनत्ति इति बोध्यम्, उक्त्तमेवेत्यस्य‘किं पुनर्मर्त्त्या इति‘इति वक्ष्यमाणेनान्वयः)। आयुश्मतीः,-दीर्घजीविनोरित्यर्थः, (आयुः जीवनकालः, स प्रशस्ततया विद्यते ययोः तौ आयुष्मन्तौ तयोः, अत्र प्राशस्त्यार्थे मतुप्, ‘भूमनिन्दाप्रशंसासु नित्ययोगेऽतिशायने।संसर्गेऽस्ति विवक्षायां भवन्ति मतुबादयः॥‘इत्यनुशासनात्)। द्वादशेति।- जन्मसंवत्सरादारभ्य द्वाधिकदशपूरणीभूतस्य वत्सरस्येत्यर्थः(द्वादशानां पूरणः इति द्वादशः‘तस्य

पूरणे डट् ‘(५।२।४८पा०) इति डट्प्रत्ययः, स चासौ जन्मसंवत्सरश्वेति तस्य)।सङ्ख्येति।- वयःकालनिरुपणार्थः मङ्गलार्थश्च हस्ते धारणीये सूत्रे ग्रन्थिरित्यर्थः, (प्रतिवर्षं जन्मतिथौ गणपतिं दिनपतिञ्च सम्पूज्य मात्रादिभिः बालकानां मङ्गलाय करे सूत्रमभिबध्यते इति आचारः; तच्च सूत्रं जन्मग्रन्थिरित्यभिधीयते। तदुक्त्तं कृत्यचिन्तामणौ- ‘गुडदुग्धतिलानद्याज्जन्मग्रन्थेश्च बन्धनम्।गुग्गुलं निम्बसिद्धार्थ-दूर्वा-गोरोचनान्वितम्। सम्पूज्य भानुविघ्नेशौ महर्षिं प्रार्थयेदिदम्॥‘इति)। अभिबध्यते- सन्नह्यते, वाल्मीकिनेति शेषः।
तदात्मनः पुराण-श्वशुरम् एतावतो मानवस्य राजर्षिवंशस्य प्रसवितारं सवितारमपहतपाप्मानं देवं स्वहस्तावचितैः पुष्पैरुपतिष्ठस्व।(थ) न च त्वामवनिपूष्ठवर्तिनीमस्मत्प्रभावाद्वनदेवता अपि द्रक्ष्यन्ति;
(थ) अथ तयोर्वाल्मीक्याश्रमस्थितत्वेन असमीपवर्त्तितया मया किमपरमिदानीमनुष्ठेयम् ? इत्याह, तदिति।- तत्- तस्मात्, पुत्रस्य जन्मतिथौ जननीनां कस्यचित् मङ्गलाचरणस्य अवश्यकर्त्तव्यत्वादित्यर्थः। पुराणश्च शुरं- आदिमं श्वशुरं, श्वशुरवंशस्य आदिपुरुषमिति यावत्।(सीतायाः श्वशुरवंशस्य सूर्यादाविर्भूततया तदुपासनायां अस्याः फलावश्यग्भाव इति सूचनाय सवितुः पुराणश्वशुरत्वविशेषणं बोध्यम्)। एतावतः इयत्सङ्ख्यकस्य। मानवस्य-वैवस्वतमनुसम्बन्धिनः तदपत्यस्येत्यर्थः।(अत्र सवितुर्वैवस्वतो नाम मनुः, ततः इक्ष्वाकुः, ततः रघुरित्येवं वंशप्रवर्तकानामेषां वंशः समजनीति ज्ञेयम्)। प्रसवितारम्- उत्पादयितारम्। अपहतेति।- अपहतः विनाशितः, पाप्मा- पापं येन तं, स्वमहिम्ना निरस्तसमस्तपापतया सर्वैराराधनीयमिति भावः। सवितारं- देवं, सूर्य्यदेवमित्यर्थः। स्वहस्तेति।- स्वहस्तेन स्वकरेण अवचितैः अवलूनैः, स्वयं सङ्गसीतैरिति यावत्।(तेन च पूजायां फलातिशय्यसम्भावना सूचिता;-‘समित्पुष्पकुशादीनि श्रोत्रियः स्वयमाहरेत्‘इति यद्मपुरासीयवचने श्रोत्रियपदस्य उपलक्षणतया सर्वस्यैव पूजाधिकारिणः स्वयमुपचितकुसुमादिभिरर्च्चनायाः विहितत्वात्)। उपतिष्ठस्व-सेवस्व।(अत्र‘उपाद्देवपूजा- ‘इति वार्तिकसूत्रेण देवपूजायाम् उपात् तिष्ठतेरात्मनेपदम्)।
किं पुनर्मर्त्याः‘इति।अहञ्च आज्ञापिता;- ‘तमसे त्वयि प्रकृष्टप्रेमैव बधूर्वत्सा जानकीति ; अतस्त्वमेवास्याः प्रत्यनन्तरीभव‘इति।सहामधुना यथादिष्टमनुतिष्ठामि।(द)
मुरला।अहमप्यमुं वृत्तान्तम्भगवत्यै लोपामुद्रायै निवेदयामि।रामभद्रोऽप्यागत एवेति तर्कयामि।(ध)तमसा।तदियं गोदावरीह्रदान्निष्क्रम्य (न)-
(द) स्वयं कुसुमचयनार्थमितस्ततः पर्य्यटन्ती कदाचिच्चेदहं साधारणजननयनपथपथिका भवेयं तदालोकालापपरम्परातः श्रुतमदागमनवृत्तान्तः आर्य्ययुत्रो नूनमत्यन्तमनर्थमुत्पादयिष्यतीति सीताशङ्कमाशङ्कमाना भागीरथी तां पूर्वत एव निरस्यति, न चेति।- अस्य च‘द्रक्ष्यन्ति‘इति परेणान्वयः। अवनिपृष्ठवर्त्तिनीं -पृथिवीतलस्थिता, (‘गोत्रा कुः पृथिवी पृथ्वी क्ष्माऽवनिर्मेदिनी मही‘इत्यमरः) अस्मत्प्रभावात्- अस्माकं वरमहिम्णा इति यावत्।(अस्माकं प्रभावः अस्मत्प्रभावः, अत्र बहुवचनप्रयोगस्तु‘अस्मदोद्वयोश्च ‘(१।२।५८पा०) इत्यनेन सूत्रेण समर्थनीयः)।द्रक्ष्यन्ति- द्रष्टुं शक्ष्यन्तीत्यर्थः।‘वनदेवता अपि‘इत्यत्र अपिकारव्यवच्छेद्यं दर्शयति, किमिति।- मर्त्त्याः,-मर्त्ते पृथिव्यां भावः इति मर्त्त्याः, मानवा इत्यर्थः।(‘मनुष्या मानुषा मर्त्त्या मनुजा मानवा नराः‘इत्यमरः) मम माहात्म्यादलौकिकशक्त्तिशालिनीभिर्वनदेवताभिरपि द्रष्टुमशक्यां त्वां मानवाः पुनर्न द्रक्ष्यन्तीत्यत्र किमु वक्त्तव्यम्? इति भावः। अहं- तमसा। प्रकृष्टप्रेमा- प्रकृष्टं सातिशयं प्रेम प्रीतिर्यस्याः सा तथोक्त्ता, समधिकप्रणयशालिनीति यावत्। बधूः,-स्नुषा, (‘बन्धूः स्त्री सारिवौषधौ। स्नुषाशटीनवोढासु। भार्य्यापृक्काङ्गनासु च॥‘इति मेदिनी। अत्र स्वकीयपूर्वपुरुषभगीरथेनानीततया भागीरथी रामस्य मातृस्थानीयेति सा सीतां बधूरित्यभिहितवतीत्यवधेयम्) प्रत्यनन्तरीभव-अप्रत्यनन्तरा प्रत्यनन्तरा भव इति प्रत्यनन्तरीभव-सन्निहिता भव, सततं सीतासाहचर्य्यमुपगता, तदानुकूल्यं विधेहिति यावत्। यथादिष्टम्- आदिष्टम् आदेशाः, तदनतिक्रम्य इति यथादिष्टम्, आदेशानुरूपमित्यर्थः।
(ध)( अमुं वृत्तान्तमिति।- तमसामुखाच्छ्रुतं सीतासहिताया भागीरथ्या आगमनरूपं व्यापारम्। तर्कयामि- सम्भावयामि।
(न) तत्- तस्मात्, रामस्य अचिरादेव अत्रागमनसम्भावदित्यर्थः। इयं- परिदृश्यमाना, श्लोकस्थेन‘जानकी‘इत्यनेनान्वयः। विष्क्रम्य- निर्य्याय, उत्थायेतियावत्; ‘वनमेति‘इति श्लोकाशेनान्वयः।
परिपाण्डदुर्बलकपोलसिन्दरं दधती बिलोलकवरीकमाननम्।
करुणस्य मूर्तिरथवा शरीरिणी विरहव्यथेव वनमेति जानकी॥४॥
मुरला।इयं हि सा।-
सहजसौन्दर्य्यातिशयवशान्मधुरतराकृतिरपि सम्प्रत्यहरहरसहविरहवेदनाऽतिदूनाक्षीणाप्यतितरां कामप्यभिनवामतिरमणीयामभिख्यामधिगता सतीकुलललामभूता सीता सर्वेषामेव समवेदनाभाजनं जातेति वर्णयन्त्याह, परिपाण्डित्यादि।-परिपाण्डू दुर्भरप्रियपरित्यागशोकाभिभवात् पाण्डुवर्णौ दुर्बलौ क्षीणौ च कपोलौ गण्डौ यस्मिन् तत् तथोक्त्तं, तथापि सुन्दरं मनोहरं, तथा विलोला संस्काराभावात् श्लथलम्बिनी कवरी केशपाशः यस्मिन् तत् तथोक्त्तम् (‘कवरी केशवेशोऽथ धम्मिल्लः संयताः कचाः‘इत्यमरः) आननं मुखं दधती धारयन्ती जानकी जनकनन्दिनी सीता करूणस्य शोकस्य मूर्त्तिः आकृतिरिव, मूर्त्तिमान् शोक इवेत्यर्थः, अथवा शरीरिणी मूर्त्तिमती ; विरहव्यथेव रामवियोगवेदनेव, वनम् अरण्यम्, एति आगच्छति, (‘मूर्त्तिरथवा‘इत्यत्र ‘मूर्त्तिरिव वा‘इति पाठेऽपि सुस्पष्ट एवार्थः)। सततं प्रियतमविरहशोकसन्तप्ता चिन्ताक्षीणमाननमादधानापि सहजसौन्दर्यातिशयवशात् सम्प्रत्यपि निरुपमरमणीयाकृतिरियं दृश्यते इति भावः। पतिव्रतायाः लक्षणमाह आङ्गिराः, –
‘आर्त्तार्त्ते मुदिता हृष्टे प्रोषिते मलिना कृशा।
मृते मि्नयेत या पत्यौ सा स्त्री ज्ञेया परिव्रता॥‘
अस्यानुरूपः कश्चित् श्लोकः यथाशाकुन्तले –
‘वसने परिधूसरे वसाना नियमक्षाममुखी धृतैकवेणिः।
अतिनिष्करूणस्य शुद्धशीला मम दीर्घं विरहव्रतं बिभर्त्ति॥‘
प्रकृतेनायं निरपेक्षं समालोच्यते चेत् तदा सुललितशब्दसम्पत्त्यार्थसम्पत्त्यालङ्कारसम्पत्त्या च सुकुमारचेतसां चेतसि विच्छित्तिविशेषाधायकतया इतः प्रकृतस्यैव गौरवातिशय्यदर्शनादनिच्छद्भिरप्यस्माभिः प्रकृतस्यैव साधीयस्त्वं वाच्यमिति सुधीभिर्विचारणीयम्। (सर्व्वत्र कपोलयोः पाण्डुता क्षीणता च सौन्दर्य्यहीनकारणतयैव प्रसिद्धा, इह तु तयोर्विद्यमानतायामपि सौन्दर्य्योत्पत्तिकथनात् प्रथमपादे विषमालङ्कारः ; तथा तृतीयचतुर्थपादयोर्भावाभिमानि वाच्योत्प्रेक्षाद्वयञ्चेत्येतेषां परस्परनिरपेक्षतया संसृष्टिः)। मञ्जुभाषिणीवृत्तं, तल्लक्षणं यथा-‘सजसा जगौ च यदि मञ्जुभाषिणी‘इति॥४॥
किसलयमिव मुग्धं बन्धनाद् विप्रलूनं
हृदयकुसुमशोषी दाररुणो दीर्घशोकः।
ग्लपयति परिपाण्डु क्षाममस्याः शरीरं
शरदज इव घर्मः केतकीगर्भपत्रम्॥५॥
सहजतः कुसुमसुकुमाराकृतिं लोकलोचनानन्दविधायिनीं जनकनन्दिनीमिदानीमतितरां प्रियविरहकातरामवलोक्य सातिशयमन्तर्दूथमाना मुरला तदीयां परिदृश्यमानामवस्थामुपवर्णयन्ती आह, किसलयमिति।- शरदिजः शरत्कालभवः (अनेन धर्म्मस्य अतितापहेतुता व्यज्यते। ‘शग्दिजः‘इत्यत्र शरदिजायते यः इति ‘सप्तम्यां जनेर्डः ‘(३।२।९७पा०) इति डप्रत्ययः, ततः ‘प्रावृट् शरत्कालदिवाञ्ज ‘(६।३।२५पा०) इति सप्तम्याः अलुक्च) घर्म्मः आतपः (‘धर्म्मः स्यादातपे ग्रीष्मेऽप्युष्मस्वेदाम्भस्दोरपि‘इति मेदिनी)। केतकस्य पुष्पम् (‘अवयवे च प्राण्यौषधिवृक्षेभ्यः ‘(४।३।१३५पा०) इत्यण्, ततः ‘पुष्पमूलेषु बहुलम्‘वा० इति तद्धितलुकि हरीतक्यादित्वात् स्त्रीत्वम्) (‘द्विहीनं प्रसवे सर्व्वं हरीतक्यादयः स्त्रियाम्‘इत्यमरोक्त्तेः) तस्याः केतककुसुमस्य गर्भपत्रं कुसुममध्यगतदलमिव, (अत्र गर्भशब्दग्रहणेन मृदुतातिशय्यं पाण्डुता च व्यज्यते) हृदयं सुकुमारतया कुसुमम् इव (अत्र व्याघ्रादेराकृतिगणत्वात् ‘उपमितं व्याघ्रादिभिः ‘(२।१।५६पा०) इत्यनेन उपमितसमासः।) तत् शोषयति यः स तथोक्त्तः ; निरतिशयसुकुमारतया कुसुमसदृशमेतस्याहृदयमयमतितरां तापयतीति भावः। दारुणः विषमः, दुःसह इत्यर्थः, (तपनातपविरहतापयोरयमेव विशेषो यदेतयोरादिमः स्वेन प्रखरतप्रभावेण लापयन्नितरपरार्थान् हतप्रभान् करोति अन्तिमस्तु स्नापयन्नपि वियोगिनः केनाप्यभिनवेनानुभवैकगम्येन शोभाऽऽतिशय्येन पुनरलङ्करोतीत्ययमतिदारुणोऽप्यदारुण एवेत्यवगम्यते।) दीर्घः सुचिरकालव्यापी नरवधिरिति यावत्, यः शोकः प्रियविरहजः सन्तापः, मुग्धं मनोहरं, बन्धेनात् वृत्तात् (‘वृक्षादीनां फलं शस्यं वृन्तं प्रसवबन्धनम्‘इत्यमरः) विप्रलूनं प्रसह्य विच्छिन्नं किसलयं नवपल्लवमिव, अस्याः सीतायाः परिपाण्डुपरितः पाण्डुवर्णं, वियोगमलिनमिति यावत्, क्षामं कृशं (‘क्षामम्‘इति पदं क्षैधातोः क्त्तप्रत्ययेन सिद्धम् ; ‘क्षायोमः ‘(८।२।५३पा०) इति सूत्रेण क्तस्य मकारादेशः) शरीरं, म्लपयति म्लानिं प्रापयति। यथा प्रचण्डतरैर्दिवाकरकरनिकरैः शनैः शुष्यमाणः कोमलकुसुममुकुमारः किसलयसम्भारः सहृदयहृदयदाहं जनयति, तथा दुर्वहप्रियविरहशोकसन्तापैस्तप्यमाने यं जानकी नियतमनुशोचनीयतया मामातितरां दूनोतीति भावः। (अत्र किसलयेन शरीरस्य, कुसुमेन हृदयस्य, धर्म्मेण च शोकस्य साधर्म्यकथनादुपमानामालङ्कारः ; सा च इवशब्दवाच्यतया श्रौती। अत्र लिङ्गादभ्यूहनरूपम् अनुमानं नाम सन्ध्यङ्गमुक्त्तम्)।वृत्तं मालिनी॥५॥
(इति परिक्रम्य निष्क्रान्ते)।(प)
इति विष्कम्भकः।(फ)
(प) इतीति।-इति इत्थमालपन्त्यौ इति शेषः। निष्क्रान्ते-तमसामुरले इति शेषः।
(फ) विष्कम्भक इति।-विष्कम्भकस्य लक्षणादिकं विस्तरतः द्वितीयाङ्कप्रारम्भे उक्त्तमिति नात्र पुनरुच्यते। अत्रापि ‘प्रेषितास्मि भगवतोऽगस्त्यस्य पत्न्यालोपामुद्रया‘इत्यादिना मुरलाकथितवाक्येन, तथा ‘श्रूयतां युराकिल‘इत्यादिना तमसा कथितवाक्येन च अतीतकथांशानां निदर्शनं, तथा ‘अहञ्चाज्ञापिता, तमसे। त्वयि प्रकृष्टप्रेमैव‘इत्यादिना तमसा कथितवाक्येन च वर्त्तिष्यमाणकथांशानां निदर्शनं वेदितव्यम्। तस्य च शुद्धसङ्कीर्णरूपत्वेन द्वैविध्यं, प्रकृतस्य तु तमसा मुरलारूपाभ्यां मध्यमाभ्यां पात्राभ्यां सम्प्रयोजितत्वात् शुद्धरूपत्वमेव, ‘मध्येन मध्यमाभ्यां वा पात्राभ्यां सम्प्रयोजितः। शुद्धस्यात् स तु सङ्कीर्णो नीचमध्यमकल्पितः॥‘इति साहित्यदर्पणकृद्वचनात्।
अत्रेदं चिन्त्यते ;-इह हि सकलकाव्यकलाऽऽलोचनलोललोचनानाम् अधुनातनानां मनसि समुद्भवत्यभिनवः कश्चित् संशयः,-यत् सरसकवितारसप्ररवशमतिना कविकुलपतिना भवभूतिना विरचिते सुपरिचितेऽस्मिन्नुत्तरतामचरिते कथमनल्पकल्पना प्रसूतः सद्भावपूतः समुपनिबद्धोऽयं तृतीयोऽङ्कः?-तथा हि, सत्यप्यभिनवे कवेर्नवनवभावोद्भावनपाटवे प्रयोजनमनुयुज्य चेन्न लभ्यते सदुत्तरं किञ्चित्, तदा व्यर्थपदार्थसमावेशशङ्का पङ्ककलङ्कितचेतसां चेतसि नैवोपजायते कियानपि परितोषलेशः, इत्येतेषाम् अत्यद्भुतं संशयाकूतं विज्ञाय यदि च तूश्णीम्भावम् एव साधीयस्त्वेन मन्यामहे, तथापि ‘तुष्यतु दुर्ज्जनः‘इति न्यायेन साम्प्रतमेव ब्रूमः ; तथा हि-अनितरसाधारणाः कल्पनैकधनाः कवयो हि कुटिलसमालोचकलोकलोचनपथमतिवर्तमानाः स्वातन्त्र्येणैवोपनिबध्नन्ति काव्यजातम्। तत्र च सरसकाव्यरसास्वादवञ्चितानां समालोचकानां कुटिलकटाक्षपातस्तैरूपेक्षापक्षनिक्षिप्त एव भवति।
परमार्थतस्तु विचार्य्यमाणे नह्येवंविधाः कविकुलललामभूताः कालिदासभवभूतिप्रमुखाः नियतं भावपारतन्त्र्येणास्वतन्त्रा अपि किमपि प्रयोजनमननुसन्दधानाः कुत्राप्युपनिबन्धन्ति किञ्चिदित्येव ब्रूमः। इहापि चेदतिनिपुणधियाऽतिसूक्ष्ममीक्ष्यते प्रयोजनं किञ्चित् तदाऽस्माकमपि लोचनपथमुपैति प्रयोजनत्रितयमेवापाततः ; प्रथमतस्तत्र तावदलोकसाधारणपूतचरितायाः सतीकुलललामभृतायाः सीताया अलौकिकपातिव्रत्यप्रदर्शनं, तथाहि प्रचुरतरप्रमाणावगतविशुद्धभावां सीताम् अतिशुद्धपूतचरितां विदित्वाऽपि अन्तरेणैव निर्वासनसाधकं कञ्चिदपराधं केवलं लोकानुरञ्जनार्थं विजनकानने विवासयितरि भर्त्तरि रामचन्द्रे धर्म्मतः सापराधेऽपि कथमप्यनभिव्यञ्चयन्ती लेशतोऽपि विरागं, प्रकटयन्ती च प्रतिपदमैवावर्णनोयं कातरताऽऽतिशय्यं मुहुर्मोहमापन्ने भर्त्तरि सीतासमदर्शयत् सम्प्रत्यपि परां कोटिं पातिव्रत्यधर्म्मस्य। द्वितीयतस्तावद्वासन्त्या सहालापावसरे राजकीयकठोरकर्त्तव्यपारतन्त्र्येणैवानिच्छताऽपि रामेण निरपराधा निर्वासितासीतेति समन्तात् विज्ञापनम्। तथा तृतीयतः सर्वान्तर्यामिणा जगत्स्वामिना रामेण निर्द्दयं निर्वासिता सीता भर्त्त्रैवमवमता वनवाससहचरिणां वासन्त्यादीनां समक्षं मुखमपि दर्शयितुं लज्जमाना सम्प्रति तत्तत्सखीसमक्षमेवार्य्यपुत्त्रमुखात् ‘अस्ति चाश्वमेधाय हिरण्मयी सीताप्रतिकृतिः‘इत्यादिकमाकर्णयन्ती जानकीपरित्यक्त्तवत्यात्मन्यवज्ञा जातमिति प्रख्यापनञ्चेति सुधीभिर्विभाव्यम्।
(नेपथ्ये) प्रमागः प्रमादः (ब)
(ततः प्रविशति पुष्पावबयव्यग्रहस्ता सकरुणौत्सुक्यम् आकर्णयन्ती सीता)।(भ)
(ब) प्रमाद इति।-प्रमादः,-महान् अनिष्टापातः इत्यर्थः, (यदि च प्रमादशब्दस्य अनवधानतारुपोऽर्थः कोषप्रसिद्धः, तथापि अनिष्टापातरुपार्थेऽपि बहुतरप्रयोगदर्शनात् तत्रापि अयं भाक्तः इत्यवधेयम्)।
(भ) पुष्पेत्यादि।-पुष्पाणां कुसमानाम् अवचये सञ्चयनकार्य्ये व्यग्रो व्यापृतो हस्तो यस्याः सा तथोक्ता। सकरुणेत्यादि।-करुणा सहसा पूर्व्वपरिचितपञ्चवट्यादिदर्शनसमुद्बुद्धपूर्व्वस्मृतिजन्यः शोकः, औत्सुक्यं पूर्व्वसुहृदामेतेषां पुनः पुनर्दर्शनार्थम् उत्कण्ठा, ताभ्यां सहितं यथा स्यात् तथेत्यर्थः। आकर्णयन्ती-श्रुण्वन्ती नेपथ्योक्तं प्रमादशब्दमिति शेषः।
सीता।अह्महे जाणामि पिअसही मेबासन्दी बाहरदि त्ति। (म)
पुन्रनेपथ्ये।-
सीतादेव्याः स्वकरकलितैः शल्लकीपल्लवाग्रै-
रग्रे लोलः करिकरभको यः पोषितोऽभूत्।
सीता।किं तस्म ?’
अहो जानामि प्रियसखी मे वासन्ती व्याहरतीति।’
किं तस्य ?
(म) अहो इति।-(अहो इति विस्मयसूचकमव्ययम्)। अकस्माद्वासन्तीकण्ठस्वरश्रवणं विस्मयकारणम्। जानामि-मन्ये। व्याहरति-कथयन्ति ; परिचितपूर्व्वतत्कण्ठस्वरत्वेन प्रतीयमानत्वादिति भावः।
‘प्रमादः प्रमादः‘इति नेपथ्योक्तावचनानवसान एव प्रविशन्त्यां जनकनन्दिन्यां तद्वासन्तीव्याहारत्वेनाशङ्कमानायाम् अन्तरान्तरा सीतोक्त्तिव्यवहितं नेपथ्योक्त्तावशिष्टे नेपथ्यतः पुनरप्यर्द्धशः श्लोकेन व्याहरति, सीतादेव्या इत्यादि। पुरा पूर्वस्मिन् काले, रामस्य अरण्यवाससमये इत्यर्थः, अग्रे सीतायाः सम्मुखे इति शेषः, लोलः पल्लवग्रहणार्थं चञ्चलः (‘लोलश्चलसतृणयोः‘इत्यमरः) यः करिकरभकः हस्तिशावकः, (अत्र यद्यपि करभशब्दस्यैव करिशावकार्थकत्वेन पुनः करिपदसमभिव्याहारः अधिकपदतादोषदुष्टत्वशङ्कामुत्थापयति, तथापि ‘विशिष्टवाचकपदानां सति विशेषणपदसमभिव्याहारे विशेष्यमात्रपरत्वं करिकलभादिशब्दवत्‘इति वामनसूचादत्र करमशब्दस्य करिरूपविशेषणशब्दसमभिव्याहृतत्वेन सामान्यतः शावकमात्रपरतया न कापि दोषशङ्केति, अत एव कलभशब्दार्थप्रदर्शनप्रसङ्गे ‘शावकमात्रपरित्वेन करिकलभकरमृदिततमालकिशलया मेदिनी‘इति वाचस्पत्यभिधानलेखो दृश्यते इत्यवधेयम्। ‘करभकः‘इत्यत्र करभशब्दादनुकम्पायां कन्प्रत्ययः)। सीतादेव्याः जनकनन्दिन्याः स्वकरेण स्वहस्तेन कलितैः धृतैः अवचितैर्वा, नत्वन्येन केनचित् धृतैः सङ्गृहीतैर्वेति भावः (एतेन सीतायास्तस्मिन्नतिशयस्नेहप्रवणता सूचिता) शल्लकीनां तदाख्यानां गजप्रियाणां वृक्षविशेषाणां पल्लवाग्रैः अग्रकिशलयैरित्यर्थः, योषितः पालितः अभूत्, सोऽयं करिकरभकः बध्वा निजस्त्रिया करेणुकया इत्यर्थः,
पुनर्नेपत्ये।-
बध्वा सार्धं पयसि विहरन् सोऽयमन्येन वेगा-
दुद्दामेन द्विरदपिताना सन्निपत्याभियुक्ताः॥६॥
सार्द्धं सह पयसि जले विहरन् क्रीडन्, जलकेलिं कुर्वन्नित्यर्थः, अन्येन अपरेण केनचित् उद्दामेन उच्छृङ्खलेन मत्तेनेत्यर्थः, (‘उद्दामो बन्धरहिते स्वतन्त्रे च प्रचेतसि‘इति मेदिनी) द्विरदपदिना गजपतिना, अतिमहतेति भावः, वेगात् जवेन, (दर्पादिति पाठे-बलगर्वात् इत्यर्थः, ) सन्निपत्य कुतोऽपि समागत्य, अभियुक्त्तः आक्रान्तः। अपत्यस्नेहाकृष्टा जानकी स्वकरावचितैः पल्लवैर्यमपत्यनिर्विशेषं पुपोष, स एवायं करिशावकः सम्प्रत्यपरेण केनचिदाक्रान्तोऽशरणो विपद्यते, इति तं परिचायस्वेति समुदिताकूतम्। मन्दाक्रान्ता वृत्तम्॥६॥
सीता।(ससम्भ्रमं कतिवित्पदानि गत्वा) अज्जउत्त परित्ताआहि परित्ताआहि मम तं पुत्तअं।(स्मृतिमभिनीय सवैक्लव्यम्)।हद्दी हद्दी ताइं ज्जेब विरपरिविदाइं अक्खराइं पञ्चबटीदंसणेण मं मन्दभाइणीं अणुरुन्धन्ति ; (य) हा अज्जउत्त –
(इति मूर्च्छति)
आर्यपुत्र परित्रायस्व परित्रायस्व मम तं पुत्रकम्।हा धिक् हा धिक् तन्येव चिरपरिचितानि अक्षराणि पञ्चवटीदर्शनेन मां मन्दभागिनीमनुरुन्धन्ति; हा आर्यपुत्र
(य) ससम्भ्रमिति।-सचकितं, ससाध्वसम् इत्यर्थः, सहसा पुत्रकाभिभवश्रवणादिति भावः। (‘सम्भ्रमः साध्वसेऽपि स्यात् सवेगादरयोरपि‘इति मेदिनी)। कतिचित्-कियन्ति, पादानि-पादन्यासानित्यर्थः किञ्चिदग्रसरीभूय इति यावत्। पुत्त्रकं-पुत्रनिर्व्विशेषेण पालितं, पुत्रप्रतिकृतिमित्यर्थः, (अत्र ‘इवे प्रतिकृतौ ‘(५।३।९६पा०) इति सूत्रेण कन्पत्ययः)। स्मृतिमभिनीय-पूर्ववृत्तान्तस्मरणा सूचकं भावन् अभिनयेन दर्शयित्वा। सवैत्कव्यं-व्याकुलतासहितम्, आहेति शेषः। चिरपरिचितानि-चिराभ्यस्तानि, पूर्वां पुनः पुनः कथनादिति भावः। अक्षराणि मन्मुखोच्चरितानि पदानि, ‘आर्य्यपुत्र‘इत्येवंरूपा वर्णाः इत्यर्थः, मन्दभागिनीं मन्दो भागः, सोऽस्या अस्तीति मन्दभागिनी तां, हतभाग्यां। (अत्र यद्यपि ‘न कर्म्मधारयान्मत्वर्थीयः‘इत्यनुशासनेन कर्म्मधारयान्मत्वर्थीय इनिप्रत्ययस्यासाधुत्वमेवापाततः प्रतिभाति तथापि-‘भूमनिन्दाप्रशंसासु‘इत्यादिना मत्वर्थीयप्रत्ययानाम् अस्त्यर्थव्यतिरिक्तप्राशस्त्यादिरूपाधिकार्थबोधकतया केवलं बहुव्रीह्यादिना तद्बोधकतया च अतिरिक्तस्य प्राशस्त्यार्थस्य विवक्षितत्वेन कर्म्मधारयादिनिप्रत्ययः कृतः ; तेन च अत्यन्तमन्दभाग्यवत्त्वरूपार्थो लभ्यते इत्येवं समाधेयम् ; यद्वा-मन्दं भजत इति घिनुणान्तात् स्त्रियां सिद्धम्)। अनुरुन्धन्ति-अनुसरन्ति अभ्यासवशात् अधुनाऽपि मन्मुखात् उच्चरन्ति इति यावत्।
तमसा।(प्रविश्य) वत्से समाश्वसिहि समाश्वसिहि।
(नेपथ्ये) विमानराज अत्रैव स्थीयताम्।(र)
सीता।(समाश्वस्य समाध्वसोत्कम्पोल्लासम्) अह्महे जलभरिदमेहत्थणिदगम्भीरमंसलो कुदो णु एसो भारदीणिग्घोसो भरन्तकणबिबरं मं पि मन्दभाइणीं झत्ति उस्साबेदि ? (ल)
अहो जलभृतमेघस्तनितगम्भीरमांसलः कुतो नु एष भारतीनिर्घोषः भ्रियमाणकर्णविवरां मामपि मन्दभागिनीं झटिति उच्छ्वासयति ?
(र) विमानराज इति।-विमानेषु व्योमयानेषु रथेषु इत्यर्थः, राजाश्रेष्ठः इति विमानराजः तत्सम्बुद्धौ ; ) पुष्पकविमानस्य सम्बोधनम्। रामचन्द्रस्योक्त्तिरियम्)।स्थीयतां-निवृत्यतां, त्वयेति शेषः। (पुष्पकादेः स्वर्गीयविमानत्वेन तस्मिंश्चेतनवद्व्यवहारः)।
(ल) ससाध्वसेत्यादि।-साध्वसेन भयेन, उत्कम्पेन सात्त्विकभावरूपेण वेपथुना, उल्लासेन आनन्देन च सहितं यथास्यात् तथा, आहेति शेषः। (अत्र सहसा भर्त्तृकण्ठस्वराकर्णनेन स्त्रीस्वभावसुलभं साध्वसं, सुचिरकालानन्तरं लेशतोऽप्यसम्भावितं भर्त्तृकण्ठस्वरमाकर्ण्य पुनः प्रियस्मरणतः सात्त्विकभावोदयादुत्कम्पः, तथा यद्ययं तत्त्वत एव आर्य्यपुत्रकण्ठस्वरः स्यात्, यदा भाग्यादद्य पुनरपि प्रियसमागमसम्भावनेति पतित्रतायाः सीतायाः पतिदर्शनलालसया उल्लासः इति बोध्यम्)। जलभृतस्य जलपूर्णस्य मेघस्य स्तनितमिव गर्जितमिव, (‘स्तनितं गर्ज्जितं मेघनिर्घोषे रसितादि च‘इत्यमरोक्त्तेः ‘मेघस्तनित‘शब्दस्य प्रयोगे मेघशब्दस्य वैयर्थ्यं न दोषाय इत्यादिविवेचितमस्माभिः ‘करिकरभ‘शब्दे पूर्व्वत्र १९६ पृष्ठे १८ पड्क्त्तौ) गम्भीरो धीरोमांसलो वीर्य्यवान् एष श्रूयमाणः, भारतीनिर्घोषः वाक्यध्वनिरित्यर्थः, सजलजलदनासदृशधीरपुष्टः वाक्शब्द इति यावत्। नु इति वितर्के, पृच्छायां वा, (‘- नु वितर्कोपमानयोः। विकल्पानुनयातीति प्रश्ने हेत्वपदेशयोः‘इति मेदिनी)। कुतः,-कस्मात् जनात् उत्पन्न इत्यर्थः। भ्रीयमाणेत्यादि।-भ्रियमाणं पूर्य्यमाणं कर्णयोर्विवरं रन्ध्रं यस्याः तां तथोक्त्तां चिराकाङ्क्षितरवश्रवणपरितृप्तकर्णकुहरामिति यावत्। मामपीति।-का कथा अन्यासाम् ? इत्यर्थः। भर्त्त्रा लोकापवादात् चिराय निर्वासिततया निरतिशयदुर्भाग्यवत्तया च कथमपि पुनः प्रियतमसमागमासम्भवान्नियतं भ्रियमाणाया मम पुनरार्य्यपुत्रचरणदर्शनाशा दूरापास्तैवेति अपिकाराशयः। झटिति-शीघ्रम्, उच्छ्वासयति-जीवयति, रामदर्शने आशां जनयतीति भावः।
तमसा।(सस्मितास्रम्) अयि वत्से (व)-
किमव्यक्तेऽसि निनदे कुतस्त्येऽपि त्वमीदृशी।
स्तनयित्नोर्मयूरीव चकितोत्कण्ठिता स्थिता ?॥७॥
(व) सस्मितेति।-अहो सुचिरपरिचितेऽप्यस्मिन्पतिकण्ठस्वरेऽस्याः सन्देहः इति चिन्तया स्मितम्। विरागहेतावपि पतिव्रतेयं पुनः पतिदर्शनाकाङ्क्षया हृष्यति, परन्तु एतयोः परस्परसाक्षात्कारो न स्यादिति चिन्तया अस्रं, ताभ्यां सहितं यथास्यात् तथा आहेति शेषः।
विदितसकलवृत्तान्ता अपि तमसा सखीसकाशां भावगुप्त्यर्थं सम्प्रत्यनभिज्ञेवाह, किमिति।-स्तनयित्नोर्मेघस्य, (स्तनयति यः सः स्तनयुत्नुरिति अदन्तचुर्वलाहकः‘इत्यमरः) निनदे शब्दे (अत्रापि ‘निनदे‘इति पूर्व्वार्द्धादनुषञ्जनीयम्) मयूरी इव (मह्यां पृथिव्यां रौति या सा मयूरी (मही ’ रू ’ क ) पृषोदरादित्वात् साधुः) शिखिनीव, कुतस्त्ये (कुतो भवः इति कुतस्त्यः ‘अव्ययात् यप् ‘(४।२।१०४पा०) इत्यनेन त्यप् प्रत्ययः) कस्मादपरिज्ञातस्थानादागतेऽपि ; शब्दोत्पत्तिस्थानविशेषविज्ञाने हि शब्दानुसारेण पुरुषविशेषविज्ञानमपि सम्भवति, अत्र तु ‘कुतोऽयमागतः शब्दः‘इति अनिरूपणाद्व्यक्त्तिनिरूपणमसम्भवीति भावः। अव्यक्त्ते अपरिस्फुटे, कस्यायमिति तत्त्वतः अनिश्चिते इत्यर्थः, निनदे ‘विमानराज अत्रैव स्थीयताम्‘इत्येवं रूपे शब्दे सति इत्यर्थः, किं कथम् ईदृशी एतादृशी, चकिता चञ्चला उत्कण्ठिता उत्सुका च सती स्थिता असि? वर्त्तसे इत्यर्थः। (‘चकितोत्कण्ठितम्‘इत्यपि क्वचित्पाठः, स्थितेत्यस्याः क्रियाया विशेषणत्वेनान्वयादर्थः सुस्पष्ट एव। अत्र सहसा पतिकण्ठस्वराकर्णनात् स्त्रीस्वभावसुलभा चकितता, तथा सुचिरकालानन्तरं पुनः पतिसमागमपददर्शनसम्भावनात् उत्कण्ठितता चेति बोध्यम्। उत्कण्ठालक्षणं यथा-‘रागे त्वलब्धविषये वेदना महती तु या। संशोषणी तु गात्राणां तामुत्कण्ठां विदुर्बुधाः॥‘इति। अत्र उपमा नामालङ्कारः, सा च इव शब्दवाच्यतया, श्रौती। तथात्र ‘असि‘इति क्रियापदस्य उपमानभूतया मयूर्य्या अन्वये ‘अस्ति‘विपरिणामस्यावश्यकतया ‘लतेव राजसे तन्वि‘इति साहित्यदर्पणधृतोदाहरणवत् उपमागतभग्नप्रक्रमतारूपालङ्कारदोषो बोध्यः ; स च ‘निनदे कथमव्यक्त्ते‘इति ‘किमव्यक्त्ते नु निनदे‘इति वा पाठान्तरं कल्पयित्वा समाधातुं शक्यते इति चिन्त्यम्)।पथ्यावक्त्तं वृत्तम्॥७॥
सीता।मअबदि किं भणासि अपरिप्फुडं त्ति? मए उण स्मरसञ्जोएण पच्चभिआणिदं; अज्जउत्तो ज्जेब ब्बाहरदि त्ति। (श)
तम।श्रूयते; तपस्यतः किल शूद्रस्य दण्डधारणार्थमैक्ष्वाको राजा जनस्थानमागत इति।(ष)
भगवति किं भणसि अपरिस्फुटेति ? मया पुनः स्वरसंयोगेन प्रत्यभिज्ञातम्; आर्य्यपुत्र एव व्याहरतीति।
(श) भगवतीति।-तमसे इत्यर्थः। अपरिस्फुटेति।-अविस्पष्टेत्यर्थः। (पूर्व्वं ‘किमव्यक्त्तेऽसि‘इति श्लोके तमसया अव्यक्त्तेति शब्दो व्यवहृतः, अत्र सीतावाक्ये तमसा वाक्यप्रतीकत्वेन ‘अपरिस्फुटेति‘इत्थमुल्लेखः तद्वाक्यार्थमात्रग्रहणेन, न तु स्वरूपत इति बोध्यम्)। स्वरसं योगेन-श्रुतौ कण्ठरवसम्बन्धेनेत्यर्थः। प्रत्याभिज्ञा तं-स एवायमिति ज्ञातं, (अनुभूतस्य उद्बोधकसहभावेन पुनः स्मरणं प्रत्याभिज्ञा, इति तार्किकाः)। व्याहरति-कथयति।
(ष) श्रूयते इति।-लोकपरम्परया इति शेषः। अस्य च-‘आगत इति‘इति वक्ष्यमाणेतिशब्देन अन्वयः। तपस्यत, ;-तपश्चरतः, (तपश्चरतीत्यर्थे ‘कर्म्मणे रोमन्थतपोभ्यां वर्त्तिचरोः ‘(३।१।१५पा०) इत्यनेन क्यङ्, तथा ‘तपसः परस्मैपदञ्च (वा०) इत्यनेन च परस्मैपदमिति शतृप्रत्ययः) शूद्रस्य-शम्बूकस्य। दण्डघूरणर्थं-दण्डविधानाय इत्यर्थः, (दण्डधारणाय इदम् इति दण्डधारणार्थम् ‘अर्थेन सह नित्यसमासः विशेष्यलिङ्गता च ‘(वा०) इति।
नित्यसमासः ) ऐक्ष्वाकः,-इक्ष्वाकुकुलोत्पन्नः ( ऐक्ष्वाक इति , इक्ष्वाकोः गोत्रापत्यं पुमान् इति व्युत्पत्या ‘दाण्डिनायन-(६।४।१७४ पा०) इत्यनेन निपात्यते)।
सीता।दिट्टिआ अपरिहीणरोधम्मो क्खु सो राआ। (स)
(नेपत्थ्ये)-यत्र द्रुमा अपि मृगा बन्धवो मे
यानि प्रियासहचरश्चिरमध्यवात्सम्।
एतानि तानि बहुनिर्झरकन्दराणि
गोदावरीपरिसरस्य गिरेस्तटानि॥८॥
दिष्ट्या अपरिहीणराजधर्मः खलु स राजा।
(स) दिष्ट्या-भाग्येन, ( दिष्ट्या इति तृतीयान्तप्रतिरूपकमव्ययम् ) अपरिह्रीणः अपरित्यक्तः राजधर्मि येन स तथोक्तः यथाशास्त्रमनुष्ठितराजकार्य्यः, दैववशात् विरहविधुरोऽपि राजधर्मात् न विचलित इत्यर्थः।
सम्प्रत्यगस्त्याश्रमादयोध्यां प्रतिनिवर्त्तमानो रामचन्द्रः पथि पञ्चवटीमनुप्रविश्य सुचिरसहवाससुहृद्द्रुममृगाद्यमितपदार्थावलोकनात् तानेवेदानीं पूर्व्वं सुहृत्त्वेन प्रत्यभिजानन् नेपथ्यतः प्राह, यतेति।-यच्च येषु तटेषु द्रुमा वृक्षा अपि, तथा मृगाः अपि पशवोऽपि, ( ‘मृगः पशौ कुरङ्गे च करिनक्षत्रभेदयोः’ इति मेदिनी) मे मम बन्धवः बहुकालमेकत्रावस्थानात् त्यागासहिष्णवः प्रणयिनः, तथा यानि तटानि, (अत्र ‘उपान्वध्याङ्वसः’ (१।४।४८ पा०) इति सूत्रेण अधिपूर्व्ववसतेरधिकरणस्य कर्म्मत्वेन द्वितीया।) प्रियया जनकनन्दिन्या सह चरति यः सः तथोक्तः, प्रियया सीतया सहेत्यर्थः, चिरं बहुकालम् अध्यवात्सम् अध्युषितवान् ; पूर्व्वमरण्यवासकाले प्रियतमया सहात्रैकचावस्थानादमितानन्दसम्पादकतया अस्माकमतिप्रियाण्येतानि तटानीति भावः। बहवो निर्झरा जलप्रवाहा येषु ते तथोक्ताः, कन्दरा गर्त्ता येषु तानि तथोक्तानि ( ‘उत्सः प्रस्रवणं वारि प्रवाहो निर्झरो झरः’ इति ‘दरी तु कन्दरो वा स्त्री देवखातविले गुहा’ इति चामरः)। एतानि परिदृश्यमानानि, तानि पूर्वपरिचितानीत्यर्थः, गोदावर्य्या नद्याः परिसरस्य प्रान्तवर्त्तिन इत्यर्थः, गिरेः पर्वतस्य प्रस्रवणस्येति यावत्, तटानि प्रदेशाः, वर्त्तन्ते इति शेषः। (यत्रातिचिरसहवासेन चेतनाचेतनसाधारणाः पादपमृगादयोऽपि सुहृद्भावमुपगताः, का कथा तत्र गुणपक्षपातिनामतिकरुणानां सदारापत्य तपोधनानामित्येतस्यार्थस्य दण्डापूपिकया लाभादर्थापत्तिर्नामालङ्कारः। तल्लक्षणं यथा दर्पणे,- ‘दण्डापूपिकयाऽन्यर्थागमोऽर्थापत्तिरिष्यते’ इति )। वसन्ततिलकं वृत्तम्॥ ८॥
सीता।(दृष्टा) हा कधं पहादचन्दमण्डलाबण्डुरपरिक्खामदुब्बलेण आआरेण अअं सोम्मगम्भीराणुभाबमेत्तपच्चभिआणिदो अज्जउत्तो ज्जेब; ता मं धारेहि। (ह)
(इति तमसामाश्लिश्य मूर्च्छति)
तमसा।(धारयन्ती) वत्से समाश्वसिहि समाश्वसिहि।
(नेपत्थ्ये) अनेन पञ्चवटीदर्शनेन।
हा कथं प्रभातचन्द्रमण्डलापाण्डरपरिक्षामदुर्बलेनाकारेण अयं सौम्यगम्भीरानुभावमात्रप्रत्यभिज्ञात आर्यपुत्र एव; तन्मां धारय।
(ह) हा कथमिति।-हा इति विषादे ( ‘हा विषादशुगर्त्तिषु’ इत्यमरः) कथमिति सम्भावनायाम्। प्रभातेत्यादि।-प्रभाते प्रत्यूषे यत् चन्द्रमण्डलं सुधाकरबिम्बं तदिव आ समन्तात् पाण्डुरः विरहसन्तापातिरेकाद् धूम्रवर्णः, अतिम्लानः इति यावत्, परिक्षामोऽतिकृशस्तथा दुर्बलं शक्तिहीनत्वेन प्रतीयमानश्च यः आकरः आकृतिस्तेन उपलक्षित इत्यर्थः, ( अत्र ‘इत्थम्भूतलक्षणे’ (२।३।२१ पा०) इति उपलक्षणे तृतीया )। सौम्येत्यादि।-सौम्येन प्रशान्तेन गम्भीरेण धीरेण च अनुभावमात्रेण केवलेन प्रभावेण, केवलाकृतिगतसहजतेजोमहिम्नेति यावत्, प्रत्यभिज्ञातः पूर्व्वसंस्कारवशादुद्बोधकसहभावेन ‘स एवायमार्य्यपुत्रः’ इति कथमपि ज्ञातः इत्यर्थः। चिरविरहसन्तापेनातिक्षीणमलिनाकृतिरयमार्य्यपुत्रः पूर्व्वाकारविपर्य्यात् ‘स एवायं न वा ?’ इति संशयमस्माकमुत्पादयन्नपि स्वकीयप्रसन्नगम्भीरस्वभावप्रभावेण स्वयमेव ‘स एवायम्’ इति निर्णाययतीति भावः। तत्-तस्मात्, आर्य्यपुत्रस्यैतादृशदुःस्थावस्थावलोकनेनाचिरमेव मम मोहसम्भवादित्यर्थः। धारय -अवलम्बस्व, इतरथा मूर्च्छया भूमौ पतने मम गुरुतराघातसम्भवः, तस्मिन् सति चीत्कारादात्मप्रकाशसम्भावनां, यदृच्छया समागतस्य आर्य्यपुत्रस्य चरणकमलसन्दर्शनजनितसुखलाभसहितापुर्व्वधर्मप्राप्तिविरहश्चेति भावः।
अन्तर्लीनस्य दुःखाग्नेरद्योद्दामं ज्वलिष्यतः।
उत्पीड इव धुमस्य मोहः प्रागावृणोति माम्॥९॥
अथ गच्छन् पथि पञ्चवटीशोभासमृद्धिमवलोकयन्नेवंविधैर्विविधैरुद्बोधकैः स्मृतातीतवृत्तान्तजातो जानकीनाथो मुहुर्मुह्यमानः साधिक्षेपमाह, अन्तरिति।-अन्तः अन्तःकरणे, लीनस्य गूढं स्थितस्य, उद्दामं शोकोद्दीपकदण्डकादिदर्शनेन अत्यन्तमधिकं सर्वमाच्छाद्य धग्धगिति, घोररावमिति यावत्, ज्वलिष्यतः देदीपिष्यतः, दुःखाग्नेः शोकानलस्य, धूमस्योत्पीड इव घनीभूतः धूमराशिरिव, मोहः मूर्च्छा, अद्य अधुना, मां मम चैतन्यमित्यर्थः, प्राक् दुःखाग्नेः प्रज्वलनस्य पूर्वमित्यर्थः, आवृणोति आच्छादयति, अतिशयेन शोकाभिभूतोऽस्मीति भावः; यथा क्वचित् सूक्ष्मभावेणावतिष्ठमानोऽनलः कदाचित् तृणराशिसम्पर्कादत्यन्तघनीभूतेन धूमपटलेन सूचयत्येतदव्यवहितोत्तरक्षणभाविभीषप्रज्वलनं स्वस्य, तथा ममापि प्रियावियोगजः शोकावेगः कार्य्यान्तरव्यापृततया प्रागन्तर्निगूढोऽपि सम्प्रत्यतैरेवोद्बोधकैर्नवीभूतः मोहहारेण मम भविष्यदत्याहितमेवावेदयतीति समुदिताशयः। ( अत्र पूर्व्वार्द्धं ‘दुःखाग्नेः’ इत्यत्र ‘दुःखमग्निरिव’ इत्युपमितिसमासात् लुप्तोपमा, परार्द्ध चासौ श्रौतीत्युभयोः परम्परमङ्गाङ्गिभावेन सङ्करः। केचित्तु ‘दुःखाग्नेः’ इत्यत्र भविष्यज्ज्वलनसम्पर्कात् निरङ्गरूपकमाहुस्तदसमीचीनतया नास्मभ्य रोचते, परार्द्धगतोपमयैकवाक्यताया एव युक्तत्वादिवधेयम् )। अनुष्टुप् वृत्तम्॥९॥
हा प्रिये जानकि (क)
तमसा।(स्वगतम्) इदं तदाशङ्कितं गुरुजनेनापि।(ख)
सीता।(समाश्वस्य) हा कधं एदं
हा कथमिदम्
(क) हा प्रिये इति।- कुत्र इदानीं वर्त्तसे इति शेषः।
(ख) इदमिति।-तदिदं-रामस्य शोकाभिभूतिमोहपतनादिकं, सम्प्रत्युपस्थितमिति यावत्। गुरुजनेन-भागीरथीलोपामुद्राप्रभृतिनेत्यर्थः। आशङ्कितं-सम्भावितं, यद्धि गुरुजनेनावश्यम्भावितया सम्भावितं कार्य्यतस्तदेवेदानीं दृश्यते इति भावः।
(पुनर्नेपथ्ये) हा देवि दण्डकारण्यवासप्रियसखि हा विदेहराजपुत्रि (ग)
(इति मीर्च्छति)
सीता।हद्दी हद्दी मं मन्दभाइणीं ब्बाहरिअ आमीलन्तणेत्तणीलुप्पलो मुच्छिदो ज्जेब अज्जउत्तो हा हा कधं धरणीपिट्ठे णिरुस्माहणीसहं बिपल्हत्थो ? भअबदि तमसे परित्ताआहि परित्ताआहि; जीआबेहि अज्जउत्तम्। (घ)
(इति पादयोः पतति)
हा धिक् हा धिक् मां मन्दबागिनीं व्याहृत्य आमीलन्नेत्रनीलोत्पलोमूर्च्छित एव आर्यपुत्रः; हा हा कथं धरणीपृष्ठे निरुत्साहनिःसहं विपर्यस्तः ? भगवति तमसे परित्रायस्व परित्रायस्व; जीवय आर्यपुत्रम्।
(ग) दण्डकेत्यादि।-दण्डकारण्ये जनस्थाने वासः, तत्र प्रियसखी इति दण्डकारण्यवासप्रियसखी, पूर्वं जनस्थानावस्थानकाले सहायरूपेण विशेषतो नाना प्रकारोपकारकरणादिति भावः।
(घ) मामिति।-मां सीतामित्यर्थः। मन्दभागिनीं-हतभाग्याम्। व्याहृत्य-उद्देशेन उच्चार्य, भाग्यहीनां मामेव नामतः उल्लिख्य इति यावत्। ( ‘व्याहृत्य’ इत्यत्र ‘उद्दिश्य’ इति पाठे-उद्देशेन मन्नाम उच्चार्य’ इत्यर्थो बोध्यः)। आमीलदिति।-आमीलन्ती ईषन्मुद्रिते नेत्रे नयने नीलोत्पले नीलेन्दीवरे इव यस्य सः तथोक्तः, ईषन्मुद्रितनयनकमलः इत्यर्थः। ( अत्र लुप्तोपमानामालङ्कारः)। निरुत्साहात् निरतिशयशोकावेगेन उत्साहभ्रशात् वैक्लव्यवशात् निःसहम् अक्षममवशमित्यर्थः, यथा स्यात् तथा, ( ‘निरुत्साहनिःसहम्’ इत्यत्र ‘निरुद्धनिश्वासनिःसहम्’ इति पाठे- ‘निरुद्धः व्याहतः निश्वासो यस्मिन् कर्म्मणि, तद् यथा स्यात् तथा, निःसहम् अक्षमं विवशमिति यावत्, यथा स्यात् तथा विपर्य्यस्तः’ इत्यर्थो बोध्यः)। धरणीपृष्ठे-धरण्याः पृथिव्याः पृष्ठमुपरिभागः तस्मिन्, भूतले इत्यर्थः, विपर्य्यस्तः,-निपतितः। ‘हा धिक् हा धिक्’ इत्यत्र ‘परित्रायस्व परित्रायस्व’ इत्यत्र च आभीक्ष्ण्ये द्विरुक्तिः न दोषपदवीमारोहति,- ‘विवादे विस्मये हर्षे खेदे दैन्यावधारणे। प्रसादने सम्भ्रमे च द्विस्त्रिरुक्तिर्न दुष्यति॥ ‘इति वचनात्।
तमसा।त्वमेव ननु कल्याणि सञ्जीवय जगत्पतिम्।
प्रियस्पर्शो हि पाणिस्ते तत्रैव नियता भव॥१०॥
जनकनन्दिन्या नामग्राहं विलपन्तं जानकीजीवनमकस्मान्मुह्यमानमवलोक्य सम्भविष्यद्विपद्भीतिकातरया सपादग्रहमावेदिता पतिव्रतासमाचारपरिरक्षणकामा तमसा तामेव जगज्जीवनजीवनसाधनत्वेन निरुपयन्ती वक्ति, त्वमिति।-ननु भोः कल्याणि शुभे ( अत्र ननु इति आमन्त्रणार्थकमव्ययम् ( ‘प्रश्नावधारणानुज्ञाऽनुनयामन्त्रणे ननु’ इत्यमरः) एवंविधे चिरनिर्व्वसनेऽपि भाग्यादद्य ते प्रियतमस्पर्शलाभः इति सूचनाय ‘कल्याणि’ इति सम्बोधनम् )। त्वमेव जगत्पतिं लोकनाथं, राममिति शेषः, सञ्जीवय करस्पर्शादिना सचैतन्यं कुरु; ( अत्र एवशब्दस्य अन्ययोगव्यवच्छेदार्थकतया ‘एष रामरुक्प्रतीकारस्त्वयैव साध्यो नान्यया’ इत्यर्थो लभ्यते)। कथं मयैव साध्यो न च त्वया ? इत्याशङ्क्याह,-प्रियस्पर्श इति।-हि यतः, ते तव पाणिः करः, प्रियः स्पर्शो यस्य स तथोक्तः, रामाभिज्ञातत्वात् त्वत्पाणिस्पर्श एव त्वद्वियोगार्त्तस्य तस्य अव्यभिचारितया चैतन्यसम्पादक इति भावः। तस्मादित्यूह्यं, त्वत्पाणिस्पर्शव्यतिरेकेणान्यस्य चैतन्यसम्पादकहेतोरभावादिति तदर्थः ; इति पाठे-तत्र तस्मिन्नेव तव पाणिस्पर्शे, भवः सञ्जीवनं रामस्येति भावः। तथा ‘तत्रैष निरतो जनः’ इति पाठे-तत्र तस्मिन्नेव तव पाणिस्पर्शे एष जनः राम इत्यर्थः, निरतः नितराम् अभ्यस्तः, सततानुध्यानशील इत्यर्थः, यदर्थमेष एतादृशः सोत्कण्ठः, सम्प्रति करस्पर्शेन तामनुभूय निःसंशयं पुनरुज्जीविष्यतीति भावः,-इत्यर्थो बोध्यः। अत्र परार्द्धस्थवाक्यार्थस्य पूर्वार्द्धगतवाक्यार्थं प्रति हेतुतया उपन्यासात् वाक्यार्थहेतुकं काव्यलिङ्गं नामालङ्कारः। तल्लक्षणं यथा दर्पणे,- ‘हेतोर्वाक्यपदार्थत्वे काव्यलिङ्गं निगद्यते’ इति)। अनुष्टुप् वृत्तम्॥१०॥
सीता।जं भोदु तं भोदु; जधा भअबदी भणादि। (ङ)
(इति ससम्भ्रमं निष्क्रान्तः)
यद्भवतु तद्भवतु यथा भगवती भणति।
(ङ) यदिति।-इष्टमनिष्टं वा इत्यर्थः। आर्य्यपुरेणाननुमतश्चेदिदानीमहं तदङ्गं स्पृशामि तदा ममाङ्गसङ्गात् पुनः प्राप्तजीवितो मयि रुष्टस्तुष्टो वा भवतु,नायमवसरस्तद्विचारणायाः ; परन्त्वविचार्यैव मम भविष्यदिष्टमनिष्टं वा अनतिचिरमेवानुष्ठेयो मया आर्य्यपुत्रस्य पुनर्ज्जीवनोपाय इति भगवत्योपदिष्टमेवानुष्ठामीति भावः।
(ततः प्रविशति भूमौ निपतितः सास्रया सीतया स्पृश्यमानः साह्लादोच्छ्वासो रामभद्रः )।(च)
सीता।(कश्चित् सहर्षम् आत्मगतम्)
(छ) जाणे पुणो बि पच्चागदं बिअ जीबिदं तेल्लोअणाहस्म।
(ज) जाने पुनरपि प्रत्यागतमिव जीवितं त्रिलोकनाथस्य।
(च) ततः इति।-भूमौ निपतितः,-मूर्च्छितः सन् भूतले शयितः। सास्रया-अश्रु मुञ्चत्या, प्रेयाम सहसा मूर्च्छितमवलोक्य गलदश्रुलोचनया इति यावत्। स्पृश्यमानः,-परामृश्यमानः। साह्लादोच्छ्वासः,-आह्लादेन सहसा प्रियतमाङ्गसङ्गजेन आनन्देन, उच्छ्वासेन पुनः सञ्ज्ञालाभात् निश्वाससञ्चारेण च सहेत्यर्थः।
(छ) किञ्चिदिति।-न पूर्णतयेति यावत्। सहर्षं-सानन्दम्। इदानीं श्वाससञ्चारेऽपि पुनर्वाक्यस्फूर्त्तिमन्तरा नास्य पुनर्जीवने सम्पूर्णो विश्वासः इति नाह्लादस्य पूर्णता, अपि तु पूर्व्वावस्थातो वर्त्तमानावस्थायाः किञ्चिदुत्कर्षदर्शनात् किञ्चिदानन्दो जात इति आशयः। आत्मगतं-स्वगतमित्यर्थः, आह इति शेषः ; पाठकपरिज्ञानार्थमेव हि तस्य नाटके लेखनं, वस्तुतस्तु मनोगतो भावः। स च भावः अभिनयकाले मन्दमुच्चारणीयः। तथा हि- ‘आश्राव्यं खलु यद्वस्तु तदिह स्वगतं मतम्’ इति दर्पणः।
(ज) जाने इति।-मन्ये इत्यर्थः। ( ज्ञाधातोः परस्मैपदित्वेऽपि अत्र अकर्म्मकत्वविवक्षातः ‘अकर्म्मकाच्च’ (१।३।४५ पा०) इत्यनेनात्मनेपदम्। अत्र केचित् ‘पुनरपि’ इत्यादिवाक्यार्थं ज्ञाधातोः कर्म्मत्वेन मन्यमानाः ‘जानासि’ इत्येवमेवं पाठमाहुः) प्रत्यागतमिव-परावृत्त्य आगतमिवेत्यर्थः। ( अत्रोत्प्रेक्षया तावदेवमवगम्यते यत्, यद्यपि गतजीवितस्य पुनर्ज्जीवनमसम्भवीति मयाऽवगम्यते, तथापि आर्य्यपुत्रस्य तादृगचेतनावस्थादर्शनेन कृततज्जीवनापगमशङ्कया मया सम्प्रति पुनः श्वाससञ्चारदर्शनेन पुनः प्राप्तजीवित इवायं मन्यते इति) त्रिलोकनाथस्य-त्रिभुवनस्वामिनः रामचन्द्रस्य। ( त्रयाणां लोकानां नथः तस्य, ‘तद्धितार्थोत्तरपदसमाहारे’ (२।१।५१ पा०) इति उत्तरपदसमासः। ‘त्रयाणां लोकानां समाहारः इति त्रिलोकं तस्य नाथः’ इति तु न समीचीनम्, समाहारद्विगौ ‘द्विगोः’ (४।१।२१ पा०) इति सूत्रेण ‘ङीप्प्रत्ययावश्यम्भावात्। क्वचित्तु पुस्तके ‘त्रैलोक्यनाथस्य’ इत्यपि पाठो दृश्यते, एवन्तु न कापि दोषशङ्का इति बोध्यम् )।
रामः।हन्त भो किमेतत् ? (झ)-
प्रश्च्योतनं तु हरिचन्दनपल्लवानां निष्पीडितेन्दुकरकन्दलजो नु सेकः।
आतप्तजीवनमनःपरितर्पणो मे सञ्जीवनौषधिरसो नु हृदि प्रसिक्तः॥११॥
(झ) हन्तति।-हन्त इति हर्षसूचकमव्ययम्। ( ‘हन्त वाक्यारम्भखेदविषादहर्षसम्भ्रमः’ इति मेदिनी)। सुचिरपर्चितपादपपर्व्वतादिदर्शनोद्बोधितपूर्व्वस्मृतिरयं मोहाद्विलुप्तचेतनोऽपि सहसा चिराभ्यस्तहस्तविमर्शात् शनैः प्राप्तसञ्ज्ञः सीतापतिः किमप्यनवलोकयन्नग्रतः सञ्ज्ञासाधनं, वक्ष्यमाणरूपेण संशेष्यमाण आह, किमेतदिति।-अस्य च श्लोकस्थेन ‘प्रश्च्योतनम्’ इत्यनेन अन्वयः।
संशयप्रकारमाह, प्रश्च्योतनमिति।-नु इति सर्वत्रैव वितर्के। ( ‘नु वितर्कापमानयोः। विकल्पानुनयातीते प्रश्ने हेत्वपदेशयोः’ इति मेदिनी ) किमेतदिति पूर्वेणान्वयः। किं नु एतद् हरिचन्दनपल्लवानां सुरतरुपल्लवानां, तन्नामवृक्षविशेषस्य किसलयानामिति यावत्, ( ‘पञ्चैते देवतरवः मन्दारः पारिजातकः। सन्तानः कल्पवृक्षश्च पुंसि वा हरिचन्दनम्’ इत्यमरः) ( अत्र अङ्गुलिस्पर्शद्योतनार्थे शैत्यातिशय्यद्योतनार्थञ्च पल्लवपदग्रहणम् ) प्रश्च्योतनं द्रवः, क्षरितो रस इति यावत्, अलौकिककारणव्यतिरेकेण कुतोऽयमलौकिकसुखसम्भव इति भावः। वृक्षविशेषपल्लवरसाद वा कथमेवं सुखोत्पादनसम्भावनेत्याह, निष्पीडितेति।-निष्पीडितः रसार्थे करेण आमर्दितः यः इन्दुकरकन्दलः सुधाकरकरकलापः तस्माज्जायते यः स तथोक्तः, सेकः रसधारापतनं नु ? मन्ये सुधांशुकिरणानि एकत्र कृत्वा केनचिदामर्द्य रसोऽयं निःसारितः अन्यथा अत्र अमृतस्य कुतः सम्भवः? इति भावः। आतप्तयोः सन्तापदग्धयोर्जीवनमनसोः आत्मचितसोः परितर्पणः सम्यक् सुखदः, ( अत्र ‘आतप्तजीविततरोः’ इत्यपि पाठो दृश्यते, तस्यायमर्थः,-आ समन्तात् तप्तस्य जीवितरूपस्य तरोर्वृक्षस्य परितर्पणः इत्यनेनान्वयः) सञ्जीवयतीति सञ्जीवनः ( ‘परितर्पणः, सञ्जीवनः’ इत्यादिकं ‘नन्दिग्रहिपचादिभ्योल्युणिन्यचः’ (३।१।१३४ पा०) इत्यनेन नन्द्यादित्वात् कर्त्तरि ल्युप्रत्ययेन सिद्धम्) ओषधेः कस्याश्चित् फलपाकान्तायाः लतायाः रसः द्रवः, (ओषध्यः फलपाकान्ताः’ इत्यमरः) हृदि हृदये, प्रसिक्तः प्रलिप्तो नु ? अन्यथा व्यथापगमात् कुत इयं दग्धजीविते सुखोत्पत्तिरिति भावः। ( अत्र ‘स्पर्शः पुरा परिचितो नियतं स एषः’ इत्यादिपरश्लोकोक्तवचनेनाविशेषतः स्पर्शविषयकज्ञानस्य अनुभवितरि सत्त्वप्रमापणात्, प्रकृते च स्पर्शे प्रश्च्योतनादीनां ‘स संशयो मतिर्या स्यादेकत्राभावभावयोः’ इत्युक्तलक्षणकभावाभावोभयकोटिकसंशयस्य कविप्रौढोक्तिसिद्धतया निःसन्देहः सन्देहालङ्कारः। तस्य च संशयपर्य्यवसिततया शुद्धत्वं, तथा च दर्पणः,- ‘सन्देहः प्रकृतेऽन्यस्य संशयः प्रतिभोत्थितः। शुद्धो निश्चयगर्भोऽसौ निश्चयान्त इति त्रिधा॥ ‘इति। केचित्तु अत्र प्रकृते स्पर्शे प्रश्च्योतनादीनामप्रकृतानां सम्भावनां मन्यमानाः उत्प्रेक्षाऽलङ्कारमाहुस्तच्चिन्त्यम्। तथात्र ‘निष्पीडितेन्दु- ‘इत्यादौ प्रकृतस्पर्षरूपविषयनिगरणेन तादृशसेकादेरभेदप्रतिपत्तेरतिसयोक्तिश्चेत्यनयोरङ्गाङ्गिभावेन सङ्करः)। वसन्ततिलकं वृत्तम्॥११॥
स्पर्शः पुरा परिचितो नियतं स एष
सञ्जीवनश्च मनसः परिमोहणश्च।
सन्तापजां सपदि यः प्रतिहत्य मूर्च्छा-
मानन्दनेन जाडतां पुनरातनोति॥१२॥
पूर्व्वमुक्तरूपेण संशय्य सम्प्रति प्रकृतस्य सुचिरपरिचितस्पर्शरूपत्वमेव निश्चिनोति, स्पर्श इति।-पुरा पूर्वस्मिन् काले, सीतया सार्द्धमेकत्रावस्थानदशायामिति यावत्, नियतम् अभीक्ष्णा यथा स्यात् तथा परिचितः अभ्यस्तः, मनसः चेतसः, (अत्र ‘सञ्जीवनः’ इति कृदनक्रियायाः कर्म्मणि ‘कर्त्तृकर्म्मणोः कृति’ (२।३।६५ पा०) इति सूत्रेण षष्ठी) सञ्जीवनः उत्साहप्रदः, विषादापनोदनेन परितोषण इति यावत्, परिमाहणश्च आनन्दसम्भारात् मोहोत्पादकः, चित्तद्रुतिकारकः इत्यर्थः, ( ‘परिमोहणः’ इत्यत्र ‘शेषे विभाषा अकखादावषन्त उपदेशे’ (८।४।१८ पा०) इत्यनेन वैकल्पिकं णत्वम्। अत एव क्वचिद्दन्त्यान्तोऽपि पाठः दृश्यते ) एष सम्प्रत्यनुभूयमानः, स स्पर्शः, यः स्पर्शः सन्तापजां सीतावियोगजन्यां मूर्च्छां मोहं सपदिं तत्क्षणात्, झटितीत्यर्थः, प्रतिहत्य निवार्य्य, पुनः भूय आनन्दनेन सुखोप्तपादनेन, जडतां मुखजां विह्वलतामित्यर्थः, आतनोति विस्तारयत्, करोतीत्यर्थः। (अत्र तच्छब्दसहकृतयच्छब्दस्य उत्तरार्द्धगतत्वेन अविमृष्टविधेयांशत्वरूपो दोषो बोध्यः। स च प्रथमपादस्य ‘स्पर्शः पुरा परिचितो नियतं सुकान्तः’ इत्येवं पाठपरिवर्त्तनेन समाधेयः, केवलयच्छब्दस्य उत्तरवाक्यगतत्वेऽपि दोषाभावात् ‘आत्मा जानाति यत्पापं’ इतिवत् ; तथा च दर्पणः,- ‘यच्छब्दस्य उत्तरवाक्यगतत्वेन उपादाने सामर्थ्यात् पूर्व्ववाक्ये तच्छब्दस्यार्थत्वम्’ इति। अथवा परार्द्धं प्रथमं पठित्वाऽसौ निर्ब्बाधं समाधेयः। अत्र परार्द्धं ‘मूर्च्छां प्रतिहाय जडतां तनोति’ इत्येवं विरुद्धार्थाभिधानात् विरोधालङ्कारः, तथा च ‘विरोधः सोऽविरोधेऽपि विरुद्धत्वेन यद्वचः’ इति काव्यप्रकाशः। स च विरोधः जडताशब्दस्य आनन्दविह्वलतारूपार्थसम्पादनेन परिहरणीयः। तथाऽत्र निश्चयालङ्कारमपि केचिदाहुस्तन्न समीचीनं प्रतिभाति, तथाहि- ‘अन्यन्निषिध्यप्रकृतस्थापनं निश्चयः पुनः’ इति लक्षणे निश्चयान्तसन्देहादस्य भेदकथनावसरे संशयनिश्चययोरेकाधिकरणावस्थानानवस्थानाभ्यां निश्चयान्तसन्देहनिश्चययोर्भेदस्य दर्शितत्वात्, प्रकृते च एकाधिकरणकसंशयनिर्णयदर्शनान्न तावल्लशतोऽपि निश्चयालङ्कारसम्भवः इति सुधीभिर्विभाव्यम्)। वसन्ततिलकं वृत्तम्॥१२॥
सीता।(ससाध्वसोत्कम्पमपसृत्य (ञ)) एत्तिअं ज्जेब दाणिं मेबहुदरम्। (ट)
रामः।(उपविश्य) न खलु वत्सलया सीतादेव्या अभ्युपपन्नोऽस्मि।(ठ)
एतावदेव इदानीं मे बहुतरम्।
(ञ) समाध्वसोत्कम्पमिति।-साध्वसेन अननुमतसन्निधानवशाद् भयेन यः उत्कम्पः शरीरचाञ्चल्यं तेन सहितं यथा स्यात् तथेत्यर्थः। ( ससाध्वसकरुणमिति पाठे-भयशोकसहितम् )।
(ट) एतावदिति।-एतावदेव-मदीयस्पर्शस्य निरतिशयानन्दहेतुत्वज्ञानपर्य्यन्तमेव। इदानीं-वियोगसमये। बहुतरं-सातिशयशान्तिजनकमिति यावत् ; लोकापवादाच्चिराय निर्व्वासितायाः मम पुनरार्यपुत्रसङ्गादिसुखसम्भावनायाः मूलतः समुत्पाटिततया सम्प्रति मत्स्पर्शजसुखानुभूतिस्वीकारः एव पर्य्याप्तत्वेन मन्यते इति भावः।
(ठ) न खल्विति।- खल्विति-प्रश्ने निश्चये वा, ( ‘खलु स्याद् वाक्यभूषायां जिज्ञासायाञ्च सान्त्वेन’ इति मेदिनी)। वत्सलया-स्नेहशिलया, मया निर्द्दयं निर्वासिताऽपि ममेदृशीं दशामवलोक्य स्नेहादिदानीमपि सन्निहितेति भावः। अभ्युपपन्नः,-प्राप्तः, अनुगृहीतः इत्यर्थः ; मदीयदोषं सहमानया तया स्नेहादहं नानुगृहीतश्च तदा कथमेतादृगनन्यसाधारणसुखस्पर्शसम्भव इति भावः। सीतासमागमस्येदानीमसम्भाव्यमानतया अनुभूतस्पर्सस्यानन्यसाधारणतया च रघुपतेरियं विस्मयविकल्पिता पृच्छेति बोध्यम्। (एतदिष्टजनाभिसन्धानरूपमधिबलं नाम सन्ध्यङ्गमुक्तं, तथा च- ‘यद्वेष्टजनसन्धान् बुधा अधिबलं विदुः’ इति )।
सीता।हद्दी हद्दी किं त्ति मं अज्जउत्तो मग्गिस्मिदि। (ड)
रामः।भवतु; पश्यामि।(इति समन्तादवलोकयति) (ढ)
सीता।भअबदि तमसे ओसरह्म; जइ दाब मं पेक्खिस्मदि; तदो अणब्भणुणादसणिधाणेण अहिअं पि मम महाराओ कुबिस्मदि।’ (ण)
हा धिक्।हा धिक्।किमिति मामार्यपुत्रो मार्गिष्यति।
’ भगवति तमसे अपसरामः; यदि तावन्मां प्रेक्षिष्यते; तदा अनभ्यनुज्ञातसन्निधानेन अधिकमपि मह्यं महाराजः कोपिष्यति।
ड) हा धिगिति।-हा इति शोके, ( ‘हा विषादशुगर्त्तिषु’ इत्यमरः) धिगिति आत्ममर्त्सनायां, ( ‘धिक् भर्त्सने च निन्दायां) तथा च-यस्याहं सततसहचारिणी प्रणयिनी आसं स एवेदानीं मम मन्दभागिन्या अन्वेषणार्थं यतिष्यमाणो दृश्यते इति महद्दुःखमापतितमिति भावः। मार्गिष्यति-अन्वेषिष्यति। रामस्य तदानीन्तनीं चेष्टामवलोक्य सीता तत्कर्तृकभविष्यदन्वेषणं सम्भावितवतीति बोध्यम्।
(ढ) भवत्विति।-अस्या अभ्युपपत्ते हेतुभूता सीता अन्या वा भवत्वित्यर्थः। पश्यामि-इतस्ततोऽन्वेषणेन तत्त्वतो निरूपयामीत्यर्थः।
(ण) भगवतीति।-अपसरामः,-इतोऽपसृत्य अन्यत्र यामः इत्यर्थः, (अत्र सीतातमसयोर्द्द्वित्वेऽपि ‘अस्मदो द्वयोश्च’ (१।२।५९) इति सूत्रेण बहुवचनप्रयोगः। ‘अपसरावः’ इत्यपि पाठः क्वचित् पुस्तके दृश्यते ) अनभ्यनुज्ञातेत्यादि।-न अभ्यनुज्ञातम् अनुमोदितमिति अनभ्यनुज्ञातं, इदानीं मत्समीपवर्त्तिनी सती मां परिचरेत्येवं नानुमतमिति यावत्, यत् सन्निधानं समीपावस्थानं, तेन हेतुना इत्यर्थः। अधिकं-अतिशयं, ‘लोकसमक्षं पतिसान्निध्यमेव प्रगल्भतासूचकतया पत्युरुद्द्वेगकरं, किमुत लोकापवादाच्चिरनिर्व्वासितायाः समवज्ञातायाः पुनरननुमोदिताया मम सान्निध्यमिति ‘अयमत्राधिकपदस्य तात्पर्य्यार्थः।
मह्यं-सीतायै, ( अत्र ‘क्रुधद्रुहेर्ष्यासूयार्थानां यम्प्रतिकोपः’ (१।४।३७ पा०) इत्यनेन चतुर्थी)। महाराजः,-अयोध्यानाथः रामचन्द्रः, ( पूर्व्वं हि मयि सातिष्यमनुरक्तस्यार्य्यपुत्रस्य क्षमा मयि सापराधायामपि सम्भावनीयासीत्, सम्प्रति तु राजधर्मैकनिष्ठादार्य्यपुत्रात् क्षमाधिगमाशा सुदूरपराहतेति अत्र ‘महाराजपदप्रयोगाशयो बोध्यः)।
तमसा।अयि वत्से भागीरथिवरप्रभावात् वनदेवतानामपि अदृश्या संवृत्तासि।(त)
सीता।आं; अत्थि एदम्। (थ)
रामः।हा प्रिये जानकि ननु प्रिये जानकि
सीता।(समन्युगदङ्गदम्) अज्जउत्त असरिसं क्खु एदं बअणं इमस्म बुत्तन्तस्म।(सास्रम्) अहबा किं त्ति बज्जमइं जम्मन्तरेसु बि पुणा असम्भाबिददुल्लहदंसणं मं ज्जेबमन्दभाइणीं उद्दिसिअ बच्छलस्म एबम्बदिणो अज्जउत्तस्म उबरि णिरणुकोसा भबिस्मं।अहं एदस्म हिअअं अणामि मम बि एसो त्ति।’ (द)
आं अस्ति एतत्।
’ आर्यपुत्र असदृशं खलु एतद्वचनमस्य वृत्तान्तस्य।अथवा किमिति वज्रमयीं जन्मान्तरेषु अपि पुनरसम्भावितदुर्लभदर्शनां मामेव मन्दभागिनीमुद्दिश्य वत्सलस्य एवंवादिन आर्यपुत्रस्य उपरि निरनुक्रोशा भविष्यामि।अहमेतस्य हृदयं जानामि ममापि एष इति।
(त) अयीति।-अयीति कीमलसम्बोधने अव्ययम्। भागीरथीवरप्रभावात्-जाह्नवीदत्तवरमाहात्म्यात्। वनदेवतानामपि-अरण्याधिष्ठातृदेवीनामपि, दैवीदर्शनशक्तिरपि यदालोकने व्याहत्ता, का कथा तत्र मानुषस्य रामस्येति अनावश्यकमितोऽपसरणमिति भावः।
(थ) आमिति।-पूर्व्ववृत्तान्तस्मरणासूचकमिदमव्ययम्। अस्ति-इदमपि स्वीकारबोधकमव्ययम्। एतत्-जाह्नवीवरमाहात्म्याद् वनदेवतानामपि अदृश्यत्वरूपं वस्त्वित्यर्थः ; त्वया यदुच्यते तद्विस्मृतमपीदानीं प्रत्यभिजानामीति समुदितार्थः। ( अत्र ‘अस्ति खल्वेतत्’ इत्यपि क्वचित् पाठः)।
(द) समन्युगद्गदमिति।-मन्युः प्रणयसम्भूतः कोपः, गद्गदः शोकातिरेकेण बाष्पवरुद्धकण्ठतया वैस्वर्य्येण अस्पष्टोच्चारणं, ताभ्यां सहितं यथा स्यात् तथा, आहेति शेषः। (- ‘मन्युः पुमान् क्रुधि। दैन्ये शोके च यज्ञे च’ इति मेदिनी, ‘मदस्मदपीडाद्यैर्वैस्वर्य्य गद्गदं विदुः’ इति दर्पणः)। आर्य्यपुत्रेति।- आर्य्यपुत्र -स्वामिन्। एतद्वचनं- ‘हा प्रिये जानकि’ इति सस्नेहसम्भाषणम्।अस्य वृत्तान्तस्य-अनले परीक्षितविशुद्धभावाया अपि पौरजनापवादान्निर्व्वासितां प्रति कठोरमामन्त्रणमेवोचितं, न तु ‘प्रिये’ इत्यनुराजातिरेकसूचकमिति भावः। सुचिरं रक्षोगृहवासेऽपि लेशतोऽपि नाविश्वस्तोऽयमार्य्यपुत्रो मयि निरतिशयमनुरक्तोऽपि केवलं राजधर्म्म इति प्रजानुरञ्जनार्थं कथमपि मां विवासितवानिति समुपयुज्यते नायमनुयोगः इति पक्षान्तरमाह, अथवेति।-अथवा-पक्षान्तरे। वज्रमयीं-वज्रनिर्मितां, वज्रसदृशकठिनामित्यर्थः, अन्यथा कथं निर्वासनानन्तरमपि न मृतास्मीति भावः। जन्मान्तरेष्वपि-परजन्मस्वपि। पुनरसम्भावितेति।-पुनरसम्भावितम् अनाशंसितं दुर्लभं दर्शनं रामदर्शनं यस्याः तां तथोक्तेः ; अस्मिंस्तु जन्मनि चिराय निर्व्वासिताया अपि भागीरथोवरप्रभावाद् अदृश्यतया भाग्यात् सान्निध्येऽपि अदर्शनं जातमिति जन्मान्तरे तत्सम्भावनं सुतरामसम्भवीति भावः। मन्दभागिनीं-पतिविवासिततया सौभाग्यविरहिताम्। ममेव-सीतामेव, न त्वन्यामित्यर्थः, जानकीति नामतः आमन्त्रणादिति भावः। उद्दिश्य-लक्ष्यीकृत्य। वत्सलस्य-स्नेहवतः। एवंवादिनः,- ‘प्रिये जानकि’ इत्यादिवचनेन शोकं कुर्व्वत इत्यर्थः। निरनुक्रोशा-निर्दया, कठोरेति यावत् ; न मयैवमिदानीं वक्तव्यमिति भावः। ( ‘कृपा दयाऽनुकम्पा स्यादनुक्रोशोऽप्यथोहसः’ इत्यमरः) (अत्र ‘अनुक्रोश’ -शब्देन ‘मद्वियोगातिदूनस्यार्य्यपुत्रस्य ईदृशीमतिदुःसहामवस्थामवलोक्य मया मुक्तकण्ठं रोदितव्यं तत् किमहमेवं कठोरा भवामि ‘इति व्यज्यते, अनुक्रोशपर्य्यायकथनावसरे अनुक्रोश शब्दस्य ‘अनुक्रोशति मुक्तकण्ठं रोदित्यनेन इति अनुक्रोशः’ इत्यमरव्याख्यादर्शनात्। ‘अथवा किमिति वज्रमयी जन्मान्तरेष्वपि पुनरसम्भावितदुर्लभदर्शनस्य’ इत्यपि पाठः क्वचित् दृश्यते, तदर्थस्तु-वज्रमयी-निरतिशयकठिनहृदयाऽपि अहं, ‘निर्रनुक्राशा भविष्यामि’ इति परेण अन्वयः। असम्भावितदुर्लभदर्शनस्येति- ‘आर्य्यपुत्रस्य’ इत्यस्य विशेषणं, अस्यार्थस्तु स्पष्ट एव)।
रामः।(सर्वतो विलिख्य सनिर्वेदसम्) हा न कावित् अत्र (ध)
(ध) सर्वतः इति।-सर्वतः,-सर्वासु दिक्षु। सनिर्वेदं-निर्वेदःस्वावमानना, तेन सह वर्त्तमानं यथा स्यात् तथा, आहेति शेषः ;-निर्वेदः नैराश्यं तेन सहितमिति वा तदर्थः। (तत्त्वज्ञानापदीर्ष्यादेर्निर्वेदः स्वावमानना’ इति दर्पणः) सीतामुद्दिश्य वृथा विलप्य परितोऽन्विष्य च अनधिगततया इयमात्मावज्ञारामस्येति बोध्यम्। न काचिदिति-यतोऽत्र कोऽपि जनो नास्ति, सुतरां कुतः सीतासत्तासम्भव इति तात्पर्य्यार्थः।
सीता।भअबदि तमसे तहा णिक्कारणपरिच्चाइणो बि एदस्म एदिणा एबम्बिधेण दंसणेण कीदिसो मे हिअआणुबन्धोत्ति ण आणामि ण आणामि। (न)
तमसा।जानामि वत्से जानामि।-
तटस्थं नैराश्यादपि च कलुषं विप्रियवशात्
वियोगे दीर्घेऽस्मिन् झटिति घटनोत्तम्भितमिव।
प्रसन्नं सौजन्यादपि तु करुणैर्गाढकरुणं
द्रवीभूतं प्रेम्णा तव हृदयमस्मिन् क्षण इव॥१३॥
भगवति तमसे तथा निष्कारणपरित्यागिनोऽप्येतस्य एतेन एवंविधेन दर्शनेन कीदृशो मे हृदयानिबन्ध इति न जानामि न जानामि।
(न) भगवतीति।-तथा-अग्निपरीक्षया मदीयविशुद्धताज्ञाने सत्यपीत्यर्थः। निष्कारणपरित्याग्नोऽपि-न्याय्यं कञ्चिन्निर्वासनहेतुमन्तरेणैव मां निर्वासितवतोऽपि। एतस्य-आर्य्यपुत्रस्य। एतेन-परिदृश्यमानेन। एवंविधेन-मद्वियोगकातरताव्यञ्जकेनेत्यर्थः। हृदयानुबन्धः,-हृदयस्य मनसः अनुबन्धः अवस्थाविशेषः, मनोवृत्तिरिति यावत्। न जानामि-निश्चयेन अवगन्तमर्हामीत्यर्थः, न जानामि न जानामीति द्विर्वचनं दीनतातिरेकसूचकं, दैन्ये द्विरुक्तिस्तु न दोषाय इति बोध्यम् ; ममान्तर्य्यामितया अनलपरीक्षया च विदित्वाप्यतिविशुद्धभावं मे चरित्रस्य, केवलं प्रजानुरञ्जजार्थं चिराय मे निर्जनारण्यवासो व्यवस्थापित इति सत्यपि प्रभूततरे विरागहेतौ सम्प्रत्येवमिमं मामकशोककातरमवलोक्यातिदूनास्मि संवृत्तेति भावः। दुःसहविरहकातरं प्रियतममवलोक्यातिदूनाया अप्यनिर्व्वचनीयमनोभावं वचसा विवरीतुमक्षमाया जनकतनयायाः तदानीन्तनीमवस्थां तत्त्वतः पर्य्यालोच्य सम्प्रति तामेव विवृण्वन्त्याह, तटस्थमिति।-तव हृदयं मनः, नैराश्यात् पुनः समागमसम्भावनाविरहात्, तटस्थमुदासीनम्, ( एतेन ‘तान्येव चिरपरिचितान्यक्षराणि पञ्चवटीदर्शनेन मां मन्दभागिनीम् अनुरुन्धन्दि’ इति वाक्येनाभिमता सीताऽवस्था प्रतिपादिता ) ; अपि च किञ्च, विप्रयवशात् निष्कारणनिर्वासनरूपाप्रियकार्य्यवशात् कलषं मलिनं कोपाकलम् इति यावत्, (अनेन ‘असदृशं खल्वेतद्वचनम् अस्य वृत्तान्तस्य’ इत्यनेनाभिमता ) दीर्घे दीर्घकालव्यापिनि, अस्मिन् वियोगे विरहे, झटिति अकस्मात्, घटनया मिलनेन असम्भावितसन्दर्शनेन स्तम्भे यावत्, उत्तम्भितमिव स्तब्धप्रायं, सातिशयविस्मयवशात् किं कर्त्तव्यविमूढमिवेति यावत्, ( अत्र ‘उदः स्थास्तम्भोः पूर्वस्य’ (८।४।६१ पा०) इत्यनेन स्तम्भे सकारलोपः। अत्र ‘झटितिघटनात् स्तम्भितमिव’ इत्यपि क्वचित् पाठः। झटितिघटनात् आकस्मिक सङ्घटनात्, स्तम्भितमिव विस्मयस्तिमितमिव इति तदर्थः। ( एतेन ‘प्रभातचन्द्रमण्डलापाण्डरेत्यादिना विवक्षितावस्था प्रतिपादिता) ; सौजन्यात् सुजनताज्ञापनात्, स्नेहानुरागव्यञ्जकवाक्यादिना रामस्य निर्देषत्वावगमादित्यर्थः, प्रसन्नं प्रीतम्, ( अनेन ‘अथवा किमिति वज्रमयीं जन्मान्तरेष्वपि पुनरसम्भावितदुर्लभदर्शनाम्’ इत्यादिनाऽभिहितावस्था दर्शिता) अपि तु तथा, करुणैः शोकव्यञ्जकैः रामस्य वाक् चेष्टितादिभिः, गाढः घनीभूतः करुणः शोको यस्य यस्मिन् वा तत् तथोक्तम्,अत एव अस्मिन् क्षणे अधुना, प्रेम्णा दयितं प्रतिप्रीत्या, द्रवीभृतमिव द्रवत्वमाप्तमिव, अवशमिवेत्यर्थः, जातमिति शेषः ; निष्कारणनिर्वासनादप्रसन्नमपि ते हृदयं सम्प्रति त्वन्नामग्रहणपुरःसरमस्य सकरुणपरिदेवनमाकर्ण्य पुनःप्रसन्नं सद्विगलितमिवेति भावः। ( अत्र प्रथमपादे एकस्मिन्नेव हृदयधर्म्मिणि औदासीन्य-कालुष्यरूपविरुद्धपदार्थद्वयसमावेशाद्विरोधालङ्कारः स च कालविशेषमन्तर्भाव्य समाधातं शक्यते ; तथा द्वितीये चतुर्थे च पादे क्रियोत्प्रेक्षाद्वयं, तच्च भावाभिमानि, इवशब्दोत्थार्पिततया च वाच्यमिति सुधीभिर्विभाव्यम् )। शिखरिणी वृत्तं, तल्लक्षणं यथा- ‘रसै रुद्रैश्छिन्ना यमनसभलागः शिखरिणी’ इति॥१३॥
रामः।देवि-
प्रसाद इव मूर्तस्ते स्पर्शः स्नेहार्द्रिशीतलः।
अद्याप्यानन्दयति मां त्वं पुनः क्वासि नन्दिनि ॥१४॥
पूर्व्वं नियतमनुभूततयाऽतिचिरपरिचितोऽयं जानकीकरस्पर्शो यदि च वैजात्यवशेन सीतास्तित्वमिह प्रमापयति, तदपि परितोऽन्विष्य तामलभमानो रामचन्द्रो विलपति, प्रसाद इति।-स्नेहेन स्नेहरसेन आर्द्रः सिक्तः अत एव शीतलः सन्तापहारक इत्यर्थः, ते स्पर्शः मूर्त्ते मूर्त्तिमान् प्रसाद इव अनुग्रह इव, साकारा प्रसन्नता इवेत्यर्थः, ( ‘मम नैष्ठुर्य्येऽपि अभग्नस्ते प्रणयः’ इति आदरातिशयात् प्रणयेऽपि प्रसादत्वोपचारः)। अद्यापि निर्वासनादिनिर्दयव्यवहारानन्तरमपि, यद्वा-अद्यापि स्पर्शाभावक्षणोऽपि, का कथा स्पर्शक्षणे ? इति भावः ; माम् आनन्दयति सुखयति। ( नन्दयति या सा नन्दिनी, ग्रहादित्वात् णिनिः ) हे नन्दिनि आनन्ददायिनि त्वं पुनः क्व कुत्र असि भवसि ? न दृश्यसे इति यावत्। ( अत्र प्रथमपादे प्रकृते स्पर्शेऽप्रकृतस्य मूर्त्तिमत्प्रसादस्य सम्भावनाद् भावाभिमानिनी वाच्योत्प्रोक्षानामलङ्कारः ; तथा कारणोऽप्ति केचित्। तल्लक्षणं यथा- ‘विभावना विना हेतुं कार्य्योत्पत्तिर्यदुच्यते’ इति )। अनुष्टुप् वृत्तम्॥१४॥
सीता।एदे दे अगाधदंसिदसिणेहसाम्भारा आणन्दणिस्सन्दिणो सुदा मए अज्जउत्तस्स उल्लाबा; जाणं पच्चएण णिक्कारणपरिच्चाअसल्लिदो बि बहुमदो मे जम्मलाहो। (प)
एते ते अगाधदर्शितस्नेहसम्भारा आनन्दनिष्यन्दिनः श्रुता मया आर्यपुत्रस्य उल्लापाः; येषां प्रत्ययेन निष्कारणपरित्यागशल्यितोऽपि बहुमतो मे जन्मलाभः।
(प) मयि अदृश्यमानायामपि सुचिरोपभोगसम्भूतसंस्कारवशात् करस्पर्शमिमं मदीयमिति निश्चित्य मन्नामोल्लेखपूर्व्वं बहुविलपन्नसावार्य्यपुत्रः परितो मामन्विष्यतीत्यालोचनयाऽनया जनकतनया निष्कारणनिर्वासिताऽप्यात्मप्रसादमधिकतरमुपलभमाना दुःखाकरमपि जीवनं सार्थकं मन्यमाना आह, एत इति।-एते-श्रूयमाणाः। ते-पूर्व्वपरिचिताः। अगाधेत्यादि।-अगाधमधिकं यथा स्यात् तथा दर्शितः स्नेहसम्भारः प्रणयातिशय्यं येषु ते तथोक्ताः प्रकटितामितप्रणयातिरेका इति यावत्। आनन्दनिष्यन्दिनः,-परमानन्दजनकाः। उल्लापाः,-उच्चैर्विलापाः। येषाम्-उल्लापानाम्। प्रत्ययेन-श्रावणेन अनुभवेन। निष्कारणेत्यादि।-निष्कारणम् ओतुकं यः परित्यागी निर्वासनं स एव शल्यं शङ्कः तज्जातमस्य इति स तथोक्तः, ( अत्र रूपकमलङ्कारः) अकारणनिर्वासनजनितकलङ्कपङ्किलतया निखातकीलक इव दुःसहक्लेशबहुल इत्यर्थः। (शल्यित इत्यत्र ‘तदस्य सञ्जातं तारकादिभ्य इतच्’ (५।२।३६ पा०) इति इतच्प्रत्ययः)। बहुमतः-श्लाघ्यः; सम्प्रति सकरुणमेवं विलपन्तमार्य्यपुत्रमवलोक-यन्त्यकारणपरित्यागिनोऽपि तस्य निर्द्दोषतामवगत्य जीवनं बहुमन्ये इति भावः।
रामः।अथवा कुतः पुनः प्रियतमा; नूनं सङ्कल्पाभ्यासपाटवोपादान एष रामस्य भ्रमः।(फ)
(नेपथ्ये।प्रमादः प्रमादः।‘सीतादेव्याः स्वकरकलितैः’ इत्यर्थं पठ्यते)
रामः।(सकरुणौत्सुक्यम्) किं तस्य ?
(फ) हिंस्रश्वापदशङ्कुलेऽतिभीषणे वने निर्वासितायाः सीतायाः एतावता कालेन मरणस्यैवावश्यम्भावितया तस्याः कुतः पुनरिहसमागमसम्भव इति समुपजातविवेको जानकीजीवनः पुनराह, अथवेति।-कुतः,-कस्मात्कारणात्। पुनः-भूयः, सुचिरवनवासेन तस्याः मरणस्यैव अवश्यम्भावादिति भावः। प्रियतमा-प्रेमपत्नी सीता, सम्भवेदिति शेषः। तत्समागमासम्भवे कथं तर्हि तत्पाणिस्पर्शोऽनुभूतः? इत्याह-नूनमिति। सङ्कल्पेत्यादि।-सङ्कल्पानां ‘सीता मामाह्वयति, मयि सानुरागा प्रियं वक्ति’ इत्यादिरूपमानसव्यापाराणां ( ‘सङ्कल्पः कर्म्ममानसम् ‘इत्यमरः) अभ्यासेन पौनःपुन्येन यत् पाटवं नैपुण्यं तदेव उपादानम् उत्पत्तिकारणं यस्य सः तथोक्तः। एषः,-अस्य स्पर्शस्य सीतासम्बन्धित्वेन अनुभवः। भ्रमः,-भ्रान्तिः ; यथा जाग्रदवस्थायां नियतमनुभूयमानोऽर्थः सुप्तिदशायामुत्स्वप्नायमानस्याविकलमेव पुनरनुभूयमानत्वेन स्फुरति, तथा सङ्गतावस्थायां जानकीकृततत्तद्व्यवहाराणामिदानीमाभीक्ष्णेन सङ्कल्पनादतदीयेऽपि अस्मिन् स्पर्शे मम तदीयत्वभ्रमः समुत्पन्न इति भावः। ( अत्र रामस्य स्वोक्तावधि ‘रामस्य’ इति नामतः कथनात् सर्वज्ञत्वादिसकलगुर्णगणनिलयोऽप्यहं सम्प्रति सुदुःसहविरहतापात् प्राकृत इव भ्रमान्धो जात इति वस्तु व्यज्यते )।
(पुनर्नेपथ्ये। ‘बध्वा सार्ध्दम्’ इत्युत्तरार्धं पठ्यते)
सीता।को दाणीं अहिउज्जिस्मादि ? (ब)
क इदानीमभियोक्ष्यते ?
(ब) क इति।-इदानीं-ईदृङि्नःसहायदशायामित्यर्थः। अभियोक्ष्यते-मया पुत्रत्वेन पोषितस्य करिकरभकस्य साहाय्यार्थं कस्तं करिराजं अभियास्यतीत्यर्थः ; इदानीमसहाया भवामीति बलवता पीड्यमानं तं परिरक्षितुमसमर्थास्मीति मे महद्दुःखमिति भावः।
रामः।क्वासौ क्वासौ दुरात्मा यः प्रियायाः पुत्रकं बधद्वितीयमभिभवति ? (इति उत्तिष्ठति) (भ)
(प्रविश्य सम्भ्रान्ता वासन्ती) कथं देवो रघुनन्दनः ? (म)
सीता।कहं पिअसही मे बासन्दी ?
वासन्ती।जयति जयति देवः।
रामः।(निष्क्रम्य) कथं देव्याः प्रियसखी वासन्ती ?
वासन्ती।देव त्वर्य्यतां त्वर्यताम् इतो जटायुगिरिशिखरस्य दक्षिणेन सीतातीर्थेन गोदावरीमवतीर्य सम्भावयतु (य) देव्याः पुत्रकं देवः।
कथं प्रियसखी मेवासन्ती ?
(भ) क्वेति।-असौ-प्रियापुत्रक्ताभिभावकः। दुरात्मा-दुष्टस्वभावः, ( ‘आत्मा यत्नो दृतिर्बुद्धिः स्वभावो ब्रह्म वर्ष्म च’ इत्यमरः)। क्व-कुत्र, वर्त्तते इति शेषः। ( अत्र ‘क्वासौ क्वासौ’ इति द्विरुक्तिः,- ‘विवादे विस्मये हर्षे खेदे दैन्यावधारणे। प्रसादने सम्भ्रमे च द्विस्त्रिरुक्तिर्न दुष्यति॥ ‘इति नियमान्न दोषाय)। प्रियायाः ,-मम प्रणयिन्याः जनकनन्दिन्याः। पुत्रक-कृत्रिमं पुत्रम्। ( अत्र ‘इवे प्रतिकृतौ’ (५।३।९६ पा०) इति कन् प्रत्ययः। एतेन तस्मिन् स्नेहातिशय्येनावश्यरक्षणीयत्वं सूचितम् )।वधूर्द्वितीयं-वधूर्जाया द्वितीया सहचरी यस्य स तथोक्तम्, प्रियया करेणकया समं विहरन्तमिति यावत्। अभिभवति-आक्रम्य पराजयते ; नूनमिदानीमेव अहं यथोचितप्रतिविधानेन तं शिक्षयामीति भावः। उत्तिष्ठति-एतस्य प्रतिविधानाय सत्वरम् आसनादुद्गच्छतीत्यर्थः। ( ‘उदोऽनूर्ध्वकर्म्मणि’ (१।३।२४ पा०) इत्यनेन उत्पूर्वकतिष्ठतेरनूर्ध्वचेष्टायामेव आत्मनेपदविधानात्, अत्र च ऊर्द्ध्वगमनार्थकत्वान्नात्मनेपदमिति बोध्यम् )।
(म) सम्भ्रान्तेति।-बलवतो द्विरदपतेराक्रमणात् प्रियसहचर्य्याः सीतायाः पुत्रकं रक्षयितुं कस्याचिद्रक्षकस्यान्वेषणाय अतिशयव्यग्रचित्ता इति यावत्। ( अत्र कथमिति विस्मयबोधकमव्ययम्; ) तथाच साम्प्रतमीदृगापद्दशायां निःसंशयं विपत्प्रतीकारक्षमः कथमप्यसम्भावितदर्शनो रघुनन्दन एवं दृश्यते इति महान् विस्मयहेतुरिति तात्पर्य्यार्थः।
सीता।हा ताद जटाओ सुणं तुए बिण जणट्ठाणम् (र)
रामः।अहह हृदयमर्मच्छिदः खलु अमी कथोद्धाताः (ल)
हा तात जटायो शुन्यं त्वया विना जनस्थानम्
(य) देवेति।-त्वर्य्यतां-त्वरया गम्यतामित्यर्थः, (अत्रापि सम्भ्रमे द्विर्वचनम्) अन्यथा कालातिपाते विपदापातसम्भव इति भावः। सत्वरेण मया क्व गन्तव्यं किं वा कर्त्तव्यमित्याकाङ्क्षायामाह, इत इति।-अस्मात् स्थानात्। जटायिु्गरिशिखरस्य-जटायुना तन्नामकेन गृध्रराजेन अध्युषितो गिरिरिति जटायुगिरिः , (शाकपार्थिवादित्वात् उत्तरपदलोपी समासः) तस्य शिखरं शृङ्गं तस्य (जटायुना अध्युषितत्वात् पर्व्वतस्यास्य ‘जटायुगिरिः’ इति सञ्ज्ञा बोध्या ) ( ‘एनपा द्वितीया’ (२।३।३१ पा०) अत्र एनपेति योगविभागात् षष्ठी)। दक्षिणेन-दक्षिणास्यां दिशि इत्यर्थः, स्थितेन इति शेषः। सीतातीर्थेन-सीतायास्तीर्थं जलावतारः घट्टप्रदेशः तेन, सीता येन घट्टेन प्रत्यहं गोदावरीमवतरति स्म तेन घट्टेन इत्यर्थः। ( ‘तीर्थं योनौ जलावतारे च’ इति विश्वः।) गोदावरीं-तन्नाम्नीं नदीम्। अवतीर्य्य-अवरुह्य, प्रविश्येत्यर्थः। सम्भावयतु-रक्षतु, बलवतः आक्रमणात् परित्राणेन अनुगृह्णातु इत्यर्थः। देव्याः,-जनकनन्दिन्याः। पुत्रकं-कृतकतनयं, करिकरभकमिति यावत्। देवः,-भवान्। ( अत्र ‘जटायुगिरिशिखरस्य दक्षिणेन’ इत्यत्र- ‘जटायुगिरिशिखरस्य हस्तदक्षिणेन’ इति ‘जटायुगिरिदक्षिणेन इति च पाठान्तरद्वयं वर्त्तते। आद्ये,-जटायुगिरिशिखरस्य-जटायुपर्व्वतशृङ्गस्य, हस्तदक्षिणेन-दक्षिणहस्तदेशस्थितेन इत्यर्थः। अन्तिमे तु सुस्पष्ट एवार्थः )।
(र) वासन्तीवाक्ये जटायुगिरिशब्दश्रवणात् समुद्बोधितपूर्व्वस्मृतिः सीता विलपन्ती आह, हा तातेति।-तात-मान्य श्वसुरसुहृत्वेन जटायुषः तातेति सम्बोधनम्। शून्यं-शून्यवत् प्रतीयमानम्, अनाथमिति यावत्।
(ल) हृदयेत्यादि।-हृदयस्य अन्तःकरणस्य मर्म्माणि जीवनस्थानानि क्विन्दन्ति ये ते तथोक्ताः तत्तत्पूर्व्वचरितघटिततया निरतिशयहृदयविदारका इति यावत्। कथोद्घाताः,-कथानां पूर्ववृत्तान्तघटितानां जटायुगिरिगोदावरीसीतातीर्थप्रभृतीनां वचनानाम् उद्घाता आरम्भाः, उच्चारणानि इति यावत्, ( ‘स्यादभ्यादानमुद्घात आरम्भः’ इत्यमरः)। विपन्नां सीतामुद्धर्तुं जटायुषः प्राणपातः, तथा सीताहरणम् एवमादयः पूर्व्ववृत्तान्ताः सम्प्रति त्वदीयवाक्यसमुद्बोधिताः सन्तः मदीयं मर्म्म विदारयन्तीति भावः।
वासन्ती।इत इतो देवः।
सीता।भअबदि सच्चअं एब्ब बणदेबदा बि मं ण पेक्खदि ? (व)
तमसा।अयि वत्से सर्वदेवताभ्यः प्रकृष्टमैश्वर्यं भागीरथीदेव्याः तत् किमाशङ्कसे ? (श)
भगवति सत्यमेव वनदेवतापि मां न प्रेक्षते ?
(व) पुर्व्वं रामदर्शनभीता सीता तमसया ‘भागीरथीवरप्रभावाद्वनदेवतानामप्यदृश्या संवृत्ताऽसि’ इत्येवमाश्वासिता कार्य्यतश्च स्वस्य मर्त्यानामदृश्यतां परीक्षितवती, सम्प्रति तु दैवशक्तिसम्पन्नानां वासन्तीप्रभृतिवनदेवतानामपि अदृश्यतायां सन्दिग्धा पृच्छति, भगवतीति।-वनदेवता-वासन्तीप्रभृतिः वनाधिष्ठात्री देवी। सत्यमेव-यथार्थं किं , नो चेत् तदास्माकमेतयोरनुसरणं न युज्यते इति भावः।
(श) अयीति।-सर्व्वदेवताभ्यः,-सकलाभ्यो देवीभ्यः। ( अत्र ‘पञ्चमी विभक्ते’ (२।३।४२ पा०) इति सूत्रेण निर्द्धार्य्यमाणभेदे पञ्चमी )। प्रकृष्टं-प्राप्तप्रकर्षं प्रबलमिति यावत्। ऐश्वर्य्यं-अणिमाद्यष्टसिद्धिः, निखिलदेवताभ्यः प्रकृष्टशक्तिमत्याः भागीरथ्याः वरप्रभावेण तवादृश्यता जातेति साधारणदैवशक्तिर्मतीनां वासन्त्यादिवनदेवतानामदर्शनीयतायामसंशयं विजहीहि संशयमिति भावः। अणिमाद्यैश्वर्य्यं यथा-
‘अणिमा लघिमा प्राप्तिः प्रकाम्यं महिमा तथा।
ईशित्वञ्च वशित्वञ्च तथा कामावसायिता॥ ‘इति।
अत्र ‘अणीमा-अणुभावः, यतः शिलामपि प्रविशति। लघिमा-लघुभावः, यतः सूर्य्यमरीचीनवलम्ब्य सूर्य्यलोकं याति। प्राप्तिः,-अङ्गुल्यग्रेण स्पृशति चन्द्रम्। प्राकाम्यम्-इच्छानभिघातः, यतो भूमावुन्मज्जति निमज्जति-यथोदके। महिमा-महतो भावः, यतो महान् भवति। ईशित्वं-यतः भूतभौतिकानां प्रभवस्थितिमीष्टे। वशित्वं-यतः भुतभौतिकं वशीभवत्यवश्यम्। यच्च कामावसायित्वं सा सत्यसङ्कल्पता, यथाऽस्य सङ्कल्पो भवति भूतेषु, तथैव भूतानि भवन्ति। ‘इति तत्त्वकौमुद्यां
अहो ईदृश एष संवृत्तः
वाचस्पतिमिश्रलेखः। प्रकृते तु कामावसायुत्वरूपैश्वर्य्यप्रभावेण सीताया अदृश्यत्वं सम्पादितमिति बोध्यम्।
सीता।तदो अणुसरह्म। (ष) (इति परिक्रामतः)
रामः।(परिक्रम्य) भगवति गोदावरि नमस्ते।
वासन्ती।(निरूप्य) देव देव मोदस्व विजयिना बधूद्वितीयेन देव्याः पुत्रकेण।(स)
रामः।विजयतामायुष्मान्।
सीता।अह्महे ईदिसो सो सम्बुत्तो ’ (ह)
रामः।देवि दिष्ट्या वर्धसे।(क)- ततोऽनुसरामः।
(ष) तत इति।-यतः सत्यमेवाहं वासन्त्या अप्यदर्शनीया संवृत्ताऽस्मि तत इतर्थः। अनुसरामः,-पश्चात् यामः, आर्य्यपुत्रवासन्त्योरिति शेषः। परिक्रामतः,-परिभ्राम्यतः, सीतातमसे इति शेषः।
(स) निरूप्येति।-विशेषतोऽवलोक्य। ( ‘देव देव’ इति हर्षे द्विरुक्तिः,) ‘विवादे विस्मये हर्षे’ इत्यादिनियमात्। मोदस्व-प्रहृष्य, मनो विनोदयेत्यर्थः। विजयिना-उन्मदद्विरदविजयकारिणा। यस्य पराभवमाशङ्कमानानामस्माकमेतावान् प्रयासः, सोऽयं कालेनातिबलः स्वयमेव दुर्द्दान्तद्विरदराजं विजित्य पयसि प्रियया समं विहरतीति पश्यन् प्रीणात्विति भावः।
(ह) अहो इति।-( अहो इत्याश्चर्य्यबोधकमव्ययम् )। एषः, दृश्यमानः, मया पुत्रत्वेन परिपोषितः करिकरभक इति यावत्। ईदृशः,-उन्मदद्विरदविजयसमर्थः प्रबलबलशाली। संवृत्तः,-जातः। इयताल्पकालेन मम कृतकतनयोऽसौ करिशावकः एवं बलीयान् जात इति महदाश्चर्य्यमिति भावः।
(क) देवीति।-एतत्तु सीतामुद्दिश्य सम्बोधनम्। दिष्ट्या-भाग्येनेत्यर्थः, ( तृतीयान्तप्रतिरूपकमव्ययमिदम्)। वर्द्धसे-वृद्धि नीताऽसि, भाग्येनैव तवायं कृतकतनयः आनन्दवर्द्धनो जात इति भावः। सहसा सीतापुत्रकाभिभवश्रवणकातरो रघुवरः कृतत्वरस्तदन्तिकमुपेतस्तं स्वबलावलेपाद् दारुणवारणराजविजयिनं विल्यातिप्रीतस्तदानीन्तनतदवस्थोपवर्णनमुखेन सीतायाः सौभाग्यहेतुमुपदर्शयन्नाह, येनेति।- हे सुतनु सुन्दरि ( सु शोभना तनूर्यस्याः सा सुतनूः, तत् सम्बुद्धौ। ‘अम्भार्थनद्योर्ह्रस्वः’ (७।३।१०७ पा०) इति ह्रस्वः)। ( ‘स्त्रियां मूर्त्तिस्तनुस्तनूः’ इत्यमरः)। उद्गच्छत् उत्तिष्ठत्, नवोद्भिन्नमित्यर्थः, यत् विसकिसलयं मृणालपल्लवं, मृणालाग्रमिति यावत्, तदिव स्निग्धः कोमलः दन्ताङ्कुरः अचिरोद्गतदन्तः यस्य तेन तथोक्तेन, येन करिशावकेनेत्यर्थः, ते तव कर्णपूरात् कर्णाभरणात् लवलीपल्लवनिर्मितादित्यर्थः, ( कर्णमूलादिति पाठे तु श्रवणमूलभागादित्यर्थः ) लवलीपल्लवः लवलीवृक्षविशेषः ( ‘नोयाड’ इति भाषा) तस्याः पल्लवः किसलयं कर्णावतंसीकृत इति यावत्, व्याकृष्टः करेण आकृष्य गृहीतः। मदमुचां मदस्राविणां, मत्तानामित्यर्थः, वारणानां हस्तिनां विजेता परिभावकः, सोऽयं तव पुत्रः पुत्रीकृतः स करिशावक इत्यर्थः, तरुणे वयसि यौवने यत् कल्याणं मङ्गलम् अतिशयितबलशौर्य्यादिकं तस्य भाजनं पात्रं जातः।
येनोद्गच्छद्विमसकिसलयस्निग्धदन्ताङ्कुरेषु
व्याकृष्टस्ते सुतनु लवलीपल्लवः कर्णपूरात्।
सोयं पुत्रस्तव मदमुचां वारणानां विजेत
यत् कल्याणम वयसि तरुणे भाजनं तस्य जातः॥१५॥
( ‘उद्देश्यमस्मदीयारण्यवासदशायां योऽयमतिकिशोरवया स्त्वया तनयीकृतः करिशावकः स्निग्धकोमलकिसलयादानप्रदानेनाविरतं क्रीडितः, सम्प्रत्यतावताल्पीयसा कालेन तमिमं मत्तमातङ्गभङ्गक्षम बलीयसामुत्तमं समं प्रियतमया विहरन्तमालोक्य त्वदीयभाग्यवत्तामेव सम्भावयामीति भावः। (अत्र शैशवेऽपि तरुणवयःसमुचितकल्याणोत्पत्तिरूपचतुर्थपादार्थं प्रति मदमुग्वारणविजेतृत्वरूपतृतीयपादगतवाक्यार्थस्य हेतुविधयोपन्यासात् वाक्यार्थहेतुकं काव्यलिङ्गमलङ्कारः, तथा ‘उद्गच्छद्विसकिसलय’ इत्यादौ लुप्तोपमा चेत्यनयोरङ्गाङ्गिभावेन सङ्करः)। मन्दाक्रन्ता वृत्तम्॥१५॥
सीता।अबिउत्तो दाणीं अअ दीहाऊ इमाए सोम्मदंसणाए होदु। (ख)
रामः।सखि वासन्ति पश्य पश्य कान्तानुवृत्तिचातुर्यमपि शिक्षितं वत्सेन।(ग)-
लीलोत्खातमृणालकाण्डकवलच्छेदेषु सम्पादिताः
पुष्पवत्पुष्करवासितस्य पयसो गण्डूषसङ्क्रान्तयः।
अवियुक्त इदानीमयं दीर्घायुरनया सौम्यदर्शनया भवतु।
सेकः शिकरिणा करेण विहितः कामं विरामे पुन-
र्यत् स्नेहादनरालनालनलिनीपत्रातपत्रं धृतम्॥१६॥
(ख) स्वसुतहिताभिलाषिणी विजनवनवासिनी जनकराजनन्दिनी सुचिरमनुभवन्ती अतिदारुणां प्रियविरहवेदनां, स्वयमवलोकयन्ती चातिविषमां दशां जीवितनाथस्य, जगतीह विरहमेव दम्पत्योः सर्वतोऽधिकतया क्लेशदं मन्यमाना एतयोर्भाविविरहशङ्काऽऽतङ्किता सत्स्वप्यनेकविधेष्वाशीर्वचनेषु अनयोरन्योऽन्यमविच्छेदमेव चिराय कामयमाना आह, अवियुक्त इति।-मिलित इत्यर्थः। अयं-दृश्यमानः, प्रियया समं पयसि विहरन्नित्यर्थः। दीर्घायुः,-चिरजीवी मम पुत्रक इति शेषः। अनया-पुरोवर्त्तिन्या। सौम्यदर्शनया-कमनीयकृत्या सुदर्शनया इति यावत्।
(ग) कान्तानुवृत्तिचातुर्य्यमिति।-कान्तायाः प्रियायाः करेणुकायाः अनुवृत्तौ चित्तानुरञ्जने चातुर्य्यं चतुरता, नैपुण्यमिति यावत् ; (अत्र ‘पश्य पश्य’ इति विस्मये द्विर्वचनम् ) न केवलं शिशुरयं शक्तिमत्तया तरुणोचितमाचरति, अपि तु कान्तानुवर्त्तननिपुणतयाऽपीति भावः।
प्रियतमया करेणुकया समं सलिलविहारसुखमनुभवन्तममुं करिशावकमालोक्य यदिदमुक्तम् ‘कान्तानुवृत्तिचातुर्य्यम्’ इत्यादि, सम्प्रति तदेव तत्कार्य्येण समर्थयन् सीतापतिराह, लीलोत्खातेति।-यत् यस्मात् हेतोः स्नेहात् अनुरागवशात्, प्रणयातिशय्यादित्यर्थः, लीलया क्रीडया, ओशेनेति यावत्, ( ‘काण्डः स्तम्बे तरुस्कन्धे वाणेऽवसरयोरपि’ इति मेदिनी ) तेषां ये कवलच्छेदा ग्रासर्थखण्डाः, करेणुकाया आस्याभ्यन्तरवर्त्तिनः मृणालखण्डा इति यावत्, तेषु (इति अधिकरणे सप्तमी) यद्वा,-लीलया उत्खाताः ये मृणालाकाण्डाः त एव कवलाः ग्रासाः तेषां छेदेषु अवसानेषु सत्सु ( इति भावे सप्तमी) ( ‘ग्रासस्तु कवलः पुमान्’ इत्यमरः) पुष्प्यद्भिः विकसद्भिः पुष्करैः पद्मैः, ( ‘विसप्रसून्राजीवपुष्कराम्भोरुहाणि च’ इत्यमरः) वासितस्य सुरभितस्य, पयसः जलस्य, गण्डूषाणां मुखपूरितांशानामित्यर्थः, ( ‘गण्डूषी मुखपूर्त्तीमपुष्करप्रसृतोन्मिते’ इति मेदिनी) सङ्क्रान्तयः सञ्चाराः सम्पादिताः कृताः। करेणुकया कवलीकृतेषु आस्याभ्यन्तरवर्त्तिषु मृणालदलखण्डेषु स्ववदनपरिपूरितं सलिलं प्रणयातिरेकात् वेगेन परितो विक्षिप्तमिति समुदितार्थः ; ( ‘पुष्प्यत्पुष्करवासितस्य’ इत्यत्र ‘पुष्यत्पुष्करवासितस्य’ इति पाठेऽपि स एवार्थः। तथा ‘सम्पादिताः’ इत्यत्र ‘सम्पातिताः’ इति पाठे-गण्डूषधाराः सम्पातिताः विक्षिप्ताः इत्यर्थः) तथा, शीकरिणा शीकराः जलकणाः सन्ति यस्मिन् तेन जलकणस्राविणेति यावत्, ( ‘शीकरोऽम्बुकणाः स्मृतः’ इत्यमरः) करेण शुण्डेन, ( ‘करो वर्षोपले रश्मौ पाणौ प्रत्ययशुण्डयोः ‘इति मेदिनी ) कामं पर्य्याप्तं यथा तथा सेकः सेचनं विहितः सम्पादितः; सलिलकेलिरतायाः करेणुकायाः सन्तापोपशान्तये तस्याः सर्व्वशरीरेषु शुण्डादण्डेन सलिलकणोविक्षिप्त इत्यर्थः ; ( ‘कामं प्रकामं पर्य्याप्त निकामेष्ट यथेसितम्’ इत्यमरः) विरामे पुनः सलिलसेकावसाने तु सेकानन्तरञ्जत्यर्थः, अनरालम् अवक्रं, सरलमिति यावत्, नालं मृणालं यस्य तादृशं यन्नलिनीपत्रं पद्मपत्रं तदेव आतपत्रम् आतपवारणं छत्रमित्यर्थः, ( ‘अरालं कुटिलं वक्रम्’ इत्यमरः) (आतपात् त्रायते यत् तत् आतपत्रम् (आतप’ त्रै-कः)) धृतं करिण्या आतपनिवारणार्थं मस्तकोपरि विततमित्यर्थः। ( अत्र स्वरूपतः करभदम्पत्योस्तदानीन्तनावस्थावर्णनात् स्वभावोक्तिरलङ्कारः, तथा नलिनीपत्रस्य आतपत्रस्वरूपतयोपवर्णनात् निरङ्गकेवलरूपकञ्चेत्यनोरङ्गाङ्गिभावेन सङ्करः। अत्र प्रियतमया करेणुकया समं करिशावकस्य तादृशसलिलविहारादिरूपसम्भोगविशेषोपवर्णनात्- ‘दर्शनस्पर्शनादीनि निषेवेते विलासिनौ। यत्रानुरक्तावन्योऽन्यं सम्भोगोऽयमुदाहृतः॥ ‘इत्युक्तलक्षणसम्भोगाख्याशृङ्गाररसः स्फुट एव; परन्तु- ‘मल्लीमतल्लीषु वनान्तरेषु वल्ल्यन्तरे वल्लभमाह्वयन्ती। चञ्चद्विपञ्चीकलनादभङ्गीसङ्गीतमङ्गीकुरुते स्म भृङ्गी॥ ‘इत्यादिदर्पणकृदुदाहरणवद् इह तस्य तिर्य्यग्गततया- ‘अनौचित्यप्रवृत्तत्वे आभासो रसभावयोः’ इति ‘प्रतिनायकनिष्ठत्वे तद्वदधमपात्रतिर्य्यगादिगते। शृङ्गारेऽनौचित्यं, रौद्रौ गुर्वादिगतकोपे॥ ‘इति च दर्पणकृल्लक्षणेन आभासमध्ये परिगणनात् अत्र सम्भोगशृङ्गाररसाभास एव न तु विशुद्धः शृङ्गाररस इति सुधीभिर्विभाव्यम्)। वृत्तं शार्दूलविक्रीडितम्॥१६॥
सीता।भअबदि तमसे अअं दाब ईदिसो जादो; देउण ण आणामि कुसलबा एत्तएण कालेण कीदिसा विअ होन्ति। (घ)
तमसा।यादृशोऽयं तादृशौ तावपि।(ङ)
सीता।ईदिसी अहं मन्दभाइणी; जाए ण केअलं णिरन्तरं अज्जउत्तबिरहो पुत्तबिरहो बि।’ (च)
भगवति तमसे अयं तावदीदृशो जातः; तौ पुनर्न जानामि कुशलवौ एतावता कालेन कीदृशौ इव भवतः।
’ ईदृशी अहं मन्दभागिनी; यस्या न केवलं निरन्तरमार्यपुत्रविरहः पुत्रविरहोऽपि।
(घ) भगवतीति।-अयं-मया पुत्रत्वेन पालितः इत्यर्थः। तावदिति-वाक्यालङ्कारे। ईदृशः,-युवकोचितशक्तिवृद्ध्यादियुक्तः। तौ-मत्पुत्रौ। पुनः,-किन्तु। एतावता-इयता, रावणकृतस्वहरणतद्वधोत्तरायोध्यागमनपुनर्वनवासादिसङ्घटनोचितेनेत्यर्थः। कालेन-समयेन, एभिर्वर्षैरिति यावत् ( अत्र ‘अपवर्गे तृतीया’ (२।३।६ पा०) इति तृतीया )। कीदृशी-तादृशशक्त्यादियुक्तौ तदयुक्तौ वा इत्यर्थः। ( अत्र- ‘पुनः तौ कुशलवौ एतावता कालेन कीदृशाविव भवतः इति न जानामि’ इति अन्वयः ; तथा च ‘तौ पुनः कुशलवौ’ इति वाक्यं ‘न जानामि’ इत्यनेन व्यवहितमपि प्रियपुत्रकदर्शन-कुशलव-स्मरणजनिताह्लादेन ससम्भ्रममुक्ततया न गर्भितपदतादोषमावहतीति विभाव्यम् )।
(ङ) यादृश इति।-अयं-परिदृश्यमानः करिशावकः। यादृशः,-तरुणोचितशक्तिवृद्ध्यादिसम्पन्नः। तौ-कुशलवौ।तादृशौ-एतत्सदृशशक्तिवृद्ध्यादिशालिनौ, भवतः इति शेषः। (अत्र करिशावकापेक्षया कुशलवयोः वयःकनिष्ठत्वेन समानशक्त्याद्यसम्भवेऽपि केवलं सीतामनस्तुष्टिसम्पादनाय साम्याभिधानं, न तु तत्त्वतः इति बोध्यम् )।
(च) ईदृशीति।-मन्दभागिनी-दुर्भाग्यशालिनी। निरन्तरं-नास्ति अन्तरं व्यवधानं यस्मिन् तत्, अविरतमित्यर्थः ( अत्र ‘क्रियाविशेषणानां कर्मत्वम्’ इति वार्त्तिकेन क्रियाविशेषणे द्वितीया ) आर्य्यपुत्रविरहः,-आर्य्यपुत्रस्य भर्तुः रामचन्द्रस्य विरहः विच्छेदः। पुत्रविरहोऽपि-पुत्रयोः कुशलवयोः विरहः विच्छेदोऽपीत्यर्थः। दुर्भाग्यवशादार्य्यपुत्रपरित्यक्ताऽपि अहं यदि पुत्रमुखदर्शनेन सुखमुपलभेय तदाऽपि मे काचित् सान्त्वना स्यात्, आजन्मनस्तदपि न मया लभ्यते इति मे महतीयं दुर्भाग्यपरम्परेति भावः।
तमसा।भवितव्यता इयमीदृशी।(छ)
सीता।किं बा मए पसूदाए; जेण तादिसं बि मम पुत्तकाणं ईसिबिरलकोमलधवलदसणुज्जलकबोलं अणुबद्धमुद्धकाअलीबिहसिदं णिबद्धकाअसिहण्डअं अमलमुहपुण्डरीअजुअलं ण परिचुम्बिदं अज्जउत्तेण। (ज)
किं वा मया प्रसूतया येन तादृशमपि मम पुत्रयोरीषद्विरलकोमलधवलदशनोज्वलकपोलमनुबद्धमुग्धकाकलीविहसितं निबद्धकाकशिखण्डकममलमुखपुण्डरीकयुगलं न परिचुम्बितमार्यपुत्रेण।
(छ) भवितव्यता- पदार्थानामवश्यम्भावित्वं, नियतिरिति यावत्, ( भवितव्यस्य भावः इति भवितव्यता, भवितव्यमिति तु ‘कृत्यल्युटो बहुलम्’ (३।३।११३ पा०) इति भवतेः कर्त्तरि तव्यप्रत्ययः )। इयं-त्वया इदानीमनुभूयमाना। ईदृशीं-एवंविधा, पतिपुत्राभ्यां सह चिरविरहकारिणीत्यर्थः। दुर्भाग्यादेव तवेयं दृर्द्दशा, न त्विच्छाकृतेति नानुशोचनीयमिति भावः।
(ज) पत्यौ पुत्त्रमुखचुम्बनादिना प्रीतिमापन्ने हि प्रसवस्य सार्थकता जायते, मम तु मन्दभागिन्याः प्रसवानन्तरं नावलोकितमप्यार्य्यपुत्रेण कदाचित् तादृशं सुतमुखकमलयुगलमिति व्यर्थ एव मे तनययुगलप्रसवक्लेशः इत्याशयवती जनकनन्दिनी सखेदमाह, किं वेति।-प्रसूतया-प्रसवकारिण्या ( अत्र प्रसूतं प्रसवः, (प्र’ सू’ भावे क्तः) तद्विद्यते यस्याः सा प्रसूता, ‘अर्श आदिभ्योऽच्’ (५।२।१२७ पा०) इति अच्प्रत्ययः ; अथवा-अकर्म्मकत्वविवक्षातः सूधतोरत्राकर्म्मकत्वात् ‘गत्यर्थाकर्म्मक- ‘(३।४।७२ पा०) इति कर्त्तरि क्तः)। मया-सीतया ( अत्र अलमर्थककिंशब्दयोगे तृतीया ; यद्वा,-गम्यामानसाधनक्रियापेक्षया करणत्वात् ‘गम्यमानापि क्रिया विभक्तौ प्रयोजिका’ (वा०) इति तृतीया )। येन-हेतुना। तादृशमपि-मयाऽनुभूतं निरतिशयरमणीयमपीत्यर्थः। मम पुत्रयोः,-मम तनययोः, कुशलवयोरिति यावत्। (अत्र ‘पुत्रकयोः’ इत्यपि क्वचित् पाठो दृश्यते, तदर्थस्तु-अनुकम्पितौ पुत्रौ इति पुत्रकौ तयोः ‘अनुकम्पायाम्’ (५।३।७६ पा०) इति कन्प्रत्ययः, स्नेहास्पदतनययोरित्यर्थः)। ईषद्विरलेत्यादि।-ईशद्विरला अनतिघनाः कोमलाः सुकुमाराः धवलाः श्वेताश्च ये दशनाः दन्ताः तैः उज्ज्वलौ कान्तिपूर्णौ कपोलौ गण्डौ यस्मिन् तत् तथोक्तम्, नातिसंश्लिष्टसुकुमारशुभ्ररदराजिदीप्यमानगण्दस्थलमित्यर्थः ; ( ‘रदना दशना दन्ताः’ इत्यमरः ) (अत्र स्वभावतः सुन्दरयोः कपोलयोः प्रकृत्या रक्तत्वेऽपि धवलदशनोज्ज्वलप्रभाभिरापादितश्वेतिप्ततया स्वकीयरक्तिमगुणत्यागेन अन्यदीयोज्ज्वलधवलिमग्रहणात् तद्गुणालङ्कारः,- ‘तद्गुणः स्वगुणत्यागादत्युत्कृष्टगुणग्रहः’ इति तल्लक्षणात् )। अनुबद्धेत्यादि।-अनुबद्धे नियते मुग्धे मनोहरे काकलीविहसिते काकली मृदुमधुरास्फुटशब्दः ( कु ईषत् कलः इति काकली ‘ईषदर्थे- ‘(६।३।१०५ पा०) इति कुशब्दस्य स्थाने ‘का’ आदेशः, ततः ‘षिद्गौरादिभ्यश्च’ (४।१।४१ पा०) इति ङीप् ) विहसितं मधुरहास्यञ्च ते यस्मिन् तत् तथोक्तम्, ( ‘काकली तु कले सूक्ष्मे’ इत्यमरः। ‘मधुरस्वरं विहसितम्’ इति च साहित्यदर्पणः)। निबद्धेत्यादि।-निबद्धौ धृतौ काकशिखण्डकौ काकपक्षौ येन तत् तथोक्तम् ; (यद्यपि ‘काकशब्दो निरर्थकस्तथापि इह करिकलभादिशब्दवत् प्रयोगान्नदोष इति बोध्यम् )। अमलमुखपुण्डरीके इति अमलमुखपुण्डरीके तयोः ‘उपमितं व्याघ्रादिभिः’ (२।१।५६ पा०) इति उपमितसमासः। अत्र उपमा नामाऽलङ्कारो बोध्यः )। युगलम् द्वन्द्वम्, अतिसुन्दरवदनकमलयुगलमित्यर्थः। आर्य्यपुत्रेण-पत्या रामेण। न परिचुम्बितम्-न सम्यक् चुम्बनं कृतमित्यर्थः। विफलं पुत्रयोर्जन्म मम च मन्दभागिन्या गर्भधारणमिति भावः।
तमसा।अस्तु देवताप्रसादात्।(झ)
सीता।भअबदि तमसे एदिणा अपच्चसंसुमरणेण उस्म-
(झ) देवताप्रसादात्-दैवानुग्रहवशादित्यर्थः। अस्तु-पत्या रामेण तव तनययोर्मुखपुण्डरीकयुगलं परिचुम्बितं भवत्वित्यर्थः। ममाशीर्वादात् त्वमचिरादेव पतिपुत्रसङ्गता भविष्यसीति भावः।
सिदपण्हुदत्थणी ताण अ पिदुणो सणिधाणेण खन्मेत्तं संसारिणा ह्मि सबुत्ता। (ञ)
तमसा।किमत्र उच्यते ? प्रसवः खलु प्रकर्षपर्यन्तः स्नेहस्य।परञ्चैतदन्योन्यसंश्लेषणं पित्रोः।(ट) –
भगवति तमसे एतेन अपत्यसंस्मरणेन उच्छ्वसितप्रस्रुतस्तनी तयाश्च पितुः सन्निधानेन क्षणमात्रं संसारिणी अस्मि संवृत्ता।
(ञ) अपत्यसंस्मरणेन-अपत्ययोः पुत्रयोः संस्मरणेन सञ्चिन्तनेन पुत्रविषयकचिन्तया, स्मृतिपथारूढेन पुत्रवृत्तान्तेन इति यावत्। उच्छासितप्रस्नुतस्तनी-उच्छूसितौ दुग्धागमात् स्फीतौ प्रस्नुतौ स्तनौ यस्याः सा तथोक्ता पुत्रस्मरणजपयःस्फीतस्रवत्पयोधरा इति यावत् ; एतदेव हि यथार्थं लक्षणं जनन्यास्तनयं प्रति स्नेहप्रकर्षस्य। तयोः,-पुत्रयोः, कुशलवयोरित्यर्थः। पितुः,-जनकस्य, आर्य्यपुत्रस्य रामस्येति यावत्, (चिराय पतिपुत्रविरहकातरा जानकी गभीरविषादेन राममार्य्यपुत्रादिशब्देन अभिधातुमपि क्लिश्यमाना ‘तयोः पितुः’ इत्येवम् अभिहितवतीति बोध्यम् )। सन्निधानेन-समीपावस्थानेन। क्षणमात्रं-मुहूर्त्तमात्रम्, ( अत्र ‘कालाध्वनोरत्यन्तसंयोगे च’ (२।३।५ पा०) इति द्वितीया )।संसारिणौ-गृहस्थोचितसौभाग्यवती, दैवात् स्वामिसन्निधानात् इवेति यावत्। संवृत्ता-जाता। अस्मि-भवामि, अहमिति शेषः। आपामरसाधारणोपभोग्यं गार्हस्थ्यफलं सत्स्वपि पतिपुत्रादिषु मया नोपभुक्तमिति भावः।

ट) जानकी यदिदमुक्तवती- ‘अपत्यसंस्मरणेन उच्छूसितप्रस्नुतस्तनी’ इति, तमसा सम्प्रति तदेव समर्थयन्ती आह, किमिति।-अत्र-अस्मिन् पुत्रस्नेहविषये। किमुच्यते -किं कथ्यते ? नात्र किमपि वक्तव्यमिति भावः। प्रसवः,-अप्पत्यं, (प्रसूयतेऽसौ इति प्रसवः, कर्म्मणि अप् प्रत्ययः)। ( ‘-प्रसवो गर्भमोचने। उत्पादे स्यादपत्येऽपि फले च कुसुमेऽपि च॥ ‘इति मेदिनी )। खलु-निश्चितम्। स्नेहस्य-अनुरागस्य। प्रकर्षपर्य्यन्तः,-प्रकर्षस्य आतिशय्यस्य पर्य्यन्तश्चरमसीमा पराकाष्ठेति यावत्, अपत्यजन्मनैव द्वन्द्वयोरनुरागस्य परमोत्कर्षो भवति नातः परमस्य उत्कर्षः सम्भाव्यते इति भावः। परञ्च-अपरञ्च, कथयामीति शेषः। एतत्-एष प्रसव इत्यर्थः, ( अत्र विधेयप्राधान्यात् क्लीबत्वम् )। पित्रोः,-जननीजनकयोः, (माता च पिता च इति पितरौ तयोः ‘पिता मात्रा’ (१।२।७० पा०) इति वैकल्पिकः एकशेषः, पक्षे मातापितराविति )। अन्योऽन्यसंश्लेषणम्-अन्योऽन्यस्य परस्परस्य संश्लेषणं बन्धनं संयोजनग्रन्थिरिति यावत् ; आपामरसाधारणजीवनमनः- परितर्पणं न खल्वेतदपत्यम्, अपि तु मातापित्रोः संसारसुखसम्भोगार्थिनोरन्तःकरनयोरन्योऽन्यासंश्लेषसङ्घटनशक्तः सम्बन्धविशेष इति भावः।
अन्तःकरणतत्त्वस्य दम्पत्योः स्नेहसंश्रयात्।
आनन्दग्रन्थिरेकोऽयमपत्यमिति बध्यते॥१७॥
पूर्व्वं यदिदमुक्तं ‘परञ्चैतदन्योऽन्यसंश्लेषणं पित्रोः’ इति सम्प्रति तदेव द्रढयन्ती आह, अन्तरिति।-दम्पत्योः पतिपत्न्योः ( जाया च पतिश्च तौ दम्पती ‘जायायाः दम्भावो जम्भावश्च वा निपात्यते’ (वा०) इति जायाशब्दस्य दमादेशो निपातनात् ) अन्तःकरणतत्त्वस्य मनःसारस्य गूढनिहितस्य अन्तःकरणसारभूतस्य पदार्थस्य इत्यर्थः, चतुर्विंशतितत्त्वान्तर्गतस्य मनसः इति वा, (साङ्ख्यानां हि चतुर्विंशति तत्त्वानि, अन्तःकरणं हि तदन्तर्गतमेकं तत्त्वं, तच्च व्यापारभेदेन त्रिधा भिद्यते, तथा च साङ्ख्यतत्त्वकौमुदी, –
‘अन्तःकरणं त्रिविधं दशधा बाह्यं त्रयस्य विषयाख्यम्।
साम्प्रतकालं बाह्यं त्रिकालमाभ्यन्तरं करणम्॥ ‘
अन्तःकरणं त्रिविधं बुद्धिरहङ्कारो मन इति शरीराभ्यन्तरवृत्तित्वादन्तःकरणम्’ इति। शङ्करमतानुयायिनो वेदान्तिकास्तु-अस्य चतुर्विधत्वम् मन्यन्ते, तद्यथा, –
‘मनो बुद्धिरहङ्कारश्चित्तं करणमान्तरम्।
संशयो निश्चयो गर्व्वः स्मरणं विषया अमी’ ॥ इति।
हसंश्रयात् उभयोरेव प्रगाढवात्सल्यस्य एकास्पदत्वादित्यर्थः, अपत्यमिति सन्ततिरूपः ( न पतति भ्रंश्यति कुलम् अनेन इति अपत्यम् (नञ्’ पत-यत्) ) एकः अद्वितीयः आनन्दग्रन्थिः उभयोः स्नेहसम्मिलनादानन्दमयं बन्धनमित्यर्थः, बध्यते सन्नह्यते बध्यते इति भावः। यथा स्वतन्त्राधिकरणावस्थितयोः सजातीययोरपि पदार्थयोः सम्बन्धाभावान्न कदाऽपि कथमपि ऐक्यं सम्भवति, अथ कथमपि तयोः सामानाधिकरण्ये जाते पुनस्तावेव परम्परमिलितौ एकीभृतौ राजेते, तथा नियतमन्याऽन्यानुरागप्रवणमपि जायापत्योरन्तःकरणयुगलं पृथगाश्रयाश्रिततया पूर्वं न तथा संश्लिष्टमपि परं भाग्यातिशयात् स्नेहद्वारेण सन्तति-रूपकमेवाधिकरणमधिगतं चिरायाच्छेद्यबन्धनेन बध्यते इत्ययं विशदार्थः। ( यथा केनचित् भ्रंशभयात् स्वशरीरं कुत्रचिद् दृढं बध्यते, तथा गृहस्थैः स्नेहसूत्रेण अपत्ये आत्मा बध्यते इति ध्वनिः। अत्र आनन्दमयग्रन्थिरूपारोप्यमाणविषयस्य दम्पत्योरन्योऽन्यवात्सल्यप्रकर्षापादकत्वेन अपत्यस्वरूपारोपविषयात्मतया परिणमनात् परिणामो नाम अलङ्कारः )। अनुष्टुप् वृत्तम्॥१७॥
वासन्ती।इतोऽपि देवः पश्यतु।(ठ)-
अतरुणमदताण्डवोत्सवान्ते खयमचिरोद्गतमुग्धलोलवर्हः।
मणिमकुट इवोच्छिखः कदम्बे नदति स एष बधूसखः शिखण्डी॥१८॥
(ठ) इत इति।-देवः,-भवान्, रामचन्द्र इत्यर्थः। इतोऽपि-अस्यामपि दिशि। पश्यतु-अवलोकयतु, ‘शिखण्डी नदतीति’ वक्ष्यमाणाश्लोकांशेनान्वयः।
पुराऽरण्यवासकाले प्रियतमया परिपोषितं करिकरभकमिदानीं कालवशात् तरुणोचितकौशलेन उन्मदद्विरददर्पदमनक्षममालेक्य विस्मितं सीतानाथं वासन्ती पुनरपि जानकीपरिपोषितमपरं कलापिनमेकं दर्शयन्ती आह, अतरुणेति।-अचिरम् उद्गतम् उत्पन्नं मुग्धं मनोहरं लोलं चञ्चलञ्च वर्हं पिच्छं यस्य स तथोक्तः, नवप्ररूढरमणीयचलत्कलापः इत्यर्थः, ( एतेन मयूरस्याति व्यज्यते ) ( ‘लोलश्चलसतृष्णयोः’ इति ‘पिच्छवर्हे नपुंसके’ इति चामरः) अचिरजातयौवन इति भावः ; अत एव उत् उद्गता शिखा चूडा यस्य सः तथोक्तः, उन्नतचूड इति यावत्, उद्गतप्रभाजालः इति वा, मणिमयं मुकुटं यस्य स तथोक्तः ( शाकपार्थिवादित्वात् उत्तरपदलोपी समासः )। मणिमुकुटः मणिमयः शिरोवेष्टकः इव प्रतीयमानः नानावर्णविचित्रपिच्छचन्द्रककलापानां विसृमरोज्ज्वलप्रभापटलैः परितो विच्छुरिततया मरकतेन्द्रनीलपद्मरागादिमणिनिखचितः किरीट इव विराजमान इत्यर्थः। ( ‘मण्डनञ्चाथ मुकुट किरीटं पुन्नपुंसकम्’ इत्यमरः) वधूसखः वधूद्वितीयः सन्नित्यर्थः, ( बध्वाः स्वभार्य्यायाः सखा इति वधूसखः, ‘राजाहःसखिभ्यष्टच्’ (५।४।९१ पा०) इति समासान्तः टच् प्रत्ययः ) सः सीताया पुरा पोषित इत्यर्थः, एषः सम्प्रति अस्मत्पुरोवर्त्तिकदम्बशाखायां परिदृश्यमानः इति यावत्, शिखण्डी मयूरः ( ‘शिखण्डी ना कलापे स्यात् गाङ्गेयारिमयूरयोः’ इति मेदिनी) अतरुणेन अनल्पेन, महतेति यावत्, मदेन हर्षेण हेतुना यः ताण्डवोत्सवः नृत्योत्सवस्तस्यान्ते अवसाने कदम्बे•कदम्बवृक्षे स्वयम् आत्मना अनन्यप्रणोदित इत्यर्थः, नदति शब्दायते, केकारवं करोतीत्यर्थः। ( ‘अनुदिवसमवर्द्धयत् प्रिया ते यमचिरनिर्गतमुग्धलोलर्वहम्’ इत्यपि क्वचित् पाठः। तस्यायमर्थः,-अचिरनिर्गतमुग्धलोलवर्हं प्रत्यग्रोत्पन्नसुन्दरचलत्पिच्छं यं शिखण्डिनं ते तव प्रिया जानकी अनुदिवसं प्रतिदिनम् अवर्द्धयत् वर्द्धितवती, स एष इति परेणान्वयः, इति)। योऽयं शैशवे जनकतनयया नियतम् अपत्यस्नेहेन परिपोषितः शैशवस्लभसारल्यादिभिर्भवन्मानसमभ्यनन्दयत्, सोऽयं सम्प्रति अभिनवोद्भिन्नयौवनतया नवीभावमापन्नः प्रियतमया समेतः प्रलम्बकदम्बशाखामाश्रित्य केलिपरस्ताण्डवोत्सवमुपभुञ्जानः कलापी केकारवं विदधतीति भावः। ( अत्र उपमा नाम अलङ्कारः। यथा रूढिप्रयोजनाभावात् अशक्तिकृतलक्ष्यार्थप्रकाशकतया ‘कमले चरणाघातं मुखं समुखि तेऽकरोत्’ इत्यत्र नेयाथत्वदोषः, तथा ‘अतरुणमदः’ इत्यत्र तरुणशब्दस्य यौवनवती रूढतया, इह अल्पार्थे रूढिप्रयोजनाभावेऽपि लक्षणया अल्पार्थबोधनात् नेयार्थत्वदोषो बोध्यः)। पुष्पिताग्रा वृत्तम् ; तल्लक्षणं यथा- ‘अयुजि नयुगरेफतो यकारो, युजि च नजौ जरगाश्च पुष्पिताग्रा’ इति॥१८॥
(ड) एष इति।-अस्माभिः परिदृश्यमानः। सः,-मया पूर्वं सस्नेहं परिवर्द्धितः शिखण्डी इत्यर्थः। (अत्रापि ‘विवादे विस्मये हर्षे इति नियमात् हर्षे द्विर्वचनं न दोषाय )।
(ढ) वत्स इति ।-तात मयूर इत्यर्थः। मोदस्व-आनन्दं लभस्व। तत्र हेतुमाह. वयमिति।-अहं सीतासखी वासन्ती च इत्यर्थः, ( अत्र ‘अस्मदो द्वयोश्च’ (१।२।५९ पा०) इति सूत्रेण द्वयोरपि बहुवचनं साध्विति बोध्यम् )। वर्त्तामहे-पुनरुपस्थिता भवामः, सुखदुःखयोर्हि समचेदकस्वजनसमागम एव पूर्णता जायत् इति भावः।
सीता।(सकौतुकास्रम्) एसो सो एसो सो। (ड)
रामः।वत्स मोदस्व; वयमद्य वर्तामहे।(ढ)
सीता।एब्बं भोदु।’ (ण)
एषः सः एषः सः।’ एवं भवतु।
(ण) एवमिति।-एतदीयानन्दप्रकाशसमये सहसा आर्य्यपुत्रसान्निध्येन अस्य अत्यन्तः प्रमोदः जायतामित्यर्थः।
रामः।भ्रमिषु कृतपुटान्तर्मण्डलावृत्ति चक्षुः
प्रचलितचतुरभ्रूताण्डवैर्मण्डयन्त्या।
करकिसलयतालैर्मुग्धया नर्त्यमानं
सुतमिव मनसा त्वां वत्सले स्मरामि॥१९॥
हन्त तिर्यञ्चोऽपि परिचयमनुरुध्यन्ते।(त)-
सम्प्रति कदम्बशाखासमारूढं केलिपरं प्रियासङ्गयुजं भूजङ्गभूजमालोक्य समुद्बोधितपूर्वस्मृतिर्जानकीपतिः खिद्यमान आह, भ्रमिष्विति।-भ्रमिषु सञ्चरणेषु सिखण्डिनः चक्रसदृशभ्रमणेषु सत्स्वित्यर्थः, कृता पुटयोर्नेत्रावरणयोरन्तः अभ्यन्तरे मण्डलावृत्तिः वर्त्तुलाकारभ्रमणं येन तत् तथाभूतं चक्षुः सीतासम्बन्धिनयनं प्रचलितयोः चञ्चलयोः चतुरयोः सविलासयोः सङ्केतसूचकाकारप्रदर्शनकुशलवोरिति यावत्, भ्रुवोस्ताण्डवैर्नृत्यैः इतस्ततः पुनःपुनःसञ्चारैरिति यावत्, मण्डयन्त्या भूषयन्त्या स्वयं ताण्डवचातुर्य्यं शिक्षयितुमितस्ततो भ्रम्यमाणस्यास्य शिखिनः सञ्चारानुसारेणैव स्वचक्षुरितस्ततः प्रसारयन्त्येति यावत्, मुग्धया तदानीं नवयौवनसम्पन्नतया अतिमनोरमया सीतयेति शेषः। (मुग्धालक्षणं यथा साहित्यदर्पणे- ‘प्रथमावतीर्णयौवनमदनविकारा रतौ रामा। कथिता मृदुश्च माने समधिकलज्जावती मुग्धा॥’ इति) करकिसलयाभ्यां करपल्लवाभ्यां सम्पादितैः तालैः कालक्रियापरिमाणैः करतलसंयोगजशब्दसूचितैः कालपरिमाणैरिति यावत्, ( ‘तालः कालक्रियामानम्’ इत्यमरः ) नर्त्त्यमानं सम्पाद्यमानताण्ड्वं त्वां सुतमिव वत्सलेन स्नेहमयेन मनसा स्मरामि। पुरा कुतुकपरवशया प्रियतमया करपल्लवतालैर्नियतं नर्त्तितः सोऽयं शिखिशावकः कालेनान्यथा परिणततया प्रियायाः पुत्रक इत्यतिवत्सलं मां स्वकीयां पुरातनीं दशामिदानीं स्मारयतीति भावः। ( अत्र स्वभावोक्तिरलङ्कारः, तथा ‘करकिसलयः’ इत्यत्र लुप्तोपमा, चतुर्थपादे च श्रीती उपमा, इत्येषां परस्परमङ्गाङ्गिभावेन सङ्करः। केचुत्त्वत्र स्मरणालङ्कारमप्याहुः )। अत्र मालिनी वृत्तम्, तल्लक्षणं यथा- ‘ननमयययुतेयं मालिनी भोगिलोकैः’ इति ; प्रस्तारादिकन्तु पूर्व्वमुक्तम्॥१९॥
(त) हन्तेति हर्षसूचकमव्ययं, ( ‘हन्तवाक्यारम्भखेदविषादहर्षसम्भ्रमे’ इति मेदिनी )। तिर्य्यञ्चोऽपि-तिर्यग्जातयः पक्षिणोऽपि। परिचयं-संस्तवं, विशेषतो ज्ञानमित्यर्थः। अनुरुध्यन्ते-अनुसरन्ति, स्मरन्ति इत्यर्थः। ( दैवादिकस्य रुधधातो रूपमिदम् ) तिर्य्यग्योनिसम्भावोऽप्ययं शिखिशावकः वनवासकालोचितमस्मदीयपर्चयं साम्प्रतमपि अनुस्मरन् साधुतरव्यवहारेणास्मान् सुखयतीति महदाश्चर्य्यमिति भावः।
करिपयकुसुमोद्गमः कदम्बः
प्रियतमया परिवर्धितो य आसीत्।
सीता।(निरूप्य सास्रम्) सुट्टु पच्चभिआणिदं अज्जउत्तेण ।(थ)
रामः।स्मरति गिरिमयूर एक्ष देव्याः।
स्वजन इवात्र यतः प्रमोदमेति॥२०॥
सुष्ठु प्रत्यभिज्ञातमार्यपुत्रेण।
(थ) निरूप्य-स एवायं कदम्बो नवेति तत्त्वतो निश्चित्य। सास्रम्-अश्रुसहितमित्यर्थः, पूर्वपरिचितकदम्बपादपदर्शनेन समुद्बोधितपूर्ववृत्तान्तायाः सीतायाः शोकोदयात् अश्रुपातः इति बोध्यम्। सुष्ठु-सम्यक्। प्रत्यभिज्ञातम्-उद्बोधकसहभावेन सम्म्मतम् ; स एवायं कदम्बतरुरिति सत्यमेव इति भावः।
मानवेतरजातीयानां तिरश्चामपि पूर्वपरिचयानुसारणारूपं यदिदं पूर्वमुक्तम् ; तदेव सम्प्रति समर्थयमान आह, कतिपयेति।-कतिपयानां कियतां, स्वल्पानामित्यर्थः, कुसुमानां पुष्पाणाम् उद्गमः उद्भवः यस्मिन् स तथोक्तः, विरलकुसुमालङ्कृतः इत्यर्थः, स्वल्पावयवत्वादिति भावः, यः कदम्बः तदाख्यः वृक्षविशेषः, प्रियतमया सीतया परिवर्द्धितः जलसेचनादिना वृद्धि नीतः, परिपालितः इति यावत्, आसीत्, एष पुरतः परिदृश्यमानः, गिरिमयूरः गिरिचरः गिरिप्रियो वा मयूरः इति गिरिमयूरः पर्वतविहारी शिखण्डीत्यर्थः, (अत्र शाकपार्थिवादित्वादुत्तरपदलोपी समासः। इह मयूरमात्रकथनेनैवार्थसिद्धौ गिरिमयूर इति कथनात्- ‘भूधरशिखराणामत्युन्नतानां प्रियतरजलधरान्तिकावस्थिततया निरुपप्लवतया च अतिप्रियत्वात् तत्र नियतमवस्थितोऽपि आशैशवम् एकत्र एकयैव जनकतनयया संवर्द्धिततया बाल्यसुहृदमेतं कदम्बपादपमाश्रितः ततोऽपि अधिकतरं सुखमधिगच्छति’ इत्यर्थो व्यज्यते )। देव्याः सीतायास्तं कदम्बतरुमिति शेषः, स्मरति इदानीमपि प्रत्यभिजानातीत्यर्थः ; अथवा-एष गिरिमयूरः देव्याः सीतायाः स्मरति देवीं सीतां सरतीत्यर्थः, ( देव्या इत्यत्र ‘अधीगर्थदयेशां कर्म्मणि’ (२।३।५२ पा०) इति कर्म्मणि वैकल्पिकी षष्ठी ) बाल्ये पुत्रवत् परिपोषणेन मातृतुल्यायाः सीतादेव्याः स्मरणं विना कथं तत्परिवर्द्धितोऽस्मिन् कदम्बपादपेऽस्य ईदृगानन्दलाभः ? इति भावः।
ननु कथं त्वयैवं सम्भावयते ? इत्याह,-यतः यस्मात् हेतोः अत्र कदम्बतरौ स्वजन् इव स्वमातृतुल्यसीतापरिवर्द्धितत्त्वात् आत्मीयलोके इव, यद्वा- ‘स्मरति गिरिमयूर एषः’ इत्येकं वाक्यं, तथा ‘देव्याः स्वजन इवात्र यतः प्रमोदमेति’ इत्यपरं वाक्यम् ; तथाच ‘एष गिरिमयूरः तं कदम्बवृक्षं स्मरति, यतः अत्र देव्याः स्वजनः इव प्रमोदमेति’ इत्येवमन्वयः। प्रमोदम् आनन्दम् एति प्राप्नोति, अनुभवतीति यावत्। पूर्वं वनवासदशायां सीतादेवीं यमिमं शिखिशावकं कदम्बपादपञ्च सममेव स्वेच्छाहारपानदानादिभिः सलिलसेचनादिना च अपत्यनिर्विशेषं पुपोष, यौ च चिरमेकत्रावस्थानसम्भूतभ्रातृभावाविव परमानन्दमनुभवन्तौ कालं निन्यतुः , तयोरयं शिखीशावकः सम्प्रति विहाय अपरान् सुखसम्भोगोचितान् पादपपर्वतादीन् प्राक्तनप्रणयवशेनाकृष्टः तमेव कदम्बपादपमाश्रितः सुहृत्समागमसुखमनुभवन्निव नन्दतीति समुदितार्थः। ( अत्र तृतीयपादगतवाक्यार्थं प्रति चतुर्थपादगतवाक्यार्थस्य हेतुतयोपन्यासात् वाक्यार्थहेतुकं काव्यलिङ्गमलङ्कारः, तथा ‘स्वजन इव’ इत्यत्र उपमा च, इत्यनयोः परस्परनिरपेक्षतया संसृष्टिः )। पुष्पिताग्रा वृत्तम्॥२०॥
वासन्ती।अत्र तावदासनपरिग्रहं करोतु देवः।(द)-
एतत् तदेव कदलीवनमध्यवर्ति
कान्तासखस्य शयनीयशिलातलं ते।
अत्र स्थिता तृणमदाद् बहुशो यदेभ्यः
सीता; ततो हरिणकैर्न विमुच्यते स्म॥२१॥
(द) अत्रेति।-एतस्मिन् परिदृश्यमाने शिलातले इत्यर्थः। तावत्-अवधारणे, एतस्मिन्नेव इत्यर्थः, ( ‘तावन्मानेऽवधारणे’ इति मेदिनी )। देवः,-भवान् रामचन्द्र इति यावत्। आसनपरिग्रहं करोतु-उपविशतु इत्यर्थः।
अथ वासन्ती रामस्य उपवेशनार्थं यदेव शिलातलं निर्द्दिदेश, तत्रैवोपवेशनस्य हेतुप्रदर्शनपुरःसरं सम्प्रति तदेव शिलातलं विवृणोति, तथा रामेण तिरश्चामपि पूर्वपरिचयस्मरणरूपं यदुक्तं तदपि द्रढयति,, एतदिति।-कान्तासखस्य प्रियासहचरस्य सीतासङ्गतस्येत्यर्थः, ते तव एतत् परिदृश्यमानं तदेव पूर्वाभ्यस्तमेव प्रागध्युषितमेवेति यावत्, कदलीवनमध्यवर्त्ति रम्भाकाननपरिवृतमित्यर्थः, (कदलीनां वनस्य मध्ये वर्त्तते यत् तदिति विग्रहः ) शयनीयशिलातलं शय्याभूतः शिलाखण्डः वर्त्तते इति शेषः, ( अत्र शेते अस्मिन् इति शयनीयम् ‘कृत्यल्युटो बहुलम्’ (३।३।११३ पा०) इति शीङः अधिकरणे अनीयर् )। पूर्वं प्रियासङ्गतावस्थायां भवान् यत्र शयानो वनवासजमपि दुःखं विसस्मार, सम्प्रति तस्मिन्नेव उपविष्टः क्षणं पूर्ववृत्तस्मरणसुखमनुभवंस्तृप्ति लभतामिति भावः। ननु तदेवैतदस्मदध्युषितं शिलातलमिति कथं त्वया परिचीयते ? इत्याह, यदिति।-यत् यस्मात् सीता जानकी अत्र अस्मिन् शिलातले स्थिता उपविष्टा सती एभ्यः पुरोवर्त्तिभ्यो हरिणकेभ्यः इति यावत्, बहुशः बहुवारं, ( ‘बह्वल्पार्थाच्छस् कारकादन्यतरस्याम्’ (५।४।४२ पा०) इति शस्प्रत्ययः ) तृणं शष्पम् अदात् दत्तवती, भक्षणार्थमिति शेषः, ततः तस्मात् कारणात् हरिणकैः कुरङ्गकैः इदानीमपि सीताप्रदत्तशष्पलाभाशया उपस्थितैरिति यावत्, एतत् शिलातलमिति शेषः, न विमुच्यते अद्यापि न परित्यज्यते। (अत्र स्म इति पादपूरणे ‘तु हि च स्म ह वै पादपूरणे-’ इत्यमरोक्तेः। प्रकृते अस्य अतीतत्वबोधकत्वन्तु न युज्यते, इदमः प्रत्यक्षरूपतया परिदृश्यमानानामेव मृगाणामपरित्यागकथनादिति ध्येयम् )। वसन्ततिलकं वृत्तम्। लक्षणादिकन्तूक्तं प्राक्॥२१॥
रामः।इदं तावदशक्यमेव द्रष्टुम्।(ध)
(इति अन्यतो रुदन्नुपविषति) (न)

(ध) इदम्-पुरतः परिदृश्यमानं शिलातलम्। तावत्-वाक्यालङ्कृतौ, साकल्य वा। द्रष्टुमशक्यम्-सीतया सह कृतानां तत्तद्रहःक्रीडादीनां स्मारकतया दुःसहशोकोद्दीपकत्वात् दर्शनायोग्यमिति यावत्।
(न) इति-अतो हेतोः। अन्यतः,-अन्यस्मिन् प्रदेशे ; तादृशशोकोद्दीपकत्वेन द्रष्टुमप्यशक्येऽस्मिन् शिलातले उपवेशनस्य अयुक्ततया ततोऽपरस्मिन् एव उपवेशनं युज्यते इति भावः।
सीता।सहि बासन्दि किं तुए किदं अज्जउत्तस्म मम अ एदं दंसअन्तीए ? हद्दी हद्दी सो ज्जेब अज्जउत्तो; तं ज्जेब पञ्चबटीबणं; सा ज्जेब पिअसही बासन्दी;ते ज्जेब बिबिहबिस्सम्भसाक्खिणो गोदाबरीकाणणुद्देसा; ते ज्जेब जादणिब्बसेसा मिअपक्खिपादबा; सा ज्जेब चाहं; मम उण मन्दभाइणीए
सखि वासन्ति किं त्वया कृतमार्यपुत्रस्य मम च एतद्दर्शयन्त्या ? हा धिक् हा धिक् स एव आर्यपुत्रः; तदेव पञ्चवटीवनं; सैव प्रियसखी वासन्ती; त एव विविधविस्रम्भसाक्षिणो गोदावरीकाननोद्देशाः; त एव जातनिर्विशेषादीसन्तं पि सब्बं ज्जेब एदं णित्थि त्ति; ता ईदिसो जीअलोअस्म परिबत्तो।(प)
मृगपक्षिपादपाः; सैव चाहं; मम पुनर्मन्दभागिन्याः दृश्यमानमपि सर्वमेवैतत् नास्ती; तदीदृशो जीवलोकस्य परिवर्तः।
(प) त्वया-भवत्या। किं कृतम्-किमनुष्ठितम् ? एकपदत्वे कुत्सितं कृतमिति। आर्य्यपुत्रस्य-स्वामिनः रामचन्द्रस्य , मम-सीतायाश्च ( उभयत्र सम्बन्धमात्रविवक्षया षष्ठी ) एतत्-शिलातलम् ; शिलातलप्रदर्शनेन आवयोः शोकमुद्दीपयन्त्या त्वया महदनिष्टमनुष्ठितमिति भावः। विविधविस्रम्भसाक्षिणः,-विविधानां नानाप्रकारकाणां विस्रम्भाणाम् असङ्कुचिताहारविहारादिव्यापाराणां साक्षिणः साक्षाद्द्रष्टारः। गोदावरीकाननोद्देशाः,-गोदावर्य्याः तन्नामसरितः काननोद्देशाः वनभूमयः। जातनिर्विशेषाः,-जातेभ्यः पुत्रेभ्यः निः नास्ति विशेषः प्रभेदो येषां ते तथोक्ताः, पुत्रतुल्यानन्दजनका इत्यर्थः। मृगपक्षिपादपाः,-मृगाः पशवः ( मृग्यन्ते अन्विष्यन्ते ये ते मृगाः इति व्युत्पत्या पशुमात्रे मृगशब्दः प्रयुज्यते ; तथाच ‘मृगः पशौ कुरङ्गे च करिनक्षत्रभेदयोः’ इति मेदिनी ) पक्षिणः खगाः पादपाः वृक्षाश्च, सन्तीति शेषः। पुनः-किन्तु। मन्दभागिन्याः,-हतभाग्यायाः, मम सम्बन्धे इत्यर्थः। दृश्यमानमपि-चक्षुर्विषयभूतमपि। एतत्-पुरोवर्त्ति। सर्वमेव-सकलमेव, पञ्चवटीगोदावरीप्रभृतिकमित्यर्थः। नास्ति-सुखोत्पादकत्वरूपेण न वर्त्तते इवेत्यर्थः। स्वरूपतः सदप्येतत् पञ्चवटीगोदावरीप्रभृतिकं प्रागिव इदानीम् आनन्दाऽजनकतया असद्वदेव प्रतिभातीति भावः। अथेत्थं विलपन्ती जनकनन्दिनी सुखदुःखयोः चक्रनेमिक्रमेण क्षणपरिवर्त्तितारूपं जगत्तत्वं मनसा पर्य्यालोच्य आत्मानं सान्त्वयन्ती आह, तदिति।-तत्-तस्मात् पूर्वमत्यानन्दप्रदानामपि एषां सम्प्रति आनन्दाऽनुत्पादकत्वादित्यर्थः। ईदृशः,-एतादृशः। जीवलोकस्य-भुवनस्य। परिवर्त्तः,-दशाविपर्यासः, स्वकीयदशाविपर्य्ययेण इव जगतामपि गुणविपर्य्यय इति भावः। ( अत्र पूर्वमपारानन्दसन्दोहजनकतया तद्धेतुत्वेन सुपरिचितानामप्येतेषां वन नदीप्रभृतीनाम् इदानीं तदजनकत्वात् विशेषोक्तिरलङ्कारः, तथा तेषां प्रत्यक्षपरिदृश्यमानतया स्वरूपतः सत्त्वेऽपि सम्प्रति पूर्ववदानन्दोत्पादनरूपकार्य्यकारित्वाभावात् ‘नास्तीति’ इत्यनेन असत्तया सम्भावनाद् उत्प्रेक्षा, सा च इवादिशब्दाऽवाच्यतया प्रतीयमाना इति ध्येयम् )।
वासन्ती।सखि सीते कथं न पश्यामि रामस्य अवस्थाम् ? (फ)-
कुवलयदलस्निग्धैरङ्गैर्ददौनयनोत्सवं
सततमपि ते स्वेच्छादृश्यो नवं नवमेव यः।
विकलकरणः पाण्डुः सोऽयं शुचा परिदुर्बलः
कथमपि स इत्युन्नेतव्यस्तथापि दृशां प्रियः॥२२॥
(फ) अवस्थाम्-दशाम्। त्वदर्थमेवं सकरुणं विलपन्तमिमं रामचन्द्रं यदि पश्येः तदा नूनं त्वमप्यात्मानं बहु मन्यमाना एनं सान्त्वयितुमात्मानं नियोजयेरिति भावः। सीतां दृष्ट्वा नैषा वासन्त्योक्तिः, किन्तु तामुद्दिश्यैव, भागीरथीवरात् रामवद् वासन्त्या अपि सीतादर्शनासामर्थ्यादिति तु उक्तप्रायम्।
वासन्ती जनकतनयामुद्दिश्य यदिदमुक्तवती ‘कथं न पश्यसि रामस्यावस्थाम् ‘इति , सम्प्रति तामेव प्रियाविरहमलिनामतिशोचनीयां रामस्य अवस्थामुपवर्णयन्ती आह, कुवलयेति।-सततमनुवेलं निर्बाधमित्यर्थः, ते तव ( अत्र ‘नः’ इति पाठे-अस्माकमित्यर्थः ) स्वेच्छया इच्छामात्रेण दृश्योऽपि द्रष्टुं शक्योऽपि यथावस्थं दृश्यमानोऽपीत्यर्थः, यो रामः कुवलयदलस्निग्धैः नीलोत्पलदलकोमलैः औरवयवैः नवं नवमेव अननुभूतपूर्वमेव, ( नवं नवमित्यत्र वीप्सायां द्विर्भावः ) नयनयोः नेत्रयोः उत्सवम् आनन्दं ददौ विततार। ( अत्र ‘ददन्नयनोत्सवम्’ इति पाठे-नयनोत्सवं ददत् यः सततमपि ते स्वेच्छादृश्य आसीदिति अन्वयो बोध्यः, ‘लटः शतृशानचावप्रथमासमानाधिकरणे’ (३।२।१२४ पा०) इति शतृप्रत्ययश्च वेदितव्यः।) एवम्भूतमधुरमूर्तिः यः आसीदिति यावत्। आकाङ्क्षामात्रेणैव सुलभदर्शनतया मुहुरवलोक्यमानोऽपि सहजालौकिकसौन्दर्य्यातिशयवशेन प्रतिदर्शनम् अभिनवत्वेन प्रतीयमानतया नित्यं नूतनमेव नयनमोदमाततानेति विशदार्थः। स तादृशो मधुरमूर्त्तिरित्यर्थः, अयं पुरोवर्त्ती रामः शुचा त्वद्विरहशोकेन (इदन्तु देहलीदीपन्यायेन ‘विकलकरणः’ इत्यादिषु त्रिष्वेव हेतुविधया अन्वेति ) विकलकरणः विवशेन्द्रियः पाण्डुः धूसरवर्णः मलिनकान्तिरित्यर्थः, ( ‘पाण्डुः सोऽयम्’ इत्यत्र ‘पाण्डुच्छायः’ इत्यपि पाठो दृश्यते, तत्रापि मल्नकान्तिरित्येवार्थः, ‘छाया सूर्य्यप्रिया कान्तिः प्रतिबिम्बमनातपः’ इत्यमरः ) परिदुर्बलः अत्यन्तं कृशः, स इति स एवायमिति कथमपि कथञ्चित् अतिकष्टेनेत्यर्थः, उन्नेतव्यः अभिज्ञातव्यः, तथापि ईदृक्प्रबलवशोकसन्तापेन क्षीणमलिनाकृतिरपि दुशां चक्षुषां ( अत्र ‘दृशोः’ इति पाठे-नयनयोरित्यर्थः, चक्षुरादिशब्दानां द्वित्वावच्छिन्नजातितया इह द्विवचनं बोध्यम् ) प्रियः प्रीतिकरः। एव-

मलोकसाधारणमधुराकृतिरयं रघुनन्दनः, दुःसहविरहतापक्षीणमलिनोऽपि लोकोत्तरमधुराकृतितया सर्वास्वेवास्थासु प्रियदर्शनः लोकलोचनानन्दमुत्पादयन् ‘उदेति सविता ताम्रः ताम्र एवास्तमेति च। सम्पत्तौ च विपत्तौ च महतामेकरूपता॥ ‘इति सत्यं प्रमापयतीति भावः। ( अत्र मलिनकान्तिकृशतादिकारणानां सत्त्वेऽपि दृशामप्रियत्वरूपकार्य्यस्याऽभावात् विशेषोक्तिः ; अथवा पाण्डुच्छायाकृशताद्यभावरूपकारणाभावसत्त्वेऽपि प्रियदर्शनत्वरूपकार्य्यस्य उत्पत्तिकथनात् विभावना ; एवं विभावनाविशेषोक्तिमूलकः सन्देहसङ्करो नामाऽलङ्कारः, तथा ‘कुवलयदलस्निग्धैः’ इत्यत्र लुप्तोपमा चेति सुधीभिर्विभाव्यम् )। हरिणी वृत्तम्। तल्लक्षणं यथा- ‘नसमरसला गः षड्वेदैर्हयैर्हरिणी मता’ इति। ‘वितरति गुरुः’ इति श्लोके प्रस्तारादिकं द्रष्टव्यम्॥२२॥
सीता।पेक्खामि सहि पेक्खामि। (ब)
तमसा।पुत्रि पश्यन्ती प्रियं भूयाः।(भ)
सीता।हा देब्ब एसो मए बिणा; अहम्पि एदेण बिणा त्ति सिबिणे बि केण सम्भाबिदं आसी।ता मुहुत्तकं पि जम्मन्तरादो बिअ अणुलद्धदंसणा बाहसलिलन्तरेसु पेक्खामि दाब बच्छलं अज्जउत्तम्।’ (इति सतृणं पश्यामि)
(म) प्रेक्षे सखि प्रेक्षे
’ हा दैव एष मया विना; अहमप्येतेन विनेति स्वप्नेऽपि केन सम्भावितमासीत्।तन्मुहूर्तकमपि जन्मान्तरत इव अनुलब्धदर्शना बाष्पसलिलान्तरेषु प्रेक्षे तावद्वत्सलमार्यपुत्रम्।
(ब) सीता ‘सखि सीते कथं न पश्यसि ?’ इत्यादि वासन्तीवचन्य प्रत्युत्तरमाह, प्रेक्षे इति।- प्रेक्षे-पश्यामि (अत्र द्विरुक्त्या प्रेक्षणे निश्चयो बोध्यते प्रेक्षे एव इति तदर्थः ) आर्य्यपुत्रस्य ईदृशीं दुरवस्थां पश्याम्येव, किन्तु प्रतीकारासमर्थया मया दृष्टाऽपि किमनुष्ठेयम् ? इति भावः।
(भ) पुत्रि -हे तनये वत्से इत्यर्थः। प्रियं-रामम्। पश्यन्ती-प्रेक्षमाणा। भूयाः-भव, निरन्तरं प्रियं प्रेक्षस्व, पुनस्तव प्रियेण समागमो भवतु इति भावः। ( अत्र ‘पश्य प्रियं भूयः’ इति पाठे-भूयः,-पुनःपुनरित्यर्थः। प्रियं-राममित्यर्थः )।
(म) हेति।-हा इति विषादे। ( ‘हा विषादे च शोके च कुत्सादुःखार्थयो-

रपि’ इति मेदिनी )। दैव -विधातः एषः,-आर्य्यपुत्रः रामः। मया विना-मम साहचर्य्यम् ऋते, अवतिष्ठेति इति शेषः। अहम्-सीता आपि। एतेन विना-आर्य्यपुत्रविरहिता इत्यर्थः, अवतिष्ठेयेति शेषः। इति-इत्थम्। केन-जनेनेत्यर्थः। स्वप्नेऽपि-सुप्तिदशायामपि। सम्भावितम्-उत्प्रेक्षितम् ? न केनापि इत्यर्थः। स्वप्ने हि सामर्थ्यादसम्भवदपि वस्तु अनुभवविषयतामापद्यते, आवयोस्तु ज्वतोर्विरहसम्भावना केनचित् सुप्तिदशायामपि न कृता, तदहो दैवदुर्विपाकात् स्वप्नेऽप्यसम्भवत् तदेव आवयोः सम्प्रति सञ्जातमिति भावः। तत्- तस्मात्, चिरविरहानन्तरं भाग्यात् साक्षात्कारलाभादित्यर्थः। मुहूर्त्तकमपि-अल्पक्षणमपि व्याप्तेत्यर्थः, भाग्यविपर्य्ययात् सुचिरावलोकनाऽसम्भवादिति भावः। ( अल्पो मुहूर्त्तः इति मुहूर्त्तकः तम् ‘अल्पे’ (५।३।८५ पा०) इति मुहूर्त्तादल्पार्थे कन्, ततः ‘कालाध्वनोरत्यन्तसंयोगे’ (२।३।५ पा०) इति द्वितीया )। जन्मान्तरत इव-अन्यस्मिन् जन्मनि इव इत्यर्थः, ( अन्यत् जन्म इति जन्मान्तरं तस्मिन् ‘आद्यादिभ्य उपसङ्ख्यानम्’ (वा०) इति सप्तम्यास्तसिः। अत्र ‘जन्मान्तरात्’ इत्यपि पाठो दृश्यते, जन्मान्तरं प्राप्य इति तदर्थः, तत्र ‘ल्यब्लोपे कर्म्मण्यधिकरणे च’ (वा०) इति ल्यब्लोपे पञ्चमी )। अनुलब्धदर्शना-पुनःप्राप्तसाक्षात्कारा, अहमिति शेषः। ( अनुलब्धं दर्शनं यया सा इति विग्रहः। अत्र ‘लब्धदर्शनम्’ इति पाठे-लब्धं दर्शनं यस्य तथोक्तम् इति विग्रहेण एतत् ‘आर्य्यपुत्रम्’ इत्यस्य विशेषणम् )। बाष्पसलिलान्तरेषु-बाष्पसलिलानां नयनजलानाम् अन्तरेषु पतनोद्गमनयोरवकाशेषु। वत्सलम्-मयि नितरामनुरागिणम्। प्रेक्षे-पश्यामि। का कथा समागमस्य ? क्षणिकदर्शनस्यापि अतिदुर्लभतया, भाग्यलब्धेन तेनैव सम्प्रति आत्मानं तर्पयामीति भावः। इति-इत्थं निश्चित्य। सतृणम्-साग्रहम् ; यथा पिपासाऽऽकुलकण्ठः पानीयमधिगतः साग्रहं तत् पिबति, तथा सीताऽपि चिरविरहकातरतया भाग्याल्लब्धं तं प्राणप्रियतमं सादरमवेक्षते इति तात्पर्यम्।
तमसा।(सस्नेहास्रं परिष्वज्य) (य)-
(य) सस्नेहास्रम्-स्नेहेन सीतां प्रति वात्सल्येन यद् अस्रं नयनाम्बु तेन सहितं यथा स्यात् तथा। परिष्वज्य-आलिङ्ग्य, ( परिपूर्वात् स्वजतेर्ल्यप्, ततः ‘उपसर्गात् सुनोतिसुवतिस्यति- ‘(८।३।६५ पा०) इति षत्वम् )।
विलुलितमतिपूरैर्वाष्पमानन्दशोक-
प्रमवमवसृजन्ती तृष्णयोत्तानदीर्घा।
स्नपयति हृदयेशं स्नेहनिष्यन्दिनी ते
धवलबहलमुग्धा दुग्धकुल्येव दृष्टिः॥२३॥

चिरविरहकातरामतितरापतिध्यानपरां जानकीं सुचिरकालात् परमद्य स्वामिसाक्षात्कारलाभादनन्यमनसा तदेकबद्धदृष्टिमालोक्य तमसा तदीयां तदानीन्तनीमवस्थाम् उपवर्णयन्ती आह, विलुलितेति।-आनन्दशोकप्रभवं स्वामिसन्दर्शजनितात् आनन्दात्, विरहजनितात् तथा पुनर्मिलनाभावसम्भावनसमुत्थात् शोकाच्च प्रभवः उत्पत्तिर्यस्य तं तथोक्तं, युगपदानन्ददुःखसमुत्थमिति यावत् ; यद्वा-प्रभवति अस्मादिति प्रभवः कारणम्, आनन्दशोकौ प्रभवः कारणं यस्य तं तथोक्तम्, अतिपूरैः प्रवाहवेगैः विलुलितं विगलितं बाष्पमश्रु अवसृजन्ती अभिवर्षन्ती, तृष्णया प्रबलदर्शनेच्छया हेतुनाम् उत्ताना विस्फारिता अत एव दीर्घा च दूरविलम्बिता च , निश्चलत्वाद्दीर्घेव प्रतीयमाना इत्यर्थः, स्नेहनिष्यन्दिनी स्नेहसूचिका धवलबहुला अञ्जनराहित्यात् अतिश्यशुभ्रा मुग्धा मनोहारिणी च अत एव दुग्धकुल्येव पयःपूरितकृत्रिमाल्पसरिदिव प्रतीयमाना ( ‘कुल्याल्पा कृत्रिमा सरित्’ इत्यमरः) ते तव दृष्टिः दर्शनं, हृदयेशं जीवितेश्वरं रामं स्नपयति अभिषिञ्चति। ( ‘दुग्धकुल्यव’ इत्यत्र प्रकृतायाः दृष्टेः शुभ्रताऽतिशयसाम्यात् पयःपूरितकृत्रिमाल्पसरिद्रूपेण सम्भावनादुत्प्रेक्षानामालङ्कारः ; एवं यथा काचित् कञ्चित् स्नपनार्थं स्नेहद्रव्येण समभिलिप्य जलं वर्षति तद्वत् तव दृष्टिः रामं स्नेहेन संयोज्यं नेत्रजलं वर्षतीति दृष्ट्यां कञ्चित् पुमांसं स्नपनकर्त्तृत्वासम्बन्धेऽपि तत्सम्बन्धकथनादतिषयोक्तिश्चेत्येतेषां परस्परमङ्गाङ्गिभावेन सङ्करः )। मालिनी वृत्तम्॥ २३॥
वासन्ती।ददतु तरवः पुष्पैरर्घ्यं फलैश्च मधुश्च्युतः
स्फुटितकमलामोदप्रायाः प्रवान्तु वनानिलाः।
कलमविरलं रत्युत्कण्ठाः क्वणन्तु शकुन्तयः
पुनरिदमयं देवो रामः स्वयं वनमागतः॥२४॥
अस्या वनभूमेरधिष्ठात्री देवी वासन्ती सुचिरकालानन्तरं प्रियसहचरं स्वभवनमिव वनभूमिमागत प्रियातिथिं सीतापतिं सत्कर्त्तुं निदेशवर्त्तिनः अनुचरानिव पादपपवनादीन् उचितमातिथ्यमुपकल्पयितुं यथाक्रममादिशति, ददत्विति।-तरवो वृक्षाः, मधुश्च्योतन्ती मधुश्चुतः ( यद्यपि क्षरणार्थकस्य श्च्युतधातोरकर्म्मकत्वं सिद्धं, तथापि क्वचित् सकर्म्मकता अस्य कविभिरङ्गीकृता ; तथा च ‘रक्तमश्ज्योतिषुः क्षमाः’ इति भट्टौ (१५।५१) , मालतीमाधवे च- ‘निश्च्योतन्ते सुतनु कवरीबिन्दवो यावदेते इति।अतः ‘मधु श्च्योतति एभ्यः’ इति व्युत्पत्तिः साधीयसी इति ) मधुस्राविणः सन्तः, ( एतेन मधुपर्ककल्पनमपि सूच्यते ) पुष्पैः स्वोत्पन्नैः कुसुमैः फलैश्च करणेरर्घ्यं पूजासाधनं, मधुयुतानि पुष्पाणि फलानि चेत्यर्थः, ददतु रामायेति शेषः। स्फुटितानां विकसितानां कमलानां पद्मानाम् आमोदस्य सौरभस्य प्रायो बाहुल्यं येषु ते तथोक्ताः ( एतेन वायौ सौरभातिशय्यं दर्शितम् ) ( ‘आमोदः सोऽतिनिर्हारी’ इति ‘प्रायो भूम्न्यन्तगमने’ इति मेदिनी ) ( एतेन सौत्यमप्युक्तम् ) प्रवान्तु प्रकृष्टं सुखकरं, मन्दमिति यावत्, वहन्तु रामस्य शरीरसन्तापमपनेत्मविश्रान्तं धीरसञ्चारेण एनं वीजन्त्वित्यर्थः। रत्या प्रियागमनसमुद्भूतेन अनुरागभरेण उत्कण्ठाः उन्नमितग्रीवा इत्यर्थः, ( उत् ऊर्द्ध्वगताः कण्ठा येषां ते तथोक्ताः इति विग्रहः ) यद्वा-रत्यां क्रीडायां सुरते वा उत्कण्ठा औत्मुक्यं येषां ते तथोक्ताः, कालवशात् परस्परं कामक्रीडासक्ता इति यावत्, (एतेन सुमधुरध्वनित्वं व्यज्यते ) शकुन्तयः पक्षिणः ( ‘शकुन्तिपक्षिशकुनिशकुन्तशकुनद्विजाः’ इत्यमरः ) अविरलम् अविश्रान्तं कलं मधुरं यथा तथा क्वणन्तु गायन्तु, स्वकीयास्फुटमधुरध्वनिना गृहागतं महाराजं स्तुतिपठका इव स्तुतिगीतिमङ्गलैः तोषयन्तु इति भावः। कुतः ? इत्याह।-देवो भगवान् रामः स्वयं आत्मना, पञ्चवटीवसतिसुखलाभाय सम्प्रति स्वप्रवृत्तिपरिचालितः इति यावत्, ( ‘प्रकृत्यादिभ्य उपसङ्ख्यानम्’ (वा०) इति तृतीया ) पुनः भूयः इदं वनमागतः। राज्ञो रामास्य सम्माननार्थं तरवः अर्ध्यभाजनधारिणः, सरोवरवाताः व्यजनकारिणः, पक्षिणश्च वैतालिका भवन्त्विति भावः। वनाधिदेवतात्वात् वासन्त्या कथितमेतद् युक्तमेव ( यथा कश्चिन्नरपतिः स्वभवनमागतमतिथिभूतमपरं कञ्चन नरनाथं स्वागतवचनैरर्भ्यर्थ्य फलजलकुसुमादिविरचितमर्घ्यपात्रमधुपर्कमुपकल्प्य शीतसुरभिव्यजनैर्मन्दमुपवेज्य मागधैस्तत्कीर्तिकलापं घोषयस्तोंषयति, तथा इयमपि वनाधिष्ठात्री देवी वासन्ती, इति शब्दशक्तिमूलो वस्तुध्वनिः। अत्र पूर्वपादत्रितयगतवाक्यबोधितान् अर्घ्यदानादीन् प्रति रामागमनरूपचतुर्थपादगतवाक्यार्थस्य हेतुत्वेन निर्द्देशात् काव्यलिङ्गमलङ्कारः )। हरिणी वृत्तम्॥२४॥
रामः।एहि सखि वास्नती।नन्वितः स्थीयताम्।(र)
वासन्ती।(उपविश्य सास्रम्) महाराज अपि कुशलं कुमारलक्ष्मणस्य ? (ल)
रामः।(अश्रुतिमभिनीय) (व)-
करकमलवितीर्णैरम्बुनीवरशष्पै-
स्तरुशकुनिकरङ्गान् मैथिली यानपुष्यत्।
भवति मम विकारस्तेषु दृष्टेषु कोऽपि
द्रव इव हृदयस्य प्रस्तरोद्भेदयोग्यः॥२५॥
(र) सखि -सहचरि एहि-इत आगच्छ। ‘ननु’ इति-अनुज्ञायाम् अनुनये वा ( ‘ननु प्रश्ने परकृतावधिकारे च सम्भ्रमे। आमन्त्रणेऽप्यनुनये प्रश्नानुज्ञाऽवधारणे॥ ‘इति मेदिनी )। इतः,-अस्मिन्, पुरोवर्त्तिनि स्थाने इत्यर्थः। स्थीयताम्-उपविश्यताम्।
(ल) सास्रम्-सनयनजलम् , पूर्ववृत्तान्तस्मरणेन वासन्त्या अश्रुपातः। अत्र अपिशब्दः प्रश्नबोधकः, ( ‘अपि सम्भावनाप्रश्न-शङ्कागर्हासमुच्चये’ इति मेदिनी )। ‘महाराज ’ इति वासन्त्या निष्प्रणयमारुन्त्रणपदम्। (सुचिरमेकत्र वासेन एतयोरुभयोः निरतिशयप्रणयसद्भावेऽपि सम्प्रति वासन्ती प्राणाधिकप्रियतमायाः सहचर्य्याः सीतायाः अकारणनिर्वासनवृत्तान्तश्रवणेन अतिदुःखिता उदासीना इव प्रणयपात्रेऽपि ईदृक्कठोरमामन्त्रणमभिहितवतीति बोध्यम् )। कुशलम् -क्षेमम्। कुमारलक्ष्मणस्य-कुमारस्य सौनित्रेः, (पूर्वमरण्यवासकाले ससीतालक्ष्मणेन रामेण परिचये प्रणये च जातेऽपि सर्वतोऽधिकप्रेमास्पदायाः सीतायाः कुशलप्रश्नं पूर्वमकृत्वा केवललक्ष्मणस्य कुशलप्रश्नकरणेन वासन्ती ‘एतावता कालेन निर्वासितायाः सीतायाः मरणावश्यम्भावात् तत्कुशलप्रश्नो वासन्ती एव’ इति स्वमनोभावं व्यनक्तीति। वनमध्ये एकाकिनीं सीतां परित्यक्तवतः लक्ष्मणस्य कुशलप्रश्नः वासन्त्याः तिरस्कारगर्भा सोल्लुण्ठनोक्तिर्वेति बोध्यम् )।
(व) अश्रुतिम्-अनाकर्णनम्। अभिनीय-अभिनयेन प्रकाश्य, वासन्तीकथितं सोत्प्रासवचनं श्रुत्त्वाऽपि अश्रुत्वा इवेत्यर्थः, आह इति शेषः।
अभिन्नहृदयायाः प्रियसहचर्य्याः सीतायाः निष्कारणनिर्वासनवार्त्ताश्रवणकातराया वासन्त्याः सोत्प्रासप्रश्नाश्रवणहेतुभूतं स्वमनसोऽन्यासक्तत्वमाख्यातुं विषयान्तरमुपन्यस्यति, करकमलेति।-मैथिलस्य मिथिलाऽधिपतेर्जनकस्य् अपत्यः स्त्री इति मैथिली जानकी ( मिथिलाया ईश्वरः इति मैथिलः ‘तस्येदम्’ (४।३।१२० पा०) इति अण्प्रत्ययः, ततः मैथिलस्य अपत्यं स्त्री इति मैथिली ‘अत इञ्’ (४।१।५५ पा०) इति अपत्यार्थे इञ् , ततश्च ‘इतो मनुष्यजातेः’ (४।१।६५ पा०) इति ङीष् ) करः कमलमिव निरतिशयकोमलतया रक्तवर्णतया च पद्ममिव तेन वितीर्णेर्दत्तैः अम्बुनीवारशष्पः जलतृणधान्यनवोद्गततृणैः करणैः ( ‘तृणधान्यानि नीवराः’ इति ‘शष्पं बालतृणम्’ इति चामरः) यान् तरुशकुनिकुरङ्गान् वृक्षपक्षिहरिणान्, यथासङ्ख्यम् अन्वयः-सलिलसेकैः पादपान्, तरुणशकुनिकुरुङ्गेषु दृष्टेषु सत्सु, मयेति शेषः, प्रस्तरस्य पाषाणस्य उद्भेदे उद्भिद्य द्रवीकरणे योग्यः समर्थः द्रव इव कोऽपि अनिर्वचनीय इत्यर्थः, मम हृदयस्य चित्तस्य विकारः शोकादिजन्यविकृतिर्बवति ; अनेन विकारेण पाषाणा अपि द्रवीभवन्ति किं पुनर्मांसामृगस्थिसञ्चयोऽयं देह इति भावः। ( अत्र प्रथमोद्दिष्टानामम्बुनीवारशश्पाणामनन्तरं यथाक्रमं तरुशकुनिकुरङ्गाणामुद्देशात् यथासङ्ख्यमलङ्कारः, ‘यथासङ्ख्यमनूद्देश उद्दिष्टानां क्रमेण यत्’ इति दर्पणकृल्लक्षणात्। स च ‘प्रस्तरोद्भेदयोग्यः द्रव इव’ इत्युत्प्रेक्षया, तथा ‘करकमलवितीर्णैः’ इत्यत्र करः कमलमिवेति समासगतया उपमया च संसृज्यते। एवमत्र ‘प्रस्तरोद्भेदयोग्यः’ इति विशेषणप्रक्षेपात् हृदये प्रस्तरवदतिकाठिन्यविद्योतनेन उपमालङ्कारश्चान्यो ध्वन्यते इति बोध्यम् )। मालिनी वृत्तम्॥२५॥
वासन्ती।महाराज ननु पृच्छामि; अपि कुशलं कुमारलक्ष्मणस्य ? (श)
रामः।(स्वगतम्) अये महाराजेति निष्पुण्यमामन्त्रणपदं; सौमित्रिमात्रे च वाष्पस्खलिताक्षरः कुशलप्रश्नः; तथा मन्ये विदितसीतावृत्तान्तेयमिति।(प्रकाशम्) आं कुशलं कुमारस्य।(ष)
(इति रोदिति)
(श) वासन्ती पूर्वोक्तं स्ववचनं रामो न श्रुतवानिति निश्चित्य ‘ननु पृच्छामि’ इत्यनेन अन्यासाक्तमानसं तं स्ववचसि अवधानपरं विधाय भूयोऽप्याह, अपीति। अन्यत् सर्वं पूर्वं व्याख्यातम्।
(ष) निष्प्रणयम्-प्रणायाभावसूचकम् ( निर्गतः प्रणयो यस्मादिति तत् निष्प्रणयम् इति विगहः ) आमन्त्रणपदं-सम्बोधनपदम्। सौमित्रिमात्रे च-केवले लक्ष्मणे च, लक्ष्मणमात्रविषयः, न तु सीताविषय इत्यर्थः, ( सुमित्रायाः अपत्यं पुमान् इति सौमित्रिः, ‘बाह्वादिभ्यश्च’ (४।१।४५ पा०) इति सुमित्राशब्दात् इञ् प्रत्ययः, सौमित्रिरेव इति सौमित्रिमात्रं तस्मिन् ‘मयूरव्यंसकादयश्च’ (२।१।७२ पा०) इति समासः, ततः विषयाधिकरणे ‘सप्तम्यधिकरणे च’ (२।३।३६ पा०) इति सप्तमी )। कुशलप्रश्नः-मङ्गलजिज्ञासा। बाष्पस्खलिताक्षरः,-बाष्पेण बाष्पभरावरुद्धकण्ठतयेत्यर्थः, स्खलितानि अस्पष्टोच्चारितानि अक्षराणि यस्मिन् स तथोक्तः। तथा-तेन हेतुना। मन्ये-सम्भावयामि। विदितसीतावृत्तान्ता,-विदितः ज्ञातः सीतावृत्तान्तः सीतानिर्वासनव्यापारः यया सा तथोक्ता। इयं सीतानिर्वासनवृत्तान्तं ज्ञातवतीत्यर्थः अन्यथा सीताया अपि कुशलं पृच्छेदिति भावः। ( अत्र ‘सीतायाः त्यागरूपो वृत्तान्तः इति सीतावृत्तान्तः’ इत्यत्र त्यागपदाकथनेन रामस्य त्यागशब्दोच्चारणे क्लेशोद्दीपकतया असामर्थ्यमेव द्योत्यते, तथा च न्यूनपदता न दोषाय, अपि तु रसस्य पोषायैव जातेति बोध्यम् ) आम्-एवं, लक्ष्मणस्य कुशलमेवेत्यर्थः, ( आमिति स्वीकारसूचकमव्ययम् )।
वासन्ती।अयि देव किमिति दारुणो दारुणः खल्वसि ? (स)
सीता।सहि बासन्दि किं तुमं सि एब्बम्बादिणी; पिआरहो क्खु सब्बस्स अज्जउत्तो; बिसेसदो मम पिअसईए। (ह)
सखि वासन्ति किं त्वमसि एवंवादिणि; प्रियार्हः खलु सर्वस्य आर्यपुत्रः; विशेषतो मम प्रियसख्याः।
(स) रामस्य प्रत्युत्तरमाकर्ण्य वासन्ती स्वकृतप्रश्नाभिप्रायो रामेण सम्यगधिगतः इति निश्चित्य आह, अयीति।-किमिति-कथम्। दारुणो दारुणः,-अतिदारुणः, अतिकठोरः इत्यर्थः ( अत्र आतिशय्ये द्विरुक्तिः ) ; अन्यथा को जनः निष्कारणं निरपराधां प्रियतमा सहधर्मिणीं निर्वासतीति भावः।
(ह) सीताविषयिणीं वार्त्तामधिकृत्य रामं तिरस्कुर्वत्यां वासन्त्यां सीता तदाकर्ण्यान्तर्द्दूना इव वासन्तीं ततो निवर्त्तयति, सखीति।-किम्-कथम्। एवं वादिनी- ‘दारुणो दारुणः’ इत्येवङ्कठोरभाषिणी। तत्र को दोषः ? इत्याह, प्रियार्हः इति।-प्रियवचनार्हः इत्यर्थः। विशेषतः,-विशेषेण ( ‘प्रकृत्यादिभ्य उपसङ्ख्यानम्’ (व०) इति तृतीया। ततः ‘इतराभ्योऽपि दृश्यन्ते’ (५।३।१४ पा०) इति-तृतीयायास्तसिः )। प्रियसख्याः,-प्रियसहचरीजनस्येत्यर्थः, यतः आर्य्यपुत्रः मम प्राणेभ्योऽपि प्रेयान्, अतः मम प्रियसहचरीभिरपि तस्मिन् साधारणापेक्षया अधिकतरा प्रीतिः दर्शनीयेति भावः।
वासन्ती।त्वं जीवितं त्वमसि मे हृदयं द्वितीयं
त्वं कौमुदी नयनयोरमृतं त्वमङ्गे।
इत्यादिभिः प्रियशतैरनुरुध्य मुग्धां
तामेव; शान्तमथवा किमिहोत्तरेण ?॥२६॥
(इति मूर्च्छति)
वासन्ती ‘दारुणो दारुणः’ इति यदभिहितवती, सम्प्रति तदेव युक्त्या समर्थयमाना आह, त्वमिति।-त्वं मे मम जिवितं प्राणाः, जीवितवत् प्रियतमेत्यर्थः, असीति शेषः, त्वां विना नाहं जीवामिति भावः ; त्वं मे मम द्वितीयं हृदयम् असि भवसि, सर्वविषयेष्वेव परस्परमेकात्मतया अपरम् अन्तःकरणमिवेत्यर्थः, त्वदज्ञातं मे किमपि रहस्यं नास्तीति भावः। त्वं मे नयनयोः नेत्रयोः कौमुदी ज्योत्स्ना, कौमुदीव स्निग्धकरी प्रीतिजनिका च इत्यर्थः, ( ‘कौ मेदन्ते जना यस्वां तेनासौ कौमुदी मता’ इति कौमुदीपदनिरुक्तेः), न मे चक्षुषस्त्वया विना तृप्तिरिति भावः। त्वं मे ओ अमृतं पीयूषं सुधावदनिर्वचनीयसुखोत्पादिनीत्यर्थः, त्वदधिकं सुखकारणं मे किमपि नास्तीति भावः। इत्यादिभिः एवमादिभिः प्रियशतैः अमितैः प्रियवचनैः श्रुतिसुखकरचाटुभिरिति यावत्। (अत्र शतशब्दोऽपरिमितत्वबोधकः ‘शतं सहस्रमयुतं सर्वमानन्त्यवाचकम्’ इत्युक्तेः,) मुग्धां ‘प्रथमावतीर्णयौवनमदनविकारा रतौ वामा। कथिता मृदुश्च माने समधिकलज्जावती मुग्धा॥ ‘इत्युक्तलक्षणां सरलहृदयां बालाम् अनुरुध्य प्रीणयित्वा ; सीता यदि एवं सरलहृदयतया त्वयि निरतिशयं विश्वस्ता नाभविष्यत्, तदा त्वम् एवंविधैरमितैश्चाटुवचनैः तां कथमपि प्रतारयितुं न प्राभविष्य इति भावः ; तामेव निरतिशयविश्वस्तहृदयां त्वदेकमात्रजीवितामित्यर्थः, निर्वासितवानिति वाक्यशेषः, वासन्त्या निश्वाबाष्पावरोधशोकसम्भारद्योतनार्थं कविना न कृतः, तदुच्चारणाशक्तेर्वासन्त्याः तत्रैव विश्राम इत्याशयः। अथ सा कथञ्चित् आत्मानं संयम्य असम्पूर्णां निजोक्तिमिदानीं समापयितुम् उद्युक्ताऽपि तादृशनिर्म्ममचेतसः पाषाणोपमस्य रामस्य भ्रमप्रदर्शनेन पुनः करुणासम्पादनप्रयासो विफल एवेति मन्यमाना आह, शान्तमिति।-अथवा किङ्का शान्तम् असह्यत्वात् अप्रतिकार्य्यत्वाच्च पुनः किमपि न कथनीयम्, एतदवलम्ब्य भवन्तमुपालभ्य न किमपि फलं भविष्यतीति भावः। इह अस्मिन् सीताविषये उत्तरेण वाक्येन, सितायास्तादृशदशाविपर्य्यासात् परेण वाग्विन्यासेन किम्? किं प्रयोजनम् ? अधुना तत् सर्वथैव निष्प्रयोजनमिति भावः। ( इह ‘त्वं जीवितम्’ इत्यत्र ‘त्वं कौमुदी नयनयोरमृतं त्वमङ्गे’ इत्यत्र च युष्मत्पदवाच्ये जीवित कौमुदीसुधातादात्म्यारोपात् रूपकम् ; तच्च सर्वत्र केवलस्यैव रुपणात् मालारूपं निरङ्गम्। एवं ‘त्वमसि मे हृदयं द्वितीयम्’ इत्यत्र एकस्य जनस्य हृदयद्वयासम्बन्धेऽपि तत्सम्बन्धकथनात् असम्बन्धे सम्बन्धकथनरूपाऽतिशयोक्तिः, तथा ‘तामेव’ इत्यनन्तरं विवक्षितस्य ‘निर्वासितवान्’ इति वाक्यसमापकांशस्य ‘निष्करुणे त्वयि इतोऽधिकमनर्थकम्’ इत्येवं विशेषप्रतिपत्तये निषेधवदाभासनात् आक्षेपनामकश्चालङ्कारः ; इत्येषां परस्परं निरपेक्षतया संसृष्टिः)। वसन्ततिलकं वृत्तम्॥२६॥
रामः।स्थाने खलु वाक्यनिवृत्तिर्मोहश्च।सखि समाश्चसिहि।(क)
वासन्ती।(समाश्वस्य) तत् किमिदमकार्यमनुष्ठितं देवेन ? (ख)
सीता।सहि बासन्दि बिरम बिरम। (ग)
रामः।लोको न मृष्तीति।(घ)
वासन्ती।तत् कस्य हेतोः ? (ङ)
सखि वासन्ति विरम विरम।
(क) वाक्यनिवृत्तिः,-वासन्त्या वाग्विरामः। मोहश्च-मूर्च्छा च। स्थाने खलु-युज्यते एव, इदं द्वयमपि सीतायाः प्रियसख्याः तव युक्तमेवेत्यर्थः, ( ‘युक्ते हे साम्प्रतं स्थाने’ इत्यमरः) अतिशयितशोकोद्दीपकत्वादस्याः निर्वासनजन्यस्य वासन्तीहृद्गतभागस्येति भावः।
(ख) तत्-तस्मात्, यदि मम वाक्यनिवृत्तेर्मोहस्य च युक्तत्वं मन्यसे तदेत्यर्थः। किमिति-कथम्। अकार्य्यम्-अनुचितं कार्य्यम्।
(ग) विरम-ईदृशकठोरवाक्यकथनात् विरता भवेत्यर्थः ; (अत्र सम्भ्रमे द्विरुक्तिः,- ‘विवादे विस्मये हर्षे- ‘इत्याद्युक्तेः )।
(घ) लोकः,-प्रकृतिवर्गः, राज्याधिवासी जन इत्यर्थः। न मृष्यति-न तितिक्षते, सीतायाः गृहावस्थानमिति शेषः, तत्र प्रकृतिवर्गस्य वाञ्छितमित्यर्थः। इति-अस्माद्धेतोः, इदमकार्य्यमप्यनुष्ठितं मयेति शेषः। मम प्रकृतिवर्गः सीतायाः विशुद्धि प्रति सन्दिहानः तस्याः राजगृहावस्थानं न बहु मन्यते इति वामनिच्छन्नपि निर्वासितवानस्मीति भावः।
(ङ) तत्-लोकस्य अमर्षणम्। कस्य हेतोः,-केन हेतुना ? कस्मात् कारणात् लोको न मृष्यतीत्यर्थः। ( अत्र ‘षष्ठी हेतुप्रयोगे’ (२।३।२६ पा०) इति षष्ठी )।
रामः।स एव जानाति किमपि।(च)
तमसा।उचितस्तदुपालभ्यः।(छ)
वासन्ती।अयि कठोर यशः किल ते प्रियम्
किमयशो ननु घोरमतः परम् ?।
किमभवद्विपिने हरिणोदृशः
कथय नाथ कथं वत मन्यते ?॥२७॥
(च) स एव-पुरवासी जन एव, न्यान्या मादृशः कश्चिदिति एवकारार्थः। किमपि-अनिर्व्वचनीयम्, अस्माभिर्ज्ञातुमशक्यं, निमित्तमिति शेषः। तादृशज्ञानस्य प्रकृतकारणाभावात् न मया न वा अन्येन बुद्धिमता ज्ञातव्यमिति भावः। सर्वथा अज्ञा निष्करुणाश्च लोकाः, लोकानुरञ्जनञ्च मे कर्त्तव्यं, तत् किं मया क्रियतां सीतापरित्यागादन्यत् इति फलितार्थः।
(छ) तदुपालम्भः,-तस्य लोकस्य उपालम्भः ( घञि कृते ‘लभेश्च’ (७।१।६४ पा०) इति सूत्रेण नुमागमः ) तिरस्कारः। उचितः,-न्याय्यः, आसीदिति शेषः, ( ‘अभ्यस्तेऽप्युचितं न्याय्यम्’ इति कोषः )। अतिपवित्रचरित्राया जनकसुताया निर्निमित्तकापवादविघोषणात् कृतापराधः पौरजनः एव दण्डनीयः, न तु लेशतोऽपि कञ्चिदपराधमकुर्वाणा सीता दण्डार्हेति भावः।
पौरजनामर्षणमेव निरपराधाया अपि सिताया निर्वासने हेतुरिति यद् रामेणोक्तं, तत्राह, अयीति।-अयि कठोर हे कठिनहृदय ते तव यशः कीर्त्तिः प्रकृतिकृतगुणानुकीर्त्तनमिति यावत्, प्रियम् आदरणीयं, किलेति प्रसिद्धौ, निर्द्धारणे वा। निरपराधायाः प्राणेभ्योऽपि प्रियतमायाः सीतायाः निर्वासनेनापि प्रकृतीनां मनो रञ्जयता त्वया यशसः एव श्रेष्ठत्वमङ्गीकृतमिति भावः। किं तेन ? इत्याह, किमिति।-ननु भोः देवि अतः अस्मात्, अतिपवित्रचरित्रां निरपराधां सीतां निर्द्दयं निर्वासयता यदयशः सञ्चितमित्यस्मादित्यर्थः, परम् अधिकम् अयशः अकीर्त्तिः लोकापवाद इति यावत्, किं स्यात् ? यशोधनत्वेन भुवि विख्यातस्यापि तव प्राणप्रियतमायाः निरपराधायाः आसन्नप्रसवायाः धर्म्मपत्न्या निर्ज्जनवननिर्व्वासनसमुत्थमिदमयशः तव सर्व्वं यशोऽपाकरोतीति भावः। ननु को मे इदृशस्य अयशसो हेतुः ? इत्याह, किमिति।-नाथ हे प्रभो हरिणीदृशः मृगलोचनायाः असहायाया इति यावत्, ( एतेन निर्ज्जन अरण्ये एकाकिन्याः परित्यागात् रमणीजनसुलभेन भयेन तदा हरिण्या इव तस्याः नयने चञ्चले जाते इत्यर्थो व्यज्यते ) सीतायाः इति शेषः, विपिने हिंस्रश्वापदसङ्कुले वन् किम् अभवत् कीदृशी अवस्था जाता, कथय ब्रूहि, तदिति शेषः। बत खेदे, ( ‘वतामन्त्रणसन्तोष-खेदानुक्रोशविस्मये’ इति मेदिनी )। कथं किम्प्रकारं मन्यसे भावयसि ? अथवा-कथं मन्यसे कुमुपेक्षसे, सर्वं विचिन्त्य किं निर्णीतवानिति कथयेत्यर्थः ; अहो ते अविविकित्वं चित्तकाठिन्यञ्चेति भावः। ( अत्र रामो राजधर्म्मानुसारात् पौरचित्तानुरञ्जनद्वारेण यशोलाभाशया सीतां निर्वासितवान्, फलतस्तु तद्वैपरीत्येन प्राणप्रियायाः आसन्नप्रसवायाः निरपराधायाः जनकतनयाया निर्वासनाल्लोकापवाद एव अजनीति ‘यद्वाऽऽरब्धस्य वैफल्यमनर्थस्य च सम्भवः’ इत्युक्तलक्षणको विषमो नाम अलङ्कारः ; तथा ‘हरिणीदृशः’ इत्यत्र समासगता लुप्तोपमा चेत्यनयोः संसृष्टिः )। द्रुतविलम्बितं वृत्तम् ; ‘द्रुतविलम्बितमाह नभौ भरौ’ इति लक्षणात्। इदं हि १४६४ तम प्रस्तारान्तर्भूतं वृत्तम्॥२७॥
सीता।तुमं जेब्ब सहि बासन्दि दारुणा कठोरा अ; जा एब्बं अज्जउत्तं पदित्तं पदीबेसि। (ज)
तमसा।प्रणय एवेदं ब्याहरति शोकश्च।(झ)
रामः।सखि किमत्र मन्तव्यम् ? (ञ)-
त्वमेव सखि वासन्ति दारुणा करुणा च; या एवम् आर्यपुत्रं प्रदीप्तं प्रदीपयसि।
(ज) त्वमेवेति।-तत्र एवशब्देन अन्ययोगं व्यवच्छिनत्ति, नान्या इत्यर्थः। दारुणा-भीषणस्वभावा। कठोरा-निर्द्दया च। एवं-परिदृश्यमानरूपेण। प्रदीप्त-शोकावेगेन तातप्यमानम्। प्रदीपयसि-सन्तापयसि, एवंविधनिर्द्दयव्यवहारेण मद्वियोगशोकसन्तप्तमपि आर्य्यपुत्रं पुनर्नितरां शोकाभिभूतं करोषीत्यर्थः। ( अत्र ‘एब्बं बिलबन्ती पदीबेसि’ इति पाठे- ‘एवं विलपन्ती प्रदीपयसि’ इत्यनुवादः )।
(झ) प्रणयः,-रामं प्रति अनुराग। शोकः,-त्वन्निर्वासनजनितो दुःखातिशयश्च। इदं-पूर्वोक्तप्रकारम्, अयि कठोरेत्यादि वासन्तीकथितमुपालम्भवचनम्। व्याहरति-कथयति। शोको मोहश्च एतामेवंवादिनी करोति, अतो नास्याः दोषः इत्यर्थः।
(ञ) वासन्त्या पूर्वं श्लोकशेषेण ‘कथं बत मन्यसे’ इति पृष्टो रामः सम्प्रति प्रतिवक्ति, सखीति।-सखि-सङ्गिनि। अत्र-अस्मिन्, सीताविषये इत्यर्थः।
त्रस्तैकहायनकुरङ्गविलोलदृष्टे-
स्तस्याः परिस्फुरितगर्भभरालसायाः।
ज्योत्स्नामयी च मृदुबालमृणालकल्पा
क्रव्याद्भिरङ्गलतिका नियतं विलुप्ता॥२८॥
किं मन्तव्यम्-अपरं किं विभावनीयम् ? ननु सा मृतेति किमप्यन्यत् नास्ति चिन्तनीयमिति भावः।
असहायायाः निर्जनवननिर्वासितायाः सीतायाः मरणादन्यत् न किञ्चिदस्ति सम्भावनीयमिति यदुक्तं, तदेव समर्थयमानः आह, त्रस्तैकेति।-त्रस्तस्य भीतस्य एकहायनस्य एकवर्षवयस्कस्य ( एकः हायनः वर्षं यस्य स एकहायनः ‘हायनो न स्त्रियां वर्षे पुंस्यर्चिर्वीहिभेदयोः ? इति मेदिनी ) कुरङ्गस्य हरिणस्येव विलोला चपला दृष्टिः नयनं यस्याः तथोक्तायाः भीतिविह्वलहरिणशावकवच्चपलायतदृशः इत्यर्थः ; कुरङ्गदृष्टिः स्वभावत एव चञ्चला, तत्रापि त्रस्तस्य एकहायनस्येति च विशेषणद्वयं चाञ्चल्यातिशय्यद्योतनार्थं, भीतत्वात् शिशुत्वाच्चाधिकचञ्चला हि हरिणदृष्टिर्भवतीति प्रसिद्धिः। परिस्फुरितस्य भयादतिकम्पितस्य गर्भस्य भरेण भारेण अलसायाः मन्थरायाः, भीतिहेतोः आत्मत्राणासमर्थाया इति यावत्, तस्याः सीतायाः ज्योत्स्नामयी चन्द्रिकामयी चन्द्रिकावत् स्नेहलावण्यमयी इत्यर्थः ; ( अत्र ज्योत्स्नामयीति विशेषणेन क्रव्याद्भ्यः आत्मगोपनमपि न सम्भाव्यमिति द्योत्यते। ‘ज्योत्स्नामयीव’ इति पाठे-ज्योत्स्नात्मिकेव ज्योत्स्नावत् स्नेहलावण्यमयी कार्कश्यादिदोषरहिता चेत्यर्थः ) मृदु कोमलम् अपरिनतमिति यावत्, यत् बालमृणालम् अचिरोद्गतः विसदण्डः तस्मादीषदूना इति मृदुबालमृणालकल्पा च कोमलमृणालङ्कुरनिभा अतिपेलवा स्पर्शभङ्गुरा च इत्यर्तः, ( ‘ईषदसमाप्तौ कल्पब्देश्यदेशीयरः’ (५।३।६७ पा०) इति ईषदसमाप्त्यर्थे कल्पप् प्रत्ययः ) अङ्गलतिका देहलता ( अल्पा लता इति लतिका ‘अल्पे च ‘(५।३।८५ पा०) इति लताशब्दात् अल्पार्थे कप्रत्ययः, ततः ‘केऽण’ (७।४।१३ पा०) इति ह्रस्वः ; ततः ‘प्रथयस्थात् कात् पुर्व्वस्यातः,- ‘(७।३।४४ पा० ) इति अकारस्य इत् ) नियतं निश्चितं, क्रव्यम् आममांसन् अदन्तीति क्रव्यादः ( ‘क्रव्ये च’ (३।२।६९ पा०) इति सूत्रेण विट्प्रत्ययः )। तैस्तथोक्तैर्मांसलोलुपैः वनचरैः श्वापदैर्विलुप्ता भक्षितेत्यर्थः। (इह ‘त्रस्तैकहायन- ‘इत्यत्र, तथा ‘मृदुबालमृणालकल्पा’ इत्यत्र च समासगता उपमा। एवम् ‘अङ्गलतिका’ इत्यत्र रूपकञ्चेत्येतय्योः सङ्करः। अत्र ‘मृदुबालमृणालकल्पा’ इत्यनन्तरं पठितुमुचितस्य चकारस्य ‘ज्योत्स्नामयी’ इत्यनन्तरं पाठात् अस्थानपदता दोषः ; स च ‘मृदुलबालमृणालकल्पा’ इति पाठं कल्पयित्वा समाधेयः )। वसन्ततिलकं वृत्तम्॥२८॥
सीता।अज्जउत्त धरामि एसा धरामि। (ट)
रामः।हा प्रिये जानकि क्वासि (ठ)
सीता।हद्दी हद्दी अज्जउत्तो बि प्पसिक्ककण्ठं रोइदि ’ (ड)
तमसा।वत्से साम्प्रतिकमेवैतत्; कर्तव्यानि दुःखितैर्दुःखनिर्वापणानि।यतः; (ढ)-
आर्यपुत्र ध्रिये एषा ध्रिये।
’ हा धिक् हा धिक् आर्यपुत्रोऽपि प्रमुक्तकण्ठं रोदिति
(ट) आर्य्यपुत्र-स्वामिन् एषा-मूर्त्तिमत्येव परिदृश्यमानेत्यर्थः, अहमिति शेषः। ध्रिये-जीवामि, मैवं भैषीः, नाहमद्यापि मन्दभागिनी क्रव्यात्कवलनिपतितेति भावः। ( ‘ध्रिये’ इति तौदादिकात् अवस्थानवाचिनो धृधातोः कर्त्तरि लटि रूपम्। अत्र सम्भ्रमे द्विर्वचनम् )। रामस्य दुःखातिशय्यमसहमानायाः विस्मृतात्मनः सीताया हठोक्तिरियम्।
(ठ) रामः स्वयं ‘क्रव्याद्भिरङ्गलतिका नियतं विलुप्ता’ इति कथयन् विवृद्धसीतावियोगशोकः सम्प्रत्युच्चैर्विलपन्नाह, हा प्रिये इति।-क्व-कुत्र ? अस्मिन् लोके, स्वर्लोके वेत्यर्थः।
(ड) आर्य्यपुत्रोऽपि-सहजतश्चपलचेतसां प्राकृतानां का कथा, लोकातिरेकिधैर्य्यगाम्भीर्य्यादिगुणगणोपेतः स्वामी रामचन्द्रोऽपीत्यर्थः। प्रमुक्तकण्ठम्-उच्चैःस्वरमित्यर्थः। (प्रमुक्तः कण्ठो यस्मिन् रोदने तत् यथा तथा)। रोदिति-विलपतीत्यर्थः। अलौकिकधैर्य्यशालिनोऽप्येवं प्राकृतवदुच्चैर्विलापः असहनीयम् अस्य शोकसंवेगं व्यनक्तीति भावः।
(ढ) वत्से-सिते एतत्-उच्चैःस्वरं रोदनं, रामस्य इति शेषः। साम्प्रतिकमेव-उचितमेव, ( ‘युक्ते द्वे साम्प्रतं स्थाने’ इत्यमरः)। दुःखितैः,-शोकार्त्तैः, जनैरिति शेषः। दुःखनिर्वापणानि-शोकापशमनानि, विलापरोदनादीनीत्यर्थः। कर्त्तव्यानि-विधेयानि। यतः,-यस्मात् कारणात् ; वक्ष्यमाणश्लोकेनास्य अन्वयः।
पूरोत्पीडे तडागस्य परीवाहः प्रतिक्रिया
शोकक्षेभे च हृदयं प्रलापैरेव धार्यते॥२९॥
प्रबलदुःखोपहतचेतसां प्रलापादन्यः कोऽपि दुःखोपशमहेतुर्नास्तीति यदुक्तं, तदेव समर्थयमाना आह, पूरोत्पीडे इति।-तडागस्य जलाशयविशेषस्य ( ‘पद्माकरस्तडागोऽस्त्री कासारः सरसी सरः’ इत्यमरः) पूरोत्पीडे पूरस्य तीरचतुष्टयमध्यवर्त्तिजलभागस्य उत्पीडे अत्यन्तविवृद्धौ जलवृद्धिजन्ये निर्गमोद्धाते सतीत्यर्थः, परीवाहः प्रणाल्या प्रवृद्धजलांशनिःसारणं, ( अत्र परिपूर्व्वात् वहतेर्वञि ‘उपसर्गस्य घञामनुष्ये बहुलम् ‘(६।३।१२२ पा०) इति उपसर्गस्य दीर्घता ) प्रतिक्रिया प्रतीकारः समीपस्थभूमज्जनादिदोषोत्पत्तेरिति भावः ; च तथा शोकक्षेत्रे प्रबहुलदुःखावेगे सति, यद्वा-शोकेन प्रबलेष्टवियोगजन्यदुःखेन क्षोभे अत्यन्तमस्थैर्य्ये जाते सति, हृदयं चित्तं प्रलापैः प्रमुक्तकण्ठरुदितैः धार्य्यते पुनर्व्यवस्थाप्यते ; यथा जलवृद्धौ कयाचित्प्रणाल्या जलनिःसारणं तडागादिरक्षणोपायः, तथा शोकवृद्धौ तद्बहिष्काररूपसप्रलापरोदनमेव आत्मत्राणोपाय इति भावः। ( अत्र पूरोत्पीडेन शोकक्षोभस्य, तडागेन हृदयस्य, परीवाहेण प्रलापानां, प्रणिधानगम्यसाम्यतया दृष्टान्तो नामालङ्कारः ; तथा च दर्पणः,- ‘दृष्टान्तस्तु सधर्म्मस्य वस्तुनः प्रतिबिम्बनम्’ इति ) । पथ्यावक्त्रं वृत्तम्॥२९॥
विशेषतो रामभद्रस्य बहुतरप्रकारकष्टो जीवलोकः।(ण)-
इदं विश्वं पाल्यं विधिवदमियुक्तेन मनसा
प्रियाशोको जीवं कुसुममिव घर्मः क्लमयति।
स्वयं कृत्वा त्यागं विलपनविनोदोऽप्यसुलभ-
स्तदद्याप्युच्छासो भवति ननु लाभो हि रुदितम्॥३०॥
(ण) विशेषतः,-अन्यापेक्षया विशेषेण। बहुतरप्रकारकष्टः,-नानाविधक्लेशपूर्णः, ( बहुतरः प्रकारो येषां, तथोक्तानि कष्टानि यस्मिन् (जीवलोके) स तथोक्तः इति विग्रहः )। जीवलोकः,-संसारः। सामान्यतः क्लेशबहुलेऽप्यस्मिन् संसारे नियतं राज्यशासनाद्यतिभारक्लिष्टेऽस्य मनसि त्वद्विरहक्लेशो दुःसहो जात इति युज्यते एवास्य मुक्तकण्ठ विलाप इति भावः।
रामसम्बन्धे जीवलोकय यद् बहुतरप्रकारकष्टत्वमुक्तं, सम्प्रति तदेव विवृण्वती आह, इदमिति।-अभियुक्तेन निरन्तरमवहितेन, अविक्षिप्तेनेत्यर्थः, इतरथा विक्षिप्तचेतसा कृतमपि राजकार्य्यं नानवद्यं स्यादिति भावः ; मनसा चेतसा इदं परिदृश्यमानं विश्वं जगत् विधिवत् यथाविधानं, शास्त्रविधिमानतिक्रम्येत्यर्थः, ( विधिमर्हति इति विधिवत्, विधिशब्दात् ‘तदर्हम्’ (५।१।११७ पा०) इति अर्हार्थे वतिप्रत्ययः ) पाल्यं रक्षणीयम्, अन्यथा प्रजापालनव्रतानां क्षत्रियाणां स्वधर्म्मपालननिबन्धनः पापस्पर्शः सम्भवेदिति भावः ; तच्च राज्यपालनमेकमतीव कष्टकरमित्यभिप्रायः। धर्मः आतपः कुसुममिव कुसुमं यथा तथा प्रियाशोकः सीताविच्छेदजनितं दुःखं जीवं जीवनं क्लमयति ग्लपयति ; यथा प्रखरदिवाकरतापः निरतिशयसुकुमारं कुसुमभारम अहरहः सन्तापयन् समूलशोषं शोषयति, तथाऽयं प्रियावियोगजः शोकः सम्प्रति सातिशयं वर्द्धमानः विशालराज्यपालनक्लिष्ट मामकं जीवनमाततरामवसादयतीति विशदार्थः ; एतदपि कष्टात् कष्टतरमिति भावः। ननु दुःखातिशय्ये विलाप एवैको विनोदोपायः, अतः तेनैव किं न विनोदयसि चेतः ? इत्यत्र आह, स्वयमिति।-स्वयम् आत्मनैव त्यागं प्रियापरिवर्जनं कृत्वा विलपनविनोदोऽपि विलपनेन पश्चात् रोदनादिना विनोदोऽपि शोकापनोदनचेष्टाऽपि, अथवा-विलपनमेव विनोदः , स्वयमेवं निरपराधमर्द्धाङ्गभागिनीं सहधर्म्मिणीं विवास्य अविवेकिवत् पुनस्तदर्थं रारुद्यमानं मां सर्व्वे निन्दिष्यन्तीति आशङ्कैव मम विलपनविनोदेऽपि प्रत्यूह इति भावः। शोकापनोदनचेष्टाऽपि न कर्त्तुं शक्या इत्येतदपि अपरं महत् कष्टकरम् इति आशयः। पूर्वोक्तप्रकारेण कदाचिदपि रामस्य न दुःखावेगप्रकाशावसरे इति महांस्तस्य क्लेशः। अत्र ‘असम्भवः’ इत्यनुक्त्वा ‘असुलभः’ इति कथनात् ‘इदानीमिव कदाचित् निर्ज्जने तु विलापः सम्भवत्येव’ इत्यर्थो लभ्यते। ननु यदि प्रकाशं विलप्य विनोदमाप्तुं न शक्यते, तदा किमिदानीं कादाचित्कविलापेन ? इत्याह, तदिति।-तत् तदपिम् तादृशविनोदालाभेऽपि, रुदितं मुक्तकण्ठो विलापः लाभो हि लाभ एव, ननु यतः अद्यापि सम्प्रत्यपि एतावद्दीर्घकालात् परमपीत्यर्थः, उच्छ्वासः जीवनधारणं ( ‘उच्छ्वासः प्राणनेऽपि च। आख्यायिकापरिच्छेदेऽप्याश्वासेऽपि पुप्तानयम् ‘इति मेदिनी ) भवति, अन्तरान्तरा रहसि मुक्तकण्ठरोदनं सीतावियोगदुःखानपनोदकमपि न विफलम्, अपि तु अस्य प्राणधारणनिदानतया निरतिशयोपकारकत्वमेवेति भावः। ( अत्र कष्टरूपे एकस्मिन् कार्य्ये विश्वपालनप्रियाशोकविलापाभावरूपाणां कारणानां खलेकपोतकान्यायेन युगपदुपस्थितत्वात् समुच्चयो नामालङ्कारः, स च ‘कुसुममिव धर्म्मः’ इत्युक्तया उपमया सङ्कीर्य्यते ; तथेह ‘असुलभः’ इत्यत्र नञः ‘अप्राधान्यं विधेर्यत्र प्रतिषेधे प्रधानता। प्रसज्य-प्रैतिषेधोऽसौ क्रियया सह यत्र नञ्॥ ‘इत्युक्तलक्षणकप्रसज्यप्रतिषेधार्थकतया प्रधानतया प्रयोगो युक्तः, इह तु तस्य समासे गुणीभूततया अविमृष्टविधेयांशस्वरूपो दोषश्चिन्त्यः )। शिखरिणी वृत्तम्॥३०॥
रामः।कष्टं भो कष्टम्।-
दलति हृदयं गाढोद्वेगं द्विधा न तु भिद्यते
वहति विकलः कायो मोहं न मुञ्चति चेतनाम्।
ज्वलुति तनूमन्तर्दाहः करोति न भस्मसात्
प्रहरति विधिर्मर्मच्छेदी न कृन्तति जीवितम्॥३१॥
नियतमतिदुःसहोऽपि सीताविरहक्लेशः कथमप्यन्तर्निगृहीतः सम्प्रति वासन्तीकथितकठोरवचसा नवीभूतः सातिशयं पीडयतीति तं कथमप्यसहमानः सीतापतिर्युदुक्तवान् ‘कष्टं भोः कष्टम्’ इति, सम्प्रति तदेव महद्दुःखं विवृण्वन्नाह, दलतीति।-गाढोद्वेगं प्रगाढशोकसम्भारः हृदयं दलति विदारयति इत्यर्थः। मूलोक्तात् नायं साधीयान् पाठः, यतः अस्मिन् पाठे प्रक्रमभङ्गदोषः सम्भवति, तथाहि द्वितीय-तृतीय-चतुर्थपादेषु द्वयोः क्रिययोरेक एव कर्त्ता प्रक्रान्तः, इह तु ‘दलति’ इत्यस्य कर्त्ता ‘गाढोद्वेगः’ इति, तथा ’ भिद्यते’ इत्यस्य कर्त्ता ‘हृदयम्’ इति, मूलधृतपाठे तु न तद्दोषशङ्का इति विभाव्यम् )। तथापि तु किन्तु तत् हृदयं द्विधा द्विखण्डीभूय न भिद्यते विदीर्णं न भवतीत्यर्थः ; ( ‘भिद्यते’ इति भिदेः कर्मकर्तृवाच्ये प्रयोगः ) हृदये विदीर्णे सति आश्रयापायात् क्लेशोऽपि न स्यादिति आशयः। विकलः विवशः दुःसहशोकावेगेन प्रक्षीण इत्यर्थः, कायः देहः ( काय इति चिधातोः ‘निवासचितिशरीरोपसमाधानेष्वादेश्चकः’ (३।३।४१ पा०) इति घञ्, चकारस्य च ककारः ) मोहं दुःसहशोकसम्भारात् अचेतनभावं वहति धारयति, चेतनां सञ्ज्ञां च न मुञ्चति न सम्पूर्णरूपेण परित्यजति, क्षणे क्षणे चैतन्यञ्च भवतीत्यर्थः ; चिरमोहरूपमृत्यौ सति दुःखज्ञानसम्भावात् सर्व एव शोको निर्वापितः स्यादिति भावः। अन्तर्दाहः मनस्तापः तनूं शरीरं ( ‘स्त्रियां मूर्त्तिस्तनूस्तनूः’ इत्यमरः) ज्वलयति सन्तापयति ( ज्वलयतीति ज्वलतेर्णिजन्तय रूपम् ; ‘ज्वलह्वल- ‘(घटा० ग०) इति अमुपसृष्टस्य ज्वलतेः पाक्षिकी मित्सञ्ज्ञा, ततश्च ‘मितां ह्रस्वः’ (६।४।९२ पा०) इति ह्रस्वः। पक्षे-ज्वालयति ) न च तां भस्मसात् भस्मावशेषां ( कात्स््नर्येन भस्म सम्पद्यते इति भस्मसात् भवति ‘विभाषा साति कात्स््नर्ये’ (५।४।५२ पा०) इति भस्मशब्दात् सातिप्रत्ययः ) करोति ; तथा सति न मे दुःखं स्यादिति भावः। विधिर्विधाता ( ‘विधिर्विधाने दैवे च’ इत्यमरः ) मर्माणि च्छेत्तुं शीलमस्य इति मर्मच्छदी मर्मस्थानच्छेदनशीलः प्रहरति मामिति शेषः, बलात् मम मर्माणि छिनत्तीत्यर्थः, जीवितं प्राणान् न कृन्तति न छिनत्ति, न हन्तीत्यर्थः ; तथा सति मे सकलदुःखावसानं स्यात्, अन्यथा दैवदुर्विपाक इति भावः। ( इह कर्त्तृविहितप्रत्ययान्तक्रियाप्रदर्शनप्रकमे ‘भिद्यते’ इति क्रियायाः कर्म्मकर्त्तरि प्रयोगः प्रक्रमभङ्गदोषमावहति। अत्र यद्धलति तन्न भिद्यते, यन्मुह्यति तन्न चेतनां मुञ्चति, यज्ज्वलयति तन्न भस्मीकरोति, यच्च प्रहरति तन्न हन्तीति प्रतिपादं क्रिययोर्मिथोविरुद्धवदाभासमानतया विरोधाभासो नामालङ्कारः ; केचित्तु हृदयदलनादिरूपात् कथिताद् वस्तुनः स्वसदृशस्य भेदनस्य व्यपोहनात् परिसङ्ख्यामाहुः। अत्र मनःसमुत्पन्नः खेदो नाम विमर्शसन्धिः प्रदर्शितः ; तल्लक्षणं यथा दर्पणे,- ‘मनश्चेष्टासमुत्पन्नः श्रमः खेद इति स्मृतः’ इति )। हरिणी वृत्तम्॥३१॥
सीता।एबणेदम्। (त)
रामः।हे भवन्तः पौरजानपदाः –
न किल भवतां स्थानं देव्या गृहेऽभिमतं तत-
सदतणमिव वने शून्ये त्यक्ता न चाप्यनुशोचिता।
एवं न्विदम्।
चिरपरिचितास्ते ते भावाः परिद्रवयन्ति मां
इदमशरणैरद्याप्येवं प्रसीदत रुद्यते॥३२॥
(त) स्वयमन्तरनुभूयमानया स्वकीयावस्थया रामवर्णितावस्थायाः याथार्थ्यं स्वीकुर्वाणा जानकी रामोक्ति समर्थयमाना आह, एवमिति।-इदं-पूर्वोक्तं रामवानम्। एवम्-इत्थमेव, यथाकथितरूपमेवेत्यर्थः। नु सम्भावयामीत्यर्थः। अहमपि उक्तरूपां दशामनुभवन्ती त्वदुक्तियाथार्थ्ये साक्षीभूतेति भावः।
सीताविप्रयोगो नियतमन्तरनुभूयमानानाम् एतासामतिविषमावस्थानां मूलं, तत्रापि पौरजानपदापरितोषः इति प्रियतमावियोगविक्षिप्तमतिः सीतापतिस्तानेवोद्दिश्य सम्प्रति सविलापमाह, नेति।-देव्याः सीताया गृहे मदीये भवने, राजधान्यामित्यर्थः, स्थानमवस्थानं , वास इत्यर्थः, भवतां युष्माकं न अभिमतम् अनुमोदितम् आसीदिति शेषः ; किलेति निश्चये। सुचिरं रक्षोगृहावस्थानात् सीतायाः सदोषत्वमाशङ्कमानैर्भवद्भिस्तस्याः पुनर्ग्रहणं नानुमन्यते इति दुर्मुखमुखात् मया ज्ञातमिति भावः। ततस्तस्मात् कारणात् देव्या गृहावस्थानस्य युष्मदनभिप्रेतत्वादित्यर्थः,
सा देवीति शेषः, तृणमिव अनादृतघासादिवत् शून्ये विजने, निराश्रये इत्यर्थः, वने अरण्ये त्यक्ता विसृष्टा निर्वासितेति यावत्, न चापि सा अनुशोचिता निरपराधां तां पवित्राम् विदित्वाऽपि केवलं युष्मदनुरञ्जनार्थं निर्वासितां तामुद्दिश्य कदाचिदनुतापोऽपि न कृत इत्यर्थः, ( अत्र ‘न वाऽप्यनुशोचिता’ इत्यपि क्वचित् पाठः) मया इति शेषः। चिरपरिचिताः सीतया सह सुचिरमेकत्र वासेन पुरा चिरमनुभूताः ते ते भावाः पदार्थाः शाखिशिखिशिलातलादयः इत्यर्थः, अद्यापि अधुनाऽपि बहुतिथे काले गतेऽपीत्यर्थः, मां परिद्रवयन्ति परिद्रववन्तं कुर्वन्ति, सर्वथा व्याकुलीकुर्वन्तीत्यर्थः, ( परिपूर्वात् द्रववच्छब्दात् तत्करोतीत्यर्थे ‘तत्करोति तदाचष्टे’ (ग०) इति णिच्, इष्ठवद्भावात् मतुब्लोपे टिलोपे च इदं रूपम्। ‘परिभ्रमयन्ति’ इत्यपि क्वचित् पाठः, तत्र-विचेतनीकुर्वन्तीत्यर्थः )। इदम् अस्मात् कारणात्, ( अत्र अस्मादित्यर्थे इदमित्यव्ययम् ) नास्ति शरणं रक्षकः येषां तैः अशरणैरनवलम्बैः, यद्वा-अस्मिन् विषये अशरणा इति इदमशरणाः तैः एतस्मिन् विषये उपायहीनैरित्यर्थः, अस्माभिरिति शेषः, ( ‘शरणं गृहरक्षित्रोर्बधरक्षणयोरपि’ इति मेदिनी) एवम् इत्थं रुद्यते विलप्यते ; प्रसीदतम् यूयमिति शेषः। ( रुद्यत इत्यत्र याच्यत इति पाठान्तरम् ; तत्र अशरणैः इदं याच्यते प्रार्थ्यते यत् अधुना बहुक्लेशस्वीकारात् इदानीमपि यूयं प्रसीदत मयि सुप्रसन्ना भवेत्यर्थः )। भवतामनुरञ्जनार्थमेव मया पूर्वोक्तानि दुष्कराणि कृतानि भवद्भिस्तु मदर्थं न किमपि कृतमिति पौरजानपदानद्दिश्य रामस्य शोकः। भवताम् असन्तोषमपाकर्त्तुमेव सर्वथा निरपराधां सीताम् अतिपवित्रां विदित्वाऽपि विजने वने तृणमिव विसर्ज्जयता, तथा तदर्थं क्षणमपि पश्चात्तापमकुर्वता मया युष्मत् कृते किं किं दुष्करं न कृतम् ? साम्प्रतन्तु एभिश्चिरपरिचितपादपपर्वतादिभिरुद्बोधितपूर्वस्मृतिर्निरवलम्बोऽस्मि जात इति मयि प्रसादपरवशैर्भवद्भिरद्याप्यनुमन्यते चेत्, तदा निरपराधां तां पुनर्गृहमानीय दुःसहोऽयं शोकावेगोऽपाकर्त्तुं शक्यते इति निर्गलितार्थः। ( अत्र यद्यपि ‘मां परिद्रवयन्ति’ इत्यत्र अस्मच्छब्दे एकवचनमुक्त्वा पुनः ‘अशरणैरस्माभिः’ इत्यत्र बहुवचनप्रयोगो न युज्यते, तथाप्येवं निर्द्देशः रामस्य चित्तविक्षेपसूचकतया विप्रलम्भाख्यशृङ्गारं पुष्णातीति न कोऽपि दोषः। अत्र पश्चात्तापं प्रति सीतात्यागस्य हेतुतया, तत्सत्वेऽपि पश्चात्तापरूपफलादर्शनात् विशेषोक्तिरलङ्कारः ; तथा ‘तृणमिव’ इत्यत्र उपमा चेत्यनयोः परस्परनिरपेक्षतया संसृष्टिः। एवं ‘हंसीव धवलश्चन्द्रः’ ‘छायेव तां भूपतिरन्वगच्छत्’ इत्यादिवत् उपमानोपमेययोर्लिङ्गभेदेऽपि न क्षतिरिति विभाव्यम् )। हरिणी वृत्तम्॥३२॥
तमसा।अतिगम्भीरमापूरणं शोकसागरस्य।(थ)
वासन्ती।देव अतिक्रान्ते धैर्यमवलम्ब्यताम्।(द)
रामः।सखि किमुच्यते धैर्यमिति (ध) –
देव्या शून्यस्य जगतो द्वादश परिवत्सरः।
प्रनष्टमिव नामापि न च रामो न जीवति॥३३॥
(थ) शोकसागरस्य-शोक एव सागरः दुरुत्तीर्णतया जलधिः इति शोकसागरः दुःखरूपार्णवः तस्य। ( अत्र शोके सागराभेदारोपात् रूपकालङ्कारः )। अति गम्भीरम्-अतिगूढमित्यर्थः। आपूरणं-पूर्णता। ( अवगूरणमिति पाठे-अवगूरणम्-आवर्त्तः )।
(द) अतिक्रान्ते-अतीतविषये सीतावियोगरूपे, धैर्य्यम् अवलम्ब्यतां, गतस्य शोचना निष्फला तत्र धैर्य्यावलम्बनमेव श्रेयस्करम् इति भावः।
(ध) किमुच्यते धैर्य्यमिति -मत्प्रदर्शितात् परमपि धैर्य्यमस्ति ? इति साक्षेपोक्तिः। धैर्य्यस्य विषयः कः कथ्यते भवत्या ? मया हि धैर्य्यस्य परा काष्ठा प्रदर्शितेति भावः।
वासन्त्या धैर्य्यावलम्बनार्थमुपदिष्टो जानकीनाथस्तां धैर्य्यस्य परां कोटिमहं दर्शितवानिति बोधयन् तदेव दर्शयति, देव्येति।-देव्या सीतया शुन्यस्य विरहितस्य, तादृशे विजने वने एकाकिन्याः तस्या निर्वासनेन मरणावश्यम्भावादिति भावः ; जगतो लोकस्य द्वादशः द्वादशानां पूरणीभूतः ( द्वादशानां पूरणः इति द्वादशः ‘तस्य पूरणे डट्’ (५।२।४८ पा०) इति डट् ) परिवत्सरः संवत्सरः प्रवर्त्तते इति शेषः, तस्याः सीतायाः इत्यूह्यं, नामापि प्रनष्टमिव विलुप्तमिव, एतावता कालेन न केवलं सा मृता, अपि तु सुदीर्घकालात्ययवशादधुना तस्याः नामापि केनचिन्नोच्चार्यते इत्यर्थः, च अथच रामो न जीवति इति न, अपि तु जीवत्येव ; रामरूपेण पाषाणमयोऽहमद्यापि वर्त्तमानोऽस्मि, अतः प्रियतमाविरहेऽपि यन्मम जीवनधारणं तद्धि परा काष्ठा धैर्य्यस्येति भावः। ( इह ‘प्रनष्टमिव नामापि’ इत्यत्र सुदीर्घकालात्ययात् नामानि प्रनष्तत्वसम्भावनादुत्प्रेक्षानामालङ्कारः )। पथ्यावक्त्रं वृत्तम्॥३३॥
सीता।मोहिदह्मि अज्जउत्तस्स एदेहं बअणोहिं। (न)
तमसा।एवं वत्से (प)-
नैताः प्रियतमा वाचः स्नेहार्द्राः शोकदारुणाः।
एतस्ता मधुनो धाराः श्च्योतन्ति सविषास्त्वयि॥३४॥
मोहितास्मि आर्यपुत्रस्य एतैर्वचनैः।
(न) आर्य्यपुत्रस्य-स्वामिनः रामचन्द्रस्य। एतैः,-पूर्वोक्तरूपैः मयि प्रगाढप्रेमव्यञ्जकैरित्यर्थः। मोहिता-मोहं प्रापिता, निरतिशयानन्दविह्वलेत्यर्थः। मां निष्करुणं परित्यजतोऽपि सम्प्रति मदर्थमेवं विलपतः आर्य्यपुत्रस्य प्रणयातिरेकसूचकवचनश्रवणेन आनन्दविह्वलापि अस्य वियोगदुःखदर्शनेन मूर्च्छया समाविष्तास्मीति भावः। ( ‘मोहिताऽस्मि एतैः आर्य्यपुत्रवचनैः’ इति पाठेऽपि तुल्य एवार्थः )।
(प) एवम्-इत्थं, त्वया यदुच्यते तत् तथैवेत्यर्थः।
पत्युः प्रणयातिरेकसूचकवचनेष्वपि दुःसहवियोगकातरतादर्शनेन प्रियसखीं प्रायेण मूर्च्छितामालोक्य तमसा समवेदनाप्रदर्शनपुरःसरं तद्वचनमेव समर्थयमानाऽऽह, नेति।-स्वेहेन प्रणयेन आर्द्राः शीतलाः अनुरागबहुला इत्यर्थः, तथा शोकेन दुःसहवियोगदुःखेन हेतुना दारुणाः निष्ठुराः एताः रामेण इतःपूर्व्वमुच्चारिताः वाचः वचनानि न प्रियतमाः न एकान्ततः अभीष्टाः, भवन्तीति शेषः ; निरतिशयप्रेमाभिव्यञ्जकतया प्रिया अपि दुःसहवियोगदुखरूक्षतया न एकान्ततः प्रियत्वमावहन्तीति भावः ; यतः ताः पुर्व्वकथिताः एताः वाचः मधुनः क्षौद्रस्य सविषाः गरलसम्पृक्ताः धाराः प्रपाताः त्वयि श्च्योतन्ति क्षरन्ति। यद्वा-प्रियतमाः स्नेहार्द्राः शोकदारुणाः एताः वाचो न, अपि तु ताः एताः सविषाः मधुनो धाराः त्वयि श्च्योतन्ति स्रवन्तीत्यर्थः। सुधासमाकारा मकरन्दधारा यथा सरसास्वादमधुरतया परमपरितोषकारिण्यपि दारुणगरलसम्पृक्ता चेत्, अपहरति चेतनामास्वादकस्य, तथेयं गभीरानुरागप्रकटनमधुरा स्वामिनो वचनधारा प्रगाढशोकक्षीभव्यञ्जकतया नैकान्ततः प्रीणाति ते चतः इति भावः। ( अत्र एकस्मिन् एव रामवचसि स्नेहार्द्रत्वशोकदारुणत्वरूपविरुद्धधर्म्मद्वयसम्बन्धकथनात् विरोधाभासो नामालङ्कारः ; तथा सीतायां सविषमधुधाराक्षरणस्य असम्भवत्तया मधुधाराभिः रामवचनानाम् उपमानोपमेयभावबोधनात् असम्भवद्वस्तुसम्बन्धरूपा निदर्शना, तथा चानयोरङ्गाङ्गिभावेन सङ्करः। यद्वा कल्पे तु-उपमेयरूपाः प्रकृताः वाचः प्रतिषिध्य उपमानरूपाणां सविषमधुधाराणां सत्यतया स्थापनात् ‘नेदं नभोमण्दलमम्बुराशिः’ इति दर्पणकृदुदाहरणवदत्रापि अपह्नुतिरलङ्कारः )। अनुष्टुप् वृत्तम्॥३४॥
रामः।अयि वासन्ति मया खलु (फ)-
यथा तिरश्चीनमलातशल्यं प्रत्युप्तमन्तः सविषश्च दंशः।
तथैव तीव्रो हृदि शोकशङ्कु-र्मर्माणि कृन्तन्नपि किं न सोढः ?॥३५॥
(फ) रामः ‘अतिक्रान्ते धैर्य्यमवलम्ब्यताम्’ इति वासन्त्या अनुयोगं ‘देव्या शून्यस्य’ इत्यादिना धैर्य्यपराकाष्ठाप्रदर्शनपुरंसरं निरस्यापि पुनरपि विशेषतः स्वस्य धीरत्वं प्रमापयितुमाह, अयीति।-मया-रामेण, ‘किं न सोढः’ इति श्लोकांशेनान्वयः। खल्विति वाक्यभूषायाम्।
कीदृशं तद्धैर्य्यम् ? इत्याह, यथेति।-अन्तः हृदये प्रत्युप्तं विद्धं ( प्रतिपूर्वात् वपतेर्निष्ठाप्रत्ययस्य रूपम्) तिरश्चीनं तिर्य्यग्भावापन्नं, तिर्य्यग्भावेण विद्धस्य सहसा निःसारयितुमशक्यत्वात् निरतिशययातनाप्रदमिति भावः ; ( तिरोऽञ्चति इति विग्रहे तिरस् शब्दपूर्वादञ्चतेः क्विन् इति तिर्य्यच् ‘तिरसस्तिर्य्यलोपे’ (६।३।९४ पा०) इत्यनेन तिरसः ‘तिरि’ आदेशः, ततश्च तिर्य्यगेव इति स्वार्थे ‘विभाषाञ्चेरदिक् स्त्रियाम्’ (५।४।८ पा) इति खप्रत्ययः ) अलातशल्यं यथा ज्वलदङ्गारमयशङ्कुरिव ( ‘अङ्गारोऽलातमुल्मुकम् ‘इत्यमरः ) च एवं सविषो विषात्मको दंशः दन्तप्रवेशः यथा, तथैव तद्वदेव तीव्रस्तीक्ष्णः नितरां दुःसह इत्यर्थः, हृदि अन्तःकरणे निहितः इति शेषः , शोकशङ्कुः शोककीलः शाणितलौहकीलवदतिभीषणः प्रियावियोगशोकः इत्यर्थः ( ‘वा पुंसि शल्यं शङ्कुर्ना’ इत्यमरः ) मर्माणि जीवनस्थानानि कृन्तन् छिन्दन्नपि किं न सोढः ? न व्यसह्यत किम् ? अपि तु सोढः एव, मयेति शेषः। ( सहतेः कर्म्मणि निष्ठाप्रत्ययः, पक्षे सहितः इति ) तत् किमपरं करिष्यामि धैर्य्यावलम्बने तद्वदेवेति भावः। ( अत्र प्रथमार्द्धे शोकरूपोपमेयस्य अलातशल्यदंशरूपानेकोपमानदर्शनात् मालोपमाऽलङ्कारः ; तथा ‘शोकशङ्कुः’ इत्यत्र कृन्तमरूपसाधकसमभिव्याहारवशात् उपमाया बाधेन केवलं निरङ्गरूपकञ्चेत्यनयोरङ्गाङ्गिभावेन सङ्करः )। इन्द्रवज्रोपेन्द्रवज्रयोः सङ्कररूपा उपजातिः वृत्तम्। सा हि उपजातिप्रस्तारस्य चतुर्दशविधस्य ‘हंसी’ नामा षष्ठः प्रस्तरः॥३५॥
सीता।एबं ह्मि मन्दभाइणी पुणो बि आआसआरिणी अज्जुउत्तस्म। (ब)
रामः।एवमतिनिष्कम्पस्तम्भितान्तःकरणस्यापि मे संस्तुतबहुतरप्रियदर्शनादुद्दामोऽयमावेगः।(भ) तथाहि; –
(ब) मन्दभागिनी-निरतिशयभाग्यहीना, अहमिति शेषः। पुनरपि-भूयोऽपि, पूर्वमकदा दशाननकृतहरणव्यापारेण तथा आयासकारणत्वात् पुनःप्रदम्। एवम्-इत्थम्, अतिदारुणारूपेण इत्यर्थः। आयासकारिणी-दुःखहेतुभूता ; हतभागिन्या ममैव विरहशोकेनायमेवं क्लेशमनुभवतीति अहमेवास्य क्लेशस्य निदानमिति मां धिगिति भावः।
(भ) ननु यद्येवम् अरुन्तुदमपि शोकशङ्कुं विषह्य त्वया धीरतायाः पराकाष्ठा दर्शिता, तदा सम्प्रति कथमेवं त्वं शोकविह्वलः नितान्तमधीर इव विलपसीत्याक्षेपमाशङ्क्य सीतापतिराह, एवमिति।- एवम्-उक्तप्रकारेण। अतिनिष्कम्पेत्यादि।-अतिनिष्कम्पम् अतिनिश्चलं यथा तथा स्तम्भितं स्थिरीकृतम् अन्तःकरणं येन तस्य तथोक्तस्य यत्नेन धैर्य्यमालम्ब्य स्थितस्येत्यर्थः। मे-मम। अयं-सम्प्रत्यनुभूयमानः। आवेगः,-प्रियतमावियोगसम्भूतः शोकप्रवाहः। संस्तुतेत्यादि-संस्तुतानां पूर्वपरिचितानां ( ‘संस्तवः स्यात् परिचयः’ इत्यमरः ) बहुतराणां प्रियाणां जनानां पादपपर्वतकुरङ्गविहङ्गमादिवस्तूनाञ्च दर्शनात्। उद्दामः,-अतिभूमिं गतः। परिचितवस्तुदर्शनात् तु सहसोद्भूतोऽयं वेगः कष्टेनापि न निवर्त्तनीय इति भावः।
लोलोल्लोलक्षुभितकरुणोज्जृम्भस्तम्भनार्थं
यो यो यत्नः कथमपि मयाऽऽधीयते तं तमन्तः।
एवमस्मि मन्दभागिनी पुनरप्यायासकारिणी आर्यपुत्रस्य।
भित्वा भित्वा प्रसरतिबलात् कोऽपि चेतोविकार-
स्तोयस्येवाप्रतिहतरयः सैकतं सेतुमोघः॥३६॥
सम्प्रति शोकावेगस्य उद्दामत्वमेव दर्शयति, लोलेति।-लोलादपि चञ्चलादपि उल्लोलम् अतिचञ्चलमिति यावत्, तद् यथा तथा क्षुभितस्य उद्देलस्य वेगभुयस्त्वेन क्षोभमापन्नस्येत्यर्थः, करुणस्य प्रियजनवियोगप्रभवस्य शोकस्य ( करणस्येति पाठे-करणस्य इन्द्रियस्य ) अदुज्जृम्भणम् उद्रेकः, अतिवृद्धिरिति यावत्, तस्य स्तम्भनार्थं प्रतिरोधार्थम् ; यद्वा-लोलाः चञ्चलाः ये उल्लोलाः महीम्मयः तद्वत् क्षुभितः आलोडितः ( ‘उपमानानि सामान्यवचनैः’ (२।१।५५ पा०) इति समासः ) यः करुणः शोकस्थायिभावो रसः तस्य तत् उज्जृम्भणम् अतिवृद्धिः तस्य स्तम्भनार्थं प्रतिरोधार्थमित्यर्थः, ( ‘-अथोर्म्मिषु। महत्सूल्लोलकल्लोलौ ‘इत्यमरः )। मया यो यो यत्नः याद्रुशो यादृशः प्रयासः इत्यर्थः, कथमपि कृच्छ्रेण आधीयते आश्रीयते क्रियते इत्यर्थः, कोऽपि अननुभूतपूर्वः अनिर्वचनीय इति यावत्, चेतीविकारः चित्तवैक्लव्यं तोयस्य जलस्य अप्रतिहतरयः अनिरुद्धवेगः ओघः प्रवाहः, राशिरित्यर्थः, सैकतं सिकतामयं, बालुकानिर्म्मितमिति यावत्, ( सिकताभिर्निर्म्मितमिति सैकतम् ‘सिकताशर्कराभ्याञ्च’ (५।२।१०४ पा०) इति सिकताशब्दात् अण्, तथा ‘आपः सुमनसो वर्षाः अप्सरःसिकताः समाः। एताः स्त्रियां बहुत्वे स्युरेकत्वेऽपि क्विचिन्मताः॥ ‘इति सिकताशब्दस्य बहुवचनान्तता ) सेतुम् आलिमिव ( ‘सेतुरालौ स्त्रियां पुमान्’ इत्यमरः ) तं तं पूर्वोक्तं यत्नमिति शेषः, भित्वा भित्वा पुनः पुनः भङ्त्वा, मोघीकृत्येत्यर्थः, ( ‘यो यः, तं तं, भित्त्वा’ इत्येतेषु स्थलेषु ‘नित्यवीप्सयोः’ (८।१।४ पा०) इति यथासम्भवं नित्यवीप्सार्थयोर्द्विर्वचनम् ) बलात् प्रसह्य वेगेनेत्यर्थः, ( बलादित्यत्र ‘ल्यब्लोपे कर्म्मण्यधिकरणे च’ (वा०) इति पञ्चमी, ‘विभषा गुणेऽस्त्रियाम्’ (२।३।२५ पा०) इति वा पञ्चमी ) अन्तः मनसि प्रसरति प्रसारमापद्यते, प्रविशतीति वा ; यथा अतिप्रयत्नसम्पादितोऽपि भङ्गुरः सिकता सेतुबन्धः उत्तालकल्लोलाप्रतिहतं वेगं निरोद्धुं न कथमप्यर्हति, तथा मया यथाशक्ति समुत्पादितोऽप्युद्यमः दुःसहमिमं प्रियावियोगसम्भूतं शोकावेगम् अपनेतुं नार्हतीति, तत् किमेवं पुनरुपदिश्यते भवत्या ? इति भावः। ( अत्र चतुर्थपादे एकस्मिन्नेव वाक्ये जलप्रवाह-चित्तविकारयोरुपमानोपमेयभावकथनात् उपमा नामालङ्कारः ; सा च इवशब्दोत्थापिततया श्रौती। प्रथमपादे च लोलोल्लोलेत्यादिवर्णनाम् ओजःप्रकाशकतया करुणरसस्य प्रतिकूलत्वात् अत्र प्रतिकूलवर्णत्वदोष इति केचित् )। मन्दाक्रान्ता वृत्तम्॥३६॥
सीता।एदिणा अज्जउत्तस्स दुब्बारदारुणारम्भेण दुक्खसङ्क्खोहेण पफ्फुरिदणिेदुक्खं बिअ आकम्पिदं मे हिअअम्। (म)
एतेन आर्यपुत्रस्य दुर्वारदारुणारम्भेण दुःखसङ्क्षोभेण प्रस्फुरितनिजदुःखमिवाकम्पितं मे हृदयम्।
(म) एतेन-साक्षात्परिदृश्यमानेन। दुर्वारदारुणारम्भेण-दुर्वारः निरोद्धु-

मशक्यः अत एव दारुणः भीषणः आरम्भः प्रक्रमो यस्य तेन तथोक्तेन। आर्य्यपुत्रस्य-स्वामिनो रामस्य। दुःखसङ्क्षोभेण-शोकसंवेगेन। प्रस्फुरितेत्यादि।-प्रस्फुरितम् उद्रिक्तं निजं स्वकीयं दुःखं शोकः यस्मिन् तत् तथोक्तम्। मे हृदयं-मदीयं चेतः। आकम्पितमिव-कम्पाकुलमिवेत्यर्थः। शोककारणस्य वियोगस्य उभयत्रैव समानत्वादिति भावः। ( ‘आकम्पितमिव’ इत्यत्र क्रियोत्प्रेक्षाऽलङ्कारः, सा च इवशब्दोत्थापिततया वाच्या)।
वासन्ती।(स्वगतम्) कष्टमभ्यापन्नो देवः; तदन्यतः क्षिपामि तावत्।(प्रकाशम्) चिरपरिचितानामेतेषां जनस्थानभागानामवलोकनेन आत्मानमानन्दयतु देवः।(य)
रामः।एवमस्तु।(र)
(इति उत्थाय परिक्रामति) (ल)
सीता।सन्दीबणाओ ज्जेब दुक्खस्स पिअसहीबिणोदणोबाआ त्ति मणेदि। (व)
सन्दीपना एव दुःखस्य प्रियसखीविनीदनोपाया इति मन्यते।
(य) कष्टमिति-दुःखसूचकमव्ययम्। अभ्यापन्नः,-अभि अभितः आपन्नः दुःसहशोकावेगेन निरतिशयं विपत्प्राप्तः, निरतिशयशोकाकुलः इत्यर्थः। यद्वा-कष्टं-दुःखम्, अभ्यापन्नः,-प्राप्तः इत्यर्थः। देवः,-रामः। तत्-तस्मात्, एभिः शोकसन्दीपकवाक्यैः एतस्य दुःसहदुःखसम्भावादित्यर्थः। अन्यतः,-अन्यस्मिन् विषये। क्षिपामि-आकर्षामि, अस्य चित्तं विषयान्तरे सञ्चारयामीत्यर्थः। तावदिति-वाक्यालङ्कृतौ। चिरपरिचितानां-पूर्वं प्रियतमया समं बहुकालमवस्थानात् चिराभ्यस्तानाम्। एतेषां-परिदृश्यमानानाम् ( इदानीमिति पाठे- ‘अवलोकनेन’ इति ‘आनन्दयतु’ इत्यनेन वा परेणान्वयः )। जनस्थानभागानाम्-जनस्थानस्य भागः अंशविशेषाः तेषाम्। ( ‘अवलोकनेन’ इत्यस्य कर्म्मणि ‘कर्तृकर्म्मणोः कृति’ (२।३।६५ पा०) इति षष्ठी )। अवलोकनेन-दर्शनेन। आत्मानं -चित्तम्, ( ‘आत्मा पुंसि स्वभावे च प्रयन्तमनसोरपि’ इति मेदिनी )। आनन्दयतु-विनोदयतु।
(र) एवम्-इत्थं, त्वया कथितमेवेत्यर्थः। अस्तु-भवतु, त्वया यदुक्तं तदेव करोमीत्यर्थः।
(ल) परिक्रामति-परितः पादसञ्चारेण भ्रमतीत्यर्थः।
(व) प्रियसखी-प्रियसहचरी वासन्ती। दुःखस्य-विरहक्लेशस्य। सन्दीपनाः एव-पुर्व्वस्मृतिसमुद्बाधकतया उत्तेजका एव, उद्दीपनाहेतवः एवेत्यर्थः। विनोदनोपायाः,-शोकापनोदनसाधनानीत्यर्थः।इति-इत्थम्। मन्येति-निश्चिनोति। पूर्वकथितानां निजवचनानाम् अतिदुःखहेतुतां मन्यमाना वासन्ती आर्य्यपुत्रस्य चित्तमन्यासक्तं विधातुकामा रामं यत् जनस्थानभागानवलोकयितुम् उपदिदेश, तन्न युक्तं, तेषामप्यधिकतया पूर्ववृत्तस्मारकत्वेन दुःखहेतुत्वादिति भावः। ( अत्र वोनोदनहेतुत्वेन निर्दिष्टस्य जनस्थानभागदर्शनस्य तत्कार्य्यं प्रति विरुद्धतया विरुद्धकार्य्यकारननिर्देशाद्विषमालङ्कारः )।
वासन्ती।देव देव –
अस्मिन्नेव लतागृहे त्वमभवस्तन्मार्गदत्तेक्षणः
सा हंसैः कृतकौतुका चिरमभूद्गोदावरीरोधसि।
आयान्त्या परिदुर्मनायितमिव त्वां वीक्ष्य बद्धस्तया
कातर्यादरविन्दकुद्मलनिभो मुग्धः प्रणामाञ्जलिः॥३७॥
स्ववचसा पूर्वस्मृतिमुद्बोधात् रममतिक्लिष्टमालोक्य वासन्ती तम् अन्यासक्तमनसं विधाय विनोदयितुकामा आह, अस्मिन्निति।-अस्मिन्नेव पुरोवर्त्तिन् इत्यर्थः, लतागृहे निकुञ्जे त्वं तस्याः सीतायाः मार्गे प्रत्यागमनवर्त्मनि दत्ते ईक्षणे येन सन्तथोक्तः, प्रभवः आसीःगोदावरीं गतायाः सीतायाः प्रत्यागमनविलम्बनात् तदागमनपथे सतृणादृष्टिक्षेपं प्रतीक्षमाणः आसिरित्यर्थः, सा सीता गोदावर्य्याः रोधसि तिरे ( रुणद्धि जलमिति रोधः, इति रुधेरसुन्प्रत्ययः ) ( ‘कूलं रोधश्च तीरञ्च प्रतीरञ्च तटं त्रिषु’ इत्यमरः ) ( ‘गोदावरीसैकते’ इति पाठेऽपि तुल्यः एवार्थः ) चिरं बहुक्षणं हंशैः कृतमहितं कौतुकं दर्शनाभिलाषः यस्याः सा तथोक्ता ( ‘कौतूहलं कौतुकञ्च कुतुकञ्च कुतूहलम्’ इत्यमरः ) अभूत् बभूव। आयान्त्या गोदावरीतटात् प्रतिनिवर्त्तमानयेत्यर्थः, ( आयाति या सा आयान्ती तया, आङ्पूर्वात् याधातोः शतृप्रत्ययः, ततश्च स्त्रियां ङीषि कृते ‘आच्छीनद्योर्नुम्’ (७।१।८० पा०) इति पाक्षिकः नुम्प्रत्ययः, पक्षे आयात्या ) तया सीतया त्वां भवन्तं परिदुर्मनायितमिव कालविलम्बान्नितरामुत्कण्ठितहृदयमिव ( परि परितः दुर् दुःस्थं मनो यस्य स परिदुर्मनाः, अपरिदुर्मनाः परिदुर्म्मनाभूतः इत्यर्थे परिदुर्म्मनःशब्दात् ‘भृशादिभ्योभुव्यच्वोर्लोपश्च हलः ‘(३।१।१२ पा०) इति क्यचि सलोपे च कृते ‘अकृत्सार्वधातुकयोर्द्दीर्घः’ (७।४।२५ पा०) इति दीर्घे ततश्च क्तप्रत्यये कृते पदमेतत् निष्पन्नम् ) विक्ष्य दृष्ट्वा कातर्य्यात् त्वत्कोपसम्भावनाजनितव्याकुलतया त्रासात् ( ईषत् तरति या सा कातरा ‘ईषदर्थे’ (६।३।१०५ पा०) इति कोः कादेशः, ततश्च कातराया भावः इत्यर्थे ‘गुणवचनब्राह्मणादिभ्यः कर्मणि च’ (५।१।१२४ पा०) इति ष्यञ्प्रत्ययः ) अरविन्दकुद्मलनिभः कलकोरकसदृशः ( अरविन्दस्य कुद्मलेन सदृशः इति अस्वपदविग्रहनित्यसमासे अरविन्दकुद्मलनिभः इति पदं सिद्धम्, ‘स्युरुत्तरपदे त्वमी। निभसङ्काशनीकाशप्रतीकाशोपमादयः’ इत्यमरोक्तेः। ‘कुद्मलो मुकुले पुंसि न द्वयोर्नरकान्तरे’ इति मेदिनी) मुग्धः मनोहरः प्रणामस्य अञ्जलिः त्वां प्रसादयितुं युक्तपाणिरित्यर्थः, ( अत्र-प्रणामाय अञ्जलिरित्यर्थे प्रणामस्य अञ्जलिरिति अश्वघासादिवत् तादर्थ्ये षष्ठीसमासः ) बद्धः रचितः आसीदिति शीषः। ( अत्र ‘अरविन्दकुद्मलनिभः’ इत्यंशे कमलकोरकेण अञ्जलेः सादृश्यकथनादुपमा नामालङ्कारः ; सा च तुल्यार्थकनिभशब्न्दोत्थापिततया अर्थी,- ‘आर्थी तुल्यसमानाद्यास्तुल्यार्थो यत्र वा वति ‘इति दर्पणोक्तेः ; तथा ‘पर्दुर्मनायितमिव’ इत्यत्र उत्प्रेक्षा चेत्यनयोः परस्परनिरपेक्षतया संसृष्टिः )। शार्दूलविक्रीडतं वृत्तम्॥३७॥
सीता।दारुणासि सहि बासन्दि दारुणासि; जा एदेहिं हिअअमम्मगूढसल्लघट्टणेहिं पुणो पुणो मं मन्दभाइणीं अज्जउत्तं अ सन्दाबेसि। (श)
दारुणासि सखि वासन्ति दारुणासि; या एतैर्हृदयमर्मगूढशल्यघट्टनैः पुनः पुनर्मां मन्दभागिनीमार्यपुत्रञ्च सन्तापयसि।
(श) दारुणा असि-अतिनिष्करुणा भवसि, त्वमिति शेषः। अत्र ‘दारुणाऽसि दारुणाऽसि’ इति खेदे द्विरुक्तिः। या-त्वमित्यर्थः। एतैः,-श्रुतपूर्वैर्त्यर्थः। हृदयमर्म्मेत्यादि।-हृदयस्य अन्तःकरणस्य मर्म्मणी प्राणस्थने गूढस्य प्रच्छन्नरूपेण अवस्थितस्य शल्यस्य वियोगदुःखरूपस्य शङ्कोः घट्टनैः इतस्ततः सञ्चालनैरुत्यर्थः। मन्दभागिनीं-हतभाग्याम्। आर्य्यपुत्रञ्च-स्वामिनं रामञ्चेत्यर्थः। सन्तापयसि-पीडयसि। यथाऽतिपेलवे हृन्मर्मणि निहितमपि शल्यं कथमपि सह्यते, पुनस्तदेव चेत् कुतश्चिदाघातात् सहसा सञ्चालितं स्यात्, तदा चिरावस्थानेन कथञ्चिन्निगृहीतमपि सुतरामसहनीयं भवेत्, तथा अतिदुःसहोऽपि शोकावेगः दीर्घकालातिरेकात् कथमप्यन्तर्निगृहीतोऽपि त्वदीयवचोभिरिदानीं नवीकृत इव युगपदावयोः मर्म्म पीडयतीति भावः।
रामः।चण्डि जानकि इतस्ततो दृश्यसे इव न चानुकम्पसे।(ष)-
हा हा देवि स्फुटति हृदयं स्रंसते देहबन्धः
शून्यं मन्ये जगदविरतज्वालमन्तर्ज्वलामि।
सीदन्नन्धे तमसि विधुरो मज्जतीवान्तरात्मा
विष्वङ्मोहः स्थगयति कथं मन्दभाग्यः करोमि॥३८॥
(इति मूर्च्छति)
(ष) चण्डि -अतिकोपने ; एवं सकरुण विलपन्तमपि मां यत्नो नानुकम्पसे, तन्मये निष्कारणनिर्वासनेनैव अतिकुपिता त्वं मयि एवमाचरसीति चण्डीत्यामन्त्रणम्। इतस्ततः,-अभितः, चतुर्दिक्षु इत्यर्थः। दृश्यसे इव-मया साक्षात् क्रियसे इव, (भागीरथीवरमाहात्म्यात् साक्षात् सीतामवलोकयितुमशक्नुवन्नपि सततसीताऽनुध्यानपरतया ‘त्रिभूवनमपि तन्मयं विरहे’ इति सर्वमेव सितामयमवलोकयन् उद्भ्रन्तिचित्तो जानकीनाथः इत्थमुक्तवानिति बोध्यम् )। च-किन्तु, ( ‘चान्वाचये समाहारेऽप्यन्योन्यार्थे समुच्चये। पक्षान्तरे तथा पादपूरणेऽप्यवधारणे॥ ‘इति मेदिनी )। नानुकम्पसे-साक्षादुपस्थिता सती सादरसम्भाषणादिना न दयसे, ममेति शेषः।
दुःसहशोकसंविग्नमानसतया अत्यन्तमन्तर्ज्वलतः स्वस्यानुकम्पनीयत्वमेव दर्शयन्नाह, हा हेति।-हा इति शोकसूचकमव्ययम्, ( ‘हा विषादशुगर्त्तिषु’ इत्यमरः। अत्र खेदातिशय्ये द्विर्भावः )। देवि सीते हृदयम् उरःस्थलमित्यर्थः, स्फुटति विदीर्य्यति, देहबन्धः शरीरबन्धनं, कायाऽवयवसन्धिरित्यर्थः, स्रंसते शिथिलीभवति, ( अत्र ‘ध्वंसते’ इति पाठे-विशीर्णीभवतीत्यर्थः। ) जगत् विश्वं शून्यम् असत्कल्पमित्यर्थः, मन्ये जानामि, अविरता अविश्रान्ता ज्वाला शोकाग्निशिखा यस्मिन् तद् यथा तथा, अन्तः अन्तःकरणे ( अन्तरित्यवच्छेदे सप्तमी ) ज्वलामि दग्धोऽस्मि, विधुरः प्रबलप्रियावियोगदुःखेन कातरः अन्तरात्मा जीवः सीदन् नियतक्लेशपरम्परासहनेन अत्यन्तम् अवसन्नः सन् अन्धे अन्धङ्करणे, प्रगाढे इति यावत्, ( अन्धयति लोकान् यत् तत् अन्धं तस्मिन् अन्धे इति अन्धिधातोः ‘नन्दिग्रहिपचादिभ्यो ल्युण्न्यचः’ (३।१।१३४ पा०) इति पचादित्वादच् ) तमसि अन्धकारे मज्जतीव निलीयते इव, तथा मोहः अचैतन्यं, विचित्ततेति यावत्, (मोहलक्षणं यथा दर्पणे- ‘मोहो विचित्तता भीति-दुःखवेगानुचिन्तनैः। मूर्च्छनाऽज्ञानपतनभ्रमणाऽदर्शनादिकृत्॥
इति ) विष्वक् समन्तात्, सर्वविषयानित्यर्थः, स्थगयति मोहाच्छादनात् न किमपि मे ज्ञानविषयो भवतीत्यर्थः। एवं सति मन्दभाग्यः दुर्भाग्यः अहमिति शेषः, कथं किं करोमि अनुतिष्ठामि ? कमुपायमाश्रयामीत्यर्थः, अस्य प्रतिविधानार्थमिति शेषः। दुःसहवियोगवह्निना विहिरन्तश्चैवं दह्यमानः नियतक्लेशपरम्पराऽनुभवेन मुहुर्मुह्यमानः नियतमन्धतमसावृतः दुःसहमिदं दुःखं प्रतिविधातुं न कमप्युपायं पश्यामीति भावः। ( अत्र अन्धङ्करणे तमसि अन्तरात्मनः मज्जनसम्भावनादुत्प्रेक्षा नामालङ्कारः )। मन्दाक्रान्ता वृत्तम्॥३८॥
‘सीता।हद्दी हद्दी पुणो बि प्पमूढो अज्जउत्तो (स)
वासन्ती देव समाश्वसिहि समाश्वसिहि।
सीता।हा अज्जउत्त मं मन्दभाइणीं उद्दिसिअ सअलजीअलोअमङ्गलाधोस्स दे बारं बारं संसइदजीबिददारुणो दसापरिणामो त्ति हा हसह्मि।’ (ह)
(इति मूर्च्छति)
हा धिक् हा धिक् पुनरपि प्रमूढः आर्यपुत्रः ’
हा आर्यपुत्र मां मन्दभागिनीमुद्दिश्य सकलजीवलोकमङ्गलाधारस्य ते वारं वारं संशयितजीवितदारुणो दशापरिणामइति हा हतास्मि।
(स) पुनरपि-भूयोऽपि। प्रमूढः-अत्यर्थं मूर्च्छितः।
(ह) मन्दभागिनीं-अतिदुर्भाग्याम्। उद्दिश्य-लक्ष्यीकृत्य, मदर्थमेवेत्यर्थः। सकलेत्यादि।-सकलः समग्रः जीवलोकः जगत् तस्य मङ्गलाधारः कल्याणनिलयः तस्य, जीवितो यः सततं सकललोककल्याणं साधयति तस्येत्यर्थः। वारं वारं-पुनः पुनः , न तु कदाचिदित्यर्थः। संशयितेति।-संशयितं स्थास्यति न स्थास्यति वेति सन्देहमापन्नं जीवितं जीवनं यस्मिन् स तथोक्ताश्चासौ, अत एव दारुणः भीषणश्चेति संशयितजीवितदारुणः प्राणानामस्तित्वसन्देहवशादतिभयावहः इत्यर्थः। (तयोर्विशेषणयोरेकं विशेष्यं कल्पयित्वा नीललोहितादिवत् कर्म्मधारयसमासः कर्त्तव्यः ) दशापरिणामः-अवस्थाविपर्य्यासः, मूर्च्छारुपप्रकृतावस्थापरिवर्त्तनमित्यर्थः। इति-अस्मात् हेतोः। हताऽस्मि-आर्य्यपुत्रस्य ईदृशपरिणामदर्शनेन प्रायेण मृताऽस्मीत्यर्थः। कायाऽसत्त्वे छायासत्त्ववत् आर्य्यपुत्रस्य अकुशले मम कुशलं कथमपि न सम्भाव्यमिति भावः।
तमसा।वत्से समाश्वसिहि समाश्वसिहि ; पुनस्त्वत्पाणिस्पर्श एव सञ्जीवनोपायो रामभद्रस्य।(क)
वासन्ती।कथमद्यापि नोच्छसिति हा प्रियसखि सीते क्वासि? सम्भावयात्मनो जीवितेश्वरम्।(ख)
सीता।(ससम्भ्रममुपसृत्य हृदि ललाटे च स्पृशति)।(ग)
वासन्ती।दिष्ट्या प्रत्यापन्नचेतनो रामभद्रः।(घ)
(क) मुहुरेवं विलापिनं स्वस्वामिनं सहसा मूर्च्छितमालोक्य प्राणापायशङ्काऽऽतङ्कितां प्रियसखीं जानकीमपि मूर्च्छितामवेक्ष्य तमसा तां समाश्वासन्ती आह, वत्से इति।-समाश्वसिहि-आश्वस्ता भव (सम्भ्रमे द्विरुक्तिः)। आश्वासे हेतुमाह, पुनरिति।-पुनः,-भूयः इत्यर्थः, ( ‘प्रियस्पर्शो हि पाणिस्ते’ ‘स्पर्शः पुरा परिचितः’ इत्यादिना पुर्वमप्येकदा सीतापाणिस्पर्शतः राघवस्य सञ्जीवनात् अत्र ‘पुनः’ इत्युक्तम् )। त्वत्पाणिस्पर्शः,-तव करस्पर्शः , ( पाणिना स्पर्शः इति पाणिस्पर्शः, तव पाणिस्पर्शः त्वत्पाणिस्पर्श इति विग्रहः ) अत्र एवकारोऽन्ययोगव्यवच्छेदार्थकः, तेन-तव करस्पर्शं विना जगति नान्यत् किमपि अस्य सञ्चीवनसाधनं वर्त्तते इत्यर्थो लभ्यते। सञ्जीवनोपायः ,-पुनर्ज्जीवनसाधनम्। ननु सहचरि स्वामिनि मूर्च्छितेऽपि मैवं भैषीः, तन्मूर्च्छाऽपगमैकसाधनस्य कार्य्यतः परीक्षितपूर्वस्य त्वत्करावमर्शस्य त्वदायत्तत्वादिति भावः।
(ख) कथं-किम्। अद्यापि-इदानीमपि, एतावता कालेनापीत्यर्थः। न उच्छ्वसिति- न चेतनां लभते, रामभद्र इति शेषः। क्वाऽसि-कुत्र वर्त्तसे ? स्वामिनः एवं दुर्द्दशायां तव अन्यत्रावस्थानं न युक्तमिति भावः। आत्मनः,-स्वस्याः। जीवितेश्वर-प्राणनाथं, स्वजीवितस्य ईश्वरे अकल्याणभाजि, स्वजीवितस्यापि नितराम् अशरणतया सुतरोमेव अकल्याणमिति भावः। सम्भावय-स्वोपस्थित्या सम्भावितं कुरु इत्यर्थः।
(ग) ससम्भ्रमं-त्वरान्वितं यथा स्यात् तथा। उपसृत्य-समीपमेत्य। हृदि-वक्षसि। ललाटे-भाले च ; ( उभयत्र औपश्लेषिकाधिकरणे सप्तमी ) रामस्येति शेषः, स्पृशति स्पर्सं नाटयति।
(घ) भागीरथीवरप्रभावात् सीताया अदृश्यमानतया तत्पाणिस्पर्शेनैव प्राप्तचेतने रामभद्रे भाग्यलब्धचैतन्यं मन्यमाना वासन्ती आह, दिष्ट्येति।-दिष्ट्या-भागेनेत्यर्थः। प्रत्यापन्नचेतनः,-प्रत्यापन्ना पुनरागता चेतना सञ्ज्ञा यस्य स तथोक्तः, भवतीति शेषः।
रामः।आलिम्पन्नमृतमयैरिव प्रलेपै-
रन्तर्वा वहिरपि वा शरीरधातून्।
संस्पर्शः पुनरपि जीवयन्नकस्मा-
दानन्दादपरविधं तनोति मोहम्॥३९॥
दुःसहदुःखावेगेनातितरां मुह्यन्नपि जानकीजीवनः सहसा बहुशः परिचितपूर्वम् अदृष्टहेतुकममृतमधुरं करस्पर्शमुपेतः अत्यानन्दितः विस्मित इवाह, आलिम्पन्निति।-संस्पर्शः अनुभूयमानो जानकीकरस्पर्शः, अमृतमयैः सधात्मकैः ( अमृतस्य स्वरूपा इति अमृतमयाः ‘तत्प्रकृतवचने मयट्’ (५।४।२१ पा०) इति अमृतशब्दात् मयट् ) प्रलेपैः लेपैः अन्तर्वा अभ्यन्तरस्थितान् वहिरपि वा वहिःस्थितांश्च, शरीरधातून् देहोपादानभूतरसादीन् ( दधति शरीरं पुष्णन्ति इति धातवः दधातेरौणादिकः तुन्। ‘रसासृङ्मांसमेदोऽस्थि-मज्जशुक्राणि धातवः’ इति सुश्रुतसंहिता ) आलिम्पन्निव लिप्तान् कुर्वन्निव सदयं समन्तात् व्याप्नुवन् सन्निवेत्यर्थः, जीवयन् चेतयन् मोहादस्तचेतने मयि पुनः प्राणसञ्चारं कुर्वन्नित्यर्थः, मामिति शेषः, पुनरपि भूयोऽपि, (पूर्वमप्येकदा एवमेवैतत्पाणिस्पर्शेन चेतनाप्राप्तेरत्र पुनःपदम् )। अकस्मात् सहसा, अतर्कितरूपेणेत्यर्थः, आनन्दात् निरतिशयाह्लादवशात्, यद्वा-आनन्दं प्राप्य, ( अत्र ( ‘विभाष् गुणेऽस्त्रियाम्’ (२।३।२५ पा०) इति हेतौ पञ्चमी, ‘ल्यब्लोपे कर्म्मण्यधिकरणे च’ (वा०) इति ल्यब्लोपे वा पञ्चमी ) अपरविधं दुःखानुपादानकतयाऽत्यन्तविलक्षणं सुखजन्यमित्यर्थः, मोहं विषयान्तराग्रहणरूपं जाड्यं, तनोति विस्तारयति, प्रवर्त्तयतीत्यर्थः। ( अत्र प्रथमपादे प्रकृते संस्पर्शे पीयूषप्रलेपविलेपनकर्त्तृत्वसम्भावन्दुत्प्रेक्षा नामालङ्करः ; तथा परार्द्धे ‘जीवयन् मोहं तनोति’ इत्यत्र जीवयतो मोहविस्तारकर्त्तृत्वस्य आपातता विरुद्धतया विरोधाभासश्चेत्यनयोरङ्गाङ्गिभावेन सङ्करः )। प्रहर्षिणी वृत्तम्। तल्लक्षणं यथा,- ‘त्र्याशाभिर्मनजरगाः प्रहर्षिणीयम्’ इति। एतत्प्रस्तारस्तु १४०१ सङ्ख्याकः॥३९॥
(आनन्दनिमीलिताक्ष एव) सखि वासन्ति दिष्ट्या वर्धसे।(ङ)
(ङ) आनन्देति।-आनन्देन सुधामधुरस्पर्शसुखेन निमीलिते मुद्रिते अक्षिणी नेत्रे यस्य स तथोक्तः, सुखानुभूतौ नेत्रनिमीलनं स्वाभाविकमेव। दिष्ट्या वर्द्धसे-मदीयभाग्योदयेन तवापि भाग्योदयो जात इत्यर्थः।
वासन्ती।देव कथमिव ?
रामः।सखि किमन्यत्; पुनः प्राप्ता जानकी।(च)
वासन्ती।अयि देव क्व सा ?
रामः।(स्पर्शसुखमभिनीय) पश्य ननु इयं पुरत एव।(छ)
वासन्ती।अयि देव किमिति मर्मच्छेददारुणैरेभिः प्रलापैः प्रियसखीदुःखदग्धामपि पुनर्मन्दभागिनीं दहसि माम् ? (ज)
सीता।ओसरिदं इच्छामि ; एसो उण चिरसब्भाबबसोम्मसीअलेण अज्जउत्तप्फंसेण दीहदारुणं बि सिद्दन्तणीसहबिपज्जत्थो बेबिदि अबसो बिअ मअ हत्थो। (झ)
अपसर्तुमिच्छामि ; एष पुनश्चिरसद्भावसौम्यशीतलेनार्यपुत्रस्पर्शेन दीर्घदारुणमपि सन्तापं झटिति हरता वज्रलेपोपनद्ध इव खिद्यन् निःसहविपर्यस्तो वेपतेऽवश इव मे हस्तः।
(च) कुमन्यत्-अपरं किं कथयामीत्यर्थः। पुनः प्राप्ता-पुनरप्यासादिता।
(छ) ननु इति सम्बोधने। इयं-सन्निकृष्टा, मदीयप्रत्यक्षविषयीभूतेत्यर्थः, ( ‘इदमस्तु सन्निकृष्टं समीपतरवर्ति चैतरो रूपम्। अदसस्तु विप्रकृष्टं तदिति परोक्षे विजानीयात्॥ ‘इति नियमात् अत्र प्रत्यक्शविषये इदमः प्रयोगः )। पुरत एव-अग्रत एव, एवकारेण व्यवहितत्वं व्यवच्छिनत्ति।
(ज) किमिति-कथम्। मर्म्मच्छेदेति।-मर्म्मणः जीवनस्थानस्य छेदेन भेदेन दारुणैरतिदुःसहैः, निरतिशयमर्म्मविदाराकैरित्यर्थः। प्रलापैः,- ‘इयं पुरतः एव’ इति उन्मत्तवाक्यैः ; सीतायाः मरणनिश्चयेन कथमपि तस्या अत्र उपस्थित्यसम्भवादिति भावः। प्रियसखीति।-प्रियसख्याः प्रियसहचर्य्याः सीतायाः देःखेन वियोगक्लेशेन ज्वलदनलनिभेनेति यावत्, दग्धं सन्तप्तामपि। दहसि-सन्तापयसि, पीडयसीत्यर्थः ; दुःसहप्रियसहचरीव्रहकातरायां मयि क्षते क्षारमिव तवैतद् व्यर्थवचनमतिदुःसहं जातमिति भावः।
(झ) सहसा प्रियतमाऽङ्गसंस्पर्शेन सञ्जातकम्पात्मकसात्त्विकभावा स्वामिसन्दर्शनभयविह्वला वैदेही तस्मात् स्थानादपरर्त्तुकामा आह, अपसर्त्तुमिति।-अपसर्त्तुम्-अन्यत्र यातुमित्यर्थः। इच्छामि-अभिलषामि, अन्यथा महाननर्थः सम्भविष्यति इति भावः। चिरसद्भावेति।-चिरसद्भावेन चिरप्रणयेन अविचलितप्रेमणा इत्यर्थः, सौम्यो मनोहरः शीतलः स्निग्धस्तेन। वज्रन्तेपोपनद्धः,-वज्रेण यो लेपो लेपनम्, आमतिन्दुफलादिमिश्रणजनितः आधुनिक ‘सिमेष्ट’ आद्यऽपरनामा वराहसंहिताद्युक्तो द्रव्यविशेषो वा वज्रलेपः, तेन उपनद्ध इव दृढनिबद्ध इव कथमपि उत्थापयितुमशक्य इत्यर्थः। वराहसंहितोक्तः वज्रलेपो यथा- ‘आमं तिन्दुकमामं कपित्थकं पुष्पमपि च शाल्मल्याः। बीजानि शल्लकीनां धन्वनवल्को वचा चेति॥ एतैः सलिलद्रोणः क्वाथयितव्योऽष्टभागशेषश्च। अवतार्य्योऽस्य च कल्को द्रव्यैरेतैः समनुयोज्यः॥ श्रीवासकरसगुग्गुलुभल्लातककुन्दुरूकसर्जरसैः। अतसीविल्वैश्च यतः कल्कोऽयं वज्रलेपाख्यः॥ प्रासादहर्म्यबलभीलिङ्गप्रतिमासु कुड्यकूपेषु। सन्तप्तो दातव्यो वर्षसहस्रायुतस्थायी॥ ‘इति। ५७मः अध्यायः। स्विद्यन्-सात्त्विकभावोद्रेकम् धर्माक्तः। निःसहेति।-निःसहं नितरां यथा स्यात् तथा विपर्य्यस्तः विरुद्धभावं गतः,-स्वव्यापाराक्षमः। वेपते-कम्पते, एतेन पञ्चमः सात्त्विकभावः उक्तः। सात्विकभावा यथा दर्पणे- ‘स्तम्भः खेदोऽथ रोमाञ्चः स्वरभङ्गोथ वेपथुः। वैवर्ण्यमश्रुप्रलय इत्यष्टौ सात्विका स्मृताः॥ ‘इति।
रामः।सखि कुतः प्रलापः ? (ञ)-

आर्यपुत्र स एव इदानीमसि त्वम् ?
(ञ) रामः ‘किमिति प्रलापैर्मां दहसि’ इत्यादिवासन्तीवचनं प्रत्युत्तरयन्नाह, सखीति।-कुतः,-कस्माद्धेतोः। प्रलापाः,-निरर्थकवचनानि, स्युरिति शेषः। ‘( पुनः प्राप्ता जानकी’ इति मदीयवचनमुन्मत्तवचनर्थकमिति सम्भावयितुं नोचितमिति भावः।
गृहीतो यः पूर्वं परिणयविधौ कङ्कणधर-
श्चिरं स्वेच्छास्पर्शैरमृतशिशिरैर्यः परिवितः।
सीता।अज्जउत्त सोज्जेब दाणिं सि तुमम् ? (ट)
रामः।स एवायं तस्यास्तुहिनकरकौपम्यसुभगो
मया लब्धः पाणिर्ललितलवलीकन्दलनिभः॥४०॥
(ट) ‘गृहीतः’ इत्यादिश्लोकस्य पूर्वार्द्धमाकर्ण्य स्वामिनः स्वस्मिन्ननितरसाधारणमनुरागमनुभूय जनकतनया सविस्मयं वक्ति, आर्य्यपुत्रेति। इदानीम्-इदानीमपीत्यर्थः। स एव-पूर्व्ववत् मदेकान्तानुरागी एव, मां प्रति तादृक्प्रणयवानेवेत्यर्थः, त्वयि न कोऽपि विपर्य्ययो लक्ष्यते मम तु दशाविपर्य्ययः केवलमदृष्टाधीन इति भावः। यद्वा-इदानीं-सम्प्रति, ईदृगनुरागप्रकाशकाले इत्यर्थः। स एव-यः निरपराधाया अपि मम विजनवनविवासनेनातिदारुणः आसीत्, स एवेत्यर्थः। न ह्येतत् कथमपि सम्भवतीत्यर्थः काक्वा व्यज्यते। तदृगतिदारिणे ईदृगलोकसाधारणानुरागः पाषाणे पङ्कजोद्भववदत्यन्तमसम्भवीति भावः।
ननु यदि नैते प्रलापाः, तर्हि निर्जनारण्यनिर्वासितायाः एतावता कालेनावश्यं मृतायाः सीतायाः सम्प्रत्यत्र कथम् उपस्थितिसम्भवः ? इत्याशङ्कामपनेतुमनुभवसाक्षिकं तद्याथार्थ्ये प्रमापयन् सीतापतिराह, गृहीत इति।-पूर्वं शेशवे इत्यर्थः, परिणयविधौ विवाहसंस्कारावसरे कङ्कणं कराभरनविशेषः वैवाहिकमङ्गलसूचविशेषो वा ( ‘कङ्कणं करभूषायां सूत्रमण्डलयोरपि’ इति मेदिनी ) तस्य धरः कङ्कणधरः मङ्गलसूत्रसमलङ्कृतः इत्यर्थः, यः प्रियायाः पाणिः गृहीतः धृतः, मयेति शेषः, तथा यः पाणिः अमृतशिशिरैः सुधावच्छितलैः सुखकरैरित्यर्थः, स्वेच्छास्पर्शेः स्वेच्छया स्वाच्छन्द्येन स्पर्शाः मत्कर्त्तृका इत्यर्थः, तैः अनियतस्पर्शैरिति यावत्, चिरं दीर्घकालं व्याप्य परिचितः परिज्ञातः इति पूर्व्वार्द्धार्थः ; पूर्व्वर्द्धेन स्वप्रतिपाद्यमुपन्यस्य सम्प्रति तदेव वाक्यमुपसंहरति स एवेति।-तस्याः सीतायाः तुहिनैः तुषारैः करकाभिः वर्षोपलैश्च ( ‘अवश्यायस्तु नीहारस्तुषारस्तुहिनं हिमम्’ इति ‘वर्षोपलस्तु करका’ इति चामरः) सह यत् औपम्यमतिशीतत्वात् सादृश्य तेन सुभगः सन्तापहारकत्वात् सुसेव्यः, ललितं सुकुमारं यत् लवलीकन्दलं लवलीप्ररोहः तन्निभः तत्सदृशः (लवली ‘नोयाड’ इति नाम्ना प्रसिद्धः वृक्षविशेषः ) स एव अयं स्पर्शेन अनुभूयमानः पाणिः करः मया लब्धः प्राप्तः। ( अत्र ‘अमृतशिशिरैः’ ‘तुहिनकरकौपम्यसुभगः’ ‘ललितलवलीकन्दलनिभः’ इति पदचये उपमालङ्कारः। किञ्च ‘मया लब्धः पाणिः’ इत्यन्वयसमाप्तावपि ललितेत्यादिविशेषणपदोपादानात् समाप्तपुनरात्तता नाम दोषः )। शिखरिणी वृत्तम्॥४०॥
(इति गृण्हाति) (ठ)
सीता।हद्दी हद्दी अज्जउत्तप्फंसमोहिदाए प्पमादो क्खु मे सम्बुत्तो। (ड)
हा धिक् हा धिक् आर्यपुत्रस्पर्शमोहितायाः प्रमादः खलु मे संवृत्तः।
(ठ) गृह्णाति-ग्रहणमभिनयति, सीताहस्तमिति शेषः।
(ड) सुचिरकालात् परं प्रियस्पर्शमधिगत्य चेष्टाप्रतिघातात्मकस्तम्भरूपसात्त्विकभावोदयेन जडीभूता प्रियेण पुनर्गृहीता सीता स्वप्रकाशभीता आह, हा धिगिति।-आर्य्यपुत्रेति।-आर्य्यपुत्रस्य स्वामिनो रामस्य स्पर्शेन मोहितायाः विचित्ततां प्राप्तायाः। प्रमादः,-अनवधानताजनितो दोष इत्यर्थः। आर्य्यपुत्रस्य सञ्ज्ञालाभानन्तरमेव इतोऽनपसरन्त्या मया न साधु कृतमिति भावः।
रामः।सखि वासन्ति आनन्दनिमीलितेन्द्रियः साध्वसेनपरवानस्मि; तत् त्वं तावदेनां धारय।(ढ)
वासन्ती।कष्टम् उन्माद एव।(ण)
सीता।(ससम्भ्रममाक्षिप्यापसर्पति) (त)
रामः।हा धिक् प्रमादः; हा धिक् प्रमादः –
करपल्लवः स तस्याः सहसैव जडाज्जडः परिभ्रष्टः।
परिकम्पिणः प्रकम्पी करान्मम खिद्यतः खिद्यन्॥४१॥
(ढ) सुदीर्घं वियोगदुःखमनुभूय सम्प्रति भाग्यलब्धायाः सीतायाः पुनरपायशङ्क्या भीतः रामचन्द्रः आह, सखीति।-आनन्देति।-आनन्देन प्रियतमाकरस्पर्शसम्भवेन हर्षेण निमीलितानि अवशानि स्वस्वव्यापारे अशक्तानीति यावत्, इन्द्रियाणि चक्षुरादिज्ञानेन्द्रियाणि वागादिकर्म्मेन्द्रियाणि च यस्य स तथोक्तः। साध्वसेन -साध्वसं हर्षातिरेकसम्भूतवैक्लव्यं तेन ( सधु अत्यन्तम् अस्यते निक्षिप्यते मनोऽनेनेति साध्वसं , साधु’ अस्’ अच् ) ( ‘भितिर्भीः साध्वसं भयम्’ इत्यमरः )। परवान् अस्मि-पराधीनः भवामि, नाहमात्मनि प्रभवामीत्यर्थः। ( ‘परतन्त्रः पराधीनः परवान् नाथवानपि ‘इत्यमरः )। इदानीं कथमप्यसम्भावितं प्रियापाणिस्पर्शसुखमनुभूय स्तब्धीभूतोऽस्मीति नाहं सीतां धारयितुं शक्नोमीति भावः।
(ण) उन्मादः,-उन्मत्तता, बुद्धिविभ्रमः इति यावत्, रामस्य जातः इति शेषः। कष्टम्-एतदतीव दुःखकरमित्यर्थः, इतरथा प्रत्यक्षतोऽदृश्यमानायामपि वैदेह्यां कथं प्रत्यक्षदर्शीव व्यवहरतीति भावः।
(त) आक्षिप्य-आकृष्य, रामधृतं स्वकियं पाणिं बलादाच्छिद्येत्यर्थः। ससम्भ्रमं-सत्वरम्। अपसर्पति-अपसृत्य दूरं यातीत्यर्थः।
बहोः कालात् परं भाग्यात् पुनर्लब्धस्यापि प्रियायाः करपल्लवस्य सहसा परिभ्रंशे स्वकीयमनवहितत्वमेव हेतुरिति समर्थयमान आह, करपल्लव इति।-जडः विवशः, स्वव्यापाराक्षमः इत्यर्थः, प्रकम्पी वेपमानः, स्विद्यन् स्वदोक्तः तस्याः सीतायाः स इतः पूर्व्वमेव मया लब्धः करपल्लवः कोमलाङ्गुलिसनाथतया पल्लवसदृशः करः जडात् स्तब्धीभूतात् विवशतया दृढमाकर्ष्टुमक्षमादित्यर्थः, परिकम्पणः सकम्पात् स्विद्यतः धर्म्माप्लुतात् मम करात् हस्तात् सहसैव झटित्येव परिभ्रष्टः परिच्युतः, विगलित इति यावत्, मम अनवधानतां विना कथं भाग्यलब्धस्यापि पुनरपगमः इति भावः। ( अत्र सीतारामयोरुभयोरपि समेन सात्त्विकभाववर्णनेन रत्याख्यस्थायीभावस्य परिपुष्टतया विप्रलम्भशृङ्गाररसो भवतीति बोध्यम्। सात्त्विकभावाश्च प्रागुक्ताः। तथाऽत्र सहसा करात् करपरिभ्रंशे जडत्वादीनां हेतुतया पदार्थहेतुकं काव्यलिङ्गमलङ्कारः, एव ‘करपल्लवः’ इत्यत्र लोप्तोपमा च इत्यनयोः परस्परनिरपेक्षतया संसृष्टिः )। आर्य्या नाम मात्रावृत्तम्। तल्लक्षणं यथा- ‘लक्ष्मैतत् सप्त गण गोपेन भवति नेह विषमे जः। षष्ठो जश्च नलघु वा प्रथमार्द्धे नियतमार्य्यायाः॥ ‘इत्यादि। अत्र पूर्वार्द्ध षष्ठस्य ( –) जगणत्वात् यतिव्यवस्थाभावः। इयं हि सप्तदशलघुसद्भावात् क्षत्रियापि नायक (जगण) चतुष्टयान्वितत्वात् वेश्या जाति॥४१॥
सीता।हद्दी हद्दी अज्ज बि अणबत्थिदत्तीमिदमूढघूणन्तअणो ण पज्जबत्थाबेदि अत्ताणअं। (थ)
तमसा।(सस्नेहहासकौतुकं निर्वर्ण्य) (द)-
हा धिक हा धिक् अद्यापि अनवस्थितस्थिमितमूढघूर्णन्नयनो न पर्यवस्थापयत्यात्मानम्।
(थ) अनवस्थितेति।-अनवस्थिते अकस्मात् प्राप्तसीताकरपरिभ्रंशात् अस्थिरे स्तिमिते पूर्व्वानुभूतस्पर्शसुखस्मृत्या निश्चले मूढे विषयज्ञानरहिते तथा घूर्णन्ती सीतारूपविषयग्रहार्थमितस्ततः धावन्ती नयने चक्षुषी यस्य सः। ( अत्र अनवस्थितत्वादिरूपाणाम् एतासां चतसृणां विरुद्धावस्थानाम् एकत्र युगपद् अवस्थानासम्भवात् क्रमशः क्षणभेदेन व्यवस्था बोध्या ) आत्मानं-स्वमित्यर्थः। न पर्य्यवस्थापयति-प्रकृतिस्थं करोति, तथा निरुद्द्वेगं कर्त्तुं न शक्नोतीत्यर्थः ; इदानीं कथमपि न सम्भावितं मामककरस्पर्शम् अकस्मादनुभूय क्षणमानन्दविह्ललः आर्य्यपुत्रः सहसा पुनः करापभ्रंशात् अतिक्लिष्टो नात्मस्थैर्य्यमापादयितुमलमित्यहो मे वज्रकठोराया निष्करुणत्वमिति भावः।
(द) सस्नेहेति।-स्नेहेन स्वाभाविकेन वात्सल्येन, हासेन व्यग्रतया प्रथमं प्रियतमाऽङ्गस्पर्शः तथा प्रकाशत्रासात् पुनरपसरणञ्चेति हास्येन कौतुकेन, हृदयविदारकोऽपि अयं भावः सम्प्रति भावान्तरमुपेतः, ततश्च दर्शनीयः इति कौतूहलेन च सहितं यथा स्यात् तथा। निर्वर्ण्य-पर्य्यवेक्ष्येत्यर्थः, आहेति शेषः।
सस्वेदरोमाञ्चितकम्पिताङ्गी जाता प्रियस्पर्शसुखेन वत्सा।
मरुन्नवाम्भःप्रविधूतसिक्ता कदम्बयष्टिः स्फुटकोरकेव॥४२॥

जनकनन्दिनीं सहसा क्षणं प्रियतमोऽङ्गसङ्गसुखेन बहिःप्रकाशितस्वेदरोमाञ्चकम्पादिसात्त्विकभावतया स्वं मनोभावं गोपायितुं कथमप्यसमर्थामालोक्य तमसा तस्याः तदानीन्तनीमवस्थामुपवर्णयन्ती आह, सखेदेति।-वत्सा सीता प्रियस्य पत्युः रमस्य स्पर्शेन अङ्गसङ्गेनेत्यर्थः, यत् सुखं तेन स्पर्शजनितेन आह्लादेन हेतुनेत्यर्थः, सखेदानि खेदार्द्राणि रोमाञ्चितानि पुलकितानि कम्पितानि च वेपमानानि च अङानि गात्रावयवा इत्यर्थः, यस्याः सा तथोक्ता धर्म्मजलाप्लुतपुलकितवेपमानगात्रावयवेत्यर्थः, सती ( अत्र स्त्रियां पाक्षिकः ङीष् ) मरुता वायुना नवाम्भसा च वर्षारम्भे नववृष्टजलेन च यथाक्रमं प्रविधूता कम्पिता सिक्ता च उक्षिता च सती ( नायं शाब्दिकसम्मतः प्रयोगः, तथा हि-समर्थं हि पदं समर्थेन समस्यते नासमर्थं, तथा च प्रकृते मरुत्प्रविधूतपदयोः नवाम्भःसिक्तपायोश्च परस्परमन्वयसमर्थयोरपि यथाक्रमं समासे नवाम्भःशब्देन प्रविधूतशब्देन च व्यवहिततया असामर्थ्यात् तादृशसमासो न साधुरिति सुधीभिर्विभाव्यम् ) तथा स्फुटा विकसिताः कोरकाः कलिका यस्याः सा तथाभूता स्पष्टोद्गतकेसरेत्यर्थः, कदम्बयष्टिः कदम्बशाखेव ( अत्र यष्टिशब्दप्रयोगेण कृशता द्योत्यते, सम्भाव्वितस्य लिङ्गवैषम्यरूपस्य उपमादोषस्य परिहारश्च भवतीति बोध्यम् ) जाता संवृत्ता। ( अत्र उपमा नामालङ्कारः, सा च इवशब्दोत्थापिततया श्रौती, उपमानोपमेयगत्सामान्यधर्माणां वाच्यतया च पूर्णाः ; परन्तु नेयं विशुद्धा, उपमेयांशे दर्शितानां धर्म्माणां क्रमस्य उपमानांशे अपरिरक्षितत्वात् ; तथा ‘मरुन्नवाम्भःप्रविधूतसिक्ता’ इत्यत्र प्रथमोद्दिष्टयोः मरुन्नवाम्भःपदयोरनु यथाक्रमं प्रविधूतसिक्तपदयोरुद्देशात् यथासङ्ख्यं चेत्यनयोरन्यसापेक्षतया सङ्करः )। इन्द्रवज्रोपेन्द्रवज्रयोर्मिश्रणात् उपजातिवृत्तम् ; एतच्च चतुर्दशधाप्रस्तारान्विताया उपजातेः द्वादशसङ्ख्याको ‘रामा’ नामको भेदः॥४२॥
सीता।(स्वगतम्) अह्महे अबसेण एदेण अत्ताणएण लज्जाबिदह्मि भअबदीए तमसाए; किन्त्ति किल एसा मणिस्मदि एसो दे परिच्चाओ एसो अ हिअआसङ्गो त्ति। (ध)
अह्महे अवशेन एतेनात्मना लज्जापिताऽस्मि भगवत्या तमसया; किमिति किल एषा मन्यते; एष ते परित्यागः एष च हृदयासङ्ग इति।
(ध) तमसायाः सकौतुकमालोकनं तदानीन्तनावस्थासुमालोचनञ्च विज्ञाय

लज्जावनम्ना सिता आत्मगतमाह, अह्महे इति।-इदं सम्भ्रमसूचकमव्ययम्। अवशेन-आनन्दविह्वलेन, प्रियस्पर्शसुखानुभवपरवशेनेत्यर्थः। एतेन-मदीयेन खेदरोमाञ्चकम्पान्वितेनेत्यर्थः। आत्मना-देहेन हेतुना, ( अत्र ‘हेतौ’ (२।३।२३ पा०) इति तृतीया। ‘आत्मा देहे धृतौ जीवे स्वभावे परमात्मनि’ इति विश्वः )। लज्जापिताऽस्मि-त्रपां नीताऽस्मि, सलज्जीकृतास्मीति यावत्। ( ‘लज्जाम् आपिता’ इति द्वितीयासमासेन ‘लज्जापिता’ इति पदं सिद्धम्। केचित्तु ‘लज्जप्रकाशने’ इति धातोरदन्तचुरादिषु पाठं कल्पयित्वा अदन्तत्वेन वृद्धि स्वीकृत्य पदमेतत् साधयन्ति। शाकटायनस्तु कथाप्रभृतीनां सर्वेषामेव धातूनां पुकं विधाय कथापयति, गणापयति, लज्जापयति इत्यादिकं सधयतीति ध्येयम् )। परित्यागः,-परिवर्ज्जनम्। हृदयासङ्गः,-हृदयस्य चेतसः आसङ्गः आसक्तिः, अनुराग इति यावत्, ( अत्र अभिषङ्ग इति पाठे-संसर्ग इत्यर्थः )। असौ त्वामासन्नप्रसवाम् असहायाञ्च विजनेऽरण्ये निर्वासितवान्, त्वया तु अतिनिष्करुणेऽप्यस्मिन् एवमनुरागः प्रदर्शितः, यत् क्षणमङ्गसङ्गेनैव खेदपुलककम्पर्युगपदाकुलिता आनन्दपरवशता च संवृत्तेति निष्कारणनिर्वासयितरि अभिमानाप्रदर्शनेन ते लघुतैव जातेति तमसाया विश्वासः भविष्यति इति भावः। इति-इत्थम्। एषा-तमसा। मंस्यते-भोत्स्यति।
रामः।(सर्वतोऽवलोक्य) कथं नास्त्येव; ननु अकरुणे वैदेहि -(न)
सीता।सच्चं अकरुणह्मि; जा एबम्बिधं तुमं पेक्खन्ती णं धरामि ज्जेब जीबिदम्। (प)
सत्यमकरुणास्मि; या एवंविधं त्वां प्रेक्षमाणा ननु धराम्येव जीवितम्।
(न) प्रमादतः स्वकरात् विच्युतामपि सीतामितस्ततोऽन्विष्यापि अलभमानो रामचन्द्रः आह, कथमिति।-कथमिति-विस्मये। नास्त्येव-न विद्यत एव, अत्र सीतेति शेषः। सीता यदि अत्र कुत्रापि स्यात् तदा उपलभ्येत इति भावः। नन्विति सकरुणसम्बोधने। अकरणे -नास्ति करुणा दया यस्याः तत्सम्बुद्धौ, निर्द्दये इत्यर्थः, वक्ष्यमाणरामोक्त्यन्तर्गतेन ‘क्वासि’ इत्यनेनान्वयः।
(प) स्वामिना अभिहितम् ‘अकरुणे’ इति सम्बोधनपदमाकर्ण्य सीता सानुशयमाह, सत्यमिति।-सत्यं-यथार्थमित्यर्थः, मम् अकारुण्ये नास्ति कोऽपि संशयः इति भावः। या-अहम्। एवंविधं-दुःसहमद्वियोगदुःखकातरमित्यर्थः। प्रेक्षमाणा-स्वयं साक्षात्कुर्वाणा। जीवितं-प्राणान्। धरामि-बिभर्म्मि ; एवकारस्तु अन्ययोगव्यवच्छेदार्थकः , तेन ‘न तु त्यजामि’ इत्यर्थो लभ्यते। अत्र नन्वित्यनुनये। दयितं दुःसहदुःखम्रियमाणं साक्षादवेक्षमाणायाः पतिव्रतायाः पत्न्याः प्राणविनिमयेनापि तद्दुःखापनयः करणिय इति तद्विरुद्धाचरणपरायणायाः मम तु निर्द्दयत्वं सुव्यक्तमेवेति भावः।
रामः।क्वासि देवि प्रसीद नमामेवंविधं परित्यक्तुमर्हसि।(फ)
सीता।अइ अज्जउत्त बिबरीदं विअ एदं। (ब)
वासन्ती।देव प्रसीद प्रसीद; स्वेनैव लोकोत्तरेण धैर्येण संस्तम्भयातिभुमिगतविप्रलम्भमात्मानम् ; कुतोऽत्र मे प्रियसखी सीता ? (भ)
अयि आर्यपुत्र विपरीतमिवैतत्।
(फ) क्वासि-मम दृष्ट्यविषये कुत्र वर्त्तसे इत्यर्थः। प्रसीद-पुनरपि दर्शनस्पर्शनदानेन मामनुगृहाणेत्यर्थः। एवंविधं-दुःसहवियोगक्लेशकातरं , प्रायेण कामस्य दशमीं दशामुपेतमित्यर्थः। परित्यक्तुं-विहाय अन्यत्र गन्तुमित्यर्थः। अर्हसि-शक्नोषि, दयितं दुःखकातरमशरणञ्चावेक्षमाणायाः पत्न्याः कथमपि नासौ परित्याज्य इति भावः।
(ब) अयीति कोमलस्मबोधने। आर्य्यपुत्र -स्वामिन् एतत्-त्वदुक्तं ‘न मामेवंविधम्’ इत्यादिवचनमित्यर्थः। विपरीतं-विरुद्धमिव आभातीति शेषः।यतस्त्वमेव मां परित्यक्तवान्, नाहं त्वां परित्यक्तवतीति भावः। पतिव्रता विनीता सीता रामवाक्यमन्यथा प्रतिपादयितुं न शक्नोति द्योतनाय अत्र इवशब्दप्रयोगः।
(भ) स्वेन-स्वकीयेन, स्वाभाविकेनेत्यर्थः। लोकोत्तरेण-लोकातिशायिना, असाधारणेन अन्योपदेशनिरपेक्षेणेत्यर्थः। धैर्य्येण-चित्तस्थैर्य्येण, मनसोऽविकारितयेति यावत्। अतिभूमीत्यादि।-भूमिं चरमसीमाम् अतिक्रान्ता इति अतिभूमिः, तां गतः प्राप्तः सीमातिगः इत्यर्थः, ( अत्र भूमिशब्दः चरमसीमार्थे लाक्षणिकः ) विप्रलम्भो विरहशोको यस्य तं तथोक्तम्, अतिविवृद्धवियोगशोकावेगमित्यर्थः। ( ‘विप्रलम्भो विप्रयोगः’ इत्यमरः )। आत्मानं-मानसम्, ( ‘आत्मा पुंसि स्वभावे च प्रयत्नमनसोरपि’ इति मेदिनी )। सस्तम्भय-स्थिरीकुरु, शोकातिरेकविकृतमपि प्रकृतिस्थं विधेहीति यावत्।
रामः।व्यक्तं नास्ति; कथमन्यथा वासन्ती अपि तां न पश्येत्; अपि खलु स्वप्न एष स्यात्; न चास्मि प्रसुप्तः; कुतो वा रामस्य स्वप्नः? सर्वथा स एवैष भगवान् अनेकवारपरिकल्पनानिर्मितो विप्रलम्भः पुनः पुनरनुबध्नाति माम्।(म)
(म) ‘कुतोऽत्र प्रियसखी’ इति प्रागुक्तवासन्तीवचनेन लब्धचेतनो रघुनन्दनः स्वानुभूतौ सन्दिहान आह, व्यक्तमिति।-व्यक्तम्-असन्दिग्ध, सीता अत्र नास्ति इत्येव सत्यमित्यर्थः। अन्यथा-इतरथा, चेदत्र विद्येतेत्यर्थः, वासन्त्यपि-अलौकिकशक्तिमती वनदेवताऽपीत्यर्थः, तां-सीतां, कथं-कस्मात्, न पशेयेत्- नेक्षेत ? यतः सीता अनितरसाधारणप्रभावशालिन्या वासन्त्या अपि दृष्टिविषयो न भवति, तस्मात् नूनमेव सा अत्र नास्तीति भावः। इदानीमात्मनः सर्व्वथा भ्रमसम्भवात् वनदेवतायाश्च अलौकिकशक्तिमत्तया ज्ञानप्रकर्षद्योतनाय ‘वासन्ती’ इत्युक्तम्। एवं योग्यानुपलब्धेरत्र सीताया असत्त्वनिर्णयात् स्वानुभवस्य भ्रमरूपतामाह, अपीति।-एषः,-त्वगिन्द्रियजन्यः सीतायाः अनुभवः। स्वप्नः-सुप्तिकालीनमनोविकारः, ( ‘स्वप्नो निद्रामुपेतस्य विषयानुभवस्तु यः’ इति दर्पणः)। अत्र अपिशब्दः सम्भावनार्थकः, ( ‘अपि सम्भावनाप्रश्न-शङ्कागर्हासमुच्चये’ इति मेदिनी )। खलुशब्दो वाक्यालङ्कारे। सोऽपि न सम्भवतीत्याह, न चेति।-अस्मि-अहम्। प्रसुप्तः,-निद्रितः। अत एव कुतः,-कस्मात्, केन रूपेणेत्यर्थः। रामस्य-मम। अप्रसुप्तस्य हि कथमपि न स्वप्नसम्भवः, प्रसुप्तविज्ञानस्येव स्वप्नपदार्थत्वात् ‘स्वप्नः स्वापे प्रसुप्तस्य विज्ञाने दर्शने पुमान्’ इति अमरवचनात् पूर्व्वोक्तदर्पणवचनाच्च। प्रागुक्तरूपं विकल्प्य सम्प्रति स्वयमेव सिद्धान्तमाह, सर्व्वथेति।-अनेकवारेत्यादि।-अनेकवारं बहुशः परिकल्पना पुनः पुनः चिन्ता इति अनेकवारपरिकल्पना ( अनेकवारमित्यत्र ‘कालाध्वनोरत्यन्तसंयोगे’ (२।३।५ पा०) इति अत्यन्तसंयोगे द्वितीया, ततश्च परिकल्पना शब्देन द्वितीयासमासः ) तया निर्मितः उत्पादितः निरन्तरचिन्ताजन्यः इत्यर्थः। स एव-पुर्वं बहुशः अनुभूत एव इत्यर्थः, विप्रलम्भे अभिनवत्वव्यवच्छेदार्थकोऽयम् एवशब्दः। भगवान्-असाध्यसाधनसमर्थतया अलङ्घनीयप्रभावः। विप्रलम्भः,-प्रतारणा, मृगतृष्णिकावत् शून्येऽपि सीतादर्शनादिरूपः भ्रमः इत्यर्थः। पुनःपुनः,-भूयोभूयः। मामनुबध्नाति -मया सह धावति, इतः पूर्व्वम् बहुवारम् अनेनाहं विप्रलब्धः, सम्प्रत्यपि, तथैव जात इत्येवमत्यन्तं प्रतारितोऽस्मीति भावः। ( तस्य दुर्निवार्य्यत्वैश्वर्य्ययोगो भगवानित्यनेन ध्वन्यते )।
सीता।मए ज्जेब दारुणाए बिप्पलद्धो अज्जउत्तो। (य)
वासन्ती।देव पश्य पश्य।
पौलस्त्यस्य जटायुषा विघटितः कार्ष्णायसोऽयं रथः
पश्यैते पुरतः पिशाचवदनाः कङ्कालशेषाः स्वराः।
मयैव दारुनया विप्रलब्धः आर्यपुत्रः।
खड्गच्छिन्नजटायुपक्षतिरितः सीतां ज्वलन्तीं वहन्
अन्तर्व्याकुलविद्युदम्बुद इव द्यामभ्युदस्थादरिः॥४३॥
(य) दारुणया-निष्करुणया। विप्रलब्धः,-प्रतारितः, सहसा हस्ताकर्षणादिति शेषः। नायमलीककल्पनाप्रभवो विप्रलम्भो येनायमतितरां क्लिश्नाति, अपि तु नितान्तनृशंसया मयैव अदृश्यया उपपादितः इति भावः।
दुःसहवियोगकातरं रममेवं विलपन्तमालोक्य तम् अन्यासक्तमानसं कर्त्तुकामा वासन्ती सहसा ससम्भ्रमं ‘देव पश्य पश्य’ इत्यादिना स्ववक्तव्यमुपक्रम्य सम्प्रति दर्शनीयमेवाह, देवेति।-जटायुषा जटायुर्नामकगृध्रराजेन, ( जटं संहतमायुर्यस्य स जटायुः ; अथवा-जटा पक्षमूलमेवायुर्यस्य स तथोक्तः। (असान्तपाठे तु-जटया याति इति जटायुः , जटाशब्दोत्तर ’ या’ धातोः ‘मृगय्वादयश्च’ (उ० पा० १ सू० ३७ ) इति मृगय्वादित्वात् कुप्रत्ययः। अत्रैव श्लोके तृतीयपादे ईदृशजटायुशब्दः प्रयुक्तः। दीर्घजीवित्वात् तस्येयं सञ्ज्ञा ) विघटितः भग्नः पौलस्त्यगोत्रापत्यस्य रावणस्य ( पुलस्त्यो हि ब्राह्मणः मानसपुत्रेषु चतुर्थः, तस्य विश्रवा नाम एकः पुत्रः आसीत्, रावणस्तु तस्यैव पुत्र इति पुलस्त्यस्य्य नप्ता रावण इति पौराणिकी वार्त्ता ) कार्ष्णायसः कृष्णवर्णेन उत्कृष्टलौहविशेषेण विनिर्म्मितः लौहमयः इत्यर्थः, ( कृष्णञ्च तदयश्चेति कृष्णायसम् ‘अनोऽश्मायःसरसाञ्जातिसञ्ज्ञयोः’ (५।४।९४ पा०) इति समासान्तः टच्। कृष्णायसस्य विकारः इति कार्ष्ण्यायसः ‘तस्य विकारः’ (४।३।१३४ पा०) इति अण् प्रत्ययः )। अयं दृश्यमानः रथः स्यन्दनः वर्त्तते इति पश्य, त्वमिति शेषः। पुरतः अग्रतो वर्त्तमाना पिशाचवदनाः विकटमुखाः इत्यर्थः, ( पिशितमाचामन्ति अश्नन्ति इति पिशाचाः पिशितशब्दोत्तरमाचमधातोर्दप्रत्ययेन पृषोदरादित्वात् साधुः, तेषामिव वदनानि येषां ते पिशाचवदनाः इति उपमानपूर्व्वपदा बहुव्रीहिः उत्तरपदलोपश्च ) कङ्कालर्शष्याः अस्थिपञ्जरावशिष्टाः ( ‘शरीरस्यास्थि कङ्कालं तथा स्यादस्थिपञ्जरम्’ इति हलायुधः ) खराः जटायुनिहता रावणरथवाहनमहाकायखचरविशेषाः (अत्रापि विघटिताः इति वचनव्यत्यासेन अनुषज्यते ) वर्त्तन्ते तानपि पश्येत्यूह्यम्। इत अस्मात् पुरतोऽङ्गुल्या निर्दिश्यमानात् स्थानादित्यर्थः, अरिः शत्रुः रावण इत्यर्थः, खड्गेन छिन्ने जटायोः पक्षती पक्षमूले येन स तथोक्तः सन् अस्मिन्नेव स्थाने जटायोः पक्षती छिन्ने इति भावः, ( पक्षस्य मूलम् इति पक्षतिः ‘पक्षात् तिः’ (५।२।२५ पा०) इति पक्षशब्दात् मूलार्थे तिप्रत्ययः ) ज्वलन्तीं लावण्यमय्या कान्त्या जाज्वल्यमानां बल्लादपहरणजनितकोपेन उद्दीप्यमानां वा ( अत्र उउपमानभूत विद्युद्धर्म्मचाञ्चल्यानुरोधात् अपहर्त्तुरात्मत्राणाय सीतायाः विचेष्टमानत्वमपि व्यज्यते ) सीतां वैदेहीं वहन् बलात् गृह्णन्नित्यर्थः, अन्तः अभ्यन्तरे व्याकुला चञ्चला, देदीप्यमानेति यावत्, विद्युत् तडित् यस्य स तथोक्तः अम्बदो मेघ इव ( अम्बु जलं ददाति इति अम्बुदः, अम्बुशब्दात् ददातेः ‘आतोऽनुपसर्गे कः’ (३।२।३ पा०) इति कप्रत्ययः। अत्र रावनराक्षसस्य कृष्णवर्णत्वात् बृहत्कायत्वाच्च मेघोपम्यं बोध्यम् ) द्याम् आकाशं, ( ‘द्यौदिवौ द्वे स्त्रियाम्मभ्रं व्योम पुष्करमम्बरम्। नभोन्तरिक्षं गगनम्- ‘इत्यमरः )। अभ्युदस्थात् अभ्युत् पपात्। ( उत्पूर्व्वकस्थाधातोः ‘उदोऽनूर्द्ध्वकर्मणि’ (१।३।२४ पा०) इत्यनेन अनूर्द्ध्वचेष्टायामेव आत्मनेपदविधानात् अत्र च तस्य ऊर्द्द्वचेष्टाबोधकत्वात् नात्मनेपदमित् बोध्यम् )। पुरा किल वर्णिवेशधारी लङ्केश्वरः दण्डकारण्यादसहायां जनकतनयां छलेनापहृत्य रथेन गगनपथेन गच्छन् दशरथस्य नृपतेर्मित्रेण जटायुषा तरसा पक्षाभ्यामवरुद्धः भग्नरथः अतिक्रुद्धः परस्परं दीर्घकालं युध्यमानः तः कथमपि पराजेतुकामः असिना तस्य पक्षौ छित्वा सीतामादाय लङ्कां प्रतस्थे, इति रामायणकथाऽत्रानुसन्धेया। ( अत्र रावणस्य बृहदाकारकृष्णवर्णाभ्यां मेघसदृशतया सीतायाश्च स्वाभाविकौज्ज्वल्यसामयिकचाञ्चल्याभ्यां विद्यत्मदृशतया सीतोपेतस्य रावणस्य विद्युद्गर्भाऽम्बुदत्ल्यताकथनात् उपमाऽलङ्कारः ; तथा अभ्युद्भ्यां परस्य स्थाधातोः अभ्युत्थानरूपौन्नत्यार्थशक्ततया उद्गमनार्ष्यबोधकत्वात् तदर्थे अवाचक इति अत्र ऊर्ध्वगमनार्थे प्रयुक्तत्वात् अवाचकत्वदोषः। स चैवं परिहर्त्तुं शक्यते ; तथाहि- ‘अभि’ इति पृथक् पदम् ‘उदस्थात्’ इति क्रियाया विशेषणं, तथाच नास्ति भीः भीतिः यत्र तत् अभि भयरहितं यथा स्यात् तथेत्यर्थः, उदस्थात् उत्पपात इति)। शार्दूलविक्रीडितं वृत्तम्॥४३॥
सीता।(सभयम्) अज्जउत्त तादो बाबादीेदि; अहं अ अबहरिआमि; परित्ताहि परित्ताहि। (र)
रामः।(सवेगमुत्थाय) आः पाप तातप्रणसीताऽपहारिन् क्व यासि ? (ल)
वासन्ती।अयि देव राक्षसकुलप्रलयधूमकेतो अद्यापि ते मन्युविषयः ? (व)
आर्यपुत्र तातो व्यापाद्यते; अहञ्चापह्रिये; परित्रायस्व परित्रायस्व।
(र) सहसा वासन्तीमुखात् पौलस्थ्यजटायुवृत्तान्तश्रवणेन पूर्व्ववृत्तान्तस्मरणादतिभीता सीता तदानीन्तनीमवस्थामिदानीमनुभवन्तीव ससम्भ्रममाह, आर्य्यपुत्रेति।-तातः,-पितृतोल्यो जटायुः, ( अत्र श्वशुरस्य दशरथस्य मित्रत्वेन पूज्यत्वात् जटायुषि सीतायाः तातशब्दप्रयोगः। तथाच- ‘पुत्रे पितरि पूज्ये च तातशब्दः प्रयुज्यतेत्’ इति )। व्यापाद्यते-सपक्षच्छेदं हन्यते, रावणेन इति शेषः, ( तत्र रावणशब्दोच्चारणादपि भीता सीता स्ववाक्ये कर्त्तृपदं नाभिहितवतीति बोध्यम् )। अपह्रियते-अपहृत्य नीये इत्यर्थः। परित्रायस्व-शत्रुहस्तात् रक्ष, मां तातञ्चेति शेषः। अत्र सम्भ्रमे द्विरुक्तिः।
(ल) रामोऽपि सीतया उच्चेरभिहितं परित्रायस्वेति कातरवचनमाकर्ण्य विस्मूतात्मवृत्तान्तः तत्परित्राणार्थं सत्वरमुत्थाय आह, आ इति।-आ इति कोपव्यञ्जकमव्ययम् ( ‘आस्तु स्यात् कोपपीडयोः’ इत्यमरः )। पाप -पापाचारिन्, ( पापं विद्यतेऽस्य इति पापः, अस्त्यर्थे पापशब्दात् ‘अर्श-आदिभ्योऽच्’ (५।२।१२७ पा०) इति अच्प्रत्ययः। प्रतारणाय परस्त्रीहरणेन अन्यायसमरेण परप्राणहरणेन च अस्य पापाचारित्वं बोध्यम् ) तातप्राणेति।-तातस्य जटायोः प्राणान् सीताञ्च अपहरति यः सः तत्सम्बोधने। तातस्य प्राणान् प्रेयसीं सीताञ्च बलातपहृत्य कुत्र पलायसे इति समुदितार्थः, जीवतस्ते न मत्तो मुक्तिसम्भव इति भावः ( अत्र ‘त्रोटकं पुनः सरब्धवाक्’ इति दर्पणोक्तलक्षणकं रोषसम्भ्रमवचनरूपं सन्ध्यङ्गमभिहितमिति ध्येयम् )।
(व) राक्षसकुलेति।-राक्षसानां निशाचराणां कुलस्य वंशस्य प्रलये ध्वंसे धूमकेतुः प्रलयसूचकधूमकेतुनामकोत्पातविशेष इव, तत्सम्बुद्धौ, निर्म्मूलविनाशितकव्याद्वंशेत्यर्थः। प्रलये धूमकेतुर्यथा लोकानां क्षयकारकः तथा त्वमपि राक्षसाना-

मित्यर्थः। यद्वा-राक्षसकुलस्य प्रलये धूमकेतुलनलः निशाचरवंशनाशे प्रलयानलस्वरूपेत्यर्थ। ( ‘अग्न्युत्पातौ धूमकेतुः’ इत्यमरः )। ( अत्र रूपकमलङ्कारः )। अद्यापि-सम्प्रत्यपि, समूलनाशं राक्षसवंशविनाशानन्तरमपीत्यर्थः। मन्युविषयः,-कोपपात्रम्, अस्तीति शेषः, ( ‘मन्युर्दैन्ये क्रतौ क्रुधि’ इत्यमरः) ; ( इतः पूर्व्वं त्वयैव रावणोऽसौ सवंशनाशं विनाशितः इति ते कोपपात्रमिदानीं किमपि तास्त्येवेति काक्वा व्यज्यते )।
सीता।अह्मो उम्मत्त ह्मि सम्बुत्ता (श)
रामः।अन्वर्थ एवायमधुना प्रलापो वर्तते।(ष)-
उपायानां भावादविरतविनोव्यतिकरैः
विमर्दैर्वीराणां जगति जनिताऽत्यद्भुतरसः।
अहो उन्मत्ताऽस्मि संवृत्ता।
वियोगो मुग्धाक्ष्याः स खलु रिपुघातावधिरभूत्
कथं तूष्णीं सह्यो निरवधिरिदानीन्तु विरहः॥४४॥
(श) वासन्तीकथितं तथ्यवचनमाकर्ण्य स्वकीयां भ्रान्तिञ्चावगम्याह, अहो इति।-उन्मत्ता-कामस्य अष्टमीं दशामाप्ता, उन्मादग्रस्तेत्यर्थः। कामदशाः पूर्व्वमुक्ताः। उन्मादलक्षण यथा दर्पणे,- ‘चित्तसम्मोह उन्मादः कामशोकभयादिभिः। अस्थानहासरुदितगीतप्रलपनादिकृत्। ‘उन्मत्तो हि अतिक्रान्तविषयमपि वर्त्तमानतया गृह्णाति तादृशविषयग्रहणं ममापि वत्तते, अतोऽहम् उन्मत्ताऽस्मि, अन्यथा कुत एतद्रावणादिदर्शनम् ? इति भावः।
(ष) अधुना-सम्प्रति। अन्वर्थ एव-अर्थमनुगतः इति अन्वर्थः, यथार्थः एव। ‘प्रलापोऽनर्थकं वचः’ इति अमरवनात्, जटायुप्राणासीताऽपहरणादिव्यापाराणां सम्प्रति अवास्तवत्वादिति भावः। अयम्-आ पापेत्यादि मत्कृतः प्रयोगः। प्रलापः,-निर्विषया वाक्। वर्त्तते-प्रवर्त्तते, रावणाद्यभावादधुना तादृशः प्रयोगः निरथकतया प्रतिपन्नो भवतीत्यर्थः। यथार्थमेव इदम् अनर्थकं वचः अधुना वर्त्तते ; एवं सीतास्पर्शादिव्यापारोऽपि परिकल्पनानिर्मित एव न पुनरधुना सन्देहविषयः इति समुदितार्थः।
रावणेनापहृतायां सीतायां तद्वियोगः सोढः, कथमिदानीं न सह्यते, कथं वा एतादृशः प्रलापादिः प्रवर्त्तते ? इत्याशङ्क्या सीतापतिरात्मदोषं परिहरति, उपायानामिति।-उपायानां पुनः सीताप्राप्तेः साधनानाम् ( उपाय्यन्ते समधिगम्यन्ते पदार्था यैरिति विग्रहे उपपूर्व्वादयतेः करणे घञ् प्रत्ययः ) भावात् सद्भावात् राक्षसेनापहृतायाः सीतायाः पुनरुद्घारसाधनानाम् आश्रयेणेत्यर्थः ; अधुना तु उपायाभावे इत्याशयः। अविरता अविश्रान्ताः ये विनोदाः उद्घारार्थं सीताऽन्वेषणसेतुबन्धनवैरनिर्यातनमन्त्रणाविजयलाभादिचित्तस्थैर्य्यकरव्यापाराः तेषां व्यतिकरः सम्पर्को मेलनमिति यावत्, येषु तादृशैः, वीराणां रावणकुम्भकर्णमेघनादादीनां लक्ष्मणसुग्रीवाङ्गदहनूमत्प्रभृतीनाञ्च विमर्दैः परस्परमिलनदर्शनामर्षसङ्घर्षणनिधनादिव्यापारैः जगति भुवने जनितः उत्पादितः अति अतिशयितः (अन्येषां युद्धेऽद्भुतत्वसत्त्वेऽपि रामरावणयुद्धसदृशयुद्धस्य अभूतपूर्व्वत्वात् अद्भूतेऽति अतिशयितत्वविशेषणम् ) अद्भुतः विस्मयः एव रसः मनसो द्रुतिकारणं वीररसप्रभवरसः इत्यर्थः, येन स तथोक्तः , (रसविदो हि अद्भुतरसस्य वीररसप्रभवत्वमाहुः, तथा हि ‘हास्यो भवति शृङ्गारात् करुणो रौद्रकर्मणः। अद्भूतञ्च तथा वीराद् बीभत्साच्च भयानकः॥ ‘इति ) अधुना तु विनोदकारणाभावान्न तादृशः इत्यर्थः, मुग्धाक्ष्याः मनोहरनयनार्थाः सीतायाः ( मुग्धे अक्षिणी यस्याः तथोक्तायाः इति विग्रहे अक्षिशब्दात् ‘बहुव्रीही सक्थ्यक्ष्णोः स्वाङ्गात् षच्’ (५।४।११३ पा०) इति समासान्तः षच्, ततश्च ‘षिद्गौरादिभ्यश्च’ (४।१।४१ पा०) इति स्त्रियां ङीष्प्रत्ययः ) स पूर्वं चिराय अनुभूतः वियोगः विरहः खलु निश्चये, रिपूणां शत्रूणां रावणादीनां घातो बध एव अवधिः पर्य्यन्तः, यस्य स तादृशः अभूत्, रिपूणां रावणादीनां वधोत्तरमेव सीतायाः पुनरुद्घारसम्भवेन तदानीन्तनविरहस्य भातिदुःसहत्वमासीदिति भावः ; तु किन्तु इदानीम् अधुना निर्नास्ति अवधिरन्तो यस्य स निरवधिः अनन्तः, तादृशहिंस्रजन्तुसमाकुलवननिर्वासनात् तस्याः मरणावश्यम्भावेन पुनः समागमासम्भवादिति भावः, तात्पर्य्यात् उपायाभावादप्रतिविधेयः विनोदाभावाद् दुःसहश्च इत्यर्थः, विरहः विच्छेदः कथं तूष्णीं व्यापाराभावात् वाङ्मात्रं विनाऽपि सह्यः सहनीयः ? न कथमपि सहनीय इत्यर्थः ; अत एव नैष प्रलापः अनैसर्गिक इत्यधिक्षेपणीयः, न वा विस्मयजनकः, अपि तु नैसर्गिकत्वादवश्यम्भावी एवेति भावः। ( अत्र प्राक्तनेदानीन्तनविरहयोरुपमानोपमेयभावबोधात् उपमानभूतप्राक्तनविरहात् उपमयस्वरूपेदानीन्तनविरहस्य अधिकदुःसहत्वकथनात् व्यतिरेकालङ्कारः ; तथा विरहस्य असह्यत्वे निरवधित्वस्य हेतुविधया कथनात् पदार्थहेतुकं काव्यलिङ्गञ्च इत्यनयोरङ्गाङ्गिभावेन सङ्करः। एवं यद्यप्यत्र पूर्व्वमेकदा विरहस्य सोढत्वेन ‘कथं तूष्णीं सह्यः’ इत्यनन्तरं वक्तव्यस्य पुनःपदस्य अकथनात् न्यूनपदता दोष ; तथा

तृतीयपादे वियोगशब्दोल्लेखात् चतुर्थपादे तदादिपदेन वक्तव्यस्य विरहशब्दस्य शब्दतः कथनात् पुनरुक्तता दोषश्च लक्ष्यते, तथापि ‘उक्तावानन्दमग्नादेः स्यान्न्यूनपदता गुणः’ इति दर्पणवचनात् ‘विवादे विस्मये द्विस्त्रिरुक्तिर्न दुष्यति’ इति नियमाच्च विप्रलम्भाख्यशृङ्गाररसस्य पोषकतया एतयोर्भूषकत्वमेव, न तु दूषकत्वम्। यद्वा-चतुर्थपादस्य ‘कथं तूष्णीं सह्यो निरवधिरयं सम्प्रति पुनः’ इति पाठान्तरकल्पनया समाधेयम्। अत एव ‘निरवधिरयं त्वप्रतिविधः’ इत्यपि पाठो दृश्यते इति सुधीभिरालोचनीयम् )। शिखरिणी वृत्तम्॥४४॥
सीता।णिरबधिं त्ति हा हदह्मि मन्दभाणी। (स)
(इति रोदिति)
रामः।हा कष्टम्।
व्यर्थं यत्र कपीन्द्रसख्यमपि मे वीर्यं हरीणां वृथा
प्रज्ञा जाम्बवतोऽपि यत्र न गतिः पुत्रस्य वायोरपि।
निरवधिरिति हा हतास्मिमन्दभागिनी।
मार्गं यत्र न विश्वकर्मतनयः कर्तुं नलोऽपि क्षमः
सौमित्रेरपि पत्रिणामविषये तत्र प्रिये क्वासि मे॥४५॥
(स) ‘निरवधिरिदानीन्तु विरहः’ इति प्रियतमाऽऽक्षेपवचनमाकर्ण्य भविष्यत् समागमेऽपि विगताशा सीता म्रियमाणेवाह, निरवधिरिति।-पूर्ववत् विरहावसानं पुनःसमागमसम्भावना च नास्ति इत्यहं हताऽस्मि, पुनःसमागमाशयैव जीविता, अधुना तदभावात् मृत्युयातनावन्निरतिशययातना मां परिभवति, न तां सोढुं शक्नोमीति भावः।
प्रागेकदा दैवदुर्विपाकात् रावणेन हृता दुस्तरसागरपारं नीता सीता येषां सामर्थ्यनोद्धृता, सम्प्रति तेषां हनूमज्जाम्बवल्लक्ष्मणप्रभृतीनाम् अनितरसाधारणशक्तिमतां सत्त्वेऽपि, का कथा पुनरुद्धारस्य, तदवस्थानस्थानमपि निर्णेतुमशक्तोजानकीजीवनः खिद्यमानः आह, व्यर्थमिति।-यत्र यस्मिन् स्थाने मे मम कपीन्द्रसख्यं सुग्रीवमैत्र्यम् अपि व्यर्थं निष्फलं, न पूर्ववदुद्धारक्षममित्यर्थः, ( वि विफलः अर्थः यस्य तत् व्यर्थम् इति विग्रहः ) सीतायाः मरणसम्भावनात् लोकान्तरिततया मर्त्त्यानां तत्रासामर्थ्यादिति भावः, हरीणां वानराणां चमूभूतानामित्यर्थः, ( ‘शुकाहिकपिभेकेषु हरिर्ना कपिले त्रिषु’ इत्यमरः ) वीर्य्यं पराक्रमः वृथा निष्पलम्, अकिञ्चित्करमित्यर्थः, लोकान्तरवासिषु मर्त्त्यानां वीर्य्यप्रकाशासम्भवादिति भावः ( ‘वृथा निरर्थकाविध्योः’ इत्यमरः ) यत्र जाम्बवतः भल्लूकपतेरपि प्रज्ञा प्रखरा बुद्धिः, प्रतिभेति यावत्, अत्रापि वृथेत्यनुषज्यते। मर्त्त्यानां बुद्धिकौशलं मर्त्त्य एव प्रभवति न तु लोकान्तरे इति भावः ; यत्र वायोः पुत्रस्य हनूमतोऽपीत्यर्थः, गतिः प्रचारः न अस्तीति शेषः, ( अत्र वायुपुत्रकथनेन ‘कारणगुणाः कार्य्यगुणमारभन्ते ‘इति न्यायात् वायोरिव हनुमतोऽपि सर्व्वत्रगत्वम् अप्रतिहतगामित्वञ्च ध्वन्यते, तथाच-दुर्लङ्घ्यसागरपारं गत्वा येन सर्व्वत्रगत्वं ख्यापितं, तेनाप्यशक्यगमनोऽयं परलोकः इति भावः ) यत्र यस्मिन् स्थाने विश्वकर्म्मणः देवशिल्पिनः ऋतध्वजमुनिशापात् वानररूपधारिणः इत्यर्थः, तनयः सुतः नलोऽपि नलनाम्ना प्रसिद्धो वानरोऽपि ( अत्र नले विश्वकर्म्मतनयत्वविशेषणेन ‘यतो नलः देवशिल्पिनः विश्वकर्म्मणः सुतः, ततः सर्वथा तस्मिन् तादृशशिल्पकलाकौशलसम्भवः सुतः पितृगुणं धत्ते ’ इति स्मरणात् ‘इत्यर्थो ध्वन्यते ) मार्गं सेतुबन्धनादिना पन्थानं कर्तुं न क्षमः न समर्थः, सौमित्रेः लक्ष्मणस्यापि ( सुमित्रायाः अपत्यं पुमान् इति सौमित्रिः, सुमित्राशब्दात् ‘बह्वादिभ्यश्च’ (४।१।९६ पा०) इति अपत्यर्थे इञ् ) पत्रिणा वार्णानामविषये लक्ष्यते यत् लक्ष्मणस्यापि वार्णानाम् अविषयः तत्र इत्यर्थः, हे मे मम ( अत्र स्वोक्तावपि अस्मच्छब्दप्रयोगात् एतादृशसहायशक्तिमतोऽपि मम प्रिया त्वम् ईदृगज्ञानस्थानस्था दुःखमापन्नेति महान् क्लेशः, इत्यर्थो व्यज्यते ) प्रिये प्रीतिदायिनि जानकि एवम्भूते तत्र मम अज्ञाते इत्यर्थः, क्व कुत्र स्थाने असि वर्त्तसे ? पूर्वं सुग्रीवस्य सैन्यादिदानसहाय्यात् वानराणां पराक्रमबाहुल्यात् जाम्बवती मन्त्रणाबलात् हनूमतो जलधिलङ्घन सीतोद्देशनब्रह्मास्त्रानयनादिस्वार्वभौमिकव्यापारात् नलस्य सेतुबन्धनसौष्ठवात् लक्ष्मणस्य इन्द्रजिदादिबधक्षमाद्भुतश्रद्धकौशलात् त्वमुद्धताऽऽसीः, अधुना तु तेषां सर्वेषामेव वैफल्यं पश्यामीति पुनरुद्धारे नितान्तं निराशोऽस्मीति भावः। ( अत्र इदानीन्तनसीताऽवस्थाननिर्णयरूपं कार्य्यं प्रति कारणीभूतायाम् एकस्यां कपीन्द्रसख्यव्यर्थतायां खलेकपोतन्यायेन जाम्बवत्प्रज्ञानिष्फलत्वादीनामपि तथा कथनात् समुच्चयो नामालङ्कारः ; तेन च सावधिकात् पूर्व्वानुभूतविरहात् निरवधिकस्य वर्त्तमानविरहस्य दुःसहत्वाधिक्यबोधनात् व्यतिरेकालङ्कारः ध्वन्यते इत्यलङ्कारेणालङ्कारध्वनिः ) पुरा किल ब्रह्मणो निदेशेनां देवाः। वानरयोनिं लभमानाः रावणवधे रामस्य सहायाः अभवत्, तदा हि अञ्जनाऽभिधेयायाः कस्याश्चित् वानर्य्याः गर्भे असीमवीर्य्यस्य मारुतस्य औरसेन हनूमान्नाम कपिराजः समजनीतः ; तथा ऋतध्वजाभिधेयस्य कस्यचित् मुनेरभिशापेन वानरयोनिमुपेतस्य विश्वकर्मणः औरसेन घृताचीनाम्न्याः कस्याश्चित् सर्वेश्यायाः गर्भे कपिपुङ्गवो नला जन्म लभे इति च पौराणिकी कथा अनुसन्धेया। शार्दूलविक्रीदितं वृत्तम्॥४५॥
सीता।बहु मणाबिद ह्मि तं पुब्बबिरहं। (ह)
(ह) अस्मि-अहम्, अस्मीति अहमित्यर्थे अव्ययं, तद्यथा- ‘दासे कृतागसि भवत्युचितः प्रभूणां पादप्रहार इति सुन्दरि नाऽस्मि दूये। उद्यत्कठोरपुलकाङ्कुरकण्ठकाग्रैर्यद् भिद्यते मृदु पदं ननु सा व्यथा मे॥ ‘इति। तं-प्रागनुभूततया अतिप्रसिद्धम्। पूर्व्वविरहं-रावणहरणजन्यं वियोगम्। बहुमानिता-श्लाघ्यरूपेण अङ्गीकारिताः, ( मनधातोः णिजन्तात् निष्ठाप्रत्ययः ) आर्य्यपुत्रेणेति शेषः। तथा च ‘निरवधिरिदानीन्तु विरहः’ इत्यार्य्यपुत्रवचनेन वर्त्तमानविरहस्य निरवधितया पुनर्मेलनासम्भवात्, पूर्व्वविरहे च रावणवधानन्तरं पुनःसमागमात् इदानीन्तनात् प्राक्तनस्यैव श्लाघ्यत्वमिति भावः। ( ‘बहुः मानयामि तं पूर्व्वविरहम् ‘इत्यपि क्वचित् पाठः, अर्थस्तु सुगमः )।
रामः।सखि वासन्ति सुहृदां दुःखायैव इदानीं रामस्य दर्शनं; तदिदं किरच्चिरं त्वां रोदयिष्यति; तदनुजानीहि मां गमनाय।(क)
सीता।(सोद्वेगं तमसामवलम्ब्य) भअबदि तमसे कहं गच्छदि ज्जेब अज्जउत्तो ’ (ख)
बहु मानितास्मि तं पूर्वविरहम्।’
भगवति तमसे कथं गच्छत्येवार्यपुत्रः।
(क) सुहृदां-मदीयसुखदुःखयोः सतोः सुखदुःखे अनुभवतां भवादृशामित्यर्थः । दुःखाय-क्लेशाय, दुःखमुत्पादयितुमित्यर्थः। इदानीं-सम्प्रति, दुःसहशोकावेगेन म्रियमाणावस्थायामित्यर्थः। इदं-रामस्य दर्शनम्। कियच्चिरं-किं परिमितं दीर्घकालम्। अनुजानीहि-अनुमन्यस्व। गमनाय-गन्तुम् ( अत्र ‘तुमर्थाच्च भाववचनात्’ (२।३।१५ पा०) इति तुमर्थे चतुर्थी )।
(ख) शोकसन्तप्तमपि चित्तं भाग्यादकस्मात् प्रियसाक्षात्कारेण विनोदयन्ती सीता राममुखात् तद्गमनवार्त्तामाकर्ण्य हताश्वासा पुनरपि तद्दुःखमाशङ्कमाना आह, भगवती। गच्छत्येव-यात्येव, गमने वासन्त्या अनुमतिं याचमानः तदलाभेऽपि गन्तुमुद्यतः इत्येवकारार्थः।
तमसा।वत्से समाश्वसिहि; समाश्वसिहि।ननु आवामपि आयुष्मतोः कुशलवयोर्वर्षवर्धनमङ्गलानि सम्पादयितुं भागीरथीपदान्तिकमेव गच्छावः। (ग)
सीता।भअबदि प्पसीद; खणमेत्तं बि दाब दुल्लहं जणं पेक्खामि। (घ)
रामः।अस्ति चेदानीमश्वमेधाय सहधर्मचारिणी मे-(ङ)
भगवति प्रसीद; क्षणमात्रमपि तावद् दुर्लभं जनं प्रेक्षे।
(ग) आयुष्मतोः, -दीर्घजीविनोरित्यर्थः, ( आयुः प्रशस्ततया बाहुल्येन वा विद्यते ययोः तयोरिति विग्रहे आयुःशब्दात् अस्त्यर्थे ‘भूमनिन्दाप्रशंसासु नित्ययोगेऽतिशायने। संसर्गेऽस्तिविवक्षायां भवन्ति मतुबादयः॥ ‘इत्यनुशासनात् भूमि्न प्रशंसायाम् वा मतुप्)। वर्षवर्द्धनमङ्गलानि-द्वादशवत्सरवयःपूर्त्तिनिमित्तककर्त्तव्यानि दीर्घजीविमार्कण्डेयप्रभृतिदेवपूजादिमङ्गलाचरणानीत्यर्थः ; तथा च तिथितत्त्वे-
‘द्विभुजं जटिलं सौम्यं सुवृद्धं चिरजीवनम्।
मार्कण्डेयं नरो भक्त्या पूजयेत् प्रयतस्तथा॥
ततो दीर्घायुषं व्यासं रामं द्रौणिं कृपं बलिम्।
प्रह्लादय द्वनूमन्तं विभीषणमथार्च्चयेत्॥ ‘इति।
भागीरथीपादान्तिकं-जाह्नवीचरणसमीपम् ; रामे चक्षुर्विषयमतिक्रान्तेऽपि वियोगक्लेशं पुनर्नवीभूतमाशङ्कमाना सा भैषीः, यतः आवामपि सम्प्रत्येव जाह्नवीचरणान्तिकमुपेत्य श्रीमतोर्जन्मदिवसोत्सवेन क्लेशमिमं विस्मर्तुं प्रभवावः इति भावः।
(घ) रामे दृष्टिपथमनतिक्रान्ते एव तमसायाः भागीरथीचरणसमीपगमनप्रस्तावमाकर्ण्य प्रबलपतिदर्शनेच्छाकातरा सीता सखीं सानुनयमाह, भगवतीति। प्रसीद-आर्य्यपुत्री यावत् दृग्विषयं नात्येति तावत्कालविलम्बेन मामनुगृहाणेत्यर्थः। दुर्लभम् -असुलभं, भाग्यलभ्यमिति यावत् ; यदि तावद् भाग्येन अस्य दर्शनलाभो जातः, तदा यावद् दृष्टिपथं नायमतिक्रामति तावत् पश्यामीति भावः। ( ‘दुर्ल्लभदर्शनम्’ इति पाठान्तरम् )। सान्त्वनायाः सम्भवः ? इत्याशङ्क्याह, अस्ति चेति।-अश्वमेधया-अश्वमेधाभिधेयं यज्ञं सम्पादयितुमित्यर्थः, ‘सस्त्रीको धर्म्ममाचरेत्’ इति विधिवाक्यात् अश्वमेधादिधर्म्मकर्म्मणि सहधर्म्मिण्याः, उपयोगः बोध्यः, ( ‘तत्रापि तावद् बाष्पदिग्धं चक्षुर्विनोदयामि’ इति वक्ष्यमाणेन वाक्यशेषः।
(ङ) ननु यदि इहापि न चित्तविनोदः, तदा स्वगृहगमनेऽपि कुतः
सीता।(सोत्कम्पम्) अज्जउत्त का सा (च)
रामः।हिरण्मयी सीतायाः प्रतिकृतिः।(छ)
आर्यपुत्र का सा
(च) ‘अश्वमेधाय सहधर्म्मचारिणी अस्ति’ इति पतिमुखात् आकर्ण्य पत्युः पुनः परिणयमाशङ्क्य भीता सीता उत्कम्पिता आह, आर्य्यपुत्रेति।-सा त्वदुक्ता सहधर्म्मचारिणा । का- किनामधेया ?
(छ) हिरण्मयी-स्वर्णात्मिका, सुवर्णविनिर्म्मितेति यावत्, ( अत्र ‘मयड्वैतयोः-’ (४।३।१४३ पा०) इति विकारे मयट् )। प्रतिकृतिः,-प्रतिनिधिः, प्रतिमूर्त्तिरिति यावत् ; ( ‘प्रतिकृतिरर्च्चाया प्रतिनिधिप्रतिकारयोश्च स्त्री। ‘इति मेदिनी )। ‘मुख्याभावे प्रतिनिधिः शास्त्रार्थः’ इति वदतां धर्म्मशास्त्रविदां मते विधिवाक्यतः प्राप्तस्य वस्तुनः कथमप्यलाभे तद्दर्म्मापन्नेन अपरेणापि कार्य्यसिद्धिर्भवति, तथाच कात्यायनः,- ‘यथोक्तवस्त्वसम्पत्तौ गाह्ये तदनुकारि यत्। यवानामिव गोधूमा व्रीहीणामिव शालयः॥ ‘इति। अत्रापि मुख्यायाः सहधर्म्मिण्याः सीतायाः अलाभात् तत्प्रतिमूर्त्तिरूपप्रतिनिधिना सस्त्रीकधर्म्माचरणशास्त्रपालनेन यज्ञनिर्वाहः इति। इदमत्रावधेयम्-अत्र साम्प्रतिकक्लेशमसहमानस्य रघुनाथस्य तत्प्रतीकाराय सहचरीसकाशं स्वभवनगमनानुमतिमात्रप्रार्थनाया एव युक्ततया, तया प्रयाजनादिकं किमप्यजिज्ञासितोऽपि असौ कथं स्वत एव सहचरीसम्भावितशङ्कानिरसनमुखेन सीताप्रतिकृत्याद्कं स्वसान्त्वनोपायं निर्द्दिशतीति नाशङ्क्य, स्वामिनः स्वस्यामकृत्रिमं हृदयानुरागम् अनेकशः साक्षादवगाया अपि सीतायाः चिराय वियुक्तदारस्य नरस्य विशेषतो नियतभोगविलासशालिनः नरपतेः दारान्तरपरिग्रहस्य स्वाभाविकतया स्वस्वामिनोऽपि तथा सम्भाव्यमानामाशङ्कामपनेतुकामः कविरेवं राममुखेन भाङ्ग्यन्तरेण आह, अस्ति चेत्यादि ; तथा च रामस्य दारान्तरापरिग्रहात् चिरविरहितया इह विप्रलम्भाख्यशृङ्गाररसस्यपि परिपुष्टिर्जातेति।
सीता।(सोच्छ्वासं सास्रम्) अज्जउत्तो दाणीं सि तुमम्।सह्महे उक्खाणिदं दाणीं मे परिच्चाअलज्जासल्लं अज्जउत्तेण। (ज)
रामः।तत्रापि तावद्बाष्पदिग्धं चक्षुर्विनोदयामि।(झ)
आर्यपुत्रः इदानीमसि त्वम्।उत्खातमिदानीं मे परित्यागलज्जाशल्यमार्यपुत्रेण।
(ज) सोच्छ्वासमिति।-उच्छ्वासेन आश्वासेन सह वर्त्तमानं, पूर्व्वं सहदर्म्मचारिणीशब्दश्रवणेन उद्विग्ना सीता पुनः ‘सीतायाः प्रतिकृतिः’ इति श्रवणात् आश्वासो बोध्यः ( ‘उच्छ्वासः प्राणनेऽपि च। आख्यायिकापरिच्छेदेऽप्याश्वासेऽपि पुमानयम्॥ ‘इति मेदिनी )। सास्नम्-आनन्दाश्रमहितम्, ( एतद्द्वयम् ‘आह’ इति ऊह्यक्रियया विशेषणम् )। आर्य्यपुत्रः,-पतिशब्दवाच्यः, मत्प्रतिकृतावपि अनुरागितया यथार्थ एव आर्य्यपुत्रशब्दभाक् त्वमसि इति समुदितार्थः। परित्यागेति।-परित्यागजन्या या लज्जा लाकसन्निधौ अप्रतिभत्वं तद्रूपं यत् शल्यं शङ्कुः तत्। (अत्र परित्यगस्य निष्कारणकतया अत्यन्तदुःखजनकत्वात् तज्जन्यलज्जायां शल्यत्वारोपो बोध्यः )। उत्खातं-मम हृदयादुद्घतम्। पवित्रायाः धर्म्मपत्न्या धर्म्मकार्य्ये उपयोगितया अश्वमेधयज्ञार्थं मत्प्रतिकृतिकरणात् मयि अनुरक्तिः मत्पवित्रता च लोकेषु प्रदर्शिता आर्य्यपुत्रेणेति भावः।
(झ) सम्प्रति रामः स्ववाक्यशेषमाह, तत्रेति।-तत्रापि-हिरण्मय्यां सीताप्रतिकृतावपि, साक्षात्सीतायाः कथमपि प्राप्तिसम्भावनाविरहात् तत्प्रतिनिधिनैव कार्य्यसम्पादनमिति भावः।बाष्पदिग्धं-अश्रुपूर्णम् इत्यर्थः। विनोदयामि-तर्पयामि ; ( एतेन सीतायाः प्रतिकृतिनिर्म्माणे नयनविनोदनमेव मुख्यं फलम्, अश्वमेधे सहधर्म्मिणी योगफलम् आनुषङ्गिकमिति व्यज्यते )। अत्रेदमवधेयम्-भागीरथीवरमाहात्म्येन रामस्य सीतादर्शन-तद्वाक्यश्रवणयोरसम्भवात् यथाक्रममुच्चारितमपि ‘अस्ति चाश्वमेधाय सहधर्म्मचारिणी मे हिरण्मयी सीतायाः प्रतिकृतिः, तत्रापि तावद् बाष्पदिग्धं चक्षुर्विनोदयामि’ इति रामवचनम् अ तरान्तरा यथास्थानं यथाकालञ्च प्रयुक्तेन सीतावाक्येन विमिश्रितम् अन्योन्यालापवदाभासमानतया चमत्कारातिरेकमादधत् कवेर्वचनापाटवमाविष्करोतीति।
सीता।धणा सा; जा अज्जउत्तेण बहु मणाअदि; जा अ अज्जउत्तं बिणोदयन्ती आसाणिबन्धणं जादा जीअलोअस्स। (ञ)
तमसा।(सस्मितस्नेहास्रं परिष्वज्य) अयि वत्से एवमात्मा स्तूयते।(ट)
धन्या सा; या आर्यपुत्रेण बहु मन्यते; या च आर्यपुत्रं विनोदयन्ती आशानिबन्धनजाता जीवलोकस्य।
(ञ) धन्या-श्लाघ्या, बहुमतेत्यर्थः, ( धनं लब्धो इति धन्या, धनशब्दात् ‘धनगणं लब्धा’ (४।४।४८ पा०) इति यत्प्रत्ययः )। सा-हिरण्मयी सीतायाः प्रतिकृतिः। बहु मन्यते-बहुमानास्पदीक्रियते, नयनविनोदनहेतुत्वेन यज्ञे सहधर्म्मचारिणीस्थानपूरणेन च समाद्रियते इत्यर्थः। विनोदयन्ती-नयनानन्दमापादयन्ती सतीत्यर्थः। आशानिम्बन्धनम्-आशाहेतुस्वरूपा। जाता-भूता, ( जातेति उद्दिश्य प्राधान्ये स्त्रीत्वम्, ‘उद्देश्यविधेययोरुद्देश्यवचनत्वमाख्यातस्य’ इत्यनुशासनात् ‘जाता’ इत्यस्यैव च अत्र प्रधानक्रियारूपत्वात् ) यस्मिन् कल्याणभाजि निखिलमपि जगत् क्षेममाप्नोति, एवं दुर्द्दशायां चित्तविनोदनेन तस्य एव आर्य्यपुत्रस्य जीवनं रक्षन्ती जीवलोकस्यैव उपकारिणी जातेति भावः। रामस्य परिग्रहान्तरशङ्कितायाः श्रुतप्रतिक्रुतिवृत्तान्ताया अपि पूर्व्वावेगवशात् ‘तत्रापि तावद्बाष्पदिग्धं चक्षुर्विनोदयामि’ इति रामवाक्याच्च पुनरुत्पादिततच्छङ्कायाः सीतायाः निर्वेदवचनमिदम्। ( अत्र सा धन्या, अहम् अधन्या, सा बहुमानिता, अहम् अवमानिता, सा आर्य्यपुत्रस्य विनोदनस्थानम् अहं न तथा, सा आर्य्यपुत्रस्य सुस्थितायाः राज्ये अनौदास्यस्य च कारणमिति आशानिबन्धनम् , अहन्तु न तथा इत्यादि ध्वन्यते। एतेन स्रियः स्वामिनः सर्व्वानपराधान् सहन्ते, किन्तु केवलं दारान्तरपरिग्रहं सर्व्वथा न सहन्ते इति भावेऽपि व्यज्यते )।
(ट) सस्मितस्नहास्रं-स्मितेन ईषद्धास्येन, स्नेहेन वात्सल्येन, ओण आनन्दाश्रुणा च सहितं यथा स्यात् तथा। अत्र सीताया अन्यबुद्ध्या स्वस्याः एव धन्यात्वकथनात् स्मितं, सीतायाः सन्तानतुल्यतया स्नेहः, परस्परमेवमलौकिकदाम्पत्यप्रणयसन्दर्शनेन आनन्दादस्रम् इति बोध्यम्। परिष्वज्य-गाढमाश्लिष्य, आहेति शेषः। एवम्-इत्थं, पूर्व्वोक्तप्रकारेणेत्यर्थः । आत्मा-त्वच्छरीरम्। स्तूयते -प्रशस्यते। त्वत्प्रतिकृतिमेवोद्दिश्य रामेणैतदुक्तम् अतो ‘धन्या सा’ इत्यादिना त्वम् आत्मप्रशंसामेव करोषीति भावः।
सीता।(सलज्जमधोमुखी स्वगतम्) परिहसिद ह्मि मअबदीए तमसाए। (ठ)
वासन्ती।महानयं व्यतिकरोऽस्माकं प्रसादः।गमनं प्रति पुनर्यथा कार्यहानिर्न भवति तथाऽऽस्ताम्।(ड)
सीता।पडिउला दाणीं मे बासन्दी सम्बुत्ता।’ (ढ)
परिहसितास्मि भगवत्या तमसया।’
प्रतिकूला इदानीं मे वासन्ती संवृत्ता।
(ठ) सलज्जं-लज्जासहितं, स्वयङ्कृतायाः स्वप्रशंसायाः अन्यसमक्षं लज्जाहेतुत्वादिति भावः। अधोमुखी-नतवदना ( अधोभूतं मुखं यस्याः सा ‘स्वाङ्गाच्चोपसर्ज्जनादसंयोगोपधात्’ (४।१।५४ पा०) इति स्त्रियां ङीष् )। सीता अधोमुखी सती सलज्जं स्वगतञ्च यथा स्यात् तथा आहेति अन्वयः। परिहसिता-उपहासपात्रीकृतेत्यर्थः।
(ड) पूर्वोक्तेषु रामवाक्येषु अन्यस्मिन् अंशे कस्यचिद् वक्तव्यस्य अभावात् वासन्ती ‘तदनुजानीहि मं गमनाय’ इत्यंशस्यैव उत्तरमाह, महानिति।-अयम्-इदानीमनुभूयमानः। व्यतिकरः,-समागमः, परस्परसम्मेलनमिति यावत्। महान्-निरतिशयः। प्रसादः ,-अनुग्रहः ; त्वमेतावन्तं क्लेशं स्वीकृत्य स्वयम् ईदृशं विजनकाननमागतः यदस्माभिर्मिलितः, तेनैव अस्मासु महान् अनुग्रहो दर्शित इति भावः। ( ‘प्रसादः’ इत्यत्र ‘प्रमादः’ इति पाठे-प्रमाद्यते अनेनेति प्रमादः कर्त्तव्येषु विषयान्तरेषु अनवधानताजनक इत्यर्थः, अनेन समागमेन त्वं मां परित्यक्तुं नेच्छसि, अहमपि त्वां, शोके च वयं निमग्ना इति सर्व्वमन्यत् विस्मृताऽस्मीत्यर्थः ) तथापि अहं त्वत्कर्तव्ये अन्तरायो न स्यामित्याह, गमनमिति। पुनः-किन्तु। गमनं प्रति- गमनविषये इत्यर्थः। कार्य्यहानिः,-राजकार्य्यक्षतिरित्यर्थः। तथा-तादृशः प्रकारः। तव कार्य्यहान्या ममापि कार्य्यहानिरित्यतो येन तव कार्य्यहानिः न स्यात् तथा कुर्विति भावः।
(ढ) प्रतिकूला-अननुकूला, इतः परमपि पतिसमागमे विघ्नकारिणीत्यर्थः, तद्गमनानुज्ञानादिति भावः। ( एतेन सीतायाः भर्त्तरि प्रणयातिरेके, तथा तद्दर्शने आकाङ्क्षाया अतृप्तत्वात् पुनरपि तमवलोकयितुं बलवती वासना च ध्वन्यते इति बोध्यम् )।
तमसा।वत्से एहि गच्छावः।
सीता।(सकष्टम्) एब्बं करेह्म। (ण)
तमसा।कथं वा गम्यते; यस्यास्तव (त)-
प्रत्युप्तस्येव दयिते तृष्णादीर्घस्य चक्षुषः।
मर्मच्छेदपरैर्यत्नैराकर्षो न समाप्यते॥४६॥
एवं कुर्वः।
(ण) सकष्टं-कष्टेन दुःखेन सहितं यथा स्यात् तथा, वासन्त्या अभ्यनुज्ञातस्य रामस्य इदानीमेव गमनावश्यम्भावात् कष्टेनैव सीतायाः स्वप्रतिगमने सम्मतिदानमिति बेध्यम्। एवं कुर्व्वः,-गच्छावः इत्यर्थः, रामे प्रस्थिते अवस्थानप्रयोजनाभावेन इतः प्रतिगमनस्यैव युक्तत्वादिति भावः। ( अत्र ‘गच्छावः’ इत्यनुक्त्वा ‘एवं कुर्व्वः’ इति कथनेन सीतायाः अनिच्छाकृतगमनं सूच्यते )।
(त) तमसा सीतायाः वत्तमानामवस्थां पर्य्यालोच्य आह, कथमिति।-वा-अथवा, पक्षान्तरे इत्यर्थः। कथं-केन उपायेन। गम्यते-गन्तुं शक्यते ; त्वयेति शेषः। यावत् प्रियदर्शनोऽयं तव नयनपथं नातिवर्त्तते तावत्कालं ते इतोऽन्यत्र गमनमसम्भवमेवेति भावः। ‘यस्यास्तव’ इत्यस्य वक्ष्यमाणश्लोकस्थेन ‘चक्षुषः’ इत्यनेनान्वयः।
इदानीं गमनाशक्यत्वे हेतुमाह, प्रत्युप्तस्येति।-दयिते प्रिये रामे प्रत्युप्तस्येव गभीरं प्रविद्धस्येव तृणया प्रबलदर्शनेच्छया दीर्घस्य दीर्घभावापन्नस्य कियत्कालं दृष्ट्वाऽपि अतृप्ततया विस्फारितत्वादनिमेषत्वाच्च विस्तृतस्येवेत्यर्थः, चक्षुषः नयनस्य ( अत्र ‘कर्तृकर्म्मणोः कृति’ (२।३।६५ पा०) इति कर्म्मणि षष्ठी, तथा जातौ एकवचनम् ) ‘यस्यास्तव’ इति पूर्वोक्तगद्यांसेनान्वयः। मर्म्मच्छेदपरैः आकर्षणव्यापारे हृदयविदारकैरित्यर्थः, यत्नैः आकर्षणायासैः आकर्षः दयितदर्शनात् आक्षेपः न समाप्यते एतावता कलेनापि न सम्पूर्णः क्रियते। यथा केनचिद् योजकवस्तुना युक्तस्य पदार्थान्तरस्य योजकवस्तूद्धरणं विना न परस्परं पार्थक्यं सम्भवति, तद्वद् दृष्ट्या मिलितायास्तव दृष्ट्युद्धारं विना न इतः प्रतिगमनं सम्भवति, दृष्टेरुद्धारश्च आकर्षादिना शल्योद्धारवम्मर्म्मव्यथाजकः स च नितरां दुःसहः अतो रामं परित्यज्य तव इतः अन्यत्र गमनं न सुकरमिति भावः।
( अत्र दयिते वस्तुतोऽनिखातस्यापि चक्षुषः निखातत्वसम्भावनात् वाच्या क्रियोत्प्रेक्षा नाम अलङ्कारः )। पथ्यावक्रं वृत्तम्॥४६॥
सीता।णमो णमो अपिब्बपुणजणिददंसणाणं अज्जउत्तचरणकमलाणम्। (थ)
(इति मूरच्छति)
तमसा।वत्से समाश्वसिहि समाश्वसिहि।
सीता।(समाश्वस्य) किअच्चिरं बा मेहन्तरेण पुणिमा चन्दस्स दंसणम्।’ (द)
नमो नमोऽपूर्वपुण्यजनितदर्शनेभ्यः आर्यपुत्रचरणकमलेभ्यः।’
कियच्चिरं वा मघान्तरेण पूर्णिमाचन्द्रस्य दर्शनम्।
(थ) अपूर्व्वेत्यादि।-अपूर्वेण अत्युत्कटेन पुण्येन जनितं सम्पादितं दर्शनं येषां तेभ्यः, मया किमपि अपूर्वं पुण्यं कृतं तेनैवाद्य आर्य्यपुत्रचरणदर्शनं जातमिति भावः। आर्य्यपुत्रचरणकमलेभ्यः,-आर्य्यपुत्रस्य स्वामिनः चरणाः पादाः कमलानीव ( अत्र उपमालङ्कारः ) तेभ्यः स्वामिपादपद्मेभ्यः इत्यर्थः, ( ‘नमःस्वस्तिस्वाहा- ‘(२।३।१६ पा०) इति नमः शब्दयोगे चतुर्थी; गौरवे च बहुत्वम् )।
(द) अन्धकारसमाच्छन्नायां रजन्या क्षुद्रखद्यितविलास इव चिरवियोगदुःखधारासु भाग्यादुपपन्नः क्षणिकप्रियपादसन्दर्शनानन्द एव मे श्रेयानिति मन्यमाना आत्मनैव आत्मानमाश्वासयन्ती जानकी पक्षान्तरमाह, कियदिति।-वा-अथवा। कियच्चिरं-कियन्तं दीर्घकालं, व्याप्येति शेषः। मेघान्तरेण-जलधरावकाशेन। पूर्णिमाचन्द्रस्य-राकाशशिनः। दर्शनं-साक्षात्कारः, सम्भवेदिति शेषः। ( अत्र काक्वा ‘अत्यल्पक्षणमेव सम्भवेत्, वायुसञ्चालितेन मेघेन पुनरावरणात्’ इत्यर्थो व्यज्यते )। अत्रायं भावः, -यथा मेघाच्छिन्ने दुर्द्दिने भाग्यात् कदाचित् वायुना मेघावरणापगमं जातं क्षणिकमपि राकानिशाकरसन्दर्शनं नयनानन्दमापादयत् भवति श्लाघास्पदं दर्शकानां, तथा निरवधिकायाम् ईदृशं ग्रहवैगुण्यदशायां केवलं पूर्व्वसञ्चितपुण्यपवनानुकूल्येन कथमपि सङ्घटितम् अतिदुर्लभं क्षणिकमपि आर्य्यपुत्रचरणसन्दर्शनं मम श्लाघ्यमेवेति इदानीमाश्वस्ताऽस्मीति। (अत्र सुचिरपूर्णचन्द्रदर्शनासम्भवरूपादप्रस्तुतात् सुचिरार्य्यपुत्रचरनदर्शनासम्भवरूपस्य प्रस्तुतस्य कथनादप्रस्तुतप्रशंसानामलङ्कारः )।
तमसा।अहो संविधानमुक्तम्।(ध)-
एको रसः करुण एव निमित्तभेदा-
द्भिन्नः पृथक् पृथगिवाश्रयते विवर्तान्।
आवर्तबुद्बुदतरङ्गमयान् विकारा-
नम्भो यथा सलिलमेव तु तत् समग्रम्।४७॥
(ध) अहो- विस्मयकरम्। संविधानकं-विधातृनियमितकार्य्यकारणभाववैचित्र्यं केन कारणेन किं किं कार्य्यमुत्पद्यते तन्निरूपणे न शक्यमित्यर्थः।
तदेव समर्थयति, एक इति।-एकः एव मुख्य एव करुणः प्रियवियोगजन्यशोकस्थायिभावः रसः काव्यानुशीलनविशदमानसानां सामाजिकानां निरतिशयानन्दसंविद्रूपः निमित्तभेदात् व्यञ्जकविभावानुभावादिविच्छित्तिविशेषात् दर्शनस्मृत्यादिकारणविशेषादिति यावत्, भिन्नः भेदं गतः सन् पृथक् भिन्नरूपान्, हर्षविषादादिरूपानित्यर्थः, विवर्त्तान् आकारान्, परिणामानित्यर्थः, आश्रयते इव भजते इव ; परमार्थतः अभीन्नोऽपि भेदवानिव लक्ष्यते इति भावः। यथा अत्रैव ओ दर्शितः करिणो रसः तत्तस्थानासनालापनपादपपर्व्वतादिदर्शनाङ्गस्पर्शनादिभिः कारणविशेषैः नानारूपतामापन्नः शृङ्गारहास्याद्भुतादिरसूर्पतया परिणतो दृश्यते। तत्र वेदान्तिमतसिद्धमनुरूपं विवर्त्तोदाहरणमेकमवतार्य्य समर्थयमान आह, यथेति।-यथा अम्भः जलम् आवर्त्तबुद्बुदतरङ्गमयान् गतिवशेन धूर्ण्यमानत्वात् भ्रमिरूपान् वायुमध्यतया बिम्बमयत्वात् बुद्बुदरूपान् पवनचालिततया तरङ्गात्मकत्वाच्च ऊर्म्मिरूपान् विकारान् विविधान् आकारान्, विवर्त्तानिति यावत्, आश्रयते इति शेषः, तु किन्तु तत् समग्रमेव आवर्त्तादिकम् एकं सलिलं जलरूप एक एव पदार्थः। सीतायाः प्रियविरहजन्यमनोविकारोऽपि कारणभेदान् हर्षविषादह्रीस्मृतिधृतिनिर्वेदास्याप्रभृतीन् बहूनाकारन् धत्ते ; अतो हर्षादयोऽपि करुणरसस्य विकारा इत्येतदाश्चर्य्यं संविधानकं पश्यामीत्यर्थः। केचित्तु उत्थितिबीजमन्यथा निरूपयन्तः श्लोकमप्यन्यथा व्याचक्षते, तथाहि- ‘वीरशृङ्गारयोरेकः प्रधानं यत्र वर्ण्यते’ इत्यत्र वीरशृङ्गारयोरन्यतरस्य प्रायिकप्राधान्येऽपि अन्येषामपि रसानां सत्त्वात् कथं करुणस्य प्राधान्यम् ? किञ्च, करणारसस्य दुःखात्मकतया तस्य रसत्वे एव नास्ति मानमिति कुतः प्राधान्यम् ? इति शङ्कां परिहर्त्तुङ्कामः कविः तमसामुखेन स्वाभिप्रायं प्रकृतोपयोगितया वर्णयत् , एक इति।-रसः सामाजिकानां निर्भरा-नन्दसंविद्रूपः करुणः इष्टवियोगजन्यदुःखातिशयः एकः मुख्यः एव सन्नपि निमित्तभेदात् सखित्व-पतित्व-पत्नीत्वादिरूपोपाधिभेदात् भिन्नः विलक्षण इव पृथक् पृथक् विवर्तान् वासन्तीसीतारामादिषु परस्परविलक्षणावस्थाभेदान् आश्रयते भजति। अन्यत् पूर्व्ववत्। तथाच प्राचुर्य्यात् रागिविरागिसाधारण्याच्च करुण एव एकः मुख्यः रसः, अपरे तु तद्विकारा इत् कवेराशयः। ( अत्र प्रथमार्द्धे ‘आश्रयते इव’ इत्यत्र वाच्याक्रियोत्प्रेक्षा तथा द्वितीयार्द्धे ‘अम्भो- यथा’ इत्यत्र उपमालिङ्गस्य यथाशब्दस्य सत्त्वात् श्रौती उपमा चेत्यनयोरङ्गाङ्गिभावेन सङ्करः। एवं ‘रसस्योक्तिः स्वशब्देन’ इत्यस्य व्याख्यायां दर्पणकृता ‘रसस्य स्वशब्दो रसशब्दः शृङ्गारादिशब्दश्च’ इत्यभिहितेऽपि अत्र स्वशब्देन रसकथनं न दोषपदवीमारोहतो अस्य कथमपि अन्यथा उपादातुमशक्यत्वेन सामाजिकानन्दानुभवाविघातकतया प्रकृतरसानपकर्षकत्वादिति सुधीभिर्विभाव्यम् )। वसन्ततिलकं वृत्तम्॥४७॥
रामः।अयि विमानराज इत इतः।(न)
(इति सर्वे उत्तिष्ठन्ति)
तमसावासन्त्यौ सीतारामौ प्रति (प)-
अवनिरमरसिन्धुः सार्धमस्मद्विधाभिः
स च कुलपतिराद्यश्छन्दसां यः प्रयोक्ता।
स च मुनिरनुयातारुन्धतीको वसिष्ठ-
स्त्वयि वितरतु भद्रं भूयसे मङ्गलाय॥४९॥
(इति निष्क्रान्ताः सर्वे)
(न)विमानराजा-स्यन्दनश्रेष्ठ ब्योमयानेषु पुष्पकस्यैव प्राधान्यात् पुष्पकस्य विमानराजत्वम्। इतः इतः,-अनेनानेन पथा गम्यतामिति शेषः। पुष्पकस्य चालकादेशानुरूपगमने शक्तिः प्रसिद्धेति तस्मिन् सचेतने इव रामस्यादेशः इति बोध्यम्।
(प) तमसा सीतां प्रति, वासन्ती रामं प्रतीति यथाक्रममन्वेति।
परस्परं विहाय स्वस्थानं गन्तुकामा तमसा वासन्ती च सीतारामयोः कुशलमाशंसमाना आह, अवनिरिति।-अवनिः पृथ्वी अमरसिन्धुः सुरधुनी गङ्गा अस्मद्विधाभिः अस्मादृशीभिः तमसासदृशीभिः नदीभिः वासन्तीसदृशीभिः वनदेवताभिश्चेत्यर्थः, सार्द्धं सह मिलिता इति शेषः, तथा यः छन्दसां वेदादन्येषाम् अनुष्टुप्प्रभृतीनामित्यर्थः, आद्यः प्रथमः प्रयोक्ता प्रयोगकर्त्ता तत्पूर्वमेकत्र बहुलानुष्टुप्छन्दसां प्रयोगादर्शनात्, कुलपति ‘मुनीनाम् दशसाहस्रं योऽन्नपानादिपोषणात्। अध्यापयति विप्रर्षिः स वै कुलपतिः स्मृतः॥ ‘इति लक्षणोपेतः मुनिर्वाल्मीकिः अनुयाता अनु सह धर्म्मार्थं याता सहधर्म्मिणीत्यर्थः, अरुन्धती यस्य तथोक्तः स मुनिः विशिष्ठस्य भूयसे महते मङ्गलाय भुवनहितायेत्यर्थः, त्वयि भद्रं मङ्गलं ( ‘श्वःश्रयसं शिवं भद्रं कल्याणं मङ्गलं शुभम्’ इत्यमरः) वितरतु ददातु। त्वन्मङ्गलेनैव भूवनमङ्गलमिति भावः। ( अत्र गर्भबीजस्य ऋषिश्रेयोवितरणरूपस्य उद्भेदनादाक्षेपो नाम सन्ध्यङ्गमुक्तम्। दर्पणकृन्मते तु आशीर्नाम नाट्यालङ्कारः ‘आशीरिष्टजनाशंसा’ इति तल्लक्षणादिति ध्येयम् )। मालिनी वृत्तम्॥४८॥
इति छाया नाम तृतीयोङ्कः।(फ)
(फ) अस्मिन्नङ्के सीताया अदृश्यरूपेण प्रवेशोऽपि कदाचित् अङ्गस्पर्शादिना रामानुभवविषयत्वात् छायारूपेण आभासमानतया अस्य नाम कविना छायेति कथितम्।
तृतीयाङ्कस्य सङ्क्षिप्तवृत्तिः
अथात्राङ्काराम्भे मुरला नाम काचित् तटिनी तमसया समं रङ्गं प्रविष्टा, पृष्टा चात्मनः ससम्भ्रमागमनकारणं तयैव ‘अहरहर्विरहातपतापतप्यमानमानसं चिरपरिचितप्रियासहवाससाक्षिसन्दर्शनाश्यमानप्रमादं परिक्षीणदीनं जानकीजीवनं सम्भविष्यदापदः परित्रातुम्, उत्तुङ्गतरङ्गसङ्गशीतलैर्विकचकमलकिञ्जल्कसुरभीकृतैर्मृदुमन्दसम्पातैर्वातैस्तस्य म्भाव्यमानमोहञ्चापनेतुं नियतमवहिता भव‘इति भागीरथीं वक्तुमगस्त्यपत्न्या लोपमुद्रया प्रेरिता तत्सकाशं यामीति प्रत्युवाच। तमसापि स्नेहाल्लोपामुद्राऽऽविष्कृतमुपायमाकर्ण्य इत्थमेवाशङ्कमानया भागीरत्थ्या च उद्भावितमुपायमचीकथत्, तथाहि पुरा लक्ष्मणेन परित्यक्ता अन्तःसत्वा सीता कदाचित् दुःसहप्रसववेदनामसहमाना गङ्गाम्भसि निपात्यात्मानमसूत सुतयुगलम्। ताभ्याञ्चाशरणाभ्यां सार्द्धमसौ भाग्यात् पृथ्वीभागीरथीप्रसादम•ेेता रसातलमनायि।
अथ कालेन भागीरथी सीतासुतयुगलं वयःप्राप्तमालेक्य स्वयं तत् वाल्मीकिं समर्प्य सम्प्रति शम्बूकबधानन्तरप्रत्यावृत्तं रामभद्रं सम्भावितजनस्थानागतमनमाकर्ण्य सीतां स्वप्रभावात् वनदेवतानामप्यदर्शनीयतां विज्ञाप्य स्वसुतयोः कुशलवयोः द्वादशवर्षिकोत्सवे श्चशुरवंशादिपुरुषसवितृसमर्चनार्थं स्वहस्तकृतकुसुमावचयव्याजेन गोदावरीतीरं निनाय ; आदिदअश च मां तत्प्रकृष्टप्रेमतया तस्याः प्रत्यन्तरीभवितुमित्यहमिदानी तदादेशमनुतिष्ठामीति। तमसामुखादेवं श्रुतभागीरथीवृत्तान्तमचिरात् रामागमनं तर्कयन्तीं मुरलां वृत्तमेतल्लोपामुद्रायै विज्ञातुं प्रस्थातुकामामालोक्य तमसा गोदावरीह्रदान्निष्क्रम्य अरण्याभुमुखमायान्तीं दुःसहविरहक्षीणमलिनाकृतिं सीतां न्यवेदयत्। मुरलापि सममेव तया तथाविधां सीतामवेक्ष्य दुःखाकुलिता मिलिता च तमसया रङ्गात् निश्चक्रामेति विष्कम्भकसङ्क्षेपः।
अथ रङ्गमुपस्थिता वियोगशोकाकुलिता सीता कुसुमावचयव्यग्रहस्तापि नेपत्थ्योत्थं ‘प्रमादः प्रमादः‘इति वासन्तीवचनं सकरुणमाकर्णयन्ती पुनरपि स्वयं स्वकरपरिपोषितस्य करिकरभकस्य उन्मदद्विरदरदाभिभवमाकर्ण्य सहसा अज्ञातसारेणैव ‘आर्यपुत्र परित्रायस्व‘इति सुचिरपरिचितान्यक्षराणि उच्चारयामास, मुमोह च तेन स्मृतातीताखिलवृत्तान्ता अतिसन्तप्ता तत्क्षणमेव। ततो रङ्गमभ्येत्य तमसायां मिर्च्छितां सितां समास्वासयन्त्यां भयोऽपि नेपथ्यादुच्चरन् ‘विमानराज अत्रैव स्थीयताम् ‘इति वचनं स्वरपरिचयेन रामस्येत्याशङ्कमाना कातर्य्यमादधाना सीता अव्यक्ते कुतस्त्येऽप्यस्मिन् वचसि औत्सुक्तप्रदर्शनेन तमसया समनुयुक्ता श्रुतस्वरस्यातिपरिचितत्वादव्यक्तत्वमेवास्य निरस्य सहचारीवचः प्रत्युत्तयाञ्चकार, प्रशशंस च प्रियतमं तमसामुखात् राजधर्मानुसारेण शम्बूकवधार्थमिदानीम् अत्रापि रामागमनसम्भावनां विज्ञाय।
अथ पुनर्नेपथ्यादुच्चरितं पूर्व्वपरिचितमृगपादपादिविषयकमाक्षेपवचनमाकर्णयन्ती जानकी स्वीमिस्वरसंयोगसम्भ्रमात् समन्तदन्विष्य सहसा पुरतः स्वशोकक्षीणमलिनाकृतिं साक्षादार्य्यपुत्रमेव अवलोक्य मूर्च्छन्ती तमसया पुनः समाश्वासि ; एवं पुनरपि पञ्चवटिसन्दर्शनसमुद्बुद्धपूर्व्वस्मृतिर्दाशरथिः ‘हा प्रिये ‘जानकीमामन्त्र्य अन्तरुद्दामं ज्वलिष्यत् दुःखाग्नेर्धूमरूपेण मोहेन स्वस्यावरणम् उच्चेर्विज्ञाप्य पुनरामन्त्र्य नामस्ताममूर्च्छित्।
अथ सीतया स्वात्मानमुद्दिश्य सकरुणमेवं विलपन्तमार्य्यपुत्रं मूर्च्छितमालोक्य तं कथमपि सञ्जीवयितुं पादग्राहं याच्यमानया तमसया तत्पाणिस्पर्श एव अमोघः सञ्जीवनोपायः निरधारि। असावपि अविचार्य्यैव अशेषान् गुणदोषान् सहचरीनिदेशात् सभूमिपातं पतिपादपङ्कजं संस्पृश्य सवाह्य च भीतिव्यस्तेन हस्तेन आपादमस्तकं तस्य, समालोक्य च तमचिरादेव पुनःप्रत्यागतजीवितं जीवितनाथं नितरामतुष्यत् ; व्यतर्कयच्च बहुधा रामस्तमतिपरिचितं च्युतचन्दनपङ्कसम्मितं कृतचित्तहर्षं सीताकरस्पर्शमिति। इत्थञ्च प्रमादाद्रामसकाशं प्रकाशितमात्मानमाशङ्कमाना पुनः सावधानं भवितुं यतमाना तमसया भूयो भागीरथीवरस्मारणेन समाश्वासिता सीता मुहुः स्वात्मानमुद्दिश्यैवं सकरुणविलापिनः स्वामिनः सानुरागवचनशतैः द्रवीभूतहृदया सर्वथा निर्व्वक्तुमशक्यमपि मनोभावं कथमपि सहचरीं न्यवेदयत्। समवर्ण्यत् तमसाऽपि तत्सकाशमेव आकारेङ्गितैरंशतो बहिःप्रकाशमानं तदीयं पुनःसमागमनेराश्यकलुषं मनोभावं विस्तरेण।
अथैवं चिरपरिचितस्पर्शसम्भावितां सीतामितस्ततः सम्यगन्विष्यापि अलभमानः सर्व्वं सीतासङ्कल्पहेतुकं भ्रमं वितर्कयन् रामः सीता च युगपदेव पुनर्नेपथ्यादुच्चरितं ‘सीतादेव्याः स्वकरकलितैः’ इत्यादिसकरुणवचनमाकर्ण्यव्याकुलतामगच्छत्, अपश्यच्च प्रतिचिकीर्षाव्याकुलो रामः पुरतः एव ससम्भ्रममुपस्थितां वासन्तीम्, अशृणोच्च तन्मुखादामूलं सीतापरिपोषितकरिशावकपराभववृत्तान्तं विस्तरेण।
अथ तत्रैवं सीतापुत्रकपरित्राणाय सत्वरं गोदावरीं गन्तुमनुरुद्धः सीतानाथः तत्प्रदर्शितेनैव पथा प्रतस्थे, सीताऽपि सहचरीस्मारितभागीरथीवरप्रभावा आत्मप्रकाशाशङ्काऽसत्त्वात् तमनुससार, आलुलोके च तत्रोपस्थितैव करेणुकया पयसि बहुधा विहरन्तं स्वपुत्रकं करिकरभकमाग्रहेण। तञ्चैवमसम्भाविताकारव्यवहारमालोक्य हृष्टाऽपि समुद्बुद्धकुशलवस्मृतिरतिदुःखिता सीता तमसया पुनः समाश्वासि। सर्व्वथा रघुनाथं प्रसादयन्ती वासन्ती अपि सीतापुत्रकं प्रलम्बकदम्बशाखासमारूढं नृत्यप्रं शिखण्डिमिथुनञ्चावलोक्य हर्षशोकाकुलमतिं सीतापतिं पूर्व्वपरिचितं शयनीयशिलातलम् अध्यासितुमनुरुरोध। प्रत्यग्रहृदयव्यथस्तु रघुनाथः तं शोकोद्दीपकतया द्रष्टुमप्यसमर्थः रुदन्नन्यतः समुपाविशत्।
अथ स्वामिनं तथा रुदन्तमालोक्य निरतिशयनिर्विण्णा जानकी तद्दुःखनिदानभूतां वासन्तीमेव अधिचिक्षेप। वासन्त्यापि पत्युरीदृगवस्थायाम् अनुपस्थितेर्निर्भर्त्सिता सीता, तादृगवस्थादर्शनेऽपि स्वस्याः प्रतीकाराक्षमत्वमचीकथत्।
अथ स्वाधिकाररता वनदेवता वासन्ती स्वभवनं वनमागतमतिथिं दाशरथिम् अभिनन्दयितुं स्वाधिकारगतान् पादपपतत्रिपवनानादिदेश, उपविवेश च निभृतं रामाधिकृतस्यैव स्थानस्यैकान्ते पृच्छन्ती महाराजेत्यामन्त्रणपुरःसरं केवलं लक्ष्मणस्यैव कुशलम्। पुरतः परिदृश्यमानस्वभावशोभावर्णनेन तच्च दाशरथिः श्रुतमप्यश्रुतमिव अभिनिनाय। तं तथोन्मनसं स्ववचसि सत्वरमवधानपरं विधातुं वासन्त्या पुनरपि तदेव पृच्छ्यमानो रघुनन्दनः महाराजेति निष्प्रणयामन्त्रणपदाकर्णनेन अस्याः सीताविवासनवृत्तान्तज्ञान संशयानः सजलनयनः आं कुशलं कुमारस्येति प्रत्युवाच। अधिचिक्षिपे च तयैव असौ, त्वं जीवितेत्यादिना तस्य अमानुष्यदारुणत्वप्रख्यापनेन। तदाकर्ण्यातिदुःखिता सीताप्यात्मार्थमार्य्यपुत्रमेव अधिक्षिपन्तीं वासन्तीं प्रच्छन्नविग्रहाऽपि व्यग्रतया विरस विरमेति निषिषेध।
अथ वासन्त्या साधिक्षेपं तदनार्य्यकार्य्यनिदानं पृष्टो जानकीजानिः प्रजाऽनुरञ्जनमेव सीताविवासननिदानम् अचीकथत् ; व्यलपच्च स्वकार्य्यवममानुषिककदारुणत्वमुपवर्णयन् स्वयमेव। अशोचीच्च तदानीं पौरजानपदानुद्दिश्य तेषां पुनः प्रसादमर्थयमानः सविशेषम्। अन्यतस्तमसाऽपि स्वामिशोकसन्दर्शनकातरां सीतामाश्वासयन्ती, दर्शयन्ती च शोके सति विलापस्यैव अत्यावश्यकताम्, अचीकथयत् रामस्य सर्व्वथा सांसारिकक्लेशजातम्।
अथ वासन्त्या धैर्य्यमवलम्बितुमुपदिष्टः शोकपरिक्लिष्टो रामः आमूलवृत्तख्यापनेन आत्मधैर्य्यस्य परां कोटिं प्रकटयन् पूर्व्वपरिचितानां पादपपतत्रिपर्व्वतादीनाम् आकस्मिक सन्दर्शनमेव साम्प्रतिकचित्तविकारनिदानं निर्द्दिदेश, व्याचचक्षे च व्यर्थतां प्रबलजलवेगरोधने सैकतसेतोरिव स्वचित्तसंयमे प्रबलस्यापि स्वप्रयासस्य।
अथाकर्ण्यास्य सकरुणवचनजातं साम्प्रतमितोऽप्यधिक्षेपः सर्व्वथा अनुचित इत्यवगच्छन्ती वासन्ती तमन्यासक्तचित्तं कर्त्तुकामा , प्रियतमया सीतया सार्द्धमध्युषितपूर्व्वमपूर्व्वं लतागृहं दर्शयामस। ततस्तदालोकनदूनं रघुनन्दनं शोकमापन्नमालोक्य तज्जीवनापायभीता सीता तमसोपदेशात् परिचिततरेण करेण मृतप्रायं कायं स्पृशन्ती मृतवद्धतश्रियं प्रियं पुनरुज्जीवयामास।
अथ पुनःप्रप्तचेतनो जानकीजीवनः अनुभूताचरेण सीताकरस्पर्शेन वासन्त्यै सीतां पुनःप्राप्तां व्याचक्षाणः तया उन्मत्तप्रलापालापित्वेनाधिक्षिप्तः, पुनरपि स्वानुभवप्रमाणेन स्वोक्तयाथार्थ्यं प्रमापयन् स्वेदात्मकसात्त्विकभावोद्गमात् सिक्तकरत्वेन तद्धारणे स्वम्याक्षमत्वमुक्त्वा तां ग्रहीतुं वामन्तीमनुरुरोध। सीताऽपि सहसा प्रियतमाऽङ्गसङ्गेन सञ्जातसात्त्विकभावा स्वकीयामनवधानतामाशङ्कमाना तत्करात् स्वकरमाक्षिप्यापसरन्ती तमसासमक्षं स्वेदाक्तं कम्पितञ्चाङ्गं दर्शयन्ती ललज्जे।
अथ सहसा स्वकरात् करे परिभ्रष्टे प्राप्तिनिधिप्रणाशादिवातिदुःखितः सीतानाथवासन्त्या ‘नेयं सीता, अपितु दुःसहवियोगशोकसमुत्थो भ्रमः’ इति पुनःपुनः प्रतिबोधितः सहचर्य्या, अनुपलब्ध्यादिप्रमाणेन तस्या असत्त्वमेव बहुधा वितर्क्य भगवतो विप्रलम्भस्यैवायमप्रतिकार्य्यस्वभावः प्रभाव इति निश्चिकाय। मुहुरेवं विलपन्तं तं पुनरप्यन्यासक्तचित्तं कर्त्तुकामा वनदेवता अशेषभग्नावशेषरावणरथखरकङ्कालजालानि अदर्शयत्। तन्मुखात् रावणनामश्रवणादेव रघुनन्दनः समतीतामपि घटनावलीं प्रत्यक्षदृश्यामिव मन्यमानः आमन्त्रयमाणश्च रावणं तातप्राणा सीताऽपहारिन्निति समरुरुषदलक्ष्य एव।
अथ तमेवं अलीककोपाकुलमालोक्य विबोध्य चास्य वृत्तान्तस्य असाम्प्रतिकत्वं वासन्ती पृर्व्ववृत्तं स्मारयामास। रामोऽपि विदितात्मभ्रमः स्वोक्तं सर्वं प्रलापमवगच्छन् साम्प्रतिकस्य वियोगस्य निरवधित्वेन असहनीयत्वं विभावयन् शुचंश्चातितराम् अलक्ष्य एव सीतामान्त्र्य, प्रबलनललक्ष्मणादिसहायानामपि ज्ञानाविषये त्वं कुत्र स्थितेत्यपृच्छत् ; व्यज्ञापयच्च तां वनदेवताम् इत्थं स्वशोकसमभागिसूहृज्जनमनस्तापं परिहर्त्तुकामो रामः स्वभवनगमनाभिलाषम् ; अवदच्च भवनगमनोत्तरं हिरण्मय्यां सीताप्रतिकृतौ सन्तताश्रुपरिप्लुतयोर्नेत्रयोः साम्प्रतिकविनोदोपायम्।
अथ तमसा अनाकाङ्क्षितप्रियदर्शनानन्दितां सीतां रामस्य सहसा जिगमिषावगमात् पुनर्निरवधिविरहाशङ्कातामालोक्य, तस्याऽपि कुशलवयोर्द्वादशवर्षवर्द्धनमङ्गलविधानार्थमितः शीघ्रमेव भागीरथीपादान्तिकगमनस्त्यावश्यकतां विबोधयन्ती आश्वासयामास।
इतश्च पतिमुखात् सहधर्म्मचारिणीशब्दश्रवणेन सपत्नीप्राप्तिभीता सीता वासन्तीकृतश्रोत्तरमुखेण पुनस्तन्मुखादेव सीताप्रतिकृतिशब्दश्रवणाल्लज्जिता बभूव। वासन्ती च अनिच्छन्ती अपि कार्य्यहानिनिरासाय रामस्य गृहगमनमनुमन्यमाना तमसया सह सीतारामयोर्यथायथं शुभमाशंसमाना, तस्मात् स्थानात् प्रतस्थे। सीताप्यतिदुःखिता भागीरथीपादान्तिकमेव गन्तुमुपचक्रमे। रामश्च स्वभवनगमनाय रथं चलितुमादिदेशेति।
इत्यशेषशास्त्राटवीसञ्चरणपञ्चानन कुलपतिकल्प-‘बि.ए’ इत्युपनामक-श्रीमज्जीवानदविद्यासागर-भट्टाचार्य्यविरचितायां, तदात्मजाभ्यां
श्रीमदाशुबोधविद्याभूषण-श्रीमन्नित्यबोधविद्यारत्नाभ्यां परिवर्त्तित-परिवर्द्धितायां सुखबोधिनीसमाख्यायाम् उत्तररामचरितव्याख्यायां तृतीयोऽङ्कः॥३॥
चतुर्थोऽङ्कः
एकः। सौधातके दृश्यतामद्य भूयिष्ठसन्निधापितातिथिजनस्य समधिकारम्भरमणीयता भगवतो वाल्मीकेराश्रमपदस्य।

एक इति।-उपस्थितयोस्तापसयोरन्यतरः , आहेति शेषः। उपस्थितयोः प्रथमत एव नामापरिज्ञानात् एकप्रभृतिशब्देन उल्लेखः। सौधातके-एतत्तु सहागतस्य नामतः सम्बोधनम्, ( सुधातुरपत्यं पुमान् इति सौधातकिः, सुधातृशब्दात् अपत्यर्थे ‘सुधातुरकङ् च’ (४।१।९७ पा०) इति अकङ्, चकारात् इञ् च )। भूयिष्ठत्यादि।-भूयिष्ठं-बाहुल्येन ( इदमेषामतिशयेन बहु इत्यर्थो बहुशब्दात् ‘अतिशयेन तमबिष्ठनौ ‘(५।३।४४ पा०) इति इष्ठन्, ततश्च ‘बहोर्लोपो भू च बहोः’ (६।४।१५८ पा०) इति बहोर्भूरादेशः, ततश्च ‘इष्ठस्य यिट् च’ (६।४।१५९ पा०) इति बहोः परस्य इष्ठस्य लोपः यिडागमश्च इति भूयिष्ठपदे सिद्धम् ) सन्निधापिताः निमन्त्रणेन जनरवेण च समुपस्थापिता अतिथिजना यस्मिन् तस्य तथोक्तस्य अनेकाभगतजनसनाथस्येत्यर्थः। भगवतः ,-ऐश्वर्य्यशालिनः, (एतेन वनवासी तपस्वी अपि वाल्मीकिः समागतातिथीनामातिथ्ये शक्तिमानित्यर्थो व्यज्यते )। आश्रमपदस्य-आश्रमस्थानस्य, तापसावासस्येत्यर्थः, ( ‘पदं शब्दे च वाक्ये च व्यवसायप्रदेशयोः। पादतच्चिह्नयोः स्थानत्राणयोरङ्कवस्तुनोः’ इति मेदिनी )। समधिकारम्भरमणीयता-समधिकारम्भेण प्रचुरतररूपेण अतिथिसत्कारानुष्ठानेन अतिथिसेवार्थं बहुतरस्थान्सनपानभोजनपरिवेशनादिकार्य्यगौरवेणेत्यर्थः, रमणीयता चारुता, सुदृश्यत्वमित्यर्थः। दृश्यतां-साक्षात्क्रियताम्। तथाहि-तमेवार्थम् अवगच्छ।
तथाहि; (क)-
नीवारीदनमण्डमुष्णमधुरं सद्यः प्रसूताप्रिया-
पीतादभ्यधिकं तपोवनमृगः पर्याप्तमाचामति।
गन्धेन स्फुरता मनागनुसृतो भक्तस्य सर्पिष्मतः
कर्कन्धूफलमिश्रणाकपचनामोदः परिस्तोयते॥ १॥
सामान्यतः यदेतद् आश्रमपदस्य आतिथ्यसम्पादनायोजनरामणीयकमुक्तं तदेव समर्थयमान आह, नीवारेति।-तपोवनमृगः आश्वमहरिणः एतेन तपोवने मुनिभिः सस्नेहं संवर्द्धिततया अतिविश्वस्त इति बहुलोकसमागमेऽपि निर्भीक इत्यर्थो व्यज्यते )सद्यःप्रसूतया अचिरमुक्तगर्भया प्रियया स्वपत्न्या पीताता ( समाने अह्नि इति सद्यः, पृषोदरादित्वात् साधुः। सद्यः प्रसूता इति सद्यःप्रसूता, ‘सह सुपा’ (२।१।४ पा०) इति समासः। इह सद्योग्रहणं मृग्याः सातिशयतृष्णावत्त्वद्योतनार्थम्। प्रसूतेति कर्त्तरि क्तः। सा चासौ प्रिया चेति सद्यःप्रसूताप्रिया, तया पीतम् इति सद्यःप्रसूताप्रियापीतं तस्मात्। च्युतसंस्कृतिदोषदुष्टतया नायं पाठः समीचीनतया प्रतिभाति, ‘प्रसूताप्रिया’ इत्यंशे प्रसूताशब्दे प्रप्तस्य पुंवद्भावस्य अभावात्। न च ‘स्त्रियाः पुंवत्- ‘(६।३।३४ पा०) इत्यनेन पूरणीप्रियादिषु परेषु पुंवद्भावस्य प्रतिषेधात् कथमत्र पुंवद्भावप्राप्तिरिति वाच्यम्, अस्य सूत्रस्य बहुव्रीहिसमासविषयतया कर्मधारये ‘पुंवत्कर्मधारयजातीयदेशीयेषु’ (६।३।४२ पा०) इत्यनेन सामान्यतः प्राप्तस्य पुंवद्भावस्य कथमपि प्रतिषेद्धुमशक्यत्वात् ; अत एव केचनात्र ‘सद्यः प्रसूतप्रियापीतात्’ इति पाठान्तरं कल्पयन्ति इति सुधिया स्वधिया विभाव्यम् ) अभ्यविकम् अतिरिक्तं पीतावशिष्टमित्यर्थः, (एतेन तिर्य्यग्योनिरपि अयं मृगः स्वप्रियाप्रणयपरवशः स्वस्य बुभुक्षापिपासयाविद्यमानत्वेऽपि प्रेयस्यामात्यनुरगेण सद्यः प्रसूततया तस्याः पिपासायाः प्राबल्यं जानानः तामादौ आपरितोषं पाययित्वा, तद्भुक्तावशिष्टं पिबतीत्यर्थो व्यज्यते।) उष्णं मधुरञ्च सुखाद्यमित्यर्थः, (उष्णञ्च मधुरञ्च इति उष्णमधुरं, नीललोहितादिवद्विशेषणसमासः। अचिरमुक्तगर्भाया हि उष्णद्रव्यपानम् आशु यन्त्रणोपशमकमिति उष्णत्वोक्तिः प्रकृतोपयोगितामापद्यते ) नीवारोदनमण्डं तृणधान्यान्नमण्डं, पर्य्याप्तं यथेष्टं यथा आचामति पिबति; (आङ्पूर्वात् चमतेर्लटि आचामति इति सिद्धम् ‘आङि चमः इति वक्तव्यम्’ (वा०) इति दीर्घः, अन्यत्र चमति विचमति इत्यादि। अत्र मण्डस्य पर्य्याप्तपानकथन्न आश्रमे अमितातिथिजनभोजनोपयोगिप्रचुरान्नाद्यायोजनं, तथा प्रियापीतावशिष्टे मण्डे प्रियोच्छिष्टतया अस्य समयिकसमादरश्च ध्वन्यते इति बोध्यम् ) मण्डस्य बहुलत्वात् सद्यःप्रसूताऽपि मृगी न समस्तं मण्डं पाक्तुं शशाक, अवशिष्टेन मृगस्यापि पर्य्याप्त आहारोऽभूदित्यर्थः। किञ्च सर्पिष्मतः सघृतस्यम् घृतपक्वस्येत्यर्थः, भक्तस्य अन्नस्य ( ‘पोलाओ’ इति भाषा) स्फुरता उद्गच्छता गन्धेन सौरभेण मनाक् ईषत्, ( ‘मनागत्यल्पमन्दयोः’ इति मेदिनी) अनुसृतः अनुगतः मिश्रितः इत्यर्थः, कर्कन्धाः कोल्याः फलैः मिश्रणां शाकानां वास्तूकादीनां पचनादुत्थित आमोदः घृतपक्वभक्तामोदसहितः कोलिफलासम्मिश्रशाकपाकादम्लगन्धविशेष इत्यर्थः, परिस्तीर्यते सर्वतो व्याप्नोति। ( परिस्तीर्य्यते इति कर्म्मकर्तरि प्रयोगः ; यद्वा-कर्म्माणि एवायं प्रयोगः, वायुना इति कर्त्तृपदम् एतत्कल्पे ऊहनीयम्। अत्र स्वभावोक्तिरलङ्कारः, तथा च दर्पणः,- ‘स्वभावोक्तिर्दुरुहार्थस्वक्रियारुषवर्णनम्’ इति )। शार्दूलविक्रीडितं वृत्तम्॥१॥
सौघातकिः।आअदं अणज्झाअकारणं सबिसेसबूदं अज्ज जिणकुज्जाणं। ( ख )
प्रथमः।( विहस्य ) अपूर्वः कोऽपि ते बहुमानहेतुर्गुरुषु सौघातके ( ग )
आगतमनध्यायकारणं सविशेषभूतमद्य जीर्णकूर्चानाम्।
(ख) जीर्णाकूर्चानां-जीर्णं वार्द्धकेन शुक्लीभूतं कूर्चं श्मश्रु येषां तेषां पक्वश्मश्रूणामतिवृद्धानामित्यर्थः। यद्वा-जीर्णं शिथिलं कूर्चं भूद्वयान्तर्वर्तिस्थानं येषां तेषां, वार्द्धके हि भ्रुवोर्मध्यदेशः श्लथीभवति इति सिद्धम्। ( ‘कूर्चमस्त्री भ्रुवोर्मध्ये कठिनश्मश्रुकैतवे’ इति मेदिनी)। आगतम्-आगमनम्, उषस्थितिरिति यावत्। सविशेषभूतं-विशेषरूपम्, केनापि उपायेन उपेक्षितुमशक्यमित्यर्थः। ( विशेषेण सह वर्तमानं सविशेषं, ततश्च सविशेषं भूतम् इति सविशेषभूतं ‘सह सुपा’ (२।१।४ पा०) इति समासः द्वितीयातत्पुरुषो वा। वसिष्ठादेः शिष्टत्वस्य असन्दिग्धतया अध्ययननिषेधः, साधारणातिथेस्तु न तथेति सविशेषपदतात्पर्यम्)। अनध्यायकारणम्-अनध्यायस्य स्वाध्यायाभावस्य कारणं, शिष्टसमागमरूप इत्यर्थः।- ‘अनध्यायं प्रकुर्वीत शिष्टे च गृहमागते’ इति वचनात् शिष्टसमादरानध्यायः शास्त्रसम्मत एव इति बोध्यम्। सोपहासवचनमिदम्।
(ग) विहस्य-विकृतहास्यं विशेषहास्यं वा कृत्वा, ग्राम्यस्य कूर्चशब्दस्य तादृससर्वजनमान्येषु वसिष्ठादिषु प्रयुक्तत्वादस्य विकृतहास्यं विशेषहास्यं वा ज्ञेयम्। गुरुषु-पूज्येषु, अभ्यागतेषु -वसिष्ठादिषु, अभ्यागतस्य गुरुत्वे प्रमाणं यथा, ‘गुरुरग्निर्द्विजातीनां वर्णानां ब्राह्मणो गुरुः। पतिरेको गुरुः स्त्रीणां सर्वत्राभ्यागतो गुरुः॥ ‘इति। अपूर्वः,-अभिनवः। कोऽपि-असाधारणः इत्यर्थः। बहुमानहेतुः,-बहुमानस्य विशिष्टगौरवस्य हेतुः कारणं, वर्तते इति शेषः ; विशिष्टगौरवपात्रेषु
एतेषु तव सम्मानप्रदर्शनमेव उचितं, त्वया तु पात्रापात्रे अविविच्यैव पूज्येष्वप्येतेषु परिहासव्यञ्जकः शब्दः प्रयुक्त इत्ययुक्तमेवाचरितमिति भावः। यद्वा सौधातकिं प्रति प्रथमतापसस्य इयं सोल्लुण्ठनोक्तिरिति ध्येयम्।
सौघातकिः।भो भाण्डायण किण्णामधेयो एसो महन्तस्म त्थबिरसत्थ्यस्म धुरन्धरो अज्ज चीरधारओ अदिधी आअदो ? ( घ )
भाण्डायनः।धिक् प्रहसनम्।नन्वयमृष्यश्रङ्गाश्रमात् अरुन्धतीपुरस्कृतान् महाराजदशरथस्य दारानधिष्ठाय भगवान् वसिष्ठः प्राप्तः; तत् किमेवं प्रलपसि ? ( ड )
भो भाण्डायन किन्नामधेय एषः महतः स्थविरसार्थस्य धुरन्धरोऽद्य चीरधारकोऽतिथिरागतः ?
(घ) भाण्डायन -इदन्तु प्रथमतापसस्य नाम्ना सम्भोधनम् ( भण्डस्य महर्षेर्युवाऽपत्त्यमिति भाण्डायनः, भण्डशब्दात् ‘गार्ग्यादिभ्यो यञ्’ (४।१।१०५ पा०) इति यञ्, ततः ‘यञिञोश्च’ (४।१।१०१ पा०) इति फक् )।स्थविर सार्थस्य-वृद्धसमूहस्य, धुरन्धरः,-श्रेष्ठः ( धुरं धरति इति धुरन्धरः, धुर् शब्दात् धरतेः खच् प्रत्ययेन निपातनात् सिद्धम् )। चीरधारकः,-जीर्णवसनधारीत्यर्थः। किं नाम धेयः,-किं नामधेयम् आख्या यस्य सः, किमाख्य इति यावत्।स्थविरधुरन्धर इति हास्यकरः प्रयोगः।
(ङ) प्रहसनं-गुरुजनानिति उपहासम्-असम्मानसूचकवाक्यप्रयोगम् इत्यर्थः। धिक्-निन्दायाम्, एवं परिहासः शिष्टविगर्हिततया सर्व्वथैव अयुक्त इत्यर्थः, ( प्रहसनमित्यत्र धिक् शब्दयोगे द्वितीया )। ‘स्थविरसार्थस्य धुरन्धरः’ इति ‘चीरधारकः’ इति च प्रयोगः परिहासव्यञ्जकः। नन्विति सम्बोधने अरुन्धती पुरस्कृता-अरुन्धत्या तन्नाम वसिष्ठपत्न्या पुरस्कृताः, यद्वा-अरुन्धती पुरस्कृता अग्रेसरी येषां तान् तथोक्तान्। दारान्-भार्यां, कौशल्यामित्यर्थः। अधिष्ठाय-तेषां नायको भूत्वेत्यर्थः। प्राप्तः,-समागतः, अतिथिः सन्नुपस्थित इत्यर्थः। तत्-तस्मात्। किं-कथम्। एवम्-उक्तरूपेण। प्रलपसि-निरर्थकं कथयसि , उपहससीत्यर्थः, नैतद् युज्यते इति भावः।
‘तेन परापतितेनैव सा वराकिका कल्याणिका मडमडायिता।
सौघा।हुं बसिट्ठो।( च भाण्डा।अथ किम् ? ( छ )
(च) हुमिति प्रश्ने ( ‘हुं वितर्के परिप्रश्ने’ इत्यमरः)।
(छ) अथ किम् ? ( सम्मतिसूचकपदमिदम् अव्ययम् ‘और् क्या?’ इति हिन्दी भाषा ) अयं वसिष्ठ एवेत्यर्थः।
सौघा।मए उण जाणिदं ; बग्धो बा बिओ ब एसोत्ति ’ ( ज )
भाण्डा।आः किमुक्तं भवति ? ( झ )
सौघा।तेण पराबडिदेण ज्जेब सा बराइआ कल्लाणिआ मडमडाइआ। ‘( ञ ) हुं वसिष्ठः’
मया पुनर्ज्ञातं व्याघ्रो वा वृको वा एष इति।
(ज) पुनः,-किन्तु। ज्ञातम्-विदितम्। किं ज्ञातव्यमित्याह, एष इति। एषः,-जीर्णकूर्चादिमान् समागतः,-अभ्यागतः। व्याघ्रः,-द्वीपी। वृकः,-कुक्कुराकारव्याघ्रभेदः। वाकारद्वयं वितर्के , (वा स्याद् विकल्पोपमयोर्वितर्कपादपूरणे’ इति मेदिनी ‘कोकस्त्वीहामृगो वृकः’ इत्यमरः ) व्याघ्रवृकादिवद् बहुरोमपूर्णसर्वशरीरत्वात् अस्य तत्त्वेन वितर्कः। सोपहासोक्तिरियम्।
(झ) आः इति-सविरक्ति क्रोधव्यञ्जकमव्ययम् ( ‘आ प्रगृह्यं स्मृतौ वाक्येऽप्यास्तु स्यात् कोपपीडयोः’ इत्यमरः )। उक्तं-कथितं, त्वयेति शेषः, किमेतत् अयुक्तं भणसीति समुदितार्थः ; महान् दोषावहस्ते अनुचित वाक् प्रयोग इति भावः। यद्वा-श्रेष्ठ-ज्येष्ठञ्च वसिष्ठमेवमुपहससि इत्ययुक्तमेव।
(ञ) परापतितेनैव-आगतमात्रेणैव व्याघ्रादिवदित्यर्थः।सा-अस्मात् परिचिता। वराकिका-दीना, स्वयमात्मत्राणसामर्थ्यत्वेन शोच्येत्यर्थः। कल्याणिका-वत्सतरी ( ‘कल्लोडिका’ इति पाठे स एवार्थः)। मडमडायिता-मडमडेति शब्देन चर्वयित्वा भक्षिता। मडमडेति अस्थिचर्वणकालीनोऽव्यक्तानुकरण शब्दः। ( ताद्रुशाच्च अनुकरणशब्दात् ‘अव्यक्तानुकरणाद् द्व्याजवरार्द्धादनितौ डाच्’ (५।४।५७ पा०) इति डाच्, ततश्च मडमडा करोति इत्यर्थे ‘लोहितादिडाज्भ्यः क्यष्’ (३।१।१३ पा०) इति क्यषि मडमडाय इति नामधातोः कर्मणि क्तः, स्त्रियां मडमडायिता )। व्याघ्रादिर्यथा सहसा अगत्यैव इयं किञ्चिदाहत्य अस्थ्नां चर्वणे आत्मानं नियोजयति। तथा अयमपि इति ; तत् कथं न भणामि ‘व्याघ्रो व वृको वा’ इत्यादि इति भावः।
भाण्डा।समांसो मधुपर्क इति आम्नायं बहुमन्यमानाः श्रोत्रियायाऽभ्यागताय वत्सतरीं महोक्षं वा महाजं वा निर्वपन्ति गृहमेधिनः ; तं हि धर्मसूत्रकाराः समामनन्ति।( ट )
(ट) ‘समांसो मधुपर्कः’ इत्याख्यायमाणमुपन्यस्य वसिष्ठस्य वत्सतरीमांसभक्षणे प्रत्यवायं निरस्यन्नाह, समांस इति।-मांसेन सह वर्तमानः इति समांसः, पलसहित इत्यर्थः। मधुपर्कः,- अतिथ्यादिपूजपचारभेदः, (मधुना पृच्यतेऽसौ इति मधुपर्कः,-मधु ’ पृच् ’ घञ् )। मधुपर्कमाह कालिकापुराणं,-दधि सर्पिः जलं क्षौद्रं सितैताभिस्तु पञ्चभिः। प्रोच्यते मधुपर्कस्तु सर्वदेवौघतुष्टये॥ ‘इति। इति-एवम्, उक्तरूपानुपूर्विकमित्यर्थः। आम्नायं-वेदवचनम् (आम्नायते अभ्यस्यते इत्याम्नायः वेदः। आङ्पूर्वात् म्नाधातोः घञ् प्रत्ययः)। बहुमन्यमानाः,-असन्दिग्धप्रमाणत्वेन आद्रियमाणाः गृहमेधिनः,- गृहैर्दारैर्मेधन्ते सङ्गच्छन्ते इति गृहमेधिनः गृहश्रमस्थाः। अभ्यागताय-गृहागताय अतिथये इत्यर्थः। श्रित्रियाय अधीतवेदाय ब्राह्मणाय, ( छन्दोऽधीत इति छप्रत्ययेन श्रोत्रियः सिद्धः ) श्रोत्रियलक्षणमाह देवलः,- ‘एकां शाखां सकल्पां वा षडि्भरङ्गैरधीत्य वा। षट् कर्मनिरतो विप्रः श्रोत्रियो नाम धर्मवित्॥ ‘इति। तथा च शाङ्करभाष्यम्- ‘जन्मना ब्राह्मणो ज्ञेयः संस्कारैर्द्विज उच्यते। विद्यया याति विप्रत्वं त्रिभिः श्रोत्रिय उच्यते॥ ‘इति। वत्सतरीम्-अल्पवयस्कां गोवत्सां, द्विहायनीमित्यर्थः।( वत्सशब्दात् अतिबाल्यार्थे ‘वत्सोक्षाश्वर्षभेभ्यश्च तनुत्वे’ (५।३।९१ पा०) इत् तरप्, ततश्च स्त्रियां ङीष् ) महीक्षं-महावृषभं, ( महांश्चासौ उक्षा चेति विग्रहे ‘अचतुर विचतुर- ‘(५।४।७७ पा०) इति अच् प्रत्ययान्तो निपातः )। महाजं-वृहच्छागम्। निर्वपन्ति-भोजनार्थं ददति, घ्नन्ति इत्यर्थः। ननु ‘समांसो मधुपर्कः’ इति श्रुतेः देवोद्देशकमधुपर्कपरतया श्रोत्रियाय तदर्पणं न युज्यते इत्याह, तमिति। तं-श्रोत्रियब्राह्मणोद्देश्यक वत्सतरी

महोक्षमहाजनानाम् अन्यतमनिर्वापरूपमित्यर्थः। धर्मसूत्रकाराः,-धर्मशिक्षार्थं विधिनिषेधात्मकोपदेशसूत्ररचयितारः, धर्मशास्त्रप्रणेतारः मन्वादयः इत्यर्थः। समामनन्ति-समुपदिशन्ति। हि शब्दो निश्चयवाचकः। तदनुसारेणैव अद्य परमश्रोत्रियाय वसिष्ठाय कल्याणिका दत्तेति भावः।
सौघा।भो णिग्गिहीदोसि। ( ठ )
भाण्डा।कथमिह ?
सौघा।जेण आओसु बसिष्ठमिस्सेसु बच्छदरी बिससिदा ; अज्ज ज्जेब पच्चागदस्म राएसिणो जणअस्म भअबदा बम्मीएण बि दहिमहुहिं ज्जेब णिब्बत्तिदो महुबक्को ; बच्छदरी उण बिसज्जिदा।’ ( ड )
भो निगृहितोऽसि ।
’ येन आगतेषु वसिष्ठमिश्रेषु वत्सतरी विशसिता ; अद्य एव पर्यागतस्य राजर्षिर्जनकस्य भगवता वाल्मिकीनाऽपि दधिमधुभिरेव निर्वर्तितः मधुपर्कः ; वत्सतरी पुनः विसर्जिता।
(ठ) निगृहीतः,-पराभूतः, स्वपक्षसमर्थनेऽसमर्थत्वात्, मयेति शेषः अनेन सौधातकिः भाण्डायनस्य ज्ञानवत्वमुपहसति। मधुपर्कस्य जीवहिंसासमेतस्य शास्त्रार्थत्वे सर्वत्रैव तदनुष्ठानं स्यात्, तत्तु न भवतीति त्वम् अनर्थकं कथयसीति भावः।
(ड) मधुपर्कानुरोधेन जीवहिंसा न शास्त्रार्थः, तच्च तस्याः नियतत्त्वे औव वाल्मीकिना जनकाय दत्ते मधुपर्केऽपि वत्सतरी दत्ता स्यादिति युक्त्या भाण्डायनोक्तेः अयौक्तिकत्वं द्रढयति, येनेति।-येन-हेतुना। वसिष्ठमिश्रेषु-महामान्येषु वसिष्ठषु ( गौरवे बहुत्वम्, अत्र मिश्रशब्दः पूज्यत्वबोधकः ) आगतेषु-अभ्यागतरूपेण उपस्थितेषु सत्सु। वत्सतरी-द्विहायनी गौरित्यर्थः। विशसिता-मारिता, (व्यापादनार्थकात् विपूर्वात् शसतेः कर्मणि क्तः, स्त्रियां टाप्, (एवकारेण दिनान्तरव्यवच्छेदः, तेन च सद्यःसंवृत्ततया न विस्मृतिसम्भावनेत्याशयो द्योत्यते )। पर्यागतस्य-समुपस्थितस्य। राजर्षेः, राज्यस्वामिनः तपस्विनः, अभ्यर्थनाथमिति शेषः, ( एतेन विशेषणेन तदुद्देश्यकमधुपर्के नाङ्गहानिसम्भवः इति व्यज्यते )। वाल्मिकिनाऽपि-सर्वशास्त्रज्ञेन महर्षिणा प्राचेतसेनापि इत्यर्थः। अत्र शास्त्रज्ञानविरहितस्य तु अज्ञतया कदाचित् प्रमादसम्भवेऽपि साङ्गवेदविद्यापारदर्शिनो वाल्मीकेस्तु सर्वथा तदसम्भवः इत्यपिकारार्थः। दधिमधुभिरेव-विक्ततदुग्ध क्षौद्रप्रभृतिभिरेवेत्यर्थः, एवकारेण वत्सतरोव्यवच्छेदः। निर्वर्तितः-सम्पदितः। पुनः,-किन्तु। विसर्जिता -परित्याजिता, न तु मधुपर्कघटकपदार्थपूरणाय आलब्धेत्यर्थः। अत्रायं भावः,- ‘समांसो मधुपर्कः’ इति श्रुतेर्यदि अभ्यागतसाधारणमधुपर्कपरता स्यात्, स्यादपि वाल्मीकेर्जनकोद्देश्यकमधुपर्के वत्सतरीविशसनम्, अतः श्रुते देवोद्देश्यकमधुपर्कपरतैव सामान्यतो मधुपर्कस्य दधिघृतमधुशर्कराम्बुविहितत्वात्। उक्तञ्च,- ‘दधि सर्पिर्जलं क्षौद्रं सिता वैतैश्च पञ्चभिः। प्रोच्यते मधुपर्कस्तु क्वचिदन्यविधोऽपि च॥ ‘इति॥
भाण्डा।अनिवृत्तमांसानामेव कल्पमृषयो मन्यन्ते ; निवृत्तमांसस्तु तत्र भवान् जनकः।( ढ )
(ढ) भाण्डायनः सौधातकि शास्त्रस्य प्रकृतार्थनिर्णये भ्रान्तमालोक्य सम्प्रति मधुपर्को समांसत्वामांसत्वयोरधिकारिभेदेन व्यवस्थां प्रदर्श्य तस्य भ्रमनिरासपुरःसरं स्वमतमेव द्रढयति, अनिवृत्तेति।-ऋषयः,-धर्मशास्त्रप्रणेतारः मुनयः। अनिवृत्तमांसानाम्-अपरित्यक्तमांसभजनानां, मांसभक्षणशीलानामित्यर्थः, ( निवृत्तं मांसं येषां ते निवृत्तमांसाः, न निवृत्तमांसाः इति अनिवृत्तमांसाः तेषामिति विग्रहः। अत्र मांसपदेन लक्षणया मांसभोजनं बोध्यते)। एवं- ‘समांसो मधुपर्कः’ इति श्रुतिसिद्धं मधुपर्के मांसदानरूपम्। कल्पं-विधम्। मन्यते-स्मरन्ति। नन्वेवञ्चेत् कथं तर्हि वेदविदामग्रेसरेणापि वाल्मीकिना तन्नानुसृतमित्याह, निवृत्तेति।-तु किन्तु। तत्रभवान्-पूज्यः, ( ‘त्रिषु तत्रभवान् पूज्यस्तथैवात्रभवानपि’ इति वैजयन्ती )। जनकः, -तन्नामा राजर्षिः। निवृत्तमांसः,-मांसभक्षणात् विरतः, अत एव तस्मिन् आगते विसर्ज्जिता, अनिवृत्तमांसे पुनर्वसिष्ठे उपस्थिते प्रथमकल्पभूता वत्सतरी दत्तेति भावः। नन्वेवं मधुपर्के मांसदानस्य अनिवृत्तमांसस्थले शास्त्रीयत्वेन दातुः तथा कर्तव्यत्वेऽपि पलितकेशस्य वर्षीयसो वसिष्ठस्य तद्भोजनन्तु अयुक्तमेवेति चेन्न, मधुपर्के प्रदत्तमांसस्य अभोजने प्रत्यवायश्रवणात् वसिष्ठेन तन्नापेक्षितम् ; तथाच मनुः,-नियुक्तस्तु यथान्यायं यो मांसं नात्ति मानवः। स प्रेत्य पशुतां याति सम्भवानेकविंशतिम्॥
‘न मांसभक्षणे दोषो न मद्ये न च मैथुने।
प्रवृत्तेरेषा भूतानां निवृत्तिस्तु महाफला॥ ‘
इति। न चैवं सति रजर्षे जनकस्य प्रत्यवायभागित्वमिति शङ्कां, तस्य वैखानसव्रतावलम्बित्वेन निरामिषाशित्वात्, तथा च यमः, ‘भक्षयेत् प्रोक्षितं मांसं सकृद्ब्राह्मणकाम्यया। दैवे नियुक्तः श्राद्धे वा नियमे च विवर्जयेत्॥ ‘इति सर्वे सुधीभिर्वभाव्यम्।
सौघा।किं णिमित्तं ? ( ण )
भाण्डा।स तदैव देव्याः सीतायाः तादृशं दैवदुर्विपाकमुपश्रुत्य वैखानसः संवृत्तः ; तथास्य कतिपये संवत्सरास्चन्द्रद्वीपवने तपस्तप्यमानस्य।( त )
किं निमित्तम् ?
(ण) किं निमित्तं-किं कारणम् ? जनकस्य निवृत्तमांसत्त्वे को हेतुरित्यर्थः।
(त) सौधातकिना पृष्टो भाण्डायनः जनकस्य मांसनिवृत्तौ हेतुमाह, स इति।-सः,-जनकः। तदैव-सीतायाः निर्वासनवार्ताश्रवणाव्यवहितोत्तरमेव। तादृशं-तथाविधम् अतिभीषणमित्यर्थः। दैवदुर्विपाकं-दैवं पूर्वजन्मार्जितं कर्म, ‘पूर्वजन्मार्जितं कर्म तद्देवमिति कथ्यते’ तथा,- ‘प्राग्जन्मनि कृतं कर्म शुभं वा यदि वाऽशुभम्। दैवशब्देन निर्दिष्टमिह जन्मनि तद् बुधैः॥ ‘इति। पूर्वजन्म च वर्तमानजन्मकालस्य प्राक्काल इति बोध्यम्। शरीरस्य प्रतिक्षणध्वंसित्वात् प्राग्वर्तिशरीरस्य च परकालेऽनवस्थानात् कर्म च अपरशरीरकृतमपीति बोध्यम्। तस्य दुर्विपाकः दुष्टः परिणामः कुफलमिति यावत् ( विपच्यते इति विपाकः, विपूर्वात् पचतेः भावे घञ् ) तं दुर्भाग्यदुर्विलसितमिदमित्यर्थः। वैखानसः,-वानप्रस्थः ( विशेषेण खनति विदारयति धर्मार्थम् आत्मानं क्लेशयति इति वैखानसः। वि’ खन’ डः अन-असुन् कर्म० स्वार्थे अण् ) वानप्रस्थाश्रममाह याज्ञवल्क्यः,-वानप्रस्थाश्रमं वक्ष्ये तत् शृण्वन्तु महर्षयः। पुत्रेषु भार्या निक्षिप्य वनं गच्छेत् सहैव वा॥ ‘इत्यादि। वानप्रस्थस्य धर्मो यथा गारुडे एकोनपञ्चाशत्तमेऽध्याये ‘भूस्था मूलफलाशित्वं स्वाध्यायस्तप एव च। सविभागो यथान्यायं धर्मोऽयं वनवासिनः॥ ‘इत्यादि। तस्य च मांसवर्ज्जनमाह कूर्मपुराणं-पुरोडाशं चरुञ्चैव विधिवन्निर्वपेत् पृथक्। देवताभ्यश्च तद्ध्त्वा वन्यं मेध्यतरं हविः॥ शेषं समुपभुञ्जीत लवणश्च स्वयं कृतम्। वर्जयेन्मधुमांसादि भौमानि कवकानि च॥ ‘इत्यादि। संवृत्तः,-जातः, गृहस्थधर्मं परिहाय वनवासी सन् वृक्षमूलमाश्रितः इत्यर्थः। तथा-एवंविधावस्थयावानप्रस्थरूपेणेत्यर्थः। अस्य-जनकस्य। कतिपये-कियन्तः ( कतिपयशब्दस्य ‘प्रथमचरमतयाल्पार्द्ध- ‘(१।१।३३ पा०) इति सर्वनामत्वे जसः श्यादेशः )। संवत्सराः,- शब्दाः, अतीता इति शेषः। चन्द्रद्वीपतपोवने-चन्द्रद्दीपस्य तदाख्यस्य कस्यचित् स्थानस्य तपोवने आश्रमे। तपस्तप्यमानस्य-तपस्यामनुतिष्ठतः, (अत्र ‘तपःस्तपःकर्मकस्यैव’ (३।१।८८ पा०) इत्यनेन तप् धातोरात्मनेपदम् यक् च )।
सैघा।तदो किं त्ति आअदो ? ( थ )
भाण्डा।चिरन्तनप्रियसुहृदं प्राचेतसं द्रष्टुम्। ( द )
सौघा।अबि अज्ज सम्बन्धिणीहिं समं सम्बुत्तं से दसणं णबत्ति।’ ( ध )
भाण्डा।सम्प्रत्येव भगवता वसिष्ठेन देव्याः कौशल्यायाः सकाशं भगवती अरुन्धती प्रहिता ; यत् स्वयमुपेत्य वैदेहो द्रष्टव्य इति।( न )
ततः किमिति आगतः।
अपि अद्य सम्बन्धिनीभिः समं संवृत्तमस्य दर्शनं न वेति।
(थ) ततः,-तस्मात् चन्द्रद्वीपतपोवनादित्यर्थः। किमिति-कथम्। आगतः,-इहोपस्थितः।
(द) चिरन्तनेति।-चिरन्तनः,-चिरकालीनः, प्रियसुहृत्-प्रेमास्पदमिव, तं-प्राचीनबन्धुमित्यर्थः, (अत्र चिरं भवः इत्यर्थे चिरमित्यव्ययात् ‘सायञ्चिरं प्राह्णे प्रगे- ‘(४।३।२३ पा०) इति ट्युल्, तुट् च )। प्राचेतसं-वाल्मीकिम्। ट्रष्टुं-साक्षात्कर्तुं, पुर्वोक्तसौधातकिवाक्यस्थेन ‘आगतः’ इत्यनेन अन्वयः।
(ध) अत्र अपि शब्दः प्रश्नार्थकः। सम्बन्धिनीभिः,-कुटुम्बिनीभिः कौशल्या प्रभृतिभिः। समं-सह, ( ‘साकं सार्धं समं सह’ इत्यमरः)। अस्य-जनकस्य। दर्शनं-साक्षात्कारः। संवृत्तं-सञ्जातम्, (अत्र- ‘अद्य सम्बन्धिनीभिः समम् अस्य दर्शनं संवृत्तं न वेति अपि ज्ञायते?’ इत्येवमन्वयः कार्यः, अन्यथा नवेत्यत्र विकल्पबोधकं वा शब्देनैव जिज्ञासाया अपि अर्थत एव बोधनात् अपेर्निरर्थकत्वापत्तिः स्यद् इति ध्येयम् )।
(न) प्रहिता-प्रेरिता। वक्ष्यमाणसंवादं वक्तुमिति शेषः। किमर्थमित्याह,
यदिति। स्वयम्-आत्मना, न तु प्रत्तिनिधिनेत्यर्थः। स्वयमनुपस्थितौ वैवाहिके समादरशैथिल्यप्रकाशः सम्भवेदिति भावः। उपेत्य-उपस्थाय। वैदेहः,-विदेहाधिपतिर्जनकः, ( विदेहस्य ईश्वरः इति वैदेहः ‘तस्येश्वरः’ (५।१।४२ पा०) इति विदेहशब्दात् अण् )। द्रष्टव्यः,-साक्षात्कर्तव्यः ; तथा च इदानीमपि कुटुम्बिनीभिः समं साक्षात्कारो नाभूत्, कौशल्यायाः तत्रानुपस्थितत्वादिति तात्पर्यम्।
सौघा।जघा एदे त्थबिरा परप्परं मिलिदा ; तधा अन्हे बि बटुएहि समं मिलिअ अणज्झाअमहसबं खेलन्ता सम्भाबेम्ह। ( प ) ( इति परिक्रामतः )
भाण्डा।तदयं ब्रह्मवादी पुराणरजर्षिर्जनकः प्राचेतसवसिष्ठावुपास्य सम्प्रति आश्रमबहिर्वृक्षमूलमधितिष्ठति ; य एषः ( फ )
यथा एते स्थविराः परस्परमिलिताः तथा आवामपि वटुभिस्समं मिलित्वा अनध्यायमहोत्सवं खेलन्तौ सम्भावयावः।
(प) स्थविराः,-वृद्धाः। परस्परमिलिताः,-अन्योन्यमेकत्र समवेताः। आवां-सौधातकि-भाण्डयनौ। वटभिः,-अल्पवयस्कैः ब्राह्मणैः। खेलन्तौ-क्रीडन्तौ, खेलनेत्यर्थः, ( ‘लक्षणहेत्वोः क्रियायाः’ (३।२।१२६ पा०) इति क्रियायाः परिचायके हेतौ चार्थे वर्तमानाद्धातोर्लटः शतृ-शानच-विधानात् अत्र खेलतेः हेत्वर्थे शतृप्रत्ययः) अनध्यायमहोत्सवं-पाठविघ्नरूपमानन्दजनकव्यापारम्। सम्भावयावः,-सम्भानयावः, क्रीडया उपभुञ्जावहे इत्यर्थः।
(फ) तत्-तस्मात्, कौशल्यया सममिदानीमपि साक्षात्काराभावादित्यर्थः।अयं-पुरतः परिद्रुश्यमानः। ब्रह्मवादी-वेदोपदेष्टा, अधीतवेदवेदान्त इत्यर्थः, (ब्रह्म वदितुं शीलमस्य इति ब्रह्मशब्दपूर्वात् वदतेः शीलार्थे णिन् प्रत्ययः ) प्राचेतसवसिष्ठौ-वाल्मीकिवसिष्ठौ। उपास्य-आराध्य, दर्शनसंलापादिकं कृत्वेत्यर्थः। वृक्षमूलम्-आश्रमतरोरधोदेशम् ( वृक्षमूलमिति ‘अधिशीङ्स्थासां कर्म’ (१।४।४६ पा०) इत्यधितिष्ठतेरधिकरणस्य कर्मत्वम् )। य एष इति अव्यवहितेन श्लोकस्थेन ‘तप्यतेइति क्रियापदेनान्वयः।
हृदि नित्यानुषक्तेन सीताशोकेन तप्यते।
अन्तःप्रसृप्तदहनो ज्वलन्निव वनस्पतिः॥ २॥
( निष्क्रान्तौ )
इति विष्कम्भकः।( ब )
प्राणेभ्योऽपि प्रियतमायाः दुहितुः सीतायाः सापवादपरित्यागेन अन्तर्निखातशल्यं विदेहनाथं तरुतलासौनमालोक्य भाण्डायनः तस्य तदानीन्तनीमवस्थां वर्णयन्नाहम् हृदीति।-हृदि अन्तःकरणे नित्यानुषक्तेन सततावस्थितेन सीताशोकेन सीतावियोगदुःखेन, अन्तर्मध्ये प्रसृतः उद्वेल्लितः, ( प्रसुप्त इति पाठे-निहितः, प्रदीप्त इति पाठे तु-प्रज्बालितः इत्यर्थः ) दहनो वह्निर्यस्य सः ( सीताशोक दहन इवेति ध्वनिः) तथाभूतः अभ्यन्तरलीनपावक इत्यर्थः, ज्वलन् ज्वलिष्यमाणः इत्यर्थः, वनस्पतिः शमीवृक्ष इव तप्यते तापमनुभवति, जनक इति शेषः। ( अत्र-उपमानामालङ्कारः, सा च-इवशब्दवाच्यतया श्रौती। एवं वनस्पतिसाधारण्ये अन्तर्लीनपावकत्वस्य असम्भवतया सामान्यशब्दस्य विशेषपरतानियममङ्गीकृत्यैव शमीरूपवनस्पतिविशेषबोधनेऽपि वक्तुमुचितस्य शमीरूपस्य वनस्पतेर्विशेषतोऽकथनात् विशेषेऽविशेषरूपो दोषश्चिन्त्यः )। पथ्यावक्वं वृत्तम्॥२॥
(ब) विष्कम्भकस्य लक्षणादिकन्तु पूर्वमुक्तम् ; सम्प्रति शुद्ध-सङ्कीर्णभेदेन भिन्नयोस्तयोः कतरोऽयमिति विचार्यते ; तथाहि- ‘मध्येन मध्यमाभ्यां वा पात्राभ्यां सम्प्रयोजितः। शुद्धः स्यात् स तु सङ्कीर्णो नीचमध्यमकल्पितः॥ ‘इति दर्पणवचनात् भाण्डायन सौधातकि रूपाभ्यां नीचमध्यमपात्राभ्यां सम्प्रयोजिततया अयं सङ्कीर्णरूप एव भेदेऽन्तर्भवति। न चैतयोरुभयोरेव मुनिशिष्यतया मध्यमपात्रत्वमिति तादृशाभ्यां ताभ्यां सम्प्रयोजितस्यास्य शुद्धताया एव उचितत्वात् कथं सङ्कीर्णरूपत्वमिति वाच्यम्, एतयोरेकस्य सौधातकेर्मध्यमपात्रत्वाभावेन तथात्वात्। अथ किं नाम नीचत्वं मध्यमत्वयोर्निकृष्टलक्षणमिति चेत् शृणु, संस्कृतभाषाभाषित्वमेव मध्यमत्वं, प्राकृतादिभाषाभाषित्वञ्च नीचत्वमिति ब्रूमः, तथा च सौधातिकैरसंस्कृतभाषितया नीचलक्षणान्तर्गतत्वाद् अस्य सङ्कीर्णरूपत्वमेवेति सुधीभिर्विभाव्यम्। एवं ‘स तदैव देव्याः सीतायास्तादृशं दैवदुर्विपाकम्’ इत्यादिना भाण्डायनवाक्येन वृत्तानां, तथा ‘सम्प्रत्येव भगवता वसिष्ठेन देव्याः कौशल्यायाः’ इत्यादिना च भाण्डायनवाक्येन वर्तिष्यमाणानां कथांशानां निदर्शनतया विष्कम्भकलक्षणसङ्गतिर्बोध्या।
( ततः प्रविशति जनकः।)
जनकः।- अपत्ये यत् तादृग् दुरितमभवत् त्न महता
विषक्तस्तीव्रेण व्रणितहृदयेन व्यथयता।
पटुर्धारावाही नव इव चिरेणाऽपि हि न मे
निकृन्तन् मर्माणि क्रकच इव मन्युर्विरमति॥ ३॥
प्राणेभ्योऽपि प्रियतमायाः आसन्नप्रसवायाः असहायाः सीतायाः पूतस्वभावायाः अपि सापवादनिर्वासनवार्त्ताश्रवणात् प्रभृति दुःसहशोकावेगेनान्तर्दूयमानः जनकः विलपति, अपत्य इति।-अपत्ये दुहितरि सीतायां तादृक् तथाविधम् अतिशोकावहतया अनिर्वचनीयमित्यर्थः, यद्वा दुरितम् आसन्नप्रसवावस्थायां वननिर्वासनरूपं दुर्गतं दुरवस्थेति यावत्, अभवत् जातं, महता विपुलेन तीव्रेण उग्रेण, अत्यन्तदुःसहेनेत्यर्थः, व्यथयता दुःखयता ( णिजन्तात् व्यथधातोः मित्वात् शतृप्रत्यये कृते ‘मितां ह्रस्वः(६।४।९२ पा०) इति ह्रस्वः ) तथा व्रणितं क्षतं, सञ्जातव्रणमिति यावत्, (व्रणं सञ्जातमस्य इति व्रणितं, व्रणशब्दात् ‘तदस्य सञ्जातं तारकादिभ्य इतच्’ (५।२।३६ पा०) इति इतच् ) हृदयं येन तेन तथोक्तेन तेन दुरितेन विषक्तः हृदि दृढतरं निहितः नव इव नूतन इव, कालातिपातेऽपि अमन्दीभूत इत्यर्थः, अत एव पटुः कुशलः, त्यागिनोऽपि मम हृदयाद्वेल्लने समर्थ इत्यर्थः, पक्षे- छेदनपटुः, अतितीक्ष्णत्वात् छेदनकुशलः इति यावत् , धारावाही धारया सातत्येन, निरन्तरमित्यर्थः, वहति सञ्चरतीति धारावाही निरन्तरस्थायी, अनिवृत्त इति यावत्, पक्षे-धारया कर्तनसाधनाग्रभागेन वहति पुनः पुनः निर्गमोद्गमय्यां सरतीति तथोक्तः, मर्माणि अन्तःसन्धिस्थानानि निकृन्तन् विदारयन्, पक्षे-छिन्दन्, अत एव क्रकचः करपत्रमिव ( ‘क्र’ इति अत्यक्तशब्दं कचति शब्दायते इति क्रकचः करपत्रं, क्र-शब्दपूर्वात् कचतेः पचाद्यच्) मे मम मन्युः सीतानिर्वासनजनितः शोकः ( ‘क्रकचोऽस्त्री करपत्रम्’ इति ‘मन्युः दैन्ये क्रतौ क्रुधि’ इति चामरः ) चिरेणापि कालातिक्रमेणापि न विरमति न शाम्यति। ( रमधातोरात्मनेपदित्वेऽपि अत्र विपूर्वात् रमतेः ‘व्याङ्परिभ्यो रमः’ (१।३।८३ पा०) इति परस्मैपदम् ) सीतानिर्वासनं मामतिशयं व्यथयतीति भावः। (अत्र उपमानामालङ्कारः, सा च उपमानोपमेयगतसाधारणधर्मस्य औपम्यवाचकपदस्य च वाच्यतया पूर्णः ; सा च उपमानोपमेयगतसाधारणधर्मस्य औपम्यवाचकपदस्य च वाच्यतया पूर्णा ; तथा ‘नव इव’ इत्यत्र उत्प्रेक्षा चेत्यनयोरङ्गाङ्गिभावेन सङ्करः )। शिखरिणी वृत्तम्॥३॥
कष्टम् एवं नाम जरसा दुःखेन च दुरासदेन भूयः पराक-सान्तपन प्रभृतिभिस्तपोभिरात्तरसधातुः अनुपयुज्यमानो न अद्यापि मे दग्धदेहः पतति अन्धतामिस्रा हि असूर्य्या नाम ते लोकास्तेभ्यः प्रतिविधीयन्ते ये आत्मघातिन इत्येवमृषयो मन्यन्ते ; अनेकसंवत्सरातिक्रमेऽपि च प्रतिक्षणपरिभावनास्पष्टनिर्भासः प्रत्यग्र इव दारुणो न मे दुःखसंवेगः प्रशाम्यति।अयि मातर्देवयजनसम्भवे देवि सीते ईदृशस्ते निर्माणभागः परिणतः ; येन लज्जया स्वच्छन्दमाक्रन्दितुमपि न शक्यते।हा हा पुत्रि ( भ ) ‘
(भ) कष्तमित्यतिदुःसहदुःखसूचकमव्ययम्। एवम्-इत्थं, साम्प्रतमनुभूयमानेनेत्यर्थः। जरसा-वार्द्धकेन। दुरासदेन-दुःसहेन। दुःखेन-सीतानिर्वासनसमुत्थेन शोकेन। पराकेत्यादि। पराकः द्वादशदिवसं व्याप्य उपवाससाध्यः प्रायश्चित्तरूपः व्रतविशेषः, तथा च मनुः,- ‘यतात्मनोऽप्रमत्तस्य द्वादशाहमभोजनम्। पराको नाम कृच्छ्रोऽयं सर्वपापापनोदनः॥ ‘इति। बृहस्पतिश्च ‘जपहोमरतः कुर्याद् द्वादशाहमभोजनम्। पराक एष विख्यातः सर्व्वपापप्रणाशनः॥ ‘इति च। सान्तपनं-पञ्चगव्यकुशोदकपानेनैकदिनम् उपवसिन चैकदिनमिति द्वैदिवसिकव्रतभेदः, ( सन्तापयति इति ल्युट्, ततः स्वार्थे अण् ) तथा च मनुः- ‘गोमूत्रं गोमयं क्षीरं दधि सर्पिः कुशोदकम्। एकरात्रोपवासश्च कृच्छ्रं मान्तपनं स्मृतम्॥ ‘इति। याज्ञवल्क्यश्च- ‘गोमूत्रं गोमयं क्षीरं दधि सर्पिः कुशोदकम् जग्ध्वा परेऽह्न्युपवसेत् कृच्छ्रं सान्तपनं चरन्। ‘पृथक् सान्तपमद्रव्यैः षडहः सोमवासकः। सप्ताहेन तु कृच्छ्रोऽयं महासान्तपनः स्मृतः॥ ‘इति। पराकश्च सान्तपनञ्च ते परकसान्तपने, ते प्रभृतिनी आदिनी येषां तैः। ( अत्र प्रभृतिशब्देन- ‘एकैकं ह्रासयेत् पिण्डं कृष्णे शुल्के च वर्द्धयेत्। उपस्पृशंस्तिषर्वणमेतच्चान्द्रायणं स्मृतम्॥ ‘इति मनूक्तलक्षणकचान्द्रायणादिपरिग्रहो बोध्यः )। तपोभिः,-क्लेशसम्पाधैः व्रतैः कायशोषकनियमविशेषैरिति यावत्। भूयः,-बाहुल्येन। आत्त रसधातुः,-आत्ताः गृहीताः, विशोषिता इति यावत्, रसाः रक्तप्रभृतयः द्रवपदार्थाः धातवः,-रसासृङ्मांसप्रभृतयो यस्य स तथोक्तः, अत्र शरीरान्तर्वर्तिद्रवमात्रमेव रसशब्दवाच्यम्, तदन्यो धातुरिति बोद्धव्यम्। यद्वा-रसा एव धातवः देहधातवः रसासृङ्मांसमेदोऽस्थिमज्जशुक्रस्वरूपा यस्य सः, (रसो गन्धो रसः स्वादे तिक्तादौ विषगगयोः। शृङ्गारादौ द्रवे वीर्य्ये देहधावम्बुपारदे॥ ‘इति मेदिनी ) अत एव अनुपयुज्यमानः,- अन्नपानादिना असेव्यमानः, अन्नपानादिजन्यां पुष्टिमनधिगच्छन्नित्यर्थः ; यद्वा-न उपयुज्यते कार्य्यम् इति अनुपयुज्यमानः, जरसा दुःसहेन सीताविवासनक्लेशेन तथा शरीरशोषकैर्वैधक्लेशैश्च नितान्तक्षीणादुर्बलतया कायिकमानसिकसर्वविधव्यापारे सम्यगपटुरित्यर्थः। दग्धदेहः,-दग्धपदार्थवत् सारशून्यः कायः। न पतति-न विशीर्यते न भूमिसात् भवतीति यावत् यथा स्वसंसृष्टेनाग्निना दग्धस्थूणो गृहादिः अन्तःसारशून्यत्वेऽपि कदाचित् प्रत्यवतिष्ठते ; तथा सततमन्तर्ज्वलता सीताशोकाग्निना दग्धीभूतोऽपि मे कायः नाद्यापि पततीति मे दुर्भाग्यमेव अत्र निदानमिति भावः। ननु यद्येवं दुःसहक्लेशदग्धस्यापि ते देहस्य न स्वतः पातः, तदा त्वयैव भृगुपातादिना त्यज्यतामयमित्याह, अन्धेति।-अन्धतामिस्राः,-अन्धम् अन्धकरणं तामिस्रं तमः संहतिः प्रगाढं तम इत्यर्थः, यत्र अतिभीषणदुःखोत्पदका इत्यर्थः। (अन्धयति इति अन्धं ‘नान्दिग्रहिपचादिभ्यो ल्युणिन्यचः’ (३।१।१३४ पा०) इति पचाद्यच्। नरकं कालसूत्रञ्च महानरकमेव च॥ ‘इत्यादिना मनुना गणितेषु एकविंशतिनरकभेदेषु द्वितीये नरके बोध्यः। असूर्य्याः,-नास्ति सूर्यः सूर्यकरः येषु ते सूर्यरश्मिरहिताः आलोकमात्राहिताः इत्यर्थः, ( अत्र ‘असुर्याः’ इति ह्रस्वमध्योऽपि पाठः परिदृश्यते, तच्च असुराणामिमे इत्यसुर्याः असुरसम्बन्धिनः पातालादय इत्यर्थः। तत्वतो विचार्यमाणे तु अयमेव पाठः साधीयान्, तथाहि-
‘असुर्य्या नाम ते लोकाः’ इति कविवाक्यांशो हि
‘असुर्या नाम ते लोका अन्धेन तमसावृताः।
तांस्ते प्रेत्याभि गच्छन्ति ये के चात्महनो जनाः॥ ‘
इति वाजसनेयिसंहितावचनस्यैव पूर्वप्रतीकः, तथा च तत्र ह्रस्वमध्यपाठस्यैव सत्वात् अत्रापि ह्रस्वमध्य एव पाठो युक्तः। न च तत्रापि ह्रस्वमध्यत्वे किं प्रमाणमिति वाच्यम्, ‘असुराणामिमे इत्यसुर्य्याः’ इति तद्भाष्यव्याख्यादर्शनात्, परञ्च ‘अन्धेन तमसावृताः’ इति विशेषणेनैव गतार्थत्वे सूर्यालोकाभावबोधकस्य दीर्घमध्यस्य ‘असुर्याः’ इति विशेषणस्य वैयर्थ्याच्च। उक्तसंहितायाम् उद्धृतमन्त्रस्य आध्यात्मिकभाष्यव्याख्यादर्शने तु मूलपाठस्य व्याख्या अन्यथैव प्रतीयते, तथा च भाष्यम्- ‘अथ काम्यकर्मपरान् निन्दति। ये के च ये केचित् नराः आत्महनः आत्मानं घ्नन्तीत्यात्महनः अविद्वांसः काम्यकर्मपराः विद्यमानस्य अजरामरणस्य आत्मनोऽविद्यादोषेण तिरस्करणादात्महन्तारः ते प्रेत्य मृत्वा देहं त्यक्त्वा तान्
लोकान् जन्मानि स्थावरान्तानि अपिगच्छन्ति प्राप्नुवन्ति। तान् कान् ?-नाम प्रसिद्धं, ते ये यत्तदोर्व्यत्ययः, ये लोकाः लोक्यन्ते दृश्यन्ते भुज्यन्ते कर्मफलानि यत्रेति लोका जन्मानि, असुर्याः असुराणामिमे असुर्याः, असुषु प्राणेषु रमन्ते असुराः प्राणपोषणपराः औतमपेक्ष्य देवा अपि असुराः। कीदृशाः लोकाः ?-अन्धेन तमसा अदर्शनात्मकेनाज्ञानेन आवृताः आच्छादिताः। अनात्मज्ञाः पुनर्जायन्ते म्रियन्ते चेत्यर्थः। ‘इति एवञ्च भाष्यकारमते अस्यांशस्य व्याख्या भाष्येणैव गतार्थेति न पुनस्तदर्थं प्रयासः कृत इति सुधीभिर्विभाव्यम् ) लोकाः,-अतिगोरनरकस्थानविशेषाः। तेभ्यः,-आत्मघातिभ्यः तेषां शास्त्यर्थमित्यर्थः, ( ‘तेभ्यः’ इत्यत्र- ‘कर्मणा यमभिप्रैति स सम्प्रदानम्’ (१।४।३२ पा०) इति सम्प्रदानतया चतुर्थी )। प्रतिविधीयन्ते-निर्दिश्यन्ते। तच्च प्रमाणं यथा,- ‘अन्धं तमः प्रविशन्ति ये के चात्महनो जनाः ‘इति श्रुतिः।

ननु नरकभितेरात्महत्या मा भूत् कालप्रतीक्षा तु कर्तुं शक्यते एव, काले सर्वस्यैव विलयदर्शनात् अस्यापि दुःखस्य अवसानं सम्भवीत्याह, अनेकेति।-अनेकेषां बहूनां संवत्सराणाम् अब्दानाम् अतिक्रमेऽपि अपगमेऽपि। प्रतिक्षणेति।-प्रतिक्षणं परिभावनया परिचिन्तया स्पष्टः परिस्फुटो निर्भासः प्रकाशः यस्य स तथोक्तः, प्रतिक्षणं मनसि वर्तमानम् इत्यर्थः। ( ‘स्पष्टः ‘इति पदं णिजन्तस्य स्पश् धातोः क्तप्रत्ययेन ‘वा दान्तशान्तपूर्णा- ‘(७।२।२७ पा०) इति निपातनात् पक्षे सिद्धम्,) अत एव प्रत्यग्र इव-चिन्तात्यागेन अलुप्तत्वात् नूतन इव प्रतीयमान इत्यर्थः। दारुण,-हृदयविदारणः। दुःखसंवेगः,-शोकप्राबल्यम्। मातः -यज्ञभूमिसमुद्भूततया अतिपवित्रत्वात् मातृसम ( एतेन एवं पविचायास्ते ईदृक् परिणामः विरुद्ध एवेति व्यज्यते )। ईदृशः-एवम्प्रकारः सापवादनिर्वासनरूपः। निर्माणभागः,-सृष्टेः परिणामः इत्यर्थः। येन-असत्परिणामेन हेतुना। लज्जया-सापवादनिर्वासननिमित्तया त्रपया। स्वच्छन्दं-छन्दानुरूपं, यथेच्छमित्यर्थः। आक्रन्दितुपमपि-उच्चैः रोदितुमपि ; तादृक् चरित्रदोषापवादेन निर्वासितां त्वामुद्दिश्य मयि रुदति लोकाः मां दुश्चरिततनयाशोकविह्वलमालोक्य निन्दिष्यन्तीति भावः।
प्रियजनविरहे हि जगतस्तन्मयतया नियततदवस्थापरिभावनया च तन्मूर्तिः सततमेव भावयितुर्मनसि जागर्तीति प्राणेभ्योऽपि प्रियतमां नयनमनोरमां सीतां तद्गतेन

अनियतरुदितस्मितं विराजत् कतिपयकोमलदन्तकुद्मलाग्रम्।
वदनकमलकं शिशोः स्मरामि स्खलदसमञ्जसमञ्ज जल्पितं ते॥ ४॥
भगवति वसुन्धरे सत्यमतिदृढाऽसि ।( म )
मनसा सम्प्रत्यविरतमनुचिन्तयन् जनकः स्मृतिपथसमारूढां तदीयां शैशवावस्थामुपवर्णयन्नाह, अनियतेति।-अनियतं विषयसम्बन्धरहितम्, ओतुकमिति यावत्, रुदितं रोदनं स्मितं मृदुहसितञ्च यस्मिन् तत् तथोक्त विराजन्ति विकासमानानि कतिपयानि शिशुत्वात् अल्पसङ्ख्याकानिम् त्रिचतुराणीति यावत्, कोमलानि सुकुमाराणि ( ‘कचि’ इति भाषा) दन्तकुड्मलानां दशनमुकुलानाम् अग्राणि पुरोभागा यस्मिन् तत् तथोक्तं, कुड्मलसदृशकोमलविरलदन्तवदित्यर्थः, तथा स्खलत् पतत् सर्ववर्णानुच्चारणात् न परिस्फुटमुच्चरदित्यर्थः, असमञ्जसं न कर्तृकर्मक्रियादिसमन्वयसूचकयथोचितविभक्तदिसमन्वितं, मञ्जु ललितं सुस्वरत्वा सुश्राव्यमिति भावः, जल्पितं भाषितं वचनमिति यावत्, यस्मिन् तत् तथोक्तं, शिशोः बालिकायाः ते तव वदनं कमलमिव वदनकमलम् अल्पं वदनकमलम् इति वदनकमलकं, शिशुकालिकम् अरविन्दसुन्दरमाननमित्यर्थः, यद्वा-मञ्जु इति च्छेदः, जल्पितस्य विशेषणम्। तथात्वे स्मित-मुख-वाक्यानीति क्व गतेति, तथापि आशैशवं विभिन्नाकारेण नियतपरिक्षिता ते कुसुमसुकुमारा मूर्तिः सततं स्मृतिपथसारूढां मामाकुलीकरोतीति भावः। (अत्र रुदितहसितपदानुरोधात् मुखकमलमित्युपमितसमासः, रुदितहसितयोः मुख एव सम्भवात् मुखस्य प्राधान्यं, तच्च उपमितसमासेनैव भवतीति उपमायाः साधकसद्भावेन उपमाऽलङ्कार एव, रूपके सति प्रधानीभीते वदनरूपे कमले रुदितस्मितयोर्विशेषणविधया अन्वयाऽसम्भवात्। सा च समासे उपमावाचकस्य इवशब्दस्य लोपात् लुप्ताः ; तथा स्वभावोक्तिश्चेत्यनयोः परम्परनिरपेक्षतया तिलतण्डुलवत् संसृष्टिः )। अभिज्ञानशाकुन्तलेऽपि अस्यानुरूपः श्लोकोऽयं परिदृश्यते ; यथा,- ‘आलक्ष्यदन्तमुकुलान्निमित्तहासैरव्यक्तवर्णरमणीयवचःप्रवृत्तीन्। अङ्काश्रयप्रणयिनस्तनयान् वहन्तो धन्यास्तदङ्गरजसा मलिनीभवन्ति॥ ‘इति पुष्पिताग्रा वृत्तम्॥४॥
(म) भगवति-माहात्माशालिनि प्रतीकारसमर्थे इत्यर्थः। वसुन्धरे-रत्नाधिष्ठात्रि इत्यर्थः। ( अत्र वसूनामधिष्ठातृतया तवान्तःकरणस्य एतावत् काठिन्यं जातं, यद् एतादृशीं देवदुर्लभामपि तनयां पुरतो नश्यन्तीमालोक्य न कोऽपि प्रतीकारः कृतः इति तिरस्कारो व्यज्यते। सत्यं-निश्चितमेवम् नास्त्यत्र कोऽपि संशय इति यावत्। अतिदृढाऽसि-अतिकठिनहृदयाऽसीत्यर्थः, कन्यायास्तथाविधपरित्यागरूपदुःखदर्शनादिति भावः।
‘-त्वं वह्निर्मुनयो वसिष्ठगृहिणी गङ्गा च यस्या विदु-
र्माहात्म्यं यदि वा रघोः कुलगुरुर्देवः स्वयं भास्करः।
सीताम् अतिपूतां विदित्वाऽपि केवलं राजधर्मानुसारेण तां निर्वासयता रघुपतिना अतिदृढत्वमवलम्बितं, वसुन्धरायास्तु तदानीं तादृग् दृढताऽवलम्बने कस्यापि न्याय्यहेतोरसद्भावात् तया न युक्तमाचरितमित्याशयवान् मिथिलापतिरस्या दृढत्वमेव ख्यापयति, त्वमिति। -त्वं पूर्वोक्तसम्बोधनोद्देश्या पृथिवी, वह्निरग्निः, मुनयो तपः प्रभावात् त्रिकालविदः वसिष्ठवाल्मीकिप्रभृतयः वसिष्ठगृहिणी वसिष्ठपत्नी अरुन्धतीत्यर्थः, गङ्गा पतितपावनी सुरधुनी च, यदि वा तथा रघोः रघुवंशीयानामित्यर्थः, कुलगुरुः कुलमूलत्वेन पूजनीय इत्यर्थः, यद्वा-वंशस्य आदिपुरिषः स्वयं साक्षादित्यर्थः, ( अत्र स्वयमिति तृतीयान्तमात्मबोधकमव्ययम् ‘प्रकृत्यादिभ्य उपसङ्ख्यानम्’ (वा०) इति तृतीया ) भास्करः सूर्यश्चेत्यर्थः, यस्याः सीताया माहात्म्यं महिमानं सच्चरित्रत्वपातिव्रत्यादिकमिति यावत्, विदुः जानन्ति ( विद् धातोर्लटः प्रथमपुरुषस्य बहुवचने रूपं ‘विदो लटो वा’ (३।४।८३ पा०) इति झेरुसादेशः।
न च ‘तेषां परः क्रियाकालैकत्त्वे’ इति क्रमदीश्वरकृतसूत्रेण नामयुष्मादस्मत्सु वाच्येषु तेषां यः परः, स एव भवति, तथाच-स च त्वञ्च अहञ्च गच्छामः, च च त्वञ्च गच्छथः, अहञ्च त्वञ्च स च गच्छामः, इति नियमात् अत्र युष्मत्समभिव्याहृतनामकर्तृकत्वेऽपि ‘विदुः’ इति क्रियायां कथं प्रथमपुरुषविभक्तिरिति वाच्यं ; नामयुष्मदस्मदां परं परं प्रधानमिति नियमस्य प्रायुकत्वात्। न च तत्रापि किं प्रमाणमिति वाच्यम्,
‘हं वा कुम्भकार्णो वा त्वं वा भ्राता विभीषणः।
इन्द्रजिद्वा निकुम्भो वा वहेयुर्भारमीदृशम्॥ ‘
इत्यत्र बहधातोर्नामयुष्मदस्मत्कर्तृकत्वेऽपि प्रथमपुरुषप्रयोगदर्शनात्। केचित्तु ‘विदुः’ इति न क्रियैकशेषः, तथा सति पृथिव्यादीनां सर्वेषामेव अन्यानपेक्षप्रमाणत्वप्रतीतिर्न भवति, अपितु कर्तृपदेषु ‘मुनयः इत्यस्य बहुत्वमादाय नामविभक्तिः प्रयुक्ता ; अन्यत्र तु यथायोग्य विभक्तिपरिणामेन सङ्गतिः कार्या, तथा च त्वं यस्या माहात्म्यं वेत्थम् वह्निर्वेद, मुनयो विदु रित्येवमन्वयः इत्याहुः)
विद्यां वागिव यामसूत भवती ; शुद्धि गतायाः पुर-
स्तस्यास्त्वं दुहितुस्तथा विशसनं किं दारुणेऽमृष्यथाः॥ ५॥
(नेपथ्ये।) इत इतो भगवतीमहादेव्यौ।( य )
भवती त्वं यां सीतां वाक् सरस्वती देवी विद्यामिव ज्ञानमिव, अथवा-वाग् उपनिषद्रूपा वाणी विद्यामिव तत्त्वविद्यामिव असूत जनयामास, वाक् यथा विद्याम् उद्गिरति तद्वत् त्वं निर्दोषां याम् उद्भावयामासिथेत्यर्थः, हे दारणे कठिनहृदये पुरः तव आग्रतः एव जगद्व्यापिस्वरूपतया अग्निपरीक्षाक्षेत्रे लङ्कायामपि तदानीं तवास्तित्वसत्वादिति भावः; शुद्धि शोधनं, निर्द्दोषत्वमिति यावत्, गतायाः प्राप्तायाः अग्निपरीक्षायां निर्दोषत्वेन ज्ञाताया अदुष्टया इत्यर्थः, ( ‘शुद्धि गतायाः पुरः’ इत्यत्र ‘तद्वत्तु या दैवतम्’ इत्यापि पाठो दृश्यते, तत्रायमर्थः,-तद्वत् वह्निगङ्गाभास्करवत् या जानकी दैवतं देवतारूपतया माननीयेत्यर्थः, अत्र विधेयप्राधान्यात् क्लीबत्वम् ; देवता एव इति दैवतं स्वार्थे अण्, माल्यादिशब्दवत् क्वचित् स्वार्थिकाः प्रकृतितो लिङ्गवचनान्यतिवर्तन्ते इति स्त्रीलिङ्गस्यापि देवताशब्दस्य स्वार्थिकप्रत्ययान्तस्य क्लीबत्वम् ) तस्याः तद्रूपाया मूर्तिमत् पवित्रता स्वरूपाया इत्यर्थः, दुहितुः स्वकन्याया अपि सीतायाः तथा तेन प्रकारेण अनाथायाः यथा प्रतिघातिनं किं कथं केन प्रकारेणेत्यर्थः, अमृष्यथाः सोढवती ; सीता यदि यथार्थत एव दुश्चरिता स्यात्, तदा शास्त्रतः कृतापराधायाः तस्या एवं निर्वासने तदा आनूकूल्यं तस्यां कथमपि न सम्भवेत्, परन्तु स्वसमक्षमग्नौ परीक्षितविशुद्धभावायाः आसन्नप्रसवायाः स्वसृताया निरपराधत्वं चरित्रोत्कर्षञ्च तत्त्वतो विदित्वाऽपि दृष्ट्वाऽपि च पुरत एव ईदृगतिभीषणम् औतुकं परिणामं न कथमपि प्रतिविदधिथ इत्यहो भवत्याः नैष्ठुर्यम् इति भावः। ( अत्र प्रस्तुतायाः पृथिव्याः अप्रस्तुतानां वह्न्यादीनाञ्च सर्वेषामेव एकयै वेदनक्रियया अन्वयात् दीपकालङ्कारः, तल्लक्षणं यथा दर्पणे,- ‘अप्रस्तुतप्रस्तुतयोर्दीपकन्तु निगद्यते। अथ कारकमेकं स्यादनेकासु क्रियासु चेत्॥ ‘इति, तथा ‘विद्यां वागिव’ इत्यंशे श्रौती उपमेत्यनयोः परस्परनिरपेक्षतया संसृष्टः, ‘गङ्गा च यस्या विदुः’ इत्यंशे समुच्चयालङ्कारश्च व्यज्यते )। शार्दूलविक्रीडितं वृत्तम्॥ ५॥
(य) सौघातकिकृतप्रश्नोत्तरावसरे भाण्डायनेन ‘स्वयमुपेत्य वैदेहो द्रष्टव्यः’ इति कोशल्यां वक्तुं वसिष्ठेन प्रहिता भगवत्यरुन्धतीति यत् कथितं, सम्प्रति इत एवा
जनकः।( दृष्ट्वा।) अये गृष्टिनोपदिश्यमानमार्गा भगवती अरुन्धती। ( उत्थाय।) कां पुनर्महादेवीत्याह। ( निरूप्य।) हा कथं महाराजदशरथस्य धर्मपत्नी प्रियसखी मे कौशल्या ? क एवं प्रत्येति सैवेयमिति।( र )

गच्छन्तीं कौशल्योपेतां तामेवारुन्धतीं कञ्चुकी गन्तव्यपथं दर्शयन् नेपथ्यादाह, इत इति।-इत इतः,-एतस्मिन् एतस्मिन् अध्वनि ; अथवा,-इतः एतस्मिन् अध्वनि इतः आगच्छतः ( इण् धातोः लट् तस् )। भगवतीमहादेव्यौ-अरुन्धतीकौशल्ये इत्यर्थः, चलतामिति शेषः।
(र) अये इति सम्भ्रमसूचकमव्ययम्, ( ‘अये क्रोधे विषादे च सम्भ्रमे स्मरणेऽपि च’ इति मेदीनी )। गृष्टिना-तदाख्येन कञ्चुकिना। उपदिश्यमानमार्गा-प्रदर्श्यमानपथा। महादेवीति।- ‘भगवतीमहादेव्यौ’ इति नेपथ्योक्तवाक्यान्तर्गतमहादेवीशब्दः। निरुप्य-पर्यवेक्ष्य, हेतुभिर्विचार्य वा। हा कथमिति।-अत्र हाशब्दो विषादसूचकः। धर्मपत्नी-सहधर्मचारिणी ( धर्मस्य पत्नी इति धर्मपत्नी, अश्वघासादिवत् तादर्थ्ये षष्ठीसमासः )। प्रत्येति-विश्वसिति। येयं कौशल्या प्राक् परमानन्दसन्दोहमनुभवन्ती वहन्ती च किमप्यनिर्वचनीयरामणीयकं कृतिरिति तां सेयमिति प्रत्यभिज्ञातुमपि न पारयामीति भावः।
‘आसिदियं दशरथस्य गृहे यथा श्रीः श्रीरेव वा किमुपमानपदेन ; सैषा।
कष्टं वतान्यदिव दैववशेन जाता दुःखात्मकं किमपि भूतमहो विपाकः॥ ६॥
प्रत्यभिज्ञानायोग्यत्वं दर्शयति, आसिदिति।-इयं परिदृश्यमाना परन्तु अप्रत्यभिज्ञातव्या कौशल्या इत्यर्थः, दशरथस्य सार्वभौमायोध्याऽधिपतेः गृहे श्रीर्यथा लक्ष्मीरिव आसीत्, रामवनगमनदशरथमरणादेः प्राक् साक्षात् राजलक्ष्मीरिव तत्रातिष्ठदित्यर्थः। औपम्यवाचकस्य यथाशब्दस्य प्रयोगे हि, तद्भिन्नत्वे सति तद्गतभूयोधर्मवत्वरूपस्य मेदगर्भस्य सादृश्यस्यावबोधात् राजलक्ष्म्या सह अस्याः उपमानपदेन औपम्यवाचकयथाशब्दप्रयोगे किम् ? उपमाद्योतकयथाशब्देनालमित्वर्थः, उपमानभूतया श्रिया अस्या अभेदत्वात् भेदगर्भ्यौपम्यवाचकपदप्रयोगे निरर्थक इति भावः। सा लक्ष्मीसदृशी लक्ष्मीभूता वा एषा कौशल्या, बत हा , कष्टं दुःखम् ( अत्र दुखातिशय्यद्योतनार्थः ‘बत’ ‘कष्टम्’ इति समानार्थकपदद्वयप्रयोगः ) दैववशेन विधिवशेन अननुकूलभाग्येनेत्यर्थः, दुःखात्मकं दुःखस्वभावं, दुःखरूपेण उपादानेन निर्मितमिति यावत्, (दुःखमेव आत्मा स्वभावो यस्य तत् दुःखात्मकं ‘शषाद्विभाषा’ (५।४।१५४ पा०) इति समासान्तः कप्रत्ययः। ‘आत्मा देहे धृतौ जीवे स्वभावे परमात्मनि’ इति विश्वः ) अन्यत् अपरं मनुष्यातिरिक्तमित्यर्थः, किमपि अज्ञाताश्रुतपूर्वं किञ्चिद् भूतं जीवविशेषः जाता सम्पन्ना।
( उद्देश्यविधेयस्थले हि प्रयशः विधेयप्राधान्यस्य सिद्धान्तितत्वेऽपि ‘उद्देश्यविधेययोरुद्देश्यवचनत्वमाख्यातस्य’ इति काशिका वचनात् आख्यातपदेन प्रधानक्रियाया बाधाच्च अत्र आख्याते उद्देश्यप्राधान्यस्वीकारेण जातेत्यत्र स्त्रीत्वमिति बोध्यम् )।
अहो विपाकः दशापरिणामः ; अस्या एवम्भूतं शोचनीयपरिणामं न कोऽपि मनसा अपि अचिन्तयदिति भावः। ( अत्र प्रथमपादे उपमाऽलङ्कारः, सा च यथाशब्दध्योतिततया श्रौती। द्वितीयपादे च रूपकं, प्रतिषेधशून्ये कौश्ल्यारूपे उपमेय् श्रीरूपस्य उपमानस्य तादात्म्यारोपात्। न चात्र श्रीरुपेण विषयिणा अभेदाध्यवसानेन कौशल्यारूपस्य विषयस्य अधःकरणात् अतिशयोक्तिरेव युक्तेति वाच्यं, रूपकातिशयोक्त्योः अन्योन्यभेदव्यवस्थापनार्थं, हि रूपकलक्षणान्तर्गतविषयदले वाच्यत्वविशेषणस्य आवश्यकत्वम् , अन्यथा ‘लतामूले लीनो हरिणापरिहीणो हिमकरः स्वयं हाराकारा गलति जलधराकुवलयात्। धुनीते बन्धूकं तिलकुसुमजन्मा हि पवनो वह्निर्हारे पुष्पं परिणमति कस्यापि कृतिनः॥ ‘अत्र अतिशयोक्तिस्थले रूपकलक्षणस्यातिव्याप्तिः, निरपह्नवविषये मुखादौ निष्कलङ्कचन्द्राद्युपमानतादात्म्यारोपात्। रूपकलक्षणे विषये वाच्यत्वविशेषणपदाने तु अत्र विषयस्य मुखादेरवाच्यतया न रूपकलक्षणस्य अतिव्याप्तिराशङ्गाऽपि।
एवञ्च प्रकृते ‘इयम् ‘इत्यनेन आरोपविषयस्य शब्दतः उक्तत्वात् नातिशयोक्तिः ; अपि तु रूपकमेवेति सुधिया पर्यालोचनीयम्। एवमत्र वक्तुमिष्टस्य कौशल्यायाः दशरथगृहे सकलकल्याणनिदानत्वस्य वैलक्षण्यप्रतिपादनार्थं ‘श्रीरिव वा’ इत्यनेन पूर्वोक्तश्रीसादृश्यस्य निषिद्धवदाभासमानतया आक्षेपश्च ; तथा ‘कष्ट वतान्यदिव’ इत्यत्र भावाभिमानिन्युत्प्रेक्षा च इत्येषामलङ्काराणां मिथो निरपेक्षतया संसृष्टिः )। वसन्ततिलकं वृत्तम्॥६॥
अयमपरप्रायो दशाविपर्य्यासः।( ल )
य एव मे जनः पूर्व्वमासीन्मूर्तो मूर्तो महोत्सवः।
क्षते क्षारमिवासह्यं जातं तस्यैव दर्शनम्॥ ७॥
(ल) अयम्-अनुभूयमानः, कौशल्यया सह साक्षात्काररूपः। अपरप्रायः,-बाहुल्येन अपरः अन्यथाभावप्राप्तः इति यावत्। ( ‘अपरः प्रायः’ इति पाठे-अपरभावं गत इत्यर्थः, प्रपूर्वात् गत्यर्थात् इण् धातोरच्। ‘अपरः पापः’ इति च पाठे-पापः जन्मान्तरीणपापकारणकः अधर्मजन्यः इत्यर्थः, अयं पुनरपरः पापहेतुकः अवस्थान्तरोपपातः इत्यर्थः, जातः ममेति शेषः ; इतः पूर्वं केवलमहं सीतायाः सापवादनिर्वासनवृत्तान्तश्रवणेन नियतमन्तर्दाहं दग्धः, साम्प्रतन्तु आवयोः परस्परसन्दर्शनेन समुद्बोधितपूर्वस्मृतितया भीषणदावदाहसदृशोऽयमपरविधोऽन्तर्दाहः समुत्पन्न इति भावः।
उक्तमवस्थाविपर्यासमेव कथयति, य इति। य एव कौशल्यारूपः जनः पूर्वं सीतायाः निर्वासनात् तथा प्रियसखस्य दशरथस्य परलोकगमनाच्च प्रागित्यर्थः, मे मम सम्बन्धे मूर्तः शरीरी दर्शनादिना अतिशयानन्दजनकत्वात् मूर्त्तिमानित्यर्थः, महोत्सवः परमानन्दसन्दोह इवेत्यर्थः, आसिद् बभूव, रामेण दुःसाध्ये धनुर्भङ्गे साधिते सर्वगुणगणवरेण्याय धन्याय तस्मै स्वसुतां पणभूतां सीतां समर्प्य दशरथकोशल्यादिभिः वैवाहिकादिसम्बन्धेन मिलितो जनकः सांसारिकसुखसम्पदः परां कोटिमुपभुञ्जानः यस्याः कौशल्यायाः दर्शनं महोत्सवमिवाजीगणदिति भावः। तस्य एवं प्रियदर्शनस्य जनस्य दर्शनं साक्षात्कारः क्षते शरीरस्य निकृत्तस्थाने स्फुटितव्रणादौ वा क्षारं लवणमिव ( ‘क्षारो रसान्तरे धूर्ते लवणो काचभस्मनोः’ इति मेदिनी ) असह्यं अत्यन्तदुःखजनकत्वात् सोढुमशक्ये ( सह्यते यत् तत् सह्यं, न सह्यं ‘शकिसहोश्च’ (३।१।९९ पा०) इति सहेर्यप्रत्ययः ) जातं संवृत्तम्। ( अत्र प्रथमार्द्धे निरपह्नवविषये कौशल्यारूपे जने महोत्सवतादात्म्याध्यासात् रूपकम्, तत्रापि अत्यन्तासम्भवस्य मूर्तत्वरूपस्य वैशिष्ट्यस्य आरोहणात् अधिकरूढवैशिष्ट्यरूपकम् ; तथा द्वितीयार्द्धे उपमा चेत्यनयोः परस्परनिरपेक्षतया संसृष्टिः। केचित्तु अत्र विरूपयोः सङ्घटनात् विषमालङ्कारोऽपीत्याहुः )। अनुष्टुप् वृत्तम्॥ ७॥
( ततः प्रविशति अरुन्धती कौशल्या कञ्चुकी च )
अरु। ननु ब्रवीमि ; दृष्टव्यः स्वयमुपेत्य वैदेह इत्येष वः कुलगुरोरादेशः ; अत एवाहं प्रेषिता ; ततः कोऽयं पदे पदे महान् अन ध्यवसायः ? ( व )
कञ्चुकी।देवि संस्तम्भयात्मानम्।अनुरुध्यस्व भगवतो वसिष्ठस्यादेशमिति विज्ञापयामि।( श )
(व) ननु-भोः, कौशल्यामुद्दिश्य एतदामन्त्रणम्। स्वयम्-आत्मना, न तु प्रतिनिधिप्रेरणेनेत्यर्थः। उपेत्य-उपगम्य। वैदेहः,-विदेहराजो जनकः इत्यर्थः। द्रष्टव्यः,-साक्षात्कर्तव्यः। कुलगुरोः-विसिष्ठस्य। आदेशः,- आज्ञा। अत एव-स्वयं गत्वा साक्षात्कर्तव्यत्वादेव। अहम्-अरुन्धती, ( स्ववाक्ये अस्मच्छब्दप्रयोगेण आह्वायकस्य गुरुत्वं सूचितम् )। प्रेषिता-प्रेरिता युष्मत्कुलगुरुणेति शेषः ; असहायायाः कुलबध्वास्तव अन्यसाहचर्यमन्तरेण यच्च कुत्रापि गमनानौचित्यात् त्वत्साहचर्यसम्पादनार्थं भर्तृप्रेषिताऽहमागतेति भावः। ततः,-कुलगुरोरादेशस्य अनुपेक्षणीयत्वादित्यर्थः। पदे पदे-प्रतिपादविक्षेपम् ( अत्र ‘नित्यवीप्सयोः’ (८।१।४ पा०) इति वीप्सायां द्विर्वचनम् )। महान्-अतिशयः, स्थेयानिति यावत्। अन्यध्यवसायः,-अनुद्यमः, वैवाहिकदर्शने महती अनभिमतिरिति यावत् , ( अत्र ‘महानध्यवसायः’ इति पाठे-अस्मासु स्थिास्वेव तत्कन्याया एवं दशापरिणामात् कथं तस्य अग्रतः वर्तिष्ये इति पदे पदे एव अवस्थानोद्योगः इत्यर्थः, यद्वा- ‘महानध्यवसायः’ इत्येकं समस्तपदं वैदेहदर्शने अत्यन्तानिश्चय इत्यर्थः )।
(श) आत्मानं-मनः, हृदयमिति यावत्, ( ‘आत्मा पुंसि स्वभावे च प्रयत्नमनसोरपि’ इति मेदिनी)। संस्तम्भय-धैर्यावलम्बनेन स्थिरीकुरु। अनुरुध्यस्व-अनुसर, आत्मानं निगृह्य वसिष्ठस्य आदेशं प्रतिपालयेत्यर्थः, स्वयमुपेत्य वैदेहं पश्यन्ती तत् सम्भावयेति यावत्। दशरथान्तःपुरचारिणः गृष्टिनामधेयस्य कञ्चुकिनः वचनमिदम्। कञ्चुकिलक्षणं यथा- ‘अन्तःपुरचरो वृद्धो विप्रो गुणगणान्वितः। सर्वकार्यार्थकुशलः कञ्चुकीत्यभिधीयते। जरावैक्लव्ययुक्तेन विशेद गात्रेण कञ्चुकी॥ ‘इति।
कौशल्या।ईदिसे काले मिहिलाधिबो दट्टब्बो त्ति समं ज्जेब सब्बाइं दुक्खाइं समुब्भबन्ति।ण सक्कणोमि उब्बत्तमाणमूलबन्धणं हिअअं अबत्थाबिदं। ( ष )
अरु। अत्र कः सन्देहः ? ( स ) ‘-
सन्तानवाहीन्यपि मानुषाणां दुःखानि सद्बन्धुवियोगजानि।
दृष्टे जने प्रेयसि दुःसहानि स्रोतः सहस्रैरिव सम्प्लवन्ते॥ ८॥
(ष) स्वस्यां जीवन्त्यामेव तत्सुतायाः सर्वजनसमक्षमेवं सापवादनिर्वासनेन स्वां सापराधामिव मन्यमाना कौशल्या स्वगमने पदे पदे अनध्यवसायनिदानं स्वयं विवृणोति, ईदृशी इति।-ईदृशी-रामारण्यवास-पतिनाशास्नुषाविवासनादिभिरतिदारुणे। सममेव-दुःखकारणानां पौर्वापर्येऽपि युगपदेव। दुःखानि-रामारण्यवासादीनि कष्टानि। समुद्भवन्ति-उद्वेल्लन्ति, समुद्भूय मे मर्म पीडयन्तीति यावत्। उद्वर्तमानमित्यादि।-उद्वर्तमानम् उत्पाटितं मूलबन्धनं यथास्थानावस्थितिहेतुभूतं प्रधानबन्धनं यस्य तत् तथोक्तम् ; दुःसहदुःखघटिकासंवेगाच्छिन्नबन्धनमिति यावत्। हृदयं-मनः। अवस्थापयितुं-यथायथं संस्थापयितुमित्यर्थः। न शक्नोमि-न प्रभवामि, न समर्थोऽस्मीत्यर्थः। ( उद्वर्तमानेत्यत्र उद्घट्टमानेति पाठे-उद्घट्टते उद्वेल्लतीति उद्घट्टमानं उद्वेल्लत् वेगादुच्चलितमित्यर्थः )।
(स) अत्र-अस्मिन्, प्रेयसि जने दृष्टे सकलक्लेशोद्भवरूपे विषये इत्यर्थः। कः सन्देहः,-का विप्रतिपत्तिः, त्वदुक्तं यथार्थमेव- ‘स्वजनस्य हि दुःखमग्रतो विवृतद्वारमिवोपजायते’ इति भावः।
सम्प्रति स्वोक्तं निःसन्देहत्वमेव विवृणोतो, सन्तानेति।-मानुषाणां मानवानां ( मनोरपत्यानि इति मानुषाः, मनुशब्दात् ‘मनोर्जातावञ्यतौ षुक् च’ (४।१।१६१ पा०) इति ढञ्प्रत्ययः षुगागमश्च, पक्षे मनुष्याः) सन्तानेन धारावदविच्छेदेन वृहन्ति प्रवर्तन्त इति सन्तानवाहीनि धारावाहीणि अविरतमन्तःकरणे प्रवहमाणानीति यावत्, सतः आट्टतस्य परमप्रेमास्पदस्येति यावत्, ( सन्निति शतृप्रत्ययान्तस्य अस् धातोः रूपम्। बन्धौ सद्विशेषदानेन असद्बन्धुवियोगे दुःखाभावः सूचितः। ‘सत्ये साधौ विद्यमाने प्रशस्तेऽभ्यर्हिते च सन्’ इत्यमरः ) बन्धोरात्मीयजनस्य पुत्रबध्वादेः
कौशल्या। कहं बच्छाए बहूए एब्बं गदे तस्म राएसिणो मुहं दंसेह्म ? ( ह )
कथं वत्साया बध्वा एवं गते तस्य राजर्षेः सुखं दर्शयामः ?
( संश्चासौ बन्धुश्चेति सद्बन्धुः तस्येति विग्रहे ‘सन्महत्परमोत्तमोत्कृष्टाः पूज्यमानैः’ (२।१।६१ पा०) इति कर्मधारयः समासः। बध्नाति मनः स्नेहादिनेति बन्ध् धातोः औणादिकेन उप्रत्ययेन बन्धुरितिपदं सिद्धम् ) विच्छेदाद् जायन्ते उत्पद्यन्ते यानि तथोक्तानि प्रियजनविप्रयोगजन्मानि दुःसहानि असह्यानि दुःखानि कृच्छ्राणि प्रेयसि प्रेमनिलये आत्मीये इत्यर्थः, ( अयमनयोरतिशयेन प्रियः इति विग्रहे प्रियशब्दात् द्वयोरेकोत्कर्षे ‘द्विवचनविभज्योपपदे तरबीयसुनौ’ (५।३।५७ पा०) इति ईयसुन्, ततश्च ‘प्रियस्थिरस्फिरोरुबहुल- ‘(६।४।१५७) इति प्रियस्य प्रादेशः, एकस्वरत्वात् अकारलोपाभावश्च ) जने दृष्ट साक्षाकृते सति स्त्रीतः सहस्रैरिव सहस्रधाराभिरिव सम्प्लवन्ते उच्चलन्ति सीमानमतिक्राम्य ऊर्द्धं चलन्तीत्यर्थः, हृदयमाच्छाद्य शोकस्य प्रादुर्भावो भवतीति भावः। अस्यानुरूपोक्तिर्यथा कुमारसम्भवे- ‘स्वजनस्य हि दुःखमग्रतो विवृतद्वारमिवोपजायते’ इति। ( अत्र प्रकृतं धारावाहिकदुःखावेगे प्रवाहसहस्रमप्लवसम्भावनात् उत्प्रेक्षा नाम अलङ्कारः, सा च इवशब्दापिततया वाच्या, तथा सम्प्लवात्मकक्रियारूपभावप्रदार्थसम्भावनात् भावाभिमानिनी चेति ; एवं सन्तानवाहिन्यापि’ इत्यत्र अपिशब्देन उत्थापितः विरोधालङ्कारश्च ; तथाहि सुदुःसहमपि दुःखादिकं धारावाहिकरूपेण अनुभूयते चेत्, तदा कालेन तत् सुषहमेव जायते इति हि स्वभावः; अत्र तु दुःखानां सन्तानवहित्वेऽपि दुःसहत्वकथनाद् विरोधः। स च चिरानुभूतदुःखस्य सुषहत्वेऽपि प्रियजनसमागमे पुनर्नवीभूततया दुःसहत्वात् अपनेतुं शक्यते। एवञ्च- ‘अत्र समुच्चयरूपप्रयोजनस्य असत्वेऽपि अपिशब्दप्रयोगाद् अधिकपदत्वदोषः’ इति प्रत्युक्तं, तस्यात्र विरोधद्योतकतया सार्थकत्वादिति विभावनीयम् )। इन्द्रवज्रा वृत्तम्॥८॥
ईदृशे काले मिथुलाधिपो दृष्टव्यः इति सममेव सर्वाणि दुःखानि समुद्भवन्ति।न शक्नोमि उद्वर्तमानमूलबन्धनं हृदयमवस्थापयितुम्।
(ह) वत्सायाः, -स्निग्धायाः इत्यर्थः। बध्वाः,-स्नुषायाः। एवम्-इत्थम्। गते-प्रत्पे, एवम्भूतायाम् अतिदारुणायां दशायामुपस्थितायां सत्यामित्यर्थः। राजर्षेः,-मुनिव्रतावलम्बिनः नरप्रतेर्जनकस्य, ( अत्र ‘कर्मणा यमभिप्रैति स सम्प्रदानम्’ (१।४।३२ पा०) इति चतुर्थीप्राप्तौ सम्बन्धमात्रविवक्षया षष्ठी )। कथं मुखं दर्शयामः,- स्वात्मानं प्रकाशयामः ? निष्कारणं सहधर्मिणीं विवासयतो रामस्य माता सह तस्या एव पितुः समक्षम् आत्मानं प्रकाशयितुं सम्प्रति नितरां लज्जे इति भावः।
अरु। एष वः श्लाघ्यसम्बन्धी जनकानां कुलोद्भवः।
याज्ञवल्क्यो मुनिर्यस्मै ब्रह्मपारायणं जगौ॥ ९॥
कौशल्या। एसो सो महाराअस्म हिअआणन्दो बच्छाए
एषः सः महाराजस्य हृदयानन्दो वत्सायाः बध्वाः पिता राजर्षिः
कौशल्याकञ्चुकिभ्यामुपेता जनकसमीपमायान्ती अरुन्धती तरुमूलसमासीनं जनकं दूरतः साङ्गुलिनिर्देशं दर्शयन्ती आह, एष इति।-एषः पुरोवर्त्ती वो युष्माकं श्लाघ्यः अतिप्रशस्यः सम्बन्धी बन्धुः वैवाहिकसम्बन्धवानित्यर्थः, ( श्लाघ्यश्चासौ सम्बन्धी चेति श्लाघ्यसम्बन्धीति नीललोहितवादिवत् विशेषसमासः ) जनकानां जनकवंशीयानां कुलस्य वंशस्य उद्वहः प्रवर्तकः, कुलश्रेष्ठः इत्यर्थः, तन्नाम्नैव वंशस्य प्रवर्तितत्वादिति भावः, वर्तते इति शेषः ; ( उत् ऊर्द्ध्वं वहति प्रापयति इति व्युत्पत्या उद्वहस्य श्रेष्ठार्थवत्वम्। पचादित्वाद् अच् प्रत्ययः ) यस्मै अस्मै जनकाय यं जनकम् अभिप्रेत्य इत्यर्थः ( अत्र कर्म्मणा यमभिप्रैति स सम्प्रदानम् ‘(१।४।३२ पा०) इति सम्प्रदाने चतुर्थी ) याज्ञवल्क्यो याज्ञवल्क्य इति नाम्ना प्रसिद्धः सहिताकारः मुनिः ‘दुःखेष्वनुद्विग्नमनाः सुखेषु विगतस्पृहः। वीतरागभयक्रोधः स्थिरधीर्मुनिरुच्यते॥ ‘इत्युक्तलक्षणः तपस्वी, परम् अयनं प्रतिपाद्यमिति परायणं, तदेव इति पारायणं ( स्वार्थे अण्प्रत्ययः) ब्रह्म ईश्वरः एव पारायणं प्रधानप्रतिपाद्यं यस्य शास्त्रस्य तत् , वेदमित्यर्थः, जगौ कथयामास, उपदिदेश इति यावत् ; यद्वा-ब्रह्म वेदम् इति द्वितीयान्तं पदम् ; पारे अयनं गमनं यस्मिन् कर्मणि तद् यथा स्यात् तथा समाप्तिपर्यन्तमित्यर्थः, जगौ कथयामास इत्यन्वयः। अथवा -पारं समाप्तिम् अयते अनेनेति पारायणं समस्तांशः ब्रह्मणो वेदस्य पारायणं सकलं वेदमित्यर्थः, पूर्ववत् जगावित्यनेनान्वयः। जनकयाज्ञवल्क्यसंवादः यथा बृहदरण्यकोपनिषदः पञ्चमाध्यायस्य प्रथमतः एव- ‘जनको वैदेहो बहुदक्षिणेन यज्ञेनेजे तत्र ह कुरुपाञ्चालानां ब्राह्मणा अभिसमेता बभूवुस्तस्य ह जनकस्य वैदेहस्य विजिज्ञासा बभूव, कः स्विदेषां ब्राह्मणानामनूचानतम इति स ह गवां सहस्रमवरुरोध दश दश पादा एकैकस्याः शृङ्गयोराबद्धा बभूवुः। तान् होवाच ब्राह्मणा भगवन्तो यो वो ब्रह्मिष्ठः स एता गा उदजतामिति। ते ह ब्राह्मणा न दधृषुरथ ह याज्ञवल्क्यः स्वमेव ब्रह्मचारिणमुवाच एताः सौम्योदज सामश्रवा इति’ इति। अनुष्टुब वृत्तम्॥९॥
बहूए पिदा राअसो हद्दी हद्दी सम्भाबिद म्हि अणुबट्टिदमह्रस्बे दिओ।हा देब्ब सब्बं ज्जेबं तं णत्थि।
( क ) जनकः।( उपसृत्य )।भगवति अरुन्धति वैदेहः सौरध्वजोऽभ्वादयते।( ख ) ‘यया पूतम्मन्यो निधिरपि पवित्रस्य महसः
पतिस्ते पूर्वेषामपि खलु गुरूणां गुरुतमः।
हा धिक् हा धिक् सम्भाविता अस्मि अनुपस्थितमहोत्सवे दिवसे ; हा देव सर्वमेव तन्नास्ति।
(क) महाराजस्य-स्वामिनो दशरथस्य। हृदयानन्दः,-चित्ताह्लादहेतुः, (हृदयमानन्दयति यः सः हृदयानन्दः आनन्दयते पचाद्यच् )। बध्वा ;-स्नुषायाः सीतायाः। अनुपस्थितमहोत्सवे-सीतापरित्यागेन अनुपस्थितः विलयं गतः, महोत्सवो यस्मिन् तादृशे काले। सम्भाविता-स्वयमुपस्थिता साक्षात्करणात् सम्मानिता ; सीतायाः पुत्रप्रसवात् परमुपस्थितमहोत्सवे दिवसे अनेनाहम् आगमनाऽदिना सम्भाविता भविष्यामीति विपुलाऽशया वर्द्धिताऽहं सम्प्रति शोकजनकव्यापारात् परं दुःखमये दिवसे अतिस्निग्धेनैवामुना राजर्षिणा दर्शनादिना जनितगौरवाऽस्मीति भावः। सर्वमेव तन्नास्ति-आह्लादकरं सर्वमेव मे वध्ः नास्ति, रामादिरपि शोकसम्भिन्नहृदयः नात्र वर्तते, तत् कुतो मे एवंविधायाः सम्भावनमित्यर्थः।
( ख ) वैदेहः,-विदेहदेशाधिपतिः। सीरध्वजः,-सीरः लाङ्गलं, ध्वजे यस्य स तथोक्तः, लाङ्गललाञ्छितध्वजइत्यर्थः, ( ‘सीरोऽर्कहलयोः पुंसि’ इति मेदिनी )। अभिवादयते-नमस्करोति, त्वामिति शेषः।
अथारुन्धत्याः पातिव्रत्यादिधर्मयोगात् सातिसयपूतस्वभावतया त्रिभुवनवन्दनीयत्वमावेदयति, ययेति।-पवित्रस्य अतिविशुद्धस्य, त्रिलोकीपावनस्येत्यर्थः, महसः तेजसः, ब्रह्मतेजसः इत्यर्थः, तपःसिद्धेरिति यावत्, निधिरपि आस्पदमपि, तथा, पूर्वेषां पूर्वतनानाम्, आद्यानामिति यावत्, गुरूणां श्रेष्ठानां, सप्तर्षीणामित्यभिप्रायः, अपि गुरुतमः प्रधानतमः, प्रधानगुरुत्वेनाभिमतः, (सप्तर्षिमण्डलेषु अस्यैव महर्षेः वसिष्ठस्य प्राधान्यमावेदितमिति ज्ञेयम्) ते तव पतिः स्वामी, वसिष्ठ इत्यर्थः , यया भवत्या, पूतम्मन्यः आत्मानं पूतम् मन्यते, ( ‘आत्ममाने ‘(३।२।८३ पा०) इति खश्। ‘अरुर्द्विषद्- ‘(६।३।६७ पा०) इति मुमागमश्च ) खलु नूनम्,
त्रिलोकीमङ्गल्यामवनितल लोलेन सिरसा
जगद्वन्द्यां देवीमुषसमिव वन्दे भगवतीम्॥ १०॥
सप्तर्षिषु प्रवरस्य महर्षिवासिष्ठस्य पूततमत्वं त्वयैव सुसम्पन्नम्मिति भावः। त्रिलोकेति।-त्रयाणां लोकानां समाहारः त्रिलोकी, तस्याः मङ्गल्यां मङ्गलाय हिता, (मङ्गलात् हितार्थे यत्प्रत्ययः ) त्रिभुवनमङ्गलकारिणीमित्यर्थः, जगद्वन्द्या सर्वलोकपूज्याम् ; विशेषणद्वयमेतदृषस्यापि योज्यम्। भगवतीं षडैश्वर्यशालिनीं, भवतीमिति शेषः, देवीम् उषसमिव प्रतःसन्ध्याऽधिष्ठात्रीं देवतामिव, ( ननु उषःशब्दस्य नित्यक्लीबत्वं मेदिन्याममरे च दृश्यते, ‘उषस् प्रत्युषसि क्लीबम्’ इति मेदिनी, ‘प्रत्यूषोऽहर्मुखं कल्यमुषःप्रत्युषसी अपि’ इत्यमरः, तथा च कथमत्र स्त्रीत्वमिति चेदत्रोच्यते-उषःशब्दस्य कालमात्रावाचित्वे तु क्लीबत्वं, प्रातराद्यधिष्ठातृदेवतावाचित्वे तु स्त्रीत्वमिति, उषाः प्रातरधिष्ठात्री देवता इति दीक्षितः,- ‘प्रतिपदापद्विषत्सम्पच्चरत्संसत्परिषदुषः संवित्क्षुत्पुन्मुत्समिधः। ‘उषः प्रत्युषसि क्लीबं पितृप्रस्वाञ्च योषिति’ इत्यमरटीका च। वाचस्पत्येपि स्त्रीत्वमस्याऽऽम्नातमित्यवधेयम् ) अवनितललोलेन-अवनेः भूमेः, तले पृष्ठे, लोलेन चञ्चलेनम् लुठितेनेत्यर्थः, भूतलनमितेन इति यावत्, शिरसा मूर्द्ध्वा, वन्दे प्रणमामि। उषःपक्षे,-महसः निधिः सूर्य इति प्रत्येतव्यम् , अन्यत् समानम्। (उषादेवीं यथा भूमितलम्पर्शिशिरसा सर्वेऽभवादयन्ते, तथा जगद्वन्द्यां भगवतीमपीति देव्या उषसा सद्वारुन्धत्या अवैधर्मासाम्योपदेशात् श्लेषानुप्राणितां पूर्णोपमाऽलङ्कारः )। शिखरिणी वृत्तम्॥१०॥
अरु।परं ज्योतिस्ते प्रकाशताम् ; अयं स त्वां पुनातु देवः परोरजाः ; य एष तपति।( ग )
( ग )परं-प्रधानं, ज्योतिः, -ब्रह्माख्यं तेजः, परब्रह्मेत्यर्थः, ते-तव, प्रकाशताम्-आविर्भवतु ; ब्रह्मज्योतिःसाक्षात्कारस्ते भूयादिति भावः। अयं-प्रयक्षीभूत इत्यर्थः, सः,-प्रसिद्धः, देवः,-सूर्यः इति यावत् ; परोरजाः,-रजसः,-रजोगुणात्म् परः,-अतीतः। ( राजदन्तादित्वात् परशब्दस्य पूर्वनिपातः, पारस्करादित्वात् सुट् च निपात्यते ) रजोगुणेनास्पृष्ठः, विशुद्धसवगुणसम्पन्नः इति यावत्। त्वां-भवन्तं, पुनातु-पवित्रीकरोतु, (आशिषि लोट्)। य एषः,-सर्वप्रत्यक्षगोचरः इत्यभिप्रायः, तपति-तापनेन जगत् पवित्रीकरोति, अपूतस्य ब्रह्मज्ञानोदयासम्भवादित्यभिप्रायः। ‘य एवासौ तपति, तमुद्गीथमुपासीत’ (छान्दो०-१ अध्यायः, ३ खण्डः०। १ मन्त्रः) इति छान्दोग्ये उद्गीथरूपतया आदित्यस्यैवोपासना विहितेति ज्ञेयम्।
जनकः। आर्य्य गृष्टे अपि कुशलमस्याः प्रजापालस्य मातुः ? ( घ )
कञ्चुकी।( स्वगतम् )। निर्विशेषमतिनिष्ठुरमुपालब्धाः स्मः।
( प्रकाशम् ) राजर्षे अनेनैव मन्युना अचिरपरित्यक्तरामभद्रमुखचन्द्रदर्शनां नार्हसि त्वं दुःखयितुमतिदुःखितां देवीम्।रामभद्रस्यापि दैवदुर्नियोगः कोऽपि ;यत् किल

( घ ) ३२७ घ टीका नास्ति
३२७ ड टीका नास्ति
मित्यर्थः। यत्-यस्मात्म्, दुर्द्देवनियोगादिति यावत्।
समन्तात् प्रवृत्तबोभत्सकिंवदन्तीकाः पौरजानपदा नाग्निपरिशुद्धिमप्यल्पकाः प्रतियन्ति ; इत्यतो दारुणमनुष्ठितम्।( ड )
जनकः। आः कोऽयमग्निर्नाम अस्मत्प्रसूतिपरिशोधने कष्टम् एवंवादिना जनेन रामपरिभूता अपि वयम् पुनः परिभूयामहे ( च )
अरु।( निश्वस्य )।एवमेतत् ; अग्निरिति वत्सां प्रति परिलघुनि अक्षराणि ; सीतेत्येव पर्याप्तम्। हा वत्से ( छ)
समन्तात्-सर्वत्र। प्रवृत्तेति।-प्रवृत्ता प्रचरिता, बीभत्सा जुगुप्सिता, किंवदन्ती जनापवादः, कौलीनमिति यावत्, येभ्यः ते। ( ‘नद्यृतश्च’ (५।४।१५३ पा०) इति कप् प्रत्ययः ) सीताऽलीकापवादजल्पका इत्यर्थः। अल्पकाः,-नीचाऽऽशयाःम् पौरजनपदाः,-पुरवासिनः अयोध्याप्रदेशवासिनश्च। अग्निपरिशुद्धिमपि-अग्निना विशोधनमपि, अग्निपरीक्षया प्रमाणितनिर्दोषतामपीति यावत्। न प्रतियन्ति-न विश्वसन्ति, सुदूरलङ्कापुरे एतस्यानुष्ठानादित्यभिप्रायः। अतः,-अनेनैव हेतुना, दारुणं -भीषणं, निर्वासनरूपं मर्मभेदि कर्मेति यावत्, अनुष्ठितम्-आचरितं, रामभद्रेणेति शेषः। अतः दुर्द्दैवविलासं विभाव्य मन्युं परिहरति वाक्यार्थः।
(च) आः -इति अमर्षसूचकमव्ययम्। ( ‘आः स्यात् कोपप्रपीडयोः’ इत्यमरः) कोऽयं-न शक्तिमानित्यर्थः ; पावनताविधाने अस्मात्प्रसूतिसमीपे सोऽतिलघुरिति भावः। एवंवादिना- ‘अग्नौ सीतायाः शुद्धिः’ इत्येवं वाक्यं वदतेत्यर्थः, जनेन-कञ्चुकिना, अयोध्यावासिना च नीचलोकेनेति यावत्। रामपरिभूताः,-रामेण परिभूताः, चारित्रादोषापवादेन सीताया निर्वासनात् अवमानिताः इत्यर्थः। परिभूयामहे-परिभूताः स्मः। सीतायास्त्यागात् विशेषस्तु सापवादत्यागादत्यन्तमवमानिता वयं रामेण, सम्प्रति प्रसूतिपरिशोधनरूपमेवम् असह्यं वाक्यं वदता जनेन पुनरपि विशेषतः लाञ्छिता भवामः, इति तु समुदितार्थः।
(छ) एवमेतत्-भवता यदुदीरितं, तत् सर्वथैव सत्यमिति भावः। स्वयमपि प्रागुक्तवाक्यस्य सत्यतां प्रमाणीकरोति, अग्निरित्यादिना।-वत्सां प्रति-वत्सायाः सीतायाः सम्बन्धे, तया सह तुलनयेति यावत् ; अग्निरिति-अग्निर्नाम, परिलघूनि-अतिक्षुद्राणि ; अक्षराणि-भावाभिव्यञ्जकवर्णः। अग्निरिति वर्णमात्रोच्चारणा न्येव भवन्ति, न तु अर्थप्रकाशकानि भवन्ति, महातेजसः समीपे अल्पतेजस इव तत्र अग्नेस्तेज् न स्फुरन्ति, अतः परिशुद्धिविषये सीतासमीपे अग्निरिति नामापि न कर्तव्यं, सीतायास्तस्य हीनत्वादिति भावः। सीतेत्येव पर्य्याप्तं-तेन हि शुद्धिविषये सीतेति वर्णोच्चारणेनैव सम्यक्, एवञ्च सीता इति वर्णानामुच्चारणेनैव सर्वं पवित्रं स्यात्, कस्तस्याः सामान्यपावनान्तरेण शुद्धिः ? इति भावः। हा वत्से -हे सीते (वक्ष्यमाणश्लोकेनान्वयः)
‘शिशुर्वा शिष्या वा यदसि मम तत् तिष्ठतु तथा
विशुद्धेरुत्कर्षस्त्वयि तु मम भक्ति दृढयति।
शिशुत्वं स्त्रैणं वा भवतु ननु वन्द्याऽसि जगतो
गुणाः पूजास्थानं गुणिषु न च लिङ्गं न च वयः॥ ११॥
अथ जातिवयोगुणेषु गुणानामेव प्राधान्यमभिधाय सीतायाः शुद्धिमत्तमत्वं प्रतिपादयति, शिशुर्वेति।-त्वं शिशुर्वा अल्पवयस्का बालिका वा, मम शिष्या वा अन्तेवासिनी वा, सदसतोः उपदेष्टव्या वेत्यर्थः, असि भवसि, यत् यादृशी एव, भवसि इति शेषः, तत् शिशुत्वं शिष्यत्वं वा, तथा तादृगेव, तिष्ठतु वर्त्तताम् ; त्वं मत्समीपे प्राक् यादृशी आसीः, इदानीमपि तथैव तिष्ठेः, नाहमधुना तव शिशुत्वविधौ शिष्यत्वविषये वा कमपि विपर्ययं साधयितुमिच्छामह, विषुद्धेरिति।-विशुद्धेः पवित्रतायाः, निर्द्दोषतायाः इति यावत्, उत्कर्षस्तु अतिरेक एव, स्वतःशुद्धिरूप इति यावत्, त्वयि भवत्यां, मम मे, भक्तिम् अनुरागं, द्रढयति सुदृढां करोति, वर्द्धयतीत्यर्थः, कनीयस्यां शिष्यायामपि पतिव्रताकुलशेखरभूतायां त्वयि समधिकां पवित्रतां विलोक्य विह्वलीभूतायाः ज्यायस्याः गुरुपत्न्याः अपि मे अकपटा भक्तिः समुदेतीति समुदित्यर्थः। न केवलं मम, अपि तु युगपदेव सर्वेषां निरवद्या भक्तिः त्वयि समजनि इत्याह, शिशुत्वमिति।-शिशुत्वं शैशवं, स्त्रैणं वा स्त्रीत्वं वा, भवतु अस्तु, तवेति शेषः, एतावता न हि ते पूज्यात्वहानिः भवितुमर्हतीति भावः। ननु खलु, निश्चितमेवेत्यर्थः। स्त्री अपि शिशुरपि, कथं जगद्वन्द्याऽसि ? इत्येतत् प्रदर्शयितुमर्थान्तरं न्यस्यति, गुणा इति।-गुणाः पातिव्रत्यशालीनत्वादिधर्माः पूजास्थानं पूजायाः अर्चायाःम् समादरस्येति यावत्, स्थानम् आस्पदं, गुणा हि पूज्यात्वविधायकाः भवन्तीति भावः ; गुणिषु तत्तद्गुणसमन्वितेषु, लिङ्गं स्त्रीत्वपुंस्त्वादिकं चिह्नं, न च नहि, वयः-बाल्यकौमारादिकम्, अल्पवयस्त्वं प्रवयस्त्वं वेत्यर्थः, न च नैव, पूजास्थानं भवेदिति शेषः। पुंस्त्वजरापलितत्वादिभिरेव केवलं जनाः पूजां न लेभिरे, सर्व्वत्र युगानामेव पूज्यत्वप्रयोजकतया, त्वं पातिव्रत्यादिगुणमहिमाभिः सर्व्वेषां प्रपूजनीया भवसीति भावः। ( अत्र चकरद्वयेन नञ् द्वयेन च प्रत्येकं लिङ्गस्य वयसश्च समुदियोश्च तयोः पूजास्थानत्वं प्रतिषिद्धमिति ज्ञेयम्। अत्र सामान्येन गुणानां पूज्यत्वविधायकेन वस्तुना, विशेषस्य सीतायाः जगद्वन्द्यत्वरूपवस्तुनः सोपपतीकरणात् सामान्येन विशेषसमर्थनरूपोऽर्थान्तरन्यासालङ्कारः ; अपि च लिङ्गवयसोः पूज्यताहेतुत्वनिरासात् शब्दो परिसङ्ख्यालङ्कारः, एतयोः परस्परमङ्गाङ्गिभावतया संस्थितेः सङ्करः )। शिखरिणी वृत्तम्॥११॥
कौशल्या। अम्भो उम्मीलन्ति बेअणाओ। ( ज )
( इति मूर्छति ) ( झ )।
जनकः। हा कष्टम् किमेतत् ? ( ञ )
अरु।राजर्षे किमन्यत् ? ( ट )
अहो उन्मीलन्ति वेदनाः।
(ज) अहो -हा अतिक्लेशकरमित्यर्थः ; वेदनाः,-शोकसमुद्भूतव्यथासमूहाः, उन्मीलन्ती-उद्गच्छन्ति, नवीभावमासाद्य मा नितरां व्यथयन्तीति यावत् ; सीतायाः गुणग्राममाकर्ण्य संस्मृत्य च विवशो मां तद्विरहशोकः पुनः नितरां विह्वली करोतीति भावः।
(झ) इति मूर्च्छति-एतावदुक्ता कौशल्या स्वमोहभावमभिनयतीत्यर्थः।
(ञ) हा कष्टम् -अहो निरतिशयं हृदयविदारकमिति यावत्, एतत्-कौशल्याया मूर्च्छितत्वं, किम् ?-कथमभूदिति भावः ; किमर्थं हि द्वयं मूर्च्छिता भवति तत् न जाने इत्याशयः।
(ट) किमन्यत् ?-अपरं किमप्यत्र मूर्च्छाऽगमे कारणं नास्तीति भावः ; दारुण शोकसङ्क्रोभं सोढुमपारयन्ती कुसुममृदुला इयं कौशल्या सहसा मूर्च्छिताभूदित्यभिप्रायः।
स राजा तस्यौख्यं स च शिशुजनस्ते च दिवसाः
स्मृतावाविर्भूतं त्वयि सुहृदि दृष्टे तदखिलम्।
विपाके घोरेऽस्मिन्नथ खलु विमूढा तव सखी
पुरन्ध्रीणां चित्तं कुसुमसुकुमारं हि भवति॥ १२॥
अथ मूर्च्छाऽगमहेतुं विशेषेण विवृणोति, स राजेति।-सुहृदे प्रियसखे, त्वयि भवतिम् जनके इत्यर्थः, दृष्टे अवलोकिते सति, भवत्साक्षात्कारसमकालमेवेत्यर्थः, सः प्रसिद्धः, राजा दशरथः, तत् अनिर्वचनीयं, सौख्यं सुखसमूहः, स च पसिद्धः, शिशुजनः सीतारामचन्द्रादिबालकसमूदायः, ते च प्रसिद्धाः महाऽनन्दपूर्णा इति यावत्, दिवसाः दिनानि, तदखिलम् एतत्मव्वेमेव, दशरथादिसुखमयदिवसपर्य्यन्तं वस्तुजातमित्यर्थः, स्मृतौ स्मरणपथे, आविर्भूतम्, आयातम्, (चाविर्भवतः कर्तति क्त प्रत्ययः )। अथ अनन्तः , पूर्ववृत्तान्तजातस्मरणात् परमेवेत्यर्थः, अस्मिन् अनुभूयमाने, घोरे भीषणे, विपाके विपदिम् दशाविपरिणामे इति यावत्, स्मृते सति इत्यर्थः ; तस्य राज्ञः दशरथस्य मृतत्वेन, रामस्य प्रसुत्वात् सीतात्यागकर्तृत्वेन च हेतुना, तत्कालेन सह एतत्कालस्य सुमहत् वैषम्यमवलोक्येति भावः, तव सखी स्निग्धमिवभूता कौशल्येत्यर्थः, विमूढा खलु विगतचेतना जातेति शेषः। एतदेवार्थान्तरन्यसनेन विशदीकरोतिम् पुरन्ध्रीणामिति।-हि यस्मात् कारणात्म् पुरन्ध्रीणां कुलस्त्रीणां, चित्तं मानसं, कुसुमसुकुमारं पुष्पमिव कोमलं, स्वल्पेनैव सन्तापेन निम्नायमानमिति यावत्, भवति अस्ति ; यतश्चेतसामतिकोमलं चेतः कियन्तमपि सन्तपमसहिष्णु भवति, तस्मादेवेयं कौशल्या सहसा विमूर्च्छिताः जातेति वाक्यार्थः। ( अत्र सामान्येन पुरन्ध्रीचित्तेन सार्द्धं विशेषस्य कौशल्याचेतसः कुसुमसुकुमारतया सोपपत्तीकरणात्, सामान्येन विशेषसमर्थनरूपोऽर्थान्तरन्यासालङ्कारः ; अपि च तद्राजसंस्मरणरूपैकेन कारणेन कौशल्याया विमूढीभवनस्य सम्पद्यमानत्वेऽपि तत्सौख्यरूपाणां कारणान्तराणां खलेकपोतिकन्यायात् तत्साधकत्वेन समावेशात् समुच्चयालङ्कारः ; कुसुमेन साकं चित्तस्य समासेन अवैधर्मासाम्योपदेशाच्च लुप्तोपमाऽलङ्कारः ; एतेषान्तु परस्परसापेक्षतया संस्थितेः सङ्करः )। शिखरिणी वृत्तम्॥१२॥
जनकः। कष्टं सर्वथा नृशंसोऽस्मि ; यच्चिरस्य दृष्टान् प्रियसुहृदः प्रियान् दारान् न स्निग्धं पश्यामि।( ठ )
(ठ) कष्टम्-अतिदुःखप्रदमित्यर्थः, सर्वथा-सर्वप्रकारेण, निरतिशयमिति यावत्, नृशंसः,-निर्द्दयः, अस्मि-भवामि, यत्-यस्मात् कारणात्, चिरस्य दृष्टान्-बहुकालात् परम् अवलोकितान्, प्रियसुहृदः,-अतिस्निग्धस्य सख्युः दशरथस्य प्रियान्-प्रेमाऽऽस्पदीभूतान्-स्त्रियं कौशल्यां, स्निग्धं-सस्नेहं , सप्रणयमिति यावत्, न पश्यामि-न अवलोकयामि ; दुहितुः सीतायाः निर्वासनशोकेन इत्थमेवेदानीं खिन्नमनसः विकलश्च भवामि, यत् स्निग्धमित्रस्य राज्ञः दशरथस्य प्रियां भार्य्यां बहोः कालात् परं दृष्टामपि नाहमिदानीं सप्रणयमवलोकयामि, अपि तु तां शत्रुभूतामेव मन्ये अतो नास्ति मत्तः अधिकः कश्चित् क्रूर इति भावः।
स सम्बन्धी श्लाघ्यः ; प्रियसुहृदसौ ; तच्च हृदयं ;
स चानन्दः साक्षादपि च निखिलं जीवितफलम्।
शरीरं ; जीवी वा ; तदधिकमतो वा प्रियतमो
महाराजः श्रीमान् किमिव मम नाऽऽसीद्दशरथः ?॥ १३॥
अथ राजनि दशरथे प्राक्तनं स्वप्रेमाऽतिशय्यं स्फुटीकृत्य प्रतिपादयति स सम्बन्धीति।-सः प्रसिद्धः, राजा दशरथः इत्यर्थः, श्लाघ्यः महाकुलसम्भूतत्वात् प्रशंसनीयः, सम्बन्धी स्वदुहित्रा सह रामस्य परिणयात् वैवाहिकसम्बन्धवान्, असौ दशरथः, प्रियसुहृत् प्रियः प्रीतिमान्, शोभनं हृदयं यस्य असौ सुहृत्, ( ‘सुहृद्दुर्हृदौ मित्रामित्रयोः’ (५।४।१५० पा०) इति हृदयशब्दस्य हृदादेशः ) सुष्ठुहृदयवांश्च, स्निग्धमुखः इत्यर्थः ; तच्च हृदयं स हि दशरथः, असौ तु मम द्वितीयं हृदयमिव अभूदिति भावः, (अत्र तच्छब्दस्य विधेयप्राधान्यात् क्लीबत्वं ज्ञेयम् ) ; स दशरथः, साक्षात् प्रत्यक्षः, आनन्दः हर्षः, ममेति शेषः, अपि च किञ्च निखिलं समग्रं, जीवितफलं प्राणधारणप्रयोजनभूतम्, असौ इति शेषः, इह जन्मनि मज्जीवनस्य यद् यद्धि प्रार्थनीयम् आसीत्, तत् सर्वमेवासौ अभूदिति भावः। प्रोक्तजातेनापरितुष्यन् पुनः तस्य परमाऽत्मीयत्वम्म् संस्थापयति, शरीरमिति।-तथा शरीरं देहभूतः, जीवो वा स्वप्राणस्वरूपो वा, तदधिकम् एतस्मात्-जीवनादधिकं यदि वा किञ्चित् प्रीतिकरं वस्तु स्यात्, असौ तु मे तत्स्वरूप एवाऽऽसीदिति भावः, अतः अस्मात् कारणादेव, प्रियतमः निरतिशयमेव प्रीत्यास्पतीभूतः, महाराजः सम्राट्, श्रीमान् राजलक्ष्म्याः आश्रयः, दशरथः, मम किमिव नाऽऽसीत् ? ( इवशब्दो वाक्यालङ्कारे )। इह जगति प्रोक्तविषयेभ्यः अधिकं किं हि वस्तु विद्यते, यदसौ मम नाभूदिति भावः, तेनैव केवलं विरहितः अहं सर्वं शून्यमिव पश्यामि, नास्ति मे अधुना किञ्चिदपि इति विभावयामि इत्याशयः। अत्र आसीत् इति क्रियापदं पूर्व्वावाक्यषट्केऽपि योजनीयम्। ( अत्र एकस्मिन्नेव दशरथे हृदयजीवितफलशरीरजीवत्वानां तादात्म्येनाभेदाध्यासादेव निरङ्गं मालारूपकमलङ्कारः ; अपि च आनन्दस्य मूर्त्तत्वासम्बन्धेऽपि साक्षाच्छब्देन तथात्वोक्तेः, असम्बन्धे सम्बन्धरूपातिशयोक्तिरलङ्कारः ; अपि च शरीरात् हृदयात् जीवनाधिकप्रियवस्तुनः अभावात् तदसम्बन्धेऽपि तत्सम्बन्धोक्तेः तथैवातिशयोक्तिश्च ; एवं किमिव नाऽऽसीदिति वाक्यार्थं प्रति प्रागुपात्तवाक्यार्थानां हेतुसततयोपन्यासात् वाक्यार्थहेतुकं काव्यलिङ्गमलङ्कारः ; आनन्दजनकस्य दशरथस्य आनन्दरूपतया अभिधानात् हेतोः हेतुमता सह अभेदोक्तेः अभिधाहेतुरलङ्कारश्च, एषां परस्परसापेक्षतया संस्थितेः सङ्करः)। शिखरिणी वृत्तम्॥१३॥
कष्टम् इयमेव सा कौशल्या –
यदस्याः पत्युर्वा रहसि परमं दूषितमभूदभूवं
दम्पत्योः पृथगहमुपालम्भविषयः।
प्रसादे कोपे वा तदनु मदधीनो विधिरभू
दलं वा तत् स्मृत्वा दहति यदवस्कन्द्य हृदयम्॥ १४॥
अथैतयोः कौशल्यादशरथयोः स्वस्यातीवान्तरङ्गत्वं प्रदर्श्य, शोकस्य दुर्भरत्वं विवृणोति, यदस्या इति।-अस्याः कौशल्यायाः, पत्युः वा अस्याः स्वामिनः राज्ञः दशरथस्य वा, रहसि निर्ज्जने, परमम् अत्यर्थं, यत् दूषितं प्रणयापराधः, अन्योऽन्यकृतः प्रणयकलहः इत्यर्थः, अभूत् आसीत्, कौशल्यादशरथौ पुरा रहसि यत् परस्परं कृतकं प्रणयकोपमकुरुतामिति वाक्यार्थः ; दम्पत्योः जायापत्योः कौशल्यादशरथयोः, पृथक् विभिन्नं, जायायाः पत्युश्च परस्परनैरपेक्ष्येणेति यावत्, अहम् उपालम्भस्य तिरस्कारस्य, प्राक् प्रणयकोपावसरे राज्ञी कौशल्या मामित्थमुवाच, यत् तव प्रियसखः मयि एवमन्याय्यमाचरितवान्, भवदनुरोधादेवाहं सर्व्वमसहिषिं, नातः परं कदाऽपि तत् सहिष्ये इति, एवमेवासावपि सततमुवाचेत्येवंरूपस्य विषयः आस्पदम्, अभूवम् आसं, तत्र पुरेति शेषः ; तदनु तत्पश्चात्, कृतकप्रणयकलहोत्पादनान्तरमेवेत्यर्थः, प्रसादे उभयोः प्रसन्नतासपादनविषये, कोपे वा क्रोधोत्पादने वा, मदधीनः ममाऽयत्तः, विधिः व्यवस्था, अभूत् आसीत्, तौ च दम्पती प्रसादयितुं कोपयितुं वा, एकः अहमेव समर्थोऽभवमित्यर्थः ; वा अथवा, तत् पूर्ववृत्तं, स्मृत्वा अलम्, ( ‘अलङ्खल्वोः प्रतिषेधयोः प्राचां क्ष्वा’ (३।४।१८ पा०) इत्यलंयोगात् क्त्वाप्रत्ययः) तथाविधपूर्ववृत्तान्तस्मरणमधुना निष्प्रयोजनमित्यर्थः, यत् पूर्व्ववृत्तवृन्दं, हृदयं मानसम्,, अवस्कन्द्य आक्रम्य, शोषयित्वेत्यर्थः, दहति भस्मीकरोति ; तत्तद्वृत्तं संस्मृत्य इदानीं हृदयमेव केवलं शोकाऽऽकुलं भवति, तेन तदालोचना अधुना परिहरणीयेति भावः।
( अत्र दूषितत्वरूपकारणस्य दम्पत्योः स्थितत्वेन उपालम्भरूपकार्यस्य च जनकगतत्वेन कार्य्यकारणयोर्भिन्नदेशगतत्वात् असङ्गत्यलङ्करः )। शिखरिणी वृत्तम्।१४॥
अरु। हा कष्टम् अतिचिरनिरुद्धनिखासनिष्ठुरं हृदयमस्याः।( ड )
जनकः। हा प्रियसखि ( ढ )
( इति कमण्डलूदकेन सिञ्चति )।( ण )
कञ्चुकी। सुहृदिव प्रकटय्य सुखप्रदः प्रथममेकरसामनुकूलताम्।
पुनरकाण्डविवर्तनदारुणो विधिरहो विशिनष्टि मनोरुजम्॥ १५॥
(ड) अतिचिरेत्यादि।-अतिचिरं-सुदीर्घं कालं व्याप्येत्यर्थः, निरुद्धः,-स्तम्भितः, यः निश्वासः,-श्वासमारुतः, तेन निष्ठुरं-कठोरं, श्वासनिरोधेन निश्चलमिति यावत् ; ( ‘कठोर निष्ठुरं दृढम्’ इत्यमरः) ; अस्याः,-कौशल्यायाः, हदयं-वक्षस्थलम्, अनुभूयते इति शेषः ; तथा च वक्षःस्थलमस्याः निस्पन्दमनुभूयते, तत् किमियं शोकाऽवेगं सोढुमपरयन्ती गतजीवनाऽमृदिति भावः।
(ढ) हा-खेदे, प्रियसखि -कौशल्ये , त्वमधुना कीदृशीं दशां गताऽसीति शेषः।
(ण) कमण्डलूदकेन-कमण्डलुसलिलेन, सिञ्चति-उक्षति, सुशीतलीकरोति, इति यावत् ; मोहापसारणार्थं कौशल्यायाः इति शेषः।
अथ कञ्चुकी राज्ञ्याः कौशल्यायाः ईदृशीं दशां विलोक्य, विधातुः कदाचित् प्रियसखवत् आनुकूल्यारित्वं कदाचिच्चामित्रवत् आधिप्रदायकत्वं वाचा व्यक्तीकृत्य नितरामनुशोचति, सुहृदेवेति।-विधिः विधाता, सुहृदिव मित्रमिव, प्रथमम् आदौ, बाल्यात्प्रभृति रामवनवासं यावदित्याशयः, एकरसाम्-एकः एकविधः, रसान्तरेणाविमिश्रः इति यावत्, रसः आस्वादः यस्याः तथाविधाम्, ( ‘रसो गन्धे रसः स्वादे तिक्ताऽऽदौ विषरागयोः’ इति मेदिनी) दुःखाविमिश्रानियतसुखप्रवाहिणीमिति यावत्, अनुकूलताम् आनुकूल्यं, हितैषितामित्यर्थः, अस्याः कौशल्यायाः इति शेषः ; प्रकटय्य प्रकाश्य, दर्शयित्वेति यावत्, सुखप्रदः सन् सुखदायको भूत्वा, पुनः भूयः, पश्चादित्यर्थः, अकाण्डविवर्तनदरुणः,-अकाण्डे अनवसरे, सहसेति यावत्, विवर्तनेन परिवर्तनेन, प्रतिकूलताविधानेनेत्यर्थः, दारुणः भीषणः सन्, दुर्हृदिव अकस्मात् दुर्विषहदुःखप्रदो भूत्वेति यावत् ; अहो अतिदुःखक्रूरमित्येतदित्यर्थः, मनोरुजं मानसव्यथां, विशिनष्टि प्रददाति, दारुणं दुःख मुत्पाद्य नियतं मानसं प्रमथातीत्यर्थः ; प्राक् इयं महिषी कौशल्या कीदृशी आसीत्, अधुना दुर्दैवप्रभावात् कीदृशी जातेति पश्य, इत्याहो दैवगतिः दुर्वितर्कैवेत्याशयः। ( अत्र दैवेन विरूपयोः सुखदुःखयोः एकत्र सङ्घटना प्रदर्शितेति विषमालङ्कारः ; अपि चैकस्य विधेः अनुकूलतायाः मनोरुजश्च जनकत्वेन एजस्यानेकगोचरतया पर्य्यायालङ्कारः, सुहृदिवेत्युपमाऽलङ्कारश्च, एतेषां परस्परसापेक्षतया स्थितेः सङ्करः )। द्रुतविलम्बितं वृत्तम्॥ १५॥
कौशल्या।( सञ्ज्ञां लब्ध्वा )। हा वच्छ जाणइ कहिं सि ? सुमरामि दे बिआहलच्छीपरिग्गहेक्कमण्डणं पप्फुरन्तसुद्धहसिदमुद्धमुहपुण्डरीअं ;आप्फुरन्तकोमुद चन्दचन्दिआसुन्दरेहिं ओहिं उल्लासेहि ; जादे पुणोबि उज्जोएहि उच्छङ्गं ; सब्बदा महाराओ भणादि ; एसा रहुअलमहत्तराणं बहू ; अम्हाणं उण जणअसम्बन्धेण दुहिदिआ एब्ब। ( त )
हा वत्से जानकि क्वासि ? स्मरामि ते विवाहलक्ष्मौपरिग्रहैकमण्डानं प्रस्फुरच्छुद्धहसितमुग्धमुखपुण्डरीकम् ; आस्फुरत्कौमुदचन्द्रचन्द्रिकासुन्दरैरङ्गैरुल्लासय ; जाते पुनरप्युद्योतयोत्सङ्गं ; सर्वदा महाराजो भणति ;– एषा रघुकुलमहत्तराणां वधूः ; अस्माकं पुनर्जनकसम्बन्धेन दुहिता एव।
(त) क्वासि ?-कुत्र वर्तसे ? ते- तव विवाहेत्यादि।-विवाहस्य-परिणयस्य, या लक्ष्मीः,-शोभा, सीमन्तसिन्दूरादिधारणैः विवाहकालसम्भूता या अनिर्वचनीया सुषमेति यावत् , तस्याः परिग्रहः,-स्वीकारः एव , एकम्-अद्वितीयं, मण्डनं-भूषणं यस्य तथाविधम् ; आहार्यशोभां विनैव वैवाहिकशोभया अतिरमणीयमित्यर्थः। प्रस्फुरदिति।-प्रस्फुरत्-विलसत्, शुद्धं-निर्मलं, हसितं-स्मितं यस्मिन् तथाविधम्, अत एव मुग्धं-मनोहरं, सुखं-वदनं, पण्डरीकामेव-कमलमिव, ( इत्युपमितसमासः ; मृदुहसितेन। आस्फुरत्यादि।-आ-सर्व्वतोभावेन, स्फुरन्ती-प्रकाशमाना, दिशां विदिशाञ्चान्तरालमपि समुद्भासयन्तीत्यर्थः, कौमुदस्य-कर्त्तिकमासस्य, शरत्कालस्येति यावत्, कालान्तरात् एतत्कालस्य सुधाधवलाभिः कौमुदीभिः समधिकसमुद्भासिततया तथा व्यवहारः इति ज्ञेयम्। चन्द्रस्य-शशदरस्य, या चन्द्रिका-ज्योत्स्ना, तद्वत् सुन्दरैः,-मनोरमैः, सुखस्पर्शैरिति यावत्, औः,-अवयवैः, उल्लासय-आनन्दस्य, मच्छरीरं स्निग्धस्पर्शैः तवाङ्गकैः सुशीतलं कुरु इति समुदितार्थः। जाते -हे वत्से पुनरपि-भूयोऽपि, उत्साहं-मदीयं क्रीडम्, उद्योतय-प्रकाशय, सुशोभितं कुरु उपवेशनेनेति यावत्, सर्व्वदा-सर्व्वस्मिन्नेव काले, महाराजः,-दशरथः, भणति-कथयति। ( अत्र अतीते लटः प्रयोगः तात्कालिकत्वाभिप्रायेण, महाकविप्रयुक्तत्वाद्वा अविरुद्धं एवेति ज्ञेयम् )। रघ्वित्यादि। रघुकुलस्य-रघुवंशस्य, महत्तराणाम्-अतिमहतां, भगवन्मनुप्रभृतीनामतिमहिमशालिनामस्मत्पूर्व्वपुरुषाणामित्यर्थः, वधूः-स्नुषा, पुनः, -किन्तु, जनकसम्बान्धेन-राजर्षिजनकेन सह मित्रत्वसम्बन्धात्, दुहिता एव- कन्यैव; जनकेन सह मैत्र्या तस्य या कन्या सा ममापीति भावः।
कञ्चुकी। यथाऽऽह देवी।–
पञ्च प्रसूतेरपि राज्ञ आसीत् प्रियो विशेषेण सुबाहुशत्रुः।
वधूचतुष्केऽपि यथैव शान्ता प्रिया तनूजाऽस्य तथैव सीता॥ १६॥
अथ तदुक्ति यथार्थत्वेन समर्थयति कञ्चुकी, पञ्चेति।-पञ्च प्रसूतयः अपत्यानि यस्य, तथाविधस्यापि, एका कन्या शान्ता, चत्वारः पुत्राः रामादयः इति मिलित्वा दशरथस्य पञ्चापत्यानि इति ज्ञेयम् ; राज्ञः दशरथस्य, सुबाहुशत्रुः,-सुबाहुर्नाम रावणानुचरो राक्षसविशेषः, तस्य शत्रुः निहन्ता, रामः इत्यर्थः , विशेषेण अन्येभ्यः आधिक्येन, प्रियः प्रेमाऽऽस्पदीभूतः, आसीत् अभूत् ; पञ्चभ्यश्चापत्येभ्यः राममेव महाराजः दशरथः निरतिशयं पिप्रायेति भावः ; तनूजा कन्या, शान्ता महर्षेः ऋष्यशृङ्गस्य पत्नी अस्य राज्ञः दशरथस्य, यथैव यादृगेव, प्रिया प्रीतिभाजनम्, आसीदिति शेषः , वधूचतुष्केऽपि-वधूनां सीतोर्मिलाश्रुतकिर्तिमाण्डवीनां, चतुष्कोऽपि चतुष्तयोऽपि, चतसृषु सीताऽदिषु स्नुषासु इत्यर्थः, ( निर्द्धारणे सप्तमी। यद्यपि सर्वत्र निर्द्धारणार्थे बहुत्वस्यैव व्यवस्था भूयस्तया दृश्यते इति विभाव्यते, तथाऽप्यत्र एकवचनानुसारेणेऽपि बहुत्वस्यार्थगतत्वेन सामञ्जस्यात् निरपवादमेवैतदिति ज्ञेयम् )। सीता जानकी, तथैव तादृशी एव, शान्तविदेत्यर्थः, प्रिया प्रीतिकरी, आसीत् इति शेषः ; सत्यमेतत्,-अपत्येषु रामे इव वधूषु सीतायामेवासौ राजा सातिशयं प्रीतिमान् बभुवेति भावः। ( अत्र सीतारामरूपयोः प्रस्तुतयोः पदार्थयोरेकयैव आसीदिति क्रियया अभिसम्बन्धात् तुल्ययोगितालङ्कारः ; शान्तया सह सीतायाश्च अवैधर्म्यसाम्योपदेशादुपमा च, इत्येतयोः परस्परसापेक्षतया स्थितेः सङ्करः )। उपजाति वृत्तम्॥ १६॥
जनकः। हा प्रियसख महाराज दशरथ एवमसि सर्वप्रकारहृदयङ्गमः कथं विस्मर्य्यसे ? (थ) –
कन्यायाः किल पूजयन्ति पितरो जामातुराप्तं जनं
सम्बन्धे विपरीतमेव तदभूदारधनं ते मयि।
त्वं कालेन तथाविधोऽप्यपहृतः सम्बन्धबीजन्तु तद्
घोरेऽस्मिन् मम जीवलोकनरके पापस्य धिग्जीवितम्॥ १७॥
(थ) प्रियसख -प्रियबन्धो एवमसि-इत्थम्भूत एव भवसि। किम्भूतोऽसि एतदेवाऽऽह, सर्व्वेति।-सर्व्वप्रकारेण-सर्व्वथा, हृदयङ्गमः ,-हृदयं गच्छतीति ( ‘गमेः सुप्युपसङ्ख्यानम्’ (वा०) इति खच् प्रत्ययः) हृद्यः, प्रणयास्पदमित्यर्थः. त्वमिति शेषः, सत्यं हि अस्माकं स्निग्धया मैत्र्या हृदयाऽऽकर्षक एव भवसीत्यर्थः ; कथं-केन प्रकारेण, विस्मर्य्यसे ?-मानसात् दूरीकर्त्तुं शक्यसे ; त्वमेवं हि मम परममिवभूतः अभवः, यत् बहुतिथे काले व्यतीतेऽपि त्वामधुनाऽपि नाहं विस्मर्तुं पारयामीति भावः।
अथ तादृशप्रियबन्धुवियोगात् स्वजीवने नितरामनास्थां प्रकटयति, कन्याया इति।-कन्यायाः तनयायाः, वधूभूताया इति यावत्, पितरः पितृपितामहाऽऽदयः, जामातुः वरस्य, परिणेतुरित्यर्थः, आप्तं जनम् आत्मीयं लोकं, पितृपितृव्यादिस्वजनसमुदायमिति यावत्, पूजयन्ति संवर्द्धयन्ति, सत्कारेण आद्रियन्ते इत्यर्थः। किञ्च इति प्रसिद्धौ। सम्बन्धे पारिणाय्यसम्पर्के, संस्थापिते सतीति शेषः, रामाऽदिभिः सह सीताऽऽदीनां परिणयेव रघुकुलनिमिकुलयोः सख्यबन्धने सम्पन्ने सतीति भावः ; ते तव मयि जनके, तत् लोकप्रसिद्धं, जामातृस्वजनेषु कन्यागुरुजनकृतमित्यर्थः, आराधनं संवर्द्धनं, विपरीतमेव अन्यथाभूतमेव, सामाजिकरीतत्यननुरूपमेवेत्यर्थः, अभूत् आसीत् ; लोकं हि कन्यागुरुजनाः जामातुः स्वजनान् संवर्द्धयन्ति इति दृश्यते, परन्तु जामातणां रामाऽऽदीनां गुरुभूताः अपि भवन्तः कन्याजनानां सीतोर्मिलाऽदीनां गुरुभूतान् अस्मान् जनकाऽऽदीन् सततमेव सौहार्द्दात् अपुपूजन्, इत्यहो सखिभावात् सौदर्य्याच्च भावन्तः स्वगौरवलाघवसूचकं व्यवहारमपि पराजिहित इति भावः ; तथाविधोऽपि तादृशोऽपि, सौजन्यैकनिधिरपीत्यर्थः, त्वं भवान्, कालेन कृतान्तेन, अपहृतः लोकान्तरं नीतः, अस्मत्सकाशात् बलाद् गृहीतः इत्यर्थः, अहो निर्द्दयत्वं कालस्येति भावः ; तत् तथाविधं, सीतारूपमिति यावत्, सम्बन्धस्य वैवाहिकसंसर्गस्य, बीजं तु निदनमपि, अपहतमिति लिङ्गविपरिणामेनान्वयः ; न केवल निखिलगुणनिलयं प्रणयनिधि भवन्तमपहत्य कालोऽप्रीणात्, अपि तु तेन वैवाहिकसम्बन्धहेतुभूतां सीतामपि बलात् हत्वा निःशेषमस्मत्सम्बन्धमूलमुच्छिद्य सातिशयं स्वपैशुन्यं व्यक्तीकृतमित्यहो कारुण्यलेश विवर्जितत्वं कालस्येति तात्पर्यम्। घोरे भयङ्करे, सातिशयक्लेशसङ्गुले इत्यर्थः, अस्मिन् दृश्यमाने, जीवलोकनरके निरयभूते संसारे, पापस्य अपुण्यकृतः, दुराचारस्येत्यर्थः, ममजनकस्य, जीवितं प्राणान्, जीवनधारणमित्यर्थः, धिक् निन्दामि, निन्दनीयमेतदिति यावत् ; भवादृशि सुहृदि विपन्ने ; दुहितुश्च ईदृश्यामचिन्तितायां विषमायां दशाया समापितायां, वृथैवाहमिदानीं जीवनमुद्वहामि, अधुना मरणमेव मे श्रेयः इति भावः। ( अत्र जीवलोके नरकस्याभेदाध्यासात् निरङ्गं रूपकमलङ्कारः)। शार्दूलविक्रीडितं वृत्तम्॥१७॥
कौशल्या। जादे जाणइ किं करोमि ? दढबज्जलेबघडिअबन्धणिच्चलं ज्जेब हदजोबिदं मं मन्दमाइणीं ण परिच्च अइ। ( द )
जाते जानकि किं करोमि ? दृढवज्रलेपघटितबन्धनिश्चलमेव हतजीवितं मां मन्दभागिनीं न परित्यजति।
(द) जाते -वत्से , जानकि -सीते किं करोमि-किमनुतिष्ठामि ; तद्वियोगे जीवनविसर्ज्जनमेव मे सर्वदुःखप्रतीकारोपायभूततया साधीयः, किन्तु यत् न सम्भवति, तर्हि किमनुतिष्ठेयमहमधुनेति भावः। दृढत्यादि।-दृढेन-कठोरेण, सुदीर्घकालस्थायिनेत्यर्थः, वज्जलेपेन-कुलिशमयदुर्भेद्यबन्धनेन, घटितः,-योजितः, सम्वादित इति यावत्, बन्धः,-बन्धनं यस्य तथाविधम्, अत एव निश्चलं-स्थिरम्, एतद्देहं विहायान्यच्च तन्तुमसमर्थमिति भावः। हतजीवितं-दग्धप्राणाः, मन्दभागिनीं-हतभागधेयां, मां-कौशल्यां, न परित्यजति-न विजहाति ; यद्यपि त्वद्वियोगः शोकविधुराऽहं नियतमेव जीवनं विस्रष्टुं यते, तथाऽपि दृढबद्धाः मे प्राणाः एतद्देहं परित्यज्य गन्तुं न शक्नुवन्ति, सर्व्वविधः मे प्राणपर्त्यागप्रयासः सर्व्वथैव निष्फलतामेतीति भावः।
अरु। आश्वसिहि राजपुत्रि वाष्पविश्रामोप्यन्तराले कर्तव्य एव ; अन्यच्च ‘किं न स्मरसि-यदवोचदृष्यश्रङ्गाऽश्रमे युष्माकं कुलगुरुः ? तदुपजातमेव ; किन्तु कल्याणोदर्कं भविष्यति।( ध )
कौशल्या। भअबदि अदिक्कन्तो मणोरहो। ( न )
अरु। तत् किं मन्यसे राजपुत्रि मृषोद्यं तदिति ? नहोदं सुक्षत्रिये अन्यथा मन्तव्यं ;भवितव्यमेव तेन।( प ) –
भगवती अतिक्रान्तो मनोरथः।
(ध) राजपुत्रि -कौशल्ये आश्वसिहि-समाश्वन्ता भव, त्वमिति शेषः बाष्पाणाम्-अश्रूणां, विश्रामः, परिहारः, अन्तराले-अभ्यन्तरे, अन्तराऽन्तरेत्यर्थः, कर्तव्य एव-विधातव्य एव; इत्थं निर्भरमनियतं शोकावेगात् मा रुदिहीति भावः। रोदनविरतौ हेतुं निर्द्धिशति, अन्यच्चेति। -अन्यच्च-अपरञ्च ; दुःखकारणात् भिन्नञ्चेत्यर्थः, सुखकारणमिति यावत्, किं न स्मरसि-किमधुना न चिन्तयसि ; किमिति तदियाह यदिति।-युष्माकं-भवतीनां, कुलगुरुः, कुलपुरोहितः, महर्षिः वसिष्ठ इत्यर्थः , ऋष्यशृङ्गस्य-जामातुः, आश्रमे-तपोवने, यदवोचत्-यदकथयत्, भद्रे पूत्रपूर्णोत्मङ्गमेव वधूं दक्ष्यसीति वचनं यददीरयदिति भावः। तदुपजातमेव-तादृशं वाक्यं सम्पन्नप्रायमेव, नात्र संशयलेशोऽसीति एवशब्दार्थः, ऋषिवचसामन्यथा भवितुमनर्हत्वादित्याशयः। कल्याणोदकं-कल्याणं-शुभमेव, उदर्कः,-भावि फलं यस्य तत् शुभपरिणाममित्यर्थः, भविष्यति-सम्पत्स्यते। अचिरादेवं भवती सीतासुतौ कुशलवौ निरीक्षिष्यसे, अतः महाऽऽनन्दकरे वस्तुनि समापत्स्यमाने शोकं विमुञ्च, अन्यथा रोदनस्याशुभकरत्वात् सहनानर्थाऽऽपातो भविष्यतीति भावः।
(न) मनोरथः-अभिलाषः, सीतासमागमविषयक इति यावत्, अतिक्रान्तः,-विलुत्पः, विनष्ट इत्यर्थः ; श्वापदसङ्कुलेऽरण्ये जनस्थाने विवासितायाः सीतायाः जीवन्त्याः सर्व्वथैवासम्भवितत्वात्, तत्पुत्रदर्शनाऽऽशा सुतरामेव सुदूरं गतेति भावः।
(प) राजपुत्रि हे नृपसुते कौशल्ये तत्-तर्हि, किं मन्यसे-किमवगच्छसि ? सम्भावयसीत्यर्थः ; तत्-कुलगुरोः वसिष्ठस्य वचनं, मृषोद्यं-मिथ्याभूतम् , ( मृषा मिथ्या, उद्यते कथ्यते इत्यर्थे मृषोपपदात् वदतेः ‘राजसूयसूर्यमृषोद्य- ‘(३।१।११४ पा०) इति क्यप् निपातितः)।सुक्षत्रिये -सत्क्षत्रवंशसम्भूते ( क्षतः विपदः त्रायते इति क्षत्रः, तस्यापत्यमित्यर्थे ‘क्षत्रादघः(४।१।१३८ पा०) इति घप्रत्यये-क्षत्रियः, तज्जातीया स्त्री इत्यर्थे ‘अर्यक्षत्रियाभ्याः- ‘(वा०) इति सूत्रेण अनुगागमे ङीषि च क्षत्रियाणी, पक्षे क्षत्रिया च सिद्धं पुंयोगे तु क्षत्रिया इत्यपि ज्ञेयम् )। इदं-प्रोक्तं गुरुवचनम्। त्वयेति शेषः। तेन-गुरुवचनेन, भवित्यव्यमेव-अवश्यभाव्यमेव ; युष्मद्गुरुवचसामव्यर्थतया त्वं नूनमचिरादेव पुत्रसुशोभितोत्सङ्गां वधूं जानकीं द्रक्ष्यसीति भावः।
आविर्भूतज्ज्योतिषां ब्राह्मणानां ये व्याहारास्तेषु मा संशयो भूत्।
भद्रा ह्येषां वाचि लक्ष्मीर्निषक्ता नैते वाचं विप्लुतां व्याहरन्ति॥ १८॥
( नेपथ्ये कलकलः।सर्वे आकर्णयन्ति )
अथ प्रज्ञाचक्षुषामृषीणां वचसामविथतां प्रतिपादयति, आविर्भूतेति।-आविर्भूतं स्वयं प्रकाशितं, बुद्धिवृत्तौ प्रस्फुरितमिति यावत्, ज्योतिः तेजः, ब्रह्मत्तत्वरूपमित्यर्थः, येषां तेषां, कृतब्रह्मसाक्षात्काराणामिति भावः ; ब्राह्मणानाम् ऋषीणां वसिष्ठप्रभृतीनां, ये व्याहाराः-उक्तयः, तेषु व्याहारेषु, ( अत्र बहुवचनं सर्वेषामेव वचसां सत्यताप्रतिपादनार्थमेति ज्ञेयम् ); संशयः सन्देहः, मिथ्यात्वशङ्केत्यर्थः, मा भूत् न अस्तु, तवेति शेषः, हि यतः एषाम् ऋषीणां, वाचि वचसि, भद्रा उत्तमा, ( ‘भद्रो वाच्यवच्छ्रेष्ठसाधुनोः’ इति विश्वः) अव्याहतेति यावत्, लक्ष्मीः सिद्धिः, अविक्षतार्थसम्पत्तिरित्यर्थः, निषक्ता संलग्ना, नित्यानुबद्धा इति यावत्, अस्तीति शेषः ; तेन हि, एते ब्राह्मणाः, विप्लुतां मिथ्याभूतां, विफलमित्यर्थः, वाचं वाक्यं, न व्याहरन्ति न भाषन्ते, ब्रह्मविदां ब्राह्मणानां सत्यभाषितया नूनं तत् फलवत् भविष्यतीति भावः। ( अत्र तथाविधब्राह्मणानां व्याहृतेषु असंशयितत्वरूपकार्यस्य तद्गताविप्लुतत्वरूपकारणेनसमर्थनात्, कारणेन कार्य्यसमर्थनरूपोऽर्थान्तरन्यासालङ्कारः)। शालिनी वृत्तम्॥१८॥
जनकः। अद्य खलु शिष्टानध्याय इत्युद्धतं खेलतां वटूनां कलकलः। ( फ )
कौशल्या।सुलहसोख्यं दाब बालत्तणं होदि। ( निरूप्य ) अम्महे एदाणं मज्झे को एसो रामबद्दलच्छोपरिसोहिदेहिं साबट्टम्भमुद्दललिदेहिं ओहिं अम्हाणं बि लोअणाइं सीदलाबेदि ? ( ब )
सुलभसौख्यं तावद् बालत्वं भवति।अहो एतेषां मध्ये क एषः रामभद्रलक्षीपरिशोभितः सावष्टम्भमुग्धललितैरङ्गैरस्माकमपिलोचनानि शीतलयति।
(फ) अथ वटूनां कोलाहले हेतुमुपन्यस्यति, ओति।-अद्य खलु-अस्मिन्नहनि एव्, शिष्टानां-सदाचारानुवर्त्तिनां, वेदविदां ब्राह्मणानामित्यर्थः, तथा चोक्तं वसिष्ठेन षष्ठाध्यायावसाने,- ‘पारम्पर्य्याऽऽगते येषां, वेदः सपरुबृंहणः। ते शिष्टा ब्राह्मणो ज्ञेयाः श्रुतिप्रत्यक्षहेतवः॥ ‘इति। अन्यध्यायः,-वेदाध्ययनवर्ज्जनम् ; तथा च स्मृतिः,- ‘अनध्यायश्च कर्त्तव्यः शिष्टे च गृहमागते’ इति। जनसमागमे अनध्यायमाह भगवान् मनुरपि- ‘अनध्यायो रुद्यमाने समवाये जनस्य च’ इति (चतुर्थाध्याये १०८ सङ्ख्याकश्लोकार्द्धे )। सदाचारानुपालकानां वसिष्ठप्रभृतीनामागमनात् भगवतावाल्मीकिना तेषामुपचारकरणार्थे सम्माननाप्रदर्शनार्थञ्च वटूनां वेदाध्ययनाद्विरामः प्रदत्त इति भावः। इति-अस्मात् हेतोः, अध्ययनात् विरामलाभादित्यर्थः, उद्घतम्-अनियन्त्रितम्, उच्छृङ्खलमिति। यावत्, खेलतां-परिक्रीडमानानां, वटूनां-ब्राह्मणबालकानां, कलकलः,-कोलाहलः, समुद्भूत इति शेषः।
(ब) बालत्वं-शैशवम्। सुलभेति।- सुलभम्-ओशलभ्यं, सौख्यम्-आनन्दः, सुखसन्तानः इति यावत्, यस्मिन् तथाभूतं, बाल्ये वयसि हि वैशयिकविविधचिन्तानामनुदयात् चित्तोद्वेजककारणविरह्वाच्च कोमलमतयः शिशवः येन केनापि च वस्तुना विमलं सुखमुपभुञ्चते, सदा सुखेन कालं नयन्ति चेति भावः। निरूप्य-साग्रहमवलोक्य।रामभद्रेति।-रामभद्रेति।-रामभद्रस्य-रामचन्द्रस्य, या लक्ष्मी,-शरीरशोभा, तदङ्गसुषमासदृससुषमेति यावत्, ( अत एव निदर्शनाऽलङ्कारः ) तया परिशोभितैः,-अलङ्कृतैः ; अवष्टम्भेन-सौष्ठवेन सह वर्त्तमानानि, सावष्टम्भानि, सर्वेषां सुघटिततया निरर्गरम्याणीत्यर्थः, ( ‘सौष्ठवं स्यादवष्टम्भः’ इति हलायुधः)
अरु।( अपवार्य सहर्षोत्कण्ठं स्वगतम् )।इदं नाम तद्भागीरथौ निवेदितरहस्यं कर्णामृतं ; न त्वेवं विद्मः कतरोऽयमायुष्मतोःकुशलवयोरिति।( भ )
अत एव मुग्धानि-ह्रुदयाकर्षकाणि, मनोहराणीति यावत्, ललितानि-सुकुमाराणि, विन्यासमाधुर्यसमन्वितानि इति यावत्, तैः ; तथा चोक्तं उज्वलनीलमाणां,-विन्यासभङ्गिरङ्गाणां, भूविलासमनोहारिणी सुकुमारा भवेत् यथा ललितं तदुदीरितम्॥ ‘इति। औः,-अवयवैः, अस्माकमपि-कौशल्यादीनां, शोकविकलेन्द्रियाणामित्यपिकारार्थः। लोचनानि-नयनानि शीतलयति-प्रीणयति, रञ्जयतीत्यर्थः।
(म) अपवार्य-कौशल्यादयः प्रस्तुतरहस्यं यथा न शृण्वन्ति तथा पराङ्मुखीभूय प्रकाश्येत्यर्थः, तद्भवेदपवारितम्। ‘रहस्यन्तु यदन्यस्य परावृत्या प्रकाशति ‘इति दर्पणात्। हर्षः,-आनन्दः, उत्कण्ठः-औत्सुकञ्च, ताभ्यां सह वर्तमानं यथा तथा स्वगतम्-आत्मगतम्, आहेति शेषः। भागीरथ्या-गङ्गया, निवेदितं-मां प्रति कथितं, रहस्यं-गोप्यं, जन्मावस्थित्यादिकम् इत्यर्थः। यस्य तत्, कर्णामृतं-कर्णयोः,-श्रवणयोः, अमृतं-सुधा, तदिव सुखकरमित्यर्थः। इदं नाम तत्-कर्णसुखजनकलवकुशाख्यसीतापुत्रद्वयरूपं, वस्त्वित्यर्थः। पुरा भागीरथी श्रवणसन्तर्पणं सीतासुतद्वयविषयकां यद्वचनमस्मभ्यमुवाच, मन्ये तद्वाक्यविषयभूतः सीतासुतः क्रीडितुं बालकेषु कश्चित् भविष्यतीति भावः। अनुमाय सामान्यतः ज्ञातुं शक्यत्वेऽपि विशिष्य ज्ञानासम्भवमाह, न त्वेवमिति।-तु -किन्तु, एवं-इत्थं, न विद्मः,-न जानीमः, ( अतः बहुवचनप्रयोगस्तु परमसुखजनकरामभद्रतनयावलोकनेन स्वस्मिन् माहात्म्यं द्योतयति इति विभाव्यम् )। आयुष्मती,-दीर्घजीविनी अयं कतरः,-कुशो लवो वेत्यर्थः।
जनकः।
कुवलयदलश्यामसिग्धः शिखण्डकमण्डनो
वटुपरिषदं पुण्यश्लोकः श्रियेव सभाजयन्।
पुनरिव शिशुर्भूत्वा वत्सः स मे रघुनन्दनो
झटिति कुरुते दृष्टः कोऽयं दृशोरमृताञ्जनम्॥ १९॥
अथ रामचन्द्रस्याङ्गसौष्ठवसाम्यात् वटुष्वेकं सीतासुतं प्रत्यभिज्ञाय सातिशयात् हर्षमनुभवति, कुवलयेति।-कुवलयस्य नीलोत्पलस्य, दलानीव पताणीव, श्यामाङ्गाद्वा रोचकः, स्निग्धः मसृणश्च, इन्दीवरकुसुममिव श्यामलसौम्यमूर्तिरित्यर्थः ; शिखण्डक काकपक्षाः एव, मण्डनं भूषणं यस्य सः, काकपक्षधरः इति यावत्। पुण्या पवित्रा, श्रीः शोभा, यस्य सः, ( ‘शेषाद्विभाषा’ (५।४।१५४ पा०) इति समासान्तः वैभाषिकः कप्प्रत्ययः, ) पवित्रलक्ष्मीकः इत्यर्थः ‘वटूनां विप्रबालकानां, परिषदं, समाजं, श्रिया शरीरलावण्येन, सभाजयन् इव भूषयन् इव, ( ‘सभाज प्रीतिदर्शनयोः’ इति (चु० उ० सक० से०) धातोर्णिचि शत्रन्तस्य रूपम् ) स्थित इति शेषः, स वत्सः आयुष्मान्, रघुनन्दनः रामचन्द्रः, पुनः भूयः शिशुः बालः, भूत्वा इव सम्भूयेव, बालरूपतामापन्न इवेत्यर्थः, दृष्टः अवलोकितः, शिशुरूपी भूत्वा मे नेत्रपथमापतितः इति यावत् ; अयं पुरतः स्थितः, कः शिशुः, झटिति सत्वरमेव, दृशोः मम नयनयोः, अमृताञ्जनम् अमृतस्य सुधायाः, अञ्जनम् अमृता स्राविण्या वर्त्त्या विलेपनं, कुरुत विधातीव, शिशुः रघुनन्दनसादृश्यात् बालकोऽयं तदपत्यताधियमेव समुत्पादयति इति भावः। ( अत्र कुवलयदलेनावैधर्म्यसाम्योपदेशात् समासगताः लुप्तोपमाऽलङ्कारः ; सभाजयन्निवेति शुशिर्मूत्वेवेति च वाच्या क्रियोत्प्रेक्षाद्वयम्। अमृताञ्जनं कुरुते इत्यत्र तु प्रतीयमाना क्रियोत्प्रेक्षाऽलङ्कारः, एतेषां परस्परनैरपेक्ष्येण स्थितेः संसृष्टिः )। हरिणी वृत्तम्॥१९॥
कञ्चुकी।नूनं क्षत्रियब्रह्मचारी दारकोऽयमिति मन्ये।( म )
जनकः। एवमेव।तथाहि ; —
चूडाचुम्बितकङ्कपत्रमभितस्तूणीद्वयं पृष्ठतो
भस्मस्तोकपवित्रलाञ्छनमुरो धत्ते त्वचं रौरवीम्।
मौर्व्या मेखलया नियन्त्रितमधोवासश्च माञ्जिष्ठिकं
पाणौ कार्मुकमक्षसूत्रबलयं दण्ड तथा पैप्पलम्॥ २०॥
(म) ब्रह्म-वेदं, चरति-अधीते यः सः, ब्रह्मचारी-उपनयनात् परं गुरुसमुध्युष्य वेदमधीयमानः बालकः, क्षत्रियश्चासौ ब्रह्मचारी चेति ; जात्या क्षत्रियः वेदध्येता इत्यर्थः , अयं-पुरतः दृश्यमानः इति यावत्, दारुकः-शिशुः, माणवकः इति यावत्, इति मन्ये-इत्थं सम्भावयामि ; मौञ्जीवसनादिलक्षणैरिति भावः।
ब्रह्म च विधृतविशेषलक्षणैः बालस्यास्य क्षत्रियत्वमेव प्रतिपादयति, चूडेति।-पृष्ठतः पृष्ठदेशम्, अभितः उभयतः, पृष्ठस्य उभयोः पार्श्वयोः इत्यर्थः, ( ‘अभितःपरितःसमया- ‘(वा०) इति द्वितीया, तसिलः सार्व्वविभक्तिकत्वेन द्वितीयास्थाने तसिल् प्रत्ययः इति ज्ञेयम् )। चूडाचुम्बितकङ्कपत्रं-चूडाभिः शिखाभिः, चुम्बितानि संस्पृष्टमान, कङ्कस्य पक्षिविशेषस्य, ‘हाडगिला’ इति वङ्गभाषाप्रसिद्धस्य, पत्राणि उदस्थिताः पक्षाः यस्य तथाविधं, तूणीद्वयम् इषुधियुगलं, लम्बमानशिखा .सायकग्रं बाणधारयुगलमित्यर्थः, (तूणोपासङ्गतुणीरनिसङ्ग इषुधिर्द्वयोः तूण्याम्’ इत्यमरः) ; तथा भस्मनां विभूतीनां, स्तोकेन अल्पपरिमाणेन, स्वल्पभस्मनेत्यर्थः ; यद्वा-स्तोकं स्वल्पं भस्म तेन, ( ‘पोटायुवतिस्तोका- ‘(२।१।६५ पा०) उतु समासात् स्तोकशब्दस्य परनिपातः। ‘भस्मस्तोक- ‘इत्येत्र ‘भस्मस्तोम- ‘इति पाठे,-भस्मनां स्तोमः समूहः तेनेत्यर्थः,) पवित्रं पूतं, लाञ्छनं चिह्नं यस्य तत्, मेध्यभूतिभूषितमित्यर्थः, उरः वक्षःस्थलम्, अपि च रौरवीं रुरुमृगसम्बन्धीयां, त्वचं चर्म्म, उत्तरीयमित्यर्थः, धत्ते धारयति, अयं दारक इति शेषः। अपि च मूर्वीं लताविशेषः, तस्या इयं मैर्वीं तया, मूर्व्वालतातन्तुनिर्म्मितयेत्यर्थः, मेखलया कटिसूत्रेण, नियन्त्रितं संयमितं, माञ्जीष्ठिकं मञ्जिष्ठया तन्नाम्ना रञ्जकद्रव्येण रक्तं, मञ्जिष्ठारागरञ्जितमित्यर्थः, ( माञ्जिष्ठिकम् इति ‘लाक्षारोचनठ्ठक्’ (४।२।२ पा०) इत्यतिदेसबलात् शैषिकेन वा ठक्। वस्तुतस्तु ‘माञ्जिष्ठकम्’ इति पाठः समीचीनः ‘तेन रक्तं रागात्’ तथा तद्वत् ; पाणौ हस्ते, कार्म्मुकं शरासनम्, अक्षसूत्रवलयं वलयाकारमक्षसूत्रं, जपमालामित्यर्थः, पिप्पलः अश्वत्थः, तच्छाखानिर्म्मितं पैप्पलं, दण्डं ललाटपरिमितां यष्टि,ं धत्ते इत्यनुषङ्गेणान्वयः। एतैः क्षत्रियब्रह्मचारिलक्षणैः नूनमेव क्षत्रियब्रह्मचारी भवतीति भावः।
ब्रह्मक्षत्रविशां ब्रह्मचारिणां धारणीयद्रव्यमाह भगवान् मनुर्यथा, –
कार्णारौरववासानि चर्म्माणि ब्रह्मचारिणः।
वसीरन्नानुपूर्व्येण शाणक्षौमाविकानि च।
भौञ्जी त्रिवित् समा श्लष्णा कार्य्या विप्रस्य मेखला।
क्षत्रियस्य तु मौर्वीं ज्यां वैश्यस्य शणतान्तवी॥ .
कार्पासमुपवीतं स्याद्विप्रस्योर्द्धवृत्तं त्रिवृत्।
शणसूत्रमयं राज्ञो वैश्यस्याविकसौत्रिकम्॥
ब्राह्मणो वैल्वपालाशौ क्षत्रियो वाटखादिरौ।
पैलवोम्बरौ वैश्यो दण्डानर्हन्ति धर्म्मतः॥
‘इति द्वितीयाध्याये ४१-४५ श्लोकाः। दण्डप्रमाणमाह तत्रैव, –
कोशान्तिको ब्राह्मणस्य दण्डः कार्य्यः प्रमाणतः।
ललाटसम्मितो राज्ञः स्यात्तु नासान्तिको विशः॥ ‘इति ४६ श्लोकः।
( अत्र त्वचः प्रभृति दण्डं अनेकेषां प्रस्तुतानां पदार्थानाम् एकया धत्ते इति क्रियया अभिसम्बन्धा तुल्ययोगताऽलङ्कारः ; स च रौरववासः प्रभृतिभिर्विशिष्टैर्हेतुभिः क्षत्रियब्रह्मचात्वरूपसाध्यस्यानुभूयमानत्वेन जायमानानुमानालङ्कारसङ्कीर्णः। दण्डिमते तु,- ‘जातिक्रियागुणद्रव्यवाचिनैकत्रवार्तिना। सर्व्ववाक्योपचारश्चेत्तमाहुर्दीपकं यथा॥ ‘लक्षणात् क्रियादीपकालङ्कारः )। शार्दूलविक्रीडितं वृत्तम्॥२०॥
भगवति अरुन्धति किमुत्प्रेक्षसे कुतस्त्योऽयमिति ? ( य )
अरु। औव वयमप्यागताः। ( र )
जनकः। आर्य्य गृष्टे अतीव मे कौतुकं वर्तते।तद्भगवन्तं वाल्मीकिमेव गत्वा पृच्छ ; इमञ्च बालकं ब्रूहि ;कोऽप्येते प्रवयसस्त्वां दिदृक्षव इति।( ल )
कञ्चुकी। यदाज्ञापसि। ( इति निष्क्रान्तः)।
कौशल्या। किं भणध ? एब्बं भणिदो आगमिस्मदित्ति ? ( व )
अरु। भिद्यते किं सद्वृत्तमीदृशस्य निर्माणस्य ? ( श )
किं भणथ ? एवं भणित आगमिष्यन्तीति।
(य) अयम्-एषः पुरतो दृश्यमानः बालकः, कुतस्त्वः,-कस्मात् भवः, कस्मात् पितुः मातुश्चायं प्रसूत इत्यर्थः। ( ‘पञ्चम्यास्तसिल्’ (५।३।७ पा०) इति तसिल् प्रत्यये, ‘कु तिहोः’ (७।२।१०४ पा०) इति किमः कुरादेशः ; ‘अव्ययात् त्यप्’ (४।२।१०४ पा०) इति त्यप् प्रत्ययश्च )। इति-अत्र विषये, कुमुत्प्रेक्षसे-किं मन्यसे, किमनुमिनोषि इत्यर्थः, तद् ब्रूहीति शेषः।
(र) वयमपि-यूयं यथा तथैव इत्यपिशब्दार्थः, आगताः-अत्र समुपस्थिताः ; अतः सम्यक् न विद्मः इति भावः।
(ल) आर्य्य -मान्य। गृष्टे कञ्चुकिन् ? गृष्टिरिति कञ्चुकिनी नामैतदिति ज्ञेयम्। केऽपि एते-तवापरिचिता इमे जना इत्यर्थः, प्रवयसः,-प्रकृष्ठं-समधिकमित्यर्थः, वयः,-जीवनकालो येषां ते तथोक्ताः, अतिवृद्धाः इत्यर्थः, दिदृक्षवः,-द्रष्टुमिच्छवः, सञ्जाताः इति शेषः। समागताः वृद्धाः अतिथयः त्वां द्रष्टुमिच्छन्ति, अतः तत्समीपं गत्वा तेशामाशां परिपूरय इति बालकं ब्रूहीति समुदितार्थः।
(व) किं भणथ ?-किं कथयथ ? एवम्-इत्थं, भणितः,-कथितः सन्, आगमिष्यति-आयास्यति, इति-एतत्। युष्माकमाह्वानश्रवणमात्रमेवासौ बालकः सप्रश्रयं सत्वरमेवाऽऽगमिष्यति, इति किं वदथेति भावः।
(श) ईदृशस्य-एवंविधस्य अलौकिकशौर्य्यगाम्भीर्यादिसम्पन्नस्येत्यर्थः, निर्माणस्य-निर्म्मितस्य वस्तुनः,- ‘कृदभिहितो भावोः, द्रव्यवत् प्रकाशते ‘इति न्यायात्, लोकोत्तरधीसम्पन्नस्यामुष्य बालकस्येति यावत्। सद्वृत्तं-साधुशीलं , सदाचरणमिति यावत्म् किं भिद्यते ? किं विलुप्येत ? स्वयमेव किं नश्येत ? इत्यर्थः। ( कर्म्मकर्त्तरि चायं प्रयोगः,) ‘यत्राऽऽकृतिस्तत्र गुणा वसन्ति’ इति न्यायात् ; न ह्याकृतिः सुसदृशं विजहाति वृत्तम्’ इति भावः।
कौशल्या।( निरूप्य )। कहं सबिणअं णिसामिदगिट्टिबअणो बिसज्जिदइसदारओ इदो अहिमुहं पसरिदो ज्जेब सो वच्छो। ( ष )
जनकः।( चिरं निर्वर्ण्य )।
महिम्नामेतस्मिन् विनयशिशुतामौग्ध्यमसृणो
विदग्धैर्निर्ग्राह्यो न पुनरविदग्धैरतिशयः।
(ष) निरूप्य-सविशेषमवलोक्य। निशामितेत्थादि।-निशामितं-श्रुतं, गृष्टेः,-तदाख्यस्य कञ्चुकिनः, वचनं-वाक्यं येन तथोक्तः। विसर्ज्जतेत्यादि।-विसर्ज्जिताः,-परित्यक्ताः, ऋषीणां-मुनीनां, दारुकाः,-बालकाः येन सः, इतः,-अस्मिन् देशे, अभिमुखम्-अस्माकं सम्मुखं, प्रसृतः एव-प्रस्थितः एव, वत्सः,-बालकः ; अस्मदीयगौरवात् असौ शिशुः कञ्जुकिवचनं श्रुत्वैव सर्व्वान् बालकान् परिहाय अस्मदभिमुखमिति एवाभिवर्त्तते इति दृश्यते इति भावः।
अथ शिशौ महिमाऽतिशयं दृष्ट्वा आत्मनः विह्वलीभावं विवृणोति, महिम्नामिति।-एतस्मिन् पुरतः दृश्यमाने अस्मिन् शुशावित्यर्थः, अवस्थित इति शेषः। विनयेत्यादि।-विनयेन नम्रतया शैशवेन, तथा मौग्ध्येन सौन्दर्येण च, मसृणः कोमलः, महिम्नां महत्त्वानां, शौर्य्यगाम्भीर्य्याऽऽदिभूषिततेजसामिति यावत्, अतिशयः आधिक्यं, विदग्धैः सुधीभिः, निर्ग्राह्यः निःशेषेणैव ग्रहीतुं शक्यः, सुबोध्यः इति यावत्, न पुनरविदग्धैः अपण्डितैः, निर्ग्राह्यः इत्यनेनान्वयः। एतस्मिन् बालके भूयांस एव विनयशिशुतासौन्दर्य्यविमिश्रिताः महिमानचयाः विद्यन्ते, तान् तु सुधियः विना अन्ये केऽपि सहसा ज्ञातुं न शक्नुवन्तीति भावः।
मनो मे सम्मोहः स्थिरमपि हरत्येव बलवान्
अयोधातुं यद्वत् परिलघुरयस्कान्तशकलः॥ २१॥
मनो मे इति।-यद्वत् यथा, परिलघुः अत्यल्पोऽपि, अयस्कान्तस्य लोहाऽऽकर्षकमणिविशेषस्य, शकलः खण्डः, अयोधातुं लोहं हरति आकर्षति, तद्वदिति शेषः, मे मम, बलवान्, अतिप्रबलः, सम्मोहः मुग्धता, बालस्यास्यलोकसामन्यं महिमानमवलोक्य विस्मयविवशतेति यावत्, स्थिरमपि निश्चलमपि, निर्व्विकारमपोत्यर्थः, मनः चेतः, हतत्येव आकर्षत्येव ; सततं वेदान्तशास्त्रादिसमालोचनेन तपःसमाध्यनुष्ठानेन च सुस्थिरमपि चेतः मे इदानीं धैर्य्यं धारयितुं न शक्नोतीति भावः। ( ‘सम्मोहः’ इत्यत्र ‘सम्मोदः’ इति पाठान्तरं दृश्यते, एतद्दर्शनजनितः आनन्दातिशयः इति तु तदर्थः)। मादृशामपि चेतसामाकर्षणात् मन्ये, अयं कोऽपि महामहिमशाली बालको भविष्यति इत्याशयः। ( अत्र महिमाऽऽतिशय्यसम्पादने विनयादिगुणसङ्घानां तत्करत्वेन समावेशात् समुच्चयालङ्कारः ; एवमयस्कान्तशकलेन सह बालकस्यास्यावैधर्म्मसाम्योपदेशाच्च श्रौती उपमाऽलङ्कारः। एतेषामलङ्कारत्रयाणां परस्परनिरपेक्षतया स्थितेः संसृष्टिः )। शिखरिणी वृत्तम्।
लवः। ( प्रविश्य स्वगतम् ) । अज्ञातनामक्रमाभिजनान् पूज्यानपि नः स्वतः कथमभिवादयिष्ये ? ( विचिन्त्य ) अयं पुनरविरुद्धः प्रकार इति वृद्धेभ्यः श्रूयते। ( सविनयमुपसृत्य ) एष वो लवस्य प्रणामपर्य्यायः।( स )
(स) अज्ञातेत्यादि।-नाम-नामधेयः, क्रमः-यथायोग्यम् अभिवादनपौर्व्वापर्यम्, अभिजनः,-वंशश्च, ते अज्ञाताः,- अविदिताः येषां तथोक्तान्, अभ्यागतनामेतेषां वृद्धानां नाम जातिं वंशञ्चाहं किमपि नाभिजानामीति भावः। नः,-अस्माकं, पूज्यान्-पूजनीयानपि, संवर्द्धनायोग्यानपीत्यर्थः, स्वतः,-स्वयं, कथं-केन प्रकारेण, अभिवादयिष्ये ?-संवर्द्धयिष्ये ? नमस्करिष्यामीत्यर्थः, विचिन्त्य-क्षणं विभाव्य। अयं पुनः,-एष एव हि, अधुना स्मृतिपथे समुदित इत्यर्थः, अविरुद्धः,-अविगीतः, लोकतः शास्त्रतः धर्म्मतश्च अनिन्दितः इति यावत्, प्रकारः,-विधिः, भवतीति शेषः, इति-एवं, वृद्धेभ्यः,-प्राचीनगुरुभ्यः, वः, -युष्मभ्यं, लवस्य-मे, प्रणामानां-नमस्काराणां, पर्य्यायः,-क्रमः, प्रणामपरम्परेत्यर्थः, अहन्तु युगपत् सर्व्वानेवाभिवादये, तत्रभवतां नामजात्यादिविशेषविज्ञानाभावात्, तत्तु कृपया युगपत् महान्तः स्वयमेव पौर्व्वापर्य्यक्रमेण गृह्णन्तु इत्याशयः।
अरुन्धतीजनकौ। कल्याणिन् आयुष्मान् भूयाः।( ह )
कौशल्या। जाद मे चिरं जीव।
अरु। एहि वत्स ( इति लवमुत्सङ्गं कृत्वा स्वगतम् )। दिष्ट्या न केवलमुत्सङ्गः ; चिरात् मनोरथो मे सम्पूर्णः।( क )
कौशल्या। जाद इदो बि दाब एहि । ( उत्सङ्गे कृत्वा )।अम्महे ण केअलं दरबिअसन्तणौलुप्पलसामलुणदेण देह बन्धेण कबलिदारबिन्दकेसरकसाअकण्ठकलहंसाणिणाददीहरदीहरेण सरेण अ रामभद्दमणुहरदि ; णं कठिणकमलगब्भपक्वलो सरीअप्फं सोबि तादिसो ज्जेब बच्छस्म जाद पे।क्वामि दाव दे सुहम्। ( चिबुकमुन्नुमय्य निरूप्य सबाष्पाकूतम् )। राएसि किं ण पेक्वसि ; णिउणं णिरुबिज्जमाणं से मुहं बच्छाए बहूए मुहचन्द्रेण सम्बददि ज्जेब ? ’ ( ख )
जात मे चिरं जीव।
’ जात इतोऽपि तावदेहि।अहो न केवलं दरविकसन्नीलोत्पलश्यामलोन्नतेन देहबन्धेन कवलितारविन्दकेसरकषायकण्ठकलहंसनिनाददीर्घदीर्घेण स्वरेण च रामभद्रमनुहरति ; ननु कठिणकमलगर्भपक्ष्मलः शरीरस्पर्शोऽपि तादृश एव वत्सस्य जात प्रेक्षे तावत् ते सुखम्।राजर्षे किं न प्रेक्षसे ; निपुणं निरूप्यमानं अस्य सुखं वत्साया बध्वा मुखचन्द्रेण सम्बदति एव ?
(ह) कल्याणिन्- शुभया आयुष्मान्-दीर्घायुः, भूयाः-स्थेयाः, सुदीर्घं जीवनं लप्सीष्ठाः इत्यर्थः।
(क) वत्स -स्नेहाऽस्पद एहि-मत्समीपमागच्छ। उत्सङ्गे-क्रोडे, कृत्वा-संस्थाप्य, स्वगतम्-आत्मगतम्, आहेति शेषः। दिष्ट्या-भाग्येन, उत्सङ्गः,-क्रोडदेशः, केवलम्-एकमात्रं, न सम्पूर्णः, न परिपूर्णाताङ्गतः, चिरात्-बहुकालात् परम्, अपि तु मनोरथः,-सीतायाः सुतं स्वक्रोडे धारयिष्यामीत्यभिलाषः, सम्पूर्णः इत्यन्वयः।
(ख) जात -वत्स इतोऽपि-अस्मिन् ममापि उत्सङ्गदेशे, एहि-आगच्छ ; भगवत्याः अरुन्धत्या इव ममापि उत्सङ्गदेशमलङ्कुरु इत्यर्थः। दरेत्यादि।-दरम्-ईषत्, विकसितं-प्रस्फुटत, यत् नीलोत्पलम्-इन्दीवरं, तद्वत् श्यामलः,-श्यामवर्णः, समुज्ज्वल इत्यर्थः, उन्नतश्च-सुदीर्घश्च तेन ; देहबन्धेन-शरीरसंस्थानेन। कवलितेत्यादि -कवलितः,- भक्षितः, यः अरविन्दानां-पद्मानां, केसरः-किञ्जल्कः, ( ‘किञ्जल्कः केसरोऽस्त्रियाम्’ इत्यमरः), तेन कषायः,-रक्तः, सुमधुर इत्यर्थः, कण्ठः-कण्ठस्वरः यस्य तादृशः, यः कलहंसः, -राजहंसः, तस्य निनादः इव-ध्वनिरिव, दीर्घदीर्घः, दीर्घप्रकारः इत्यर्थः ( प्रकारे गुणवचनस्य (६।१।१२ पा०) इति द्विर्भावः), सुदीर्घः इति यावत् तेन ; स्वरेण च-ध्वनिना च, रामभद्रं-रामचन्द्रम्, अनुहरति-अनुकरोति ; अस्य बालस्य देहः यथा रामचन्द्रसदृशः सुनीलः समुन्नतश्च, तथा अस्य कण्ठस्वरोऽपि इति निष्कर्षः। ( ‘हरतेर्गतताच्छील्ये’ (वा०) इत्यनेन अनुपूर्व्वकात् हरतेः गत्यनुकारे एव आत्मनेपदमनुशिष्टम्, अत्र तु स्वरानुकरणार्थकत्वात् नाऽऽत्मनेपदमिति ज्ञेयम् )। अपि चास्य देहस्पर्शोऽपि रमचन्द्रस्पर्शवदतिसुखकर एवेत्यावेदयति, नन्विति।-कठिनस्य-कठोरस्य, परिपूर्णावयवस्येत्यर्थः, कमलस्य-पद्मस्य, यो गर्भः,-अभ्यन्तरभागः, तद्वत् पक्ष्मलः,-सुकुमारः, ( पञ्चशब्दात् मत्वर्थीयो लज् प्रत्ययः) ; शरिरस्पर्शोऽपि-देहस्पर्शोऽपि, तादृश एव-रामभद्रस्पर्शानुरूप एव, वत्सस्य-अस्य बालकस्य। जात -वत्स प्रेक्षे-पश्यामि, ते मुखं-तव वदनम्। चिबुकम्-अधरनिम्रभागम्, उन्नतस्य-उत्तोल्य मुखनिरीक्षणार्थमिति भावः, निरूप्य-सविशेषं दृष्ट्वा ; सबाष्पाऽऽकूतं-बाष्पं-हर्षजनिताश्च, आकूतम्-अभिप्रायश्च, ताभ्यां सह वर्त्तमानं यथा तथा, आहेति शेषः, सीतासुतोऽयमिति विभाव्य वक्ष्यमाणमेतद्वचनमाहेति भावः। राजर्षे -जनक किं न प्रेक्षसे ?-न पश्यसि किम् ? निपुणं-सावधानं, पुङ्खानुपुङ्खम् इत्यर्थः, निरूप्यमाणं-निरीक्ष्यमाणम् , अस्य मुखं-बालकस्य वदनं, वत्सायाः वध्वाः-स्नुषायाः सीतायाः, मुखचन्द्रेण-वदनेन्दुना, संवदति एव-अनुकरोति एव, साम्यं प्रकटयत्येव इत्यर्थः।
जनकः। पश्यामि सखि पश्यामि।
कौशल्या। अम्भा उम्मत्तीभूदं बिअ मे हिअथ किम्पि चिन्तअन्तो बहु बिप्पलबदि। ( ग )
अहो उन्मत्तेभूतमिव मे हृदयं किमपि चिन्तयत् बहु विप्रलपति।
(ग) अहो -आश्चर्यम् उन्मत्तीभूतमिव-विभ्रान्तमिव, एतस्मिन् बालके सीतारामप्रतिकृतिं दृष्ट्वा विह्वलीभूतमिवेत्यर्थः, मे-मम, हृदयं-मानसं, किमपि-अचिन्तितं वस्तु, चिन्तयत् भावयत्, बहु-नानाविधं, विप्रलपति-परिदेवयति, विविधं तर्कयति इत्यर्थः ; सीतासुतोऽयमिति समाशङ्क्य मद्धृदयं नितरां विवशमेति भावः।
जनकः।( निरूप्य )।
वत्सायाश्च रक्षायाश्च रघूद्वहस्य च शिशावस्मिन्नभिव्यज्यते
सम्पूर्णप्रतिबिम्बितैव निखिला सैवाऽऽकृतिः सा द्युतिः।
सा वाणी विनयः स एव सहजः पण्यानुभावोऽप्यसौ ;
हा हा देव किमुत्पथैर्मम मनः पारिप्लवं धावति॥२२॥
अथ वालके चैतस्मिन् सीतारामयोः, सर्व्वथा शरीरव्यवहारादीनां साम्यं प्रकटयति, वत्सायाश्चेति।-अस्मान् शिशौ कुमारे, वत्सायाः, सीतायाश्च, रघूद्वहस्य रघूणामपत्यानि पुमांसः रघवः, ( ‘जनपदशब्दात् क्षत्रियादञ्’ (४।१।१९८ पा०) इत्यञ्, ‘तद्राजस्य बहुषु तेनैवास्त्रियाम्’ (२।४।६२ पा०) इत्यञो लुक् बहुत्वञ्च ) ; तेषामुद्वह्वः धुरन्धरः तस्य, रामस्य चेत्यर्थः, निखिला समया, सैव तादृश्येव, आकृतिः अवयवसंस्थानं, सा द्युतिः तथाभूतैव कान्तिः ( अत्र तच्छब्दस्य प्रसिद्धार्थकतया यच्छब्दस्यापेक्षा नास्तीति ज्ञेयम्); सम्पूर्णां समयम्, अविकलं यथा तथेत्यर्थः, प्रतिबिम्बिता एव प्रतिफलिता एव ; ( प्रतिबिम्बमस्याः सञ्जातमित्यर्थे ‘तदस्य सञ्जातम्’ -(५।२।३६ पा०) इति इतचि टाप् चेति ज्ञेयम् )। अभिव्यज्यते लक्ष्यते ; सीतायाः रामस्य च शरीरलावण्ययोः सर्व्वथैव साम्यमेतस्मिन् बालके परिलक्ष्यते इति भावः। अपि च नैसर्गिकाः गुणाः अपि दर्पणादौ छायापात इवास्मिन् शिशौ सङ्क्रान्ता इति प्रदर्शयति, सेति।-सा वाणी तत्सदृशमेव वचनं, स एव विनयः तदनुरूप -एव प्रदर्शयति, सेति।-सा वाणी तत्सदृशमेव वचनं, स एव विनयः तदनुरूप एव नम्रभावः, असावपि सहजः स्वाभाविकः , अक्रृत्रिमः इति यावत्, पुण्यानुभावः पवित्रः प्रभावः, अभिव्यज्यते, इत्यनेनान्वयः। अथवा दुराकाङ्क्षा प्रतारित एवाहमित्यर्थं तर्कयामि इत्यनुशोचति, हा हेति।-हा हा दैव अहो भागधेय पारिप्लव चञ्चलं, सीतारामयोः आक्रुतिसाम्यमवलोक्य तयोरेवायं पुत्रो न वा इति निर्णेतुमसमर्थतया अतीव व्याकुलमिति यावत्, मम मनः चेतः, किं कथम्, उत्पथैः विपूरितमार्गे, असम्भवकल्पनापथैरित्यर्थः, ( उच्छृङ्खलाः पन्थानः इति विग्रहे ‘ऋक्पूरब्धूः पथामानक्षे’ (५।४।७४ पा०) इति समासान्तः अप्रत्ययः ) ; धावति ? द्रुतं गच्छति ? सीतायाः असत्व्न तदपत्योत्पत्तिरतीवासम्भवितत्वात् केवलं तदाकृतिसौसादृश्येन तत्सुत एवायमिति विभाव्य मानसं मे कथं हि नियतं पर्य्याकुलीभवतीति न जाने इति भावः। रघौ एतदनुरूपः शोकः दृश्यते, यथा- ‘रूपं तदोजस्वि तदेव वीर्य्यं तदेव नैसर्गिकमुन्नतत्त्वम्।
अतः कारणात् स्यादबिभिदे कुमारः प्रवर्तितो दीप इव प्रदीपात्’ ॥ इति॥
(अत्र आकत्यादीनां सर्व्वथा भेदेऽपि तद्रूपत्वेनाभेदाध्यवसायात् भेदे अभेदरूपोऽतिशयोक्तिरलङ्कारः। अभिव्यज्यते इत्येकयैव क्रियया सर्वेषां प्रस्तुतानामाकृत्यादीनामतिसम्बन्धात् तुल्ययोगिताऽलङ्कारः। अपि-चोत्पथधावति इत्यनेन भङ्ग्या आशङ्कितसीताऽभावरूपार्थस्य गम्यस्य वस्तुनः अभिधानात् पर्य्यायोक्तिरलङ्कारः। एतेषां च परम्परमापेक्षतया स्थितेः सङ्करः )। शार्द्दूलविक्रीडितं वृत्तम्॥२२॥
कौशल्या। अत्थि दे मादा ? सुमरसि बा ताढं ? ( घ )
लवः।न हि न हि ( ङ )
कौशल्याः।तदो कस्म तुमं ? ’ ( च )।
लवः।भगवतो वाल्मीकेः।( छ )
कौशल्या। अइ जाद कहिदब्बं कहेहि। ‘( ज )
अत्ति ते माता ? स्मरसि वा तातम् ?
’ ततः कस्य त्वम् ?
‘अयि जात कथयितव्यं कथय।
(घ)तातं -जनकं वा स्मरति ?-जानासि ? तव मातापित्रोः किं नामधेयम् ? इति भावः तयोर्नामाभिज्ञानेन स्वसन्देहनिरासो भविष्यति इत्यभिप्रायः।
(ङ)न हि न हि-मातरः पिरञ्चाह नाभिजानासीत्यर्थः। ज्ञानाऽऽविर्भावात् प्रभृत्येव वाल्मीकेराश्रमे अवस्थानात्, बालकस्यास्य पित्रोः विशेषतो विज्ञानं नास्तीति विभाव्यम्।
(च)ततः-तस्मात् कारणात्, मातापित्रोरसन्निधानादेवेति भावः। कस्य-कस्य जनस्य तत्त्वावधानेनेत्यर्थः, त्वं, वर्त्तसे इति शेषः।
(छ)भगवतः वाल्मीकेः,-भगवतो वल्मीकेः यत्नादेवाह संवर्द्धितः संरक्षितश्च भवसीति भावः।
(ज)कथयिव्यं-कथनीयं, कथयं-ब्रूहि ; यदेवात्माभिस्त्वमभिपृच्छसे, यदि जानासि, तर्हि तत् यथातथमेवाभिदेहि, मां तत् कपटवचनेन सङ्गोपायेति भावः।
लवः।एतावदेव जानामि।( झ )
( नेपथ्ये ) । भोः भोः सैनिकाः एष खलु कुमारश्चन्द्रकेतुराज्ञापयति ; न केनचिदाश्रमाभ्यर्णभूमिराक्रमितव्येति।( ञ )
अरुन्धतीजनकौ। अये मेध्याश्वरक्षाप्रसङ्गादुपागतो वत्सश्चन्द्रकेतुरद्य द्रष्टव्य इत्यहो सुदिवसः। ( ट )
कौशल्या। बच्छलक्वणस्म पुत्तओ आणबेदित्ति अमिअबिन्दुसुन्दराइं अक्वराइं सुणीअन्ति। ( ठ )
लवः।आर्य्य क एष चन्द्रकेतुर्नाम ? (ड)
वत्स लक्ष्मणस्य पुत्रक आज्ञापयतीत्यमृतबिन्दुसुन्दराण्यक्षराणि श्रूयन्ते।

(झ)एतावदेव-एतत्पर्यन्तमेव, जानामि-वेद्मि ; बाल्मीकेरन्यत् किमपि मातापित्रादिविषयकं वृत्तान्तजातं नाहमवगच्छामीति भावः।
(ञ)सैनिकाः -सेनासमवेताः पुरुषाः, सेनामूढ्वा इत्यर्थः। चन्दकेतुः,-लक्ष्मणाऽऽत्मजः, आज्ञापयति-आदिशति। केनचित्-युष्मत्सु केनापि सैकिनेन, आश्रमाभ्यर्णभूमिः,-आश्रमस्य-आल्मीकितपोवनस्य, अभ्यर्णा-निकटवर्त्तिनौ, (अभिपूर्वकादर्दतेः निष्ठायां रूपम् ) ; या भूमिः,-प्रदेशः, तपोवनोपान्तभूमिभागः इत्यर्थः, न आक्रमितव्या-न निरोद्धव्या ; आश्रमसमीपं गत्वा तरुलताऽऽदीनां छेदनेन तत्र काऽपि बाधा न जननीया, मुनीनां गौरवात् तत्र शान्तिश्च सर्व्वथा संरक्षणियेति भावः।
(ट)मेध्येत्यादि। मेध्यस्य-पवित्रस्य, अश्वमेधीयस्येत्यर्थः, संरक्षितुमित्यर्थः, उपागतः,-अत्र देशे समुपस्थितः, वत्सः,-आयुष्मान्, चन्द्रकेतुः,-लक्ष्मणाऽऽत्मजः, द्र्ष्टव्यः,-आलोकितव्यः। अहो सुदेवसः-शोभनं दिनम्, आपतित इति शेषः। सौभाग्योदयात् सुप्रभातमिदं समुदितमिति भावः।
(ठ)अमृतबिन्दुसुन्दराणि-अमृतस्य-पीयूषस्य, ये बिन्दवः,-पृषताः, ते इव सुन्दराणि-रम्याणि, श्रवणसन्तर्पणावीत्यर्थः। अक्षराणि-वर्णसमुदायाः, आज्ञापर्यतीत्यन्तवाक्यघटकवर्णसमष्टयः इत्यर्थः, श्रूयन्ते-आकर्ण्यन्ते; पौत्राणां गौरवसूचकानि वचनानि पुत्रिभिः नितरां सुमधुरतयैवाऽऽस्वाद्यन्ते इति भावः।
(ड)चन्द्रकेतुर्नाम-चन्द्रकेतुरित्यादिरित्याख्या प्रसिद्धिः, कः एषः?-कस्य मुनेः कं देशं वाऽयमलङ्करोतीति भावः।
जनकः।जानासि रामलक्ष्मणौ दाशरथा ? (ढ )
लवः। एतावेव रामायणकथापुरुषौ ? ( ण )
जनकः। अथ किम् ? ( त )
लवः।तौ कथं न जानामि ? ( थ )
जनकः। तस्य लक्ष्मणस्यायमात्मजश्चन्द्रकेतुः। ( द )
लवः। ऊर्मिलापुत्रः ; तर्हि मैथिलस्य राजर्षेः दौहित्रः ? ( ध )
अरु।( व्विहस्य ) आविष्कृतं कथाप्रावीण्यं वत्सेन।( न )
जनकः।( विचिन्त्य ) यदि त्वमीदृशः कथायामभिज्ञः ; तद्ब्रूहि तावत् ; प्रच्छामः ; तेषां दशरथात्मजानां किन्नामधेयानि अपत्यानि केषु केषु दारेषु प्रसूतानि ? ( प )
( ढ )जानासि ?-वेत्सि ? दाशरथी-राज्ञः दशरथस्य तनुवौ।
(ण)रामायणकथापुरुषौ-महर्षिवाल्मीकिप्रणीतरामायणाऽऽख्यमहाकाव्यस्य प्रधानपात्रभूतौ, एतावेव-भवदुक्तौ वीरौ रामलक्ष्मणावेव , भवतः किम् ? इति शेषः।
(त)अथ किं-यदीवोक्तं भवता, एतत्तु तदेवेत्यर्थः, एतावेव रामायणकथानायकौ इत्याशयः।
(थ)तौ-रामायणकथापुरुषौ, कथं न जानामि ?-किं न वेद्मि ? अधीतरामायणास्य मे एतयोर्नामसविज्ञानं विशेषतश्चास्तीति भावः।
(द)तस्य-रामायणकथाप्रसिद्धस्येत्यर्थः, लक्ष्मणस्य-सौमित्रेः, आत्मजः,-तनयः, चन्द्रकेतुः,-तदाख्यः, कुमारः, भवतीति शेषः।
(ध)तर्हि-तथात्वे, चन्द्रकेतोर्लक्ष्मणाऽत्मजत्वे इत्यर्थः, ऊर्म्मिलापुत्रः,-तन्नाम्नाः लक्ष्मणपत्न्याः तनयः, मैथिलस्य-मिथिलाऽधिपस्य, राजर्षेः,-जनकस्य, दौहित्रः,-दुहितुः तनयः।
(न)चाविष्कृतं-प्रकटीकृतं, कथाप्रावीण्यं-रामायणकथायाम् आत्मनः अभिज्ञत्वं चन्द्रकेतोः रामायणनिबद्धयोः मातृमातामहयोः नामसमुल्लेखदिति भावः।
(प) कथायां-रामायणाऽख्याने, ईदृशः,-जिज्ञासामहे, तेषां-प्रसिद्धानां दशरथाऽऽत्मजानां-रामादीनाम्, ( अत्र शेषे षष्ठी, अपत्यानीत्यनेनाभिसम्बन्धात् ),
किन्नामधेयानि-किमख्यानि, अपत्यानि-सुताः, रामादीनां के के पुत्रा इति तु तदर्थः, केषु केषु दारेषु-पत्नीषु, प्रसूतानि-सञ्जातानि, किमाख्यप्नीगमसम्भूतानीत्यर्थः, रामादीनां के हि सुताः किमाख्यासु पत्नीषु समभवन् इति स्पष्टार्थः। ( सुतेः सकर्म्मकत्वेऽपि अकर्म्मकत्वविवक्षया कर्त्तरि निष्ठेति ज्ञेयम् )
लवः।नाऽयं कथाप्रविभागोऽस्माभिरन्येन वा श्रुतपूर्वः।(फ)
जनकः। किं न प्रणीत एव कविना ? ( ब )
लवः।प्रणीतः ; न तु प्रकाशितः।तस्येव कोऽप्येकदेशः सन्दर्भान्तरेण रसवानभिनेत्राय कृतः।तञ्च स्वहस्तल्खितं मुनिर्भगवान् व्यसृजद्भरतस्य मुनेस्तौर्य्यत्रिकसूत्रकारस्य । ( भ )
(फ) कथाप्रविभागः,-भवत्यष्टेतिवृत्तस्य अंशविशेषः, अन्येन-सद्भिन्नेन केनापीव्यत्यर्थः, श्रुतपूर्व्वः, ( पूर्व्वं श्रुतः,- ‘सुपा(२।१।४ पा०) इति समासः पूर्व्वनिपातश्च ), इतः प्रागाकर्णितः इत्यर्थः, यदंशे भगवता वाल्मीकिना राघवादीनामपत्योत्पत्तिविवरणसुपनिबद्धं, तदंशोऽस्माभिरन्धेन वा इदानीमपि न आकर्णित इति भावः।
(भ) प्रणीतः,-विरचितः, न तु प्रकाशितः,-किन्तु अस्माकं श्रुतिगोचरतां न नीतः। तस्यैव-दशरथेसुतानामपत्यविवरणांशस्यैव एकदेशः,-भागविशेषः, सन्दर्भान्तरेण-अन्येन केनचित् प्रबन्धेन, दृश्यकाव्यरूपेणेत्यर्थः, रसवान्-करुणविप्रलम्भाऽऽख्यरसयुक्तः, अभिनेयार्थः,-अभिनेयः,-अभिनयेन प्रयोज्यः, नटाद्यैरनुकरणादिना प्रकाश्य इत्यर्थः, अर्थः,-इतिवृत्तरूपं वस्तु यस्य तथाविधः ;-भवेदभिनयोऽवस्थाऽनुकारः स चतुर्विधः। आङ्गिको वाचिकश्चैवमाहर्यः सात्त्विकस्तथा॥ ‘इति दर्पणः। कृतः,-रचितः ; तद्भागमवलम्ब्य किमप्येकं दृश्यकाव्यं विरचितमिति भावः, तत्तु नाटकस्यैतस्य सप्तमाङ्कविवृतं वस्त्वेवेति ज्ञेयम्। मुनिः,-वाल्मीकिः। व्यसृजत्-प्रेषितवान्, अभिनेतुमित्यर्थः। भरतस्य मुनेः,-तदाख्यस्य ऋषेः, तौर्य्यत्रिकसूत्रकारस्य-नृत्यगीतवाद्यादिविध्यात्मकस्य नाट्यशास्त्रेत्याख्यस्य ग्रन्थविशेषस्य लक्षणकृतः,-नाट्यशास्त्रनामधेयेन ग्रन्थविशेषेण नृत्यादीनां नियमसमुदायानां प्रवृत्तयितुरित्यर्थः, ( ‘तौर्यत्रिकं नृत्यगीतवाद्यं नाट्यमिदं त्रयम्’ इत्यमरः)।
(‘तूर्य्यं-सुरजादि, तत्र भवं तौर्य्यं, त्रयः अंशा अस्येति त्रिकं, तौर्य्योपलक्षितं त्रिकमिति तौर्य्यत्रिकम्’ इत्यमरटीकायां महेश्वरः )।
जनकः। किमर्थम् ? ( म )
लवः। स किल भगवान् भरतस्तमप्सरोभिः प्रयोजयिष्यतीति। ( य )
जनकः।तत् सर्वमस्माकमिदमाकूतकरम्।( र )
लवः। महती तस्मिन् भगवतो वाल्मीकेरास्था ; केषाञ्चिदन्तेवासिनां हस्तेन तत् पुस्तकं भरताश्रमं प्रति प्रेषितम्।तेषामानुयात्रिकश्चापपाणिरप्रमादार्थ्यमस्मद्भ्राता प्रेषितः।( ल )
कौशल्याः। जाद भादा बिदे अत्थि ?
जात भ्राताऽपि तेऽस्ति।
(म) किमर्थं-कस्मै इदम् ( इति नित्यसमासः ), कथं हि तं सन्दर्भं भरतस्य व्यसृजत् मुनिरित्यर्थः।
(य) तं-सन्दर्भम्, अप्सरोभिः,-अभिनेत्रीभिः उर्व्वशीप्रभृतिभिः, ( प्रयोज्यकर्त्रीभिः ) प्रयोजयिष्यति-अभिनाययिष्यति।
(र) तदिदं सर्व्वं-भवदुक्तं ‘प्रणीतः, न तु प्रकाशितः ’ इत्यादि ‘अप्सरोभिः प्रयोजयिष्यतीति’ इत्यन्तं वृत्तान्तजातमित्यर्थः, आकूतकरं-कौतूहलजनकमित्यर्थः। अत्र कस्यापि आश्चर्यजनकव्यापारस्य निगूढं विद्यमानत्वादित्याशयः।
(ल) तस्मिन्-अभिनेयसन्दर्भे, आस्था-यत्नः, आदरातिशय इत्यर्थः, अन्तेवासिनाम्-अन्ते-गुरुसमीपे, वसन्ति ये तेषां, शिष्याणामित्यर्थः, तत्पुस्तकम्-अभिनेतव्यं वस्तु इति यावत्, प्रेषितं-प्रेरितम्। तेषाम्-अन्तेवासिनाम्, आनुयात्रिकः,- अनु पश्चात्, यात्रा प्रयाणम्, प्रयोजनमस्येति ( ‘प्रयोजनम्’ (५।१।१०९ पा०) इति ठञ्), अनुयायीत्यर्थः, चापपाणिः,-कार्म्मुकहस्तः, अप्रमादार्थम्-अप्रमादम्,- प्रमादस्य- अनवधानतायाः, अभावः, (इत्यव्ययीभावः), सावधानतेत्यर्थः, तदर्थम्, अनवधानताजन्यविपत्तेः निरासार्थमिति यावत्। प्रेषितः,-प्रेरितः, वाल्मीकिनेति शेषः।
लवः। अस्मि आर्य्यः कुशो नाम।
कौशल्या। जेट्ठो त्ति भणिदं होदि ? (व )
लवः।एवमेतत् ; प्रसवक्रमेण स किल ज्यायान् इति।
जनकः। किं यमजावायुष्मन्तौ ? ( ष )
लवः। अथ किम् । ( स )
ज्येष्ठ इति भणितं भवति ?
( व ) ज्येष्ठ ,-ज्यायान् भ्राता , भणितं भवति-उक्तं भवति , आर्य्य इति कथनेन भ्रातुः ज्येष्ठत्वप्रतीतेरिति भावः।
(श) एवमेतत्-भवत्या ज्येष्ठ इति यदुक्तं , तत्सत्यमेवेत्यर्थः ; प्रसवक्रमेण-मातृतः उत्पत्तिक्रमेण, ज्यायान्-ज्येष्ठः ( वृद्धशब्दात् ईयसुनि ‘वृद्धस्य च’ (५।३।९२ पा०) इति ज्याऽऽदेशः। यमजयोः प्राक्प्रसूतत्वे एव ज्येष्ठत्वम् ; तथा हि देवलः,-
‘बहिर्वर्णेषु चारित्रात् यमयोः पूर्व्वजन्मतः।
यस्य जातस्य यमयोः पश्यन्ति प्रथमं सुखम्।
सन्तानः पितरश्चैव तस्मिन् ज्येष्ठा प्रतिष्ठितम्॥ इति।
अपि च भगवान् मनुः,- ‘यमयोश्चैव गर्भेषु जन्मतो ज्येष्ठता मता। ‘इति। ‘जन्मप्राथम्यादेव ज्येष्ठा यमजयोः, न तु निषेकप्राथम्यात्’ इति तु स्मार्ताः।
(ष) आयुष्मन्तौ-कल्याणिनौ, युवामिति शेषः, किं-यमजौ ?- युग्मजातौ ? भवत इति शेषः, यतः प्रसवक्रमेण ज्येष्ठत्वम् अभिदधासि इति भावः।
(स) अथ किम्-एवमेतदित्यर्थः, इति तु स्वीकारार्थकमव्ययं ज्ञेयम्। कुशलवाविति नाम्नः कारणं यमजत्वञ्चोक्तं रामायणे यथा –
‘यस्तयोः पूर्वजो जातः स कुशैर्मन्त्रसत्कृतैः।
निर्म्मार्ज्जनीयस्तु तदा कुश इत्यस्य नाम तत्॥
यथावरो भवेत्ताभ्यां लवेन सुसमाहितः।
निर्म्मार्ज्जनीयो वृद्धाभिर्लवेति च स नामतः॥
एवं कुशलवौ नाम्ना तावुभौ यमजातकौ।
मत्कृताभ्याञ्च नामभ्यां ख्यातियुक्तौ भविष्यतः॥ ‘
इति (वा०. रा०. उ०. का०. ७८ सर्गः ७-९ श्लोकाः)
जनकः। कथय ; कथाप्रबन्धस्य कीदृशः पर्यन्तः ? ( ह )
लवः।अलीकपौरप्रवादोद्दिग्देन राज्ञा निर्वासितां दैवजनसम्भवां सीतदेवीमासन्नप्रसववेदनामेकाकिनीमरण्ये परित्यज्य लक्ष्मणः प्रतिनिवृत्त इति।( क )
कौशल्या। हा हा बच्छे मुद्दचन्दमुहि को दाणिं दे कुसुमभूदस्म सरीरस्म देब्बदुब्बिलासपरिणामो एआइणीए णिबडिदो ( ख )
हा हा वत्से मुग्धचन्द्रमुखि क इदानीं ते कुसुमभूतस्य शरीरस्य दैवदुर्विलासपरिणाम एकाकिन्या निपतितः
(ह) कथय-अभिधेहि, कथाप्रबन्धस्य-रामायणाऽऽख्यसन्दर्भविशेषस्य, कीदृशः,-किम्प्रकारः, पर्य्यन्तः,-शेषभागः ; यदि रामायणकथायाः अन्ते सीताविषयिका कथा कियत्यपि महर्षिणा उपनिबद्धा भवेत्, तदा सा इदानीं कीदृशी वर्त्तते, तस्या अपत्यं जातं न वा, जातञ्चेत् केन वा परिरक्षितम्, अयञ्च तत्सुतो न वा इत्याद्यवश्यज्ञातव्यविषयोऽप्यस्माभिः साकल्येन परिगृहीतो भवेदिति तु प्रष्टुराशयः।
(क) अलीकेति।-अलीकः,-मिथ्याभूतः, यः पौराणां-पुरवासिनां, प्रवादः,-कौलीनं, चारित्र्यापवादं इति यावत्, तेन उद्विग्नः, व्याकुलः तेन, अयथार्थपौरापवादेन किल विवेकशून्यमनसेत्यर्थः, राज्ञा-रामचन्द्रेण, निर्वासितां-परिवर्ज्जिताम् ; देवयजनसम्भवां-देवाः इज्यन्ते अस्मिन्निति देवयजनं-यज्ञभूमिः, तस्मात् सम्भवः,-उत्पत्तिः यस्याः तां, यज्ञभूमिसमुत्थितामित्यर्थः ; आसन्नप्रसववेदनाम्-आसन्ना-समीपवर्त्तिनी, प्रसवस्य-गर्भविमोचनस्य, वेदना-यातना यस्याः तां, पूर्णगर्भतया समधिककातरामिति यावत्, एकाकिनीम्-असहायां, सीतादेवीं-जानकीम्, अरण्ये-जनस्थानाऽऽखे वने, परित्यज्य-रथादवतार्य्य, निर्व्वास्येत्यर्थः, प्रतिनिवृत्तः,-प्रेत्यायातः, अयोध्यामिति शेषः। इति-इत्यन्तः एव कथाप्रविभाग इति भावः।
(ख) मुग्धचन्द्रमुखि -मुग्धः,-मनोहरः, यः चन्द्रः,-शशधरः, स इव मुखं-वदनं यस्याः तस्याः सम्बोधने, हा राकाशशाङ्कसौम्याऽऽनने इत्यर्थः। कुसुमभूतस्य-कुसुमैः,-पुष्पैः, भूतस्य-तुल्यस्य, अतिकोमलस्येत्यर्थः, ( ‘युक्ते क्ष्मादावृतेऽभूतं प्राण्यतीते समे त्रिषु’ इत्यमरः) शरीरस्य-देहस्य, कः, अनिर्वचनीयः, अतिभयाऽऽवह इत्यर्थः, दैवदुर्विलासपरिणामः,-दैवस्य-मार्ग्यस्य, दुः-दुष्टः, अशुभफलोत्पादानुकूलः इति यावत्, यः विलासः,-व्यापारः, क्रीडेति यावत्, तस्य परिणामः,-परिपाकः, एकाकिन्याः,-असहायायाः, ते- तव, निपतितः-सञ्जातः, कुसुमसुकुमारशरीरायाः सहायशून्यायाश्च तव निर्ज्जनारण्ये ईदृक् दुर्द्दैवविलासप्रसूतः असम्भावितः विषमः परिणामः नितरां दुर्व्विषह एवेति निष्कर्षः।
जनकः। हा वत्से –
नूनं त्वया परिभवञ्च नवञ्च घोर
ताञ्च व्यथा प््रसवकालकृतामवाप्य।
क्रव्याद्गणेषु परितः परिवारयत्सु
सन्त्रस्तया शरणमित्यसकृत् स्मृतोऽस्मि॥ २३॥
अथ सहायहीनायाः सीतायाः तत्कालसम्भूतां तादृशीं घोरां विपत्ति संस्मृत्यात्यर्थमनुशोचति, नूनमिति।-हा वत्से आयुष्मति सीते नूनं निश्चितं, त्वया भवत्या, एवञ्च अननुभूतपूर्वञ्च, इति प्राक् ईदृश्याः दुर्गतेः कदाऽप्यननुभूतत्वादित्याशयः, घोरञ्च दुर्विषञ्च, परिभवं तिरस्कारं, चारित्रदोषापवादेन अकारणानिर्वासनजनितां विमाननामित्यर्थः, स्त्रीणां चारित्रापवादात् अन्यत् भयङ्करं दूषणं किमपि नास्तीति ज्ञेयम्। प्रसवकालकृतां प्रसवक्षणसम्भूतां, तां तादृशीम्, उत्कटामित्यर्थः, व्यथाञ्च वेदनाञ्च, अवाप्य लब्ध्वा, क्रव्याद्गणेषु आममासभोजिषु श्वापदजन्तुसमूहेषु इति यावत्, परितः समन्तात्, परिवारयत्सु परिवेष्टमानेषु सत्सु, सन्त्रस्तया अतिभयाऽऽर्त्तया, त्वया सीतया, शरणमिति रक्षिता रक्षितेत्युक्ता, ‘तात अशरणां रक्ष माम्’ इति कृत्वा इति यावत्, असकृत् वारं वारं, स्मृतः आहूतः इत्यर्थः, अस्मि भवामि, अहमिति शेषः। जनशून्ये वने समुत्कटां प्रसववेदनानुभवन्तीं त्वं श्वापदभयाऽऽकुलां सती रक्षितारं मामनिशं सम्बोध्य नूनं भृशं क्रन्दितवत्यसीः, इत्यहो धिक् सामधन्यं तादृशत्वद्दुःखनिराकरणापटीयासमिति भावः। यद्यपि स्त्रीजनः प्रायशः विपत्तौ समुपस्थितायां-पितरमिव मातरमप्यनुस्मरतीति प्रसिद्धिः, तथाऽप्यत्र तु दुहितरि वात्सल्याऽऽधिक्यसत्त्वादेव जनकः स्वनामोत्किर्तनपुरःसरमेवासौ भृशं रुरोदेति, वितर्कितवानिति ज्ञेयम्।(अवाचाप्यैत्येकयैव क्रियया प्रस्तुतयोः व्यथापरिभवरूपयोः पदार्थयोरभिसम्बन्धात् तुल्ययोगिताऽलङ्कारः ; न तु ‘सृतोऽस्मि’ इत्यनेन सम्भावितत्वेनाभीप्सितार्तस्य स्मर्य्यमाणत्वरूपतयोत्कीर्त्तनात् प्रकृतसम्भावनाचिरहादेव नूनमिति पदसत्त्वेऽपि उत्प्रेक्षाऽलङ्कारः इति ज्ञेयम् ) वसन्ततिलकं वृत्तम्॥२३॥
लवः।( अरुन्धतीं प्रति )। आर्य्ये कावेतौ ? ( ग )
अरु। इयं कौशल्या ; अयं जनकः।
लवः।( सबहुमानखेदकौतुकं पश्यति )
जनकः। अहो दुर्मर्य्यादता दुरात्मनां पौराणाम्।अहो रामस्य राज्ञः क्षिप्रकारिता ( ड ) ‘एतद्वैशमघारवज्रपतनं शश्वन्ममोत्पश्यतः
क्रोधस्य ज्वलितुं धगित्यवमरश्चापेन शापेन वा।–॥ २४॥
(ग) आर्य्य -पूज्य एतौ-मम पुरतः स्थितौ सीताकृत निर्भरं विलपन्तौ मयि च सातिशयं स्निह्यन्तावित्यर्थः, कौ-किन्नामधेयौ, भवतः इति शेषः।
(घ) सबहुमानखेदकौतुकं-महापुरुषस्य रामस्य मातुः श्वशुरस्य च दर्शनात् तत्र बहुमानः, तयोश्च शाकविवशभावमवलोक्य स्वस्य खेदः ; प्राक् गुरुसकाशात् समधीतयोः रामायणकथाऽऽश्रितयोः तयोः साक्षाद्दर्शनादेव आत्मनः कौतुकं, तैः सह वर्त्तमानं यथा तथा ; पश्यति-अवलोकयति, ताविति शेषः।
(ङ) दुरात्मना।- दुर्वृत्तानां, वृथाऽपवादकारितया पापदूषितचेतसामित्यर्थः , पौराणाम्-अयोध्यावासिजनानां, मुर्म्मर्य्यादता-दुष्टा मर्य्यादा येषां तेषां भावः तत्ता, मर्यादातिक्रमः इत्यर्थः, सदाचारोल्लङ्घनात् न्याय्यपथविच्युतिरिति यावत् ; यतो हि ते महामान्यानां वाल्मीकिप्रभृतीनां वचांसि अविगणय्य निर्द्दोषायामपि सीतायाम् अलीकदोशमुद्भाव्यानर्थजातमेवं सङ्कटयामासुरित्याशयः। रामस्य राज्ञः,-प्रजापालकस्य ; जनोऽयं सापराधो निरपराधो वा इति विशेषं विमृश्यैव तत्र निहितदण्डस्येत्यर्थः, क्षिप्रकारिता-क्षिप्रं-सहसा , अविविच्येत्यर्थः, कर्त्तुं शीलं यस्य तस्य भावः तत्ता, अविमृष्यालीकतां जानन्नपि केवलं निखिलप्रजारञ्जनमननुसृत्य कतिपयानां दुर्ज्जनानां वचांसि चाविगणय्य वृद्धैरमात्यवर्गैः सह परामर्शं कृत्वा कार्य्यमकरिष्यत्, तदा नूनमिदमनर्थजातं नोदपत्स्यतेति भावः।
अथाविमृष्यकारिणां रामादीनां पौराणाञ्च तथाविधान्याय्याऽऽचरणस्य प्रतिकरकरणौचित्यमाह, एतदिति।-एतत् सीतानिर्व्व्वासनरूपं, वैशसघोरवज्रपतनं-विशसति हिनस्ति यः स विशसः घातकः, तस्य यत् कर्म्म तत् वैशसं हिंसनमित्यर्थः, तदेव घोरं भीषणं, वज्रपतनम् असनिसम्पातः तत्, तीक्ष्णाकुलिशपतनतुल्यमतीव भयाऽऽवहं-सीतानिर्व्वासनरूपं क्रूरं कर्म्म इत्यर्थः, सिताविवासनं हि हत्याकाण्डवत् दारूणानुष्ठानमित्याशयः, शश्वत् निरन्तरम्, उत्पश्यतः आलोकयतः, मुहुर्मुहुः चिन्तयत इत्यर्थः, मम जनकस्य, क्रोधस्य कोपानलस्य, चापेन धनुषा, शापेन वा अभिसम्पातेनं वा, धगिति धिग् धिग् इत्यव्यक्तानुकरणं शब्दं कृत्वा, ज्वलितुं दहनार्थं प्रज्ज्वलीभवितुमित्यर्थः, अवसरः समयः, समुपस्थित इति भावः, ( ‘कालसमयवेलासु तुमुन्’ (३।३।१६७ पा०) इति तुमुन् प्रत्ययः )। एतत् निर्व्वासनरूपं घोरं दौरात्मा क्षत्रियस्य मम कोपानलः ज्वालामालाऽऽकुलः सन् प्रथमतः प्राक्परिशीलितेन चापेनम् पश्चाच्च राजर्षेः मे नियततपोऽनुष्ठानजनितप्रभावात् शापेन सरामामेतान् पौरजनान् सहसा दग्धीकर्त्तुमग्रेसरतीति भावः। ( अत्र एतद्वैशसे वज्रपतनत्वाभेदाऽऽरोपात् निरङ्गं रूपकमलङ्कारः; क्रोधस्य ज्वलनासम्बन्धेऽपि तत्सम्बन्धत्वेनात्कीर्त्तनादसम्बन्धे सम्बन्धरूपातिशयोक्तिरलङ्कारश्च। एतत्तु श्लोकस्य पूर्व्वार्द्धं, परार्द्धञ्चाग्रे द्रष्टव्यमिति॥ २४॥
कौशल्याः। भअबदि परित्ताहि परित्तहि ; पसादेहि कुबिदं राएसिं। ( च )
अरु।एतद्धि परिभूतानां प्रायश्चित्तं मनस्विनाम्।
राजन् अपत्यं रामस्ते पाल्याश्च कृपणाः प्रजाः॥ २५॥
भगवति परित्रायस्व परित्रायस्व ; प्रसादय कुपितं राजर्षिम्।
(च) भगवति -ऐश्वर्य्यवति अरुन्धति इति शेषः, परित्रायस्व -रक्ष, राजर्षेः कोपानलात् सर्व्वान् प्रकृतिजनानिति शेषः, ( सम्भ्रमे द्विरुक्तः)। प्रसादय-परिसान्त्वय, कुपितं-क्रुद्धं, राजर्षिं-जनकम् ; अन्यथा कुपितोऽयं राजर्षिः जनकः चापेन शापेन वा सर्व्वेषां नूनं सङ्क्षयतीति भावः।
अथ प्राक् पापिनां दण्डविधानस्यौचित्यं कथञ्चित् समर्थ्यं, पश्चात् अपत्यभूतेषु दीनेषु च जनेषु तस्य परीहारं प्रार्थयमाना अरुन्धती राजर्षेः कोपमुपशमयितुं प्रयतते, एतद्धीति।-परिभितानां तिरस्कृतानाम्, अन्यैरेवमानितानामित्यर्थः, सनस्विना प्रशस्तमनसाम्, उदारचैतसामित्यर्थः, हि निश्चितम्, एतत् चापग्रहणं शापदानं वा, चापशापादिभिः दण्डविधानैः वैरनिर्य्यातनमिति यावत्, प्रायश्चित्तं प्रापक्षयमात्रसाधनं, स्वावमाननाप्रतिकारसाधनमिति यावत्, भवतीति शेषः।
सत्यं हि मानिनः भवादृशाः पापप्रसरम् असहमानाः दुर्वृत्तानां यथायोग्यं दण्डं विधाय दुर्वृत्तिप्रवाहानुपशमनं नयन्ति, स्वयञ्च प्रसादं लभन्ते इति भावः। सत्यप्येवं तस्य स्थलविषये परीहारस्य न्याय्यत्वं प्रतिपादयति, राजन्निति।-राजन् हे रजर्षे जनकः रामः ते अपत्यं पुत्रभूत एव, जामातृत्वात् सुहृतत्वाच्चेति भावः ; कृपणाः दीनाः, सततं हि दयार्हाः इत्यर्थः, प्रजाः प्रकृतयः, पाल्याश्च रक्षणीयाश्च, स्नेहाऽऽस्पदीभूतेषु वराकेषु च हि अपराधिष्वपि मनस्विनः अपराधशतानि सहन्ते, अतो नायं ते क्रोधस्यावसरः, परिहरणीयः खल्वेवासावित्याशयः।
यद्वा,-परिभूतानाम् अवमानितानां, मनस्विनां मानधनानां, चित्तं मनः, प्रायः बाहुल्येन, एतत् ईदृशं, भवति ; मानिनो हि तिरस्कृताः सन्तः प्रायेणेत्थं प्रतिविधानं कर्त्तुं यतन्ते इति भावः, अथवा,-मनस्विनां धीराणां, परिभूतानाम् अवमानितानां, कथञ्चित् प्रमादेन असत्कार्यकरणात् परं लोकैः निर्भर्त्सितानां सतामित्यर्थः, एतद्धि एतदेव, भवदुक्तप्रकारनिर्भर्त्सनमित्यर्थः, गुरुजनकृततिरस्कारवचनमिति यावत्, प्रायश्चित्तं पापक्षयकारणं,-
‘प्रायो नाम तपः प्रोक्तं चित्तं निश्चय उच्यते।
तपो निश्चयसंयुक्तं प्रायश्चित्तमिति स्मृतम्॥‘
इत्युक्तलक्षणां निखिलतत्कृतदोषक्षयकारकं विधिबोधितं कर्म्म इति यावत् ; यदि हि कश्चित् मनस्वी भ्रमेण किञ्चित् पापमनुतिष्ठति, ततः परं गुरुजनाः यदि तं तत्कृते तिरस्कुर्वन्ति, तदा तेनैव तिरस्कारेण तस्य सर्व्वपापसङ्क्षयो भवति, अतः रामेण दैवात् सीतानिर्व्वासनरूपं यत् अन्याय्यम् आचरितं, तस्य भवत्कृतैतन्निर्भर्त्सनेन समुचितः दण्डः सञ्जात एव, अतः अस्मात्परं किमपि न विधातव्यमिति भावः।
अन्ये तु, सुखदुःखानि जनाः स्वकृतप्राक्तनकर्म्मफलमूतान्येवानुभवन्ति इत्यभिप्रायेण व्याचक्षते ; यथा ,-हि यतः, परिभूतानां परैः पराभवं गमितानां, मनस्विनां धीराणां , दुःखं स्वीयदुरदृष्टफलभूतमेवेति जानतामित्याशयः, एतत् सीतानिर्व्वासनरूपवज्रपतनेन जनापवादादिना च मानसदुःखानुभवनमेव, प्रायश्चित्तं पाक्कृतदुरदृष्टनिवर्तकम् ; भवान् हि जन्मान्तरीयदुरदृष्टानां फलभूतं सीतानिर्व्वासनजन्यदुःखमनुभवति, रामस्तु प्रायश्चित्तदातृतया उपलक्षभूत एव ; तथा च, प्राक्तनदुरदृष्टफलभोक्ता एव भवान् निरपराधे केवलं कारणभूते रामे वृथा कोपं विजहातु, सर्व्वे मनस्विनः हि दुःखं स्वकृतकर्म्मफलमिति जानन्तः अन्यस्मिन् कोपं न कुर्वन्ति, एतद्विभाव्याऽऽत्मनः स्थैर्य्यं सम्पादय इति भावः। अन्यत्तु समानमेव।
( अत्राप्रस्तुतात् मनस्विसामान्यात् प्रस्तुतस्य जनकस्य, व्याख्यानान्तरेण तु रामस्य प्रतीतेरप्रस्तुतप्रशंसाऽलङ्कारः ; अपि च एतत्पदप्रतिपाद्यवस्तुना सह प्रायश्चित्तस्याभेदाऽऽरोपादेव निरङ्गं रूपकमलङ्कारः ; परार्द्धस्य तु हेतुभूततयोपन्यासात् पदार्थहेतुकं काव्यलिङ्गमलङ्कारश्च ; एषां परस्परसापेक्षतया स्थितेः सङ्करः )॥ २५॥
जनकः।– शान्तं वा रघुनन्दने तदुभयं तत्पुत्र भाण्डं हि मे।
भूयिष्टद्द्विजबालवृद्धविकलस्त्रैणश्च पौरो जनः॥ २६॥
वटवः।( प्रविश्य सम्भ्रान्ताः ) कुमार अश्वोऽश्व इतिपशुसमाम्नायिकः कोऽपि भूतविशेषः जनपदेषु श्रूयते ; ; सोऽयमधुनाऽस्माभिः प्रत्यक्षीकृतः।( छ )
अथ परार्द्धेन जनकः, स्वकीयकोपोशम पक्षान्तरेणाऽऽह, शान्तमिति।-वा पक्षान्तरे, तदुभय चापधाराणां शापदानञ्च, रघुनन्दने रामे, शान्तम् उपरतं, निवृत्तमित्यर्थः, भवतु इति शेषः, रामे तदुभयोरेकोऽपि न प्रयोज्य इति भावः ; हि यतः तत् रघुनन्दन इत्यर्थः, ( विधेयप्राधान्यात् क्लीबत्वम् ) मे मम, पुत्रभाण्डं पुत्ररूपमूलधनं; मूलधनरूपतया यन्तत एव रक्षणीयमिति भावः। ( ‘स्याद्भाण्डमश्वाऽऽभरणेऽमत्रे मूलवणिग्धने’ इत्यमरः)। पुत्रस्नेहभाजनं वा, पुत्रः यथा अकृतकस्नेहपात्रं भवति, तथा रामोऽपि विज्ञेय इति भावः। एवमेव पौरादीनामप्युपरिकोपोपशमे हेतुं निर्दिशति, भूयिष्ठेति।-भूयिष्ठाः अतिबहवः, द्विजाः ब्राह्मणाः, बालाः शिशवः, वृद्धाः प्रवयसः, विकलाः हस्तपादाद्यवयवहीनाः, काणखञ्जादय इत्यर्थः, स्त्रैणानि स्त्रीजनसमूहाय यस्मिन् तथाभृतः, पारो जनः पुरवासिवर्गः, भवतीति शेषः ; बालवृद्धादीनामबध्यत्वात् पौरजनस्य तद्वहुलतया सोऽपि अबध्य एव, तेनाहमधुना चापग्रहणात् शापदानाच्च विरतो भवामीति भावः। ( अत्र चापादिग्रहणोपशमं प्रति पौरजनेषु द्विजादिभूयिष्ठत्वस्य हेतुत्वोक्तीर्त्तनात् पदार्थहेतुकं काव्यलिङ्गमलङ्कारः )। शार्द्दूलविक्रीडतं वृत्तम्॥ २६
(छ) सम्भ्रान्ताः -सत्वराः, व्यग्रा इत्यर्थः, वटवः,-विप्रकुमाराः, प्रविश्य-रङ्गभूमिमागत्य, आहुरिति शेषः। अश्वोऽश्व इति-घोटक इति समाख्यायां प्रसिद्धः, (वीप्सायां द्विरुक्तिः )। पशुसमाम्नायिकः-पशुसमाम्नाये पशुशास्त्रे पशुद्रव्यकयागप्रतिपादकवेदभागे वा विवर्णितः, लक्षणादिनिर्द्देशपुरःसरं तत्तच्छास्त्रे समधिकतया व्युत्पादित इत्यर्थः, कोऽपि-अस्माभिरदृष्टपूर्वः, भूतविशेषः,-प्राणिविशेषः, जनपदेषु-देशेषु, ग्रामनगराऽऽदिप्रदेशेषु इत्यर्थः, न तु वनेषु इत्यभिप्रायः, श्रूयते-आकर्ण्यते ; अश्वा नाम ग्राम्याः केचित् पशवः सन्तीति पठ्यते इत्यर्थः। अश्वानां योग्यपशुत्वप्रतिपादकं पैठीनसिवचनं यथा,- ‘गौरविरजोऽश्वोऽश्चतुरो गर्द्दभो मनुष्यश्चेति सप्तग्राम्याः पशवः’ इति। सोऽयं-तादृशोऽश्वः इत्यर्थः। प्रत्यक्षीकृतः,-प्रत्यवलोकितः स्वचक्षुषैवेति भावः।
लवः। अश्वोऽश्व इति पशुसमाम्नाये साङ्क्रामिके च पठ्यते ; तद्ब्रूत कीदृशः( ज )
वटवः। श्रूयताम्।
(ज) पशुसमाम्नाये-आम्नायते अम्यस्यते इति आम्नायः,-वेदः, ( ‘श्रुतिः स्त्री वेद आम्नायः’ इत्यमरः) पशूनां समाम्नायस्तस्मिन्, यद्वा, -आम्नायः,-उपदेशः ( ‘आम्नायः कुल आगमे। उपदेशे च’ इति हैमः) गुरुपरम्परक्रमेण समुपदिष्टे पशुनामसङ्ग्रहशास्त्रे इत्यर्थः, पठ्यते-अधीयते ; एतेनास्य युद्धशास्त्रे विशेषाभिज्ञतं प्रतीयते। कीदृशः,-किम््रपकारः ? असाविति शेषः ; यद्यपि वन्या वयं ग्रामीणान् पशून् सर्वथा न जानीमः, तथाऽपि वेदादिषु शास्त्रेषु तत्तत्सरूपनिरूपणदर्शनादेव तेषां लक्षणाभिज्ञा अपि तत्स्वरूपमिदानीं ज्ञातुमिच्छामः, अपश्यत चेत् वदत इति निष्कृष्टार्थः।
‘पश्चात् पुच्छं वहति विपुलं तच्च धूनोत्यजस्रं
दीर्घग्रीवः स भवति खुरास्तस्य चत्वार एव।
शष्पाण्यत्ति प्रकिरति शकृत्पिण्डकानाम्रमात्रान्
किं वाख्यातैर्व्रजति स दूरमेह्येहि यामः॥ २७॥
अथ दर्शनानुसरतः अश्वलक्षणं यथासम्भवम् उत्कीर्त्तयति, पश्वादिति-पश्चात् शरीरादर्वाक्, देहचरमभागे इत्यर्थः, विपुलं प्रचुरं, स्थूलमिति यावत् पुच्छं लाङ्गूलं, वहति धारयति, तच्च पुच्छम्, अजस्रं निरन्तरं, धूनोति कम्पयति, सः अश्वः, दीर्घग्रीवः दीर्घा आयतर, ग्रीवा गलदेशः यस्य तथाविधः, आयतकण्ठः इत्यर्थः, भवति ; तस्य अश्वस्य, खुराः शफाः, चत्वार एव चतुःसङ्ख्याका एव, नातोऽधिका इत्यर्थः, न हि गवादिवत् द्विधा विभिन्नतया चतुःसङ्ख्यातोऽघ्रिका इति भावः, शष्पाणि बालतृणानि, ( ‘शष्पं बालतृणम्’ इत्यमरः) अत्ति भक्षयति, आममात्रान् चूतफलपरिमित्रान्, शक्तत्पिण्डकान् पुरीषखण्डान्, प्रकिरति त्यजति, वा अथवा आख्यातैः स्वरूपकथनैः, तदाकारावर्णनाभिरित्यर्थः, किम् अलम् ? अधुना तत्स्वरूपवर्णनं निष्पयोजनमिति भावः। ( अत्र वारणार्थककिंशब्दयोगात् तृतीया ज्ञेया) एह्येहि आगच्छ आगच्छ। ( सम्भ्रमे द्विर्वचनम् )। यामः गच्छामः, त द्रष्टुं वयमिति शेषः, पुनः किन्तु सः अश्वः, दूरं विप्रकृष्टदेश, व्रजति गच्छति ; तस्य द्रुतगतिमत्तया अस्माकं त्वरितगमनाभावे तद्दर्शनं न भवेदित्याशयः। ( अत्राश्वरूपैककर्त्तृकारकेण सह वहतिप्रभृतीनामनेकासां क्रियाणामभिसम्बन्धात् दीपकालङ्कारः ; अपि चाऽऽम्रफलेन साकं शकृत्पिण्डानां साम्यस्य प्रतिपादनात् उपमाऽलङ्कारः, यथायथमश्वस्वरूपवर्णनाच्च म्वभावोक्तिरलङ्कारः, इत्येषां परस्परसापेक्षतया स्थितेः सङ्करः। सर्वत्र तच्छब्दोपात्तकर्त्तरि लटः प्रयोगदर्शनात् ‘खुरास्तस्य चत्वार एव’ इत्यत्र तु तदन्यथाकरणात् प्रक्रमभङ्गदोष इति ज्ञेयम्)। मन्दाक्रान्ता वृत्तम्॥ २७॥
( इति उपसृत्याऽजिने हस्तयोश्वाऽऽकर्षन्ति )।( झ )
लवः। ( सकौतुकोपरोधविनयम् )। आर्य्याः पश्यत पश्यत ; एभिर्नीतोऽस्मि। ( इति त्वरितं परिक्रामति )।( ञ )
अरुन्धतीजनकौ। पश्यतु कुतूहलं वत्सः। (ट )
कौशल्या। भअबदि जाणामि ; एदं उणालोअअन्तो ण जीआमि बि अ ; अदो अणदो भबिअ पेक्वम्ह दाब गच्छमाणं दीआउ। ( ठ )
भगवति जानामि ; एतमनालोकयन्ती न जीवामीव ; अतोऽन्यतो भूत्वा पश्यामस्तावद्गच्छन्तं दीर्घायुषम्।
(झ) इति-इत्थमुक्त्वेत्यर्थः, उपसृत्य-लवसमीपं गत्वा, अजिने-उत्तरीयभूतकृष्णासारमृगत्वचि, हस्तयोश्च-करयोश्चं, ग्रहणपूर्व्वकमिति शेषः, आकर्षन्ति, लवं वटवः इति शेषः।
(ञ) कौतुकम्-अश्वदर्शनकौतूहलम्, उपरोधः,-वयस्यानामत्याग्रहः, विनयः,-नम्रता, तैः सह अर्त्तमानं यथा तथेत्यर्थः। आर्य्याः -भोः मान्याः , जनकादयः पूज्यजना इत्यर्थः। पश्यत पश्यत-अवलोकयत, ( सम्भ्रमे द्विरुक्तिः)। यूयमिति शेषः। एभिः,-वटुभिः, नीतः-स्थानान्तरं प्रापितः, अस्मि-भवामि, अहमिति शेषः। युष्मान् विहाय नाह गन्तुमिच्छामि, किन्तु एते बलात् मां नयन्ति, अत्र किं कर्त्तव्यमिति भावः। त्वरितं-सत्वरं, परिक्रामति-भ्राम्यति, दर्शनोत्कण्ठावशादिति भावः।
(ट) कुतूहलं-कौतुकम्, अश्वावलोकनौत्सुक्यमित्यर्थः, पूरयतु-समापयन्तु, यदि अश्वं द्रष्टुमिच्छामि, तदा एभिः सह गच्छेति भावः।
(ठ) एतम्-इमं बालकम्, अनालोक्यन्ती-अपश्यन्ती, न जीवामीव प्राणान् न धारयामीव, जानामि-मन्ये, अहमिति शेषः। अतः-अस्मात् कारणतः, अन्यतः,-अन्यस्मिन् स्थाने, भूत्वा-अवस्थायेत्यर्थः, अन्यत्र गता सतीति भावः, गच्छन्तं-वटुभिः सार्द्धं यान्तं, दीर्घायुषम्-आयुष्मन्तं, लवमित्यर्थः, पश्यामः,-अवलोकयामः।
अरु। अतिजवेन दूरमतिक्रान्तः स चपलः ; कथं दृश्यते ? ( ड )
कञ्चुकी।( प्रविश्य )। भगवान् वाल्मीकिराह ;– ‘ज्ञातव्यमेतदवसरे भवद्भिः ‘इति।( ढ )
जनकः। अतिगम्भीरमेतत् किमपि भविष्यति।भगवति अरुन्धति सखि कौशल्ये आर्य्य गृष्टे स्वयमेव गत्वा भगवन्तं प्राचेतसं पश्यामः। ( ण )
( इति निष्क्रान्तो वृद्धवर्गः )
(ड) अतिजवेन-अतिवेगेन, दूरं-विप्रकृष्टं देशम्, अतिक्रान्तः,-गतः, चपलः,-चञ्चलमतिः, सः-बालकः लवः ; बालत्वात् स्वत एव चञ्चलप्रकृतिरसौ सुदूरं स्थानं प्रस्थित इति भावः। कथं-केन प्रकारेण, दृश्यते ?-अवलोक्यते, चक्षुर्विषयातिक्रमात् न ह्यसौ द्रष्टुं शक्यते त्वयेति भावः।
(ढ) एतत्-युष्माभिः जिज्ञासितं बृत्तं,-बालकस्यास्य इतिवृत्तमिति यावत्, अवसरे यथासमये, भवद्भिः-युष्माभिः, ज्ञातव्यं-वेदितव्यम्। कालान्तरे यूयं सर्व्वमेव विवरणं मत्तः श्रोष्यथ, इदानीं न वक्तव्यमिति भावः।
(ण) एतत्-अस्मज्जिज्ञासितं बालस्यास्य विवरणमित्यर्थः, किमपि-अनिर्व्वचनीयमेव, अत एव अस्तिगम्भीरं-दुरागाहम्, अतिगोपनीयमित्यर्थः, अलौकिकघटनापूर्णतया मादृशजनैः सहसा भेत्तुमशक्यमिति यावत्। भविष्यति-सम्पत्स्यते। भगवति अरुन्धति -पूज्यतमे वशिष्ठपत्नि एतस्यां गौरवप्रदर्शनर्थं भगवतीत्युकम्। सखि कौशल्ये -सहचरि प्रियदशरथगृहिणि परमात्मीयतद्योतनार्थं सखीति सम्बुद्धम्। आर्य्य गृष्टे -माननीय कञ्चुकिन् अस्य श्रद्धास्थानत्वशब्दार्थः, तथात्वे महर्षेर्गौरवहानिः स्यादिति भावः। प्राचेतसं-वाल्मीकिं, पश्यामः,-अवलोकयामः। नो चेदेवं तर्हि एतद्दृतमासु ज्ञातुं न शक्नुमः इति भावः।
वटवः। पश्यतु हि कुमारस्तदाश्चर्य्यम्। ( त )
लवः। दृष्टमवगतञ्च ; नूनमाश्वमेधिकोऽयमश्व इति। ( थ )
वटवः। कथं ज्ञायते ? ( द )
लवः। ननु मूर्खाः पठितमेव युष्माभिस्तत्काण्डे ; किं न पश्यथ ; प्रत्येकं शतमङ्खाः कवचिनो दण्डिनो निषङ्गिणश्च रक्षितारः ; तत्प्रायमेववेदमपि दृश्यते ? यदि इह न प्रत्ययः ; तद्गत्वा पृच्छत। ( ध )
(त) पश्यत हि-अवलोकयत्वेव, हिशब्दोऽवधारणार्थकः। कुमारः-लवः, तत्-अश्वरूपं वस्तु, आश्चर्यं-विस्मयकरम् ; वटुभिरदृष्टपूर्व्वत्वेन अश्वोऽयं विस्मयकरवस्तुविधया उल्लिखितः इति ज्ञेयम्।
(थ) दृष्टः-प्रत्यक्षीकृतम्, अवगतञ्च-अवबुद्धञ्च, दृष्टैव कोऽयं भवतीति सम्यक् निर्णीतमित्यर्थः ; नूनं-निश्चितम्, आश्वमेधिकः,-हयमेधयज्ञीयः, ( अश्वमेधः प्रयोजनमस्येत्यर्थे अश्वमेधशब्दात् ठञ् प्रत्ययः ) अयमश्वः,-पुरो दृश्यमानः वाजी, भवतीति शेषः।
(द) कथं-केन लक्षणेनेत्यर्थः, ज्ञायते?-अवधार्य्यते ? अश्वमेधयज्ञस्यायमश्वो भवतीति केन प्रमाणेन स्थिरीक्रियते इति भावः।
(ध) ननु-भोः मूर्खाः-अज्ञाः, वटवः इति शेषः, पठितमेव-अधीतमेव, तत्काण्डे-अश्वमेधाध्याये रामायणस्येत्यर्थः, अश्वमेधसङ्क्रान्तप्रकरणे इति यावत् ; किं न पश्यथ ?-अश्वमेधप्रकरणोक्तं वस्तुजातमत्र यथायथं सम्बद्धमस्तीति किं न यूयमवलोकयत ? इत्यर्थः। किं परिदृश्यते? तदेवाह, प्रत्येकमिति। प्रत्येकम्-( एकम् एकं प्रतीत्यवयीभावः ) सर्व्वस्मिन्नेव भागे इत्यर्थः, शतसङ्ख्याः,-शतम् सङ्ख्या येषां तथोक्ताः, सर्व्वत्र सङ्ख्याशतमन्विता इत्यर्थः, कवचिनः-कवचवन्तः, वर्म्मधारिणः इत्यर्थः ; दण्डिनः,-दण्डायुधाः, यष्टिधारिण इति यावत्, निषङ्गिणश्च-तूष्णीरवन्तश्च, रक्षितारः,-अश्वरक्षकाः सैनिकाः, तत्प्रायं-तेषां-कवचिप्रभृतीनां सैन्यानां, प्रायः,-बाहुल्यं यस्मिन् तथाविधं, शतशतकवचिदण्डिनिषङ्गिसैनिकसुरक्षितमित्यर्थः। इदमपि-अश्वरूपवस्तु अपि, दृश्यते-अवलोक्यते, अश्वं रक्षितुमेव शतं शतं कवचिनः अन्ये च योद्धारः परिक्राम्यन्तीति दृश्यते ; यदि -चेत्, इह- मदीयवचसि; प्रत्ययः,-विश्वासः, न, क्रियेरन्निति शेषः। तत्-तर्हि, गत्वा-रक्षिजनानां समीपमार्गस्येत्यर्थः, पृच्छति-जिज्ञासध्वम् ; अश्वरक्षिणां वचसैव यूयं हयमेधीयोऽयमश्व इति ज्ञास्यथेति भावः।
वटवः। भोः भोः किम्प्रयोजनोऽयमश्वः परिवृतः पर्य्यटति ? ( न )
लवः। ( सस्पृहमात्मगतम् ) अये अश्वमेध इति विश्वविजयिनां क्षत्रियाणामूर्जस्वलः सर्वक्षत्रियपरिभावी महान् उत्कर्षनिकषः। ( ष )
( नेपथ्ये )।
अयमश्वः पताकेयमथवा वीरघोषणा।
सप्तलोकैकवीरस्य दशकण्ठकुलद्विषः॥२८॥
(न) भोः भोः , सैनिकाः इति शेषः। किम्प्रयोजनः,-किं प्रयोजनम्-उद्देश्यं यस्य सः, किम्फलकः इत्यर्थः, अयमश्वः, परिवृतः,-परिवेष्टितः, रक्षिसङ्घैरिति शेषः, पर्य्यटति -विहरति ; कस्मै कार्य्याय इमे सैनिकाः अस्याश्वस्य समन्तात् धृतायुधाः सन्तः सञ्चरन्तीति भावः।
(प) सस्पृहं-साग्रहम्, आत्मगतं-स्वगतम्, आहेति शेषः, अश्वमेध इति-अश्वमेधनामकः यज्ञः हि, विश्वविजयिनां-विश्वं-जगत्, विजेतुं-प्रभावेण न्यक्कर्तुं शीलं येषां तेषां, त्रोलोकीपरिभाविणामित्यर्थः, क्षत्रियाणां-राजन्यसङ्घानां, ऊर्ज्जस्वलः,-ऊर्ज्जः,-बलमस्यास्तीति ( ‘ज्योत्स्नातमिस्रा- ‘(५।२।११४ पा०) इति मत्वर्थः निपातः) बलवान्, सर्वातिशायी इति यावत्, सर्व्वक्षत्रियपरिभावी-सर्वान् क्षत्रियान् परिभवितुं शीलं यस्य तादृशः, राजन्यवृन्दतिरस्कारकारकः इत्यर्थः, महान्-बलवत्तरः, उत्कर्षनिकषः,-उत्कर्षस्य-सर्व्वप्राधान्यस्य, गौरवस्येत्यर्थः, निकषः,-स्वर्णादिधातूनां सारत्वनिर्णायकः प्रस्तरविशेषः, प्रकृते तु तद्वत् सारत्वादेः परीक्षास्थानामित्यर्थः ; अश्वमेधयज्ञस्य केवलं सम्राडि्भरेवानुष्ठीयमानतया सातिशयगौरवाधायकत्वमेतस्य निकषायमाणस्य क्षत्रियाणामिति विज्ञेयम्। अतः सक्षत्रियेण लवेन सातिशयः आदरः एतस्मिन्नकारीत्यपि द्रष्टव्यम् ; ‘राजा सार्व्वभौमीऽश्वमेधेन यजेत, नाष्यसार्व्वभौमः। ‘इत्यापस्तम्बोक्तिः।
अथ नेपथ्यभाषितेन रक्षिणः अश्वस्याश्वमेधीयत्वं भगवतो रामस्य विजयगौरवञ्च ख्यापयितुं विज्ञापयन्ति, अयमश्व इति।-सप्तलोकैकवीरस्य सप्तसु भूप्रभृतिषु लोकेषु,
भूर्भुवः स्वर्महश्चैव जनश्च तप एव च।
सत्यलोकश्च सप्त ते लोकास्तु परिकीर्त्तिताः॥
‘इत्यग्निपराणाम्। एकः अद्वितीयः, वीरः शूरः तस्य, दशकण्ठस्य रावणस्य, कुलं वंशं, द्वेष्टि यस्तस्य, रावणवंशान्तकस्य, रमस्येत्यर्थः, अयमश्वः एषः दृश्यमानः अश्वमेधीयः हयः, अथवा किंवा, इयं पताका वैजयन्ती, वीरघोषणा वीरत्वप्रख्यापणं, जगदेकवीरत्वख्यातेः प्रतिष्ठापयित्री इत्यर्थः ; इयञ्च विजयपताका अयञ्च अश्वमेधाश्वः एतौ द्वारेव महाराजस्य रामस्य सर्व्वत्राधिराजत्वकीर्त्तेः प्रचारार्थमेव उत्सृष्टौ इत्यभीप्रायकं नेपथ्यभाषणं ‘भोः भोः किम्प्रयोजनोऽयमश्वः’ इत्यादिवटुक्तीनामुत्तरार्थमेवोपन्यस्तमित्यवधेयम्। ( सप्तन्यादिविशेषणद्वयस्य साभिप्रायकत्वेनोपन्यस्तत्वात् परिकरालङ्कारः, तथा अश्वेन पताकया च सार्द्धं वीरघोषणायाः अभेदारोपात् निरङ्गं रूपकमलङ्कारः, एतयोरन्योन्यनैरपेक्ष्येण स्थितेः संसृष्टिरिति )। पथ्यावक्तं वृत्तम्॥ २८॥
लवः। ( सव्यथमिव )। अहो सन्दीपनानि अक्षराणि। ( फ )
वटवः। किम् उच्यते ? प्राज्ञः खलु कुमारः। ( ब )
लवः। ( सव्यथमिव )। अहो सन्दीपनानि अक्षराणि। ( फ )
वटवः। किम् उच्यते ? प्राज्ञः खलु कुमारः। ( ब )
(फ) सव्यथमिव-व्यथया-परोत्कर्षश्रवनजनितया पीडया सह वर्त्तमानं यथा तथेव, ससन्तापमिवेत्यर्थः, आहेति शेषः। अहो-इत्यसूयासूचकमव्ययम्, ( ‘अहो धिगर्थे शोके च करुणार्थविषादयोः। सम्बोधने प्रशंसायां विस्मये पदपूरणे॥ असूयायां वितर्के स्यात्’ इति मेदिनी ) सन्दीपनानि-समुत्तेजकानि, क्रोधोत्साहसंवर्द्धकानीति यावत्, अक्षराणि-वर्णराजयः, श्लोकस्यैतस्य उद्धतभावगर्भतया नितरां दुःश्रवत्वमेवेति भावः।
(ब) किमुच्यते ?-किमभिधीयते, एभिः रक्षिपुरुषैरिति शेषः ; नेपथ्यभाषितेन इमे रक्षिणः किमूचुः, तेषां याथार्थ्यं वयं सम्यक्तया अवबोद्धुं न शक्नुमः इति भावः। यद्वा,-किमत्रास्माभिर्वक्तव्यं, तन्न सहसा स्थिरीकर्त्तुं शक्यते इति भावः। प्राज्ञः खलु कुमारः-कुमारः,-लवः, खलु-निश्चितमेव, प्राज्ञ,-प्रतिभासम्पन्नः ; अतो नूनमसौ रक्षिवचसां तात्पर्य्यं सर्व्वथा अधिगन्तुं शक्ष्यतिति भावः। अत्रायमाशयः;-प्राक् वयमिममश्वमवलोक्य किमप्यवधारयितुं नाशक्नुम, कुमारः लवस्तु दर्शनमात्रेणैव आश्वमेधिकोऽयमश्व इति निरणैषीत्, तेन हि मन्यामहे, ‘अयमश्वः- ‘इत्यादिकं नेपथ्यभाषणमप्यसौ झटित्येवावभीत्स्यते इति ; यद्यपि अनभिज्ञा वयमेतद्वचसा तात्पर्य्यग्रहणे, तथाऽप्यस्मासु विशेषाभिज्ञः लव एव सम्यगवबुध्य समुचितमेवात्राभिधास्यति इति वा भावः।
लवः। भोः भोः तत् किमक्षत्रिया पृथ्वी -यदेवमुद्दतमुद्घोष्यते ? ( भ )
( नेपथ्ये )। ओ महाराजं प्रति कुतः क्षत्रियाः ? ( म )
लवः। धिग् जाल्मान्। ( य ) –

(भ) भोः भोः , रक्षिण इति शेषः, तत्-तर्हि, रामस्य एकवीरत्वे इति भावः। पृथ्वी इयं भूमिः, किम् अक्षत्रिया ? क्षत्रियजातिशून्या, एतस्यां भूम्याः किमु एकोऽपि क्षत्रियो नास्ति, यः खलु वीरपदभाक् भवेत् ? इत्यर्थः ; यत्-यतः, एवम्-इत्थम्, उद्धतं-सगर्व्वम्, उद्घोष्यते-उत्कीर्त्यते, युष्माभिः रामस्य विरत्वख्यातिरिति शेषः। अधुना हि पृथिवी निर्वीरा न जाता, येन यूयं रामानुचराः एवं रामस्य वीरत्वगाथां गायथ, तेन हि एवमुद्धतभाषणात् विरमध्वमिति भावः।
(म) ओ-इति सावज्ञसम्बोधने। महाराजं-रामचन्द्रं, प्रति-लक्ष्यीकृत्येत्यर्थः, रामचन्द्रसमीपे इति यावत्, क्षत्रियाः,-राजन्यवर्गः, कुतः ?-कुत्र वर्त्तन्ते ? इत्यर्थः ; सम्राजः राघवस्य दशाननरिपोरन्तिके अन्ये क्षत्रियाः वीर्य्यविषये किमु स्थातुं शक्नुवन्ति? इति भावः। तथा च रावणनिर्ज्जितानां क्षत्रियाणां क्षत्रियत्वाभिमानं रावणविद्विषः पुरतः अत्तिलज्जाकरमेवेति तात्पर्यम्।
(य) जाल्मान्-अविवेकान्, पामरानित्यर्थः ( ‘जाल्मः स्यात् पामरे क्रूरेऽसमीक्ष्यकारिणि त्रिषु’ इति मेदिनी )। युष्मान् इति शेषः, धिक्-निन्दामि, यतो यूयमीदृशघोषणया वीरवत्याः भूमेः वीरत्वगौरवं निहन्तुमुद्यताः, अतः समुद्धतान् युष्मान् सततं भर्त्सयामि इति भावः।
यदि ते सन्ति सन्त्वेव ;केयमन्या विभीषिका।
किमुक्तैः ; शरसम्बाधां पताकां वो हराम्यहम्॥ २९॥
अथ राघवगौरवकारिणः रक्षिगणान् अधिक्षिपन्नाहं, यदीति। ते भवत्स्वामिनः रावणविजयिनः रामचन्द्रा इत्यर्थः, (गौरवाद् बहुवचनम्) यदि चेत्, सन्ति विद्यन्ते, त्वदुक्तप्रकारा भवन्तीत्यर्थः, सन्त्वेव तर्हि तथैव तिष्ठन्तु तावत्, तेषामस्थितौ स्थितौ वा का नः क्षतिः उपकृतिर्वा ? इति भावः। किन्तु अन्या अपरा, ‘महाराजं प्रति’ इत्यादिरूपेत्यर्थः, केयं विभीषिका ? भयप्रदर्शनं, क्रियते इति शेषः, रामस्य वीरत्वगौरवं पुरतः प्रख्याप्य अस्मद्भीतिप्रदर्शनेन किमपि फलं न भविष्यतीति भावः। उक्तैः वाग्विन्यासैः, किम् ?
अलम्, वृथा वागाडम्बरः निष्प्रयोजन एवेति भावः। अहं लवः, वः युष्माकं, पताकां वैजयन्तीं वीरत्वघोषणाभृतामित्यर्थः, शरसम्बाधां शरैः पत्रिभिः, सम्बाधं समाच्छादनं यस्याः तां, कार्म्मुकनिक्षिप्तशरसङ्कुलां कृत्वेत्यर्थः, हरामि बालात् नयामि ; चेत् यूयं समर्थाः भवेत्, तर्हि एतत्प्रतिकारं कुरुतेति भावः। यद्वा-शरेण तृणविशेषेण, बाणेन वा, सम्बधा मिलनं यस्याः तां शराग्रबद्धाम् अतितुच्छामित्यर्थः। अन्यत् समानम्। ‘शरसम्बाधाम्’ इत्यत्र ‘सन्निपत्यैव’ इति पाठो बहुषु पुस्तकेषु दृश्यते, तदर्थस्तु सन्निपत्यैव वेगेन धावित्वैव, न तु किञ्चित् विविच्यैवेत्यर्थः। ( अत्र समुदितवाक्यार्थेन, यदि युष्माकं शक्तिः स्यात्, तदा रक्षतेमा पताकामित्यादिरूपार्थान्तरागमदर्शनात् अर्थापत्तिरलङ्कारः)॥२९॥
भोः भोः वटवः परिवृत्य लोष्टैरभिघ्नन्तः नयत एनमश्वम् ; एष रोहितानां मध्ये वराकश्चरतु।( र )
पुरुषः।( सक्रोधदर्पः प्रविश्य )। धिक् चापलम् किमुक्तवानसि ? तीक्षनीरसा ह्यायुधीयश्रेणयःशिरोरपि न दृप्तां वाचमनुसहन्ते ; राजपुत्रश्चन्द्रकेतुराकृष्टशरासनः सोऽप्यपूर्वारण्यदर्शनकौतूहलाऽऽक्षिप्तहृदयो न परापतति अद्यापि ; तत् त्वरितमपसर्पतानेन तरुगहनेन।( ल )
र) भोः भोः वटवः ऋषिकुमाराः परिवृत्य वेष्टयित्वा, लोष्टैः,-मृत्पिण्डैः, शिलाशकलैर्वा, अभिघ्नन्तः,-एनमश्वम्-अश्वमेधीयमिमं वाजिनं, नयत-प्रापयत, आश्रममिति शेषः। एष वराकः,-दयार्हः, दीनोऽयमश्व इत्यर्थः, रोहितानां-मृगविशेषाणाम्, आश्रमस्थानामित्यर्थः, ( ‘रोहितं कुङ्कुमे रक्ते ऋजुशक्रशराशने। पुंसि स्यान्मीनमृगयोर्भेदे रोहितकद्रुमे॥ ‘इति मेदिनी)। मध्ये-अभ्यन्तरे, चरतु-भ्राम्यतु, आश्रममृग इव अत्रैव तिष्ठत्वित्यर्थः।
(ल) सक्रोधदर्पः-क्रोधेन कोपेन, दर्पेण-अहङ्कारेण च सह वर्त्तमानः, कुपितः अतिगर्व्वितश्चेत्यर्थः, पुरुषः,-कश्चित् दूतविशेष इति यावत्, प्रविश्य-वटुसमाजमागम्य, प्राहेति शेषः। चापलं-बालस्वभावसुलभां चपलताम्, अविमृष्यकारित्वमिति यावत्, धिक्-निन्दामि, यूयं मा एवं चपला भवतेत्यर्थः, किमुक्तवानसि ?- ‘यदि ते सन्तु’ इत्यादिकं किमसम्बद्धं वचनमभिहितवानसीत्यर्थः, मैवं कदापि पुनर्वाच्यमित्वाशयः। तथाकरणे दोषमुत्कीर्त्याधुना समीचीनमुपायमुपदिशति, तीक्ष्णीति।-तीक्ष्णनीरसाः,-निष्प्रेमाणश्च, अतिनिर्द्दयाश्चेत्यर्थः ( इति विशेषणकर्म्मधारयः )। आयुधीयश्रेणयः,-आयुधेन चरन्ति ये ते आयुधीयाः,-( ‘आयुधात् छ च’ (४।४।१४ पा०) इति छप्रत्ययः ) योद्धारः, तेषां श्रेण्यः,-समूहाः, अतिभीमनिष्कृपशस्त्रघारिसङ्घाः इत्यर्थः, शिशोरपि-बालकस्यापि, का कथा अन्येषां प्रवयमामिति भावः, दृप्तां-गर्व्वितां, मदोद्धतामित्यर्थः, वाचं- वचनं, नानुसहन्ते-न क्षमन्ते, तव ईदृशीं समुद्धातामित्यर्थः, वाचं-वचनं, नानुसहन्ते-न क्षमन्ते, तव ईदृशीं समुद्धतां वाचं श्रुत्वा नूनं गर्व्विताः रक्षिणः प्रकुप्य समायास्यन्त्येव, सुतरां तद्धस्तात् बालकानामपि युष्माकं कथमपि मुक्तिर्न भविष्यतीति भावः। राजपुत्रः,-नृपकुमारः, चन्द्रकेतुः,-तदाख्यः सौमित्रितनयः, आकृष्टशरासनः,-आकृष्टं-गृहीतं, शरासनं-धनुर्येन तथोक्तः, अधिज्यधन्वा इत्यर्थः, सोऽपि-चन्द्रकेतुरपि, न केवलमसौ रजकुमारः अस्माकं सेनानीः एकाकी समायाति, अपि तु असङ्ख्याताः सैनिकाश्च तत्पृष्ठतः समायान्ति इत्यापिशब्दार्थः; अपूर्व्वारण्यदर्शनकौतूहलाक्षिप्तहृदयः,- अपूर्व्वस्य-अदृष्टपूर्व्वस्य, अनिर्वचनीयस्येति यावत्, अरण्यस्य-तपोवनश्रियः, यद्दर्शनम्-अवलोकनं, तस्य यत् कौतूहलम्-औत्सुक्यं, परमानन्दः इति यावत्, तेन आक्षिप्तं-समाकृष्टं, हृदयं-मानसं यस्य तथोक्तः, रम्यां नैसर्गिकीं तपोवनलक्ष्मीं समवलोक्य निर्भरानन्दोदयात् अतिप्रफुल्लमनसः इत्यर्थः, अद्यापि-इदानीमपि, स्वभावसुन्दरवनस्थलीशोभासन्दर्शनेन विवशभावोदयादिति भावः। न परापतति-न समागच्छति, तत्तद्देशनध्यास्ते इति भावः। तत् -तस्मात्, तदागमनात् प्रागेवेत्यर्थः, त्वरितं-द्रुतम्,अपसर्पत-प्रयात, प्रलायध्वमित्यर्थः, अनेन-पुरोवर्त्तिना, तरुगहनेन-निविडवनभागिनि ; यावदस्माकं सेनानीः समागत्य युष्माकं दुर्व्यवहारं न पश्यति, तावत् अनेन वनभागेन सत्वरं गम्यतां, नो चेत् महाननर्थः सम्पद्येतेति भावः।
वटवः। कुमार कृतमनेनाश्वेन ; तर्जयन्ति विस्फरितशाखाः कुमारमायुधीयश्रेणयः ; दूरे चाऽऽश्रमपदमितः ; तदेहि ; हरिणप्लुतैः पलायामहे। ( व )
(व) कुमार -लव , कृतम्-अलम्, अनेनाश्वेन-अश्वमेधीयवाजिना, एतद्ग्रहणे अस्माकं प्रयोजनं नास्तीति भावः। कथमित्याह, तर्ज्जेति।-तर्ज्जयन्ति-भर्त्सयन्ति, सगर्व्वसधिक्षिपन्तीत्यर्थः, विस्फुरितशस्त्राः,-विस्फुरितानि-विलसन्ति, समुत्तोलनावसरे निशिततया समधिकमुज्ज्वलन्ति इति भावः,
लवः।( स्मितं कृत्वा )। किं नाम विस्फुरन्ति शस्त्राणि ? ( श )
( धनुरारोपयन् )।( ष ) –

शस्त्राणि-आयुधानि येषां तथोक्ताः, आयुधीयश्रेणयः,-आयुधीयानां-शस्त्रधारियोद्धृपुरुषाणां, श्रेणयः,-सङ्घाः। इतः-अस्मात् स्थलात्, दूरे-विप्रकृष्टदेशे च, आश्रमपदं-तपोवनभूमिः, वयमाश्रमादतिदूरदेशं समायाता इत्यर्थः। तत्-तस्मात्, आश्रमस्यातिदूरवर्त्तित्वादित्यर्थः, एहि-आगच्छ, भोः कुमार त्वमिति शेषः, हरिणप्लुतैः,-मृगवद्द्रम्फणैः, वातमजाः मृगाः यथा उद्रम्फा द्रुतं धावन्ति, तद्वदिति भावः। पलायामहे-अपसरामः, स्थानमेतत् विहाय त्वरितं धावामः, वयमपि शेषः, एतस्मिन् स्थाने क्षणमपि न स्थास्याम इत्याशयः।
(श) स्मितम्-ईषद्धास्यं, कृत्वा-विधाय, मृदु हसित्वेत्यर्थः। शस्त्राणि-सैनिकानामायुधानि, किमिति-प्रश्ने, नामेति-कोपे, विस्फुरन्ति ? -विलसन्ति, रणोन्मत्ताः सेनासमूहाः बलादस्मत्तः अश्वमपहर्त्तुं योद्धुञ्च सज्जा भवन्ति किमु ? तर्हि न भेतव्यं, तूणमेव मया तत्प्रतिविधानं क्रियते इत्याशयः।
(ष) धनुरारोपयन्-शरासने मौर्व्वीं समारोपयन्, युद्धाय कृतमतिः सज्यं कार्म्मुकं कुर्व्वन्नित्यर्थः, आहेति शेषः।
ज्याजिह्वया बलयितोत्कटकोटिदंष्ट्र-
मुद्गारि घोरघनघर्घरघोषमेतत्।
ग्रामप्रसक्तहसदन्तकवक्त्रयत्न
जृम्भाविडम्बिविकटोदरमस्तु चापम् ॥३०॥
( इति यथोचितं परिक्रम्य निष्क्रान्ताः सर्वे )।
इति कौशल्याजनकयोगो नाम चतुर्थोऽङ्कः।
अथ लवः अश्वरक्षिसैनिकान् धृतनिशितायुधान् युद्धाय सत्वरान् समवलोक्य, तान् तृणाय विगणय्य स्वशौर्य्यवत्तां चापशिक्षाकौशलञ्च प्रकटीकर्त्तुं हेलया जगन्ति न्यक्करोति, ज्याजिह्वेति।-ज्या शिञ्जिनी, जिह्वा रसना इव ( ‘उपमितं व्याघ्रादिभिः,- ‘(२।१।५६ पा०) इत्युपामितसमासः) तया, जिह्वाकारया ज्ययेत्यर्थः, बलयितेत्यादि।-वलयिते वलयाकारं प्रापिते, उत्कटे उग्रे, भीषणे इति यावत्, कोटी अटन्यौ, अये इत्यर्थः, दंष्ट्रे विकटौ दन्तौ इव यस्य तत्, कल्पान्ते जगद्ध्वंसलोलुपस्य कृतान्तस्य सुदीर्घा रसना यथा विशालौ दन्तौ मृशं स्पृशति, तथा ममेयं चापस्य ज्याऽपि कोटिद्वयं सततं स्पृशतु इति भावः, उद्गारीत्यादि।-उद्गारी उद्गच्छन्, घोरः भयङ्करः, घनस्य मेघस्यैव, घर्घरः तथाविधाऽव्यक्तः, घोषः ध्वनिः यस्य तथोक्तम्, अथवा, घोरं भयावहं, घनवत् संवर्तातिमेघवत्, घर्घरघोषं घर्घरशब्दम्, उद्गारि उद्गारयिष्यत्, कल्पान्तमेघ इव निरन्तरं सर्व्वप्राणिभयप्रदं घोरं निनादं करिष्यदित्यर्थः, अत्र पक्षे ( ‘ओनोर्भविष्य- ‘(२।३।७० पा०) इति कर्म्मणि षष्ठीप्रतिषेधः )। एतत् चापं मदीयं धनुः, ( ‘अथास्त्रियौ धनुश्चापौ। ‘इत्यमरः। अस्त्रियावित्युक्तेः पुंसि प्रयोगस्य बाहुल्येन सर्वैरादृतत्वेऽप्यत्र ‘भयामृतसकृद्धस्त्रचापाभरणलाञ्छनम्’ इति नपुंसकशेषोक्तेः चापशब्दस्य क्लीबप्रयुक्तमिति ज्ञेयम् )।
ग्रासेत्यादि।-ग्रासाय जगतः कवलीकरणाय, प्रसक्तं व्ययं, हसत् भक्षणाह्लादेन विकटहास्यं कुर्व्वत ; यत् अन्तकस्य कृतान्तस्य वक्त्रयन्त्रं यत्नाकारं वक्त्रं, तस्य या जुम्भा व्यादानं, तद्धिडम्बि तदनुकारि, अत एव विकटं विशालम्, उदरम् अभ्यन्तरं यस्य तादृशम्, अस्तु भवतु। लोकसङ्क्षयं कर्त्तुं प्रवृत्तस्य कृतान्तस्य वदनं यथा प्रलयसमये प्रचुरभक्ष्यलाभानन्देन साट्टहासं व्यात्तं भवति, तथैव मम चापं विकटां जुम्भां विधाय निखिलं रिपुसैन्यं सपदि निहन्त्वित्यर्थः। ( अत्र जिह्वया सह ज्यायाः, दंष्ट्रया सह कोष्ट्याः, घनेन सह चापघोषस्य, यन्त्रेण सह वक्त्रस्य, जुम्भया सह चापविजृम्भणस्य अवैधर्म्यसाम्यानामुपदेशात् पञ्चोपमा अलङ्काराः, तेषाञ्च परस्परसापेक्षत्वात् सजातीयसङ्करः, अपि चान्तकवक्त्रस्य जगद्ध्रासकालिकहास्यस्यासम्बन्धेन तत्सम्बन्धोक्तेरतिशयोक्तिरलङ्कारः, एतेन सह प्रोक्तोपमानां नैरपेक्ष्येण स्थितेः संसृष्टिः, किञ्च एक एवाहं युष्माकं सर्वेषां रक्षिसैनिकानां सपदि सङ्क्षयं करिष्यामि इति च वस्तु व्यज्यते, इत्यलङ्कारेण वस्तुध्वनिः।
शब्दालङ्काराः छेकानुप्रासवृत्यनुप्रासाश्च यथायोगं ज्ञेयाः। संयुक्तादिवर्णानां श्रुतिदुःखदायकत्वेन दुःश्रवत्वदोषाहकूलत्वेऽपि अत्र वीररसानुकूलत्वेन पुनर्गुणत्वमेवेति ज्ञेयं,-
‘वक्तरि क्रोधसंयुक्ते वाच्येऽत्यन्तं समुद्यते।
रौद्रादौ तु रसेऽत्यन्तदुःश्रवत्वं गुणो भवेत्॥
‘इति दर्पणात्।अत्र वीरो रसः, ओजोगुणः गौडी च रीतिर्ज्ञेया )। वसन्ततिलकं वृत्तम्॥ ३०॥
चतुर्थाङ्कस्य सङ्क्षेपः।
अथाङ्केऽस्मिन् प्रथमत एव रङ्गालयप्रविष्टयोः सौधातकिभाण्डायननामधेययोः परस्परमालपतोर्द्द्वयोर्वाल्मीकिशिष्ययोरन्यतरेण, समागतातिथिसत्कारारम्भरमाणीयं तपोवनदहरिणपरिपीयमाणोष्णविमण्डितम् इतस्ततः सघृतान्नव्यञ्जनसम्भारसौरमामोदितमाष्रमपदमालोक्य सानन्दं विज्ञापितोऽपरः सौधातकिः शिष्टानध्यायसम्भावनया परां प्रीतिमधिगच्छन् सोपहासं तेषां वर्षिष्ठस्य परिचयमपृच्छत्। तेन चैवं पृष्टो विरक्तश्चास्य सोपहासवचनेन, भाण्डायनः सपरिचयमेषामागमनकारणं व्यजिज्ञपत् न्यषेधच्च तमेवं वृथाप्रलापिनं चापल्यात्। सौधातकिरपि सहचरमुखात् तस्य वशिष्ठेति नामकर्ण्य वत्सतरीसहितमधुपर्कग्रहणादमुं वृकादित्वेन सम्भावयन् पुनरप्युपाहसत्।
अथ श्रुतिप्रमाणेन मधुपर्कस्य समांसत्वं प्रमाणयन् भाण्डायनः सौधातकिना पुनरपि विदेहनायके जनके तद्व्यभिचारमापूच्छामनः निवृत्तानिवृत्तमासभदेन तत् व्यवस्थापयन्नपि, पुनरपि सहचारेण तेन विदेहपतेर्निवृत्तमांसत्वं कथमित्यपृच्छत। तद्धेतुमाचक्षाणश्चासौ सुतायाः सीतायाः निष्कारणनिर्वासनदुर्विपाकश्रवणोत्थमस्य वैखानसवृत्तावलम्बनमेव तत्कारणमचीकथयत्, अवदच्च सुहृत्साक्षात्कारमेव आगमनकारणम्। अथ कौशल्यादिभिरस्य साक्षात्कारः सुवृत्तो न वेति सौधातकिना पृष्टो भाण्डायनः वैवाहिकेन साक्षात्कारार्थं कौशल्यामानेतुं तत्समीपे वसिष्ठेनारुन्धत्याः प्रेषणवृत्तान्तमकथयत्। ततः श्रुताखिलवृत्तान्तः सौधातकिरपि सहचरैः सम्भूय क्रीडया अनध्यायमहोत्सवमनुष्ठातुमियेष। भाण्डायनोऽपि प्रचेतसाश्रमबहिर्भूतं तरुमूलमधितिष्ठन्तं जनकमालोकयन् साक्षेपं सह सहचरेण अन्तर्दधे। इति विष्कम्भसङ्क्षेपः।
अथ चिन्तामात्रसनाथः विदेहनाथः सन्ततमन्तर्ज्वलताऽतिमहता निखिलवासनाविदाहिना शोकाग्निना दन्दह्यमानमानसः, प्रखरकरपत्रवदतिदुःसहं मर्म्मविदारकं शोकावेगमसहमानः, समवगच्छन् दारुणदुःखदग्धस्यापि देहस्य स्वतः पाताभावं, विभावयन् आत्मघातस्य चिराय घोरनरकोत्पादकत्वं, विलपन् तामेव निष्कारणनिर्वासितां स्वसुतां सीतमुद्दिश्य वारंवा, संस्मरंश्चानियतामितस्मितोद्भासितं शैशवसम्भूतविरलदशनराजिविराजतं तदीयमनलं मुखकमलं म्रियमाणः वसिष्ठारुन्धतीगङ्गावह्निभास्करादिभिः सर्वैः स्वयञ्च विदितविशुद्धभावां स्वसमक्षमेवमतिविषमां दशां गमितां सीतामालोक्यापि तदानीमप्रतिकुर्व्वतीं दारुणाप्रकृतिं तत्प्रसूतिं भागवतीं वसुमतीं विस्तरेणासौ तिरश्चकार।
अथ नपथ्यादुत्थितम् ‘इत इतो भगवतीमहादेव्यौ’ इति कञ्चुकिवाक्यमाकर्ण्य दूरप्रसारितदृष्टिगृष्टिप्रदर्षितमार्गा केवलामरुन्धतीमागच्छन्तीमालोक्य, पर्य्यालोच्य च क्षणं महादेवीशब्दप्रतिपाद्यां प्रबलविषादजातविकृतिं क्षीणदीनमलिनाकृतिम् अन्तर्विरुढशोकशल्यां कौशल्यामिति कथमपि निश्चिन्वन् तदालोकनसमुद्बोधिताखिलपूर्वस्मृतिः मूर्त्तिमदानन्दरूपाया अपि तस्याः साम्प्रतमीदृशमतिभीषणमाकृतिपरिणाममालोकयन् अतिकातरः तामेव उद्दिश्य भृशं विललाप।
कौशल्याऽपि स्वामपराधवतीं मत्वा तपापरवशा सहसा वैवाहिकसमीपं यातुमनीहमाना स्वयं कृतानुशयं हृदयं विकृतावस्थामपि स्वस्थं विधाय, कञ्चुक्यारुन्धतीभ्यां सम्मारितानिजकर्तव्यां कथमपि शनैरनुसर्त्तुमारेभे। तद्दुःखक्षिप्तहृदया वशिष्ठजायाऽपि एवमतिनिर्विण्णां तां सान्त्वयन्ती दूरत एव विपुलविटपिमूलनिषण्णमतिविषण्णं मिथिलानायकं जनकं दर्शयामास। दूराद्दृष्ट्वा चेममतिविषमसुताशोकक्षोभमलिनं राजानमसौ स्वकीयं पूर्व्वकृतदुष्कृतसमवायसृष्ट्मतिनिकृष्टमदृष्टमेव शुशोच।
जनकोऽपि कञ्चुकिकौशल्योपेतामरुन्धतीमागच्छन्तीमालोक्य, स्वयमुपसृत्य प्रथमं त्रिलोकलोकवन्द्याम् अवनितललोलेन शिरसा समभिवन्द्य, समधिगम्य च सकलकल्याणनिदानमाशीर्वचनं तस्याः, पुरास्थितं कञ्चुकिनमामन्त्र्या, प्रजापालमातृत्वेन कौशल्यामध्यक्षिपत्, अपृच्छच्च तमेव तस्याः कुशलवार्त्ताम्। कौशल्यापरिचये प्रजापालमातृत्वकथानात् अन्तर्निगूढार्थं जनककृतमधिक्षेपमनुचिन्तयन् दुःखितान्तःकरणः गृष्टिरपिम् निष्करुणे सीताविवासने कौशल्यायाः सर्वथा निर्द्दोषत्वं प्रतिपादयन्, समर्थयमानश्च रामकृतस्यापि दारुणारुन्तुदकर्म्मणः अपरिहार्य्यनियतिनिमित्तकत्वं, सीताशोकक्लिष्टामपि तामधिक्षिपन्तं राजानमनुनीय ततो न्यवर्त्तयत।
नर्म्मनिहितदुःखशल्या कौशल्याऽपि इत्थं दुःसहशोकसन्तापतप्तं हृदयविदारणं जनकवचनं क्षते क्षारमिवातिदुःसहं मन्यमाना मुमोह। गृष्टिना चैवं प्रतिबोधितो विदेहनाथोऽपि सततं। सीताशोकेनातिदुःखितामपि तां दारुणवचनैः पुनरपि दुःखयन्ननुशुशोच, विललाप चानुस्मृताखिलपूर्ववृत्तान्तः, तमेवातिप्रियं द्वितीयमिव हृदयं सुहृदं दशरथमनुस्मरन्नतिमात्रम्। ततो मोहविलुप्तचेतनां कौशल्यां निश्वासनिरोधात् म्रियमाणामिवालोक्य जनकेन कमण्डलूदकेनाभिषिच्य प्रत्यबोधयत्।
एवं प्रतिबोधिता चासौ सततमानन्दितायाः सीतायाः स्मितविकसितमनिन्द्यं वदनारविन्दमनुस्मरन्ती निष्कारणनिर्वासितामतिपूतां तामुद्देशेनामन्त्रा कथमपि प्राणैरवियुक्ता भृशं विललाप। तमेवं विलपन्तीमालोक्य समधिकक्रोशवती कृपापरवती अरुन्धती ऋष्यशृङ्गाश्रमे कुलगुरुणाऽभिहितं सत्यं तथ्यमनुस्मारयन्ती कथमपि तां हताशामाश्वासयामास।
अथाश्रमसमीपे सहसा शिशूनां समपनीतहृद्यविषादं कलकलनादमाकर्ण्य सर्व्वेषु कथमयं, कुतस्त्यो वेति निपुणं निरूपयत्सु जनकः शिष्टानध्यायात् क्रीडतां वटूनाम् अयं कोलाहल इत्यकथयत्। अथ कौशल्या दूरादेव तेषु वटुषु कञ्चिदतिमधुरतराकारं सर्व्वथाऽनुकृताभिराममुखाकृतिं लोचनलोभनीयं बालकमालोक्य सातिशयं विस्मयमुपागमत्। ततश्चारुन्धत्याऽपि तथैव सम्बावितोऽसौ बालकः कञ्चुकिना लक्षिताखिललक्षणेन क्षत्रियब्रह्मचारीति निरणायि। ततो जनकेनास्य परिचयं पृष्टया अरुन्धत्याऽपि कुतस्त्योयमिति निर्णेतुं नाशक्यत। जनकस्तु अतीवकौतूहलाऽऽक्षिप्तहृदयः शिशुमिममाह्वातुम्, अस्य परिचयञ्च विज्ञातुं तमेव कञ्चुकिनं वाल्मीक्याश्रमं प्रेषयामास। कञ्चुकिना समाहतोऽपि नायं क्रीडामपहाय अत्राऽऽगमिष्यतीति विसिष्मिये। मिथिलाधिपोऽपि शिशोरस्य सन्दर्शनमात्रमत्याकृष्टचित्तः कमप्यमन्दमानन्दसन्दोहमवाप।
विहितव्यवहारपटुर्वटुरपि सविनयमुपसृत्य, नमस्कृत्य चातिविनीतः सर्व्वान् अर्चनीयान् पर्य्यायक्रमेण, समधिगम्य च तेभ्यः अवितथान् शुभाशीराशीन्, अरुन्धत्या उत्सङ्गे गृहीतः पुनः कौशल्योत्सङ्गमलञ्चकार। कौशाल्याऽपि तमुत्सङ्गे कृत्वा चिर्राभ्यस्तरामस्पर्शानुरूपमतिकोमलस्पर्शमनुभूय, निरूप्य च निपुणं न केवलं रामभद्रस्य, अपि तु सीतायाश्च प्रकृत्याकृत्योः सविशेषं सौसादृश्यमस्मिन्नतिविस्मिता तदेव वैवाहिकमदर्शयत्। विदेहाधिपतिनाऽपि सर्वं सुनिपुणामालोक्य सविषादं तथैवेति समर्थितम्। अथाकृतिगतसौसादृश्यसन्दर्शनेन प्रबलाशाक्षिप्तहृदया मनसा सौतासुतत्वेन बालकममुमाशङ्कमाना, कुतस्त्यस्त्वमिति तन्मुखादेव आकर्णयितुमिच्छुरस्य जननी जनकश्चास्ति न वेति समपृच्छत्, अवागच्छच्च तं बालकमविज्ञातपितृपरिचयं केवलमाशैशवं वाल्मीकिस्वामिकमिति।
परस्परमेवमालपद्भिः तैः सर्वैः सहसा नेपथ्योत्थिता चन्द्रकेतोरादेशघोषणां समश्रावि, निरणायि च तच्छ्रवणात् जनकारुन्धतीभ्यां रामाश्वमेधाश्वपरिरक्षणार्थमागतश्चन्द्रकेतुरिति। शिशुरसौ कोऽयं चन्द्रकेतुरिति विज्ञातुमशक्तो जनकमपृच्छत्, समदर्शयच्च विदेहपतिमुखात् लक्ष्मणात्मजत्वेन तस्य परिचयं विज्ञाय स्वस्य रामायणकथाप्रावीण्यं विस्तरत्। जनकोऽपि तं तथा कथाऽभिज्ञं विज्ञाय, दशरथात्मजानां कति सुताः केषु केषु च दारेषु अजायन्तेत्यपृच्छत्। तेनैवं पृष्टोऽसौ बालकोऽपि कविना प्रणीतस्यापि तत्कथांशस्य सर्व्वथाऽप्रकाशितत्वेन तस्मिन् स्वस्यानभिज्ञत्वमचिख्यपत्, व्यजिज्ञपच्च ज्यायसा कुशेन परिरक्षितस्य तद्भागस्य अभिनयार्थं भरताश्रमप्रेरणवृत्तान्तम्। एतावताऽप्यपरितृप्तेन मिथिलेशेन प्रकाशितभागस्यैव अवधिभागं पुनः पृष्टोऽसौ बालकः आसन्नप्रसवायाः निर्व्वासितायाः सीतायाः लक्ष्मणकर्तृकं निर्ज्जने वने परित्यागमेव प्रकाशितभागस्य अवधिमकथयत्।
तच्चाकर्ण्य तामतिदुःखितामुद्दिश्य सर्वेषु भृशं प्रविश्य तत्स्वरूपवर्णनपुरःसरं तदेवाद्भुतमालोकयितुं लवमप्याचकर्षुः। लवोऽपि स्वां सहचरकृतासवस्थां विज्ञाप्य तैर्मान्यैः कथमपि अनुमतः सत्वरं तत्रोपस्थाय, समवलोक्य च तमश्वमतिनिपुणम् , आश्वमेधिकोऽयमिति निरणयत्। सहचरास्तु तद्वचसि अप्रतीता अश्वपालानुद्दिश्य ‘किमर्थोऽयमश्वः’ इति पृच्छन्तः ‘अयमश्वः पताकेयम्’ इत्यादिकमतिगर्वितमुत्तरमश्रौषुः। लवोऽपि तदाकर्ण्य, साटोपम् अश्वपालानाहूय सावज्ञमधिचिक्षेप। तेन चातिक्रुद्धः कश्चित्सदर्पसैनिकः समागत्य लवमतिमाचमधर्षयत्। अथ कोपप्रस्फुरितान्निर्वर्त्तितु मुहुरनुरुद्धः क्रुद्धश्चातिमात्रं सातोपसैनिकवचसा, विप्रकृतः सिंहशावकः इवातिदृप्तो लवः सशरशरासनाकर्षणेन निजवचनानुरूपं शौर्य्यातिशयं प्रदर्शयन् वृथाभीषितान् सहचरानाश्वासयामासेति।
इत्यशेषशास्त्राटवीसञ्चानन-कुलपतिकल्प- ‘वि,ए’ इत्युपनामक श्रीमज्जिवानन्दविद्यासागर-भट्टाचार्य्यविरचितायां, तदात्मजाभं श्रीमधासुबोधविद्यामूषन-श्रीमन्नित्यबोधविद्यारत्नाभं परिवर्तितपरिवर्द्धितायां सुकबोधिनीसमाख्यायाम् उत्तररामचरितव्याख्यायां चतुर्थोऽङ्कः॥४॥
अथ पञ्चमोऽङ्कः।
( नेपथ्ये )। भोः भोः सैनिकाः जातं जातमवलम्बनमस्माकम्।( क ) –
नन्वेष त्वरितसुमन्त्रनुद्यमान-
व्यावल्गत्प्रजवनवाजिना रथेन।
उद्घातप्रचलितकोविदारकेतुः
श्रुत्वा वः प्रधनमुपैति चन्द्रकेतुः॥ १॥
(क)भोः भोः सैनिकाः,-योद्धृवर्गाः, अस्माकं-सैनिकानाम्, अवलम्बनम्-आश्रयः, सुसहाय इति यावत्, जातं-सम्पन्नं, लब्धमित्यर्थः। लवेन निहन्यमानानाम् अस्माकं सेनासमूहानां रक्षणार्थं सेनानी चन्द्रकेतुः त्वरितमेव समायाति, अतो न युष्माभिः भेतव्यमिति भावः।
अथ रक्षिसैनिकानामधिनायकस्य चन्द्रकेतोः त्वरितमेव युद्धस्थलसमानागमनप्रकारमाह, नन्वेष इति।-ननु भोः सैनिकाः , एषः पुरत एव दृश्यमानः इत्यर्थः, चन्द्रकेतुः तदाख्यः अस्माकमधिनायकः सौमित्रितनयः वः युष्माकं, प्रधनं युद्धं, समाकर्ण्य श्रुत्वा, ऋषिकुमारैः सह संवृत्तं तुमुले युद्धमुपश्रुत्येत्यर्थः, त्वरितेति।- त्वरितेन त्वरान्वितेन, अत्युत्कण्ठितेनेत्यर्थः, समन्त्रेण तन्नाम्ना सारथिप्रवरेण, नुद्यमानाः प्रेर्य्यमाणाः, सञ्चाल्यमाना इत्यर्थः, व्यावल्गन्तः प्रधावन्तः, प्रजवनाः अतिवेगशालिनः, वाजिनः अश्वाः यस्य तथाविधेन, रथेन स्यन्दनेन करणेन, तादृश रथमारुह्येत्यर्थः, इद्घातेति।-उद्घातेन बन्धुरदेशेषु प्रतिघातेन, उन्नतावनतभूमिषु वेगेन सञ्चालनात् प्रतिहति प्रापितेन हेतुनेत्यर्थः, प्रचलितः भृशं विकम्पितः, कोविदारकेतुः कुद्दालध्वजः काञ्चनारकाष्टनिर्म्मितध्वजदण्ड इत्यर्थः, यस्य तथाविधः, ( ‘कोविदारे चमरिकः कुद्दालो युगपत्रकः’ इत्यमरः ) उपैति आगच्छति अस्माकं युद्धवार्त्तामुपश्रुत्य सत्वरं रणभूमिमेवागच्छति, तेन चास्माकमिदानीमवलम्बनं जातमिति भावः। ( अत्र प्रजवनत्वं प्रति व्यावल्गत्वस्य हेतुत्वेनोपन्यासात् पदार्थहेतुकं काव्यलिङ्गमलङ्कारः, तथोत्तरार्द्धे केतुः केतुरित्यचान्त्ययमकालङ्कारश्चेत्यनयोः नैरपेक्षेण स्थितः संसृष्टिः)। प्रहषिणो वृत्तम्,॥ १॥

( ततः प्रविशति समन्त्रसारथिना रथेन धनुष्पाणिः साद्भतहर्षसम्भ्रमश्चन्द्रकेतुः )
चन्द्र।आर्य्य सुमन्त्र पश्य –
मुनिजनशिशुरेकः सवतः सैन्यकाये
नव इव रघुवंशस्याप्रसिद्धःप्ररोहः।
दलितकरिकपोलग्रन्थिटङ्कारघोर
ज्वलितशरसहस्रः कौतुकं मे करोति॥२॥

‘नवः नूतनः, अचिरोद्गत इत्यर्थः, रघुवंशस्य रघुकुलस्य, अप्रसिद्धः अभिनवोदयात् सर्व्वथा परिचयाभावेन सर्व्वत्र प्रसिद्धिमनधिगत इत्यर्थः, प्ररोह इव अङ्कुर इव, एकः एकाकी, असहाय इत्यर्थः, मुनिजनशिशुः मुनिदारकः, प्रच्छन्नं रघुवंशीयं तेजः बिभ्रत् कश्चिदयमृषिकुमार इत्यर्थः, एतादृशालौकिकतेजसा रघुकुलादृते कुत्राप्यदर्शनादिति भावः, सर्व्वतः सर्व्वस्मिन्, सैन्यकाये सैन्यव्यूहे, हस्त्यश्वरथपादातरूपसेनासमुदाये इत्यर्थः, दलितेति।-दलितानां निर्म्मथितानां, करिकपोलानां हस्तिगण्डस्थलानाम् ये ग्रन्थतः सन्धिभागाः, तेषां टङ्कारेण शराघातजनितेन टमित्याकारकभीषणशब्देनं घोरं भयानकं यथा तथा, ज्वलितानि प्रदीपितानि, पाषाणसमकठोरकरिकुम्भेषु पतनात् अग्निज्वलायुकानीति यावत्, शराणामायुधानां, सहस्राणि यस्य तथाविधः सन्, निशितशरसहस्राणि विसृज्य मत्तेभकोटिभागान् विपाटयन् योद्धृवर्गांश्च तथाविधशरजालेन विह्वलीकुर्व्वन्नित्यर्थः, मे मम, कौतुकं कुतूहलं, करोति जनयति। रघुकुलसच्छायः कोऽयं हि मिनिबालकः सङ्ग्रामे अलौकिकशौर्य्यातिशयं प्रकटीकृत्य आयुधवर्षणेन करिकुलानि रक्षिवर्गांश्च व्याकुलीकुर्व्वन् मम विपुलां प्रीतिं जनयतीति समुदितार्थः। ( अत्राङ्कुरेण सार्द्धं मुनिजनशिशोरवैधर्म्म्यसाम्योपदेशात् उपमालङ्कारः )। मालिनी वृत्तम्॥२॥
किरतिकलितकिञ्चित्कोपरज्यन्मुखश्चौ-
रनवरतनिगुञ्जत्कोटिना कार्मुकेण ।
समरशिरसि चञ्चत्पञ्चचूडश्चमूनाम्
उपरि शर तुषारं कोऽप्ययं वीरपोतः॥ ३॥
भङ्ग्यन्तरेण बालकस्यास्य वीर्य्यातिशय्यं प्रकटीकरोति, किरतीति।-कलितेन समुद्भूतेन, किञ्चित्कोषेन ईषत्क्रोधेन, रज्यन्ती रक्तरागवती, लोहितायमानेति यावत्, मुखश्रीः वदनशोभा मुखमण्डलस्य रक्तिमरागः ज्ञेयः। अपि च, चञ्चन्त्यः रणकर्म्माणि समन्तात् मस्तकसञ्चालनेन इतस्ततः चलन्त्यः, पञ्चचूडाः पञ्चसङ्ख्याकाः शिखाः यस्य तथोक्तः, मस्तककम्पनात् चलितकाकपक्ष इत्यर्थः। ( एतेन ‘एकशिखस्त्रिशिखः पञ्चशिखो वा’ इति बौधायनस्मरणात् वृत्तचूडार्म्मणां रघुकुलसन्तानानां पञ्चशिखाधारेण कुलाचारः आसीदित्यनुमीयते इति ज्ञेयम्) ; कोऽपि अज्ञातनामधेय इत्यर्थः, अयं विरपोतः वीरशिशुः, समरशिरसि रणमूर्द्धनि, युद्धक्षेत्राग्रभागे अवस्थितः सन्नित्यर्थः, अनवरतेति।- अनवरतं निरन्तरं यथा तथा निगुञ्जन्त्यौ शब्दायमाने, कोटी अटन्यौ यस्य तथाविधेन, कार्म्मुकेण धनुषा, चमूनां सैनिकानाम्, उपरि सेनासमूहेष्वित्यर्थः, शरतुषारं बाणतुहिनं, किरन्ति वर्षति ; अतिक्षिप्रहस्ततया अजस्रबाणवर्षणात् कुमारनिक्षिप्तशरराजयः करकावर्षणानीव अन्वभूयन्त चन्द्रकेतुसैनिकैरिति भावः।(अत्र तुषारैः सह शराणां साम्योक्तेः लुप्तोपमाऽलङ्कारः, छेकानुप्रासवृत्त्यनुप्रासशब्दालङ्कारौ यथायोगं द्रष्टव्यौ। शराणामसङ्ख्येयत्वद्योतनाय तुषारस्यास्य प्रदर्शितं, तेन न परिमाणगतन्यूनत्वादनुचितार्शतादोषशङ्का कार्य्येति )। मालिनी वृत्तम्॥३॥
आश्चर्य्यमाश्चर्य्यम्
सुमन्त्रः। आयुष्मन् –
अतिशयितसुरासुरप्रभावं शिशुमवलोक्य तवैव तुल्यरूपम्।
कुशिकसुतमखद्विषां प्रमाथे धृतधनुषं रघुनन्दनं स्मरामि॥ ४॥
अथ सुमन्त्रः कुमारे लवे शौर्य्येण शरीरलावण्येन च मुर्व्वथा राघवसाम्यं विनिर्द्दिशति, अतिशयितेति।-आयुष्मन् दीर्घायो चन्द्रकेतो , ‘आयुष्मन् रथिन सूतः’ इत्यालङ्कारिकवचनात्। अतिशयितः अतिक्रान्तः, सुराणां देवानाम्, असुराणादितिसुतानाञ्च, प्रभावः वीर्य्यं येन तथाभूतं, तवैव भवतु एव, तुल्यरूपं, समानाकारम्, आकारेण भवत्सदृशशौर्य्यशलिनमित्यर्थः, शिशुम् अमुं बालकम्, अवलोक्य दृष्ट्वा, कुशिकसुतस्य कुशिकनन्दनस्य विश्वामित्रस्य, मखद्विषा यज्ञविघात
कानां राक्षसानां, प्रमाथे संहारे, कौशिकक्रतुहन्तन् मारीचादिनिशाचरसमूहान् निहन्तुमित्यर्थः, धृतधनुषं कार्म्मुकधारिणं, रघुनन्दनं रामभद्रं, स्मरामि चिन्तयामि ; रणकर्म्मणि अस्य बालस्यालौकिकं विक्रमं निरुपमं लावण्यञ्च समवलोक्याहं विस्मयविवशो मन्ये, पुनः बालरूपीभवन् भगवान् रघुमणिः विश्वामित्रसत्रे क्रतुबिघातिनः राक्षसान् निहन्तुं सम्प्रवृत्तः किमु ? इति भावः। आकारेण पराक्रमेण चायं बालकः रामसदृश एव प्रतिभाति इत्याशयः।
(पुरा किल विश्वामित्रप्रार्थनया रामचन्द्रः सलक्ष्मणः राज्ञः दशरथस्यादेशात् तदीयं सत्रं गत्वा यज्ञद्रुहः राक्षसानवधीदिति रामायणी वार्त्ता। अत्र सदृशवस्त्वनुभवात् रघुनन्दनस्मृतेरुदयात् स्मरणालङ्कारः, तथा शिशो सुरासुरप्रभावातिषयित्वस्या सम्बन्धेऽपि तत्सम्बन्धोक्तेः असम्बन्धे सम्बन्धरूपातिशयोक्तिरलङ्कारः, अपि च तत्रैव तुल्यरूपमित्युक्तेरुपमा च, एषाञ्चान्योन्यसापेक्षतया स्थितेः सङ्करः)। पुष्पिताग्र व्रुत्तम्॥४॥
चन्द्र। इमन्त्वेकमुद्दिश्य भूयसामारम्भ इति हृदयमपत्रपते।( ख )
अयं हि शिशुरेककः समरभारभूरिस्फुरत् –
करालकरकन्दलीकलितशस्त्रजालैर्बलैः।
क्वणत्कनककिङ्किणीझणझणायितस्कन्दनै-
रमन्दमददुर्दिनद्विरदवारिदैरावृतः॥ ५॥
( ख ) तु-किन्तु, एकम्-असहायम्, इमं-बालकम्, उद्दिश्य-अभिलक्ष्य, भूयसां-बहूनामस्मत्सैनिकानाम्, आरम्भः, -युद्धोपक्रमः, अभूदिति शेषः, इति-अस्माद्धेतोः, हृदयं-मानसम्, अपत्रपते-लज्जते ; एकेनानेन शिशुना सह सर्व्वेषामस्माकं रणोद्यमः सैन्यसमवायानाम् अशक्तिसूचकतया अतीव लज्जाजनक इति भावः।
अथ लवस्य शौर्य्यातिशय्यं विवृणोति, अयमिति।-अयं पुरतः दृश्यमानः, एकैकः एकाकी, शिशुः हि बाल एव, समरेति।-समरस्य युद्धस्य, भारे अतिशये, तुमुले एतस्मिन् सङ्ग्रामे इत्यर्थः, भूरि प्रभूतं यथा स्यात्तथा स्फुरन्ति देदिप्यमानानि, करालानि भोषणानि, कराः हस्ताः, कन्दल्यः इव गुल्मप्रभेदा इव, ( इत्युपमितसमासः) ताभिः, गुल्मविशेषसदृशसुविशालैः सुदृढैश्च कगैरित्यर्थः, ‘कराणा कन्दलीभिः प्ररोहैः शाखाभिः अङ्गुलाभिरित्यर्थः’ इति केषाञ्चित् व्याख्यानं न मनोरमं, कोषादौ प्ररोहार्थे कन्दलीशब्दस्य प्रयोगादर्शनात्, तथाहि,-
( ‘कन्दलन्त्रिषु कपालेऽप्युपरागे नवाङ्कुरे।
कलध्वनौ कन्दली तु मृगगुल्मप्रभेदयोः॥
‘इति मेदिनी)। कलितानि परिगृहीतानि, शस्त्रजालानि आयुधवृन्दानि यैः तथाविधैः, अपिच, क्वणन्तीभिः शब्दायमानाभिः, कनकस्य सुवर्णस्य, किङ्किणीभिः क्षुद्रघण्टिकाभिः, झणझणायिताः अझणझणाः झणझणाः भूताः, झणझणेत्यव्यक्तं शब्दं कुर्व्वन्तः इत्यर्थः, ( ‘अव्यक्तानुकरणाद्- ‘(५।४।५७ पा०) इति डाचि, ‘डाचि विवक्षिते- ‘(वा०) इति द्वित्वे च स्थितात् झणझणशब्दात् ‘लोहितादिडाज्भ्यः- ‘(३।१।१३ पा०) इति क्यषि कृते सिद्धस्य झणझणायेति नामधातोः कर्त्तरि निष्ठायां रूपमेतदिति ज्ञेयम् ) स्यन्दनाः रथाः येषां तैः, रथकिङ्किणीशब्दानां झणझणेत्याकारकाव्यक्तनिनादेन सर्व्वाः दिशः बधिरीकुर्व्वद्भिः इत्यर्थः, ये द्विरदाः हस्तिनः, ते एव वारिदाः मेघाः येषु तैः, वर्षास मेघाच्छन्नेषु अहःसु नवजलधराः यथा निरन्तरमेव जलानि वर्षन्ति, तथैवास्मद्विरदा हि दानवारिभिः भूमितलमभिषिञ्चन्तीति समुदितार्थः। अमन्दः, अनल्पः, मदः मदस्रावः, दुर्द्दिनं वर्षमिव येषां तादृशाः , द्विरदाः गजाः, वारिदा मेघा इव येषु तथोक्तैः इति वा विग्रहः। बलैः अस्मत्सैन्यैःम् आवृत्तः आच्छादितः, अभूदिति शेषः ; एकं हि बालकं पराभवितुं प्रभूतानामस्मत् सैनिकानामुपरोधः निरतिशयां मे लज्जां जनयतीति भावः।
( अत्र करैः सह कन्दलीनां तथा दुर्द्दिनैः सह द्विरदानाञ्च साम्योपदेशात् लुप्तोपमा, एवं द्विरदेषु मेघानामभेदाध्यासात् निरङ्गरूपकमलङ्कारः, एतेषान्तु नैरपेक्ष्येण संस्थितेः संसृष्टिः )। पृथ्वी वृत्तम्॥५॥
सुमन्त्रः। वत्स एभिः समस्तैरपि किमस्य ? किं पुनर्व्यस्तैः ? ( ग )
(ग) समस्तैरपि-निखिलैरपि, सम्मिलिततया स्थितेरपीत्यर्थः, एभिः,-सैनिकैः, अस्य-शिशोः लवस्य, किम्-अलम् ; एते सेनासमुदायाः सम्मिलिताः सन्तः युद्ध्यमाना अपि एकाकिनः अस्य शिशोः किमपि कर्त्तुं न शक्नुवन्तीति भावः। व्यस्तैः,-विभक्तैः, किं पुनः ?-विभज्य स्थितानां कथा दूरत एवास्तामिति भावः।
चन्द्र। आर्य्य त्वर्य्यताम् अनेन हि महानश्रितजनप्रमाथोऽस्माकमारब्धः।( घ ) तथाहि
आगुञ्जद्गिरिकुञ्जकुञ्जरघटाविस्तीर्ण कर्णज्वरं
ज्यानिर्घोषममन्ददुन्दुभिरवैराध्मातमुज्जृम्भयन्।
वेल्लद्बैरवरुण्डमुण्डनिकरैर्वीरो विधत्ते भुवः
तृप्यत्कालकरालवक्त्रविधसव्याकीर्य्यमाणा इव॥ ६॥
(४)आर्य्य-पूज्य सुमन्त्र , त्वर्य्यता-त्वरा क्रियतां, त्वयेति शेषः, सत्वरं रथः चाल्यतामिति भावः। अनेन-एतेन शिशुना, महान्-अतिशयः, आश्रितजनानाम्-उपजीविसेनासमूहानां, प्रमाथः, -ध्वंसः, आरब्धः,-अनुष्ठितः ; क्षयोन्मुखानामस्मत्सैनिकानां संरक्षणाय मया सत्वरं युद्धस्थलं गन्तव्यम्, अतो भवता तूर्णं सवेगं रथः नीयतामित्याशयः।
अथ बालकस्यालौकिक युद्धपाटवं व्याचष्टे, आगुञ्जदिति।-आगुञ्जन्त्यः ज्यानिर्घोषश्रवणेन प्राणभयात् अतीव गबीरं वृहितध्वनिं कुर्व्वन्त्यः, गिरीणां पर्व्वतानां, ये कुञ्जाः लतागृहाः, तेषु याः कुञ्जराणां हस्तिनां, घटाः घटनाः, समुदायाः इत्यर्थः, ( ‘करिणां घटना घटा’ इत्यमरः) तासां विस्तीर्णः भूयस्तया उत्पादितः, कर्णानां श्रवणानां, ज्वरः पीडेति यावत्, येन तथाविधं, मौर्व्वीटङ्कारमुपश्रुत्य प्राणभयात् समन्तात् वृहितं कुर्वतां गिरिचराणां नागानामपि श्रवणेन्द्रियपीडां जनयन्तमित्यर्थः ’ आगुञ्जतां सम्यक्तया गर्ज्जतां, गिरिकुञ्जकुञ्जराणां पर्व्वतनिकुञ्जचराणां हस्तिनां, घटाभ्यः समूहेभ्यः, विस्तीर्णः प्रदत्तः, कर्णज्वरः कर्णव्यथा येन तथोक्तम् इति वा विग्रहः, निभृतस्थानप्रियेभ्यः वन्यगजेभ्योऽपि दुःश्रवरवेण श्रवणपीडां संयच्छन्तमित्यर्थः, अमन्दैः अनल्पैः, गम्भीरैरित्यर्थः, दुन्दुभीनां, रणवाद्यविशेषाणां, रवैः शब्दैः, आध्मातं परिपूर्णं, प्रवर्द्धितमिति यावत्, ज्यानिर्घोषं शिञ्जिनीनिनादम्, उज्जृम्भयन् आविष्कृर्वन्, उत्पादयन्निति यावत्, वीरः शूरः लवः, वेल्लद्मैरवेति।-वेल्लताम् विचेष्टमानानां, समन्तात् चलतामित्यर्थः, भैरवाणां भिषणानां, रुण्डानां कबन्धानाम्, अपमूर्द्धक्रियायुक्तकलेवराणामित्यर्थः, ( ‘कबन्धः कथ्यते रुण्डः’ इति हलायुधः) ये मुण्डनिकराः शिरःसमूहाः, आयुधसमूहैः निकृन्ताः, सन्तः स्वदेहात् विभिन्नस्थानपतिताः मस्तकनिवहाः इत्यर्थः। तैः,
(यद्यपि मुण्डविरहितक्रियाकुलकलेवराणामेव रुण्डशब्दवाच्यतया रुण्डेषु मुण्डयोगो न घटते इति शङ्कते तथापि येषां योद्धृशरीराणामायुधादिभिः क्लिन्नेषु कनन्धभावो जनितः, तेषान्तु मृतदेहानां पिशाचोपहतानामिव अधुना कबन्धभावमापन्नत्वात् तत्र प्राक्तनमुण्डयोगमभिप्रेत्य ‘रुण्डमुण्डनिकरैः’ इत्युक्तमिति ज्ञेयम्)
भुवः रणभूमीः, तृप्यदिति।-तृप्यतः प्रभूतभक्ष्यभक्षणेन तृप्तिमापन्नस्य, कालस्य कृतान्तस्य, यत् करालं भीषणं, वक्त्रं मुखं, तस्य विधसैः भूक्तावशिष्टैः, ( ‘अमृतं विधसो यज्ञशेषभोजनशषयोः’ इत्यमरः ) व्याकीर्य्यमाणाः इव समाच्छाद्यमानाः इव, व्याप्यमाना इवेत्यर्थः, विधत्ते करीति॥ जगद्गसितमभुद्यतस्य कृतान्तस्य यथेच्छमुपभोगात् परितृप्ततया भयङ्करात् तदाननविवरात् विगलितैः अस्मत्सैन्यानां शिरोभिः रणभूमिरियं समाच्छन्नेव प्रतीयते इति भावः। अहो सुसहानस्मत्सैन्यसङ्क्षयः क्रियते वीरेणानेन, तत् त्वरितमेव मया यातव्यम् एतेषामस्मत्सैनिकानां संरक्षणायेति तात्पर्य्यम्।-अत्र कुञ्जरघटानां कर्णज्वरासम्बन्धेऽपि तत्सम्बन्धोक्तेः असम्बन्धे सम्बन्धरूपातिशयोक्तिरलङ्कारः, तथा भुवः व्याकीय्य््रअमाणत्वस्य सम्भावनय्त्कीर्त्तनादुत्कटैककोटिकसंशयसमुदयेन वाच्या क्रियोत्प्रेक्षाऽलङ्कारः, एतयोश्च नैरपेक्ष्येण स्थितेः संसृष्टिः। गुञ्जतः भ्रमररुतार्थकतया प्रसिद्धेः कुञ्जरध्वनौ तथा प्रसिद्धेरभावात् तत्र तत्प्रयोगकृतः ख्यातिविरुद्धतादोषः ‘आगुञ्जाद्गरि’ इत्यत्र ‘आवृहद्गिरि’ इति पाठेन समाधेयः, ‘वृहि शब्दे च’ इति भौवादिकवृहिधातुना सिद्धेः, ‘बृंहितं करिगर्ज्ज्तम् ‘इत्यमरोक्तेश्चेति ज्ञेयम् )। शार्दूलविक्रीडितं वृत्तम्॥६॥
सुमन्त्रः।( स्वगतम् )। कथमीदृशेन सह वत्सस्य चन्द्रकेतोर्द्वन्द्वसम्प्रहारमनुजानीयाम् ? ( विचिन्त्य ) अथवा इक्ष्वाकुगृहवृद्धाः खलु वयं ; प्रत्युपस्थिते च का गतिः ? ( ङ )
कथं-केन प्रकारेण, ईदृशेन-अद्भुतशौर्यशालिना अमुना लवेन इत्यर्थः, वत्सस्य-आयुष्मतः, द्वन्द्वसम्प्रहारं-द्वन्द्वस्य-एतयोः द्वयोरित्यर्थः, सम्प्रहारः,-युद्धः तं, द्वन्द्वयुद्धमिति यावत्, अनुजानीयाम्?-अनुमोदयामि ? अनुमन्येयेत्यर्थः ; अमितपराक्रमशालीनाऽनेन सह युद्धे यदि काऽपि चन्द्रकेतोः क्षतिः स्यात् तर्हि महाननर्थः उत्पद्येतेति भावः। इक्ष्वाकुगृहवृद्धाः,-इक्ष्वाकूणाम्-इक्ष्वाकुवंशीयानां, गृहे-भवने, वृद्धाः-वृद्धत्वं गताः, अत्र स्थित्वा वर्षीयांसः सम्भूताः इत्यर्थः, प्रत्युपस्थिते-सम्मुखमापतिते अस्मिन् सङ्ग्रामे इति•वत्, का गतिः ?-कः अभ्युपायः ? युद्धकारणात् कथममुं निवारयामः ? यतः निखिल सैन्यसंहारकारिणा अनेन सह युद्धोपदेशं विना कोऽप्यन्यः विधिरतः न दृश्यते इत्यर्थः, वयमाशैशवात् इक्ष्वाकूणां भवने स्थित्वा सदैव सङ्ग्रामानिवर्तनरूप तेषां कुलधर्मं पश्यामः, एवञ्च यद्भावि तद्भवतु एव, तत्सदाचाराक्षतये अवश्यमेव कुलधर्मं विजानता मया चन्द्रकेतवे समरकरणपदेशः प्रदातव्यः इति भावः।
चन्द्र।( सविस्मयलज्जासम्भ्रमम् )।धिक् ; प्रतिनिवृत्तानि सर्वतः सैन्यानि मम (च )
सुमन्त्रः।( रथवेगमभिनीय )। आयुष्मन् स एष वाग्विषयीभूतस्ते प्रवीरः। ( छ )
चन्द्र।( विस्मृतिमभिनीय )। आर्य्य किं तन्नामधेयमाख्यातमाख्यायकैः ? ( ज )
(च) सविस्मयलज्जासम्भ्रमं-लवस्यासामान्यं युद्धकौशलं दृष्टा विस्मयः, एकाकिना लवेन सह युद्धं कर्तुमसमर्थानां स्वसैनिकानां विमुखीभावं दृष्ट्वा लज्जा, अपि च स्वयमुपस्थाय युद्धे तेषां सहाय्यं कर्तुं सम्भ्रमः,-त्वरा, तैः सह वर्तमानं यथा तथेत्यर्थः, आहेति शेषः। सर्वतः,-सर्वाभ्यः दिग्भ्यः, सर्वतोभावेनेत्यर्थो वा, प्रतिनिवृत्तानि-विमुखीभूतानि, सर्वासु दिक्षु पलाय्य गतानीत्यर्थो वा, सैन्यानि-बलानि, धिक्-निन्दामीत्यर्थः, एकाकिना अमुना वीरेण पराजितान् रणभूमेश्च परावर्तिनः अम्मदीर्पुरुषान् शतशः तिरस्करोमीति भावः ; युद्धभूमौ सत्ववियाणां पृष्ठप्रदर्शनस्य घृणाकरत्वादित्याशयः।
(छ) रथवेगं-स्वकलितस्यन्दनस्य जवम्, अभिनीय-नाटयित्वा, आहेति शेषः। आयुष्मन् -चिरजीविन् , स एषः, पुरतऽयं दृश्यमानः इत्यर्थः, एतावन्तं कालं यद्विषयिणी कथामावां कथयावः इति यावत्, प्रवीरः,-महायोद्धा लवः, वाग्विषयोभूतः,-वाचां -संलापानां, विषयीभूतः,-गोचरीभूतः ; तव कथोपकथनयोग्यस्यलवती वीरोऽवमिदानीं सञ्चातः, अतोऽमना सहाधुना त्वं यथेछमालपितं शक्रोषीति भावः।
(ज) विस्मितिं-लवस्यालौकिकं युद्धकौशलं विलोक्य तत्परिचयविस्मरणम्, अभिनीय-नाटयित्वा, आहेति शेषः। आर्य-पूज्य , समत्व इति यावत्, तनाम, वेयम्-एतस्य वीरस्य नाम, किम् आख्यातं-कथितम् ? आख्यायकैः,-सन्देशहारिभिः, दूर्तैरित्यर्थः ; चरैः युद्धारभसमये एतस्यार्भकस्य किं नामाभिहितं तत्तु अहं विस्मरामि, स्मरसि चेत् तत् कतयेति भावः। एतेन दर्मयुद्धसमये दूताः स्वपरपक्षीयाणां युद्धपुङ्गवानां परिचयं सम्प्रददुरिति प्राचीना पथा आसीदित्यनुमीयते।
सुमन्त्रः। वत्स लव इति।( झ )
लवः।भो भो लव महाबाहो किमेभिस्तव सैनिकैः।
एषोऽहमेहि मामेव; तेजस्तेजसि शाम्यतु॥ ७॥
(झ) वत्स आयुष्मान् , लव इति-लव इत्याकारकं, लवेत्यानुपूर्ववच्छितमित्यर्थः, अस्य बालकस्य नामधेयमिति शेषः।
अथादौ लवं ससमानं सम्बोध्य संवर्ध्य च तेन सह वीरजनानुरूपं युद्धं कर्तुं प्रार्थयते, भो भो लवेति।-भो भो महाबाहो लव आजानुलम्बितभुज लव , तव एभिः सैनिकैः मदीयैः, किम् ? अलम्, एभिः सामान्यसैनिकपुरुसह महावीरस्य तव युद्धं न शोभते इत्यर्थः ; सामान्यसैनिकावमर्दनात् विरमतु इत्याशयः। एषोऽहम् अयमहं तव समकक्षः प्रतियोद्धेत्यर्थः, मामेव एहि मामेव आगच्छ, मया सह युद्धस्वेत्यर्थः। अथ फलितमाह, तेजः इति।-तेजः त्वदीयं शौर्यं, तेजसि मदीये अमिते भावे प्रभावे, शाम्यतु निर्वाणमविगच्छतु, यथा अकिञ्चित्करं वाङ्ग्ज्योतिः महति तपनतेजसि शमयेति, तथैव ते तेजः त्वदीये महति तेजसि क्षिणोत्विति भावः। एतेन स्वस्याधिकबलत्वं व्यक्तीकृतमिति ज्ञेयम्। (अतः तेजः पदार्थस्य श्लिष्टतया वह्यर्थकत्वात् वन्हिपराक्रमतोर्भेदेऽपि अभेदाध्यवसायमूलाऽतिशयोक्तिरलङ्कारः)। पथ्यावक्तं वृतम्॥७॥
सुमन्त्रः।कुमार पश्य पश्य।–
व्यपवर्तत एष बलवीरः पृतनानिर्मथनात्त्वयोपहूतः।
स्तनयित्नुरवादिभावलीनामवमर्दादिव दृप्तसिंहशावः॥ ८॥
अथ युद्धाद्विरभ्य लवः वाक्यानुसारतः स्वेषामन्तिकमागच्छतीत्याह, व्यपवर्तत इति।-एषः अयं पुरतः स्थितः बालवीरः असितपराक्रमसम्पन्नः शिशुः, लवः इत्यर्थः, त्वया उपहतःपूर्वोक्तप्रकारेण आकारितः सन्, दृप्तसिंहशावः मदोद्धतः केशरिशिशुः, स्तनयितुरवात् मेघगर्जनात्, मेघध्वनिमाकस्येत्यर्थः, ( ‘ल्यवनोपे ‘च’ (वा०) इति पञ्चमी) अभावलीनां हस्ति यूथानाम् , अवमर्द्दादिव अननादिव, पृतनानिर्मथनात पृतनानां, निर्मथनात् सङ्क्षयात्, सैन्यसङ्घविनाशादित्यर्थः, व्यपवर्तते विरमति, सैन्यनाशं परिहृत्य इत एवागच्छतीत्यर्थः ; यथा गर्वितः सिंहशिशुः घनध्वनिमुओअश्रुत्य गजकुलमक्षयोद्योगं परिहृत्य ततोऽप्यधिकबलं मत्वा मेघं समाक्रमितुकामः क्रममनुबध्नाति, तथैवायं शौर्योद्दीपः वीरपोतः भवतः श्रुतिदृप्त समाह्वानमाकर्ण्य इत एवाभिवर्तते इति समुदितार्थः। (अत दृप्तसिंहशिवेन सह बालवीरस्यावैधर्म्यसाम्योपदेशात् उपसाऽलङ्कारः)। मालभारिणौ वृत्तम् ;- ‘विषमे ससजा यदा गुरु ‘– सभरा वेन तु मालभारनीयम्। ‘इति लक्षणात्। औषच्छन्दसकन्तु अस्यैव वृत्तस्य नामान्तरमिति ज्ञेयम्।
( ततः प्रविशति त्वरितोद्धतक्रमो ( ञ ) लवः )।
(ञ) त्वरितोङ्घातक्रमः,-त्वरितः,-सत्वरः, उङ्घतः,-गर्वितश्च, क्रमः,-पदविक्षेपः यस्य तथाभूतः सन्, अव समकक्षवीरलाभजनितौत्मुक्यात् त्वरा, स्ववीय्यातिशय्याय औङ्घत्यं क्रमस्येति ज्ञेयम्।

लवः। साधु ; राजपुत्र साधु ; सत्यमैक्ष्वाकः खल्वसि।तदयं परागत एवाऽस्मि।( ट )
( नेपथ्ये महान् कलकलः )
लवः।( सोवेगं परावृत्य )। कथम् इदानीं भग्ना अपि प्रतिनिवृत्य युद्धाभिसारिणः पर्य्यवष्टभ्य निघ्नन्ति मां चमूपतयः धिग् जाल्मान्।( ठ )-
(ट) राजपुत्र -राजकुमार , चन्द्रकेतो , साधु साधु-समीचीनम्, अभिहितं भवतेति शेषः ; समबलेनैव वीरेण योद्धव्यमित्यभिप्रेत्य यदुक्तं तत् सुशोभनमेवेति भावः ; (हर्षे द्विर्वचनम्)। सत्यं-यथार्थम्, क्ष्वाकः,-इक्ष्वाकु कुलसम्भूतः, खलु-निश्चितम्, असि-भवसि ; इक्ष्वाकुवंशीयानां वीराणामनुरूपवीय्यभूयिष्ठवाचा व्याहरणादिति भावः। तत्-तस्मात्, इक्ष्वाकुवंशीयस्य प्रतिपक्षः वीरस्य भवतः त्वाभादित्यर्थः, अयम्-एषोऽहमित्यर्थः, परागतः,- प्रतिनिवृत्तः, भवत्समीपमुपस्थित इति यावत्, अस्मि-भवामि, अतो मया सह यथेप्सितं युद्ध्यस्वेत्याशयः।
(ठ) सावेगं-सोत्कण्ठं, परावृत्य-पराङ्मुखोभूय, भूयः सैन्यानामभिमुखः भूत्वेत्यर्थः, आहेति शेषः। कथं-किम् इदानीम्-अधुना मया अपि-मया निर्ज्जिताः सन्तः युद्धभूमेः पलायनपरा अपि, चमूपतयः,-सेनान्यः, प्रतिनिवृत्य-पुनः युद्धस्थलमुपगम्य, मम युद्धविरतिं दृष्ट्वा पुनः प्रत्यावर्तनं कृत्वेत्यर्थः, युद्धाभिसारिणः,-समराभिलाषिणः, भूयःयोद्धुमभीप्लवः इति यावत्, पर्यवष्टभ्य-वेष्टयित्वा परिवाय्येत्यर्थः, मम समन्तात् सदर्पमवस्थायेति भावः ; मां निघ्नन्ति-प्रहरन्ति, मामभिलक्ष्य बाणान् विकिरन्ति इति यावत। जालान्-मूर्खान्, अतिनीचान् सेनान्य इति भावः। धिक्-निन्दामि ; पराजयात् परमपि पुनः योद्धुमभिमनसः असमीक्ष्यकारिणः निर्लज्जान् वीरापसदानेतान् शतशो निन्दामीति भावः।
अयं शैलाघातक्षुभितबडवावक्त्रहुतभुक्
प्रचण्डक्रोधार्चिर्निचयकवलत्वं व्रजतु मे।
समन्तादुत्सर्पन् घनतुमुलसेनाकलकलः
पयोराशेरोघः प्रलयपवनाऽऽस्फालित इव॥ ९॥
( इति परिक्रामति )।
अथ सेनासमूहानां दुर्व्यवहारमभिसमीक्ष्य तत्सङ्क्षयामीप्मुः सकोपमाह अयमिति।-समन्तात् परितः, सर्वा दिशः अभिव्याप्येत्यर्थः,उत्सर्पन् उद्गच्छन्, अयं श्रूयमाण इत्यर्थः, घनेति- घनः निविडः, तुमुलः, सङ्कुलः, भयावहः इत्यर्थः, सेनाकलकलः सैन्यानां कोलाहलः, प्राप्येति-प्रलयपवनेन कल्यान्तवायुना, क्षयकालोत्थसण्हारपवनेनेत्यर्थः ; आस्फालितः आलीडितः, उद्वेलितः इत्यर्थः, पयोराशेः समुद्रस्य, ओघ इव प्रवाह इव मे मम, शैलेति।-शैलानां पर्वतानां, समुद्रान्तर्वर्तिनामिति यावत्, आघातेन सङ्घर्षण, जलमग्नशैलसङ्घप्रतिघातेनेत्यर्थः, क्षुमितः उद्दीपितः, यः बडवावत्कुहुतभुक् अश्वावदन- विनिर्गतवह्लि , बाडवाग्निरिति यावत्, वहत् प्रचण्डः भयावहः, यः क्रोधार्च्चिर्निचयः कोपानलशिखासमूहः, तस्य कवलत्वं ग्रासत्वं, व्रजत प्राप्नोतु ; समुद्रगर्भस्थशैलैः प्रतिघात प्राप्य प्रवर्घितः बाडवाग्निः यथा प्रलयकालोदितसंहारवायुसञ्चालिततया वीचिमालाकुलं प्रायोचितलिलराशि विशोषयति, तथैव मदीयः क्रोधः क्षणेनैव प्रोग्घताममीषां सैनिकानां समन्तात् श्रूयमाणमेतं कलकलनादं समूलमेवोपशमयतु इति भावः।
एतेन सर्वानेवैतान् नीवान् सैनिकानचिरादेव हनिष्यामीत्यर्थः स्पष्टिकृत इति ज्ञेयम्।
(पुरा किलं और्वस्य महर्षेः समूहतः नन्हिं सवाण्णि नगन्ति दुग्धं प्रववृते, तदृष्ट्वा भगवान् ब्रह्मा तं बडवामुखे संस्थाप्य तस्य समुद्रसलिलभक्ष्यत्वं प्रकल्पितवान्, तदवध्यसौ पारावारान्तरवस्थाय प्रवद्भिर्जितजलराशि विशोषयतीति पौराणिकौ वार्ता, तथा च मत्स्यपुराणे,-
बडबामुखोऽस्य वसतिः समुद्रे वै भविष्यति।
एषोऽग्निरन्तकाले तु सलिलाशी मया कृतः॥
‘इत्याद्यनुसन्धेयम्। अत पयोराशसेवेन सहासिनाकलस्यावैधर्म्यसाध्योपदेशादुपमाऽलङ्कारः, तथा हुतभुजा सह प्रचण्डक्रोधार्चिषां साम्यात् लुप्तोपमा च, इत्यनयोः निरपेक्षतया स्थितः संसिष्ठिः)। शिखरिणी वृत्तम्॥६॥
चन्द्र।भोः भोः कुमार –
अत्यद्भुतादसि गुणातिशयात् प्रियो मे ;
तस्मात् सखा त्वमसि ; यन्मम तत्तवैव।
तत् किं निजे परिजने कदनं करोषि ?
नन्वेष दर्पनिकष्तव चन्द्रकेतुः॥ १०॥
अथास्यालौकिक शौर्यं विलोक्य परितुष्यन् चन्द्रकेतुः सामवादेन तथौङ्घत्यभूयिष्ठं व्यवहारं परिहर्तुसमुं प्रणीदयति, अत्यद्भुतादिति।-अत्यभुतात् अतिविस्मयकरात्, एकाकिना बाणेन असङ्ख्यातानां योद्धुपुरुषाणां पराभवजननादिति भावः, गुणातिशयात् शौर्यातिरिक्तात्, मे मम, प्रियः अतिवल्लभः, असि भवसि, तस्मात् प्रियत्वादेव, त्वं सखा निवस, असि भवसि ; यद्यपि भवानस्मत्पक्षीयसिअन्यानां वृथा सङ्क्षयकरणात् शत्रुभूत एव भवति, तथाऽपि मया वीरेण वीरत्वगौरवरिरक्षिषुणा, तं वीय्यातिशव्यञ्च पश्यता परितुष्टेन सता, भवान् प्रियसख इत्यभिमन्यते इति भावः। अत एव यत् वस्तु, मम मत्सम्बद्दं, तत् वस्तु, तवैव भवत्संसृष्टमेव ; सखिभावस्य संस्थापनात् त्वां साञ्चान्तरा कियतोऽपि पृथक्तस्यामेवादिति भावः। तत् तस्माद्देतोः, मम त्वदीयत्वेन हेतुनेत्यर्थः, किं कथं, निजे स्वीये, परिजने परिवारे, अतोवान्तरङ्रजने इत्यर्थः, कदनं विमर्दनं, हननमित्यर्थः, करोषि विदधासि, स्वपक्षानेव निहसीत्यर्थः, स्वाश्रितपरिजनानां निर्हसनं भवादृशानां महाबलानां सर्वथैवानिचितमिति भावः। प्रागतिविनीतञ्चविहारेण कथञ्चित् परितोष्येदानीं वीरोचितभावं प्रदर्शयन्नाह, नन्वेष इति।-ननु भो तव एष चन्द्रकेतुः चन्द्रकेतनामाहं, तव भयतः दर्पनिकषः दर्पस्य वीरत्वगर्वस्य, निकषः परीक्षास्थानमित्यर्थः ; निकषप्रस्तरे यथा गुणज्ञैः सवर्णस्य सारासारवत्वस्य परीक्षां क्रियते, तया अहनीव तव वीरत्वातिशयस्य सारता सर्वथा सम्प्ररोक्षिष्ये, तदेहि, निष्फलसैन्यसङ्क्षयात् विरम्य मया युध्यस्व, अत्रैव ते रणकण्डूया निर्वापिता भविष्यतीति भावः
(अथ चन्द्रकोतौ दर्पनिकषत्वस्याभेदारोपात् निरङ्गं रूपकमलङ्करः)। वसन्ततिलक वृत्तम्॥१०॥
लवः।( सहर्षसम्भ्रमं परावृत्य )। अहो महानुभावस्य प्रसन्नकर्कशा वीरवचनप्रयुक्तिर्विकर्तनकुलकुमारस्य।तत् किमेभिः ? एनमेव तावत् सम्भावयामि।( ड )
( पुनर्नेपथ्ये कलकलः )।
लवः।( सक्रोधनिर्वेदम् )। आः कदर्थितोऽहमेभिर्वारं वारं वीरसंवारविघ्नकारिभिः।( तदभिमुखं परिक्रामति )।( ढ )
(ड) प्रतिपक्षवीरस्य लाभात् हर्षः, युद्धौत्सुक्यात् सम्भ्रमः,-त्वरा, ताभ्यां सह वर्तमानं यथा तथा, परावृत्य-चन्द्रकेतोरभिमुखीभूय, आहेति शेषः। अहो-इति विस्मये, महानुभावस्य -महान्-विपुलः, अनुभवः,-महत्वं यस्य तथाविध्अस्व, महामहिमशालिन इत्यर्थः। विकर्तनकुलस्य-मूर्यवंशस्य, कुमारस्य-सन्तानस्य, चन्द्रकेतोरित्यर्थः। प्रसन्नकर्कशा-प्रसन्ना-निर्मला, धीरस्निग्धा इत्यर्थः, कर्कशा-पुरुषा च, महावंशप्रसूततया अस्य वचनानां स्वतः सङ्घमेव कोमलत्वं, शौर्यभूयिष्ठभूषिततया स्वाभाविकमेव औड्यत्वसम्पृक्तत्वञ्चेति ज्ञेयम्। वीरवचनप्रयुक्तिः,-वीरस्य-शूरस्य, याति वचनानि-वाक्यानि, तेश्आं प्रयुक्तः,-प्रयोगः ; वीरा हि यथा सदा वीरत्वव्यञ्जकानि वचांसि समुदीरयन्ति, तथैवाक्यं श्रवणानभिरमां वाचं व्याचष्टे इति भावः। तत्-तस्मात्, समबलयोद्धुलाभादित्यर्थः, एभिः,-नीचैः रक्षिसैनिकैः किम् ?-अलम् ; एतेषां दुर्बलानां सैन्यानां कदनं विफलमिति भावः। एनमेव-अमुं वीरं लवमेव, सम्भावयामि-सम्मानयामि, तावदिति-वाक्यालङ्कारः। वीरेण सह वीरोचितं संयुध्य वीरगौरवरक्षां करमि, रणपिपासाञ्च अमुष्य निवर्तयामि इति भावः।
(ढ) क्रोधेन-कोपेन, निर्वेदेन-स्वावमाननया च सह वर्तमानं यथा तथेत्यर्थः, आहेति शेषः ; पुनः पुनः निर्जितानामपि सैनिकानामपि सिअनिकानां युद्धप्रवृत्तिदर्शनात् क्रोधः, तेषां वराकाणामत्यर्थसङ्क्षयकरणेऽपि तत्तसामान्यसैनिकवृतस्वनिर्यातनप्रयासदर्शनात् आत्मनि कथञ्चित् घृणया उदयात् निर्वेद इति ज्ञेयम्। आः,-इति कोपसूचकमव्ययम्, ( ‘आस्तु स्यात् कोपपीडयोः’ इत्यमरः)। वीरसंवारविघ्नकारिमि,-वीरेण शूरेण, चन्द्रकेतुना सह, या संवादः,-सङ्ग्रामकालोचितःसंलापः इत्यर्थः, तस्य विघ्नं-प्रतिअबन्धं कुर्वन्ति ये तैः ; वृथा युद्धकोलाहलं कृत्वा वीरेण चन्द्रकेतुना सह सङ्ग्रामे मम निरन्तरं वाधामुत्पादयद्भिरिति भावः। एभिः,-सैनिकैः, वीरापसदैरित्यर्थः। कदर्थितः,-उत्पीडितः, (कु कुत्सितः, अथः प्रयोजनमिति ‘कोः कत्तत्पुरुषेऽर्चि’ (६/३/१०१ पा०) इति कुशब्दस्य कदादेशः, कदथेः कृतः इति ‘तत्करोति ‘‘(ग०) इति णिचि निष्ठायां रूपम्) लाच्छित इति यावत्, अस्मीति शेषः ; एते पामराः सेनासमूहाः मम वीरत्वप्रकाशने भावः। तदभिमुखं-तेषां क्षुद्राणामन्तरायकारिणां सैन्यानां सम्मुखं, परिक्रानति-धावति।
चन्द्र। आर्य्य दृश्यतामेतद्दृष्टव्यम्। ( ण ) –
दर्पेण कौतुकता मयि बद्धलक्ष्यः
पश्चाद्बलैरनुसृतोऽयमुदीर्णधन्वा।
द्वेधासमुद्धतमरुत्तरलस्य धत्ते
मेघस्य माघवतचापधरस्य मक्ष्मीम्॥ ११॥
(ण) आर्ये -पूज्य सुमन्त , दृश्यताम्-अवलोक्यताम्, एतत्-पुरोवर्ति, द्रष्टव्यं-दर्शनयोग्यं वस्तु लवस्यात्मसैनिकसङ्क्षयार्थ समन्तात् केशरसुतवदभिधावनमित्यर्थः।
अथ रणभूमिषु प्रकटीकृतां लवस्य तामेव विस्मयावहां चेष्टां विशदीकृत्य व्याचष्टे, दर्पेणेति।-कौतुकतया अतिविस्मयकरेण, दर्पेण गर्वेण, मयि ममोपरि, बद्धलक्ष्यः बद्धं निविष्टं, लक्ष्यं दृष्टिविक्षेपः येन तथाविधः, अतिविस्मयावहदर्पेण सार्द्धं मयि विहितदिष्टिः सन् सदभिमुखनभिधावित इत्यर्थः ; यद्वा,-चन्द्रकेतोः कीदृक् शौर्यमस्तीति ज्ञातुं यत् कौतुकं स्वकीयं कौतूहलं तदस्यास्तीति तेन , दर्पेण वीरत्वगर्वण हेतुना, अपरेषां वीर्यज्ञानार्थं यत् कौतुकं तत्सहितस्य स्वकीयासानान्यवीरत्वदर्पस्य सत्वादित्यर्थः, बद्धलक्ष्यः कृतदृष्टिपातः, महोरत्वदर्शनौत्सुक्यात् सदर्प मयि कटाक्षं विनिक्षिपन्नित्यर्थः, पश्चात् पृष्टतः, बलैः सैन्यैरस्मदीयैः, अनुसृतः अनुधावितः, उदीर्णम् उड्डितं, शरनिक्षेपाय उत्तोलितमिति यावत्, धनुः कार्मुकं येन तथाविधः, मदोद्धतानामस्मत्सैनिकानां सक्षयार्थं शरासने शरं समारोपयन्नित्यर्थः, अयं वीरः लवः, द्वेधा द्विप्रकारेण, पुरतः पश्चाच्चेत्यर्थः, समुद्धतेन प्रचण्ड प्रवहता, कदाचित् पुरतः कदाचित् पश्चाच्चेत्वेवं पर्याकुलं चलतेत्यर्थः, मरुता वायुना, तरलस्य चपलस्य, चालितस्येत्यर्थः ; वात्यया उभयतो नीयमानस्येति भावः ; माघवतचापधरस्य माघवतस्य न्द्रस्य, चापस्य धनुषः, धरस्य धारकस्य, मेघस्य वारिवाहस्य, लक्ष्मी शोभां, धत्ते धारयति ; इन्द्रधनुभृत् बलाहकः यथा प्रतिकूलवायुना कदाचित् पुरतः कदाचित् पश्चाच्चाभिताडितः रम्यां शोभां विधत्ते, तथैवायं जलदश्यामवपुः बालकः मारुतसमैरस्मह्बलैः विताडितः न्द्रशरासनवड्भीषणं कार्मुकं वहन् सदर्पं मयि निहितकटाक्षः सन् क्षणं मामेवाक्रमितुकामः, पुरतः परिक्रमान् क्षणश्च निर्यातनैषिणः मत्सैनिकान् तर्ज्जयितुं पश्चादभिघातान् परितः प्रसृतामनिर्वचनीयां नैसर्गिकीं श्रियं भिभर्तीति सरलार्थः।
(अत एकस्य लक्ष्मीमपरः कथं वहतीत्यसम्भवती वस्तुसम्बन्धस्य बिम्बानुबिम्बभावेन तत्सदृशलक्षणाः धारणेन सामञ्जस्यात् निदर्शनाऽलङ्कारः, मेघमाघेति छेकानुप्रासश्चेत्यनयोः संसृष्टिः)। वसन्ततिलक वृत्तम्॥११॥
सुमन्त्रः।कुमार एवैनं दृष्टमपि जानाति ; वयन्तु केवलं परवन्तो विस्मयेन। ( त )
चन्द्र।भोः भोः रजानः –
(त) कुमार एव-भवानिव, नापरे इत्येवशब्दार्थः, एनं-लवं, दृष्टुमपि-सम्यक् समीक्ष्यावधारयितमपि, का कथा यथोचितवद्गुणादिपरीक्ष्याप्रयासनामित्यपिकारार्थः ; वीरा एव हि वीरान् परीक्षितुं शक्नुवन्ति, नान्ये इत्याशयः। तु-किन्तु, वयम्-अस्मादृशाः उदासीनाः जनाः इत्यर्थः, विस्मयेन-आश्चर्येण, अस्य बालस्याङ्गुतरणकर्मदर्शनेनेत्यर्थः, परवन्तः,-पराधीनाः, सञ्जाताः इति शेषः ; एकश्चन्द्रकेतुरेवैतस्य वीरत्वाधिकं विनिर्णेतुं शक्नोति, वयन्तु केवलमस्याभूतपूर्वं विक्रमं विलोक्य विस्मयविवशाः सञ्जाता इति भावः।
सङ्ख्यातीतैर्द्विरदतुरगस्यन्दनस्थैःपदाता-
वत्रैकस्मिन् कवचनिचितैर्मेध्यचर्मोत्तरीये।
कालज्येष्ठैरचरमवयः काम्यकाये भवद्भि-
र्योऽयं बद्धो युधि परिकर्स्तेज वो धिग् धिगस्मान्॥ १२॥
अथ पदातिनम् एकं बलं पराभवितुं भूयसा आयासेन सम्प्रवर्तमानान् अगणितान् सामन्तनृपतीनवलोक्य घृणया शतशं एतान् धिक्करति, सङ्ख्यातीतैरिति।-सङ्ख्यां परिमाणम्, अतीतैः अतिक्रान्तैः, ( ‘हितीयाश्रितातीत ‘‘(२/१/२८ पा०) इति द्वितीयासमाप्तः) अगणनैरित्यर्थः, द्विरदेत्यादि। द्विरदेषु हस्तिषु, तुरङ्गेषु वागिषु, तथा स्यन्दनेषु रथेषु च तिष्ठन्ति ये तैः, निषादिभिः अश्वारोहिभिः रथचारिभिश्चेत्यर्थः, अपि च कवचैः वर्मभिः, निचितैः आवृतैः, सदृढवारबाणासंरक्षितशरीरैरिति यावत्, कालज्येष्ठैः कालेन वयसा, ज्येष्ठैः वृद्धतमैः, अतिवर्षीयोभिरित्यर्थः, भवद्भिः युष्माभिः, पदातौ पादचारिणि, पदातिके इत्यर्थः, एकस्मिन्, असहाये, मेध्य पवित्रं चर्म अजिनम्, उत्तरीयन् उत्तरासङ्गः यस्य तस्मान्, कोमलमृगत्वगाच्छादितगावो इत्यर्थः ; सम्पूर्णतया असंरक्षितकलेवरे इति भावः, अचरमेण अभिनवेन, नूतनेन इत्यर्थः, ( ‘‘अचरम’ इत्यत्र ‘अभिनव’ इति पाठान्तरम्) ; वयसा बाल्येन, काम्यः रमणीयः, कायः कलेवरः यस्य तथाविधे, अत्र अस्मिन् कुमारि लवे, युधि समरे, योऽयं परिकरः कटिबन्धः, रणव्यापारे अव्याग्रह इत्यर्थः, बद्धः धृतः, तेन हेतुना, वः युष्मान्, धिक् निन्दामि, अस्मान्, अपीति शेषः, धिक् निन्दामि चेत्यर्थः, एवं विधमस्मदीयसीनानां जुगुप्सितं सङ्ग्रामकर्म विलोक्य एतासां नेतृत्वेन वृताः वयमपि अत्यधिकं विलज्जिताः जाता इति भावः। पदातिना सह अश्वाद्यारोहिणाम्, असंवृताङ्गेन सह कवचिनां, तथा बालेन सह प्रवयसां सङ्ग्रामक्रिया अतीव घृणाकरोति तात्पर्यम्। (अत विरूपाणामेव वस्तूनामेकतं सङ्घटनात् विषमालङ्कारः)। मन्दाक्रान्ता वृत्तम्॥१२॥
लवः।( सक्षोभम् )।कथम् ; अनुकम्पते नाम ? ( विचिन्त्य ) भवतु ; कालहरणप्रतिषेधाय जृम्भकास्त्रेण तावत् सैन्यानि संस्तम्भयामि।( इति ध्यानं नाटयति )।( थ )
(थ) क्षोभेण-चित्तचाञ्चल्येन, मानसव्यथयेति यावत्, सह वर्तमानं यथा तथा, आहेति शेषः।चन्द्रकेतो प्राकृदयार्द्रवचसां श्रवणात् चित्तसङ्क्षोभः ज्ञेयः। कथं-किम्, अनुकम्पते-दृश्यते, नाम-कोपे ; मां किमु असमर्थं विभाव्य चन्द्रकेतुः ईदृशं सदयभावं प्रदर्शयति ? तनु दुःसहम् इति भावः। विचिन्त्य-क्षणं विभाव्य, पुनराहेति शेषः। भवतु-एवमस्तु इत्यर्थः। कालहरणप्रतिषेधाय-कालस्य -समयम्य, यत् हरणं-क्षेपण, तस्य प्रतिषेधाय-निराकरणाय, वृथा-कालक्षेपविनिवृत्तये इत्यर्थः ; अल्पवीर्यैः एभिः सैनिकैः सह युद्धेन वृथा कालक्षेपस्य वारणायेति भावः। जृम्भकास्त्रेण-जृम्भकाख्यास्वविशेषस्य प्रयोगेणेत्यर्थः, सैन्यानि-सर्वाणि बलानि, संस्थम्भयामि-सम्मोहयामि, विचेतनानि करोमीत्यर्थः। ध्यानं-मन्त्रैः जृम्भकास्त्रप्रयोगचिन्तनं, नाटयति-अभिनयति।
सुमन्त्रः। तत्किम् अकस्मात् अस्मत्सैन्यघोषः प्रशाम्यति ? ( द )
लवः। पश्यामेनमधुना प्रगल्भम् ।( ध )
सुमन्त्रः।( ससम्भ्रमम् )। वत्स मन्ये ; कुमारेणानेन जृम्भकास्त्रमामन्त्रितम्।( न )
चन्द्रः। अत्र कः सन्देहः ? –
य्वतिकर इह भीमस्तामसो वैद्युतश्च
प्रणिहितमपि चक्षुर्ग्रस्तमुक्तं हिनस्ति।
अथ लिखितमिवैतत् सैन्यमस्पन्दमास्ते
नियतममितवीर्यं जृम्भते जृम्भकास्त्रम्॥ १३॥
(द) तत् किम् -किमेतत् इत्यर्थः, अकस्मात्-सहसा, अस्मत्सैन्यघोषः,-मदीयसैन्यानां कलकलध्वनिः, प्रशाम्यति ?-निर्वाति ? , आश्चर्यम् सहसा सेनाकलकलः कथं निवृत्तः ? कश्चित् अभिनवः अन्तरायः सैन्येषु समुदितः किम् ? इति भावः ?
(ध) एनं चन्द्रकेतुं, सप्रगल्भं-प्रगल्भं,-प्रगल्भता, अत लक्षणया धर्मपरत्वादिति ज्ञेयं, गर्व इत्यर्थः, तेन सह वर्तमानः तम्, अतिदृष्टमित्यर्थः ; (यद्यपि ‘प्रगल्भः प्रतिभान्विते’ इत्यमरोक्तेः प्रगल्भशब्दस्य विशेषणत्वात् तेन सह बहुर्वीहिर्नोपपद्यते इति मन्यते, तथाऽप्यस्य लक्षणया प्रगल्भत्वरुपधर्मपरत्वमङ्गीकृत्य प्रोक्तसमासः सङ्गमनीयः इति ज्ञेयम्। अत एव कुत्रचित् ‘सुप्रगल्भं, ‘प्रगल्भं’ इति च पाठान्तरं दृश्यते, अर्थस्तु तत्पक्षे सुगम एवेत्यवधेयम् ) पश्यामि-अवलोकयामि ; स्वप्रभावातिशयप्रतिपादकानां प्रागुक्तवचसा प्रयोगेण अमुमतिगर्वितं मन्ये, तदिदानीमस्य गर्वमपनोदयामि इति भावः।
(न) ससम्भ्रमं-सत्वरं, सोत्कण्ठमित्यर्थः, आहेति शेषः, अनेन कुमारेण-एतेन मुनिबालकेन, जृम्भकास्त्रं-जृम्भकनामधेयं कृशाश्वतनयभूतं समन्त्रकमायुधम्, आमन्त्रितं-मन्त्रोच्चारणपूर्वकं समाहूतं, प्रयुक्तमित्यर्थः, मन्ये-सम्भावयामि ; नो चेदेवं तर्हि कथमकस्मात् सेनाकलकलविनिद्वात्तरित्याशयः।
अथ चन्द्रकेतुः स्वयमपि सैन्यमण्डलानाम्वस्थावर्णनमुखेन जृम्भकास्त्रेण प्रयोगं समर्थयन् तत्प्रभावं विशिष्य व्याचष्टे, व्यतिकर इति-तामसः तमः सम्बन्धो, वेद्यतश्च विद्युत्सबन्धी च, भ्ॐअः भयङ्करः, व्यतिकरः सम्पर्कः, वुद्युतां तमसाञ्च सर्वप्राणि
भयङ्करः युगपत् समवायः इत्यर्थः, पिण्डोभूता सौदामनीतमः सन्ततिः इति यावत्, इह अस्मिन् सैन्यसमुदाये, प्राणिहितमपि सप्रणिधानं समीक्षितुं नियोजितमपि ; किमर्थं मदीयाः सैनिकाः सहसा नीरवाः सञ्जाताः इति परीक्षितं समन्तात् विनिपातितमपीति भावः ; चक्षुः मदीयं नयनं, ग्रस्तमुक्तम् तमः सम्बन्धेन आदौ ग्रस्तं वुद्युत्सबन्धेन च पश्चात् मुक्तं परित्यक्तम्, प्रथमतः प्रगाढतमोभिः समावृतं पश्चात् विद्युज्जोतिर्भिः विमुक्तोकृतमित्यर्थः।
अथ अनन्तरं, सान्धकारज्योतिःपुञ्जप्रकाशात् परमेवेत्यर्थः, यद्वा,-अथशब्दोऽव समुञ्चयार्थकः, किञ्चेत्यर्थः
‘अथाथो संशये स्यातामधिकारे च मङ्गले।
विकल्पानन्तरप्रश्नकात्मरम्भसमुच्चये॥’ इति मेदिनी)
एतत्सैन्यम् अस्मद्बलसमुदायः, लिखितमिव विचित्रमिव, चित्रपटार्पितमिवेत्यर्थः, अस्पन्दं स्पन्दरहितं, निश्चेष्टं सदित्यर्थः, आस्ते वर्तते, अत एव नियतं निश्चितम्, अमितवीर्यम् अपरिमितसामर्थ्यम्, अपौरुषेयः शक्तिकमित्यर्थः, जृम्भकास्त्रं जृम्भकाख्य क्वशाश्वतनयभूतं समन्त्रप्रयोगसंहारम् आयुधं, जृम्भते स्फुरति, समुदेतीत्यर्थः ; मन्ये, नूनं जृम्भकास्त्राणि प्रादुरभूवन्नितिं, अन्यथा कथमस्मच्चक्षुषां क्षणमुपरोधः, कियत्कालात्परं प्रकाशश्च समजनि ? सैनिकसङ्घश्च चिवार्पितारम्भ इवावतिष्ठते ? इति भावः।
(अत सैन्यानां लिखितवदवस्थानस्य सम्भावनया उत्कटैककोटिकसंशयसमुदायादुत्प्रेक्षाऽलङ्कारः, अपिच सैन्यानां समूहेषु जृम्भकास्त्रकृतनिष्पन्दीभावादेः सत्वात् तद्वस्त्रजविकारादेरनुनुमानात्, तथा विच्छित्तिवशात् साधनीभूतसैन्यगतवुक्रियाभी साध्योभूतस्य जृम्भकास्त्रप्रादुर्भावस्य ज्ञानाच्च अनुमानालङ्कारः, एअतयोरङ्गाङ्गिभावेन स्थितेः सङ्करः)। मालिनी वृत्तम्॥ १३॥
आश्चर्य्यमाश्चर्य्यम् –
पातालोदरकुञ्जपुञ्जितः श्यामैर्नभो जृम्भकै-
रुत्तप्तस्फुरदारकूटकपिलज्ज्योतिर्ज्ज्वलद्दीप्तिभिः।
कल्पाक्षेपकठोरभैरवमरुद्व्यस्तैरवाकीर्यते
मीलन्मेघतडित्कडारकुहरैर्विन्ध्याद्रिकूटैरिव॥ १४॥
अथ तदस्त्राणां प्रसारं प्रभावञ्च विशदीकृत्य प्रतिपादयति, पातालोदरेति।-पातालस्य अधोभुवनस्य, साहसिकधनान्धकारसमावृतस्येत्यर्थः, उदरेअभ्यन्तरे, मध्यदेशे इत्यर्थः, ये कुञ्जाः लताप्रतानावृतस्थानानि, लतागृहाः इत्यर्थः, तेषु पुञ्जितानि पञ्चीभूय मस्थितानि, घनीभूतानीत्यर्थः, यानि तमांसि अन्धकाराः, तैरिव श्यामैः अतिकृष्णवर्णैः ; अन्धकाराणामतितीव्रत्वप्रतिपादनार्थं पातालोदरकुञ्जस्योपादनं ज्ञेयम् ; अपिच, उत्तप्तं दृढतरवन्हिसंयोगात् पावकसमवर्णतां सम्प्राप्तमित्यर्थः , अत एव स्फुरत् दीप्यमानं, प्रभातरलज्योतिर्मयमिति यावत्, यत् आरकूटं पित्तलं, ( ‘रीतिः स्त्रियामारकूटम्’ इत्यमरः) तस्य यानि कपिलानि पिङ्गलवर्णानि, ज्योतिषिप्रभाः, तद्वत् ज्वलन्त्यः देदीप्यमानाः, दीप्तयः प्रभाः येषां तथा विधैः अनलतापेन द्रवीभूतपित्तलानां तरलप्रभाभास्वररैरित्यर्थः ; एतत्तु विद्युद्विलासप्रकटीकरणार्थमिति ज्ञेयम् ; कल्पेत्यादि-कल्पस्य ब्रह्मणो दिवसस्य, ( ‘‘कल्पः शात्रे विधौ न्यवि संवर्ते ब्रह्मणे दिने’ इति मेदिनी) युगरुपस्येत्यर्थः, आक्षेपः क्षयः, अवसानमिति यावत्, यस्मिन् तथाभूते काले, युगान्तसमये इत्यर्थः, कल्पावसाने इति यावत्, ये कठोराः दारुणाः, दुर्निवारा इत्यर्थः, भैरवाः भयङ्कराः मरुतः समवेतोदिताः ऊनपञ्चाशत् वायवः, तैः व्यस्तैः विक्षिप्तैः, विन्ध्याद्रिगात्रात् उत्पाट्य स्थानान्तरं नीतैरित्यर्थः, मीलन्तः सन्ततमेव संसजन्तः, मेघाः पयोवहाः येषु तथाविधाः, अत एव तडिद्भिः तदीयविद्युद्भिः, कडाराणि पिङ्गलवर्णानि, ( ‘‘कडारः कपिलः पिङ्गापिशङ्गौ कद्रुपिङ्गलौ’ इत्यमरः) कुहराणि गुहा येषां ते, ततः सीलन्मेघाश्च ते वडित्कडारकुहराश्चेति (विशेषणकर्मधारयः) तैः तादृशैः, विन्ध्यादिकूटैरिव विन्ध्यादिशिखरैरिव, जृभकैः जृम्भकाख्याअत्रविशेषैः, नभः गगनम्, अवाकीर्यते व्याप्यते, सर्वतः, समाच्छन्नं क्रियते इत्यर्थः ; निविडान्धतमसाच्छन्ने महाप्रलयसमये समुदितैः संवर्तकाभिः प्रचण्डपवनैः निद्वयं समाहतानि विच्छिन्नमूलानि विन्ध्यागिरिशिखराणि समन्तात् समुड्डिय यथा प्रचण्डः तथा विधमेधाघातं सम्प्राप्य विद्युन्मालाः परितः प्रकिरन्ति सन्ति जगज्जीवानां सङ्क्षयं साधयन्ति, तथैव किलामूनि जृम्भकाख्याणि अस्मद्वलसमुदायेषु समुदितानीति भावः।
(अत प्रलयपवनेन छिन्नतया समुत्क्षिप्तैः विन्ध्याद्रिकूटैः सार्धं जृम्भकास्त्राणामेवैधर्म्य साम्योपदेशात् उपनाऽलङ्कारः एव, नोत्प्रेक्षा, प्रलयसमये सृष्टिविलोपस्य शात्रसिद्धत्वेन तात्विकतया, विन्ध्याद्रिकूटानामपि प्राक्तरूपतया बणनायत्वस्य सुसङ्गततया सुसिद्धत्वात् अकाल्पनिकत्वाच्च कथञ्चिदप्यता विषये सम्भावनाया अभावादिति ज्ञेयम् )। शार्दूलविक्रीडितं वृत्तम्॥ १४॥
सुमन्त्रः। कुतः पुनरस्य जृम्भकाणामागमः स्यात् ? ( प )
चन्द्रः। भगवतः प्राचेतसादिति मन्यामहे। ( फ )
सुमन्त्रः। नास्य व्यवहारोऽस्त्रेषु ; विशेषतो जृम्भकेषु।( ब )
यतः ; —
क्वशाश्वतनया ह्येते क्वशाश्वात् कौशिकं गताः।
अथ तत्सम्प्रदायेन रामभद्रे स्थिता इति॥ १५॥
(प) कुतः,-कस्मात् पुरुषात्, अस्य-लवस्य, ( ‘‘शेषे विभाषा’ (वा०) इति कर्तरी षष्ठी वैकल्पिकी, ‘केचिदविशेषेण विभाषामिच्छन्ति’ इति दौक्षितवाचनात् )। जृम्भकाणाम्-एतेषां दैवानामायुधानाम्, ( ‘‘उभयप्रप्तौ कर्मणि’ (२/३/६६ पा०) इति कर्मणि षष्ठी)। आगमः,-लाभः, प्राप्तिरित्यर्थः, स्यात् ?-भवेत् ? ; भगवान् रामस्तु महर्षेः शिश्यत्वादित्याशयः।
(ब) अस्य-महर्षेः वाल्मीकेः, ओषु-आयुधेषु, व्यवहारः,-स्वेनैव प्रयोगः, शिष्येभ्यो वा उपदेशः इति यावत्, न-नास्तीत्यर्थः ; यद्यपि महर्षिः सर्वज्ञतया निखिलं वेत्ति, तथाऽप्ययं केषाञ्चिदप्यत्राणां स्वयं सम्प्रयोगं न करोति, शिष्येभ्यश्च वएतत् नोपदिशति इति भावः ; विशेषतः,-विशेषेण, जृम्भकेषु-कृशाश्चतनयभूतेषु ओषु व्यवहार इति शेषः ; सामान्यतः अस्त्रव्यवहाराणामदर्शनात् जृम्भकास्त्राणान्तु कर्हैव नास्तीति भावः।
अथैतेषां जृम्भकास्त्राणां सम्प्रदायं विवृणोति, कृशाश्चेति।-एते जृम्भकाख्याः अस्त्रविशेषाः, हि इति सम्भ्रमार्थकमव्ययम् ; महौजसः प्रजापतिः कृशाश्वस्य तनयत्वादेव जृम्भकाणामादरातिशयप्रकटनार्थमत हि शब्दप्रयोगः बोध्यः। ( ‘‘हि पादपूरणे हेतौ, विशेषेऽप्यवधारणे। प्रश्ने हेत्वपदेशे च सम्भ्रमासूययोरपि॥ ‘इति मेदिनी) कृशाश्वतनयाः कृशाश्वेन प्रजापतिना सृष्टाः इत्यर्थः, कृशाश्वानां पूर्वतनानां गुरुणां तपसां तेजोभ्यः सम्भूताः इति यावत् ; कृशाश्वात् तस्मादेव महापुरुषात्, तस्यैव तपस्तोजोभ्यः समुत्पद्येति भावः ; कौशिकं महर्षि विश्वामित्रं, गताः सम्भ्रान्ताः ; गुरुपरम्पराक्रमेण कौशिकं महर्षिमुपाश्रिताः इति भावः ; अथ अनन्तरं, तत्सम्प्रदायेन तेषामस्त्राणां गुरुपारम्पर्यक्रमादुपदेशेनेत्यर्थः, कौशिकोपदेशेनेति यावत्, रामभद्रे श्रीरामचन्द्रे, स्थिताः सङ्क्रान्ताः, रामभद्रमुपाशिता इत्यर्थः, इतीति वाक्यसमाप्तौ ; ( ‘‘व्यवस्थिताः’ इति पाठान्तरम्)। इत्थं हि एतेषामस्त्राणां गुरुपरम्परासंस्थितिः सुप्रसिद्धा, एतेभ्योऽन्यव नास्त्येतेषां समधिगतिः,अतो वाल्मीकौ महर्षी तस्य उपसङ्गमः न हि सम्भवतीति तात्पर्यम्।
(अत जृभकास्त्राणामनेकेषु सङ्क्रमणात् पर्यायालङ्कारः ; तथा तच्छब्देनैव कृशाश्वस्य उपस्थितिसम्भवे पुनः कृशाश्वप्रदीपादानात् कथितपदत्वदोषः, स च ‘कृशाश्वात्’ इत्यत्र ‘वस्याच्च’ इति पाठे समाधेयः इति )॥१५॥
चन्द्रः। अपरेऽपि परमोपचीयमानसत्यप्रकाशाः स्वयं हि मन्त्रदृशः पश्यन्ति।( भ )
सुमन्त्रः। वत्स सावधानो भव परागतः प्रवीरः।( म )
कुमारौ। ( अन्योन्यं प्रति )। अहो प्रियदर्शनः कुमारः । ( सस्नेहानुरागं निर्वर्ण्य ) ।( य ) —
(भ) अपरेऽपि-कृशाश्वादिभ्यः अन्येऽपि, परमपचीयमानसत्वप्रकाशः,- परम्- अत्यर्थम्, उपचीयमानः,-परिवर्त्यमानः, सत्वस्य-सत्वगुणस्य, प्रकाशः, -अविभावः येषु ते, विशुद्धसत्वगुणोद्रेकात् समुद्भासिततेजसः इत्यर्थः , यद्वा,-परमं-सातिशयम्, उपचीयमानः,-परिवर्ध्यमानः, सत्वस्य-बलस्य, आर्षस्य तेजसः इति यावत्, प्रकाशः-उदयः येषां ते, मन्वदृशः,-मन्त्रसाक्षात्कर्तारः ऋषयः, उग्रेण तपसा श्रुतीनां प्रत्यक्षीकर्तार इत्यर्थः, स्वयं हि-अन्योपदेशं विनैर्नेत्यर्थः, पश्यन्ति-जृम्भकादीन् जानन्ति इत्यर्थः, ज्ञानचक्षुषा सर्वं विज्ञाय दिव्यास्त्राणि लब्धुं शक्नुवन्ति इति यावत् ; अतः मन्ये कृशाश्वादिव्यतिरिक्तेभ्यः प्राचेतसादिभ्यः महर्षिभ्योऽपि एतादृशास्त्राणां लवेन लाभः सम्भवेदिति भावः।
(म) सावधानो भव-आत्मरक्षणाय अप्रसतो भव, लवस्याक्रमणं प्रति मनः सन्निधेहीत्यर्थः, प्रवीरः,-प्रकृष्टः वीरः, लव इत्यर्थः, परागतः,-समुपस्थितः ; यतोऽयं शूरः आक्रामितुकामः इति एव सत्वरं समाख्याति, अतस्त्वया इदानीमनलसेन सता स्थातव्यमिति भावः।
(य) अन्योन्यं प्रति-परस्परमवलोक्य, प्राहतुरिति शेषः। अहो -इति विस्मयार्थकमव्ययम् ; प्रियदर्शनः,-प्रियं-मनोज्ञं-अवलोकनं यस्य सः, स्ॐयमूर्तिरित्यर्थः, कुमारः-लवः चन्द्रकेतुश्च। सस्नेहानुरागं-स्नेहेन-प्ररणा, अनुरागेण-अत्यन्ताशक्त्या च सह वर्तमानं तथा, निर्वर्ण्य- दृष्ट्वा, आहतुरिति शेषः, उभयोः प्रियदर्शनत्वादेव अन्योऽन्यं प््रित स्नेहः, समवयस्कत्वेन सखित्वादेव चानुराग इति ज्ञेयम्।
यदृच्छा संवादः किमु ? किमु गुणानामतिशयः
पुराणो वा जन्मान्तरनिविडबन्धः परिचयः।
निजो वा सम्बन्धः किमु विधिवशात् कोऽप्यविदितः ?
ममैतस्मिन् दृष्टे हृदयमवधानं रचयति॥ १६॥
अथान्योन्यं प्रति स्निह्यन्तौ अनुरज्यन्तौ च कुमारौ विविधं तत्कारणमनुसन्दधति, यदृच्छि्व्त।-यदृच्छया हेतुं विनाऽपि, अकस्मादित्यर्थः, संवादः समागमः, किमु ? किम् ; दैववशादेव आवयोः य एषः समागमः सञ्चातः, स एव किमेतस्मिन् ह्रदयावधानरचनायां हेतुः, तव किमपि अन्यत् कारणं नास्ति किम् ? इति भावः ; गुणानां शौर्यगम्भीर्य सौजन्यादिगुणसमूहानाम्, अतिशयः आधिक्यम्, उत्कर्षं इत्यर्थः, किमु ? किम्, ईदृशासामन्यगुणनिचयानां प्रभावस्यात् सत्वादेव तद्बलात् एवं किं समजनीति भावः, गुणाधिके स्वत एव प्रीतिः समुत्पद्यते इत्याशयः ; वा अथवा, जन्मान्तरे अन्यस्मिन् जन्मनि निविडः दृढः, बन्धः स्नेहमयं बन्धनं यस्य तादृशः, पूर्वस्मिन् जन्मनि सदृढं स्नेहमयपाशेन संयमिततया संस्थित इत्यर्थः, पुराणः प्राक्तनः, परिचयः भ्रातृत्वबन्धुत्वादिरूपः सम्बन्धः, किम् ? इति शेषः ; जन्मान्तरीयसुदृढमैत्रादिबन्धनं किमु एतस्मिन् जन्मनि एवं जनयति ? इति भावः ; वा अथवा विधिवशात् भाग्यवशात्, अदृष्टविवर्तनादित्यर्थः, अविदितः अविज्ञातः, कोऽपि अनिर्वचनीयः, निजः स्वीयः, सम्बन्धः भ्रातृत्वादिरूपः सम्पर्कः, किमु ? किम्, अस्मिन् मे भ्रातृत्वादिरूपात् कस्माच्चित् सम्बन्धादेव ईदृशः किमु साहजिकः प्रीतिभावः समुदितः ? यो हि सम्बन्धः दुर्दैवप्रभावादेव इदानीं सम्यक्तया नावबुध्यते इति भावः ; दृष्टे अवलोकिते, एतस्मिन् प्रियदर्शने कुमारे, मम ह्रदयं मानसम्, अवधानम् काग््रयं, प्रीतिप्रवणतामित्यर्थः, रचयति गमयति, प्रणयविह्वलतामासादयतीत्यर्थः ; नूनमनेन बालकेन सह मे कश्चित् जन्मान्तरीयः स्वजनसम्पर्कः आसीत्, यत्प्रभावादेव मम चेतः सहसा ईदृक् विकलं सञ्चातमिति भावः।
(अत परस्परावलोकनात् परं स्वस्वह्रदयावधानं प्रति प्रतिभावशेन विविधानां हेतूनामुपन्यस्तानां तुल्यबलतया एकतरविनिश्चयाभावात् शुद्धः सन्देहाङ्कुरः, अपि च, चतुर्थपदस्यवाक्यार्थं प्रति पादत्रितयानां हेतुत्वेनोपन्यासात्वाक्यार्थहेतुकं काव्यलिङ्गमलङ्कारः, एतयोरङ्गाग्ङिभावतया स्थितेः सङ्करः)। शिखरिणी वृत्तम्॥१६॥
सुमन्त्रः। भूयसा जीविधर्म एषः ; यद्रसमयी कस्यचित् क्वचित् प्रीतिः ; यत्न लौकिकानामुपचारस्तारमैत्रकं वा चक्षूराग इति ; तमप्रतिसङ्ख्येयमनिबन्धनं प्रेमाणमामनन्ति।( र ) —
(र) भूयसा-बाहुल्येन, प्रायश इत्यर्थः, एषः,-वक्ष्यमाणप्रकार इत्यर्थः, जीविधर्मः,-जीविनां-प्राणिनां, धर्मः,-स्वभावः ; किं तदिति प्रश्ने आह, यदिति।-यत् कस्यचित्-जनस्य, क्वचित्-कुत्रचित् जनविशेषे, रसमयी-अनुरागात्मिका, प्रीतिः,-स्नेहः, जायते इति शेषः ; कञ्चित् जनं दृष्ट्वैव नैसर्गिकप्रीतेरुदयात् कस्यचिज्जनस्य चित्तं यत् समाकृष्टं भवतीति दृश्यते, स एव जीवधर्मः इति भावः। कथमेतज्जायते तव लौकिकोक्तिमाह, यत्रेति।-यत्र-यस्यां प्रीतौ, लौकिकानां-लोकाचाराभिज्ञानां जनानाम्, उपचारः,-व्यवहारः, मानवसमूहाः तद्विषये एवं हि व्यावहरन्तीत्यर्थः ; ( ‘‘उपचारः’ इत्यव ‘व्यवहारः’ इति पाठान्तरम्)। तारामैवकं-ताराणाम्-अक्षिकनीनिकानां, सैवकं-मित्रत्वम्, अक्षिसन्निकर्षात्परमेव परस्परतारकातेजः सम्पर्कजनितम् अकृत्रिमं सख्यं हि भवति इत्यर्थः ; नयनरागभरादेव ओतुकः केषाञ्चित् सुदृढः प्रणयः इह जगति दृश्यते इति भावः ; यद्वा,-ताराणाम्-उभयेषां दृष्टणां जमतारकादीनां, मैवमेव मैवकम्, (आदरे कप्रत्ययः)। परस्परेषां जन्मताराती गगने यव मिवामिवतारकादिक भवति, स एव प्रेमाप्रेमादिहेतुरिति भावः ; वा-पक्षान्तरे, चक्षुरागः,-चक्षुषां-नयनानां, रागः,-अनुरागः, वुशुद्धं हि प्रेमकिमपिनिमित्तान्तरमनपेक्षैव समुदीय अन्योऽन्यावलोकनमात्रं द्वयोरेव मानसमावर्जयति स्नेहप्रवणञ्च करोतीति भावः ; एष हि वङ्गभाषया ‘चखेर देखा’ इत्याम्नायते, ईदृशानुरागस्य केवलं ताराचक्षुर्भिरेव प्राधान्येन निष्पाद्यतया, तारामैवकसञ्ज्ञया चक्षुरागसञ्ज्ञया वाऽयं निर्दिश्यते लोकैरिति ज्ञेयम् ; तं -तादृशम्, इह लोके तारामैवकादिनाम्ना उपचरितमित्यर्थः, प्रेमाणां-प्रणयं, सखिभावमिति यावत्, ( ‘‘प्रेमाना वासवे वाते प्रेमास्ती स्नेहनर्मणीः’ इति मेदिनी)। अप्रतिसङ्ख्येयं-प्रतिसङ्ख्यातुम्-इयत्तया अवधारायितुमशक्यम्, अतिगभीरतया अप्रतिमेयस्वरूपमित्यर्थः, अनिबन्धनं-नास्ति निबन्धनं-किमपि कारणं यस्य तथोक्तम्, ओतुकमित्यर्थः, आमनन्ति-कथयन्ति ; निबन्धनं-किमपि कारणं यस्य तथोक्तम्, ओतुकमित्यर्थः, आमनन्ति-कथयन्ति ; भवता ईदृशाकस्मिकप्रीतिभावस्य प्राक् यानि कानि करणानि आशङ्कितानि, तेभ्यः विनाऽपि लोके केवलम् ईश्वरेच्छयैव निर्निमित्तस्य एतादृश्रणस्य समुदयो दृश्यते तं त्त्वदर्शिभिः परोक्षकैः इति भावः।
ओतुः पक्षपातो यस्तस्य नास्ति प्रतिक्रिया।
स हि स्नेहात्मकस्तन्तुरन्तर्मर्माणि सीव्यति॥ १७॥
एतेषान्तु निर्हेतुकानां प्रेरणास्वरूपं फलञ्च विशदौक्तत्य विवृणोति ओतुरिति।ओतुः निर्निमित्तः, प्रागुक्तभ्रातृत्वादिसम्बन्धविशेषविनिमुक इत्यर्थः, कमपि कारणविशेषमनपेक्ष्य एव जायमानः इति यावत्, यः पक्षपातः पक्षे पातः, परस्परं प्रति आसक्तिविशेष इति यावत्तस्य प्रतिक्रिया प्रतीकारः निवृत्तिकारकः कोऽप्यभ्युपायः इत्यर्थः, नास्ति न वर्तते; तस्य साहजीकतया आवृत्तिमत्वादित्याशयः; उपकारादिरुपकारणजन्यस्य तुकृत्रिमतया तद्रूपकारणादिरसमवधानदशायान्तु स्थायित्वादर्शनात्, सहजस्य तु प्रणयस्य सर्वस्मिन्काले समभावेनैव सत्त्वम्, इत्येतावानेवानयोर्भूत् इति ज्ञेयम्।स्वरूपमुपवर्ण्य तत्फलमिदानीं विवृणोति, सः इति।हि यस्मात् , सः तादृशः सहजपक्षपातरूपः अतिविशुद्धः प्रणयः इत्यर्थः, स्नेहात्मकः स्नेह एवं आत्मस्वरूपं यस्य तादृशः, स्नेहमयः इत्यर्थः , तन्तुः सूत्रं , प्रणयसूत्रसन्तानः इति यावत्, अन्तर्मर्माणि हृदयादिमर्मस्थलानि, उभयोरेव अन्तःकरणमित्यर्थः, सोख्यति-ग्रथ्नाति, सुहृदबध्नातीत्यर्थः, सौचिकः वस्वद्वयं सूक्ष्मसूत्रेण यथा सीव्यति, तथा कोऽप्यविज्ञातपूर्वः कारणविशेषः प्रणयिनाः अन्तःकरणद्वयं करणद्वयं दुश्चेद्यप्रणयतन्तु नाग्रथित्वा एकीकरोतीति भावः।(अत्र कारणेन काव्यसमर्थनरूपोऽर्थान्तरन्यासोऽलङ्कारः, अपिच, स्नेहेतन्तोरभेदारोपात्रूपकमलङ्कारः, अनयोरङ्गाङ्गिभावेसङ्करः)॥१७॥
कुमारी।( अन्योन्यं प्रति ) –
एतस्मिन् मसृणितराजपट्टकान्ते मोक्तव्याः कथमिव सायकाः शरीरे।
कुमारो।(अन्ययम्प्रति) –
एतस्मिन्मस्मृणितेराजपट्टकान्ते मक्तव्याःकथमिवसायकाःशरीरे॥
यत्प्राप्तौ मम परिरम्भणाभिलाषात्
उन्मीलत्पुलककदम्बमङ्गमास्ते॥ १८ ॥
अथ परस्परं प्रत्यनुरक्तौकुमारौस्वस्वहृदयभावं प्रकटयतः, एतस्मिन्निति।- मसृणाः कृत्ः मसृणितः( ‘‘तत्करोति -(ग०) इति णिचि कर्मणि क्तः) संस्कारेण चिक्कणीकृतः योराजपट्टः कान्तपाषाणा-परम्पर्य्ययः मणिविशेषः, यद्वा-पट्टेषु वस्त्रेषु राजाराजापट्टः(राजदन्तादिक्तपूर्वनिपातः) विचित्रं रम्यं वस्त्रं कान्तं मनोहरं तस्मिन्, सौम्यदर्शने इत्यर्थः, एतस्मिन्पुरावर्तिनि शारिरे देहे, कथमिव केन वा प्रकारेण,सायकाः बाणः, मोक्तव्याः,? त्यक्तव्याः,प्रहाराय निक्षेप्तव्याः इत्यर्थः, मयेति शेषः, एतस्मिन्मृदूनिकमनीये च शरीरे कठोराः शराः केनापि प्रकारेण मया हननायनिक्षेप्तुं नशक्यन्ते इति भावः, यत्प्रात्पौयस्य शरीरस्य, प्राप्तौलाभे सति, परिरम्भणाभिलाषात्परिरम्भणस्य समालिङ्गनस्य, अभिलाषात्स्पृहावषात् आलिङ्गितुम् अत्यधिकवासनोदयेन हेतुनेत्यर्थः, मम अङ्गम् अवश्यम् उन्मोलत् उद्गच्छत्, पुलकानां रोमाञ्चनां, कद्मबं समूहः यस्मिन्तथाविधं, यद्वाउन्मोलन्तः उद्यन्तः, पुलकाः रोमाञ्चाः, कदम्बानि इव कदम्बकुसुमानीव यस्मिन्तथाविधम्,अस्ति वर्त्तते, यतः एतच्छरीरस्य परिष्वङ्गायमदीयशरीरं पुलकाञ्चितं भवति, अतः कथमेतस्मिन्सुतीक्ष्णान्शरान्निपातयेयम् इति भावः तथाच एतदतिकमनीयं वपुः शरनिक्षेपस्य नितरामेवानर्हम् इति फलितम्।(अत्र पूर्वार्द्धागतवाक्यस्थितं शरीरे सायकाविमोचनं प्रतिपरार्द्धगतवाक्यस्थस्य पुलकोद्गमजनितालिङ्गनाभिलाषस्य हेतुतया उपन्यासात्वाक्यार्थहेतुकं काव्यलिङ्गमलङ्कारः, तथा पक्षान्तरव्याख्याने पुलकेन सह कदम्बकुसुमानां साम्योपदेशाच्च लुप्तोपमाऽलङ्कारः, इत्यनयोरङ्गाङ्गिभावेन सङ्करः)।प्रहर्षिणौवृत्तम्॥१८॥
किन्त्वाक्रान्तकठोरतेजसि गतिः का नाम शस्त्रं विना ?
शस्त्रेणापि हि तेन किं ; न विषयो जायेत यस्येदृशः ?।
किं वक्ष्यत्ययमेवमद्य विमुखं मामुद्यतेऽप्यायुधे
वीराणां समयो हि दारुणरसः स्नेहक्रमं बाधते॥ १९॥
अथ निरतिशयप्रमदोदयात् अन्योऽन्यं प्रति स्निह्यन्तौ कुमारौ परस्परकमनीयाङ्गेषु शरसन्वानस्य नितान्तानर्हतां प्रतिपादवन्तावपि वीरजनसमाचारवशात्सायकसम्प्रयोगस्यापरिहार्य्यतां व्याचक्षते, किन्त्विति।- किन्त्वितिपक्षान्तरे, परन्तु इत्यर्थः, यद्यपि एतस्मिन्कमनीये वपूषि शरान्सन्धातुं कियत्यपि इच्छा न विद्यते, तथाऽपीति भावः आक्रान्तकठोरतेजसि आक्रान्तं प्रतिपन्नं, कठोरम्, उग्रस, अतिदुःखहमित्यर्थः, तेजः शौर्य्यं येन तस्मिन्; एकत्र हयमेवीयाश्वग्रहणात्प्रतिपक्षभ्रते, अपरत्र च (मम रभूमौसगर्व्वं मामाह्वयमने इति भावः, लवे चन्द्रकेतौ चेत्याशयः, शस्त्रं विना आयुधप्रयोगाट्टते, समरक्रियान्तरेणेति यावत्, का नाम गतिः? को हि उपायः सम्भवति? ; उपायान्तरं नास्तीति सम्भाव्यते इति भावः।शरिरसौभाग्यं परोक्ष्य शस्त्रक्रियाकरणे शस्त्रशिक्षावैफल्यमेवेत्वाह, शस्त्रेणेति।- यस्य शस्त्रस्य इदृशः एवंविधः महाबलः वीरः, विषयः प्रयोगगोचरः, परोक्षास्थानमित्यर्थः, न जाये तत्नभवेत्, तेन शस्त्रेणापि आयुधेनापि, हि नूनं, किम्? किं फलम्? लभ्यते इति शेषः; यदि ईदृशलोकाविशायिवीर्य्यशालिनावीरेण साकं न युध्ये, तर्हि मम एतादृशशास्त्रशिक्षाकौशलं विफलमेव सञ्जातमिति भावः।अथ युद्वात्वीरस्य सामेवाभिहन्तुं समुत्क्षिप्तेऽपिनके वलं युद्धाय कृतक्रमे, अपितु शौर्य्यं परोक्षितुं प्रहर्त्तुकामेऽपि, इत्यपिरथैः ,युध्दविमुखं रणकर्मणः निवर्तमानं, सङ्गामपरान्मुखमित्यर्थः; स्नेहप्रवणमपि इत्याशयः; माम् अयमेव एष मत्प्रतिपक्षभूतः वीरपीत एवेत्यर्थः, का कथा अन्येषामिति भावः; किम्वक्ष्यति? किम्कथयिष्यति? दुर्भलत्वेन कापुरुषत्वेन वा भयात्सङ्गामवीरतिमनुमाय मम युध्दापाटवमेवा भिधास्यति इति भावः।अतः प्रेमप्रदर्शनस्य नायमवसर इति समाधत्ते, वीराणामिति।- दारुणरसः दारुणः निष्ठुरः, भयङ्करः, इत्यर्थः, रसः क्रौर्य्यरूपम् आस्वाद्यमानं वस्तु यस्य तथाविधः, अतिकठोर इत्यर्थः, वीराणं शूराण्णां, समयः आचारः, (‘समयाः शपथाचारकालसिद्धान्तसंविदः।‘इत्यमरः) वीररसः इत्यर्थः, परस्परनिदारुणरणकर्म्मरूपः व्यवहार इति यावत्, स्नेहक्रमं स्नेहप्रसरं, प्रणयानुवृत्तिमिति यावत्, बाधते हि रुणद्धि खलु; युद्धे समुद्यतैः वीरैः स्नेहः प्रकाशयितुं न शक्यते इति भावः।
(अत्र सामान्येन वीराणां समयरूपेण वस्तूनां विशेषस्य स्वकीयसमाचाररूपस्य वस्तूनः समर्थनात्, सामान्येन विशेषसमर्थनरूपोऽर्थान्तरन्यासालङ्कारः, किञ्ज यच्चात्र यच्छब्दस्यान्थेप्रयोगात्विधेयाविमर्षदोषः, तथाहि शब्दस्य पादपूरणमात्रार्थकत्वान्निरर्थकत्वदोषश्च इति केषाञ्चिन्मतं, तत्रास्माकमेवमभिमतः यत्,-यत्तदोः नित्यसम्बन्धात्प्राकि्नर्द्धिष्टेनदूरान्वितेनापितच्छब्देनान्वायबलात्पश्चादपात्तस्यापि यच्छब्दस्याकाङ्क्षायाः सहजत एव विनिवृत्तेः, यत्तच्छब्द द्वयघटितवाक्यद्वितयस्य अर्थप्रतीतेः तदृशविघाताकारणात्नात्रयच्छब्दस्यप्रगनिर्द्देशकृततद्दोषावसरः, एवं हि शब्दस्यापि निश्चितार्थकतया नतदुपादानकृतनिरर्थकत्वदोष इति ज्ञेयम्)।शार्दूलविक्रीडितं वृत्तम्॥१९॥
सुमन्त्रः।( लवं निर्वर्ण्य सास्त्रमात्मगतम् )। हृदय किमन्यथा परिकल्प्यसे ? ( ल ) —
मनोरथस्य यद्बीजं तद्दैवेनाऽऽदितो हतम्।
लतायां पूर्वलूनायां प्रसूनस्याऽऽगमः कुतः॥ २०॥
चन्द्रः। अवतरामि अहमार्य्य सुमन्त्र स्यन्दनात्।( व )
(ल) निर्वर्ण्य- निरूप्य, सविशेषंविलोक्येत्यर्थः, सास्त्रम्- ओण- बाष्पेण सहवर्त्तमानं यथातथा, अश्रूणिविमुच्येत्यर्थः, (‘अस्त्रः काणेकचेपुंसिकोवमश्रुणिशोणिते।‘इति मेदिनि) आत्मगतं- स्वगतम्, आहितिशेषः।हृदय -चेतः, किं- कथम्, अन्यथा- अन्यविधं, नायमृषिकुमारः, परंरामचन्द्रस्यैव इत्येवंरूपमित्यर्थः, परिकल्पसे? -वितर्कयसि, चिन्तयसीत्यर्थः ;एतस्मिन् ऋषिकुमाररामचन्द्रस्य भूयः साधर्म्यां विलोक्य रघुमणिसुतत्वेनामुं कथं विभावयसि? सर्व्वथैवासनम्भवात् ईदृशी परिकल्पनां त्वया न कार्य्येति भावः।
रामभद्रस्य प्रत्यवयवसाम्यमेतस्मिन्कुमारे विलोक्यतत्सुतोऽयं किमु? इति प्राक्समाशङ्क्य पश्चात्तथाविधाशङ्कायाः अमूलकत्वमाह, मनोरथस्येति।- मनोरथस्य अयं वीरपीतः सीतागर्भसन्भूतः भगवतो रामचन्द्रस्यैव तनयः एवंविधाभिलाषस्येत्यर्थः, यतः ओजं मूलं कारणं, सीतारूपं निदानमित्यर्थः, तत्त्सीतारूपं विजमिति यावत्, दैवेन प्रतिकूलादृष्टेन, आदितः प्रथमत एव, हतं विनाशितम्; एकाकिन्याः गर्भभारमन्थरायाः वैदेह्याः श्वापदसङ्कुले सर्व्वप्राणिभयङ्करे जनस्थाने निर्वासनात्परं चणमपितस्याजीवनस्थित्यसम्भवात्दुरदृष्टेन तथाविधाऽऽशासमूलमेचोत्पाटिता इति भावः।एतदेव व्यतिरेकदृष्टान्ते न विशदी करोति, लतायामिति।- लतायां व्रतत्यां, पूर्व्वलूनायां पूर्व्वं प्राक्, प्रथमत एवेत्यर्थः, लूनायां च्छिन्नायं सत्यां प्रसूनस्य कुसुमस्य आगमः समुत्पत्तिः, कुतः? कस्मदिव हेतोः भवेत्? नैव कथप्येतत्सम्भवतीत्यर्थः, विलूनायां वल्प्यां यथा कुसुमानिकदाऽपि न उत्पद्यन्ते, एवमेव निर्वासनात्परं दण्डकारण्ये श्वापदभक्षितायाः सीतायाः सुतोत्पत्तिपरिकल्पना सुदूरपराहतैवेति भावः।(अत्र गर्भभारलसायाः सीतायाः विनाशात्परमपि, तस्या तनयं तनयः अवयवसाम्यात्प्रतिभाति, इत्थं हि परिकल्पनं, च्छिन्नमूलायालतायाः कुसुमोत्पत्तिः यथा न सम्भवति, तथैवासम्भवमेवेति व्यतिरेकेणवोजभूतया सीतया सहलूनलतायाः, मनोरथे न च सह प्रसूनस्य बिम्बप्रतिबिम्बभावावबोधात्वै धर्मेण दृष्टान्तालङ्कारः)॥२०॥
(व) आर्य्य-पूज्य, सुमन्त्र,-भोः सुमन्त्राख्व सारथे, स्यन्दनात्- रथात्, अवतरामि- अवरीहामि।सुमन्त्राभिमतग्रजणार्थमुक्त्तिरियं चन्द्रकेतोः।
सुमन्त्रः। तत्कस्य हेतोः ? ( श )
चन्द्रः। यतस्तावदयं वीरपुरुषः पूजितो भवति।अपिच खलु आर्य्य क्षात्रधर्मः परिपालितो भवति।न रथिनः पादचारमायोधयन्तीति शास्त्रविदः परिभाषन्ते।( ष )
(श) तत्-अवतरणं, कस्य हेतोः, ?-किमर्थम्? ; तुमुले एतस्मिन्सङ्ग्रामे कस्मै कार्य्यायत्वं पदातिः भवितुमिच्छसीति भावः।(अत्र ‘सर्व्वनाम्नस्तृतीया च ‘(१।३।२७पा०) इति सूत्रेण पाक्षिकषष्ठी विज्ञेया)।
(ष) यतः,-यस्मात्कारणात्भूमावरोहणरूपादित्यर्थः, अयं-पुरोवर्त्तमानः, पादचारीत्यर्थः, वीरपुरुषः,-अलौकिकवीर्य्यविभूषितः कुमारोलवः, पूजितो भवति-सत्कृतो भवति; यतोऽयं पादचारी, अतः पदातिनैव सता मया अनेन सह योद्धव्यं, तेन हि मे विनयः प्रकटीकृतः भवेत्, अयञ्च महावीरः यथायोग्यं सत्कृतोऽपि स्यादिति भावः।कारणान्तरमाह, अपिचेति।- अपिच- अन्यच्च, खलु- निश्चितं, क्षात्रधर्म्मः,-क्षत्त्राणामयं क्षात्रः,स चासौ धर्मश्चेति, क्षत्त्रियजातिनियम इत्यर्थः, युद्धनीतिरिति यावत्, परिपालितः,-संरक्षितः, विधिवदनुसृत इति यावत्, भवति-सम्दद्यते; रथावतरणे न सुक्षत्त्रियणां सन्दाचरोऽपि यथायोग्यं समादृतः भवेदिति भावः।अत्र शास्त्राभिमतमाह, नेति।रथिनः,-रथचारिणाः, स्यन्दनारूढायोधाः इत्यर्थः, पादचारं- पादिनचारः,-भ्रमणं यस्य तं पदाति, न आयोधयन्ति- न अभियुञ्जते, न सङ्ग्रामयन्तीत्यर्थः, इति-एवं, शास्त्रविदः,-शास्त्राभिज्ञाः, क्षत्रधर्मानुशासितारः मन्वादयः इत्यर्थः, परिभाषन्ति-ब्रुवन्ति, आमनन्तीत्यर्थः।नच हन्यात्स्थलारुढं न क्लीवं न कृताञ्जलिम्।‘इति मनुः।स्वयं रथस्थोरथं त्यक्त्वा स्थलारूढं न हन्यात्‘इति च तद्व्याख्याने कुल्लूकभट्टः।अत्र सुस्फुटमाह चतुर्वर्गचिन्तामणिः, यथा-रथी च रथिनासाद्वे पदातिश्च पदातिना।कुञ्जरस्थीगजस्थेन योद्धव्योभृगुनन्दन॥‘इति।
सुमन्त्रः।( स्वगतम् )। कष्टं वतानुप्रपन्नोऽस्मि।( स ) –
(स) वत-खेदे, अव्ययमिदम्।कष्टं-कृच्छ्रम्,अनुप्रपन्नः,-प्राप्तः, अस्मि- भवामि, इदानीं कर्त्तव्यं निर्णेत्तुमपारयन् अतिव्याकुलः संव्वत्तोऽस्मीति भावः।
कथं न्याय्यमनुष्ठानं मादृशः प्रतिषेधतु ?।
कथं वाप्यनुजानातु साहसैकरसां क्रियाम्॥ २१॥
अथ कष्टहेतुविनिर्दिशति, कथमिति।- मादृशः युद्धनीतितत्त्वज्ञः रघुकुलः स्थित्यमिज्ञश्चातिद्वधोजनः इत्यर्थः, न्याय्यं न्यायादनपेतं, शास्त्रविहितमिति यावत्, अनुष्ठानम् आचरणं, रथावतरणरूपं सुक्षत्त्रियोचितं व्यवहारमिति यावत्, कथं केन प्रकारेण, प्रतिषेधतु? निवारयतु; मद्विधजनानां शास्त्त्रविरुद्धकार्यानुष्ठानोपदेशनमतीवविगर्हितमिति भावः।पक्षान्तरमाह, कथमिति।कथं वाऽपि केन प्रकारेण च, कया युक्त्यवेत्यर्थः, साहसैकरसां साहसम् अविमृष्य कारित्वं, वीरेणानेन सह पादचारिभूत्वा युद्धकरणरूपमिति यावत्, एकः केवलः, रसः रागः युद्धप्रवर्तकोरागविशेषः इति यावत्, यत्र तादृशि, क्रियां कर्मपादचारयुद्धमिति यावत्, अनुजानातु? अनुमोदयतु, अनुनन्तुं शक्नुयादित्यर्थः; रथादवतीर्य्यानेन वीरबालकेन सहास्मिन्युद्धे चन्द्रकेतोः भविनीं महतीं विपदं समाशङ्कमानोप्यहं रघुकुलस्थितिपरम्परां क्षत्रियाचारञ्चाभिजानान्कथममुं स्वकुलाचारपालनाभिलाशिणं कुमारं धर्मयुद्धानि्नवर्तयुतुमुपदिशामि इति भृशं चिन्ताकुलः विषयमायां दशायां समापतितोऽस्मी इति भावः॥२१॥
चन्द्रः। यदा तातमिश्रा अपि पितुः प्रियसखं धर्मार्थसंशयेषु आर्य्यमेव पृच्छन्ति ; तत्किमार्य्यो विमृशति ? ( ह )

(ह) यदा- यतः, तातमिश्राह अपि- पूज्यपादाः पितरः रामचन्द्रादयोऽपीत्यर्थः, अतीवनयविधः विचक्षणाः मद्गुरवोऽपि इत्यपि शब्दार्थः, धर्मार्थसंशयेषु धर्मश्च अर्थश्च तौ धर्मार्थौ, तयोः संशयेषु- ‘अत्र धर्मशास्त्राणुशिष्टः पन्थाः कीदृशः?‘‘किमुचात्र सन्धिग्धे वस्तुनि कर्तव्यम् ? कथं वा अत्र प्रवर्तिताव्यम्? ‘ईदृशेषु धर्मसन्देहेषु कर्तव्यविशयसंशयेषु चं समुपस्थितेषु इत्यर्थः, पितुः प्रियसखं तेषां जनकस्य दशरथस्य परमं मित्रम्, आर्यमेव- पूज्यते भवन्तमेव, पृच्छन्ति-जिज्ञासन्ते, कर्तव्यावधारणाय भवतोऽभिमतिं प्रार्थयन्ते इत्यर्थः; सर्वत्र, विशेषतः सांशयिकविषयेषु तत्र भवतो निरतिशयप्राविण्यदिति भावः; तत्-ततः, पिर्तादीनामपि संशयापनोदकत्वेन भवतः अतिविचक्षणत्वादित्यर्थः, किं ;कथम्, आर्यः,- तत्र भवान्भवानित्यर्थः, विमृशति? -विचिन्तयति।
सुमन्त्रः। आयुष्मन् एवं यथाधर्ममभिमन्यसे। ( क ) —
एष साङ्क्रामिको न्याय एष धर्मः सनातनः।
इयं हि रघु सिंहानांवीरचारित्रपद्धतिः॥ २२॥
(क) आयुष्मन्-दीर्घायो, एवम्-इत्थं, रथादवतीर्य्य क्रियमाणमायोधनम् इत्यर्थः, यथाधर्मं- यथाशास्त्रं, धर्मशास्त्रानुमोदितमिति यावत्, अभिमन्यसे- अवबुद्ध्यसे; रथादवतीर्य्यैव युद्धमुचितमिति यदिच्छसि तत्समीचीनमेवेति भावः।
भवदभीप्सितं जन्यं हि धर्मशास्त्रानुमतमेव, एवं हि रघुभिरेतत्सुचिरमनुपाल्यते इत्युक्त्वा समर्थयति, एष इति।- एषः भवतोऽभीप्सितः पदातिर्भूत्वापदातिना सहसङ्ग्राम इत्यर्थः, साङ्ग्रमिभवः, युद्धशास्त्रसम्मतः इत्यर्थः, न्यायः नियमः, एषः सनातनः चिरन्तनः, धार्म्मिकैः महावीरैः सुचिरमनुपालित इत्यर्थः, धर्म्मः आचारः, शश्वदेवासङ्कुचितचेतसा अनुसृतः पन्था इति यावत्।न केवलमन्येयोधाः एवमनुसरन्ति, परन्तुभवतः पूर्व्वपुरुषाः अपि सततमेव मनुसृतवन्तः इत्याह, इयमिति।- इयं हि निश्चितं, रघुसिंहानां (रघवः सिंहा इवेत्युपमितसमासात्) रघुश्रेष्ठाः इत्यर्थः, तेषां, रघुत्त्मानाः शूराणामिति यावत्, वीरचारित्रस्य वीरोचिताचारस्य, पद्धतिः पन्थाः; ईदृशेनैव सदाचारपथेन रघुपुङ्गवा अनिशं समचरन्त, इयमेव तेषामनुमता आसीदिति भावः॥२२॥
चन्द्रः। प्रतिरूपं वचनमार्य्यस्य।( ख )
इतिहासं पुराणञ्च धर्मप्रवचनानि च।
भवन्त एव जानन्ति रघूणाञ्च कुलस्थितिम्॥ २३॥
(ख) आर्य्यस्य- पूज्यस्य भवतः, वचनं- पूर्वीक्क्तम्वाक्यं, प्रतिरूपम्- अनुरूपं, विधिसङ्गतमित्यर्थः; भवादृशाः धार्म्मिकाः धर्म्मशास्त्रसङ्गतमेव वचनं सततमभिभाषन्ते इति भावः।
अथ स्वकुलक्रमागतसारथेः सुमन्त्रस्य न्याय्यवचनप्रयोगे हेतुं प्रतिपादयति, इतिहासमिति।- भवन्त एव भवादृशाः विज्ञा एव; नान्ये साधारणपुमांस इति भावः; इतिहासं पुरावृत्तं, ‘धर्म्मार्थकाममोक्षाणामुपदेशसमन्वितम्।पुरावृत्तकथायुक्तमितिहासं प्रचक्षते॥‘इत्युक्तलक्षणां पारम्पर्य्योपदेशेन अतीतघटनावलीप्रकाशकं ग्रन्थविशेषमिति यावत्, पुराणञ्च पञ्चलक्षणान्वितं शास्त्रविशेषञ्च, ‘सर्गश्च प्रतिसर्गश्च वंशोमन्वन्तराणि च।वंशानुचरितञ्चैव पुराणं पञ्जलक्षणं॥’ इत्युक्तलक्षणसमन्वितं ग्रन्थविशेषमित्यर्थः, धर्म्मप्रवचनानिचवर्णाश्रमाणां कर्त्तव्यादिविधायकानि मन्वादिधर्मशास्त्राणि च, तथा, रघूणां रघुकुलसन्तानानां, कुलस्थितिं वंशमर्य्यादाञ्च, चिरानुशीलितसदाचारपद्धतिमित्यर्थः, जानन्ति; विन्दन्ति; इह भुवि भवादृशाः विज्ञतमाः अतिविरला एवेति भावः।
(अत्र प्रस्तुताप्रस्तुतपदार्थानामेकयैव जानन्ति इति क्रियया अभिसम्बन्धात्दोपकालङ्कारः, उपात्तवाक्यस्य जानन्तीति क्रियया परिसमाप्तावपि रघूणाञ्चेत्यनेन पुनरूपात्तत्वात्समाप्तपुनरात्तताऽऽख्यो दोषः ‘कुलस्थितिं रघूणाञ्च भवन्त एव जानते ‘इत्यनेन समाधातव्यः॥२३॥
सुमन्त्रः।( सस्नेहास्त्रं परिष्वज्य )।( ग )-
जातस्य ते पितुरपीन्द्रजितो निहन्तु
र्वत्सस्य वत्स कति नाम दिनान्यमूनि।
तस्याप्यपत्यमनुगच्छति वीरवृत्तं
दिष्ट्यागतं दशरथस्य कुलं प्रतिष्ठाम्॥ २४॥
(गः) स्नेहेन- वात्सल्येन, ओण- आनन्दाश्रुणा च सह वर्त्तमानं यथा स्यात्तथेत्यर्थः, परिष्वज्य- अलिङ्ग्य, अहिति शेषः।
अथ चन्द्रकेतोः वीरोचितां प्रवृत्ति विलोक्यप्रीतः सुमन्त्रः तं सस्नेहप्रीतिवचसा परितोषयति, जातस्येति।- वत्स आयुष्मन्चन्द्रकेतो इन्द्रजितः सङ्ग्रामे देवराजस्यापि विजयिनः मेघनादनाम्नः रावणपुत्रस्य, निहन्तुः- निसूदनस्य, (‘निहन्तुः‘इत्यत्र‘विजेतुः‘इति पाठान्तरम्) वत्सस्यनिरतिशयस्नेहास्पदस्यः, ते पितुरपि तव जनकस्य लक्ष्मणस्यापि, जातस्य समुत्पन्नस्य सतः, अमूनि एतानि, जन्मत आरभ्य अद्यप्रर्य्यन्तानीत्यर्थः, कति नाम क्रियन्ति एव म्नासेति सम्भावनायां, दिनानि दिवसाः, संवृत्तानोति शेषः, स्नेहास्पदस्य सौमित्रेः जन्मतः प्रबृति अत्यल्पसङ्ख्यकानि खलु दिनानि समतीतानीत्यर्थः; एतस्य तु वयः एतावदेव अल्पोयः, यदस्माभिः इतः किञ्चित्पूर्व्वमेवं तत्परिदृष्टमित्यनुमीयते, सोऽपि वृत्रहन्तृविजयिनं वीरप्रकाण्डं मेघनादविनाशितवानिति अतीवाश्चर्य्यम् इति भावः; तस्यापि एतादृगत्यल्पवयसः शिशोर्लक्ष्मणस्यापीत्यर्थः, अपत्यं तनयः, शिशोरपि शिशुभवान्चन्द्रकेतुरित्यर्थः, वीरवृत्तं वीरपुरुषाचारम्, अनुगच्छति अनुसरति, परिपालयतीत्यर्थः, दिष्ट्या भाग्येन, आह्नादसूचकमव्ययमेतत्, (‘दिष्ट्याहर्षेमङ्गले च‘इति मेदिनी) दशरथस्य कुलं वंशः, प्रतिष्ठां स्थितिं, गतं प्राप्त, सगौरवावस्थितिं लब्धमित्यर्थः; अहो सुदिवसः अस्माकं समुदितः, यद्धशरथस्य महाराजस्य कुलस्थितिः, सुयोग्येणापत्येन सततमनुष्ठितवीराचारेण त्वया अविज्ञातभावेन सुसंरक्ष्यते, तेनैव हेतुना जगति चायं वंशः अविच्छिन्नां ख्यातिं समधिगतवानिति भावः।
(अत्रचतुर्थपादगतवाक्यार्थं प्रतिपूर्व्वोक्तपादत्रितयस्य स्थवाक्यार्थानां हेतुर्भूततयो- मन्वासात्वाक्यार्थहेतुकं काव्यलिङ्गमलङ्कारः) वसन्ततिलकं वृत्तम्॥२४॥
चन्द्रः।( सकष्टम् )।–
अप्रतिष्ठे रघुज्येष्ठे का प्रतिष्ठा कुलस्य नः।
इति दुःखेन तप्यन्ते त्रयो नः पितरोऽपरो॥ २५॥
सुमन्त्रः। अहह हृदयमर्मदारणानि एतानि चन्द्रकेतोर्वचनानि।( घ )
लवः। हन्त मिश्रीकृतो रसक्रमो वर्तते।( ङ ) —
अथ रघुकुललक्ष्मणाः सीतायाः पूर्णगर्भायाः निर्व्वासनात्पवमत्यथे मनुतप्तानां स्वपितृणां दुःखायमानं मानसमनुभवन्नितरां निर्विणाचन्द्रकेतुः तदभावादेव स्वकुलस्थितेरकिञ्चित्करतामाह, अप्रतिष्ठे इति।- रघुज्येष्ठे रघुकुलोदृहे, रामचन्द्रे इत्यर्थः, अप्रतिष्ठे प्रतिष्ठामनधिगतवति सति, अपत्याभवे शरक्षायाः अभावात्कुलस्थितिमलभमाने सतीत्यर्थः, नः अस्माकं, कुलस्य वंशस्य, प्रतिष्ठा स्थितिः, का? कीदृशी, भवेदिति शेषः, सर्वगुणविभूषिते ज्येष्ठे रामचन्द्रे सन्ततिविरहिते अस्मद्रूपाणां सन्तानानां सतामपि असद्रूपत्वमेवेति भावः; इति अस्माद्धितोः, अनेनैवेत्यर्थः, दुःखेन शोकेन, नः अस्माकम्, अपरे अन्ये, रामचन्द्रभिन्नाः इत्यर्थः, वयः पितरः विसङ्ख्यकाः पितृपादाः, भरतलक्ष्मणशत्रुघ्ना इत्यर्थः, तप्यन्ते दह्यन्ते, मम मे व्यथामनुमवन्तीत्यर्थः।(अत्र करुणो रसः रामविषयकरतिभावस्याङ्गमिति रसवदलङ्कारः)॥२४॥
(घ) अहह- इति खेदसूचकमव्ययम्।एतानि- इतः प्रागेवोक्तानि इत्यर्थः, चन्द्रकेतोः वचनानि- लक्ष्मणात्मजस्य वाक्यानि, हृदयमर्मदारणानि- हृदयस्य- अन्तःकरणस्य, मर्मणां-जीवस्थानानाञ्च; यद्यपि ‘सप्तोत्तरं मर्मशतमायुर्वेदविदो भाषन्ते, तेष्वस्ति हृदयशिरांसिवीणिप्रधानमर्माणि ‘इति वैद्यकीय्यामर्मशब्देनैवहृदयं लभ्यते, तथाऽपि मर्मान्तरापेक्षया विशेषेणदारणद्योतनार्थं तस्य पृथगुपादानम्; यहा,-हृदयम्-अन्तःकरणरूपं, मर्म तस्य; यद्वा,-हृदयस्य मर्मणां- सन्धिस्थानानां, दारणानि-दार्य्यन्ते-विपाट्यन्ते एभिरिति तथोक्तानि, भवन्तोति शेषः, चन्द्रकेतोः वचांसि अस्माकं मर्माणि विदारयन्तीत्यर्थः।
(ङ) हन्त-इति हर्षे, (‘हन्तं हर्षेऽनुकम्पायाम्‘इत्यमरः) मिश्रीकृतः,-अमिश्रः मिश्रः कृतः,-रसान्तरेणासन्भिनन्नीकृतः, स्वविरूद्धैः रसैः एकीभावमापादितः इत्यर्थः, रसक्रमः,-रसयोः,-वत्सल्यवीरयोः शृङ्गारवीरयोर्वा, क्रमः,-पर्य्यायः,

परस्परविरुद्धरसद्वयमिति यावत्, वर्त्तते-विद्यते; अमुं वीरमवलोक्य मम यथा हि स्नेहाधिक्यात्वात्सल्यरसातिरेकः सञ्जायते, तथैव अमुष्य वीरस्य मया सह युद्धे अत्यधिकोत्माहदर्शनात्वीररससमुद्रे कश्च भवतीति दृश्यते इति भावः।
यथेन्दावानन्दं व्रजति समुपोदे कुमुदिनी
तथैवास्मिन् दृष्टिर्मम; कलहकामः पुनरयम्।
भणत्कारक्रूरक्वणितगुणगुञ्जद्गुरुधनु-
र्धृतप्रेमा बाहुर्विकचविकरालोल्वणरसः॥ २६॥
अथ रत्युत्साहस्थायिभावयोः शृङ्गारवीररसयोः एकत्र समये स्वस्मिन्कथं हि सम्मिश्रणभावः समुदितः, तदेव विशदीकृत्य विवृणोति, यथेति।-इन्द्रौ चन्द्रे, समुपीढे ममुदिते सति, कुमुदिनी कैरविणो यथा यद्यत्, आनन्दं, हर्षं, विकाशमित्यर्थः, व्रजति प्राप्नोति, अस्मिन्पुरोवर्त्तिनि, कुमारे चन्द्रकेतौ इति यावत्, मम दृष्टिः नेत्रं , तथैव तादृगेव, आनन्दं व्रजति इत्यन्वयः, प्रीतिप्रफुल्लतां यातीत्यर्थः, कुमारमिममवलोक्य हर्षातिशय्योदयात्मदीये नयने अनिर्व्वचनीयमानन्दमनुभवत इति भावः।इत्थं शृङ्गाररसाविर्भावमुपवर्ण्य, वीररसोद्रेकमाह, कलहेति।- पुनः किन्तु, कलहकामः कलहम् अनेन चन्द्रकेतुना सहसङ्ग्रामं, कामयते अभिलषति यस्तथोक्तः, समराभिलाषुक इत्यर्थः, अयं वाहुः एष मदीयः भुजः, झणदिति।- झणत्कारेणझणझणोत्कारकाव्यक्तध्वनिना, क्रूरम् अतिकर्कशं यथा स्यात्तथा, क्वणितः शब्दितः, यो गुणाः मौर्वी, यहा,- झणत्कारं झणत्काररूपं झणझणोत्याकारकमव्यक्तमित्यर्थः, क्रूरम् अतिकठोकरं, क्वणितं निनादः यस्य तथाविधः, यो गुणः ज्या, तेन गुञ्जत्शब्दायमानं, गुरुमहत्, धनुः कार्मुकं तस्मिन्धृतं बद्धं म्प्रेमप्रणयः, ग्रहणाभिलाष इति यावत्, येन तथोक्तः सन्, भीषणनिनाद्धेन शरासनस्य ज्यान्निरन्तरसास्फालयितुमभिलाषुकः सन्नित्यर्थः, विकचविकरलोल्वणरसः विकचः सव्यक्तः, विकरालः अतिभीषणः, अतिभयावहः इति यावत्, (‘करालोदन्तुरेतुङ्गेभीषणेचाभिधेयवत्।‘इति मेदिनी) उल्बणरसः।उद्धतरसः, वीररसः इति यावत्यस्मिन्यथाविधः, सञ्जात इति शेषः; यद्यपि इमं सौम्यदर्शनं कुमारमवलोक्य सपदि मे नेत्रद्वयं प्रीतिविस्फारितं भवति, तथाऽपि पुरतः महावीरमेतमाताद्य योद्धुमनामदीयोवाहुः; ज्यायाः टङ्कारेणदिशंविदिशञ्चापूर्य्यशरान्विमोचयितुमभिलषतीत्यर्थः विरुद्धयोः द्वयोरेव रसयोरेकत्र विचित्रसमावेशः इति परं विस्मितोऽस्मीति भावः।
(अत्र परस्परविरुद्धयोः स्नेहवैरयोरेकत्र सङ्घटनातः विषमालङ्कारः, तथा कुमुदिन्या सह अवैधर्म्यासाम्योपदेशाच्च श्रौतोप्मालङ्कारः, इत्यनयोरङ्गाङ्गिभावेन सङ्करः।किञ्च एतस्मिन्रस्य स्वशब्देनैवाभिधानात्स्वशब्दोक्तिनिबन्धनो दोषः, ‘रसर्योक्त्तिः स्वशब्देनस्थायिसञ्चरिणोरपि’ इति दर्पणोक्त्तेः।एवमेव गुञ्जनस्य भ्रमररुते एव प्रसिद्धत्वात्तदन्यवधनुर्निस्वनादौ तथा प्रसिद्धिविरहेण ख्यातिविरुद्धता दोषश्च‘गुञ्जत्‘इत्यत्र‘गज्जत्‘इत्यादिशब्दप्रयोगेण परीहारः करणीय इति।श्लोकस्यास्य पूर्व्वार्द्धेरतिस्थायिभावकः शृङ्गारो रसः प्रसादो गुणः, कैशिकोरीतिश्च, उत्तरार्द्धेतु उत्साहस्थायिभावको वीरो रसः, ओजो गुणः, आरभटोचरीतिः, इत्युभयोः रसयोरेकत्र समावेशात्सम्मिश्रणमिति ज्ञेयम्)।शिखरिणीवृत्तम्॥२६॥
चन्द्रः।( अवतरणं सूचयन् )। आर्य्य सावित्रश्चन्द्रकेतुः अभिवादयते। ( च )
सुमन्त्रः।अजितं पुण्यमोजस्वि काकुत्स्थस्येव ते महः।
श्रेयसे शाश्वतो देवो वराहः परिकल्पताम्॥ २७॥
(च) आर्य्य -पूज्य सुमन्त्र , सावित्रः ,-सावितुः ,-सूर्य्यस्यापपत्यं पुमान्, सवितृकुलसम्भूतः इत्यर्थः, चन्द्रकेतुः,-तदाख्यः लक्षणात्मजः, अभिवादयत- प्रणनति, भवन्तमिति शेषः; ‘नामग्राहृमभिवादयेत् ‘इत्यादिस्मृतेः स्वनामग्रहणपूर्वकाभिवादनः कृतमिति ज्ञेयम्।
अथ कुलक्रमागतसारथिः सुमन्त्रः आभवादयमानं कुमारं समुचितेन आशिषा संवर्द्धयति, अजितमिति।- शाश्वतः नित्यः, उत्पत्तिविनाशरहितः इत्यर्थः, देवः द्योतमानः, भगवानित्यर्थः, वराहः शूकररूपेणावतीर्णः, स्वीकृतवराहशरीरः भगवान्नारायण इत्यर्थः, काकुत्स्थस्येव ककुत्स्थगोत्रसम्भूतस्य जगत्पतेः रामभद्रस्येवेत्यथेः, ते तव, अजितं परैरनभिभूतं, पुण्यं पवित्रम्, ओजस्वि अतिप्रबलं, सर्वत्राप्रतिहतमित्यर्थः, महः तेजः, श्रेयसे शुभाय, विजयमङ्गलायेति यावत्, परिकल्पतां सम्पादयतु, सर्वतो भावेन विदधातु इत्यर्थः।(‘कृपिसम्पद्यमानेच ‘(वा०) इति चतुर्थी; केचित्तु ‘तादर्य्ये चतुर्थी वाच्या ‘(वा०) इति सूत्रेण चतुर्थीमनुशासति।पुराभीषणसङ्ग्रामे आदिदैत्यस्य हिरण्याक्षस्य निहन्तुः आदिवराहमूर्तिधरस्य भगवतो नारायणस्य अपौरुषेयप्रभावं संस्मृत्यसुमन्त्रः कुमारस्य उपस्थिते सङ्ग्रामे तस्मादेव भगवतो विजयाशिषसम्प्रार्थितवानिति ज्ञेयम्पुरा हि त्रेतायां

देवासुरयुद्धे भगवतो नारायणस्य तेजसा आप्यायितः पुरञ्जयो नामसूर्य्य वंशीयः कश्चित्पराक्रान्तः नरपतिः इन्द्रादिभिः देवसङ्घैः भृशमभिप्रथितः वृषभरूपधारिणः इन्द्रस्य ककुदमास्थाय सर्व्वमेवासुरबलं निजधान, तेन चासौ ककुत्स्थसञ्ज्ञामवापितिककुत्स्थशब्दप्रवृत्तिनिमित्तभूतापौराणिकी कथा अत्रानुसन्धेयेति)॥२७॥
अपि च-
देवस्त्वां सविता धिनोतु समरे गोत्रस्य यत्ने पिता
त्वां मैत्रावरुणोऽपि नन्दतु गुरुर्यस्ते गुरूणामपि।
ऐन्द्रं वैष्णवमाग्निमारुतमथो सौपर्णमोजोऽस्तु ते
देयादेव च रामलक्ष्मणधनुर्ज्याघोषमन्त्रोदयम्॥ २८॥
भङ्गान्तरेणविजयाशिषाकुमारं पुनः संवर्द्धयति, देवस्त्वामिति।- देवः द्योतमानः, सविताभागवान्सूर्य्यः, समरे सङ्घ्रामे त्वां भवन्तं धिनोतु प्रीणयतु , असामान्यं तेजः सम्प्रदायत्वां संवर्द्धयत्वित्यर्थः, (‘धिविप्रीणने‘इति धातोः लटि रूपम्)।यः भगवान्सविता, ते तव, गोत्रस्य वंशस्य, पिता जनयिता, प्रवर्त्तकः इत्यर्थः, आदिपुरुष इति यावत्, मैत्रावरूणोऽपि वशिष्ठोऽपि, (मित्रश्च वरुणश्चेति द्वन्द्वे मित्रावरुणाविति पदात्‘देवताद्वन्द्वेच ‘(६।३।१६पा०) इत्यानङि्वधानात्, ततः तयोरपत्यं पुमानित्यर्थे शैषिकः अण्प्रत्ययः, ‘शिवादिभ्योऽण् ‘(४११२पा०) इति वा अण्प्रत्ययः, शिवादेराकृतिगणत्वादिति ज्ञेयम्।अत्र‘अत इञ् ‘(४।१।९५पा०) इति इञ्प्रत्ययस्य विधानात्‘मैवावरुणिः‘इत्येवभवितुं युक्क्तमित्युत्पश्यामः)।एकस्मिन्कल्पे मित्रस्य कल्पान्तरे च वरुणस्य पुत्रत्वेनास्य ईदृशीसञ्ज्ञासम्प्रवृत्तेति ज्ञेयम्।त्वां भवन्तं, नन्दतु विजयाशिषा प्रीणयतु, यः मैत्रावरुणः, ते तव, गुरूणामपि पित्रादीनामपि, गुरुः पूजनीयः, भवतीति शेषः, ऐन्द्रम् इन्द्रस्येदम्, इन्द्रसम्बन्धीत्यर्थः, वैष्णवं विष्णोरिदं, विष्णुसम्बन्धीत्यर्थः, आग्निमारुतम् अग्निमरुतोरिदम्, अग्निसम्बन्धि मरुत्सम्बन्धि चेत्यर्थः, वैश्वानरं वायव्यञ्चेति यावत्, (‘देवता द्वन्द्वे च ‘(७।३।२१पा०) इति पूर्वोत्तरपदवृद्धिः।‘इद्वृद्धौ ‘(६।३।२८पा०) इति अग्नेरिदादेशश्च)।अथो अपिच,
(‘अथाथो संशये स्यातामधिकारे च मङ्गले।
विकल्पानन्तरप्रश्नकात्स््नर्यारम्भसमुच्चये॥‘इति मेदिनी)
सौपर्णं सुपर्णस्य गरुडस्येदं, गरुडसम्बन्धीत्यर्थः, ओजः तेजः, ते तव, अस्तु भवतु, इन्द्रादीनां देवानां सदृशं भवतः तेजः भवत्वित्यर्थः, समेति।-रामलक्ष्मणयोः रघवसौमित्र्योः, धनुषः शरासनस्य, याज्यामौर्वो, तस्याः घोषः टङ्कारध्वनिः, स एव मन्त्रः ब्रह्मास्त्रप्रयोगार्थम् आम्नायसमुदाय इत्यर्थः, जयं सङ्ग्रामेऽस्मिन्विजयलक्ष्मीमिति यावत्, देवदेव च ददात्वेव; अमितविक्रमौ रामलक्ष्मणौ यथा सङ्ग्रामे भीषणकार्मुकस्य ज्याशब्देनैव सर्वान्रिपून्समूलमुन्मूल्यविजयलक्ष्म्यानियतं शुशुभाते, एवमेव भवानेतस्मिन्सङ्ग्रामे जयश्रियं लभतामिति भावः।
(अत्रान्येषातेजः कथमन्योवहत्वितिवस्तु सम्बन्धः सर्व्वथा असम्भवन्नपि बिम्बप्रतिबिम्बिभावेन इन्द्रादीनां तेजः सदृशमेव तेजोऽस्वित्येवावगमयतीत्यतोऽसम्भवदृस्तुसम्बन्धरूपो निदर्शनालङ्कारः।इह पूर्वार्द्दस्थितयच्छब्दयोः तच्छब्देन तादृशापेक्षाविरहादेव न विधेयाविमर्षाख्यो दोषः इत्यवधेयम्।देयादेवेत्यत्र एवकारस्य स्वायोगव्यवच्छेदकार्थकतया नियमेन नियतसम्बन्धस्यैवावबोधनान्न अनियमे नियमख्यदोषः इत्यवधेयम्।शार्दूलविक्रीडितं वृत्तम्॥२८॥
लवः । कुमार अति हि नाम शोभसे रथस्थ एव ; कृतं कृतमत्यादरेण।( छ )
चन्द्र। तर्हि महाभाग्योऽप्यन्यं रथमलङ्करोतु। ( ज )
लवः।( सुमन्त्रं प्रति ) आर्य्य प्रत्यारोपय रथोपरि राजपुत्रम्।( झ )
(छ) रथस्य एव- स्यन्दनाधिरूढ एवेत्यर्थः, अत्र हि- अत्यर्थमेव, न्यूनमिति यावत्, शोभसे-राजसे, शोभन्वितो भवसीत्यर्थः, नाम-सम्भावनायान्, इत्यहं सम्भावयामीत्यर्थः; अतः अत्यादरेण- रथावतरणरूपबहुमानप्रदर्शनेनेति यावत्, कृतं कृतम्-अलमलम्; (सम्भ्रमे द्विर्वचनम्) अधुना रथादवतीर्य त्वया सम्मानप्रदर्शनं न करणीयमिति भावः।
(ज) तर्हि-तदा, मयि रथस्थे सतीत्यर्थः, महाभागोऽपि-महान्-अत्यधिक; भागः,-भाग्य, वीरत्वसौभाग्यमिति यावत्यस्य तथाविधः, भवानपीत्यर्थः, अन्यं रथम्-अपरं स्यन्दनम्, अलङ्करोतु-भूषयतु, आरोहणेनेति शेषः;भवति महावीरे पादचारिणि मम रथारोहणं न युज्यते इति भावः।
(झ) आर्य्य-मान्य सुमन्त्र ; चन्द्रकेतौ मैत्रीसंस्थापनात्तत्कृतं सुमन्त्रे बहुमानं विलोक्यैव स्वयमपि तस्मिन्नत्यादरं प्रदर्शितवानिति ज्ञेयम्। रथोपरि-रथस्य-स्यन्दनस्य, उपरि-ऊर्द्धं, स्यन्दने इत्यर्थः, राजपुत्रं-कुमारं चन्द्रकेतुं, प्रत्यारोप्य- आरोहय।
सुमन्त्रः। त्वमप्यनुरुद्ध्यस्व चन्द्रकेतोर्वचनम्।( ञ )
लवः। को विचारः स्वेषु उपकरणेषु ? किन्तु अरण्यसदो वयमनभ्यस्तरथचर्याः।( ट )
सुमन्त्रः। जानासि वत्स दर्पसौजन्ययोर्यथोचितमीरयितुम् ; यदि पुनरीदृशं त्वामैक्ष्वाको रामभद्रः पश्येत् ; तदा अस्य स्नेहेन हृदयमभिष्यन्देत।( ठ )
(ञ) त्वमपि-भावनपि, चन्द्रकेतोः;-कुमारस्य, वचनं-वाक्यं, त्वयि रथारोहणप्रार्थनामित्यर्थः,-अनुरुध्यस्व-अनुपालय; रथारोहणेन एतन्मनोरथं प्रपूरयेति भावः।
(ट) को विचारः?-कः विवेकः, को वितर्क इति यावत्, स्वेषु-स्वकीयेषु, आत्मभूतष्विति यावत्; एतास्मिन्कुमारे मैत्रीसंस्थापनात् अमुष्य एव द्रव्यं मदीयमेव सञ्जातम्, अतः स्वद्रव्यमिव एतद्द्रव्यमपि एते च्छमेवयतद्द्रव्यमपि मया ग्रहणीयं, नहि केनचित्कियानपिसंशयःस्वद्रव्यव्यवहारेक्रियतेइतिभावः; यहा,-स्वेषु- निजप्रयोजनीयेषु, उपकरणेषु-उपकारसाधनीभूतवस्तुषु, सङ्ग्रामोपयोगिरथादिषु इति यावत्, किन्तु-परन्तु, अरण्यसदः,-अरण्ये-वने, सीदन्ति-निवसन्ति ये तथोक्ताः, वनवसिनः इत्यर्थः, वयम्-अहमित्यर्थः, (अस्मदः एकत्वेबहुत्वप्रयोगादिति) अनभ्यस्तरथचर्य्याः,-अनभ्यस्ता-नशिक्षिता, रथेना, रथेन-स्यन्दनेन, चर्य्या- सञ्जरणं यैस्तथोक्ताः, अविज्ञातरथारोहणादिव्यवहारा इत्यर्थः, भवाम इति शेषः; अहं हि आरण्यकः, तेन इतः प्राक्कदापिरथन्नरोहयमतोऽधुना रथमारुह्य हि योद्धन्नाभिलषामि इति भावः।
(ठ) जानासि-वेत्सि, वत्स-आयुष्मन्लव, दर्पसौजन्ययोः,-अहङ्कारविनययोः, यथोचितम्-उचितमनतिक्रम्य(इत्यव्ययीभावः) यथोपयुक्तमित्यर्थः, औचित्यस्यापरिहारपूर्वकमिति यावत्; ईरयितुम्- अभिधातुं, व्यवहर्त्तुमित्यर्थः; यादृशेनवाग्विन्यासेन ओजस्वितासुजनता च व्यक्तौ भवति, तादृशीं वाचमभिधातुं त्वं सम्यगभिज्ञी भवसीति भावः; स्वेषामरण्यनिवासित्वाद्यभिधानेन वन्योऽप्यहं पदातिर्भित्वैवरथचारिणा भवता सह योत्स्येत्वत्तः ईषदपि न बिभेमि, इत्थमात्मनः निर्भीकतायाः तेजस्वितायाश्च प्रकठीकरणात्स्वकीयगर्वभावः कियद्धिव्यक्तीभूतोऽभूत, एवमेवचन्द्रकेतोः रथे‘स्वेषूपकरणेषु ‘इत्युक्त्या आत्मीयत्वप्रतिपादनात्स्वस्यातिः
लवः।मान्य सुजनः सः राजर्षिः श्रूयते। ( ड )
( सलज्जमिव )।( ढ )-
वयमपि न खल्वेवम्प्रायाः क्रतुप्रविघातिनः
न इह च गुणैस्तं राजानं वा बहु मन्यते ?।
तदपि खलु मे स व्याहारस्तुरङ्गमरक्षिणां
विकृतिमखिलक्षत्राक्षेपप्रचण्डतयाऽकरोत्॥२९॥
विनयित्वञ्च सम्यक्त्या स्फुठीभूतममूदित्य्वधेयम्।यदि पुनः,-चेद्धि ईदृशं-शौर्य्यसौजन्यादिगुणगणवीभूषितमित्यर्थः, सर्वगुणाकरमिति यावत्, त्वां-भवन्तम्, ऐक्ष्वाकः,-इक्ष्वाकुवंशसम्भूतः, इक्ष्वाकुकुलालङ्कारः, इत्यर्थः, रामभद्रः,-रामचन्द्रः, पश्येत्-अवलोकयेत्, तदा-तर्हि, अवलोकनसमकालमेवेतियावत्, अस्य-रामभद्रस्य, स्नेहेन-प्रेम्णा, वात्मल्येनेत्यर्थः, हृदयं-मानसम्, अभिष्यन्देत-द्रवीभूतम्भवेत्; गुणग्राहीभगवन्रघुमणिः सर्वगुणविभूषितं त्वां विलोक्य नूनम् अभूतपूर्वां प्रीतिमापद्येतेति भावः।
(ड) नान्य-पूज्यसुमन्त्र, सुजनः,-सज्जनः, साधुरित्यर्थः; विनयित्वादिगुणशतविभूषितन्त्वादितिभावः; सराजार्षः,-राजश्रेष्ठः,-राजाचासौॠषिश्रेतिविग्रहेण, निखिलराजगुणविभूषितोऽप्यसौरघुमणिः रामः दमनियमादिगुणयोगात् ॠषिकल्प एव भवतीति भावः; श्रुयते-आकर्ण्यते।
(ढ) सलज्जमिव-लज्जयासहवर्त्त्मानं यथास्यात्त्थेव, ईषद्धिलज्जितः सन्निव इत्यर्थः, आहेति शेषः।
ननु सुजवश्चेत्तत्र वान्रामचन्द्रः भवतामभिमतः, तर्हि कथं तत्क्रतुविघातायं यज्ञीयाश्वमपहृत्य इत्यमसौजन्यमनुतिष्ठसि? इत्याशङ्कामपनेतुमाह, वयमपीति।- वयमपि अस्मद्विधाजना अपि, अहमपि इत्यर्थो वा, (अविशेषणयुष्मदस्मदोः एकत्वेऽपि वहुत्वे प्रयोगदर्शनात्) एवस्प्रायाः प्रायेण बाहुल्येन एवम् (इति विग्रहे‘सहमुपा ‘(२।१।४पा०) इति समासः) ईदृशा इत्यर्थः, क्रतुप्रविघातिनः क्रतुं यज्ञं, प्रविघ्नन्ति प्रविणश्यन्ति ये तथोक्ताः, यज्ञहन्तारः इत्यर्थः, नखलुनैव; यथासराजर्षिः सजनः, तथा वयमपि, नहि मेध्याश्वापहरणादिक्रियाभिः दुर्वृत्तयः क्रतुविध्वंसकराक्षसप्रायाः वयं भवामः इति भावः।तर्हि किमुरामस्यासौजन्यमवलोक्य विद्धेषवशात्तन्मखाश्वम्बलाद्ग्रहीतुमिच्छसि? तदपि नित्याह, क इहेति।-इह च अस्मिन्जगति पुनः, कः को जनः, गुणैः शौर्य्यौदार्य्यसौजन्यादिभिः हेतुभिः, अशेषगुणविभूषितत्वादिति भावः, तं राजानं सम्राजममुं रामचन्द्रं, न बहुमन्यते वा? नाद्रियते वा? नसत्करोतिवेत्यर्थः; अपितु सर्व एव विपुलगुणविशोभितं रामं तद्गुणात्कष्टहृदयाः सन्तः नियतं प्रशंसन्ति, वयमपि तथैव भवामः, क्रतुविधातकाः रामविहेषिणश्च न इति भावः।युष्माकं सदाचारवत्त्वेसम्राजः रामस्य च बहुसम्मानास्पदीभूतत्वे कथमीदृशः विरोधः सञ्जातः? इत्याशङ्कामपनयति, तदपीति।- तदपि तथाऽपि, तस्मिन्बहुमानसत्त्वेऽपीत्यर्थः, खलु नूनं, तुरङ्गमरक्षिणाम् अश्वमेधीयाश्वरक्षकाणां, सव्याहारः तादृशी उक्तिः, ‘अयमश्वः पताकेयम्‘इत्यादिरामानुमोदितं सगर्वमभिधानमित्यर्थः।अखिलेति।- अखिलानां सर्व्वेषां, क्षत्राणां गजन्यानाम्, आक्षेपेण तिरस्कारेण, वीरत्वापहत्वारुपावनाननेनेति यावत्, प्रचण्डतया अत्युग्रतया, अतिदुःसहत्वेन हेतुनेति यावत्, मे मम, राधवानुज्ञातां सर्वेषां, वीराणां तादृशीमवज्ञां सोढुमपारयतः इत्यर्थः, विकृतिं विकारं, क्रोधमित्यर्थः, अश्वधारणप्रवृत्तिरूपं चेतसोऽन्यथाभावमिति यावत्, अकरोत् उत्पादयामास; निखिलवीराणां निन्दाकरं रक्षिजनानां वचनं निशम्यक्रोधेनैवाह मश्वमिमभवरूद्धवान्, नविजयप्रेप्सया, नवादौर्ज्जन्येनेतिमन्तव्यमित्याशयः।(अत्राप्रस्तुतेन‘कः‘इति पदोपस्थाप्यसामान्यार्थेन प्रस्तुतस्य विशेषस्य वक्तुः लवस्य प्रतीतेरप्रस्तुतप्रशंसाऽलङ्कारः)।हरिणीवृत्तम्॥२९॥
चन्द्र।( सस्मितम् )।किन्नु ; भवतस्तातप्रतापोत्कर्षेऽप्यमर्षः ? ( ण )

(ण) सस्मितम्-ईषद्धास्य सहितम्, आहितिशेषः।भवतः,-तव, तातप्रतापोत्कर्षेऽपि- तातस्य- पितृस्थानीयस्य रामचन्द्रस्य,प्रतापः,-प्रभावः, कोषदण्डनं तेज इत्यर्थः,तस्य य उत्कर्षः,-अतिशयः, अतिरेक इतियावत्तस्मिन्नपि, अमर्षः,-असहनम्, असहिश्णुतेति यावत्, किन्नु?-किमुखलु ;यद्येपिमहावीरस्यभवतः साधारणजनानां वितथासगर्वोक्तिः मर्म्माणि निकृन्तति, तथाऽपि पितृवत्पूज्यस्य तत्र भवतो महारथस्य रघुपतेः राक्षसकुलोच्छेदकस्य ईदृशीतात्त्विकीशौर्य्योक्तः गुणग्राहिणः गुरुजनानुमतस्य भावादृशस्य चेतः प्रमथातीत्यर्थः अतीवहास्य वरं निरतिशयविस्मय जनकञ्चैतदित्याशयः।
लवः।अस्त्वमर्षः ; मा भूद्वा एतत् पृच्छामि दान्तं हि राघवं राजानं शृणुमः ; स किल नाऽऽत्मना दृप्यति ; नाप्यस्य प्रजा ईद्शो जायन्ते ; तत्किमस्य मनुष्या राक्षसीं वाचं वदन्ति ? ( त ) –

(त) अमर्षः,-असहनं, परगुणासहिष्णुतेत्यर्थः, अस्तु- भवतु, माभूत्वा- न भवतु वा, रामप्रतापोत्कर्षश्रवणविषये कियदपि मे असहेन वर्तते न वेति तद्विषयकःप्रश्नावतरणमिदानीं न युज्यते इति भावः; तु-किन्तु, एतत्-इदं, वक्ष्यमाणं विषयजातमित्यर्थः, पृच्छामि- जिज्ञासे, भवन्तमिति शेषः; किमितितदेवाह, दान्तमित्यादि।-दान्तं-दमादिसम्पन्नं, जितेन्द्रियमित्यर्थः, अनुद्वतभाषिणमिति यावत्, हि- निश्वितं, राघवं- रामं, राजानं- निखिलप्रजापालकं, शृणुमः,-आकर्णयामः; सर्वेहिजनाः सततं रघुमणिं निरहङ्कारं वशिनञ्चामनन्तीति अभीक्ष्णमनुश्रूयते इति भावः; सः,-राघवः, किलं-इति वार्त्तायां, (‘वार्त्तासम्भाव्ययोः किल‘इत्यमरः) आत्मना- स्वयं, नदृप्यति-नाहङ्करोति, अस्य- रामस्य, प्रजाः अपि-प्रकृतयोऽपि, ईदृश्यः ,-एवंविधाः, गर्व्वता इत्यर्थः, न जायन्ते- न भवन्ति; विनेतुः राज्ञः अतिविनयित्वात्विनेयानां प्रजानां विनीतत्वन्तु सुतरामेव सम्पन्नमिति भावः; तत्-तस्मात्, राज्ञः प्रजानाञ्चा दृप्तत्वादित्यर्थः; सर्व्वेषामेव सौशील्यश्रवणादिति भावः; यद्वा,-तत्-तर्हि, स्वयं राज्ञः प्राजानाञ्च दर्पाभावेसत्यपीत्यर्थः, किं- कथम्, अस्य-राज्ञः रामस्य, मनुष्याः-अधिकृताः पुरुषाः, सैनिकजनाः इत्यर्थः, राक्षसी-राक्षससम्बन्धिनीं, दर्पोद्वतामित्यर्थः, वाच-वाक्य, वदन्ति?-भाषन्ते; सुविचक्षणस्यति विनयिनः, नरपतेः अधिकृतजनानामीदृशभाषणमतीवलज्जाव्यञ्जकमितिभावः।
ऋषयो रक्षसीमाहुर्वाचमुन्मत्त दृप्तयोः।
सा योनिः सर्ववैराणां सा हि लोकस्य निरृतिः॥ ३०॥
का खलु राक्षसी वाक्, किञ्चतस्या अपकारित्वम् इति विवृणोति, ॠषय इति।- ॠषयः मन्वादयः धर्म्मशास्त्रकाराः, उन्मत्तदृप्तयोः उन्मत्तस्य उन्मादरोगग्रस्तस्य आसवादिपानेनविभ्रान्तचित्तस्य वेत्यर्थः, दृप्तस्यगर्व्वितस्य च, आत्मश्लाघानिरतस्येत्यर्थः, वाचं वचनम्राक्षसीं राक्षसजनोचिताम् अतिक्रूरामित्यर्थः, परुषाक्षरभूयिष्ठतया अतिबीभत्सामिति यावत्, आहुः ब्रुवन्ति।तपोघनाः एवं वदन्ति चेत्वदन्तु नाम, तेनास्माकं का क्षतिः? इत्याक्षेपेतस्या अनिष्टोत्पादकतामाह, सेति।- सावाक्, सर्वेषां सर्वप्रकाराणां, वैराणां विरोधानां, शत्रुभावानामिति यावत्, योनिः कारणम्, उत्पादहेतुरित्यर्थः, साहितादृशीवागेवेत्यर्थः, लोकस्य जनस्य, तादृशमदोद्धतानां वचसां प्रयोक्तुरित्यर्थः, निर्जितिः निर्गता ॠतिः कल्याणां यस्याः तादृशी, (‘ॠतिः कल्याणवर्त्मनीः‘इति मेदिनी) अलक्ष्मीः इत्यर्थः, (‘स्यादलक्ष्मीस्तुनिर्रत्तिः‘इत्यमरः) अलक्ष्मीर्यथा दुरदृष्टवतः पुरुषस्य विविधनि अशुभानि उत्पादयति, एवमेव क्रुद्धानां जनानां गर्विता वाक् अनिशमेवाशुभं प्रसूते इति भावः।(अत्र निॠतौराक्षस्यावाचः अभेदारोपात्निरङ्गम्रूपकमलङ्कारः)॥३०॥
इति ह स्म तां निन्दन्ति ; अथेतरामभिष्टुवन्ति।( थ ) –
कामान् दुग्धे विप्रकर्षत्यलक्षीं कीर्तिं सूते ; दुष्कृतं या हिनस्ति।
ताञ्चाप्येतां मातरं मङ्गलानां धेनुं धीराः सूनृतां वाचमाहुः॥३१॥
(थ) इति ह- परम्पर्य्योपदेशः(‘पारम्पर्य्योपदेशेस्यादैतिह्यमिति हाव्ययम्।‘इत्यमरः) लोकपरम्परयैतदनुश्रुयते इति भावः।किमिति? एतदेवाह, तां निन्दन्तिस्मेति।- तां-पूर्वोक्तां राक्षसीं वाचं, निन्दतिस्म- तिरस्कुर्वन्तिस्म, अथ-अपिच, वाक्यान्तरारम्भार्थकोऽयमथशब्दः, इतराम्-अपरां, सौजन्यविनयादिगुणभूषितां वाचमित्यर्थः, अभिष्टुवन्तिस्म- प्रशंसन्तिस्म, ॠषय इति शेषः; जघन्यां वाचं विहाय सदासाध्वीं वाचं समुदीरयतः जनान्प्राचीनाः महाजनाः आद्रियन्ते स्म इत्यस्माकं पारम्पर्योपदेशः इति भावः।
इत्थं राक्षसीं वाचं विनिन्द्येदानीं सूनृतां वाचमभिष्टौति, कामानिति।- या सूनृता वाक्, कामान्मनोऽभिलषितानर्थान्, दुग्धे प्रपूरयति, आनीय ददातीत्यर्थः; यां सूनृतां वाचमुपश्रुत्य हि परितुष्टाः महान्तः प्रवक्तुभ्यः यथेष्टमभिलषितानि वस्तूनि प्रददतीति भावः; अलक्ष्मीं निऋतिम् अशुभाधिष्टात्रीं देवीमित्यर्थः, विप्रकर्षति निरस्यति, दूरीकरोतीत्यर्थः; या च समीरितासती अमङ्गलं सर्व्वथानिवारयतीति भावः; कीर्त्तिं यशः, सूते जनयति; सन्तो हि तादृशीं वाचं सदैव प्रशंसन्ति, तेन च तद्वाक्यप्रयोक्त्तुः कीर्त्तिः सर्व्वत्र सुप्रथिताभवतीति भावः; दुष्कृतं पापं, हिनस्ति नाशयति; निरन्तरमभिधीयमानासा हि अतिपावनीवाक्प्रवक्त्रूणां प्राक्तनं पापं समूलमेव उन्मूलयतीति भावः; तां निखिलकल्याणप्रदत्वेन सुप्रसिद्धाम्, अत एव मङ्गलानां शुभानां, मातरं प्रसवित्रीं, सर्वमङ्गलनिदानभूतामित्यर्थः, एतां प्रस्तूयमानामित्यर्थः, सूनृतां सत्यां प्रियाञ्चेत्यर्थः, (‘सूनृतं प्रिये।सत्येइत्यमरः, सूनृतं मङ्गलेऽपि स्यात्प्रियसत्ये वचस्यपि।‘इत्यजयोऽपि) वाचञ्च वाक्यन्तु, भीराः विद्वांसः, पण्डिताः इत्यर्थः, धेनुमपि कामधेनुसदृशीमपि, कामदुघामित्यर्थः, सर्वाभिष्टपूरयित्रीमिति यावत्, आहुः ब्रुवन्ति चकारोऽत्र समुच्चयार्थकः, तथा चः, उन्मत्तदृप्तयोः वचनं राक्षसीमाहुः, सूनृतां वाचञ्च धेनुमप्याहुरित्यर्थः; कामधेनुतिवसूनृतावाणी अभिघातृभ्यः वाञ्छितफलानि प्रयच्छतीति भावः।(अत्र ‘दुग्धे ‘इत्यादिक्रियापदानामेकेनैव कर्त्तृपदेनान्वयात्दीपकमलङ्कारः, तथा धेन्वा सह वाचः अभेदारोपात्निरङ्गरूपकञ्चेत्यनयोरङ्गाङ्गिभावेनसङ्करः)॥३१॥
सुमन्त्रः।परिपूतस्वभावोऽयं कुमारः प्राचेतसान्तेवासी वदति अभिसम्पन्नमार्षेण संस्कारेण।( द )
लवः। यत् पुनश्चन्द्रकेतो वदसि ; ‘किन्नु भवतस्तातप्रतापोत्कर्षेऽप्ययमर्षः ‘इति ; तत् पृच्छामि ; किं व्यवस्थितविषयाः क्षत्रधर्मा इति ?।( ध )
(द) परिपूतस्वभावः,-परिपूतः,-अतिपवित्रः, स्वभावः, प्रकृतिः यस्य तथाभूतः, अतिपवित्रचरित्र इत्यर्थः, प्राचेतसान्तेवासी-प्राचेतसस्य-वाल्मीकेः, अन्तेवासी-शिष्यः, अयं कुमार,-एषः लवः, आर्षेण-ॠषीणामयमित्यार्षः तादृशेन, ॠषिसम्बन्धिनेत्यर्थः, संस्कातेण-ज्ञानेन, अभिसम्पन्नम्-अभिसम्बद्धम्, अनुगतं यथातथेत्यर्थः, वदति-भाषते; ॠषयः; खलु यथा अलौकिकज्ञानालोकसमुद्भासितां वाचमुदीरयन्ति, एवमेवासौ कुमारः सुशिक्षिततया सुसंस्कृतं स्वराद्यहीनञ्च यथातथा अभिदधातीत्यर्थः।
(ध) हेचन्द्रकेतो भो कुमार पुनः- किन्तु, यत्वदसि-यहाक्यं कथयसि; किमिति? तदेवाह, किन्न्विति।- किन्नु किमु भोः, प्रश्नार्थकमव्ययम्; भवतः,- तव, तातप्रतापोत्कर्षे-तातस्य-पितृत्वानीयस्य, पितृत्वम्पूजनीयस्यरामस्येत्यर्थः, यः प्रतापः,-प्रभावः, कोषदण्डीतं तेजःइत्यर्थः, तस्य उत्कर्षेऽपि-आधिक्येऽपि, पितृकल्पन्यरामस्य जगत्प्रसिद्धप्रभाववृद्दावपीत्यर्थः, अमर्ह्षः?-क्रोधः, असहनमित्यर्थः, इति, यत्वदसि इत्यनेनान्वयः; तत्-तच्छेत्यर्थः, तद्विषये इति यावत्, पृच्छामि- जिज्ञासे, भवन्तमिति शेषः, किं?-किमु, प्रश्नार्थकमव्ययम्; व्यवस्ठितविषयाः,-व्यवस्थितः,-निर्द्दिष्टः, नियमितः इत्यर्थः, विषयः,-आश्रयः, वृत्तिरितियावत्, येषां ते, निर्द्धारितार्था इत्यर्थः, केवलं रामचन्द्रनियतवृत्तय इत्याशयः; क्षत्रधर्म्माः-क्षत्रस्य-राजन्यस्य, क्षत्त्रियजातेरित्यर्थः, धर्म्माः,-शौर्य्यादिगुणानिचयाः; क्षत्रियजातेः विशिष्टाः गुणाः केवलं व्यक्तिविशेषेमहावीरे रामचन्द्र एव पर्य्याप्ताः सन्तः आसते, नान्येषु केषुचिदपि महावीरेषु? इत्याशयः; एवं नहि कदाचिदपि सम्भवति यत्गुणानां प्रतिनियतपुरुषवृत्तित्वमिति तात्पर्य्यम्।
सुमन्त्रः। नैव खलु जानासि तं देवमैक्ष्वाकं ; यदेवं वदसि ; तद्विरम्यतामतिप्रसङ्गात्।( न ) –
सैनिकानां प्रमाथेन सत्यमोजायितं त्वया।
जामदग्न्यस्य दमने नैवं निर्वक्तुमर्हसि॥ ३२॥
(न) ऐक्ष्वाकम्- इक्ष्वाकुवंशतिलकं, देवं-सम्राजं, तं-रामचन्द्रं, नैवखलुजानासि- निश्वितमेवनवेत्सि, यत्- यस्मात्, कारणात् एवम्-इत्थं, प्रागुक्त्तरूपमित्यर्थः, वदसि-कथयसि, तत्- तस्माद्रघुमणेरलौकिकशौर्य्याधारत्वविषये तव निरतिशयानभिज्ञत्वादित्यर्थः, विरम्यतां- निवर्त्त्यताम्; (‘विरमविरम‘इति पाठे-विरम-निवर्त्तस्व, सम्भ्रमे द्विर्वचनम्) अतिप्रसङ्गात्-सावज्ञपरिभाषणात्, रघुपतेरवमाननासूचकसमुद्धतवाक्यप्रयोगादित्यर्थः; यदित्वमपूर्वशौर्य्यसौजन्यादिगुणाग्रामविभूषितं रघुमणिं कदाऽपि प्राक्प्रत्यक्षीकुर्य्याः तर्हि एवं सगर्व्वमभिधातुं नोत्सहेथाः, अतो महाजनलाघवसूचकं सम्भाषणं सर्व्वथैवपरिहर इति भावः; लोकोत्तरगुणशालिनितादृशिमहावीरे रामचन्द्रे एवं सावलेपवचनं न शोभते, अतः तूर्णमेतस्मात्निवर्त्त्यतामिति समुदिताशयः।
रामलवयोर्विक्रमवैषम्यप्रदर्शनेन लवप्रदर्शितदर्पोद्धतभावस्य अज्ञानविजृम्भितत्वमेव समर्थयमान आह, सैनिकानामिति।- त्वया भवता, लवेनेत्यर्थः, सैनिकानाम् अस्मत्सेनासमवेतविराणामित्यर्थः, प्रमाथेन विमर्दृनेन, विक्लवीकरणेनेत्यर्थः,पराभवेणेति यावत्, सत्यं यथाथेमेवेत्यथः, वस्तुत एवेति यावत्, ओजायितम् ओजस्विवदाचरितमित्यर्थः, विक्रमविशेषप्रदर्शनेन स्वस्य वीरत्वं प्रमाणीकृतमिति यावत्; (ओजायितमिति ओजसा इव आचरितमिति विग्रहे ओजः शब्दस्य‘ओजःशब्दोवृत्तिविषये तद्धिति ‘इति दीक्षितवचनात् ओजस्विबोधकतया ओजस्विवदाचरितमित्यर्थःलभ्यते, तथा च तदर्थकौचः शब्दात् आचारार्थे ‘कर्तुःक्यङ्सलोपश्च’ (३।३।११पा०) इति क्यङि‘ओजससरसोर्नित्यमितरेषां विभाषा ‘(वा०) इति नित्यं सलोपे ओजायनामधातोर्भावे निष्ठाप्रत्ययेन सिद्धम्) अनन्यजनसहायेनैव त्वया असाधारणं साहसं विक्रमञ्च प्रदर्श्य वीरविक्रमोद्धता असङ्ख्येया अपि अस्मत्सैनिकासुदूरं विद्राव्यसावहेलं विजिग्यिरे, प्रत्यक्षपरिदृष्टे तस्मिन्नास्त्यस्माकं कोऽपि विसंवाद इति भावः।एवञ्चेत्तर्हि कथं मदुक्तावतिप्रसङ्गः सम्भवितः?इत्यत्राह, जामदग्न्यास्येति।-किन्तु जामदग्न्यस्य जमदग्निपुत्रस्य परशुरामस्येत्यर्थः, (जमदग्नेरपत्यं पुमानिति विग्रहे, जमदग्निशब्दात्‘गर्गादिभ्योयञ् ‘(४।१।१०५पा०) इति यञ्) दमने दर्पहारिणि, पराभवितरिरामे इत्यर्थः, (दमयतीतिदमनः, दमयतेः‘नन्दिग्रहिपचादि- ‘(३।१।१।३४पा०)इति कर्त्तरी ल्युः) इदम् इत्थं, वीरत्वादिक्षत्त्रधर्म्माः किं राम एव व्यवस्थिताः, इत्त्येवमौद्धद्याभिव्यञ्जकं वचनमित्यर्थः, निर्वक्त्तुं निश्चयेन कभयितुमित्यर्थः, नार्हसिनप्रभवसीत्यर्थः; त्वया एकाकिनैव यद्यप्य स्मत्मेनासमवेतवीराणां हेलया विद्रावणेन स्वकीयं वीरत्वगौरवमस्मत्ममक्षमेव प्रकटीकृतं, तथाऽपि विःसप्तकृत्वः क्षत्त्रियवंशध्वंसकारिणस्त्रिभुवनैकवीरस्य परशुरामस्यापि पराभवितुः रघुपतेः सर्वातिशायिविक्रमेऽपि तव अयममर्षः कदाऽपि न शोभते इति निष्कृष्टार्थः।(अत्र ओजायितमितिक्यङ्प्रत्ययेन लवस्य ओजस्विपुरुषेण सार्द्धमवैधर्म्यसाम्यप्रतिपादनादुपमाऽलङ्कारः)।पथ्यावक्त्रंवृत्तम्॥३२॥
लवः।( सहासम् )। आर्य्य जामदग्न्यस्यापि दमनः स राजा इति कोऽयमुच्चैर्वादः ।( प ) –
सिद्धं ह्येतद्वाचि वीर्यं द्विजानां बाह्वोर्वीर्य्यं यत्तु तत् क्षत्रियाणाम्।
शस्त्रग्राहि ब्राह्मणो जामदग्न्यस्तस्मिन् दान्ते का स्तुतिस्तस्य राज्ञः ?॥ ३३॥
(प) सहास-सुमन्त्रवाक्यस्य असङ्गतत्वबोदुच्चैर्हाससहितं यथातथेत्यर्थः, आहेति शेषः; मत्तोऽपियुष्मत्प्रभोः रामचन्द्रस्य विक्रमाधिक्ये प्रदर्शितायायुक्त्तिर्भवद्धिर्बलीयसीतिमन्यते, सामयानैवयुक्त्तिमध्येपरिगण्यते इति हासहेतुर्बोध्यः।सः,-असौभवतां प्रभुरित्यर्थः, राजा-भूपतीरामचन्द्र इत्यर्थः, जामदग्न्यस्यापि- जमदग्निपुत्रस्य परशुरामस्यपि, का कथा अन्येषामिति अपिकारार्थः, दमनः,-पराभविता, इत्ययम्-एवम्प्रकारः एषः इत्यर्थः, कः उच्चैर्वादः-किम् असीमवीरत्वमाहात्माद्योतकं प्रशंसावचनमित्यर्थः; अपि न किमपीति भावः।
विरत्वकीर्त्तिमतः परशुरामस्य विजायित्वोत्कीर्तनेन यत्रामस्य त्रिभुवनैकवीरत्वं समर्थितं तदस्माभिर्न युत्किमध्ये परिगणितमित्युक्तम्, इदानीं तत्र हेतुं प्रदर्शयन्नाह, सिद्धमिति।-एतत् इदं वक्ष्यमाणरूपं ब्राह्मणक्षत्त्रिययोवीर्य्यस्थाननिरूपणामित्यर्थः, सिद्धं प्रसिद्धं, सर्व्वजनविदितमित्यर्थः, यत्द्विजानां ब्राह्मणानामित्यर्थः, (द्विर्ज्जयते इति व्युत्पत्त्याद्विशब्दोपपदात्जनधातोर्ङः, वृत्तिविषये चात्र सङ्ख्यामात्रवाचकस्यापि द्विशब्दस्य वारार्थत्वं बोध्यम्।ननु‘जन्मना जायतेशूद्रः संस्कार्रै द्विज उच्यते‘इति वचनेन द्विजत्वप्रापकस्य उपनयवसंस्कारस्य ब्राह्मणादिवर्णतत्रयसाधारणतया कथं द्विजपदेनात्र ब्राह्मणमात्रपरिग्रह इति चेन्न, अनुपदमेव द्विजविशेषः क्षत्त्रियाणां वीर्य्यस्य अन्प्रथा व्याख्यानेन, अत्र सामान्यशब्दस्य विशेषपरत्वन्ययः, सामान्यवाचिनोऽपि द्विजशब्दस्य द्विजविशेषब्राह्मणवाचकत्वान्नकश्चिद्दोषोवकाशः इत्यवधेयम्) वीर्य्यं पराक्रमः, परपरिभवसामर्थ्यमिति यावत्, वाचिहिवाक्ये एवेत्यर्थः, प्रतिष्ठितमिति शेषः,
(अत्र हि शब्दः अन्ययोगव्यवच्छेदरूप एवकारर्थेप्रयुक्तः, तेन ब्राह्मणानां वाचि एव वीर्य्यं, नतु क्षत्त्रियाणामिव बाह्वोरित्यर्थोलभ्यते।ब्राह्मणानां वाक्ये एव वीर्य्यस्थितौ प्रमाणां यथा ताण्ड्यब्राह्मणे,-‘तस्माद्ब्राह्मणोमुखेनवीर्य्यं करोति मुखतो हि सृष्टः-‘इति)
तु किन्तु, बाह्वोः भुजयोः, यत्वीर्य्यम्पराक्रमः, सामर्थ्यमित्यर्थः तत्क्षत्त्रियाणां ब्रह्मभुजोत्पन्नानां राजन्यानामेवेत्यर्थः।भवतु तावदेवं, तेन प्रकृते कस्तावदुपयोगः? इत्यत्राह, शस्त्रग्राहीति।- ब्राह्मणः ब्रह्मसुखोत्पन्नः द्विज इत्यर्थः, (एतेनास्य निसर्गदौर्बल्यं सूचितम्) जामदग्न्यः जमदग्निमुनेस्तनयः परशुरामः, शस्त्रग्राहीतपः कृशेनातिदुर्बलेन हस्तेन शस्त्रधारीत्यर्थः; सहितपस्वीब्राह्मणः तपोदुर्बलाभ्यां भुजाभ्यां शास्त्रमगृह्यादिति कुतस्तस्मात्यस्य कस्यचिदपि क्षत्रियस्य पराजयसम्भावनेति भावः; तस्मिन्परशुरामे इत्यर्थः, दान्ते रामेण विजिते सतित्यर्थः, तस्य विजेतुरित्यर्थः, राज्ञः नृपतेः, रामस्येति यावत्, कास्तुतिः? कः प्रशंसावादः?, न कापीत्यर्थः; ब्रह्मणा हि नियतं तपः क्लेशेन अनशन क्लेशेन च कर्षितकलेवराः स्वतः एव दैहिकसामर्थ्यपरिहीनाः केवलं कठोरतपः प्रभावेण वाक्साफल्यमधिगच्छन्तः शापबलेनैव द्वेष्यानभिभवन्तीति ब्रह्ममुखसमुत्पन्नानां ब्राह्मणानां मुखे एव सामर्थ्यं, तद्भुजयुगलसमुत्थानां क्षत्रियाणान्तु भुजयोः, इति भुजबलोल्लेखावसरे रामस्य ब्राह्मणपरशुराममथनकथोपन्यासेन वीरत्वमाहत्म्यव्याख्यापनं न कथमपि सङ्गच्छते इति भावः; निजभुजबलपराक्रान्तं कञ्चिदन्यं क्षत्रवीरं यदि रामः कदाचित्पराभवीष्यत्, तदैवासौ वीरत्वेन प्रशंसाभाजनमभवीष्यदितिहृदयम्।
(अत्र क्षत्रियाणामेव बाह्वोर्व्विर्य्यमिति कथनेन‘ब्राह्मणानां न‘इत्यस्य अर्थबललभ्यत्वात्, कथितात्वस्तुनःक्षत्रियात्तादृशान्यस्य ब्राह्मणस्य व्यपोहनात् आर्थीपरिसङ्ख्याऽलङ्कारः, सा च परशुरामदमने नापि रामस्य प्रशंसाया अभावं प्रतिब्राह्मणेतिजामदग्न्यविशेषणपदस्य हेतुतयोपन्यासात्कव्यलिङ्गेनसमृज्यते)।शालिनीवृत्तम्॥३३॥
चन्द्रः। ( सोन्माथमिव ) आर्य्य आर्य्य कृतमुत्तरोत्तरेण।( फ ) –
कोऽप्येष सम्प्रति नवः पुरुषावतारो
वीरो न यस्य भगवान् भृगुनन्दनोऽपि।
पर्य्याप्तसप्तभुवनाभयदक्षिणानि
पुण्यानितातचरितानि च यो न वेद॥ ३४॥
(फ) सोन्माथमिव- उन्माथेन-अत्यन्तमर्म्मयातनया सह वर्त्तमानं यथा स्यात्तथेत्यर्थः, सक्षीभमिति यावत्, (विलोकपूज्यस्य तातस्य रामस्यापि अवज्ञा सूचकवचनस्य स्वकरणेन श्रवणमेव एवं मर्म्मवेदनाहेतुरिह बोध्यः)।(‘उन्माथः कूटयन्त्रेस्यात्मारणे घातके पुमान्‘इति मेदिनी)।आर्य्य-मान्य (इति सुमन्त्रस्यामन्त्रणपदम्।अत्र सुमन्त्रस्य लवोक्तिप्रत्युत्तरप्रदानप्रतिबन्धकताऽऽचरणार्थं सम्भ्रमेद्विरुक्तिर्बोध्या) उत्तरोत्तरेण-उत्तरस्य-वाक्यस्य, उत्तरेण-प्रत्युत्तरेण इत्यर्थः।कृतम्-अलम्; अयोग्यत्वादीदृशवाक्यस्य उत्तरदानं नविधेयमिति भावः।
रामस्य जामदग्नाविजयित्वेन सर्ववादिसम्मतमपि विभुवनैकवीरत्वमस्वीकुर्वतः सुतरामवीवेकिनोलवस्योक्तेः प्रत्युत्तरदानस्यापि अनौचित्यमुपादयितुं सर्व्वथातस्या र्वाचीनत्वं प्रमापयन्नाह, कोऽपीति।- सम्प्रतिइदानीं कोऽपि अविज्ञातमाहात्म्य इत्यर्थः, अदृष्टाश्रुतपूर्वतयाः अनिर्वचनीय इति यावत्, नवः नूतनः, अपूर्व इत्यर्थः, एषः, अयं लवरूप इत्यर्थः, पुरुषावतारः, नररूपेणाञ्च पृथिव्यामाविर्भूत इत्यर्थः, जात इतिशेषः, (पुरुषस्यावतारः, पुरुषरूपेण वा अवतारः इति पुरुषावतारः।अवतारः इति अवपूर्वात्तरर्तेभावे‘अवेतृस्त्रोर्घञ् ‘(३।३।१२०पा०) इतिघञ्; यद्यप्यस्य सूत्रस्य सञ्ज्ञायां तथा करणाधिकरणयोरेव वाच्ययो र्विषयः, तथाऽपि ‘प्रायानुवृत्तेरसज्ञादावपि भवति‘इति काशिकावचनात् अत्रापि विषयस्वोपपत्तिर्बोध्या) नन्वस्य अभिनवत्वेकिं वीजम्? इत्यत्राह, विर इति।- भागवान् ऐश्वर्य्यादिषङ्गुणासम्पन्नतया अलौकिकसामर्थ्यशालीत्यर्थः, भृगुनन्दनः जमदग्निपुत्रः, अपित्रिः सप्तकृत्वोजगतीपतीनां निहन्थापरशुरामोऽपीत्यर्थः; का कथा अपरेषामिति भावः; यस्य अपूर्व्वपुरुषावतारस्य सम्बन्धे इत्यर्थः, नवीरः नशूरः, विरपदवाच्यतयानगणानीय इत्यर्थः, (‘वीरः‘इत्यत्र‘श्लघ्यः‘इत्यपि क्वचित्पाठः) यश्वपर्य्याप्ता सम्पन्ना, सर्वतोभावेनपूर्णा इत्यर्थः, सप्तानां भूरादिसप्तसङ्ख्यकानां, (भूरादि

सप्तलोका यथा-‘भूर्भुवःस्वार्महश्चैव जनश्चतप एव च।सत्यलोकश्च सप्तैते लोकास्तु परिकीर्त्तिताः॥‘इति) भुवनानालोकानाम्, अभयस्य राक्षसादिविघ्नव्यहविनाशात् अभयदानस्येत्यर्थः, दक्षिणाप्रतिष्ठा येभ्यः तानि, (दक्षिणायाः कर्म्मप्रतिष्ठापकतया अत्रप्रतिष्ठा एव दक्षिणाशब्दार्थोबोध्यः) यहा,-पर्य्यप्ते प्रभूते, सप्तानां भूवनानाम् अभयेरक्षाकर्म्माणि, दक्षिणानि अनुकूलानीत्यर्थः; अथवा,-पर्य्याप्ता सम्पूर्णा, सप्तभुवनस्य अभयमेव दक्षिणादानं येषु तानि, (यज्ञादिवैधिकर्म्मसाङ्गतार्थः याजकेभ्यो दीयमानस्य धनरत्नादिकस्यैव दक्षिणाशब्दवाच्यतया अत्र दावरूपोऽर्थः लक्षणया बोध्यः।सप्तभुवनामिति सप्तानां भुवनानां समाहार इति विग्रहे समाहारद्विगौभुवनशब्दस्य पात्राद्यन्तर्गतत्वात्न स्त्रियां ङीप्) पुण्यानि दोषरहितानि, अतिविशुद्धानीत्यर्थः, तातस्य पूज्यस्य, ज्येष्ठतातस्य रामचन्द्रस्येत्यर्थः, चतितानि अनुष्ठानानि, कृतकर्माणीति यावत्, नवेदनवेत्ति, नावगच्छतीत्यर्थः; येनहि अनन्यसहायेन निजभुजबलेनैवत्रिः सप्तवारान्भुवनगतानशेषानपि क्षत्रवीरानुन्मूलयताजगदिदं निःक्षत्रियमकारि, त्रिलोकविदितालौकिककीर्तिः सोऽपि वीरतया यस्य गणनापदवीं नारीदुमर्हति, तथा स्तबलेववशीकृतदेवासुरनरस्यविलोकतापिनोऽतिशक्तिमतोराक्षसराजस्यापि वंशं समूलमुन्मूलयती जगदेकवीरस्य रघुवंशावतं सम्यापिचरितेषुचयस्यनबहुमानं, सोऽयमलौकिकविक्रमोपेतः अपूर्वः कोऽपि पदार्थः कस्माच्चिद ज्ञातदेशात्पुतुषरूपेण अत्रावतीर्णाः, नोचेत्नूनमेवैतयोः कीर्तिकलापमयमशृणोदितिनिष्कृष्टार्थः।(अत्र यद्यपिद्वितीयचतुर्थपादयोर्थच्छब्दस्य उत्तरवाक्यगतत्वेन‘आत्माजानातियत्पापम्‘इत्यादिवत्तच्छब्दस्यानपेक्षितत्वान्नविधेयाविमर्षदोषावकाशः, तथाऽपि चतुर्थपादे चकारस्य ‘यः‘इति कर्त्तृपदोत्तरमेव योजनीयतया‘हितान्नयः संशृणुतैसकिम्प्रभुः‘इत्यादिवत् अस्थानस्थापदता दोषः स्फुट एवास्ति, स च चतुर्थपादं‘पुण्यानितातचरितानिनवेदयश्च‘इत्येवं परिवर्त्त्यसमाधातुं शक्यः।इह विवक्षणीययोः लवस्य साहङ्कारत्वानभिज्ञत्वयोर्भङ्ग्यन्तरेणकथनात्पर्य्यायोक्तमलङ्कारः, तथा तृतीयपादे तृतीयक्ल्पोक्तव्याख्याने, निरपद्भवविषयेः अभये दक्षिणातादात्म्याध्यासात्रूपकञ्चेत्यनयोरलङ्कारयोः परस्परनिरपेक्षतया संसृष्टिः)।वसन्ततिलकं वृत्तम्॥३४॥
लवः। को हि रघुपतेश्चरितं महिमानञ्च न जानाति ? यदि नाम किञ्चिद्वक्तव्यमस्ति ; अथवा शान्तम्।ब ) –
(ब) त्रिलोकविश्रुते तातचरितेऽप्यमनभिज्ञइति चन्द्रकेतोः सावज्ञं सोल्लण्ठनवचनमाकर्ण्यातिक्षुब्धः लवः तत्रापि स्वाभिज्ञताप्रदर्शनपूर्वकं प्रत्युत्तरमाह, क इति।-को हि के एववेत्यर्थः।रघुपतेः,-रघुवंशावतंसस्यरामचन्द्रस्येत्यर्थः।चरितम् अनुष्ठितं, कार्य्यमित्यर्थः।महिमानं-माहात्म्यम्।न जानाति?- न वेत्ति?, अपितु सर्व एवं जानातित्यर्थः; अलौकिकरामचरितस्य सर्वज्ञानविषयत्वात्मयाऽपि तत्सम्यगेवज्ञातमिति न तच्चरितावभिज्ञतया तथोक्तमिति भावः।ननु जानासि चेत्तदा कथमेवं प्रलपसि? इत्याशङ्क्याह, यदीति।- यदि-इतिपक्षान्तरे अव्ययम्।(‘पक्षान्तरेचेद्यदिच‘इत्यमरः) नाम- इति कुत्सायाम्।(‘नाम कोपेऽभ्यपगमे विस्मये स्मरणेऽपि च।सम्भाव्यकुत्साप्राकाश्यविकल्पेऽपि च दृश्यते॥‘इति मेदिनी) किञ्चित्-किमपि।वक्तव्यं-कथनीयं, पर्य्यालोचयितव्यमित्यर्थः; यथाऽस्य चरिते एकतः माहात्म्यख्यापि कादृश्यते भूयसी घटनावलौ, तथैव कुत्सापक्षेऽप्यस्य कार्य्यपरम्परानैव दुर्लभेतिसमुदिततात्पर्य्यम्।कुत्सापक्षीयवक्तव्यं वक्तुमुपक्रममाण एवं परनिन्दाया अवाच्यत्वबुद्या पुनः पक्षान्तरमाह अथवेति।-शान्तं-विरतम्, अस्तु तदिति शेषः, तत्कीर्त्तनेनालमित्यर्थः।
(अत्र वक्तुभिष्टस्य रामनिन्दारूपस्य वस्तुनः अतिगुरुत्वरूपविशेषप्रतिपत्त्यथेनिषेधम्यआभासनादाक्षेपोनामअलङ्कारः, -‘वस्तुनो वक्तुमिष्टस्य विशेषप्रतिपत्तये।निषेधाभास आक्षेपोवक्ष्यमाणोक्तगो द्विधा॥‘इति दर्पणकृदुक्तलक्षणात्)।
वृद्धास्ते न विचारणीयचरितास्तिष्ठन्तु किं वर्ण्यते ?
सुन्दस्त्रीदमनेऽप्यखण्डयशसो लोकं महान्तो हि ते।
यानि त्रीण्यपराङ्मुखान्यपिपदान्यासन् खराऽऽयोधने
यद्वा कौशल्मिन्द्रसूनुनिधने तत्राप्यभिज्ञो जनः॥ ३५॥
नन्वस्तिचेत् अतिविशुद्धेसर्ववादिसम्मतेऽपि रामचरिते किञ्चिदालोचनौयं, तदातदालोच्यतामेव, किमुपरमेण? इत्याशङ्क्याह, वृद्धा, इति।- वृद्धाः वर्षीयांसः, वयोज्येष्ठा इत्यर्थः, ते प्रसिद्धारामादय इत्यर्थः, विचारणीयचरिताः विचरणीयं मत् असत्वेतिविवेचनीयं, चरितम् आचरणम्, अनुष्ठितं कर्म्मत्यर्थः, येषां तथोत्काः? समालोचनीयकर्म्माण इत्यर्थः, न, भवन्तीति शेषः, केवलं वयसा गौरवास्पदानां तेषामनुष्ठितेषु गुणदोषविचारोबालकै स्माभिर्नविक्षेय इतिभावः; ततः तिष्ठन्तु अविचारितचरिता एव वर्त्तन्तामित्यर्थः।कुत एतत् इत्याह, किमिति।- किं वर्ण्यते? व्याख्यातव्यं किमस्ति? इत्यर्थः; वर्ण्यमाने सति दोषबाहुल्यात्तच्चरितस्य दोषोद्घाटनमेव भविष्यतीति ततो विरतिरेव श्रेयसीति भावः, तदाङ्गितद्वारेण ज्ञापयति, सुन्देति।-
सुन्दम्यजन्मपुत्रस्य, तदाख्यासुरविशेषस्य इत्यर्थः, स्त्रियाः पत्न्याः, ताडकायाः इत्यर्थः, स्वभावदुर्बलायाः शिशुसाध्यहत्याया अपि कस्याश्चित् अबलाया इति यावत्, दमनेऽपि विनाशे अनष्ठितेऽपि इत्यर्थः, रमणीबधनिमित्तके महापातके कृते सत्यप्रीति यावत्, अखण्डम् अक्षुण्णम्, परिपूर्णमित्यर्थः, यशः कीर्तिः, माहात्माख्यातिरित्यर्थः, येषां ते तथोक्ताः, अक्षुणामहिमान इत्यर्थः, (‘अखण्डयशसःइत्यत्र‘अकुण्ठयशसः‘इति पाठेऽपि स एवार्थः‘) ते रामाः, (अत्र गौरवेबहुत्वमवगन्तव्यम्।) लोके भुवने, (‘लोकस्तुभुवनेजने‘इत्यमरः) महान्तो हि महानुभावा एव, सर्व्वजनपूज्या एवेत्यर्थः, स्वभावदुर्बलायाः अबलायाः ताडकायाः बधसाधनेन शास्त्रन्यायविरुद्धमति विगर्हितं कापुरुषोचितं पापं कर्म्मसमाचरतोऽपि रघुपते त्रिलोकविश्रुतं यशोनाशतोऽपि कलुषितं, परमसौविलोकोलोकैः माहात्मावत्त्वेन सम्पूज्यत एवेति सोत्प्रासोक्तिरियम्।
(स्त्री हत्यायाः पापजनकतामाहयाज्ञवल्क्याः, -शरणागतबालस्त्रीहिंसकान्सवसेन्नतु चीर्णव्रतानपि सदाकृतघ्नमहितानिमान्॥‘इति।तथा तिथितत्त्वेऽपि-
अबध्याञ्च स्त्रियप्राहुस्तिर्य्यगद्योनिगतेष्वपि।‘इति।
वस्तुतस्तु राजधर्म्ममनुतिष्ठतो रामस्य ताडकाबधेऽपि न पातकमिति रामायणे तद्वधप्रकरणे आदिकाण्डे पञ्जविंशसर्गे,-
नहि तेस्तोबधकृतेष्ठणाकार्य्यानरोत्तम
चातुर्व्वर्ण्य हितार्थहिकर्त्तव्यं राजसूननां॥
नृशंसमनृशंसवाप्रजां रक्षणकारणात्
पातकं वासदोषं वाकर्त्तव्यं राजसूनुना॥
नृशंसमनृशंसं वा प्रजारक्षणकारणात्।
पातकं वा स दोषं वा कर्त्तव्यं रक्षता सदा॥
राज्यभारनियुक्तानामेष धर्माः सनातनः।
अधर्म्यां जहिकाकुत्स्य धर्म्मोह्यस्वां न विद्यते॥‘
इति। ताडकाबधकथाऽपि तत्र वषडि्ंवशमर्गे, ‘इत्युक्तः सतुतांयक्षीसश्मवृष्ठ्याभिवर्षिणीम्।दर्शयन्सब्दाबेधित्वं तां रूरोधससायकैः॥
सारुद्धाबाणजालेन मायाब्लसमन्विता।
अभिदुद्रायकाकुत्स्यं लक्ष्मणञ्च विनेदुषी॥
तामाप्तन्तोवेगेनविक्रान्तामशनीमिव।
शर्णोरसिविव्याधपपातच्ममारच।
तां हतां भीमसङ्काशां दृष्वासुरपतिस्तदा।
साधुसाध्वितिकाकुत्स्थसुराश्वाप्यभिपूजयन्॥‘इति)
तथा खरस्य खराख्यराक्षसविशेषस्य, आयोधने तेन सह युद्धे, (‘जन्यमायोधनं युद्धं प्रधनं प्रविदारणम।‘इत्यमरः) यानि त्रिणि अपरा….खाणि अपि पश्वाद्देपाः, अस्त्रप्रातभयेव अविमुखान्येव पश्वात् अतिनिवृत्तपदविक्षेपा इत्यर्थः; यद्वा,-पदानिव्यवसायाः, (पदं व्यवसितित्राणस्थावलक्ष्म…………. इत्यमरः) चापवर्मच्छेदसर्वावयववेवनानन्तरं प्रतिहतशक्तिरोषव्याकुलतथादुःखादयाः ते ते सामयिकचेष्टाव्यापाराः इत्यर्थः, युध्यमानखरी हि रामस्य धनुश्छेदं कवचपातनं सर्वाङ्गवेधनपूर्वकरूधिरप्रातनं कृतवान् इति-त्रीणि पदानि‘लक्ष्योकृत्य एवमुक्तिः इति।आसन् अभवन्, (‘अपराङ्मुखानि‘इत्यत्र‘अकुतोभयानि‘इति पाठे,-नास्ति कुतः कस्मादपि, भयं भीतिप्रकाशोयेषु तानि, कथमप्यप्रकाशितभौतिसूचकभावानीत्यर्थः; नहि पलायितस्य कुतश्चिदपि भयसम्भावनाऽस्तीति भावः।खराहवेरामस्य पृष्ठतः पादत्रयापसर्पणकथा यथा रामायणे त्रिशंसर्गे,-
‘विकलः सकृतो बाणैः खरोरामेण संयुगे।
मत्तोरुधिरगन्धेन तमेवाभ्यद्रवत्द्रुतम्॥तमापतन्तंसङ्क्रु…. कृतास्त्रोरुधिराप्लतम्।
अपासर्पत्द्वित्रिपदं किञ्चित्त्वरितविक्रमः॥…….
…..रामेण धनुरानस्य खरस्योः रसिचापतत्॥
स पपात खरो भूमौ दह्यमानः शराग्निना।
रुद्रेणेव विनिर्दग्धः श्वेतारण्ये यथाऽन्धकः॥‘
इत्यादि।प्रतिद्वन्द्विनि अतिप्रत्यासन्ने अन्तरवकाशाभावात्धनुषि शरसयोगोऽप्यसुकर इति वेगेनस्वाभिमुखमापतन्तखरमालीक्य रामः पुरतः किञ्चिदवक्काशसम्पत्तये द्वित्राणि पदानि अपससार, लवेन तु तदेव अपसरणां भीत्या आत्मरक्षार्थे मन्यमानेन एवं कटाक्षःकृतो बोध्यः।युद्धे क्षत्रियकृतपृष्ठप्रदर्शनस्य अघर्म्महेत्वमाहमनुः,-समोत्तमाधमैः राजात्वाहूतः पालयन्प्रजाः।ननिवर्त्तितसङ्ग्रामात्क्षात्रधर्म्ममनुस्मरन्॥‘इति)।
अपरङ्मुखानोतिसीपहासीक्तिर्बोध्या।वा अथवा, इन्द्रसूनोरिन्द्रपुत्रस्य बालिनः इत्यर्थः, निधने बधे, यत्कौशलं युद्धकार्य्यदक्षेता आसीदिति शेषः; सुग्रीवेणसहयुध्यमानं बालिनं प्रति।प्रच्छन्नभावेन बाणक्षेपात्युद्धनीति विरुद्दम् अतिजघन्यं यत् अशक्तिपटनमिति निष्कष्टार्थः, तत्रापि तस्मिन्नपि, अपिशब्दात्तेषु सर्वेष्वित्यर्थः, जनः त्रिभुघनगतः सर्वोलोकः, अभिज्ञः ज्ञानवान, सर्वे एवं तत्सर्वेजानन्तीत्यर्थः; जगद्वासिनी जनाः रघुपते श्वरितमाहात्म्यंव केवलं दशानन हननाद्य लौकिककर्मविचित्रं जानन्ति, अपितु नारीबधरूपेण बीभत्मकर्मणा, प्रतिभटनकृताक्रमणात्रणे पृष्ठप्रदर्शनेन, तथा कपटयुद्धेन बालिबधाच्च कलुषीकृतमपि जानन्तीति भावः।
(बालिनः कपट्बधवृत्तान्तो यथारामायणे किष्किन्ध्याकाण्डे त्रयोदशादिसर्गे, –
‘ततस्तुरामानुजराम………….. प्रगृह्यशस्त्राण्युदितो ग्रतेजसः।
पुरीं सुरेशात्मजवीर्य्यपालितां बधायशत्रोः पुनरागतास्त्विह॥
………सर्वे ते त्वरितं गत्वा किष्किन्ध्यां बालिनः पुरीम्।
वृक्षैरात्मावमवृत्यव्यतिष्ठन्गहने वने॥
…. होयमावमथापश्यत्सुग्रीवं वानरे श्वरम्।
प्रेक्षमाणं दिशश्वैव राघवः समुहुर्मुहुः॥
ततो रामो महातेजा अत्ति दृष्ट्वा हरीश्वरम्।
सशरं वीरो बालिनो बधकाङ्मया॥
ततो धनुषि सन्धाय शरमाशीविषोपमम्।
पूरयामास तच्चापं कालचक्रमिवान्तकः॥
निर्घोषःप्रदीप्ताशनिसन्निभः।
राघवेण महावाणो बालिवक्षसि पातितः।
ततः शरेणाभिहतो रामेणारणकर्कशः।
पपात सहसा बालीनिकृत्त इव पादपः॥‘इत्यादि)।
(क्वचित्पुस्तके च प्रथम चणरस्य‘किंवर्ण्यते‘इत्यत्र‘हुं वर्त्तते‘इति पाठे दृश्यते, तत्र हुमिति स्मरणार्थकमव्ययम्, सत्यं तेषाम् अमाहात्म्यसूचकचरितं वर्तते इत्येवार्थं स्मारणे नदरयति-सुन्दत्यादि।)
(अत्र लवेन गर्व्वातितेक्जनितसम्भ्रमात्पूजनीयस्यापि रामस्य दोषसमालोचनेन प्रदर्शितः पूज्यपूजाव्यतिक्रम ..पोद्रवोगुरुव्यतिक्रान्तिः शोकविगर्वगादिसम्भवा ‘इति।तथा वक्तुमिष्टस्य रामचरितमाहात्म्यापकर्षस्य गुरुत्वरुपविशेषप्रतिपत्त्यर्थं ‘किं वर्ण्यते‘इत्यनेननिषेधस्य आपाततः प्रतौयमानत्वात्प्रथमभेदान्तर्गतः आक्षेपोनामअलङ्कारः, स चरामादीनामविचारणीयचरितत्त्वे‘व….‘इति विशेषणपदस्य हेतविधया उपन्यासात्काव्यलिङ्गालङ्कारेणान्योन्यानरपेक्षतया संसृज्यते इति बोध्यम्)
शार्दूलविक्रीडितं वृत्तम्॥३६॥
•चन्द्रकेतुः। आः तातापवादभिन्नमर्यादः अति हि नाम प्रगल्भसे।( भ )
(भ) आः-इति कोपसूचकमव्ययम्।(‘आस्तुस्यात्कोपपीडयोः‘इत्यमरः) सर्वातिशयिशौर्य्यशालिनः ज्येष्ठतातस्य अतुलनीयमाहात्म्येऽपि दोषार्पणमेवास्य कोपहेतुर्बोव्यः।तातापवादभिन्नमर्य्याद – तातस्य -ज्येष्ठतातस्य , रामस्येत्यर्थः, अपवादेन-निन्दया, तिरस्कारेणेत्यर्थः, भिन्ना-भग्ना, लङ्घितेति यावत्, मर्य्यादा सदाचारः, सदाचार अपद्धतिरित्यर्थः, येन सः, तत्सम्बोधनम्; (‘तातापवादभिन्नमर्य्याद ‘इत्यत्र‘तातापाभिन्न भिन्नमर्य्याद ‘इति पृथगामन्त्रणाप्रदद्वयात्मके पाठान्तरेऽप्यथे स्तुत्यत्र एवेति बोध्यम् ) त्रिलोकौ लोकसम्मानितस्य रघुपतेः कथायाबालकेन विनीतेनैव वर्त्तितव्यमिति स गर्ववचनेन तदुल्लङ्घनात्त्वयान्यायपथातिक्रेमः कृत इति भावः। अतिद्वि-निरातशयमेव, अत्र हि शब्दोऽवधारणायकः।(हि हेताववधारणेन इत्यमरवचनात्) प्रगल्भसे-धार्ष्ट्यं प्रकाशयसि, रामस्य अयथानिन्दवादं न स्वमिन्गर्वं प्रदर्शय…त्यर्थः।अत्र नाम-इत्यपि क्रोधव्यञ्जकमेव बोध्यम्।(‘नाम कोपेऽभ्युपगमे विस्मये स्मरणेऽपि च।‘इति मेदिनी)।
लवः। अये मय्येव भ्रुकुटीधरः संवृत्तः।( म )
सुमन्त्रः।स्फुरितमनयोः क्रोधेन।( य ) तथाहि ।–

(म) अये-इति क्रोधव्यञ्जकम् अनादृतामन्त्रणाथेकं वा अव्ययम्।(‘अये क्रोधविषादे च सम्भ्रमे स्माणेऽपि च।‘इति मेदिनी।‘अये‘इत्यत्र‘आः‘ कथम्‘इत्यपि पाठान्तरं दृश्यते) मयि एव- अनतिचिरमेव एतत्समक्षमसङ्ख्यसैनिकविद्रवणेन प्रदर्शितपराक्रमे एवेत्यर्थः।भ्रुकुटोधरः,-स….त्पादितभ्रुभङ्गः, चन्द्रकेतुकृताधिक्षेपजकोपेन भ्रुभङ्गोपेतवदन इत्यर्थः।(भ्रुवोःकुटो इति भ्रुकुटो, ‘अभ्रुकुंसादोनाम्(वा०) इति…स्वस्यवैकल्पिकविधनात्भ्रुकुटेति पदान्तरम्।‘अकारोऽनेन विधीयते इति व्याख्यान्तरम् ‘इति दीक्षितवचनात्भ्रुकोटोत्यपि स्यात्।धरतीति धरः,धृधातोः कर्त्तरि‘नन्दिग्रहिपचादिभ्योल्वुणिन्यच ‘(३।१।१।३४पा०) इति पचादित्वादच, ततश्वभ्रुकुट्याधरः इति षष्ठीसमासः; द्वितीयान्तोपपदसमासे‘कर्म्मण्यण ‘(३।२।१पा०) इत्यस्यबाधाभावात्‘प्रायोऽण्विषये च ‘(वा०) इति अच्प्रत्ययान्तेनोपपदसमास इति पद्मनाभः)।संवृत्तः,-वीर्य्यादिनारमस्यमद्पेक्षया अल्पत्वसूचनात्मयिकोपप्रकटनमनुचितमिति भावः।
(य) अनयोः,-एतयोः, चन्द्रकेतोर्लवस्य चेत्यर्थः।क्रोधेन-कोपेन, परस्परस्पर्द्धासम्धूते नरोषेमेति यावत्।(स्फुरितमिति क्रियापदस्य कर्त्तुपदमिदम्)।स्फुरितम्-आविर्भूतम्, कुमारयोः क्रोधः सञ्जात इति समुदितार्थः।(स्फुरितमितिस्फुरतेर्भावे निष्ठाः)
चूडामण्डलबन्धनं तरलयत्याकूतजो वेपथुः
किञ्चित्कोकनदच्छदस्य सदृशे नेत्रे स्वयं रज्यतः।
धत्ते कान्तिमकाण्डताण्डवितयोर्भङ्गेन वक्त्रं भ्रुवो-
श्चन्द्रस्योत्कटलाच्छनस्य कमलस्योद्भ्रान्तभृङ्गस्य च॥ ३६॥
अन्योन्यस्पर्द्धया समुपजातरोषयोः कुमारयोः तदानीन्तनाय स्थावर्णान मुखेन कोपोत्पत्तिमुपपादयन्नाह, चूडेति।- आकूतं प्रतिद्वन्द्विपराभवविषयकोऽभिप्रायः, (‘आकूतं स्यादभिप्रायः‘इति हलायुधः) तस्मात्जायते यः यथोक्तः, परस्परदमनेच्छाजनितक्रोधसमुत्थ इत्यर्थः, (आकूतोपपदात्जनेः कर्त्तरि डः) वेपथुः कम्पः, (वेपधातीर्भावे अथुच्) चूडामण्डलस्य शिखासमूहस्य, (रघुवंशीयानां क्षत्रियाणां पञ्जचूडतयाचूडायां मण्डलत्वोक्तिः सङ्गच्छते) बन्धनं संयमनं, संयतकेशपाशसमूहमित्यर्थः, तरलयति विधूवयति,किञ्जित्शिथिलयतीति वा, प्रबलकोपोदेकेण शिरःकम्पात्संयतोऽपि कुन्तलभारः सम्न्त्तो विस्रंसते इत्यर्थः, (तरलं करोतीतितरलयति, नरलशब्दात्तत्करोतीत्यर्थे‘तत्करोति तदाचष्टे ‘(ग०) इति णिच्, ततः तरलीति नामधातुः कर्त्तरिलट्।क्वचित्प्रथमः पादः ‘क्रोधेनोद्वतधतकुन्तलभरःसर्वाङ्गनो वेपथुः‘इत्येवपठितो दृश्यते, तत्र सुगम एवार्थः।स्वयम् आत्मना, एवेत्यर्थः, (अत्र स्वयमिति तृतीयान्तमव्ययं, ‘प्रकृत्यादिभ्य उपसङ्ख्यानम् ‘(वा०) इति तृतीयां) कीकनदच्छदस्य रक्तमलदलस्य, (अत्र सदृशशब्दयोगात्‘तुल्यार्थैरतुलोपमाभ्यां तृतीयाऽन्यतरस्या(२।३।७।२पा०) इति वैकल्पिकी षष्ठी।‘-अथ रक्त्तसरीरुहेसक्तोत्पलं कीकनदम्‘इत्यमरः।कोकान्चक्रवाकान्नदति अन्तर्भूतण्यर्थतया नादयती भवतः, यः तर्होक्त्तः, इति कोकीपपदान्नदतेः कर्त्तरि अच्) किञ्चित् ईषत, सदृशे समाने, प्रकृत्येवईषल्लोहितायमनि इत्यर्थः, नेत्रे नयने, रज्यतः लोहिती भवतः, इदानीं क्रोधोद्रेकात्सम्पूर्णरूपेण रक्तवर्णतामाप्नुतः इत्यर्थः; यद्वा,-कोकनदच्छदस्य किञ्चित्सदृशे नेत्रे स्वयं रज्यत इत्यन्वयः, (रज्यत इति‘रनूनरागे‘इति दैवादिकरनूनधातोर्लटि रूपम्, ‘अनिदितां हलउपाधायाः….ङिति ‘(६।४।२४पा०) इति नलोपः) तथा वक्तम् अनयोर्मुखमण्डलं, कर्त्तृ।
(अत्र कुमारयोर्द्वित्वेऽपि ‘नेत्रे ‘इत्यत्र ‘मुखम् ‘इत्यत्र च यथाक्रमं द्विवचनैकवचनतया ‘नेत्रे ‘इत्यत्र द्विवचनद्वयस्य बोधो बोध्यः।उच्चते अनेनेति व्युत्पत्त्या वचधातोःकरणे त्र प्रत्यये न वक्त्तमिति सिद्धम्) अकाण्डे अनवसरे, अकस्मादित्यर्थः, ताण्डवितयोः नृत्यन्त्योः, पुनः पुनरुद्धीवः प्रचलितयोरिति यावत्,
(ताण्डनितयोरिति, ताण्डनातन्नाममुर्निविशेषेण्प्रोक्तमनुष्ठानमिति व्युत्पत्त्यातण्डुशब्दादुक्तार्थे अण्प्रत्ययेन सिद्धात्ताण्डवशब्दात्तत्सञ्जातमनयोरित्यर्थे‘तदस्यसञ्जातं तारकादिभ्य इतच् ‘(…।२।३६पा०) इति इतच्।‘…नृत्यताण्डवं प्रोक्तं स्त्रोनृत्यं लास्यमुच्यते‘इति वचनात्म्रुवीः कम्पने ताण्डवशब्दप्रयोगः तत्र निरतिशयौत्कट्यसूचको बोध्यः)
भ्रुवीः भ्रूयगलस्य भङ्गेन कौटिल्येन, भीषणभ्रूभङ्गविभ्रमेणेत्यर्थः उत्कटलाच्छनस्य सुपरिश्फुटकलङ्कस्य, (उत्कटं लाच्छनं यस्येति बहुव्रीहिः चन्द्रस्य हिमांशोः, च तथा, उद्भान्ता उपरिभ्रमन्तः, भृङ्गाः भ्रमरायस्य तथोक्तस्य, समन्तादुपरिसञ्चरदलिकुलस्येत्यर्थः, कमलस्य सरसिजस्य, कान्तिशोभा, साम्यमितियावत्, धत्ते धारयति, परिपूर्णचन्द्रस्फुरितारविन्दयारनुरूपमं तदनयोरावननद्वयं समभिव्यक्तक्रोधलक्षणतया भीषणभ्रूभङ्गेन सुधां शुसङ्गतकलङ्कस्य प्रफुल्लकमलीतपतदलिपटलस्य च श्रियमनुकरोतीति पर्य्यवसितार्थः; एभिः शिरः कम्पनेयलौहित्यभीषणभ्रूमङ्गादिभिर्लिङ्गैरेतयोन्यक्रोधाविर्भावानुमानात्मन्ये अनतिविलम्बेनैवानयोः समरसमारम्भः सम्भवतीति भावः।
(अत्र वदने तादृशचन्द्रकमलयोः शोभासम्बन्धस्य असम्भवत्वेन उपमायां पत्य्यवसानान्निदर्शनानाम् अलङ्कारः, तदुत्थितवैचित्रावशेनशिरः कम्पने वलौहित्यादिभिर्लिङ्गैः कोपस्यानुमानात् अलुमावालङ्कारः व्यज्यते , इति अलङ्कारेणालङ्कारध्वनिः)।शार्दूलविक्रीडितं वृत्तम्॥३६॥
कुमारौ। तदितो विमर्दक्षमां भूमिमवतरावः।( र )
( इति निष्क्रान्ताः सर्वे )।
इति कुमारविक्रमो नाम पञ्चमोऽङ्कः।( ल )
(र) तत्-तस्मात्, ईदृशौद्वत्यस्य नितान्तमसहनीयत्वादित्यर्थः।इतः,- अस्मात्।विमर्दृक्षमां-विमर्दृस्य-युद्धव्यापारस्य, क्षमां-योग्यां, युद्धव्यापारोपयोगिवीमित्यर्थः।भूमिं-भूवम्।अवतरावः,-गच्छावः।
(ल) इति-समाप्तावव्ययम्।(‘इति हेतुप्रकरण्प्रकाशादिसमाप्तिषु‘इत्यमरः) कुमारविक्रमोनाम-कुमारविक्रम इतिनाम्नाप्रसिद्धः।(कुमारस्योर्विक्रमोयत्रेति बहुव्रीहिः)-पञ्चमः,-पञ्चसङ्ख्यापूरणीभूतः।अङ्कः,-नाटकीयपारिच्छेदः।
पञ्जमाङ्कस्यसङ्क्षेपः।
अथ नेपथ्ये, विपन्नानामस्माकं साहायकार्थं द्रुतं कुमारश्चन्द्रकेतुः सुमन्त्रेण सारथिनानुद्यमानः प्रजाविभिर्वाजिभिर्वाहितेन रथेन प्रधनस्थलं समुपैतीति समु…घोष्याश्वरक्षापुतुषाः स्वावलम्बनलाभात्सहर्षं विनेदुः।
कुमारश्चन्द्रकेतुस्तु समरभूमौवीरबालकस्यालौकिकं रणकौशलं विलोक्ययरं मुमुदे, रघुकुलाङ्कुरेणेवामुनासुनिशिशुनानिक्षिप्तानिकुञ्जरकुलकपोलस्थलेषु सदृदेषु परिपत्यज्वालामालाकुलानिशरसहस्राणिविलोक्यपरं कौतुकमवाप च।
सुमन्त्रस्त्वलौकिकशौर्य्यशालिनमिमं बालं, कौशिकमखेनिशचरनिकरहननोद्यतं साक्षाद्रघुमणिमिवाहं मन्ये इत्याह।
चन्द्रकेतुस्तु तदावीरशिशुमेकं पराभवितुं भूयसां शस्त्रजालकरालकराणां रथिनां वारिदसन्निभद्विरदारोहिणाञ्चस्वबलानां युगपत्प्रयासं समवलोक्य नितरामत्र तपते।सुमन्त्रोऽपि, समवेता अपि एते सैनिकाः किमप्यस्य कर्त्तुवशक्त्ताः किं पुनर्विमज्यस्थिताः? इत्यमन्यत।
चन्द्रकेतुराह, आर्य्य त्वर्य्यतां त्वर्य्यताम्, अयं वीरः ज्यानिर्घोषेणपलाय्यगिरिकुञ्जमध्यलौनानां कुञ्जराणमपि कर्णव्यथां जनयन्तुमुलं युध्यते, रणे निहतानां मदीयसेनानां कालकवलात्भुक्त्तोद्वान्तैरिव मुण्डैः कबन्धैश्वरणभूमिं समाच्छादयति च।
तदाकर्ण्य सुमन्त्रः कथमहममुनिवीरेण सह चन्द्रकेतुं योद्धुम् उपदिशामि इत्येवं क्षणं स्वगतमनुदध्यौ, सपदि स्थिरीचकार च इक्ष्वाकुकुलाचारः खलु ईदृशः सङ्ग्रामः, तदधुना अमुना वीरेण सहसङ्ग्रामं वीनानान्यं कमपि पन्थानं पश्यामीति।
तदा चन्द्रकेतुः रणात्प्रतिनिवृत्तानिस्वसैन्यानिशतशः धिक्कृतवान्, स्वयञ्ज नितरां ललज्जे, विस्मयविवशश्व बभूव।सुमन्त्रस्तु त्वरितमेव रथं चालयन् एष हि वीरोलवः पुरत एव अभिवर्त्तते इति चन्द्रकेतुमग्यधात्।
विस्मृतः सन्निवचन्द्रकेतुः पप्रच्छ सुमन्त्रम्, आख्यायकाः किं नामधेयमस्याभिहितवन्तः? इति।सुमन्त्रः लव इत्याह।ततः चन्द्रकेतुः कुमारं सम्बुध्याह, भो लव सैनिकैरेभिः? सह युद्धं किम्? मया सहयुध्यस्व, तेजः तेजस्यवशाम्यत्विति।सुमन्त्रस्तु तदा कुमारमाह, एष बालवीरः त्वया सवाहूतः सन्भवत्सैनिकनिर्मथनं परित्यज्य घनगर्ज्जनमुपश्रुत्य इभावलिभर्द्दनविरतः दृप्रप्तसिंहशिशुरिव इत एवाभिवर्त्तते इति।अचान्तरेत्वारतोद्वतपदविक्षेपेणलवः प्रविश्य कुमारमाह, भो राजपुत्र सत्यं त्वमिक्ष्वाकुकुलालङ्कारभूतोऽसि, अयमहमागच्छामिति।
ततः नेपथ्ये महान्कोलाहलः प्रादुरासित्।कथमिदानीं पराङ्मुखीभूता अपि चमूपतयः पुनः प्रतिनिवृत्य मां प्रहर्त्तुमभ्युद्यताः धिगेतान्नीचान्। अहन्तु, महाप्रलये पवनीद्वेलितः समुद्रप्रवाहः यथा सागरगर्भस्थपर्वताघातसङ्क्षुब्धाभिः बाडवाग्निशिखाभिः सपदि विशीष्यते , तथैव कोपाग्निनाक्षणादेनान्विमदृयिष्यामीत्युक्ता लवः परितः सगर्वपरिक्रमितुमारेभे। ततः कुमारश्चन्द्रकेतुरपि सगर्वमधुरञ्च लवमाह , भोः कुमार तवालौकिकं गुणातिशयं विलोक्याहमतीवप्रीतः भवामि, अतस्त्वं मे सखा, सखित्वात्यत्मदीयं , तत्त्वदीयमेव, सख्युः परिजनेकदनं विफलमेव, अहमेव ते वीरदर्पस्य परीक्षास्थलमिति।लवस्तु सहर्षसम्भ्रमं प्रत्यावृत्यस्वगतमाह, अहो दिवाकरकुलकुमारस्य सुमधुराऽपि वीर्य्यगाम्भीर्य्यपूर्णां वाक्प्रयोगचातुरी , तदेतान्परित्यज्येममेव वीरं सम्भावयामिति।
पुनरपि कलरवः समजनि। लवस्तु, पापैरिभिः महीर्य्यवीघ्नकारिभिः सैनिकैः मृशङ्कदर्थित एवास्मीति सक्रोधनिर्वेदमुक्तातदभिमिखमेव पर्य्यक्रामत्। चन्द्रकेतुस्तु तदा सुमन्त्रमाह, आर्य्य द्रष्टव्यमेतदवलोकय, दर्पात्कौतुकाच्चैष वीरः का………. परितः परिक्रामन्मदीयसैन्यैरनुभावितः सन्, प्रतिकूलवायुनायर्याकुलः इन्द्रधनुः सुशोभितः नबेनिग्द इव कीदृशीरम्बां शीभांविस्मयविवशाः संवृत्ता इत्याह।
अथ चन्द्रकेतुः सामन्तान्सम्बुध्याह, भो भो राजानः वस्मभृतोऽसङ्ख्येयाः वर्षोयांसः यूयं दुरगेषु द्विरदेषु रथेषु च समारूढाः सन्तः पादचारिणैकेन चर्म्मोत्तरीय भृताबालकेन सहसङ्ग्रामे बद्धपरिकराः संवृत्ताः धिग्युष्मावस्माश्विति।ततः चन्द्रकेतोरेवंविधं वचनमाकर्ण्य लवः सक्षीभमाह, किं मासेषोऽनुकम्पते नामेति।ततः क्षणं विचिन्त्य स्वगतमाह, भवतु, वृथा कालक्षयं वारयितुं……. सैन्यान्येतानि संस्तम्भयामीति।अथासौ…..कास्त्राणि निध्यातुमारभत, अकस्माच्च सैन्यसद्धोषः प्रशान्तोऽभूत।समये चैतस्मिन्सुमन्त्रः ससम्भ्रमं कुमारमाह, वत्स वीरपोतेनामुना जृम्भकास्त्रमभिप्रयुक्तमिति।चन्द्रकेतुस्तु, सत्यमेवैतत्, यतः ममापि चक्षुः वैद्युताग्निसम्मिश्रिते घोरेऽन्धतमसे निपतितमिव शक्तिविहीनं सतक्षण्णं विकाशतामिति, सैन्यसमूहश्वचित्रलिखितारम्भइव निस्पन्दनास्ते; नूनममितवीर्यं जृम्भकास्त्रं जृम्भते एव; आश्रर्य्यमिदं, पातालगर्भास्थितेषु निकुञ्जेषु तमोरिव श्यामायमानैरपि पावकोत्तापविगलितपित्तलद्रववङ्मास्वरज्योतिर्भिः जृम्भकास्त्रैः कल्पान्तकाले उद्दामोनपञ्चाशत्पवनविक्षिप्तेः पुञ्जीभूतजलदनालैः विद्युत्पुञ्जप्रीद्दीपितकन्दरैः विध्यगिरिशिखरैरिव परिदृश्यमानैः समन्तात्विमानतलं समाच्छाद्यते इत्याह।कुतः खलु जृम्भकास्त्रमधिगतवान्लवः? इति सुमन्त्रे पृष्टे प्रत्याह चन्द्रकेतुः, भगवतः प्राचेतसादेवेति मन्यामहे इति।नह्ययं महर्षिः शिष्येभ्योऽस्त्रविद्यामुपदिशति, विशेषतम्तुजृम्भकास्त्राणि, यत श्वैतानिकृशाश्वात्प्रादुर्भूनि इत्याह सुमन्त्रः।अपदेऽपि महर्षयः प्राचेतससदृशाः तपस्तेनसाजृम्भकास्त्राणि लब्धुं शक्नुवम्तीति विभावयामीत्याह चन्द्रकेतुः।अथ सुमन्त्रः आह, वत्स सावभानो भव, वीरश्वैष समागच्छतीति।अथालोकनमात्रमेव कुमारावन्योऽन्यं प्रतिस्नेहप्रदर्शनं कर्त्तुमादेभाते; कथं हि अमुं दृष्टा हृदयं मे सपदि विगलितं भवति, कश्चिदविज्ञातः सम्बन्धः किमु एतस्मिन्नस्ति इत्यादिकं बहुधा समालोचयामास तु श्व।तदाकर्ण्य सुमन्त्र आह, जीवानामेष हि धर्म्मः, यतः कस्यचितक्वचित्याप्रीतिरन्योऽन्यमनुरागभरात्सहसैव सञ्जायते, परस्परनयनपातसमकालमेव तस्याः सम्पद्यमावत्वात्तारामैचकञ्चक्षूरागेवा इति सञ्ज्ञयानामुपचरन्तिलोकाः, ईदृशं हि प्रेमाणामहेतुकमेवामनन्ति च।यो हि ओतुकः आसक्तिविशेषः, तस्य कोऽपि निवर्त्तको न दृश्यत, यदसायुभयोरेवान्तर्मर्म्माणि स्यूत्वा किल तिष्ठतीति।अथ कुमारावपि परस्परमनुदध्यतुः, कथं हि सचिक्कणराजपट्टसन्निभे एतस्मिन्शरीरे शरान्विमोचयामीति; क्षणं निध्याय च, वीराचारवशान्निदारुणस्य मे स्नेहप्रवृत्तिः कुतः? श्स्त्रशिक्षायाः वा किं फलं लभे? यद्यनेन सह न युध्ये, रणपराङ्मुखं मामसौभयादेवविनिवृत्तं वासंस्यते इति बहुधा विकल्पयामासतुश्च।
सुमन्त्रस्तु तदा लवभवलोक्य सास्त्रं स्वगतमेवेत्थं बहुधा विललाप, हृदय कथं विविधं पर्य्यालोचयसि? नासौ रघुमणि तनयः, तस्य तु मूलं कारणं वैदेही दुर्दैववशादेवास्माकं विनष्टा।च्छिव्वायां हि लतायां किम्प्रसूनोत्पत्तिः सम्भवतीति।ततश्चन्द्रकेतुः सुमन्त्रमपृच्छत, आर्य्य रथादधुनाऽवतरामीति।कस्य हेतोरिति तु समन्त्रः तमाह।तदुत्तरे चन्द्रकेतुराह, बौरोऽयं पदातिः भूत्वैव युध्यते, पादचारिणा पदातिः सन्नेव युध्येतेति धर्म्मशास्त्रविदः आमनन्ति, तेनैवाहमवतरितुमिच्छामीति।सुमन्त्रस्तु तदाकर्ण्य, कथमहमेवं न्यायं कर्म्मकर्त्तुं प्रतिषेधामि, कथं वाऽमुना वीरेण सह पादचारिणां कुमारं योद्धुमुपदिशामीति मृशं व्यचिन्तयत्।आर्य्य दर्म्मार्थमशयिते वस्तुनि गुरवोऽपि समाधानाय सततं भवन्तमेवापृच्छन्, तत्कथं भवानिदानीं विमृशतीत्याह चन्द्रकेतुः।तदाकर्ण्य सुमन्त्र आह, आयुष्मन् यथा धर्म्ममेव भवानभिभाषते।एष हि साङ्ग्रामिकोन्यायः रघुसिंहास्तु इमामेव पद्वतिं चिरमनुपालयामामुरिति।चन्द्रकेतुरप्याह, भवन्त एव रघुशीयानां कुलस्थितिं धर्म्मशास्त्रमितिहासञ्च सम्यक्तयाजानन्तीति। सुमन्त्रस्तु तदा कुमारं सस्नेहास्रं परिष्वज्याह, अत्यल्पवयसोऽपि इन्द्रजिद्विजयिनः कुमारलक्ष्मणस्यापत्यं भवान्वीरवृत्तमनुसरति, दिष्ट्याराज्ञः दशरथस्य कुलं प्रतिष्ठामनधिगतवति सति,।अस्माभिरधन्यैः का हि नाम रघुवंशप्रधाने रामभद्रे प्रतिष्ठासनभिगतवति सति,।आस्माभिरधन्यैः का हि नाम रघुकुलस्य स्थितिः? ते न च त्रयः पितरः निरन्तरमेव दुःखयन्ते। तदाकर्ण्य सुमन्त्र आह, आहह हृदयमर्म्मविदारकाणि चन्द्रकेतोः वचनानि भवन्तीति।
लवस्तु तदा, कुमुदबान्धवे कुमुदिनीव मे दृष्टिः कथं हि एतस्मिन्नितरामाभरनति? कथं वा मदीयोऽयं सुमन्त्रं ससम्भ्रममाह, आर्य्य त्वामहमभिवन्दे इति।सुमन्त्रस्तु भगवान्वराहरुपीतश्रेयः विदधातु, भवद्गुरु इव भवान्सर्व्वं च विजये लक्ष्मीं लभतामित्याशौः प्रददौ। रथस्थ एव भवानतीव शोभते, अतः आत्यादरप्रदर्शनं माकृत इति लवेनोक्तः, तर्हि महामतिरपि रथमन्यमलङ्करोतु इति चन्द्रकेतुरभिदभे… तदा लवः सुमन्त्र माह, आर्य्य रथे राजपुत्रं समारोहयेति।त्वमपि कुमारवचनमनुपालयेति सुमन्त्रोऽपि लवमभिहितवान्।स्वं हि द्रव्यं यथेच्छमेवापमुज्यते जनैरिति स्वेषां रथानामारोहणे नास्ति दोषः यद्यपि वयं रथारोहणे सम्यगनभ्यस्ततया सपदि स्वीकर्त्तुमेतन्नाभिलषामः।तद्वचनं श्रुत्वा सुमन्त्र आह, दर्पसौजन्ययोः यथायथमभिधातुं भवान्जानाति , भगवान्रधुमणिः त्वामेवाविधं पश्येत् यदि, तदा तस्य दृदयं नूनद्रवीमूतं स्यादिति।तच्छ्रुत्वा लवं आह, स हि राजर्षिः अतीवसृजनः श्रूयते, वयमपि यज्ञविघातकाः न भवामः, गुणवन्तं तं राजानं वयं समाद्रियामहे एव, परन्तु तुरङ्गरक्षिणां निखिलराजन्याक्षेपसूचिकां सुदुःसहां प्रोद्धतां वाचमाकर्ण्यै वहिनिकृतिमधिगता इति।तदाकर्ण्य सविस्मयमाह चन्द्रकेतुः, गुरुजनानां प्रतापोत्कर्षमुपश्रुत्यापि भवन्तः किमुदुःखायमानमानसाः संवृत्ताः? इति।तत्र मेऽमर्षः अस्ति, नास्ति वेति तादृशप्रश्नस्य नायमवसरः, परन्त्वेतत्पृच्छामि यत्, स हि राजर्षिः तदीयाः प्रकृतयश्च अतीवदान्ता इति श्रूयते, तर्हि कथमेते मनुष्याः राक्षसीं वाचमभिदधति? यतो हि तादृशी वाक्सर्व्ववैराणां प्रसूतिः, अलक्ष्याश्च निदानम्; प्रियसत्यां हि वाचं सर्व्व एवाभिष्टुवन्ति, कौर्त्तिञ्चैषा जनयति, अलक्ष्मौञ्च हिनस्ति तेन हि इमां कामदुघेति मनीषिण आमवव्तीति लवोऽब्रवीत्।सुमन्त्रस्तु तदाकर्ण्याह, विशुद्धसंस्कारसम्पन्नवाचमयमुदोरयतीति।
अथ लवः ‘किन्नभवतस्तातप्रतापोत्कर्षेऽप्यमर्षः?‘इति प्रागुक्तस्य चन्द्रकेतो र्वचनस्य, क्षत्रधर्मा नहि व्यक्तिविशेषे पर्याप्ताः इति कृत्वाप्रत्युत्तरमभिदधे।तच्छ्रुत्वा सुमन्त्र आह, भवान्देवमैक्ष्वाकं नाभिजानाति, तेन चेत्थं तन्मर्य्यादाविघातकरं वचनमर्भिदधाति, अस्मत्सैनिकान्प्रमथ्यतु भवान्सत्यं स्वविक्रमं प्रदर्शितवान्परन्तु जामदग्न्यदमने भगवति रामभद्रे इत्थमभिधातुं कदापि नार्हतीति।तदाकर्ण्य लवः सहासमाह, असौ राजा जामदग्न्यदमन इति प्रशंसावादः वह्युच्चैः समुद्वीषयितव्यः, यतः द्विजातां वीर्य्यं वाचि एव सिद्धं, न बाहौ तत्र तु क्षत्रियाणामवसिव्यति, यद्यप्यसौ ब्राह्मणाः जामदग्न्यः शस्त्रग्राही आसीत्, तथाऽपि ब्राह्मं अत या प्रकृत्या दान्तस्य तस्य दमने का हि भवतां राज्ञः प्रशंसानामेति।तदाकर्ण्य चन्द्रकेतुः सव्यथं सुमन्त्रमाह, आर्य्य किमत्रोत्तरप्रत्युत्तरेण? सोऽयं भवति नवः वीरावतारः येन भगवान्भार्गवोऽपि वीरत्वेन न गण्यते, ये च तातपादाः सप्तभुवनायाभयदक्षिणां प्रददुः, तेऽपि न ज्ञायन्ते एवानेनेति।एतदाकर्ण्य लवः आह, रघुपतेः महिमानं को हि नाम न जानाति? वृद्धानां तेषां चरितमविचारस्वरेण सहसमरेत्रीणिपदानिपरावृत्यासीमं युद्धकौशलमसौव्यतानीत।वानरराजेन सह रणे तु सुतरामेवेति।तदाकर्ण्य चन्द्रकेतुराह, आः गुरुजनमर्य्यादाविलङ्गन इति।लवस्तु तदा प्रत्युवाच, अये मर्य्यव, कोपकषायितनेवो भवतीति।ततः उभावेव कुमारौ क्रोधेन कोकन दसच्छायनयनौ भ्रमङ्गृङ्गारविन्दायमानुमुखौ च भूत्वा युयुत्सया युद्धान्कूलाम्भूमि मधिशिश्रियतुरिति।
इत्यशेषशस्ताटवीसञ्चरणापञ्चाननकुलपतिकल्प‘वी, ए‘इत्युपनामक
श्रीमज्जीवानन्दविद्यासागरभट्टाचार्य्याविरचितायां, तदात्मनाभ्यां
श्रीमदाशुबोधविद्याभूषण-श्रीमान्नत्यबोधविद्यारत्नाभ्यां
परिवर्त्तित-परिवर्द्धितायांसुखबोधिनीसमा
ख्यायाम्उत्तररामचरितव्याख्यायां
पञ्चमोऽङ्कः॥५॥

अथ षष्ठोऽङ्कः।
( ततः प्रविशति विमानेनोज्ज्वलेन विद्याधरमिथुनम् ) ।( क )
विद्याधरः। अहो खलु अनयोर्विकर्तनकुलकुमारयोः अकाण्डकलहप्रचण्डयोः उद्योतितक्षात्रलक्ष्मीकयोः अद्भुतोद्भ्रान्तदेवासुराणि विक्रान्तचरितानि ।तथाहि प्रिये पश्य पश्य।( ख ) –
(क) दर्पणोक्त-नाटकीयाङ्कलक्षणे-‘दूराह्वानंवधोयुद्धंराज्यदेशान्दिविप्लवः‘-इत्यादिना युद्धस्य वर्ज्जनीयमध्ये परिगणनात्तत्विष्कम्भकान्तर्वर्तितया वर्णयितुं सुपक्रममाण आह, तत इति।- उज्ज्वलेन- भास्वरेण, नानाऽलङ्कारपरिशोभिततया देदीप्यमानेन इत्यर्थः। विमानेन-व्यामयानेन।(‘विमानंव्योमयामेचसार्वभौमगृहाऽपिच‘इतिमेदिनी।‘विमानेनोज्ज्वलेन‘इत्यत्र‘विमानोज्ज्वलम् ‘इति ‘विमानेनोज्ज्वलम् ‘इति च पाठद्वयं दृश्यते ) विद्याधरमिथुनं-देवयोनिविशेषदम्यति।( विद्याधरी च दिद्याधरश्च इति विद्याधरौ ‘पुमान्स्त्रिया ‘(१।२।३७पा०) इति स्त्रियां पुंसी द्वन्द्वे पुलिङ्गैकशेषः) प्रविशति-आगच्छति, तङ्गालयमितिशेषः।
(ख) कुमारयोः अलौकिक-समर-कौशल-सन्दर्शन-विस्मितो विद्याधरः स्वीयां प्रेयसीं तत्सन्दर्भं दर्शयन्नाह , अहो इति।- अहो-इति विस्मयय्वञ्जकमव्ययम्। खलु- वाक्यभूषायाम्। अकाण्ड-कलह-प्रचण्डयोः,-अकाण्डे-अनवसरे, अकस्मिक- विवाद-भूषणयोरित्यर्थः।(अत्र‘अकाण्डप्रचण्डकलहयोः ‘इति विद्यासागरकृतपाठे अकाण्डः,-आकस्मिकः, प्रचण्डः,-भीषणः, कलहः ययोः तादृशयोरित्यर्थः ) उद्योतितेक्षात्रलङ्क्ष्मीकयोः,-उद्यीतिता-प्रकटोकृता उद्दीपिता वा , क्षात्रलक्ष्मीः,-क्षात्रियश्रीः, (क्षत्राणामियमितिक्षात्री, सा चासौ लक्ष्मीश्वेति क्षत्रलक्ष्मीः, ‘पुवत्कर्म्मधारयजातीयदेशीयेषु ‘(६। ३।४२पा०) इतिपुंवद्भावः) याभ्यां तयोः, प्रकाशित राजन्योचितभुजवीर्य्यसम्पदोरित्यर्थः।(‘नधृतश्च ‘(५।४।१२३पा०) इति समासान्तः कप्।अत्र‘उद्योतितक्षात्रलक्ष्मौकाणि‘इतिपाठे-विक्रान्तचरितानौत्यस्य विशेषणतया व्याख्येयम् ) अनयोः,-पुरतः परिदृश्यमानयोरित्यर्थः। विकर्त्तन-कुल-कुमारयोः,-विकर्त्तनस्य-सूर्य्यस्य , (‘विकर्त्तनार्क-मार्त्तण्डमिहिरारुणपूषणः।‘इति सूर्य्यपर्य्याये अमरः) यत्कुलम्-अन्ववायः, तस्य कुमारी-तत्सम्भतौबालकावित्यर्थः, तयोः लवचन्द्रकेत्वोरित्यर्थः।अङ्गुती…न्तदेवासुराणि-आ…तेन-आश्चर्येण, विस्मयरसेनेत्यर्थः, उ,,,न्ताः,-विमूढाः, न्यानाधिकात्वनिर्णयाक्षमा इत्यर्थः, देवासुराः,-सुरदानवाः यैः तानि, विस्मयविह्नलीकृतसुरासुराणीति यावत्। विक्रान्त-चरितानि-निक्रम-विलसितानि, विक्रम-सूचकानि समरकर्माणि वा ; अन्तरीक्षविहारिणो देवदानवा अपि प्रकटिता लौकिकाभिनवभुजवीर्य्ययोरनयोः समरकौशलमालोक्य…….स्मयपारवश्यमधिजग्मुरिति समुदितार्थः।तथाहि-तमेव विस्मयकरं समरव्यापारमवगच्छेत्यर्थः।(पश्यपश्येति विस्मये द्विवेचनम् )।
झणज्झणितकङ्कणक्वाणितकिङ्किणीकं धनु-
र्ध्वनुद्गुरुगुणाटनीकृतकरालकोलाहलम्।
वितत्य किरतोः शरानविरतस्फुरच्चूडयो
र्विचित्रमभिवर्धते भुवनभीममायोधनम्॥ १॥
विपुलविक्रमेणयुद्धमारभमाणयोः कुमारयोः समरकौशलस्य विस्मयकरत्वमेव प्रदर्शयन्नाह, …णदिति।- ……णितानि……….. इत्यव्यक्तं शब्दाकुर्वन्ति (…….. शब्दः जातः एषामिति विग्रहे ……. श्ब्दात्‘तदस्यसञ्जातं तारकादिभ्य इतच्‘) (५।२।३६पा०) इति इतच् ) यानिक…णानिकरभूषणविशेषाः, तानि वकृणिताः शब्दायमानाः, किङ्किण्यः क्षुद्रघाणृका यत्र तत् , (‘नद्यृतश्चा ‘(५।४।१५३पा०) इति समासान्तः कप्प्रत्ययः।‘क…णक्रभूषणम् ‘इति ‘कि……णोक्षुद्रङ्घण्टिका ‘इति चामरः) यहा- …………… यानिक….ंआनि, तेषामिव क्वणितं रणितं यासां ताः………………, (इति उपमानपूर्व्वपदोत्तरबहुर्विहिः उत्तरपदलोपश्च ) तादृश्यः कि…ण्यः यत्र तदिति , (‘……. ………-‘इत्यत्र‘………….-‘इति पाठे-………… इत्याकारकं, यत्कङ्कणस्य क्वणितं यासां तादृश्यः …… यस्मिन्तदित्यर्थः )।(उष्ट्रमुखवत्समासः।अत्र इतौ परे………. (दित्यव्यक्तानुकरणशब्दात् ‘अव्यक्तादुकरणस्यातः इतौ ‘(३।१।…. पा०) इति पररूपैकादेशेन…….. पदं सिद्धम् ) तथागुणेन मौर्व्या, …टनीभ्यां

कोटिभ्यां, ध्नुषः प्रान्तमार्ग्गाभ्यामित्यर्थः, (‘कोटोरस्याटनौइत्यमरः) कृतः सम्पादितः, करालः भीषणः, अतिमनानित्यर्थः, कोलाहलः शब्दविशेषः यस्य तादृशम्, अत एवं ध्वनत्शब्दायमानं, गुरु अन्यदुर्वहं, (धनुरित्यस्यविशेषणम्) अथवा-व्यनताटङ्कुर्वता, गुतुणा दृढेन, गुणेनशिञ्जिन्या अटनीभ्यां कोटिभ्याञ्च, कृतः जनितः, करालः विकटः, कोलाहलः कलकलः, यस्य तत्, मौर्व्याकर्षणोत्थविकटटङ्कारमुखरितप्रान्तभागद्वयमित्यर्थः; यहा,-ध्वनन् आकर्षणेन टङ्कारशब्दं कुर्वन्, गुतुः कठिनः, गुणो….. ययोःएवम्भते, ये अटन्यौ अग्रभागौ, ताभ्यां कृतः जानतः, करालो भीषणः, कोलाहलो गभीरशब्दो येन तादृशं, धनुः शरासनं, वितत्यविस्फार्य्य, प्रसार्य्येत्यर्थः, ( विपूर्वाततनीतः ल्यपि‘अनुदात्तोपदेशवनतितनोत्यादीनामनुनासिकलोपो……. क्ङिति (६।४।३७पा०) इत्यनुनासिकलोपे‘…स्वस्य पितिकृतितुक् ‘(६।१।७१पा०) इति तुकासिद्धम्) शरान्बाणान्किरतोः निरन्तरप्रक्षिपतोः, वर्षतोः इत्यर्थः, अविरतम् अविश्रान्तं, निरन्तरं यथास्यात्तथेत्यर्थः, स्फुरन्त्यः इतः शरौरमुञ्चालनात्निरम्यरप्रचलाच्छिखयोरित्यर्थः, एतयोः कुमारयोरिति शेषः, भुवनानां लोकानां, जगत्रयस्येत्यर्थः, भीमभयानकं, त्रिभुवनभीतिविधायकमित्यर्थः, विचित्रंविस्मयावहम्, अभिनवकौशलवत्तया अत्याश्चर्य्यजनकभितिः यावत्, आयोधनं युद्धं, (आयुध्यते अस्मिन्निति आयुधेरधिकरणेल्युट् ) अभिव…ते प्रसरति, उत्तरोत्तरमुपचितं भवतीत्यर्थः; (‘अभिवर्द्धते ‘इत्यत्र‘अभिवर्द्धते इति पाठान्तरे सुगमोऽर्थः) समर-भूमाववतार्णावेतौ विकर्त्तनकुलनन्दनौ संयुज्यमहदपि शरासनम् अनायासेनैव आस्फालयन् अत्यद्भुत-समर-कौशलेन विलोक्य लोकं विस्मापयतः इति भावः।(अत्र प्रथमपादे कङ्कणाक्वणितेत्यत्र समासे औपस्य वाचनोलोपात्लुप्तोपमा, तथां अनयोः कुमारयोः कविमात्रस्य वेद्यचष्टा…रूपयोः यथा वर्णनात्स्वभावीक्ताश्वालङ्कारः, एवञ्जानयोः परस्परनिरपेक्ष संसृष्टिः ) पृथ्वौवृत्तं, तल्लक्षणं यथा,-‘जसौजसयलावसुग्रसयातश्वपृथ्वीगुरुः इति॥१॥
विजृम्भितञ्च दिव्यस्य मङ्गलाय द्वयोरपि।
स्तनयित्नोरिवाऽऽमन्द्रं दुन्दुभेर्दुन्दुमायितम्॥ २॥
कुमारयोरनयोरलौकिकसमरकौशलमामोकयतां देवानामपि दुन्दुभिध्वानेनोत्साह-प्रदर्शन्नाह, विजृम्भितमिति- द्वयोरपि उभयोरपि, लवचन्द्रकेत्वोरित्यर्थः, मङ्गलाय कल्याणाय, समरोत्साहवर्द्धनार्थमित्यर्थः, स्तनयित्नोः ध्वनतो जलदस्येत्यर्थः, (स्तनयतीति विग्रहे स्तनयतेः कर्त्तरि इत्रुः) इव, आमन्द्रं निरतिशयगुरुगम्भीरमित्यर्थः, (‘मन्द्रस्त्तुगम्भीरे ‘इत्यमरः) दिव्यस्य स्वर्गीयस्य, ( दिविभवः इति विग्रहे दिव्शब्दात् ‘तत्रभवः ‘(४।३।५३पा०) इति ष्यञा दिव्यमिति ) दुन्दुभेः भेर्य्याः, तन्नाम वाद्यविशेषस्येत्यर्थः, (‘भेरीस्त्रीदुन्दुभिःपुमान्‘इत्यमरः।दुम्दुम् इति शब्देन भाति इति दुन्दुभिरित्यमरव्याख्याने महेश्वरः ) दुन्दुमायितं दुन्दुमित्याकारक्वाणितं, (दुन्दुमायितमिति दुमित्यव्यक्तानुकरणशब्दात् ‘अव्यक्तानुकरणा…………. डाच् ‘(५।४।५७पा०) इति डाच्, ततः‘डाचि विवक्षिते द्वे बहुलम् ‘(वा०) इति द्वित्वे दुन्दुमा इत्यस्मात् ‘लोहितादिडाज्भ्यःक्यष् ‘(३।२।१३पा०) इति क्यषि दुन्दुमाय इति नामधातोर्भावे निष्ठा ) विजृम्भितञ्च सर्वासदिक्षुव्यासृतञ्चेत्यर्थः; (चकारः समुच्चयार्थः, पूर्वश्लोकस्थे‘अभिवर्त्तते‘इति क्रियापदेनेदं समुच्चीयते इति बोध्यम् ) अतीव विस्मयकरमिदं रणनैपुण्यमालोक्य परितुष्य …र्दिविषङ्गिरपरिक्रतः अयं गम्भीर भेरीनिनादः कुमारयोरनयोः समरानुरागं सम्यक्विवर्द्वयतीति समुदितार्थः।(‘विजृब्मितञ्च दिव्यस्य ‘इत्यत्र ‘विजृम्भितञ्च दिव्यास्त्रम् ‘इति पाठान्तरं क्वचिदृश्यते , तत्रायमर्थः,-द्वयोरपि कुमारयोः दिव्यास्त्रं स्वर्गीयं प्रहरणं , विजृम्भितं समाकीणे , परस्परप्रहितेनायुधेन युद्धक्षेत्रं परिव्याप्तमित्यर्थः।एवं द्वयोरपि मङ्गलाय स्तनयित्नोरिव आमन्द्रदुन्दुभे दुन्दुमायितञ्च विजृम्भितम् आविर्भूतमित्यर्थः।उक्तोभयपाठ एव स्तनयित्नुना सह दुन्दुभेरवैधर्म्यसाम्यकथनादुपमाऽलङ्कारः)।पथ्यावक्तंवृत्तम्॥२॥
तत् प्रवर्त्य्यताम् अनयोः प्रवीरयोः अनवरतम् अविरल-ललित-विकन्द-कनक-कमलकमनीय-संहतिः अमरतरुतरुण-मणि-मुकुल-निकर-मकरन्द-सुन्दरः पुष्पनिपातः।( ग )
(ग) तत्-तस्मात्, भेरीवादनादिना अमरैरपि रणोत्साहविवर्द्धनादित्यर्थः। प्रवीरयोः,-सप्रकर्षवीरत्ववतीरित्यर्थः। (प्रकृष्टौ वीरौ इति प्रवीरौ तयोरिति प्रादिसमासः)। अनयोः,-एतयोर्लवचन्द्रकेत्वोरित्यर्थः, शिरसोरिति शेषः।अविरलेत्यादि।- अविरलैः,-निरन्तरैः, सान्द्रसन्निविष्टौरित्यर्थः, ललितैः,-रुचिरैः, नयनमनोरञ्जनैरिति यावत्, विकचैः,-विकस्वरैः, सुपरिस्फुटैरित्यर्थः, कनककमलैः,-मिवर्णसेरसिजैः, कमनीया-मनीनीहिनीत्यर्थः, संहतिः,-समवायः, राशिरिति यावत्, यस्य स अथोक्तः।(अविरलललित- ‘इत्यत्र‘अविरललुलितविकचकनक
।
मयकमलकमनौयसन्ततिः‘इति पाठे,-अविरलं-निरन्तरं यथा तथा, ललितानां-चलितानां, पतितानामिति यावत्, विकचकनकमयकमलानां-प्रस्फुटितस्वर्गमयपद्मानां, कमनीया-मनोहरा, सन्ततिः -विस्तृतिः यस्मिन्स तथोक्तः इत्यर्थः) अमरेत्यादि।- अमरतरुणां- कल्पपारिजातप्रभृतिदेवपादपानां, तरुणानि-नवोद्गतानि , सद्यः समुत्पन्नानीति यावत्, यानि मणिमयानि-रत्नात्मिकानि, मुकुलानि-विकासोन्मुखकु…लानि, तेषां नितरस्य- सन्ततेः, मकरन्दैः,-मधुभिः; घ्राणतर्पणैरिति भावः; सुन्दरः,-मनोरमः, सुरभिरिति यावत्। पुष्पनिपातः,-कुसुमवृष्टिरित्यर्थः। प्रवर्त्त्यतां-समारभ्यताम्, आवाभ्यामिति शेषः। ( प्रवृतेर्णिजन्तात्कर्म्मणि लोट्। अत्र ‘प्रवर्त्त्ताम् ‘इति पाठे-भवतु इत्यर्थः, पुष्पनिपातः इति तु अस्मिन्दृश्यकाव्ये सदृशवचनात्मकवाक्ये सुदीर्घसमासनिबन्धस्य अभिनये अत्यन्तप्रतिकूलत्याकवेर्द्दोषापादकतैव प्रतिभातीति बोध्यम्।
विद्याधरी। ता किं त्ति उण अआण्डबिप्फ्रिदतडिच्छडाकडारं बिअ अम्बरं झत्ति सम्बुत्तं ? ( घ )
तत् किमिति पुनरकाण्डविस्फुरिततडिच्छटाकडारमिव अम्बरं झटिति संवृत्तम् ?
(घ) इह वक्तृनामोल्लेखावसरे निद्येति नामैकदेशग्रहणे स्त्रीपुंसयोर्विशेषग्रहो न स्यादिति सम्पूर्णतया विद्याधरीति उक्तम्। तत्किमिति-प्रश्नार्थकमेकमव्ययम्। झटिति-सहसा। अम्बरम्-आकाशं, गगनतलमिति यावत्। अकार्ण्डेति।- अकाण्डे- अनवसरे, अकस्मादित्यर्थः, किस्फुरितानां-प्रस्फुरितानां , विलसितानामित्यर्थः, तडितां -विद्युतां , छटाभिः,-दीप्तिभिः, तडित्परम्परया इत्यर्थः, कडारं- विङ्गलवर्णमिवेत्युत्प्रेक्षा। (अत्र‘अ आण्डतण्शविदुद्दण्डतरलिदतडिच्छडाकडारं‘इति पाठान्तरस्य- ‘अकाण्डताण्डवीतो-द्दण्डतरलिततडिच्छटाकडारम्‘इति संस्कृतानुवादे अयमर्थः, तथाहि- अकाण्डेताण्डविता-अकस्मात्विच्छरितां, तथा उद्दण्डम्- उद्भटं यथा तथा, तरलिता-तरङ्गायिता, या तडिच्छटातयाकडारं-पिशङ्गमिति। अस्मिन्पाठे तु उत्प्रेक्षाद्योतके व शब्दो नास्तीति बोध्यम् )।संवृत्त-सञ्जातम्।यदा-तत्-इति प्रसिद्धार्थे, किमिति -इति प्रश्नार्थे अव्ययम्; तथाच, तत्- भास्वरतयाऽतिप्रसिद्धम्, अम्बरं किमिति-पुनः, अकाण्डविस्फुरिततडिच्छटाकडारमिवसंवृत्तमित्यन्वयः।
विद्याधरः। तत्किन्नु खलु अद्य।( ङ ) –
त्वाष्ट्रयन्त्रभ्रमिभ्रान्तमार्त्तण्डज्ज्योतिरुज्ज्वलः।
पुटभेदो ललाटस्थनीललोहितचक्षुषः॥ ३॥
विनिश्चेतुमशक्नुवन्। वितर्कयति। तदिति।-तत्- इति प्रसिद्ध्यर्थद्योतकम् अव्ययम्। किन्नु- इति वितर्के। खलु- वाक्यालङ्कारे। अद्य- अस्मिन्नहनि, इदानीमित्यर्थः।(एतेषाञ्च पदानां वक्ष्यमाणश्लोकेनान्वयो बोध्यः।
आकस्मिकगगनपिशङ्गाता दर्शनेन विस्मितः विद्याधरः तन्निदानं वितर्कयन्नाह, त्वाष्ट्रेति।- त्वाष्ट्रेन्यविश्वकर्म्मसम्बन्धी इत्यर्थः, (त्वक्षतीति त्वाष्ट्रा, ‘त्वक्षूतनूकरणे ‘इति धातोः कर्त्तरि तृच्, त्वाष्ट्ररि द्यमिति त्वाष्ट्र, त्वाष्ट्रश्ब्दात् ‘तस्येदम् (४।३।१२०पा०) इत्यण् ) यन्त्रस्य शाणभेदस्येत्यर्थः, भमिनाधनपदार्थविशेषस्येति यावत्, भ्रमिभिः आवर्तनैः, भ्रान्तस्य आवर्त्तितस्य, मुहुर्घूर्णितस्येत्यर्थः, मार्त्तण्डस्य…उष्णरश्मेः, अत ज्योतिः पुनः पुनरावर्त्तनात्तडिच्छटावत्परितः। प्रसृतं तेज इत्यर्थः, तदिव उज्ज्वलः देदीप्यमानः; (‘उपमानानिसामान्यवचनैः ‘(२।१।५५पा०) इति उपमानवाचक ज्योतिः पदेन सामान्यधर्म्मवाचकोज्ज्वलशब्दस्य समासः। इह विग्रहवाक्ये उपमानपदस्य तत्सदृशे लाक्षणिकत्वज्ञापनार्थम् इवादि शब्दः प्रयुज्यते ) ललाटस्य भालगतं, (ललाटे तिष्ठति यदितिललाटोपपदातिष्ठतेः‘सपिस्थ ‘(३।२।पा०) इति कः) नीललोहितस्य महादेवस्य, (नीलश्वासौ लोहितश्चेति विग्रहे नीललोहित इति विशेषणसमासः।कण्ठावच्छेदेन नीलतया, नटावच्छेदेन लोहिततश्च अस्य नीललोहितेति सञ्ज्ञा।स्कन्दपुराणे तु अस्य तन्नामधेयत्वे प्रकारान्तरमुक्त्वं यथा,-‘नीलं येवममाङ्गन्तुरसोक्तं लोहितं त्विषा। नीललोहित इत्येव ततोऽहं परिकीर्त्तितः॥‘इति ) यत्चक्षुः तृतीयं नयनमित्यर्थः), तस्य, यटयोः वर्त्मनोः, आवरणयोरित्यर्थः, मेदः विघटनं, ससुन्मीलवमिति यावत्, किन्नु अद्य नातः? इति शेषः। विश्वकर्म्मणा तेजः सङ्कोचनार्थंशाणमारोपितस्य त्विषाम्पतेरत्युग्रतेजोवत्भास्वरं सृष्टिसंहारोद्यतस्य भगवतो धूर्ज्जटेः तृतीयनयनसमुत्थं प्रसिद्धं तेजोऽद्याप्रसृतं किम् ? इति निष्कृष्टार्थः।पुराकिल विश्वकर्म्मा स्वमर्त्तुर्दिवाकरस्य अत्युर्ग्रं तेजोऽसहमानायादुहितुर्वाक्यात्जामातुस्तेजखर्व्वता सम्पादनाय तं; विकर्त्तनदेवं शाणमागेपयन्पुनः पुनः भ्रामणेन तस्य तेजो हासमकार्षो द्वितिपौराणिककथायां मार्कण्डेयपुराणे वैसप्रः॥
संस्मृतं मे ब्रह्मणो वाक्यं यदि ते देव रोचते॥
रूपं निवर्त्य तवकान्तं दिवस्पते ‘॥
इति विश्वकर्म्मणि उक्त्तेमार्कण्डेय उवाच,-
‘यतोहि भास्वतो रूपं प्रागामित परिमण्डलम्।
ततस्तथेति तं प्राह त्वष्टारं भगवान्रविः॥
विश्वकर्म्मात्वनुज्ञातः शाकद्वीपे विवस्वता ।
भ्रमिमारोप्य तत्तेजः शातनायोपचक्रमे॥ ‘इत्यादि।
सूर्य्यस्य मार्त्तण्डनाम्नः कारणमुक्त्तं मार्कण्डेयपुराणे-
‘ततस्तां कश्यपः प्राह किञ्वित्कापप्लताक्षरम्।
किं मारयसि गर्भाण्डमिति नित्योपवासिनी ?॥
साचतं प्राह गर्भाण्डमेतत्पश्यसि कोपेन।
न मारितं विपक्षाणां तद्भविष्यति॥…
….. अथान्तरीक्षादाभाष्यकश्यपं मुनिसत्तमम्।
सतोयमेघगम्भीरवागुवाचाशरीरिणी॥
मारिततेयतः प्रोक्तमेतदण्डत्वया मुने ।
तस्मान्मुने सुतस्तेऽयं मार्त्तण्डाख्यो भवीष्यति॥ ‘इति।
(अत्र प्रथमाद्वे‘त्वाष्ट्रयन्त्रमार्त्तण्डज्योतिः किम्? उपललाटस्थनीललोहितचक्षुषः पुटभेदोन? इति पृयग्बाक्यद्वयरूपेण अन्वयः कार्य्यः)।
(इह प्रकृतस्य दिव्यास्त्रतेजसः नीललोहितः, तृतीयनेत्रपुटभेदसम्भवत्वेन संशयात्। शुद्धः सन्देहोऽलङ्कारः, स च पूर्वार्द्धगतया लुप्तीपमयासङ्कीर्णः)।पथ्यावक्त्रंवृत्तम्॥३॥
( विचिन्त्य )। ( च ) आम् ज्ञातं ; वत्सेन चन्द्रकेतुना प्रयुक्तमस्त्रमाग्नेयं ;
(च) विचिन्त्य- विमृश्य, सप्रणिधानमवधानमवधार्य्येत्यर्थः, आहेति शेषः।
(छ) आम्- इति निश्वयार्थकमव्ययम्। (‘आमेवम्‘इत्यमरः।‘द्वेनिश्चये‘इति तट्टीकायां महेश्वरः।‘आं ज्ञानविनिश्चये‘इति वीपालितश्च) ज्ञातं- शुद्ध, निर्णीतमित्यर्थः, यथाऽवस्थितं वस्त्विति शेषः; किमेतत्सम्भूतं, तत्मयासम्यक् अबुध्यतेति भावः। तदेव दर्शयति, वत्सेनेति।- वत्सेन- पुत्रकेण, अतीव स्नेहास्पदेनेत्यर्थः, (‘वत्सः पुत्रादिवर्षयोः।तर्णकेनोरसिक्वोवम्‘इति मेदिनी) चन्द्रकेतुना- लक्ष्मणतनयेन।……… ‘(वा०) इति ढक्)‘। समन्ताद्विसारिवहिश्खमित्यर्थः।अस्त्रम् आयुधम्। यस्य- अस्त्रस्य। अयं- परिदृश्यमानः इत्यर्थः।सग्नीति।- अग्नीनाम्- अनलानां, छटानां- प्रभाणां, सम्पातः,-उट्गमः, वह्निप्रभाप्रसर इत्यर्थः, प्ररितः परिदृश्यते इति शेषः। हि- यतः, अत एवेत्यर्थः।सम्प्रति- इदानीं, वक्ष्यमाणश्लोकेनान्वयः।
अवदग्धकर्बुरितकेतुचामरै-रपयातम्व हि विमानमण्डलैः।
दधति ध्वजाङ्कुशपटाञ्चलेष्विमाः क्षणकुङ्कुमच्छुरणविभ्रमं शिखाः॥ ४॥
युद्धे वीरेण चन्द्रकेतुना प्रयुक्तानामाग्रेयास्त्राणां विलास एवायमिति विनिश्वन्वन् तत्प्रयुक्रां विभीषिकां तेषां विशेषतीव्रभ्रमप्रकारञ्चाह, अवदग्धेति।- अवदग्धाः प्रायेण प्लुष्टाः, अस्त्रानलशिखासंयोगात्प्रारब्धादाहा इत्यर्थः, अत एव कर्बुरिताः शुवलिताः, सञ्जातचित्रवर्णां इत्यर्थः, व…पभयारक्त्वात्वात्धूमेन क्वष्णात्वात्स्वभावतः श्वेतत्वाच्चास्य चित्रवर्णत्वं ज्ञेयम्; (कर्बुरा एषां सञ्जाता इत्यर्थः‘तदस्य सञ्जातं तारकासिभ्यःइतच् ‘(५।२।३६पा०) इति इतच्प्रत्ययः) यहा,-कर्बुराः कृताः इत्यर्थे (‘तेत्करीतितदाचष्टे ‘(ग०) इति णिचि कर्म्मणि क्तः) केतवः ध्वजाः, चामराणि च येषां ते, अस्त्रानलशिखासंयोगात्प्रायशः दग्धीभूततया विचित्रध्वजचामरोपहितैरित्यर्थः, विमानमण्डलैः व्योमयाननिकरैः, हि इति सम्भ्रमार्थकमव्ययम्; तथाच, ससम्भ्रमं यथास्यात्तथेत्यर्थः, (‘हि पादपूरणे हेतौ विशेषेऽप्यवधारणे।प्रश्नेहेत्वपदेशेचसम्भ्रमासययोरपि॥‘इति मेदिनी) अपयातमेवपलायितमेव; (अपपूर्वकात्यातेः‘नपुंसकेभावेक्त्तं ‘(३।३।११४पा०) इति भावे क्त्तः) समरदर्शनीयात्मकानां देवानां विमानानि भस्मीभवनभयात्दूरङ्गतानीतिभावः; यतोहि, इमाः शिखाः आग्नियास्त्राणाम् अच्चिषः , ध्वजानां केतुदण्डानामित्यर्थः, ये अङ्कुशाः मृणायाः, पताकावलस्वनार्थं दण्डाग्रे स्थापिताङ्कुशाकारपदाथविशेषा इत्यर्थः, तेषां, पटाञ्चलेषु वसनप्रान्तेषु, (‘वस्त्रस्यान्तीमतीऽञ्चलः‘इति हलायुधः) यजा,-अङ्कशशब्दस्य हस्तिचालनार्हलोहास्त्रभेदार्थकत्वेऽपि अत्र लक्षणाया सामान्यदण्डपरत्वं ज्ञेयम्; तथाच, ध्वजाङ्कुशानां ध्वजदण्डानामिति तदर्थः।(कुत्रचित्‘ध्वजाशुकप्रटाञ्चलेषु‘इति पाठोदृश्यते, तथात्वेध्वजां शुकेषु ध्वजसंलग्नवसनेषु, पटाञ्चलेषु वीरजनपरिहितवमनप्रान्तेषु इति तदर्थो ज्ञेयः)
क्षणेति।- क्षणं मुहूर्त्तं व्याष्येत्यर्थः, कु…मेवकाश्मीरराजन्मना, (अथकुङ्कुमम्।कश्मीरजन्माऽग्नि, शिखम्-‘इत्यमरः) यतछुरणं रञ्जनं, तस्य विभ्रमं शेभां, सादृश्यमिति यावत्; यद्वा-यस्य विभ्रमं भ्रान्तिं, दधति विभ्रति, धारयन्तीत्यर्थः, (‘शोभार्थेऽपिप्रयन्यन्तेजक्ष्मीद्यीकान्तिविभ्रमाः।‘इति हलायुधः।‘विभ्रमोभ्रान्तिहावयोः‘इति च मेदनी) ध्वजवसनाञ्चलभागाः अस्त्राग्निप्रभाभिः कुङ्कुमरागरञ्जिता इव विभ्रान्ति इति भावः।
(अत्र एवस्य कुङ्कुमस्य विभ्रमस्य अपराभिः ध्वजपटसंसक्तशिखाभिः धारणं विरतिशयमसम्भवदपि कुङ्कुमसदृशविभ्रमधारणेन सामञ्जस्यादसम्भक्द्वस्तुसम्बन्धरूपो निदर्शनाऽलङ्कारः, अपि चपलायनपराणां प्रायशः अदग्धत्वेन सामान्यतः दाहसम्बन्धरहितानामपि केतुचामराणां साकल्येन दाहसम्बन्धकथनात्जायमानेन असम्बन्धेसम्बन्धरूपातिशयोक्त्यलङ्कारेणासौसङ्कीर्य्यते।इह हि शब्दस्य सम्भ्रमार्थे प्रयुज्यमानतया पलायने त्वराऽऽतिशय्यद्योतनात्नकैश्चिदाशङ्कितस्य निरर्थकत्वदूषणस्यावकाशः)।
मञ्जभाषिणौवृत्तम्; ‘सजसाजगौचयदिमञ्जुभाषिणी‘इति लक्षणात्॥४॥
आश्चर्य्यम् प्रवृत्त एवायम् उच्चण्डवज्रखण्डावस्फोटपटुः उत्सर्पिस्फुलिङ्गगुरुः उत्ताल-तुमुललेलिहानं ज्वालासम्भारभैरवः भगवान् उषर्बुधः।प्रचण्डश्चास्य सर्वतः सन्तापः ; तत् प्रियामङ्गेनाच्छाद्य दूरमपसरामि।( ज ) ( तथा करोति )।
(ज) आश्चर्य्यम्-अतीवविस्मयकरमेतदित्यर्थः।उच्चण्डेति।उच्चण्डानाम्- अतिभीषणानाम्, अत्युज्ज्वलानांवा, वज्रखण्डानाम्- अशनिशकलानां, हीरकच्छेदानांवा, यः अदस्फोटः,-आविर्भावः, विदारणंवा, तहत्पटुः,- अमन्दः, प्रवलः इत्यर्थः, तीक्ष्णो वा; अशनिसम्पातवदतीव भयानकः, हीरकखण्डादपि वा अधिकद्युतिमानिति भावः।(‘दक्षामन्दागदेषुतु।पटुः‘इत्यमरः।‘पटुस्तीक्षणेस्फुटेदक्षेनिष्ठरेनिर्दृयेऽपिच‘। इति रुद्रः) उत्मार्पिभिः,-उट्गच्छद्भिः, समन्तात्विसरङ्गिरित्यर्थः, स्फुलिङ्गैः,-वह्निकणैः, गुरुः,-महान्, स्वयं लघुरपि सर्व्वतीविसारिव…कणैः महौयस्तया प्रतीयमान इत्यर्थः।उत्तालेन- अत्युन्न्तेन, लुमुलेन- अतिसङ्कुलेन, सर्व्वत्रव्याप्लुवतेत्यर्थः, लेलिहानेन्- जगत्ग्रसितुमुद्यता, समन्तात्प्रसरतेत्यर्थः, (लेढेः आदादिकस्य यङि शानचि पृषोदरादित्वात्यङ्लोपे रूपम् ) ज्वालानां -शिखानां सम्भारेण- समूहेन, भैरवः,-भीषणः, सर्व्वतीव्याप्तैरतीव भयावहैः जगश्चर्य्यशालौ।उषर्वुधः,-अग्निः, (‘शोचिष्केशउषर्बुधः‘इत्यग्निपर्यायेअमरः) उषसि-सन्ध्यायाम्, (‘उषः प्रभाते सन्ध्यायाम् ‘इति विश्वः) बुध्यते- प्रकाशतेः यतः आहिताग्नियो हि अग्निसुकसिप्रादुष्कर्व्वन्ति, इति व्युत्पव्या, (उषउपपदात्बुध्यते इत्यम्य, ‘इगुपध- ‘(३।१।१३५पा०) इति कर्त्तति कः, ‘अहरादीवाम्पन्यादिषुवःरेफः ‘(वा०) इति रेफश्च) अस्य- अग्नेः। सर्व्वतः,-समन्तात्।प्रचण्डः, भीषणः, सुदिः सहः इत्यर्थः। सन्तापः,-दाहकारकः उष्मराशिः, प्रसरतीतिशेषः। तत्- तस्मात्, दाहकारकत्वादित्यर्थः; दग्धीभवनभयादिति भावः। प्रियां-पत्नीं विद्याधरीन्।ओन- स्वदेहेन।आच्छाद्य- आवृत्य, गोपायित्वेति यावत्। दुगं विप्रकृष्टप्रदेशं, सन्तापविरहितं स्थानमिति यावत्। अपसरामि- यामि; यथाऽयं प्रबलः तापः प्रियायाः कोमलं गात्रं स्पृष्टुं न शक्नोति, तथा करोति इति भावः ; तूर्णम्पलाय्यस्थानान्तरं यामीत्याशयः।
दिष्ट्या एतेन-विमल-मौक्तिक-फल-शीतल-स्निग्धमसृणसोपान-मांसलेननाथ-देहस्पर्शेन-आनन्दमन्दमुकुलितघूर्णल्लोचनायामे अन्तरित एव सन्तापः।
विद्याधरी। दिट्टिआ एदेण विमलमोत्तिअफलसीदलसिहिद्धमसिणसोबाणमंसलेण णाहदेहप्फंसेण आणन्दमन्दमुउलिदघुणन्तलो अणाए मे अदरिदो ज्जेब सदाबो। ( झ )
विद्याधरः। अयि किमत्र मया कृतम् ? ( ञ ) अथवा –
दिष्ट्या एतेन विमलमौक्तिकफलशीतलस्निग्धमसृणसोपानमांसलेन नाथदेहस्पर्शेन आनन्दमन्दमुकुलितघूर्णल्लोचनया मे अन्तरित एव सन्तापः।
(झ) विमलेति।- (मौक्तिक- मुक्ता एवेत्यर्थेस्वार्थेठक्तच्चफलमिवेति उपमितसमासः) विमलं- विशुद्धं, यतो मौक्तिकफलं-मुक्ताफलं, तहतशीतलः,-शैत्यजनकः, स्निग्धः, स्नेहयुक्त्तः, सुखस्पर्श इत्यर्थः, मसृणः,-श्लक्ष्णः, चिक्कण इत्यर्थः, सोपानमासलश्च- सोपानम्- आरोहणसाधनं, तहत्मांसलः,-बलवान्, दृढ इत्यर्थः, (‘बलवान्मासलोऽसलः‘इत्यमरः) प्रस्तरादिमयसोपानसमदृढ इत्यर्थः, तेन; तहदनुभूयमानेनेति भावः।(‘उपमानानिसामान्यवचनैः ‘(२।१।५५पा०) इति उपमानसमासः) नाथस्य- प्रियतमस्य, देहस्य- शरीरस्य, स्पर्शेन- समाश्लोषेणेति यावत्। आनन्देन-हर्षेण, मन्दम्-ईषत्यथास्यात्तथा, मुकुलिते-मुद्रिते, घूर्णती- परिभ्राम्यती, समन्तात्प्रचलिते इत्यर्थः लोचने-नयने अस्याः तथाविधायाः, आनन्दापभोगवशात् अत्यल्पविकसितविलोलविलोचनाया इत्यर्थः, सन्तापः,-अग्निनःसं….र इत्यर्थः, अन्तरितः,-दूरीकृतः।(अन्तरशब्दात्‘तत्कारीति- ‘(ग०) इति णिचि कर्म्मणि क्तः।
(ञ) अयि-इति कोमलसम्बीधने।अत्र- सन्ताप्रशेमदिधौ।मया किं कृतम्?-न किमप्यनुतिष्ठसित्यर्थः ;केवलं त्वया नितुपमप्रेरणा इत्यमनिर्व्वचनीयं सर्व्वमनुभूय ते इति भावः।
अकिञ्चिदपि कुर्वाणः सौख्यैर्दुःखान्यपोहति।
तत्तस्य किमपि द्रव्यं यो हि यस्य प्रियो जनः॥ ५॥
विद्याधरी। कहं अबिरलबिलोलघुणतबिज्जुल्लदाबिलासमण्डिदेहि मत्तमोरकण्ठसामलेहिं ओत्थरीअदि णहत्थलं जलहरेहिं ?।( ट )
विद्याधरः। हन्त हन्त कुमारलवप्रयुक्तवारुणास्त्रप्रभावः खलु अयम्।कथमविरलप्रवृत्तवारिधारासहस्रसम्पातैः प्रशान्तं पावकास्त्रम् ( ठ )
कथमविरल-विलोल-घूर्णद्विद्युल्लताविलास-मण्डितैर्मत्त-मयूर-कण्ठ-श्यामलैरास्तीर्य्य-तेनभस्तलञ्जलधरैः?
आकिञ्चिदिति।- द्वितीयेऽङ्के १६३ पृष्ठायां श्लोकोऽयं व्याख्यातः॥५॥
(ट) अवितलेति।- आविरल- सततं, विलोलानां- चञ्चलानां, घूर्णन्तीनां- कुवचित्स्थैर्य्यमलभमानानां, विद्युल्लतानां- तडिद्दाम्नां, विलासेन- विकासेन, मण्डितैः,-भूषितैः, सततं स्फुरितैः चपलैः निद्युद्दामभिरूपशोभितैरित्यर्थः।मत्तानां- मदीन्मादितानां, यवीयसामित्यर्थः, सयूराणां- वर्हिणां, कण्ठा इव- ग्रीवाभागाः इव, श्यामलाः,-मेचकाः, नीलचर्णाः इत्यर्थः, तैः।जलधरैः,-मेघपटलैः, विद्युदिकाशयुक्तनीलनिविडवारिदसमूहैरिति समुदितार्थः।नभस्तलङ्गगनम्।आस्तौर्य्यते- आच्छाद्यते।कथं हि अकाले समुदयमानाः विद्युद्दामदेदीप्यमानाः तीयदावियदावृण्वन्तीति समुदितवाक्यार्थः।
(ठ) हन्त- हर्षार्थकमव्ययम्, (आनन्दाऽऽतिशयद्योतनाय, द्विरावृत्तम्)।कुमारेति।- चन्द्रकेतुप्रयुक्तस्य आग्नेयास्त्रस्य समूलमुपघातायेति भावः; वरुणास्त्रस्य- वरुणदेवताकस्य आयुधविशेषस्य, प्रभावः,-सामर्थ्यं, प्रसर इत्यर्थः; अयं हि नवजलधरपटलप्रतीकाशानां लवास्त्राणां विकाशः परिलक्ष्यते इति भावः।अविरलेति।– अविरलम्- अनारतं, प्रवृत्तानाम्-उत्सर्ज्जननिरतानामित्यर्थः वारिधारासहस्राणां- सङ्ख्यातुमशक्यानां वर्षणप्रवाहाणां, सम्पातैः,-प्रपतनैः, मोचनैरित्यर्थः; असङ्ख्येयैः प्रवृष्टाम्बुभितिति भावः।प्रावकास्त्रम्- आग्नेयमस्त्रं, चन्द्रकेतोरिति भावः।प्रशान्तं निवारितम्; वारुणास्त्रसम्भूतवारिधाराभिः सपदि तत्निर्व्वापितमिति भावः।
विद्याधरी। पिअं मे पिअं मे । ( ड )
विद्याधरः। हन्त हन्त भोः भोः सर्वमतिमात्रं दोषाय ; यत् प्रबलवातावलिक्षोभगम्भीरगुणगुणायमानमेघमेदुरान्धकारनीरन्ध्रनिबद्धम् एकवारविश्वग्रसनविकटविकरालकालकण्ठमुखकन्दरविवर्तमानमिव युगान्तयोगनिद्रानिरुद्धसर्वद्वारनारायणोदरनिविष्टमिव भूतजातं प्रवेपते।साधु वत्स चन्द्रकेतो साधु ; स्थाने वायव्यास्त्रमीरितम् । ( ढ ) यतः
‘ प्रियम्मेप्रियम्मे।
(ड) प्रियं- प्रीतिकरम्; निखिलजगत्सन्तापनिवारकतया ममापि च दाहजक्वेशोपशमकतया निरतिशयहर्षसन्निधायकम् एतत्पावकास्त्रमिति भावः।(आनन्दातिशयाद्योतनाय द्विभावः)।
(ढ) अथवारुणास्त्रेण पावकप्रसरोपसोधेऽपि तत्प्रयोगकृतकल्पान्तवलाहकाऽऽर्विर्भावकालिकभीषणान्धतमसीदयेन जगज्जनोपपीडनमाशङ्क्य नितरां व्याथितचेताः तात्कालिकीं जागतिकोसमवस्थां विशिष्योपवर्णयति, हन्तेति।- हन्त- इति खेदे अव्ययम्; (भीतिजनितसम्भ्रमातिशयद्योतनाय द्विरुक्तिः)।अतिमात्रम्- अतिशयितम्, (अतिक्रान्तीमात्रामिति विग्रहे, ‘अत्यादयःक्रान्ताध्यर्थे द्वितीयया ‘(वा०) इति द्वितीयासमासः) सर्वंहिप्रमाणाधिकं वस्तुदोषाय सम्पद्यते इति भावः; ‘सर्व्वमत्यन्त…र्हतम् ‘इत्यादिवचमादित्याशयः।तदेवोपवृणोति, यदिति- यत्- यतः।प्रबलानाम्- उच्छृङ्खलं प्रवहन्तीनां, भयावहानामित्यर्थः, वातावलीनां-वात्यानां, मारुतसमूहानामित्यर्थः, क्षोभेण- अभिघातेन, समन्तात्सञ्चालनेनेति यावत्, गम्भीरमन्द्रयथास्यार्त्तया, गुणगुणायमानाः,-गुणागुण इति अव्यक्त्तं भीष्मं निनादं कुर्व्वन्तः, (‘अव्यक्तानुकरणात् ‘(५।४।५७पा०) इति गुणशब्दात्डाचि, ‘डाचि विवक्षिते द्वे ‘(वा०) इति द्वित्वे, अगुणां गुणां कुर्व्वन्त इत्यर्थे, गुणगुणा इति स्वरूपात् ‘लोहितादि डाज्भ्यः क्यष् ‘(३।१।१३पा०) इति अभूततद्भावार्थे क्यषि गुणगुणा इति नामधातोः शानाचि सिद्धम्) ये मेघाः,-पर्योधराः तैः मेदुरः,-स्निग्धः, निविड इत्यर्थः, यः अन्धकारः,-ध्वान्तं, तेन नीरग्ध्रं-निरवकाशं यथास्यात्तथा, निरुद्धं- निबद्धम्, आवृत्तमित्यर्थः।तद्धौदानीमुत्प्रेक्ष्यते, एकेति।- एकेनवारेण- एकदैवेत्यर्थः, एकेनैव प्रयत्नेनेति यावत्, विश्वस्य- जगतः यत्ग्रसनं- ग्रासः, कवलीकरणमित्यर्थः, तस्मै तस्मिन्वाविकटः, तदर्थंविस्फारितः इत्यर्थः, (‘विकच‘इति पाठान्तरम्) विकरालः,-भयङ्करः, कालकण्ठस्य- नीलकण्ठस्य, जगत्यां हर्त्तुमुद्यतस्य महेश्वरस्येत्यर्थः, यः मुखकन्दरः,-मुखगह्नरं, (‘मुख‘इत्यत्र‘कण्ठ‘इति पाठान्तरम्) तस्मिन्विवर्त्तमानामिव- विचेष्टमानमिवनिविशमानमिवेत्यर्थः; जगत्सञ्जिहीर्षोः व्यात्तवदनस्य शङ्करस्य मुखविवरमधिशयानमिवानुभूयमानम् इति भावः।अपि चोत्प्रेक्षयते, युगन्तेति।-
युगान्ते- कल्पक्षये, प्रलये इत्यर्थः, यः योगः,-चित्तैकाग्रता, सनिद्रा इव मनसः विषयान्तरव्यावृत्तिरूपः स्वाप इव; (इत्युपमितसमासः) तदानीं ;बहिरिन्त्रियवृत्तेरूपरोधादित्याशयः; तया निरुद्धानि- निगृहीतानि, सर्वाणि द्वाराणि- विषयग्रहीपायभूतानि इन्द्रियाणि येन तादृशस्य, नारायणस्य- भगवतः विष्णोः, उदरे-कुक्षौ, निविष्टमिव- प्रविष्टमिव, महाप्रलये योगनिद्राभिभूते भगवति भावः।भूतनात्-प्राणिसमूहम्। प्रवेप्रते-कम्पते; वारुणास्त्राणां ब्रह्माण्डविनाशोद्यमदर्शनभियेति भावः।वाताविक्षुब्धमेदुरमम्बरमवलोक्यभूतनातं हि किन्नु शङ्करः पुनः जगत्संहर्त्तुमुद्यतः उतभगवतः नारायणस्य योगनिद्रासमयोऽयं समुपस्थितः इति विभावयतः नितरामुहिज ते इति समुदितवाक्यार्थः।अत्येदानीं वायव्यास्त्रसम्प्रयोगदर्शनेन समरकुशलिनं चन्द्रकेतुः प्रशंसति, साध्विति।- साधु- समीचीनमनुष्ठितमिति भावः।(हर्षातिशये द्विर्वचनम्)।स्थाने-युक्त्तम्।(‘युक्तेहेसाम्प्रतंस्थाने‘इत्यमरः)।वायव्यास्त्रं-वायुदैवतमायुधम्। ईरितं-प्रयुक्तम्; जगत्क्षयभ्युदतस्य निरसनार्थमिति भावः।
विद्याकल्पेन मरुतां मेघानां भूयसामपि।
ब्रह्मणीव विवर्तानां क्वापि विप्रलयः कृतः॥ ६॥
जगद्वाधामपनेतुमभ्यद्यतस्य चन्द्रकेतोः वायव्यास्त्रप्रयोगकौशलमुपवृणीति, दिद्यते।- विद्याकल्पेनब्रह्नज्ञानसदृशेन, ‘विद्ययाऽसृतमश्नुते ‘(ईशोपनिषत्११श्लो०) मरुताचन्द्रकेतुप्रयुक्तवायव्यास्त्रेणेत्यर्थः, अत्र मरुत्पदं समान्येवप्रयुक्तमपिलक्षणया विशेषपरत्वमवसेयम्, वायव्यास्त्रप्रवर्त्तितवायुना वा, भयसमापि बहुतराणामपि, असङ्ख्येयानामपीत्यर्थः, मेघनां वारुणास्त्रप्रवर्त्तितवायुना वा, भूयसामपि बहुतराणामपि, दोषवशात्विलक्षणाकारेण मायाकार्य्याणां प्रपञ्चानां, भ्रमभूतानां जगतामित्यर्थः, कारणात्विषमसत्ताकतया उत्पाद्यमानं कार्य्यं हिविवर्त्त‘, इति वैदान्तिकाः,
बालान्प्रतिविवर्त्तोऽयं ब्रह्नणां सकलं जगत्।
अविवर्त्तिनमानन्दमास्थिताः क्वतिनःमदा॥‘
इति (वेदान्तासिद्धान्तमुक्तावली३२२पृ०) ब्रह्मणि इव अहितीयेचिन्मयेपरमात्मानि इव, ‘यतो वा इमानि भूतानि जायन्ते, येन जातानि जीवन्ति, यत्प्रयन्त्यभिसविशन्ति, तहि जिज्ञासस्वतद्ब्रह्म ‘इति श्रुतेः; क्वापि कुत्रापि, अलक्षितप्रदेशे इत्यर्थः; अकस्मात्सम्भूतत्या किं वृत्तमितिकैरपि अलक्ष्यमाणत्वादितिभावः; विप्रलयः ध्वंसः, कृतः सम्पादितः, अचितादेव तेषां नाशः संसाधित इत्यर्थः; यथा हि ब्रह्मैवसत्यं तद्व्यतिरिक्तञ्च सर्व्वमसत्यमित्याकारकं तत्वाज्ञानं उपनिषच्छास्त्राध्ययनेन समुदितं सत्सपद्येव घटपटादिनिश्वप्रपञ्चान्ब्रह्मणिविलाययति, ब्रह्मविद्याया ब्रह्मज्ञस्य जगत्प्रपञ्चज्ञानस्य सर्व्वथैव निराकरणात्केवलाच्च सर्व्वत्र ब्रह्ममयत्वज्ञास्यैवोपदेशात्, तथैव वायव्यास्त्रविलासस्या विर्भावेण वारुणास्त्रविलसितं त्वरितमे वदूरैभूतमभूदितिभावः।(अत्र विवर्त्तैः सहमेघानामवैधर्म्यमाम्याक्त्तेः श्रौतीउपमाऽलङ्कारःवि द्याकल्पेनेत्यार्थ्या उपमयासङ्कीर्य्यते)॥६॥
विद्याधरी। णाह को दाणिं एसो ससभमुक्वतकरब्भमिदपट्टकञ्चलो दूरदो ज्जेब महुरबअणपडिसिद्धजुज्झबाबारो एदाणं कमाराणं अन्तरम्मि बिमाणबरं ओदरावेदि ? ( ण )
नाथ क इदानीमेष ससम्भ्रमोत्क्षिप्तप्रकरभ्रमितपट्तकाञ्चलो दूरत एव मधुरवचनप्रतिषिद्धयुद्धव्यापार एतयोः कुमारयोः अन्तरे विमानवरमवतारयति ?
(ण) ससम्भ्रमेति।- ससम्भ्रमं- सत्वरम्, उत्क्षिप्तः,-ऊर्द्ध्वनीतः, यः करः,-हस्तः, तेन भ्रमितः,-विघूर्णितः, परितः सञ्चालितः इत्यर्थः, पट्टकस्य=क्षौमप्रावारकस्य अञ्चलः,-प्रान्तभागः येन तथोक्त्तः, अतिदूरदेशात्सङ्केतेन युद्धक्रियानिवारणाय कुमारयोर्दृष्ट्याकर्षणार्थं सव्यग्रमुत्क्षिप्तेनबाहुनावसनाञ्चलमूर्द्धङ्घूर्णयन् इत्यर्थः।अपिचदूरतः एव-चिप्रकृष्टदेशादेव।मधुरवचनैः,-प्रेमपूर्णाभिः हृदयग्राहिणीभिश्च वाग्भिः, प्रतिषिद्धः,-निवारितः, युद्धव्यापारः,-कुमारयोः सङ्ग्रामक्रिया येन तथाविधः; मधुरैः वचिभिरेव प्रबलसङ्ग्रामस्य प्रतिषेद्धा इति भावः।क एषः,- कोऽयं महापुरुषः। इदानीम्-अधुना। कुमारयोः,-लवचन्द्रकेत्वोः।अन्तरे-मध्यदेशे विमानवरं-पुष्पकाख्यव्योमयानश्रेष्ठम्।अवतास्यति- अवरीपयाति, स्थापयतीत्यर्थः।
विद्याध्रः।( दृष्ट्वा ) ।एष शम्बूकबधात् प्रतिनिवृत्तो रघुपतिः।( त )-
शब्दं महापुरुषसंविहितं निशम्य तद्गौरवात् समुपसंहृतसम्प्रहारः।
शान्तो लवः ; प्रणत एव च चन्द्रकेतुः कल्याणमस्तु सुतसङ्गमनेनराज्ञः॥ ७॥
( इति निष्क्रान्तौ।विष्कम्भकः )। ( थ )
(त) शम्बूकेति।- शम्बूकस्य- तदाख्यस्य जनस्थाने तपस्यतः वृषलस्य, बघात्- विनाशात्, तद्धननं संसाध्येत्यर्थः।(‘ल्यव्लोपेकर्म्मण्यधिकणे च ‘(वा०) इति पञ्चमी) प्रतिनिवृत्तः,-प्रत्यागतः।रघुपतिः एषः,-रघुश्रेष्ठः रामभद्रः खल्वयम्।
अत्येदानीं पूज्येष्वनुरागात्प्रह्नयोः कुमारयोः युद्धविरतिमुपवर्णयन्, शुभाशंसनपुरः सरंस्वकथामुपसंहरति, शब्दमिति।- महतागुणग्रामविभूषितेनेत्यर्थः, पुरुषेण पुंसा, रामेणेत्यर्थः, संविहितं प्रयुक्तं समुच्चरितमित्यर्थः, ( सविदधातेः प्रयोगात्युवाविरमतमित्येवं निषेधकवचनं , निशस्यसमाकर्ण्य, तद्गौरवात्तस्मिन्गुरौरामेसमधिकादरात्, रामवाक्ये ममाधिकश्रद्धावशात् इत्यर्थः, समुपसंहृतः सम्यक्तया परित्यक्त्तः, सम्प्रहारः समरव्यापारः येन तथाविधः, युद्धव्यवसाय हि निवृत्तः इत्यर्थः, लवः शान्तः शममाश्रितः, चन्द्रकेतुश्च प्रणत एव प्रणामक्रियायां प्रवृत्त एव अधुना, सतसङ्गमनेन सुतयोः कुशलवयोः समागमेन, ताभ्यां सह सम्मेलनेनेत्यर्थः, राज्ञः रामस्य, कल्याणं शुभम्, अस्तु भवतु। (अत्र लवचन्द्रकेत्वोः युद्धकालिकक्रोधौद्वत्यादेः प्रशमेन रामविषयकरतिभावस्योदयात्समाहितालङ्कारः)।वसन्ततिलकं वृत्तम्॥७॥
(थ) मध्यमाभ्यां पात्राभ्यां विद्याधरजायापतीभ्यां सम्प्रयोजितत्वेनास्यविष्कम्भकस्य शुद्धत्वं ज्ञेयम्; वृत्तानां समरव्यापाराणं वर्त्तिष्यमाणानाञ्च सुतसमागमरूपाणां कथाशान्नां सङ्क्षेपतश्चात्राङ्कादावेव निर्द्दिष्टत्वात् अस्य तल्लक्षणाक्रान्तात्वम् इति, तदुक्त्तं दर्पणकृता- वृत्तवर्त्तिष्यमाणानां कथांशानां निदर्शकः।सङ्क्षिप्तार्थस्तु विष्वम्भः आदावङ्कस्य दर्शितः।मध्येनसध्यमाम्यां वा पात्राभ्यां सम्प्रयोजितः।शुद्धः स्यात्- ‘इति।
( ततः प्रविशति रामो लवः प्रणतश्चन्द्रकेतुश्च ) ।
रामः।( पुष्पकादवतरन् )।–
दिनकरकुलचन्द्र चन्द्रकेतो सरभसमोहि दृढं परिश्वजस्व।
तुहिनशकलशीतलैस्तवाङ्गैः शममुपयातु ममापि चित्तदाहः॥ ८॥
अथवात्सल्यनिधिः भगवान्रामभद्रः पुष्पकविमानादवतीर्य्यैव पुत्रप्रतिमस्य चन्द्रकेतोः समाश्लेषेण सुचिरसौताविरहनिर्दग्घं स्वमानसं ……..ग्घोकर्त्तुमभिप्रेत्य आह, दिनकरेति।- दिनकरस्य सूर्य्यस्य, कुलं वंशः, तस्य चन्द्र इव चन्द्र सदृशः आह्लादकर इत्यर्थः, तत्सम्बोधनेः, हिमांशुः यथा सुधामयैः किरणैः प्रचण्डतापसन्तप्तानिजतन्तिसुस्निग्धानि करोति, तथात्वमपि सुचिराऽऽधिसन्तप्तस्य वैवस्वतकुलस्य सन्तर्पयिता असीति भावः; सूर्य्यवंशानन्दवर्द्धन इति फलितम्; चन्द्रकेतो सरभसंरभसेनवेगेन सह वर्त्तमानं यथा तथा, सत्वरमिति यावत्, (रभसो बेगहर्षयोः‘इति विश्वः) एहि आगच्छ, दृढं कठोरं, निर्द्दयमिति यावत्, परिष्वजस्वसमालिङ्ग, मामिति शेषः, तुहिनस्य तुषारस्य, यानि शकलानि खण्डानि, तहत्शीतलानि स्निग्धानि, सन्तापहारकाणीत्यर्थः, तैः तवाङ्गैः तव शरीरैः, चन्द्रसाम्यसुसङ्गतार्थं तुहिनशकलसखायमानत्वमङ्गानामुक्तमिति ज्ञेयम्; पुत्रिणी हि तथैव पुत्राङ्गसंश्लेषनसुखमनुभवन्तीत्याशायात्; ममापि चित्तदाहः चित्तस्य हृदयस्य, दाहः सन्तापः; सदीर्घसीताविरहकृतः इति भावः; शमं शान्तिम्, उपयातु प्राप्नोतु, साकल्येन निर्वात्वित्यर्थः, येन सीताविरहनदुःखस्य कुत्रापि शान्तिर्न लब्धा, तादृशस्य निदारुणसन्तप्तस्यापि इत्यपिकारार्थः; यद्वा- न केवलं मम त्वं चित्तदाहहारकोऽसि, अत एव ननु तदीयाङ्गसंश्पर्शेन ममसीताविरहनिबन्धनः निरातिशयः सन्तापः सर्वथैवापनीतः भविष्यतीति निगूढाशयः; यहा- अपि भिन्नक्रमे, चित्तदाहोऽपित्यन्वयः; यथा तवाङ्गसंस्पर्शेन शरीरदाहः सर्वथैव निर्वाणतामधिगच्छति, चित्तदाहोऽपि तथैव उपशाम्यतु, इत्यपिकारलभ्यपर्य्यवसितार्थः।
(अत्र शरीरमात्रसम्तापहारकउपमानभूतात्चन्द्रात् उपमेयभूतस्य चन्द्रकेतोः चित्तशरीरोभयदाहप्रशामकतया आधिक्यप्रतीतः व्यतिरेकालङ्कारः, तद्गतञ्चौपम्यमत्र समासगततया आर्यम् इति ज्ञेयम्, अपि च दिनकरस्य कुले चन्द्रोदयस्यायोगेनाहेतुकस्य तत्र तत्सम्बन्धस्योत्कीर्त्तनात्विभावनाऽलङ्कारः प्रोक्तव्यतिरेकेणाङ्गाङ्गिभावतया सस्थितेः सङ्किर्य्यते, किञ्च, ‘चन्द्रचन्द्र‘इत्यत्र मुख्यतरस्य प्रातिपदिकांशद्योत्यधार्म्मरूपस्य चन्द्रस्य अभिन्नार्थत्वात्लाटानुप्रासालङ्कारः प्रोक्त्ताभ्यामर्थालङ्काराभ्यां निरपेक्षतया संस्थितेः संसृज्यते )।पुष्पिताग्रावृत्तम्॥८॥
चन्द्रकेतुः। अभिवादये।
रामः। ( उत्थाय सस्नेहास्त्रं परिष्वज्य ) । अपि नाम कुशलं तव दिव्यास्त्रधरदेहस्य ? ( द )
चन्द्रकेतुः। कुशलमत्यद्भुतक्रियस्य प्रियदर्शनस्य लवस्य लाभाभ्युदयेन।तद्विज्ञापयामि ; मामिव अविशेषेण मत्तः शिवतरेण चक्षुषा पश्यतु अमुं महावीरप्रकाण्डं तातः।( ध )
(द) उत्थाप्य- प्रणतं चन्द्रकेतुमुत्तोल्येत्यर्थः।सस्नेहास्नं- स्नेहजनितं-वात्सल्यातिरेकात्समुद्भूतं, यत् अस्त्रम्- अश्रु, नेत्रसलिलमित्यर्थः, तेन सह वर्त्तमानं यथास्यात्तथा; यहा-स्नेहेन सहवर्त्तमानं यत्तत्सस्नेहं, तथाभूतम् अस्त्रं यस्मिन्कर्म्मणिरदयथास्यात्तथा, वात्सल्याविर्भावविवशहृदयतया अनियतधाराभिः आनन्दजाश्रुविमोकपुरःसरमित्यर्थः। परिष्वज्य-सुदृढं समालिङ्ग्य।अपि-प्रश्ने।नाम-सम्भावनायाम्।दिव्येति।- धरतीतिधरः, (पचाद्यच्) दिव्यानि यानि अस्त्राणि, तेषां धरः,-धारकः, देहः यस्य तथोक्तस्य, अलौकिकास्तपञ्जीपशीभिशरीरस्येत्यर्थः।तव कुशलम्?-शुभं ते? इत्याशीर्वचनम्।(‘चतुर्थोचारिष्य- ‘(२।३।७३पा०) इति पाक्षिकषष्ठी)।
(ध) अत्यद्भुता-अलौकिको, क्रिया-युद्धव्यापारः यस्य तस्य, एकेव बालकेन अनेकैः वीरैः सह युगपतयुद्धकरणात् अतिविस्मयावहसङ्ग्रामव्यायारस्येत्यर्थः।प्रियं- प्रीतिकरं, दर्शनं-वीक्षणं यस्य तस्य, निसर्गसौम्यमूर्तेरित्यर्थः।लाभः एव प्राप्तिरेव एतेन सह समागम एवेत्यर्थः, अभ्युदयः,-सम्पततेन।कुशलं वर्त्तते ममेति शेषः; सौभाग्यवशात् अत एव।विज्ञाययामि-प्रार्थये।मत्तः अनिशेषेण-मत्तः अपृथक्तया, मदनधिकतया इत्यर्थो वा।(मत्तः इति पञ्चम्यास्यसिल्‘पञ्चमीविभक्तेः ‘(२।३।४२पा०) इति पञ्चमी। अविशेषेणेति ‘प्रकृत्यादिभ्यउपसङ्ख्यानम् ‘(वा०) इति तृतीया)।शिवतरेण-निरतिशयशुभेन, स्नेहप्रचुरेणेत्यर्थः।

चक्षुषा वीक्षणेन, दृष्टिपातेनेत्यर्थः।(‘मामिव अविशेषेण मत्तः शिवतरेण चक्षुषा‘) इत्यत्र ‘मामिव विशेषेण वामत्तः शिवेन चक्षुषा ‘इति पाठान्तरम्)।महावीरप्रकाण्डं- महान्तः ये वीराः तेषु प्रकाण्डं- प्रकाण्डं- प्रधानं, महावीरशिरः शेखरायमाणमित्यर्थः।(निर्द्धारे सप्तमीसमासः।यहा- प्रशस्तोमहावीरः इत्यर्थकविग्रहे महावीरप्रकाण्डं ‘प्रशंसावचनैश्च ‘(२।१।६६पा०) इति नित्यसमासः।ननु प्रकाण्डशब्दास्य अमरमते नित्यनपुंसकत्वेन ‘अमुम् ‘इति विशेषणस्य ‘अदः ‘इत्येवमेव भवितव्यमित्युक्तम्, एवाञ्चास्यानुशासनहीनतया अत्र च्युतसंस्कारताऽऽख्यदोष इति; तथाहि अमरः,-‘मतल्लिकामचर्च्चिकाप्रकाण्डमुद्वतल्लजौ ‘इति; अत एव अन्योन्यलोङ्गेन सामानाधिकरण्येऽपि माघेनास्य स्वलिङ्गतान् परित्यक्त्ता, तथाहि- ‘ऐक्षिष्टविष्णुर्दनुजप्रकाङ्डम्‘इति चेन्न; मेदिनीकारेण तु अस्य पुंस्त्वस्यापि उद्वोधित्वात्, तथाहि- ‘प्रकाण्डोमस्त्रीविटपेमूलशाखान्तरेतरोः।शस्ते ‘इति। एवं रभसेनापि ‘अस्त्रीप्रकाण्डोमस्त्रीविटपेतरुस्कन्धप्रशस्तयोः।‘इति।शाश्वतस्तु केवलं पुंस्त्वमेवास्याभिहितवान्तथाहि- ‘प्रकाण्डोविटपेशस्तेमूलस्कन्धान्तरेतरोः।‘इति।अत एव भट्टिना‘विररक्षप्रकाण्डकौ‘इत्युक्त्त्वमिति दिक्।अन्ये तु अमरमतेऽपि अमुमिति पदं विशेष्यतया स्वीकृत्य महावीरप्रकाण्डञ्च निशेषणतया परिगृह्य प्रोक्तदाषोद्वार इति वदन्ति, तथाऽपि विशेषणस्य सर्वनाम्नः विशेष्यपदसन्निधाने विशेष्यविधया भाणन्नितान्तमेवासङ्गतमिति मन्यामहे।
रामः।( लवं निरूप्य ) । दिष्ट्या अतिकल्याणाकृतिरयं वयस्यो वत्सस्य।( न ) -त्रातुं लोकानिव परिणतः कायवानस्त्रवेदः
क्षात्रो धर्मः श्रित इव तनुं ब्रह्मको ( घो ) षस्य गुप्त्यै।
(न) अतीति।- अतिकल्याणी- अतीव शुभावहा, आकृतिः,-मूर्त्तिः यस्य सः, निरतिशयमङ्गलमूर्त्तिरित्यर्थः। बालस्य लवस्य मङ्गलमूर्त्तिमयत्वं विशिष्योपपादयति, त्रातुमिति।- लोकान्जगन्ति, चातुं रक्षितुं, कायवान्शरीरी, शरीरिरूपेणेत्यर्थः, परिणतः अवस्थान्तरं गतः, भयेभ्यः लोकान्संरक्षितुं कृतमूर्त्तिपरिग्रहः इत्यर्थः, अस्त्रवेद इव धनुर्वेद इव, धनुर्विद्यालोकसंरक्षणायैवेदानीं मूर्त्तिं परिगृह्यसमुदिता इवेत्युत्प्रेक्षा; तथा ब्रह्म एव वेद एवम्ब्रह्मण एव वा, कोषः रत्नौघः तस्य गुप्त्यैरक्षणाय ; यहा- ब्रह्म एव कोषः रत्नागारः, तस्य गुप्त्यै, वेदार्थराशिरूपरत्नौघरक्षायै, वेदरूपामूल्य
सामर्थ्यानामिव समुदयः सञ्चयो वा गुणानाम्
आविर्भूयस्थित इव जगत्पुण्यनिर्माणराशिः॥ ९॥
रत्नभाण्डाररक्षणाय वा, तनुं शरीरं, श्रितः आश्रितः, अङ्गीकृत इत्यर्थः, क्षात्रः क्षत्रियजातिसम्बन्धो, धर्म्मः इव शौर्य्यदिगुणगणः इव, वेदरूपरत्नभाण्डार्राणां ब्राह्मणानां स्नातकानां वा तदुपघातकपामरजनेभ्यः रक्षायै एव गृहीतविग्रहाक्षत्रियत्वजातिरेवायमित्युत्प्रेक्षा; तथा सामर्थ्यानां वीरधर्म्माणां विक्रमाणां, समुदयः इव राशिरिव, गुणानां दयादाक्षिण्यादीनां, सञ्चयोवसमवाय इव, वा शब्दश्रात्र इवार्थे, (‘इववत्वाययाशब्दौ‘इत्युक्तेः) तथा आविर्भूयमूर्त्तिमाश्रित्य, स्थितः विद्यमानः, मूर्त्तिमानित्यर्थः, जगतः त्रिलोक्याः पुण्यानां विधिवदनुष्ठितशुभावहकर्म्मफलभूतानां धर्म्माणां, निर्म्माणानिसृष्टयः तेषाम्, अस्य भावप्रधाननिर्द्देशात्निर्म्मितपुण्यानामित्यर्थः, कृदभिहितेती भावः द्रव्यवत्प्रकाशते इति न्यायात्; राशिरिव सङ्घात इव, ‘अयम् ‘इति चूर्णकस्थेनाभ्यान्वायः; जगज्जनैः अनुष्ठितानां शुभावहकर्म्मणां यानि पुण्यफलानि, तान्येवैकत्र सङ्घीभूय समुदित इवेत्यत्प्रेक्षा, प्रागुपातोत्प्रेक्षा चयेणास्य निरतिशयवीर्य्यशालित्वम् अप्रधृष्यत्वञ्च, अन्तिमोत्प्रिक्षाद्वयेन चगुणग्रामविभूषितत्वं धार्म्मिकत्वञ्च प्रतिपादितमिति ज्ञेयम्।
(अत्रोपमेयभूतस्य चूर्णकस्थेदं शब्दप्रतिपाद्यस्य लवस्य उपमानभूतास्त्रवेदक्षात्रधर्म्मसामर्थ्यसमुदयगुणसञ्चयपुण्यनिर्म्माणरशिरूपत्वेनसम्भावनात्पञ्चोत्प्रेक्षाऽलङ्काराः, सजातीयानाञ्चैतासां परस्परसापेक्षतया संस्थितेः सङ्करः )।मन्दाक्रान्तावृत्तम्॥९॥
लवः। अहो पुण्यानुभावदर्शनोऽयं ( प ) महापुरुषः।–
आश्वासस्नेहभक्तीनामेकमालम्बनं महत्।
प्रकृष्टस्येव धर्मस्य प्रमादो मूर्तिमञ्जरः॥ १०॥
(प) पुण्येति।- पुण्यः,-पवित्रः, अनुभावः,-तेजोविशेषः, दर्शनम्-अवलोकनञ्जयस्यसः, पवित्रतेजः पुञ्जधरस्यास्य महापुरुषस्य दर्शनेन सर्वेषामेवपुण्यं स्ञ्जायते इति भावः।
पुण्यभूर्त्तित्वमेवविशिष्य उपपादयति, आश्वासेति।- आश्वासः समाश्वासनं, वियन्नेभ्यः अभयदानमिति यावत्, स्नेहः वात्सल्यं, भाक्तिः पूज्येषु अनुरागः, तासामेकम् अहितीयम्, अप्रतिममिति यावत्, मह्त्सर्व्वतोऽधिकम्, आलम्बलम् आश्रयः, पत्रमित्यर्थः, अयं महापुरुषः इति चूर्णकेनान्वयः, अस्मिन्महापुरुषे दयावात्मणाभक्तिप्रभृतयः गुणनिचयाः पूर्णतयाविद्यन्ते इति भावः; निसर्गसौम्येनाकारेण महापुरुषाय दर्शकानामनांसि प्रीत्यार्द्राणिभत्किविनम्राणि च कुर्वन् आश्वस्तानि करोति, विपन्नानामाश्रयप्रदः आश्रितानाञ्च परिरक्षकः, गुरुजनसेवकश्वायमिति निसर्गसौभ्यमूर्त्तिरेवास्य सूचयतीति वा तात्पर्य्यम्।अतः, प्रकृष्टस्य सर्व्वोत्तमस्य, धर्म्मस्य पुण्यस्य, मूर्त्त्यशरीरेण, सञ्चरते भ्रमति यः तादृशः मूर्त्तिमानिति भावः; प्रसादः इव प्रसन्नभावः इव, अनुग्रह इव इत्युत्प्रेक्षा, स्थित इति शेषः; शरीरोप्रसन्नः प्रकृष्टः धर्म्म इवायमिति भावः; विशुद्धधर्म्मफलं वा शरीरं स्वीकृत्यैवात्र समुदितामिवेति तात्पर्य्यम्।(अत्र अमुष्य महापुरुषस्य प्रकृतस्य धर्म्मप्रसादरुपतया सम्भवनात् उत्प्रेक्षाऽलङ्कारः)॥१०॥
आश्चर्य्यम् –
विरोधो विश्रान्तः ; प्रसरति रसो निर्वृतिघन-
स्तदौद्धत्यं क्वापि व्रजति ; विनयः प्रह्वयति माम्।
झटित्यस्मिन् दृष्टे किमपि परवानस्मियदि वा
महाघस्तीर्थानामिव हि महतां कोऽप्यतिशयः॥ ११॥
अथ प्रोक्तोत्प्रेक्षितार्थेविनिगमनां प्रदर्शयितुं तत्फलं विशिष्य विवृणोति, विरोध इति।- अस्मिन्महापुरुषे, दृष्टे नयनपभमापतिति सति, झटिति सहसा, विरोधः वैरं, विद्वेषः इति यावत्, विश्रान्तः निवृत्तः, दूरीभूतः अभूदिव्यर्थः, प्रत्युत निर्वृत्या आनन्देन, घनः सान्द्रः, प्रीतिपूर्ण इति यावत्, रसः अनुरागः, प्रसरति आविर्भवति, तत्तथाविधम्।औद्धत्यगर्व्वावेशजनितं चापल्यं, क्वापिकुत्रापि, व्रजति गच्छति, प्रलीयते इत्यर्थः, विनयः प्रश्रयः, विनीतत्वमित्यर्थः, गुरुजनसन्निधौस्वाप्रकर्षविधायिकानमतति यावत्, मां प्रह्वयति अवनमयति; मां भक्त्तिविनम्रभूर्त्तिङ्करोतीति भावः, तेन हि, किमपि कुताऽपि कारणात्, आनिर्वचनीय इति वा, परवान्पराघीनः, अस्मि भवामि; महात्मानममुं दृष्टा अनिर्देश्य कारणेनाहमिदानीं नात्मनि प्रभवामि इति भावः; यदि वा अथवा तीर्थानामिव पुण्यक्षेत्राणामिव, महता महानुभावानां, कोऽपि अनिर्व्वचनीयस्वरूपः, महार्घः बहुमूल्यः, सामान्यजनैरुपलब्धुमशक्य इत्यर्थः, महनीयः इति यावत्, अतिशयः उत्कर्षः, महिसातिरेक इति यावत्, हि खलु; अलौकिकमहिमां महीयसामहत्त्वातिरेकः मादृशाम् अनिर्व्वचनीयः एव, यद्वशात्विरोधिनामपिविरोधभावः शममुपैति, प्रत्युत तानन्तरा च शान्तिरसः प्रवाहः प्रवहति इति भावः।(अत्र महापुरुषस्य रामस्य महत्त्वप्रतिपादने एकस्मिन्विरोधोपशमरुपे कारणे सत्यपिनिर्वृतिघनरसप्रसारादीनां हेत्वन्तराणामुपादानात्समुच्चयालङ्कारः, तथा तीर्थानामवैधर्म्यसाग्याक्तेरुपसाऽलङ्कारः, किञ्च महापुरुषमहिमातिशयरूपेण सामान्येनार्थेन विरोधोपशमादिरूपस्य विशेषार्थस्य सोपपत्तिकत्वकरणादर्थान्तरन्यासालङ्कारश्च, एतेषाञ्च त्रयाणामन्योऽन्याङ्गाङ्गिभावतयासंस्थितेःसङ्करः)।शिखरिणीवृत्तम्॥११॥
रामः। तत् किमेकपद एव दुःखविश्रमां ददाति उपस्नेहयति च कुतोऽपि निमित्तदन्तरात्मानम् ; अथवा स्नेहश्च निमित्तसव्यपेक्षः इति विप्रतिषिद्धमेतत्।( फ) –
व्यतिषजति पदार्थानान्तरः कोऽपि हेतुः
न खलु वहिरुपाधीन् प्रीतयः संश्रयन्ते।
विकसति हि पतङ्गस्योदये पुण्डरीकं
द्रवति च हिमरश्मावुद्गते चन्द्रकान्तः॥ १२॥
(फ) तदिति।- तत्- एतदित्यर्थः।किं- कथम्? एकपद एव- सद्य एव- सद्य एव, दर्शनसमकालमेवेति यावत्।(‘तत्क्षणैकपदेतुल्येसद्यःसपदिचस्मृते।‘इतिहलायुधः) दुःखानां- सीताविरहजनितानां शोकमन्ततीनां, विश्रामम्- उपशमम्।ददाति- अर्पयाति, मह्यमितिशेषः; सपद्येवममसाकल्येनदुःखोपघातं विदधातीति भावः।तथा, कुतोऽपि अविज्ञातात्, निर्व्वक्त्तुमशक्यादित्यर्थः।निमित्तात्- कारणात्।अन्तरात्मानम्- अन्तःकरणं, मानसमित्यर्थः, ममेति शेषः।उपस्नेहयति- आर्द्रं करोति, वात्सल्यवशं विदधातीत्यर्थः, बालोऽयमिति शेषः।अत्र यत् इति पदमध्याहार्य्यम्; तेन च, दुःखविश्रामं ददाति, अन्तरात्मानमुपस्नेहयति च इति यत्तदेतत्कथमित्यर्थः॥
अथस्नेहः अनिज्ञातकारणादपि जायते इति पक्षान्तरमाह, अथवेति।- अथवा- पक्षान्तरे।स्नेहश्च- प्रणयः अपि, चकारः समुच्चये।व्यपेक्षया-अपेक्षया, सम्बन्धेनेति यावत्, सहवर्त्तते यः सः सव्यपेक्षः- ससम्बन्धः, निमित्तेन- कारणेन, सव्यपेक्षः,-ससम्बन्धः, कारणमापेक्ष इत्यर्थः. नह्ययं।(कारणनिरपेक्षइतियावत्; कुतश्चित्कारणदेव कस्यचित्कस्मिश्चित्स्नेहः सञ्जायते इति भावः।इति- एतद्वचनम्।विप्रतिषिद्धं- तुल्यबलविरुद्धम्, पक्षद्वयं समानमिति यावत्; कस्यचित्जनस्य कस्मिंश्चित्जनेस्नेहप्रवृत्तिरहेतुकैवदृश्यते, साहितत्रकिमपिवाक्यं निमितान्तरं नापेक्षते इत्याशयः।
स्नेहस्य वा ह्यकारणानपेक्षित्वम अर्थान्तरन्यासेन सोपपत्तिकं करोति, व्यतिषजतीति।- आन्तरः अन्तर्वर्त्ती, कोऽपि अविज्ञातः, अनिर्वाच्य इत्यर्थः हेतुः कारणं किमपि अवाह्यं निमित्तमित्यर्थः पदार्थान्वस्तूनि, व्यातिषजति स्नेहसूत्रेणं परस्परं निबन्धाति, प्रीतयः स्नेहाः, वहिरूपाधीनवाह्यधर्म्मान्, जन्यजनकभावदाम्पत्यादीन्सम्बन्धानित्यर्थः, न खलु नैव हि, संश्रयन्ते अवलम्बन्ते, वाह्यधर्म्मानाश्रित्य नैव प्रवर्त्तन्ते स्नेहा इति भावः।एतदेव समर्थयत, विकसतीति।- हि यतः, पुण्डरीकं पद्मं, पतङ्गस्य सूर्य्यस्य (‘पतङ्गौपक्षिसूर्य्यौच‘इत्यमरः) उदये आविर्भावे, प्रकाशतीत्यर्थः, विकसति प्रस्फुटति, चन्द्रकान्तश्च तदाख्यमणिविशेषोऽपि, हिमरश्म औतुहिनकिरणे, चन्द्रे इत्यर्थः, उद्गते उदिते सति, द्रवति निष्यन्दते, जललवं विमुञ्चतीत्यर्थः; यथा हि निखिलजगत्तायकृत्तपनोदयसमकालमेवपरमकोमलवपूंषि अपि पद्मानि हसन्ति, चन्द्रोदयमात्रत एव अतिकठिनश्चन्द्रकान्तमणिः अपि द्रवीभवति, तत्र किमपिवाह्यं कारणं नावलोक्यते, आन्तरञ्चकिञ्चिदस्तीति अनुमीयते, तथा ममापि वहिः सम्पर्के असत्त्वेऽपि कुमारलवावलोकन मात्रतः चित्तद्रवीभवने किमपि अव्यक्तमान्तरं निमित्तमस्तीति सन्देह्मि इति भावः।
(अत्र पद्मद्रवीकाशचन्द्रकान्तदवीभावरूपविशेषार्थद्वयेन आन्तरपदार्थव्यतिषङ्गभावरूपसामान्यार्थस्य सोपपत्तिकत्वकरणात् अर्थान्तरन्यासावलङ्कारौ, तयोरन्योऽन्यसायेक्षतया संस्थितेः सजातीयसङ्करः)।मालिनीवृत्तम्॥१२॥
लवः। चन्द्रकेतो क एते ? ( ब )
चन्द्रकेतुः। प्रियवयस्य ननु तातपादा एते।( भ )
लवः। ममापि तर्हि धर्मतस्तथैव ; यतः प्रियवयस्य इत्यात्थ ; किन्तु चत्वारः खलु भवतामेवंव्यपदेशभागिनः तत्रभवन्तो रामायनकथापुरुषाः ; तद्विशेषं ब्रूहि।( म )
(ब) के एते- किमाख्योऽयं महापुरुष इत्यर्थः।(गौरवातिबहुत्वम्)।
(भ) तातपादाः,-पूज्यतमाः ज्येष्ठपितरः इत्यर्थः ; पादशब्दः पूज्यतमत्वातिशय्यव्यञ्जकः। (अत्रापि बहुत्वं गौरवात्)।
(म) तर्हि- तदा, तव पितृस्थानीयत्वे इत्यर्थः।ममापि- न केवलं तव इत्यपिशब्दार्थः।धर्म्मतः,-धर्म्मेण, लोकाचारानुसारेणेत्यर्थः।(‘धर्म्माःपुण्ययमन्यायस्वभावाचारसोमप।‘इत्यमरः।‘प्रकृत्यादिभ्य उपसङ्ख्यानम् ‘(वा०) इति तृतीया ,वतस्तसिल्)।तथैव- तातपादा एवेत्यर्थः।यतः- यस्मात्कारणात्।प्रियवयस्य इति- प्रियसख इत्येवम्।आत्थ- ब्रवीषि, मामिति शेषः; भवता सह सौहार्द्दात्भवत्सम्बन्धीयाः सर्वे एवेदानीं मत्सम्बद्वाः मञ्जाताः इति भावः।भवतां- युष्माकम्। एवम्- इत्यं, व्यपदेशं- समाख्यां, तातपादरूपमित्यर्थः, भजन्ते- आश्रयन्ति ये तथोक्त्ताः, (भजतः‘सम्पृचानु- ‘(३।१।१४२पा०) इति घिनुण्) तातपादपदवाच्या इत्यर्थः।ते च भवन्तः,-पूज्याः।(‘त्रिषुतत्रभवानचभवान्पूज्यश्चतादृशः।‘इति कोषः) रामायणस्य कथा- इति वृत्तभागः, तस्याः पुरुषाः,-नायकाः।तत्- तस्मात्, तेषां चतुष्टयत्वादित्यर्थः।विशेषम्- इतरव्यावर्त्तक, नामधेयमित्यर्थः।ब्रूहि- कथय; रामायणकथासु चत्वारः एव भवतां तातपादाः महापुरुषाः श्रूयन्ते तेन हि तेषु कतमोऽयं भवतीति सविशेषं कथयेति भावः।
चन्द्रकेतुः। ननु ज्येष्ठतातपादा इति अवेहि ।( य )
लवः।( सोल्लासम् )। कथं रघुनाथ एषः दिष्ट्या सुप्रभातमद्य ; यदयं देवो दृष्टः।( सविनयकौतुकं निर्वर्ण्य ) । तात प्राचेतसान्तेवासी लवोऽभिवादयते।( र )
रामः।( सस्नेहम् ) । आयुश्मन् एह्येहि ( सस्नेहं परिष्वज्य ) । अयि वत्स कृतं कृतमतिविनयेन ; अनेकवारमपरिश्लथं परिष्वजस्व।( ल )-
(य) ननु- भोलव।ज्येष्ठतातपादाः,-ज्येष्ठपितरः, भगवान्रामभद्रः इत्यर्थः।इति- इदम्।अयेहि- जानीहि।
(र) सोल्लासं- सहर्षम्, आहेतिशेषः।सुप्रभातं- शोभनं दिनमुखं, समुदितमिति शेषः।यत्- यस्मात्, सौभाग्येनपुण्यदिवससमुदयादिति यावत्।देवः,-भगवान्रघुपतिः।दृष्टः,-नयनथमायातः।सविनयकौतुकं- सप्रश्रयं सकौतूहलञ्चेत्यर्थः।निर्वर्ण्य निरीक्ष्य।प्राचेतसान्तेवासी- वाल्मीकिशिष्यः।अभिवादयते- प्रणमति, भवन्तमिति शेषः।
(ल) सस्नेहं- मवात्सल्यम्, आहेति शेषः।आयुष्मन् -दीर्घजीविन् अयि- कोमलसम्बोधने। वत्स -निरतिशयकल्याणस्पद।अतिविनयेन- अत्यधिकप्रश्रयप्रदर्शनेन।कृतम्- अलम्, (‘कृतंयुगेऽलमर्थेऽपिविहितेहिंसतेत्रिषु।‘इति मेदिनी) अतिविनयेन साध्यं नास्तीत्यर्थः।(गम्यमानाक्रियायोगात्करणेतृतीया, अन्येतुवारणार्थकशब्द योगात्तृतीया इत्याहुः।सम्भ्रमे द्विर्व्वचनम्) अनेकवारं भृशं, पुनःपुनरित्यर्थः।अपरि….थ- सदृढम्, अशिथिलमिति यावत्।परिष्वजस्व- आलिङ्ग; सीताविरहजतापीपशमाय ते सुकोमलाङ्गैःमानिर्द्दयमाश्लिष्य इति भावः।
परिणतकठोरपुष्करगर्भच्छदपीनमसृणसुकुमारः।
नन्दयतिचन्द्रचन्दननिष्यन्दजडस्तव स्पर्शः॥ १३॥
सुकुमराङ्गसश्लेषस्य निरतिशासन्तापहरत्वं प्रतिपादयति, परिणतेति।- परिणतमुविकसितं, कठोरं प्राप्तपूर्णावस्थं, सर्वाङ्गसम्पूर्णमिति यावत्, यत्पुष्करं पद्मं, तस्यगर्भच्छद इव अभ्यन्तरगतं दलमिव, पीनः स्थूलः, कोमल इत्यर्थः, मसृणाः श्लक्ष्णः, सुकुमारः अभिनवः, प्रफुल्लकमलप्रतूनान्तर्गतपलाशासदृशसुकोमल इत्यर्थः, (‘उपमानानिसामान्यवचनैः ‘(२।१।५५पा०) इति उपमानसमासः) चन्द्रः हिमकरः, चन्द्रनस्य च निष्यन्दः द्रव इत्यर्थः; यहा- चन्द्रः कर्परः, चन्द्रनस्य चरसः, तहत्जडः शीतलः, तवस्पर्शः त्वच्छरीरम्पर्शः, त्वदङ्गसंश्लेषजं सुखमिति यावत्, नन्दयति प्रीणयति, मामिति शेषः; मम विरहतापोपशान्तये हितवनिरवद्यं कोमलमेतदङ्गं सर्व्वथैव प्रभवति, तेन निर्भरं मामालिङ्गेति प्रार्थये इत्याशयः।(अत्र समासगतत्वेन आर्थी उपमाऽलङ्कारः)।आर्य्याजातिः॥१३॥
लवः।( स्वगतम् ) ईदृशोऽस्मादृशान् प्रति अमीषामकारणस्नेहः ; मया पुनरेभ्य एव अभिद्रुग्धमज्ञेन ; यदायुधपरिग्रहं यावत् अत्यारूढो दुर्योगः। ( प्रकाशम् ) । मृष्यन्तु इदानीं लवस्य बालिशतां तातपादाः।( व )
(व) ईदृशः एतादृशाः, अनिर्व्वचनीय इत्यर्थः।अस्मादृशान्प्रति- मां प्रति इति यावत्।अमौषां- रघुपतिप्रमुखाणामेषाम्।अकारणस्नेहः,-ओतुकवात्सल्यम्; सम्बन्धवीरहितेऽपि मयि एतं महापुरुषाः निरतिशयं स्निह्यन्ति, अहो महानुभवत्वमेतषामिति भावः।अज्ञेन- अतिमूढेन।एभ्यः एव- एतादृशेभ्यः दयावात्मल्यनिधिभ्यः एवेति यावत्।(‘कधद्रहोरूपदृष्टयोःकर्म्म ‘(१।४।३८पा०) इत्यनुशासनेन सोपसर्गयोः क्रुधद्रुहोः यं प्रतिकोपस्तत्कारकस्य कर्म्मसञ्ज्ञत्वनिधानात्, अत्र ददुल्लङ्घनेन च्युतसंस्कारताऽऽख्यदोषः।यदि हि उपसर्गत्वं नाङ्गीक्रियते, (‘वीप्साया- वृक्षं वृक्षं प्रति पर्य्येनु वा सिञ्चति; अत्रोपसर्गत्वाभावान्न षत्वम् ‘इति दीक्षितोक्ति चत्, तदाद्रुहेरूपदृष्टत्वाभावेन‘क्रुधद्रुहेर्ष्या- ‘(१।४।३७पा०) इति चतुर्थीस्यात्।तथा च न प्रोक्त्तदोषावसर इति ज्ञेयम्।अन्ये तु‘क्रिया- ‘(२।३।१४पा०) इति चतुर्थीमाहुः, तत्तु न सम्यक्, प्रोक्त्तकम्मेत्वाविधानस्यापवादविषयत्वेन बलीयस्त्वादिति)।अभिद्रुग्धं- वैरायितं जिघांसितमित्यर्थः; स्नेहप्रवणेषु महावुमवेष्वेतेषु निरर्थकं विरोधित्वमनुष्ठितमिति भावः।(अभिपूर्व्वकात्द्रह्यतेः भावे क्त्तः)।यत्- यतः।आयुधस्य- अस्त्रस्य, परिग्रहः,-स्वीकारः, ग्रहणामित्यर्थः, तं, यावत्- अस्त्रग्रहणमारभ्येत्यर्थः।
(अत्र यावच्छब्दयोगात्द्वितीया।‘यावत्तावच्चसाङ्कल्यऽवधौमानेऽवधारणे।‘इत्यमरः) अत्यारूढः,-प्रकर्षङ्गतः, प्रच्चलीभूतः इत्यर्थः, दुर्य्योगः,-विवादः, द्रोहः इति यावत्।मृष्यन्तु-क्षाम्यन्तु।बालिशता- मूखताम्, अविमृष्यकारितामिति यावत्।तातपादाः,-पितरः, पूज्यतमाः भवन्त इत्यर्थः; पितृस्थानीयेषु पितृषु वा भवत्सु मोहात्मयाजिघासुनाय अतीव विगर्हितं वैरमनुष्ठितं, तत्भवद्भिः महानुभावैः स्वकारुण्यगुणे न क्षन्तव्यमिति भावः।
रामः। किमपराद्धं वत्सेन ?
चन्द्रकेतुः। अश्वानुयात्रिकेभ्यः तातप्रतापाविष्करणमुपश्रुत्य वीरयितमनेन।( श )
रामः। ननु अयमलङ्कारः क्षत्रस्य।( ष ) –
(श) अश्वेत।- अश्वस्य- अश्वमेधीयस्य वाजिनः, अनुयात्रिकाः,-अनुचराः, रक्षका इत्यर्थः, तभ्यः।(अनुपश्चात्, यात्रायानं, प्रयोजनमेषामित्यर्थः, ‘प्रयोजनम् ‘(५।१।१०९पा०) इति ठञ्।अपादाने पञ्चमी।अपरेत- ‘श्रुत्यर्थानांश्रावयिता‘इति पञ्चमी इत्याहुः) तातस्य- पितृस्थानीयस्य भवतः, प्रतापस्य- प्रभावस्य, आविष्करणं- प्रख्यापणं, समन्ताद…षणमिति यावत्।उपश्रुत्य- आकर्ण्य।वीरायितं- वीरेणेवाचरितम्; वीराय परगुणप्रकार्षं विसीदमशक्नुवन्तः स्वस्य ततोऽधिकगुणवत्तामावेदयितुं तद्गुणोपघातका भवन्ति, तथैवासावपिभवतोवौरत्वख्यातिं श्रोतुमपारयन्नवविग्रनव्यापारेण तथा चान्तरायः सञ्जातः इति भावः।(वीरशब्दादाचारार्थे‘कर्त्तुःक्यङ्सलोपश्च ‘(३।१।११पा०) इति क्यङि भावे क्तः)।
(ष) ननु- अवधारणे।अयमलङ्कारः,-इदं वीरत्वप्रकटनभूषणमेव, न तु दूषणमिति भावः। क्षत्रस्य-क्षत्रियजातेरित्यर्थः; पौरुषाविष्करणां हि क्षत्त्रियजातेः न दोषायकमिति भावः।ब्रह्मचारिणि लवे मौर्व्वमेखलादिदर्शनात्क्षत्तियत्वमवधार्य्यैवमुक्त्तमिति ज्ञेयम्।
न तेजस्तेजस्वी प्रसृतमपरेषां प्रसहने
स तस्य स्वो भावः प्रकृतिनियतत्वादकृतकः।
मयूखैरश्रान्तं तपति यदि देवो दिनकरः
किमाग्नेयग्रावा निकृत इव तेजांसि वपति॥ १४॥
तेजस्विनामन्यतेजोऽसहमानत्वं प्रशस्य तस्य स्वाभाविकत्वमेवैतदित्युपपादयति, नेति।- तेजस्वीवीरः, अपरेषां, प्रसृतं समन्तादभिव्याप्तं, प्रदीप्तमित्यर्थः, मर्व्वतोविसारितया सर्वेषामेवाभिमवितृ इति यावत्, तेजः प्रभावं, न प्रसहते न मर्षयति, न क्षमते इत्यर्थः; प्रत्युत तदभिभवितुमेव उदयुङ्क्ते इत्याशयः।किं तर्हि स अन्यविद्वेष्टा? तन्नेत्याह, स इति।- सः असहनमित्यर्थः, (विधेयप्राघान्यात्पुंस्त्वम्) तस्य तेजास्विनः, प्रकृतिनियतत्वात्स्वभावेन नियन्त्रितत्वात्, निसर्गसिद्धत्वादिति यावत्; स्वभावबलादेव सञ्जायमानत्वादिति भावः; अक्वतकः अक्वञ्जिमः , अविकृत इति यावत् ; स्वः स्वकीयः भावः धर्म्मः; नह्ययमीर्ष्यया असूयया वा परेषां तेजसामुप्ररोद्वेति भावः।एतदेवसयुक्तिकं सोपपत्तीकरोति, मयूखैरति।- देवः द्युतिमान्, दिनकरः दिवाकरः, मूर्य्य इत्यर्थः, यदि चेत्, मयूखैः किरणैः, अश्रन्तम् अविश्रमम्, अविरतमिति यावत्, तपति सन्तापं ददाति, जगत्तापकरान्किरणान्समन्तात्विकिरति इत्यर्थः, तर्हीति शेषः, आग्नेयग्रावावह्युत्पादकशिलाविशेषः, सूर्य्यकान्तमणिरिति यावत्, निकृत इव परिभूत इव; जगदुत्तापकरणावसरे आग्नेयग्राव्णामपिसन्तापकत्वादित्याशयः; तेजांसि अग्नीन्, किं कथं, वसति? उद्गिरति?, विसृजतीत्यर्थः; नह्ययं सूर्य्यकान्तमणिः सूर्य्यतेजोभिरभितप्यमान एव वह्निज्वालान्विसुञ्जति, किन्तुस्वभावादेव तस्मात्वह्निराविर्भवति इति भावः; सूर्य्यसम्पर्केण वह्निज्ज्वलनं सूर्य्यकान्तमणेः प्रसिद्धमेव।अचेतनः मणिरपियदिसूर्य्यप्रभावमसहमानः तत्तेजः पराभवितुं स्वस्मात्वह्निशिखाः समन्तात्विस्तारयति, यदाकाकथाअभिमानधनानांसचेतनानान्तेजस्विनाम्? इति विशदार्थः।
(अत्र सामान्येनापात्तस्य तेजस्विनः परतेजः सहनाभावसविशेषेणाग्नेयग्राव्णाः तेजोवमनेन सोपपत्तिकीकरणात्विशेषेणसामान्यसमर्थनरूपोऽर्थान्तरन्यासालङ्कारः, अपि च निकृतनेति सम्म्भावनयोत्कीर्त्तनात्जायमानयाक्रियोत्प्रेक्षयाचासौसङ्कीर्य्यते।भ्रमतेरिह गौणार्थेप्रयोगात्नग्राम्यत्वदोषः, तथाहि दण्डो,-निष्ट्यूतीद्गीर्णवान्तादिगौणवृत्तिव्यपाश्रयम्।अतिसुन्दरमन्यत्रग्राम्यकक्षां विगाहते॥‘इति)॥१४॥
चन्द्रकेतुः। तातः अमर्षोऽप्यस्य शोभते वीरस्य ; पश्यतु हि तातः प्रियवयस्य विनियुक्तजृम्भकास्त्रनिष्कम्पस्तम्भितानि सर्वतः सैन्यानि।( स )
रामः।( विलोक्य ) वत्स लव संह्रियन्तामस्त्राणि ।त्वमपि चन्द्रकेतो निर्व्यापारविलक्षितानि सान्त्वय बलानि।( ह )
लवः। यथा आज्ञापयति तातः।
( इति प्रणिधानं नाटयति )।( क )
चन्दर्केतुः। यथाऽऽदिष्टम्। ( इति निष्क्रान्तः )।
लवः। प्रशान्तमस्त्रम्।
(स) ततिति।- तात-पितः पितृस्थानीय इत्यर्थः, पूज्यतम इति यावत्।अस्य वीरस्य- अमुष्य सूरस्य लवस्य।अमर्षेऽपि- अक्षमाऽपि, परोत्कर्षासहिष्णुत्वमपीति यावत्।शोभते- भाति, युज्यते इत्यर्थः।प्रियवयस्येन- प्रियसहृदालवेन, विनियुक्त्तं- निक्षिप्तं, प्रेरितमिति यावत्, यत्जृम्भकास्त्रं- तदाख्यं ब्रह्मादीनां तपः प्रभावसम्भऊतमायुधं, तेन निष्कम्पे- निश्चलं यथा तथा, स्तम्भितानि- जडीकृतानि, स्तम्भवन्निर्व्यापारीकृतानि इत्यर्थः।सर्व्वतः,-समन्तात्।सैन्यानि- बलानि; महाप्रभावस्यास्य लवस्य जृम्भकास्त्रप्रभावेणसम्मोहितानि अस्मद्बलानिसमन्तात्चित्रार्पितारम्भाणीवावतिष्ठन्ते, अतो निरतिशयवीर्य्यस्यास्यामर्षोऽपि स्थाने एवेति भावः।
(ह) संह्रियन्तां- संयम्यन्ताम्, उपसङ्गृह्यन्तामित्यथेः, प्रयुक्तान्यप्येतानिजृम्भकास्ताणिसमन्त्रकाणिसपदिसमाकृष्यन्तामिति यावत्।निर्व्यापारविलक्षितानि- व्यापारस्याभावः निर्व्य्यापारम् (इत्यव्ययोभावः) तेन हेतुना विलक्षितानि- विस्मयान्वितानि, (‘विलक्षोविस्मयान्विते‘इत्यमरः) निश्चेष्टमवस्थिततया समधिकं विलज्जितानीत्यर्थः, बालस्यैकस्य सकाशेतदुपमरुत्मूनाम् असङ्ख्येयानां स्वपक्षीययो…णांस्तम्भवदवस्थानस्य अतीवलज्जाजनकत्वादिति भावः।सान्त्वय- मधुरवाग्भिः समाश्वासय।
(क) प्रणिधानं- चित्तैकाग्रताम् ;उपसंहारकारकेण रहस्येन जृम्भकास्त्राणामुपरीचायेति भावः।नाटयति- अभिनयेन प्रदर्शयति।
रामः।वत्स सरहस्यप्रयोगसंहरणानि अस्त्राणि आम्नायवन्ति। ( ख ) –
ब्रह्मादयो ब्रह्महिताय तप्त्वा परः सहस्राः शरदस्तपांसि।
एतान्यपश्यन् गुरवः पुराणाः स्वान्येव तेजांसि तपोमयानि॥ १५॥
अथैतन्मन्त्रपारायणोपनिषदम्भगवान् कृशाश्वः परःसहस्रपरिवत्सरान्तेवासिने कौशिकाय विश्वामित्राय प्रोवाच ; स तु भगवान् मह्यमित्येष तु पूर्वानुक्रमः।कुमारस्य पुनः कुतः सम्प्रदाय इति पृच्छामि।( ग )
(ख) सघस्यप्रयोगसंहरणानि- सरहस्ये- समन्त्रके, प्रयोगसंहरणे- निक्षेपप्रशमने येषां तानि;येषां हि अस्त्राणां विमोकः संहारश्च केवलं मन्त्रेणैव साध्यते, तानि इति भावः।अस्त्राणि- जृम्भकादीनि आयुधानि।आम्नायवन्ति- सम्प्रदायागतानि, गुरुपरम्यरोपदेशासापेक्षाणि इत्यर्थः, भवन्तीति शेषः; सम्प्रदायसिद्धतया गुरुपदेशं विना दुर्ल्लभानीति भावः।(‘अथाम्नायःसम्प्रदायः‘इत्यमरः)
अथैतेषां जृम्भकास्त्राणां गुरुपरम्पराभ्यः समधिगमं सविशेषमुपदर्णयितुं प्राक्तेषां ब्रह्मादि ब्रह्मर्षिगणतपस्तेजोमयत्वमाह, ब्रह्मेति।- श्लोकश्चैष प्रथमाङ्के ४२ पृष्ठे व्याख्यातः॥१५॥
(ग) कीदृशी हि एतेषां जम्भकाणां गुरुपरम्परासंस्थितिरासीत्, तदेवेदानीं विवृणोति, अथेत्यादिना।- एतेषां मन्त्राणां- जृम्भकास्त्रप्रयोगसंहारसाधकानामित्यर्थः, पारस्य- अन्तस्य, यत् अयनं- गमनं, समग्रास्त्राभ्यासजनितं ज्ञानमित्यर्थः, तद्रूपाया उपनिषत्- गृह्यविद्यातां, जृम्भकास्त्रप्रयोगसंहारकुशलसमग्रविद्यामिति यावत्।कृशाश्चः,-कौशिकपितामहः।परः सहस्रेति।- सहस्रात्परेइति परः सहस्राः( ‘‘पारस्करप्रभृतीनि- ‘ ‘(६।१।१५७पा०) इतिससुट्कः समासः निपात्यते) दशशतसंवत्सरापदप्यधिकाः इत्यर्थः, ये परिवत्सराः,-हायिनाः तान्व्याप्य अन्तेवासिने शिष्यभूतिय, ( ‘‘अत्यन्तसंयोगेच ‘ ‘(२।१।२… पा०) इति द्वितीयासमासः) सहस्राधिकमपिवत्सारान्व्याप्यगुरुशुश्रूषारतायेति भावः।कौशिकाय- कुशिकनन्दनाय।प्रोवाच- उपदिदेश, उपदेशेनददौ इत्यर्थः।पूर्वेषां,-पूर्व्वतनानाम्, आदिमानामुपाध्यायानामित्यर्थः, अनुक्रमः,-पर्य्यायः, अस्तीतिशेषः; एवं हि एतदश्त्रोपदेशकगुरुपरम्परास्थितिः इति भावः।कुमारस्य- शिशोस्तवेति यावत्।कुतः,-कस्मात् आचार्य्यादित्यर्थः।सम्प्रदायः.-पारम्पर्य्योपदेशः, आयातः इति शेषः ;कीदृशी हि भवतां जृम्भकास्त्रोपदेशकगुरुकुलस्थितिरिति भावः।इति पृच्छामि- एतत्तु जिज्ञासे; मत्तः भवतां किञ्चित्गुरुकुलवैषम्यमस्ति नवैति तत्त्वतः ज्ञातुमिच्छामि इति विशदार्थः।
लवः। स्वतः प्रकाशानि ( घ ) आवयोरस्त्राणि।
रामः।( विचिन्त्य ) प्रकृष्टपुण्यपरिपाकोपादानः कोऽपि महिमा स्यात् ; द्विवचनन्तु कथम् ? ( ङ )
लवः।भातरौ आवां यमजौ।( च )
रामः। स तर्हि द्वितीयः कः ? ( छ )
(घ) स्वतः प्रकाशानि- स्वतः,-स्वेनैव, उपदेशमन्तरेणैवेति यावत्, प्रकाशः,-आविर्भावः येषां तानि; निसर्गसिद्धानिति भावः।
(ङ) प्रकृष्टेति।- प्रकृष्टं- प्रकर्षङ्गतं, सर्व्वातिशायीत्यर्थः, यत्पुण्यं- शुभादृष्ट, तस्ययः परिपाकः,-परिणामः, स एव उपादानं- निमित्तं यस्य सः, पुण्यप्रचयप्रकर्षवशादेवसमुत्पद्यमान इत्यर्थः।कोऽपि अनिर्व्वचनीयः एवेति भावः।महिमा- महात्म्यम्।स्यात्- भवेत्; अपरिज्ञातपुण्यातिरेकप्रभाववशेन एतज्जृम्भकास्त्रलाभरूपाभ्युदयोऽपि भवितुमर्हतीति भावः।द्विवचनम्- ‘‘आवयोः ‘‘इति द्विवचनप्रयोगः इति यावत्।कथं?-केन हेतुना कृतासित्यर्थः;एकस्मिन्नेव परिदृश्यमाने त्वयि कथं द्विवचनमनुप्रयुज्यते इति भावः; तर्हि भवतोऽपि अन्यःकश्चिदेतादृशः अस्ति किमु? इत्याशङ्कितोऽर्थः।
(च) यमनौ- यमौभूत्वा जातौ युगपदेव मातुः द्वौसम्भूतावित्यर्थः ;एतेन ममापरः एकः सहोदरः अस्तीति विज्ञापितमित्यवघेयम्।
(छ) तर्हि- तदा।द्वितीयः,-अपरः, भवतः अन्यः इत्यर्थः।क्व?-कुत्र? आस्ते इति शेषः; यदि भवन्तौ द्वौ भ्रातरौ, तदा अपरश्वेदानीं कुत्र वर्त्तते? इति चूर्णकतात्पर्य्यम्।
( नेपथ्ये )। भाण्डायन भाण्डायन ( ज ) –
आयुष्मतः खलु लवस्य नरेन्द्रसैन्यै-
रायोधनं ननु किमात्थ सखे तथेति।
अद्यास्तमेतु भुवनेष्वधिराजशब्दः
क्षत्रस्य शस्त्रशिखिनः शममद्य यान्तु॥ १६॥
(ज) भाण्डायन-भगवत्प्राचतसशिष्यस्य कस्य चित्सुनिकुमारविशेषस्य आमन्त्रणमिदम्।(सम्भ्रमे द्विर्भावः) अधस्तान्न्यस्तेन श्लोकेन सहास्यान्वयः।
भगवद्भरताश्रमं रामायणकथाभागं नीत्वा ततः प्रत्यावर्त्तमानः कुमारः कुशः पथिलवकृतरघुकुलविरोधमाकर्णयन्स्वस्य वीर्य्यातिशयवत्तयापरेषां वीर्य्यातिरेकमसहिष्णुः स्वकीयाप्रोद्धतक्षत्तकुलोपक्षयेप्साव्यक्तीकरोति, आयुष्मत इति।- आयुष्मतः दीर्घजीविनः, अमुष्य कनीयस्तयावात्सल्येन तथात्वोक्त्तिरिति ज्ञेयम्; लवस्य तदाख्यस्य स्वानुजस्य, नरेन्द्रसैन्यैः नरपतैः रामस्य सैनिकैः सहेत्यर्थः, आयोधवं युद्धं, प्रवृत्तमिति शेषः, किल इति वार्त्तायाम्; तथाव- नरपतिसैन्यै सह दीर्घायुषो लवस्य युद्धवार्तायां परम्परा शृणोमि, तत्तथ्यं किम्? इति भाण्डायनं प्रतिनेपथ्ये कुशस्य प्रश्न्ः; ननु भोः सखे मित्र भाण्डायन इति यावत्, किमात्थ? किं ब्रवीषि? तथेति? यत्त्वयाश्रुतं, तत्सन्यमेव, इति ब्रवीषि किम्? इत्यर्थः; ‘‘तथा ‘‘इति नेपथ्यस्थितेन भाण्डायनेनोक्तस्य प्रतिध्वनिरूपेणकुशस्यैव पुनरुक्तिरियमिति बोध्यम्; यहा- तथाकिलतहदेव हि, स्त्यमेवेत्यर्थः; किलेति निश्चये, इति इत्थम्, एवम्प्रकारमिति यावत्, किमात्थ? ब्रवीषि किमु? यदिसत्यं हि जन्वं स्यात्, ततः किं भवेदित्याशङ्कायां तत्फलमाह, ओति।- अद्य इदानीं, भुवनेषु जगत्सु, अधिकोराजा इति अधिराजः (‘‘राजाहसखिभ्यष्टच् ‘ ‘(५।४।९१पा०) इति टच्)।स एव शब्दः सङ्केतः, समाट्सञ्ज्ञेत्यर्थः, अस्तविलयम् एतु गच्छतु, न केवलमधिराजशब्दलाच्छित्तं पुमांसं विनाशयामि, अपितु तच्छब्दमेव जगतः विलोपयामित्याशयः; सर्वेषामेव राजन्यानां विलवकरणेव वाच्याभावात्वाचकशब्दाभ्यापिविलोपसाधनमिति भावः; अपि च अद्य क्षत्रस्य क्षत्रियजातेः शस्त्रशिखिनः शस्त्राणि एव शिखिनाः अग्नय; शस्त्रानलाः इत्यर्थः, शमं निर्व्वणां यान्तु गच्छन्तु, आवयोः रणकर्म्मणेति शेषः; इदानिमेकस्य रघुकुलस्यापराधेन सर्वेषामेव क्षत्राणां विलोपो भविष्यति, का कथा केवलमधिराजशब्दस्येति भावः।(अत्र मम सेनशस्त्रेषु शिखिनामभेदारोपात्समासगतं निरङ्गरूपकमलङारः)।वसन्ततिलकं वृत्तम्॥१६॥
रामः। अथकोऽयमिन्द्रमणिमेचकच्छति
र्ध्वनिनैव दत्तपुलकं करोति माम्।
नवनीलनीरधरधीरगर्जित-
क्षणबद्धकुद्मलकदम्बडम्बरम्॥ १७॥
अथ अवुज्ञातपुत्रसमागमेनापि समुदितवात्सल्यविवशचेताः रघुमणिः हर्षातिरेकात् उद्गतपलकाम्म्वीयां शारीरिकोसबस्थामुपवर्णयति, अथेति।- अथप्रश्ने, ( ‘‘मङ्गालानन्तरारम्भप्रश्नकात्स््नयेष्वथो अथ। ‘‘इत्यमरः) इन्द्रमणिः इन्द्रनीलमणिश्यामलमेचकाः। ‘‘इत्यमरः) छविरिवछविः कान्तिः यस्य सः , इन्द्रनीलमणिश्यामलरुचिरकलेवर इत्यर्थेः, तदुक्त्तं मणिपरीक्षायां- क्षीरमध्येक्षिपेन्नीलं क्षीरञ्जेत्नीलतां व्रजेत्।इन्द्रनीलमिति प्रोक्तम्- ‘‘इति; कोऽयं कुमारः, ध्वनिनैव मेघगर्ज्जनगम्भीरेण केवलं कण्ठेस्वरेणैव; नत्वालिङ्गनादिभिरिति भावः; दत्तः समर्पितः, पुलकः रोमाञ्चः; हर्षातिशयावेशजनितः इति भावः; यस्मै तथाविधम्; यहा- दत्तः उत्पादित इत्यर्थः, पुलकोयस्य तथाविधं, माम्म्नवेति।- नवानां नूतनानां, नीलानां श्यामलानां, नीरधराणानलधराणा, धीरगर्ज्जितस्य क्षणेकाले, वर्षाकाले इत्यर्थः; क्षणं सुहर्त्तमभिव्याप्येत्यर्थो वा, बद्धाः समुद्भूताः, विकसिता इत्यर्थः; मेघगर्ज्जनीदयसमकालमेवविकसिता इत्यर्थो वा; यद्यपिवर्षासुप्रायशः कदम्बाः सुकुलिताभवन्तीति दृश्यते, तथाप्यचकुमारकुशशब्दसमाकर्णनानन्तरमेव भगवद्रामभद्रस्य सर्वेषु गात्रेषु कदम्बकोरकसमपुलकिद्गमदर्शनात्मेघध्वनिसमुत्पत्त्यनन्तरमेव कदम्बभुकुलोदयवर्णनेन साम्यसुसंरक्षितमिति ज्ञेयम्; यहा- नवनीलनीरधराणां धीरेण गम्भीरेण, गर्ज्जितेन निनादेन, यः क्षणः उत्सवः, तनबद्धाः, उद्भिन्नाः इत्यर्थेः, कुद्मलाः कोरकाः यस्य तथाविधः, यः कदम्बः नीपतरुः , तस्य डम्बरः समारम्भः, सादृश्यं वा यस्मिन्तथोक्तं प्रावृट्प्रोद्भिज्ञकोरककदम्बवृक्षकान्तिमित्यर्थः, करोति विदधाति? कोऽयं हि केवलमधुरवारिभरेव हर्षातिशय्यं विदधत्कदम्बकु…लप्रफुल्लकलेव रमामकस्माद्रेव करोति? इति समुदितार्थः।(अत्र कुशशरीरे इन्द्रनीलमणेरवैधर्म्यसाम्योप्रदेशात्समासगता, एवं रामशरीरेण च सह कदम्बकुद्मलसाम्योत्कोर्त्तनात्वाज्या उपमाऽलङ्गारः, तयोर्मिथः नैरपेक्ष्येण संस्थितः संसृष्टिः ; लवः। अयमसौ मम ज्यायान् आर्य्यः कुशो नाम भरताश्रमात् प्रतिनिवृत्तः। ( झ )
नकाररकोरयोयासकृत्साम्यात्वृत्त्यनुप्रासेनचतेसंसृज्येते।मञ्जुभाषिणीवृत्तम्॥१७॥
रामः।( सकौतुकम् )। वत्स इत एव आह्वयैनमप्यायुष्मन्तम्।( ञ )
लवः। एवम्। ( इति परिक्रामति )।
( ततः प्रविशति कुशः )।
कुशः।( साद्भुतहर्षधैर्य्यं धनुरास्फालयन् )। ( ट )
दत्तेन्द्राभयदक्षिणैर्भगवतो वैवस्वतादा मनो –
र्दृप्तानां दहनाय दीपितनिजक्षत्रप्रतापाग्निभिः।
आदित्यैर्यदि विग्रहो नृपतिभिर्धन्यं ममैतत् ततो
दीप्रास्त्रस्फुरदुग्रदीधितिशिखानीराजितज्यं धनुः॥ १८॥
(झ) ज्यायान- वर्षोयान् अग्रजः इत्यर्थः।(वृद्धशब्दादीयसुनी ‘‘ज्यायादीयसः ‘ ‘(६।४।१६०पा०) भरतस्य- भगवतः नाट्यशास्त्रकृतः मुनिविशेषस्य, आश्रमात्- आचासात्।प्रतिनिवृत्तः,-प्रत्यागतः।
(ञ) सक्वौतुकं- कुमारस्य कुशस्य दर्शनाभिलाषजनितं यदौत्सुक्यं, तेन सह वर्त्तमानं यथा तथा।आयुष्मन्तं- प्रभूतायुषं, चिरजीविनमिति यावत्।(आयुः शब्दात् ‘‘भूसनिन्दाप्रशंसाम्- ‘ ‘(वा०) इति भूमार्थे मतुप्प्रत्ययः)।
(ट) आद्भुतं- विस्मयः, हर्षः,-आह्लादः, धैर्य्यं- धीरता, तैः सह वर्त्तमानं यथा तथा; अत्र आकास्मिकयुद्धव्यापारदर्शनेन विस्मयस्य, सूर्य्यवंशीयप्रविपक्षवीरलामेन हर्षस्य, तथा युद्धावसरे वीरस्वभावमुलभस्य धैर्य्यस्य चसमुद्भवीऽभूदिति ज्ञेयम्।धनुः,-कार्म्मुकम्।आस्फालयन्- समाकर्षन्, प्राहेते शेषः।
अथेदानीं प्रतिपक्षवीरलाभेनस्वग्यस्तास्त्रकिद्यायाः साफल्यलाभभिव्यञ्जयति, दत्तेन्द्राभयेति।- भगवतः षडैश्वर्य्यशालिनः, विवस्वतः सूर्य्यस्य अपत्यं पुमान्वैवस्वतः तस्मात्, सूर्य्यवशप्रतिष्ठापकादित्यर्थः, असौ हि सूर्य्यवंश्यानां राज्ञां प्रथमः वैवस्वताऽऽख्यः सप्तमः मनुः आसीत्; मनोः सप्तमात्मन्वन्तराधिपात्, आवैवस्वतं मनुमारभ्येत्यर्थः, ( ‘‘आड्मर्य्यदावचने ‘ ‘(१।४।८९पा०) इति कर्म्मप्रवचनीयत्वेन, तत्र तु वचनग्रहणादभिविधावर्थे ‘‘पञ्चम्यपाङ्परिभिः ‘ ‘(२।३।१०पा०) इति आङ्योगात्पञ्चमी)।दत्ता समर्पिता, इन्द्राय देवराजाय, अभयदक्षिणा असुरापद्रवरूपविपत्प्रतिकारात्मकम् अभयदानं यैः तथा विधैः, देवेन्द्रसखैरित्यर्थः, तथा दृप्तानां मदगर्व्वितानां, दुर्वृत्तानामिति यावत्, दहनाय भस्मीकरणाय, समूलमुपघातयेति यावत्; अनम्राणामुन्मूलनायेति भावः; दौपितः प्रज्वालतः, निजः स्वकीयः क्षत्रप्रतापः क्षत्रतेजः, क्षत्रियप्रभाव इत्यर्थः; एव अग्निः अनलः यैः तथाभूतैः; हिन्नाकाणां विनाशायैव सततं प्रकटितपराक्रमैरिति भावः; आदित्यैः आदित्यस्यापत्यानि पुमांसः तैः, सूर्य्यवंशीयैरित्यर्थः, नृपतिभिः राजामिः सार्द्धमित्यर्थः, यदि चेत्, विग्रहः विवादः, स्यादिति शेषः, ततः तदा, महाबलैः गुणवीर्य्यपरीक्षकैरेतैः सहवीवादे सतीत्त्यर्थेः, (तच्छब्दात्सप्तम्यां तसिल् ) दीप्राणाभाखराणां, जाज्वल्यमानाभिरित्यर्थः, अस्त्राणां प्रहरणानां, स्फुरन्तीभिः, विलसन्तीभिः, देदीप्यमानाभिरित्यर्थः, उग्राभिः भयावहाभिः, भीषणाभिरित्यर्थः, दौधितिशिखाभिः मरीचिज्वालाभिः, मयूखरूपहेतिततिभिरिति यावत्, नीराजिता आरविकरूपमाङ्गलिकक्रियाभिः सत्कृता, (निः पूर्व्वकात्राजतेः णिचि कर्म्मणि क्त्तः) ज्यामौर्व्वीयस्य तत्; यथा हि दीपादिभिः माङ्गलिकीपचारैः देवतादयः समभ्यर्च्च्य समलङ्कियन्ते, तथैव दीप्तास्त्रशिखाभिः तस्य धनुषः ज्यातदानीम् अलमक्रियतेति भावः; मम एतत्धनुः कार्म्मुकं, धन्यं श्लाव्यं, प्रशस्यमित्यर्थः, भवेदिति शेषः; सन्वन्ववाय शेखरायमाणैः असुरविजेतृभिः परन्तपैः गुणपक्षस्यविविधनिशितास्त्रप्रयोगशिक्षाकौशलं फलवदभवेदिति भावः; गुणवद्भिः विवादोऽपि श्रेयसेभवतीति हृदयम्। ज्यायां क्षत्रप्रतापे अग्नेरभेदारोपात्निरङ्गंरूपकमलङ्कारः, नीराजितशब्दशक्त्या ज्यायादेवतात्वारोपोऽपि व्यज्यते इति रूपकालङ्कारध्वनिः।) शार्दूलविक्रीडितं वृत्तम्॥१८॥
( विकटं परिक्रामति )।
रामः। कोऽप्यन्यस्मिन् क्षत्रियपोतके पौरुषातिरेकः ( ठ ) –
धीरोद्धता नमयतीव गतिर्धरित्रीम्।
कौमारकेऽपि गिरिवद्गुरुतां दधानो
वीरो रमः किमयमेत्युत दर्प एव॥ १९॥
(ठ) कोऽपि- अनिर्व्वचतीयः, अगन्यसाधारण इत्यर्थः।अस्मिन्- पुरतः दृश्यमाने। क्षत्रियपोतके- क्षत्त्रियशिशौ, कुशे इति यावत्।पौरुषस्य,-प्रभावस्य, दृष्टिस्तृणीकृतजगत्रयसत्वमारातेजसः इत्यर्थः, अतिरेकः अतिशयः, आथिक्यमिति यावत्; अयं हि क्षत्त्रियाशिशुः निरतिशयं पौरुषं विभर्त्तीति दृश्यते इति भावः।
बालस्यामृष्य असामान्यवीर्य्ययोगात्पौरुषविशेषशोभिनीमाकृतिं गतिञ्च विशदिकृत्य व्यनक्त्ति, दृष्टिरिति।- दृष्टिः विलोकनम्, अस्य क्षत्त्रियपोतकस्येति शेषः, तृणोकृतः अतृणां तृणं यथा सम्पद्यतेत तथाकृतः, तृणवद्विगणित इत्यर्थः, जगत्त्रयस्य त्रिभुवनस्य, सत्त्वसारः बलोत्कर्षः यथा तथा भृता, भवतीति शेषः; अयं हि तेजः पुर्णदृष्टिविक्षेपैः प्राणिसद्धानां तेजांसि परिभवन्त्रिलोकीमपि तृणाय मन्यते इत्यनुमीयते इति भावः; तथा धीरागाम्भीर्य्यवती, अचलञ्चेत्यर्थः, अपि च उद्धतादृप्तां, शौर्य्यभूयिष्ठेत्यर्थः, गतिः यदक्षेपः, धरित्रीं पृथिवीं, अपि अधोगता भवतीवेति विभाव्यते; कौमारकेऽपि अतिवाल्येऽपि, का कथा यौवनस्येत्यपि शब्दार्थः, गिरिवत्गिरिङ्गुल्यं, ( ‘‘तेनतुल्यङ्क्रियाचेहतिः ‘ ‘(५।१।११५पा०) इति तुल्यार्थे वतिप्रत्ययः) गुरुतां गुरुतां गौरवं, भारवत्त्वमित्यर्थः, अप्रतिहतभावमिति यावत्, दधानः धारयन्, ( ‘‘ताच्छील्यवयोवचमशक्त्तिषुचानश ‘ ‘(३।२।१२९पा०) इति शक्त्तौ वयसि वा चानश्)। गिरयो हि उत्पात्तिकालमारभ्यैव गुरुत्वभाजः भवन्तीति विभाव्यम्, अयं कुमारः वीरोरसः किम्? सक्षात्वीरोरसः किमु? मूर्त्तिमान्वीररसस्य स्थायिभावः उत्माहः किमित्यर्थः, उत अथवा, दर्प एव अन्तःसारसम्भूतः अहङ्कार एव विग्रहवान्वीरत्वगर्व्व एवेत्यर्थः; तत्तन्मूर्त्तिमयः मन्नेवेति भावः; एति आगच्छति; शैशवेऽपि अतिशौर्य्यविभूषितोऽयं किमु वीररसस्य दर्षस्य वारूपं परिगृह्य विचरति? ( ‘‘ऐति ‘‘इति पाठान्तरम्) नायं हि क्षत्रियपोतः, अपि तु मूर्त्तिमान्वीररसः दर्पो वा अयमिति भावः।
(अत्र गत्त्याधरित्याः अत्रमितत्वेऽपि नामितत्वोक्त्तेः उत्कष्टैककोटिकसंशयोत्त्या वाच्याक्रियोत्प्रेक्षाऽलङ्कारः तथा प्रथमपदे दृष्ट्या सत्त्वसारस्याणीकृतत्वेऽपितृणीकृतर्त्वोक्त्तेः तथैव संशयोदयात्प्रतीयमाक्रियोत्प्रक्षाऽलङ्कारः, अपिचातीपमेयभूते कुमारे कुश उपसानभूतयौः वीररसदर्पयोः संशयात् एव तरस्यानिश्चयाच्चशुद्धसन्देहालङ्कारः,
कुमारेगिरेः साम्योत्कीर्त्तनादुपमाऽलङ्कारश्च, एतेषाञ्च तुर्णाम्मियः नैरपेक्ष्येण संस्थितेः संसृष्टिः।अत्र हि वीरोरसः, तथाहि, भगवान्रघुमणिरेव आलम्बनविभावः तस्य तु जगत्त्रयविश्रुतः सत्त्वसार एवा च उद्दीपनवीभावः, कुमारस्य लवस्यान्वेषणमेवानुभावः, कुमारस्य कुशस्य धीरोद्धतगतौ अभिव्यक्त्तौ धृतिगर्व्वौ अत्रसञ्चारिभावौ, एतैरभिव्यक्त्तः उत्माहरूपस्थायुमाव एवात्र वीररसरूपरामेति इति ज्ञेयम्।श्लोकेऽस्मिन्वीररसस्य तथा तत्सञ्चारिभावस्य दर्पस्य स्वशब्देनोल्लेखादत्र स दोष इति ज्ञेयं,- ‘‘रसस्योक्त्तिःस्वशब्देनस्थायिसञ्चारिणेरपि ‘‘।इति दर्पणाकृल्लक्षणात्)।वसन्ततिलकं वृत्तम्॥१९॥
लवः। ( उपसृत्य ) जयति आर्य्यः ।
कुशः। नन्वायुष्मन् किमियं वार्ता युद्धं युद्धमिति ? ( ड )
लवः। यत्किञ्चिदेतत्।उरुट्टप्तभावमुत्सृज्यार्य्योऽस्मिन् विनयेन वर्तताम्। ( ढ )
कुशः। किमर्थम् ?
लवः। अत्र देवो रघुपतिस्तिष्ठति ; स च स्निह्यति आवयोः उत्कण्ठते च युष्मत्सन्निकर्षस्य।( ण )
(ड) आयुष्मन्- चिरञ्जीविन्।युद्धं युद्धमिति- युद्धं युद्धमित्याकारिका, (वीप्सायां द्वित्वम्) इयं वार्त्ता- ईदृशी कथा। किम्?-कथम्? अनुश्रूयते इति शेषः; किमर्थं हि युद्धं युद्धमिति वार्त्ता विरन्तरमाकर्ण्यतेऽस्माभिरिति भावः; केन सह कुत्र कथं सद्घटितमिति पृच्छ्यते इति तु हृदयम्।
(ढ) यत्किञ्चिदेतत्- युद्धं युद्धमिति यदनुश्रूयते, तत्तु न किमपीत्यर्थः; तत्तु श्रुतं वस्तु अतितुच्छमिति बुद्ध्याभवाद्विः परिहातव्यमिति भावः।उरुदृप्तभावं- महागर्व्वितभावम्, अतीवौ…त्यमिति यावत्।( ‘‘उरुदृप्रभावम् ‘‘इत्यत्र ‘‘दृप्रभावम् ‘‘इत्येव पाठो- बहुपुस्तकेषु दृश्यते) उत्सृज्य- विहाय।आर्य्यः,-तत्र भवान्भावन्।अस्मिन्- भगवति रघुमणौ रामभद्रे।विनयेन- अदृप्ततया अनौद्धत्येन इत्यर्थः, भक्त्तिनम्रतयेति यावत्।वर्त्ततां- तिष्ठतु; इदानीं वीरभावं विहाय पुरोवर्त्तिनि अस्मिन्भगवति रघुमणौ प्रश्रयविनम्रमूर्त्तिभाक्भवतु भवामिति भावः।
(ण) अत्र- अस्मिन्स्थाने, युद्धमूमावित्यर्थेः।देवः,-महाराजः रघुपतिः,-रघुकुलनायकः भगवान्रामभद्रः।तिष्ठति वर्त्तते।स च- रघुमणिश्च।आवयोः,-त्वयि मयि चेत्यर्थः।स्निह्यति- निरतिशयं वात्सल्यं विधत्ते।युष्मत्मन्निकर्षस्य- भवत्सन्निधानस्य, तव सामीप्यमिति यावत्।उत्कण्ठते- औत्सुक्येन स्मरति, आका…ते इत्यर्थः, अत्युत्कण्ठितः सन्भवद्दर्षनमिवाच्छतीति यावत्; उभयोरप्यावयोः सातिशयां प्रीतिं प्रकाशयति, भवतश्चेदानीमप्यप्राप्यत्वात् तल्लाभाय नितरामुत्सुकाय ते इति भावः।( ‘‘युष्मत्सन्निकर्षस्य ‘‘इत्यत्र ‘‘षष्ठीशेषे ‘ ‘(२।३।५०पा०) इति सम्बन्धमात्रविवक्षायां षष्ठी, ‘‘भजेशम्भोश्चरणयोः ‘‘इतिवत् इति ज्ञेयम्।उत्पूर्व्वकस्य भौवादिकस्य कठे र्लटि रूपम्)।
कुशः। ( सतर्कम् ) स रामायणकथानायको ब्रह्मघोषस्य गोपायिता ? ( त )
लवः। अथ किम् ?
कुशः। आशंसनीयपुण्यदर्शनः स महात्मा ; किन्तु कथमस्माभिरुपगन्तव्य इति न सम्प्रधारयामि। ( थ )
(त) सतर्कं- तर्केण- अयं रामायणकथानायकौनवेत्याकारकसंशयेन सह वर्त्तमानं यथा तथा, सुसन्दिग्धामति यावत्।रामायणकथानायकः,-रामायणमहाकाव्यस्याश्रयभूतः महापुरुष इत्यर्थः।ब्रह्म घुष्यते- स्तूयते अस्मिन्निति)कर्म्मणि घञ्) ब्रह्मघोषः,-वेदः तस्य।( ‘‘ब्रह्मकोषस्य ‘‘इति पाठान्तरम्) गोपायिता- रक्षकः) (गोपायतेः शीलार्थतृच्) राज्ञः वर्णाश्रमधर्म्मसंरक्षकतया, वेदानामपि तन्मूलकतया परस्परया तद्रक्षकत्वं ज्ञेयम्; अथवा प्रलयपयोधिनिमग्नेषु वेदेषु पुराभगवान्मीनरूपमास्थाय तानुद्वधार इतिपौराणिकाः आमनन्ति, अस्यापि भगवतः वेदाविद्वेषिणां राक्षसादीनां निहन्तुः तदेशसम्भूततया तथाभूतत्वमित्यपि समाधेयम्।
(थ) आशंसनीयेति।- आशमनीयं- प्रार्थनीय, सततमाकाङ्क्षणीयमिति यावत्, पुण्य- पवित्रं, निरतिशयपावनमित्यर्थः, दर्शनम्- अवलोकनं यस्य सः।समहात्मा- महामनारघुमणिरित्यर्थः।कथं- केन प्रकारेण, कीदृशोपचारेणेति यावत्।उपगन्तव्यः,-उपसेवितव्यः, सत्कत्तव्य इत्यर्थः।सम्प्रधारयासि- निश्चिनोमि; कीदृशेनोपचारेण असौ महापुरुषः अस्माभिरूपसर्पणीय इतीदानीं तनस्थिरिकर्त्तुं शक्नोमि इति भावः।
लवः। यथा गुरुस्तथोपचारेण।( द )
कुशः। अपि कथं नामैतत् ?
लवः। अत्युदात्तः सुजनश्चन्द्रकेतुः और्मिलेयः प्रियवयस्य इति सख्येन मामुपतिष्ठते ; तेन तत्सम्बन्धेन च धर्म्मतात एवायं राजर्षिरिति।( ध )
कुशः। सम्प्रति करणीयो राजन्येऽपि प्रश्रयः।( न )
(द) यथा- यादृशेनोपचारेण।गुरुः,-पित्रादिरूपः महागुरुजनः इत्यर्थः, उपसेव्यते इति शेषः।तथोपचारेण- तादृशेनैव सत्कारेण; तस्मादविशेषेणैव उपचारेण पितृभ्योनौयः महापुरुषोऽसौ अस्माभिः समभ्यर्च्चनीय इति भावः; प्रश्रयविनम्रमूर्त्तिधृक्भावन्तत्समीप्रमुपगच्छत्विति तात्पर्य्यम्।
(ध) अत्युन्दात्तः,-अत्युदारचेताः, महामना इत्यर्थः।सुजनः- निरतिशयसौजन्याधारः।और्म्मिलेयः,-ऊर्म्मिलायाः अपत्यं पुमानित्यर्थे (ऊर्म्मिलायाः ‘‘स्त्रौभ्याढक् ‘ ‘(४।२।१२०पा०) इति ढक्) ऊर्म्मिलानन्दन इत्यर्थः।(अतिस्नेहचताद्योतानार्थम्मातृनामाल्लेखः) प्रियवयस्य इति- प्रियबन्धुरिति सूम्भाषणेनेति यावत्।सङ्ख्येन- मैत्र्या, सौहार्द्येनेति यावत्।( ‘‘उपाददेवपूजामैत्रीकरणा- ‘ ‘(वा०) इत्यात्मनेपदम्) तेन तस्मात्; अमुना सह मैत्रीविधानादिति भावः।तत्सम्बन्धेन- तस्य- चन्द्रकेतोः, सम्बन्धेन- ज्येष्ठपितृत्वरूपसम्पर्केण; यतोऽपि शमादिगुणशतयोगात् ऋषिसन्निभः अयं रघुमणिः।(राजाचासौॠषिश्चेतिकर्म्मधारयः)।धर्म्मतातः,-धर्मेण- लोकाचारानुसारेणेति यावत्, तातः- पितापितृस्थानीय इति भावः; तेन हिः पितृवदेवासौ सबहुमानमस्माभिरूपसेवनीय इति निगूढाशयः।
(न) सम्पति- अधुना, धर्म्मतातत्वसम्पर्कात्सम्प्रहारदशयामपीति यावत्।राजन्येऽपि- क्षत्रियेऽपि; जात्या आवयोः समे एतस्मिन्महापुरुषे रघुमणौ ततोऽप्यधिकपितृत्वसम्बन्धयोगादित्यापिकाराशयः।प्रश्रयः,-प्रणयः, विनयः इति यावत्; अनौद्वत्येनोपचार इति भावः।( ‘‘प्रश्रयप्रणयौसमौ ‘‘इत्यमरः) करणीयह्,-विधातव्य; क्षत्रियस्यापि वे अतीवपूज्यतमेक्षत्तियेपितृस्थानीयेविनयित्वप्रदर्शनं समुचितमेवेति भावः।( ‘‘करणीयः ‘‘इत्यत्र ‘‘अवचनीयः ‘‘इति पाठान्तरं दृश्यते, तत्र अवचनीयः,-अनिन्दनीयः इत्यर्थः; क्षत्तियत्वसाम्येऽपि गौरववत्त्वात्विनयित्वप्रदर्शनमेनदोषायेति भावः)।
लवः। पश्यतु एनम् आकारानुभाव-गाम्भीर्य्य-सम्भाव्यमान-विविध-लोकोत्तर-चरितातिशयमार्य्यो महापुरुषम्।( प )
कुशः।( निर्वर्ण्य ) –
अहो प्राम्दिकं रूपमनुभावश्च पावनः।
स्थाने रामायणकविर्देवीं वाचं व्यवीवृणत्॥ २०॥
(प) आकारेति।- आकारेण- सौम्यमूर्त्त्या, अनुभावेन- प्रभावेण, तथा गाम्भीर्येण-अनभिज्ञैरविज्ञायमाननिगूढहद्गतभावेन च, सम्भाव्यमानः,-अनुमीयमानः, विविधः,-अनेकविधः, प्रभूत इत्यर्थः, लोकोत्तरः,-अलौकिकः, सर्वातिशायीं इति यावत्, चरितातिशयः,-चारित्योत्कर्षः, हरधनुर्भङ्गाहल्यामुक्त्तिसेतुबन्धनरावणवधादरूप इत्यर्थः, यस्य तं, महापुरुषं- प्रधानं पुमांसम्; निसर्गसौम्येनः आकारेणसर्वतेजोऽभिभाविना प्रभाविणा चायं महापुरुषःह रधनुर्भङ्गप्रभृतिलोकोत्तरकार्य्यजातं सम्पादयितुमेव भूलोकमवतीर्ण इति सुस्फुटमेव प्रतीयते इति भावः; यत्राकृतिस्तत्र गुणावसन्ति ‘‘इति सामुद्रिकवचमादिर्याशयः।अत्यरघुमणौ सर्वलोकनिस्मयकरं रूपं प्रसमीक्ष्वं महामुनेःप्राचेतसस्य यथायथं तत्प्रभाववर्णनानुगुणानां वाचाप्राक्तत्तः विधिवत्स्वौरधीतानां सम्यक्त्तां निरपवादत्वञ्चनिशिष्यप्रतिपादयति अहि इत्यदिना- अहो- अतीवविस्मयकरम्; प्राक्कदाऽपि एवं विधस्यं रूपस्य नयनपथेषु अपरिपतनादिति भावः; प्रामोदिकं निरतिशयहर्षसं विधायकं, रूपं लावण्यम्; सस्मिन्मोहनीयरूपेनयनपथे समापतिते एव कुतश्चिदेव देशात् अप्रज्ञातः अननुभूतपूर्वश्च असृतायमानः आनन्दसन्दोहः शोकनिर्दृग्धमरुमयेऽप्रिमानसपथे समुदेतीति भावः।( ‘‘प्राम्मोदिकम् ‘‘इत्यत्र ‘‘प्रासादिकम् ‘‘इति पाठान्तरं दृश्यते, प्रसादगुणपरिचायकमिति तदर्थः, प्रसादो हि विशिद्धिः अनुग्रहप्रवणता वा, तथा च एतादृशनवद्यरूपवानयं ननु निरतिशयविशुद्धचित्तः कृपालुहृदयो वा भवेदिति तु तात्पर्य्यम्)।अपि च पाववः पवितश्च, अनुभावः प्रभावः; आर्त्तत्राणाथैवशस्त्राणां परिग्रहात्कदाचिदपि अनागासामपरिपीडकत्वाच्च, सततविपन्नोद्धारवद्धपरिकरस्य महाप्राणस्यास्य तेजोऽपि निरतिशयपवित्रताऽऽधायकमवेति भावः; अतः रामायणकविः रामायणमहाकाव्यस्य रचयिता महर्षिः भगवान्प्राचेतसः स्थाने योग्यपात्रे; स्वस्य हि वाचां यथा पावनत्वं, तथैव स्वप्रतिपाद्यवस्तुनः समधिकपवित्रत्वादित्याशयः; यहा- स्थाने सम्यक्, युक्त्तमेवेत्यर्थः; समीचीनस्य विषयस्योपवर्णनात्, सयोग्यनिषयोपचर्णनेन स्वकाव्यप्रणयनप्रयासस्य साफल्योदयादिति भावः; देवीं वाचं वाग्देवीं, स्वस्य निर्णिक्त्तां भारतीमिति यावत्; व्यवीवृणात्- विवृतवान्, व्यग्रथ्रादित्यर्थः; कृतिनः महामुनेः वाग्विगुस्फनं धीरोदात्तनायकरूपविशुद्धविषयलाभात्सातिशयं हृद्यमभूदिति भावः।(वृणोतः तानादिकात्धातोः णिचि लुङि रूपं , ‘‘व्यवीवर्णत् ‘ ‘इत्यप्यस्यात्र पदान्तरं भवतीति विभाव्यम्। अत्र तु ‘ ‘व्यवीवृतत् ‘ ‘इति पाठान्तरं दृश्यते , तदापि स एवार्थः। अत्र भगवतो रघुमणेः प्रभाववर्णने एकस्मिन्प्रामोदिकरूपकारणे सत्यपि पावनानुभावरूपस्य हेत्वन्तरस्योपादानात्समुच्चयोऽलङ्कारः; अपि च परार्द्धप्रतिपूर्वार्द्धस्य हेतुतयोपन्यासात्वाक्यार्थः हेतुकं काव्यलिङ्गमलङ्कारः, एतयोः साये क्षतयासंस्थितेः सङ्करः)।पथ्यावक्त्तंवृत्तम्॥२०॥
( उपसृत्य ) । तात प्राचेतसान्तेवासी कुशोऽभिवादयते।( फ )
रामः। एहि आयुष्मन् –
अमृताध्मातजीमूतस्निग्धसंहननस्य ते।
परिष्वङ्गस्य वात्सल्यादयमुत्कण्ठते जनः॥ २१॥
(फ) उपसृत्य-उपग्रम्य, रामस्यान्तिकमागम्येत्यर्थः, तात-पितः अनिज्ञातसम्बन्धस्य कुशस्यैतत्सम्बोधनं चन्द्रकेतुना सह भ्रातुर्लवस्य मैत्री
स्थापनकृतमिति ज्ञेयम्। प्राचेतसस्य- वाल्मीकेः अन्तेवासी- शिष्यः।अभिवादयते- नमस्यति।(अभिपूर्वकोवदधातुः णिचि नमस्कारे वर्त्तते, फलवत्कर्त्तते, फ्लवत्कर्त्तरि आत्मनेपदम्)।
अथेदानीं रघुमणिरप्रज्ञातसुस्बन्धोऽपि स्वपुत्रिकुशे नैसर्गिकवात्मल्योदयात्तदङ्गसंश्लेषवं मुखं समनुभवितुसौत्सुक्यमावेदयति, अमृतेति।- अयं जनः रामरूपोऽहम् इत्यर्थः, वात्सय्पान्स्नेहात्, त्वां दृष्ट्वा अकस्मात्समुद्भूतस्नेहविवशकायः सन्नित्यर्थः, अमृतेन जलेन, (अमृतयज्ञशेषेस्यात्पीयूषेसलिलेघृते। ‘‘इति मेदिनी) आध्मातः परिपूर्णं सजलनवजलधरस्यातीव स्निग्धकरत्वादित्याशयः; यहा- अमृतं पीयूषमयमित्यर्थः, आध्मातं शब्दितं ध्वनिरिति यावत्, यस्य तथाभूतः, ( ‘‘आध्मातःशब्दितेदग्धेवातरुग्भेदसंयुते। ‘‘इति मेदिनी) स्निग्धगम्मौरनिर्धोष इति भावः; यः जीमूतः मेघः, (जीवनं जलं तत्मूतं बद्धमनेनेति विग्रहे पृषोदरादित्वात्साधु; यहा- जिनातातिजौः जराजीर्णः इत्यर्थः, तेन मूयतबध्यते असौ इति व्युत्पत्त्या,

जिनतिः क्र्त्तारक्विपि, मवतः चौरादिकस्य कर्म्मणिनिष्ठायां रूपम् इति जीमूतशब्द सिद्धिः; अथवा- जीवस्य मूतः पटबन्ध इव इति विग्रहः)।तहत्स्निग्धं मसृणं, सुखस्पर्शमिति यावत्( ‘‘उपमानामिसामान्यवचनैः ‘ ‘(२।१।५५पा०) इति उपमितसमासः) नवजलधरसुशीतलकोमलकलेवरस्येति भावः; तेतष, (कृदयोगात्कर्म्मणि षष्ठी) परिष्वङ्गस्य समालिङ्गनस्य, ( ‘‘षष्ठीशेषे ‘ ‘(२।३।५०पा०) इति सम्बन्धमात्र विवक्षायां षष्ठी। ‘‘परिष्वङ्गाय ‘‘इति पाठे तु- परिष्वङ्गायसमाश्लेषाय, त्वां परिष्वङ्त्तुमित्यर्थः, ‘‘तुमर्थाच्चभाववचनात् ‘ ‘(२।३।१५पा०) इति चतुर्थी) उत्कण्ठते समुत्सुको भवति, व्याकुलीभवतीत्यर्थः, ‘‘सर्व्वेन्द्रियसखास्वादोयत्रास्तीत्यभिमन्यते।तत्प्राप्तीच्छासु सङ्कल्पामुत्कण्ठां कवयो विदुः॥ ‘‘इत्युत्कण्ठालक्षणात्।तथा चैवमभिलाषुको भवतीति वा भावः।(अत्र समासेन जीमूतेन सह संहननस्यावैधर्म्यसाम्योपदेशात्समासगतोप्रसाऽलङ्कारः)।पथ्यावक्त्तंवृत्तम्॥२१॥
( परिष्वज्य स्वगतम् ) । तत् किमपत्यमयं दारकः ? ( ब ) –
अङ्गादङ्गात् स्रुत इव निजः स्नेहजो देहसारः
प्रादुर्भूय स्थित इव वहिश्चेतनाधातुरेव।
सान्द्रानन्दक्षुभितहृदयप्रस्रवेणेव सृष्टो
गात्रं श्लेषे यदमृतरसस्रोतसा सिञ्चतीव॥ २२॥
लवः।तात ललाटन्तपो धर्मदीधितिः ; तदत्र सालच्छाये मुहूर्तमासनपरिग्रहं करोतु तातः।( भ )
(ब) तत्- तर्हि।अयं दारकः,-बालकः, कुशः इत्यर्थः।किमपत्यम्?-मम औरसः तनयः किमु? ; मोने देवं, तदा अस्य समालिङ्गने एतादृशानिर्वचनीयसुखमस्योदयासम्भवादिति भावः।
अथ स्वस्य अपत्यसमालिङ्गनसदृशानिर्वचनीयसुखसमुद्भूतिप्रकारमाह, अङ्गादिति।- निजः स्चकोयः, मदीय इति यावत्, स्नेहनः वात्सल्यातिरेकात्समुङ्गूतः, देहसारः देहम्यशरीरस्य, सारः स्थिराशः; यहा- देहेमांसपिण्डमये निरुपमरूपावारे अस्मिन्शरीरे, यः सारः लावण्यराशिः एवेत्यर्थः, अङ्गात् अङ्गात्प्रत्यवयवात्, सर्वेभ्यः ओभ्यः इत्यर्थः, स्त्रुतः इव क्षरित इव, संस्थितोऽयमित्यन्वयः; मम शरीरस्य संरक्षकः प्रवर्द्धक श्च आन्तरः सारसमुदायः विमलितोभवन्झटिति अभ्यन्तर प्रदेशात्वहिर्निमृत्यपिण्डीभूतः दारकरूपेणसंस्थित इवेति मन्ये इति भावः; अमुष्य बालस्य समाश्लेष मम कालं हि मम शरीरोपादामकः सारसमुदायः बूर्णन्द्रवीभूयवहिर्विगलितोभवतीवेति मन्ये, तत्क्षणे शरीरस्यसपदिविव शभावोदयात् इति ज्ञेयम्; अङ्गादङ्गात्सम्भवसिहृदयादभिजायहे ‘‘इत्यादि श्रुतौ पुत्रस्य स्वशरीराभिन्नत्वीत्वीर्त्तनादित्यं द्रव्योत्प्रेक्षेति विभाव्यम्; चेतनाचैतन्यं, ज्ञानमित्यर्थः, स एव धातुः शरीरः धारकवातपित्तदिवस्तुनिचयः, तत्तहस्तुनिचयानामविकृतिभावेन सत्तायामेव चैतन्यस्य सत्त्वात्तत्र तदभेदारोप इत्यवधेयम्; स एव प्रादुर्भूय आविर्भूय, शरीराभ्यन्तरात्निः सृत्येत्यर्थः, वहिः वहिर्देशे, स्थित इव वर्त्तमान इव, अयं दारक इत्यन्वयः; अयं पूर्त्तिमान्मेचैतन्यपदार्थे इव प्रतिर्भाति, अन्यथा कथं हि समालिङ्गनसमये तदद्भूतसुखोपभोगसमकालं चैतन्यलोपः सञ्जायते इत्यवधेयम्; यत्यतः, सान्द्रः प्रगाढः, यः आनन्दः हर्षः, तेन क्षुभितम् आलिडितं, यत्हृदयम्अन्तःकरणं, स एव प्रस्रवः प्रस्रवणं, निर्झरः इत्यर्थः, तेन; निविडानन्दोदयात्स्वतः सङ्क्षुब्धेन हृदयोत्सेनेति भावः; सृष्टः इव निर्म्मित इव, अयं दारकः इति प्रागुक्त्तेनान्वयः; अन्तःसङ्क्षुभ्यमाणस्य निर्झरस्य वहिः प्रकटीभाववत्तत्समये सह साचञ्चलीभूतस्य हृदयस्यापि अभ्यन्तरदेशात्दारकरूपतया वहिःप्रकटनमुत्प्रेक्षितमिति वेदितव्यम्।श्लेषे एतस्य समालिङ्गनावसरे, गात्रं मदीयं सकलमेवाङ्गम्, अमृतरसस्त्रोतसासतिप्रभूते न पीयूषरसप्रवाहेण, सिञ्चतैव अभिवर्षतीव; प्रतिप्रतीकमेवासामान्यसुखोदयादिति भावः; अस्य दारकस्य परिष्वङ्गसमये एवं हि मे अननुभुतपूर्वेण हर्षातिशयेन समुद्भूयते, यदसौदारकः मे शरीरमारं वहिर्विगलितमिव कुर्वन्, चेतनामपि सर्वथैव विलोपयन्, अकस्मात्निर्म्मलानन्दसन्दोहं प्रस्नवणरूपेण वहिःसम्यगाविर्भावयंश्चमोहविवशानिसदङ्गानिसुधारसधारासुनिमज्जयतीवेति मन्ये इति समुदित तात्पर्य्यम्।(अत्र दारकस्य स्त्रुतस्नेहसाररूपत्वेन तथाधातुरूपत्वेन चोत्कीर्त्तनात्द्रव्योत्प्रेक्षाऽलङ्कारः, अपि च अमृतरसस्नोतसा सेचनासत्त्वेऽपि सेचनोत्कीर्त्तनात्क्रियोत्प्रेक्षऽलङ्कारः, चेतनायां धातोरभेदाध्यासाच्च रूपकमलङ्कारः, इत्येषां चतुर्णां परस्परमापेक्षतया संस्थितेः सङ्कर इति ज्ञेयम्। ‘‘स्नेहनोदेहसारः ‘‘इत्यत्र ‘‘देहनः स्नेहसारः ‘‘इति पाठान्तरं दृश्यते, तत्रापि नास्ति कश्चित् अर्थगतो विशेष इति ज्ञेयम्) मन्दाक्रान्तावृत्तम्॥२२॥
(भ) ललाटन्तपः,-भालदेशसन्तापकरः, अतिप्रदीप्तः इत्यर्थः।(ललाटं तपतीति व्युत्पत्त्या ‘‘अमूर्य्यललाटयोर्दृशितपोः ‘ ‘(३।२।३६पा०) इति खश्प्रत्ययः)।वर्माः,-उष्णाः, दोधितयः,-क्रियणःय स्येति घर्मदोधितिः,-सूर्य्यः।सालस्य- वृक्षविशेषस्य, छाया इतिसालच्छायं तस्मिन्( ‘‘विभाषासेनासुरा- ‘ ‘(२।४।२५पा०) इति पाक्षिकं क्लोवत्वम्) सर्ज्जतरूतले।सु…र्त्त- कियन्तं कालमित्यर्थः।( ‘‘कालाध्वनो- ‘ ‘(२।३।५पा०) इति व्याप्तार्थै द्वितीया)।आसनस्य परिग्रहः,-स्वीकारः तम् उपयेशनमित्यर्थः।क ओतु- विदधातु।
रामः। यदभिरुचितं वत्साय।( म )
सर्वे ।( परिक्रम्य उपविशन्ति )।
रामः।( स्वगतम् )-
अहो प्रश्रययोगेऽपि गतिस्थित्यासनादयः।
साम्राज्यशमिनो भावाः कुशस्य च लवस्य च॥ २३॥
(म) यत्- यादृशं कर्मेत्यर्थः।अभिरुचितं- रुचेः विधायकं, रोचते इत्यर्थः।वत्साय- स्नेहास्पदाय, आयुष्मातेतुभ्यं यदेवाभिरोचते, तदेवक्रियते मयेत्यर्थः।( ‘‘रूच्यर्थानाम्प्रीयमाणः ‘ ‘(१।४।३३पा०) इति चतुर्थी।वत्सस्यप्रीयमाणत्वात्सम्प््रदानत्वम्)।
अथ कुमारयोः विनम्नमूर्ति धरयोः चक्रवर्त्ति लक्षं अयोगं समालोक्य तत्र सार्वभौमपदभाक्त्तं वितर्कयति, अहो इति।- प्रश्रयस्य विनयस्य, योगेऽपि सम्बन्धेऽपि यद्यप्येतौ मुनिवत्प्रशान्तिचेतसौ दृश्येते तथाऽपीत्यथेः, कुशस्य चलवस्य च तदाख्ययोरेतयोः बालयोः गतिः गमनं, पादविक्षेपादिकमित्यर्थः, तथा स्थितिः अवस्थानं, निर्व्यापारतया अवस्थितिरित्यथेः, अपि च आसनम् उपवेशनं, तानि एव आदयं येषां ते तथा भूताः, आदिशब्दात्भाषणविक्षणादेः परिग्रहः; भावाः अवस्थाः; आरीरसम्पाद्यक्रियासमूहा इतिभावः; सामाञ्ज्यशमसिनः राज्यलक्ष्मीलाभसंसूचकाः, भवन्तीति शेषः; तथाहि सामुद्रके- अकर्म्मकठिनौहस्तौपादावध्वनिकोमलौ।यस्य पाणितलौरक्तौ तस्य राज्यंविनिर्द्दिशेत॥ ‘‘इति।यद्यप्यतौमुनिभालकाविवतपोवननिवाससुलभं गमनमुपवेशनादिकञ्च बिमृतः, तथाऽप्येतौ न हि ब्राह्मणतनयौ, क्षत्त्रियोचितौद्वत्यादेरसत्त्वेऽपि एतयोः बहुशः तेजोविशेषविभावितराजलक्ष्मीलाभ निज्ञापकानिचिह्नानिदृश्यन्ते, अतः राजन्यवंशसम्भूतौ एतौ इति तर्कयामि इति तु समुदितार्थः॥२३॥

वपुरविहितसिद्धा एव लक्ष्मीर्विलासाः
प्रतिजनकमनीयं कान्तिमत् केतयन्ति।
अमलिनमिव रत्नं रश्मयस्ते मनोज्ञाः
विकसितमिव पद्मं बिन्दवो माकरन्दाः॥ २४॥

अपि च प्रकारान्तारेण भानिसाम्नाज्यलक्ष्मीलाभसूचकान्भावविशेषान्विवृणोति, विपरित्यादि।- तप्रसिद्धाः, मनोज्ञाः हृदयग्राहिणः, रश्मयःदीधितयः, अमलिनंसमुज्ज्वलं, रत्नमिवभास्वरमणिविशेषमिव; मकरन्दः पुष्परसः, तस्य इमे माकरन्दाः पुष्परससम्बन्धिन इत्यर्थः, (मकरन्दशब्दात्तत्सम्बन्धार्थेअण्) बिन्दवः कणाः, विकसितं प्रस्फुटितं, पद्ममिव कमलमिव; यथाहि मनोहररश्मिजयः सुविशुद्धरत्नं समधि तं विभूषयन्ति, यथा वा पुष्परसलवाः प्रफुल्लपद्मप्रसूनं सातिशयं समल….न्ति, तथैवेत्यर्थः, अनिहितसिद्धाः नास्ति विहितं विधानं, प्रयत्नः इति यावत्, यस्मिन्कर्म्मणि तदयथा स्यात्तथा, सिद्धाः स्वयमुत्पन्नाः, कमपि प्रयत्नः विनैव समुद्भूता इति यावत्, लक्ष्म्याः सौन्दर्य्यस्य, विलासाः विलसितानि, स्फुरणानि इति यावत्, लक्ष्मीविलासा एव सौन्दर्य्यस्फुरणानि एव, लावण्यसम्पत्तय एव इति यावत्, प्रतिजनकमनीयं सर्व्वजनमनोहरं, कान्तिमतसौन्दर्य्यपूर्णं, वपुः शरीरं, कुशलवयोरिति शेषः, केतयन्ति अलङ्कुर्व्वन्ति, निरुपमस्वाभाविकरूपराशयः मनोहरमेतच्छरीरं सुशोभयन्ति इत्यर्थः; असामान्यलावण्यपरिस्फूर्त्तिः स्वाभाविकसौन्दर्य्याकरं बालयोरेतयोरेतत्कलेवरं नहि विजहाति, प्रत्यतरश्मयः रत्नमिवसकरन्दविन्दवः पद्ममिव च एतयोः शरीरं नितरां सुशोभयति, निसर्गसौन्दर्य्यस्य कदाऽप्यनपायात् इति भावः; तथा च न नमेतौसाम्राज्यलक्ष्मीधरौ अचिरादेव भमिष्यत इति विभाव्यते इत्याशयः।
(धातूनामनेकार्थत्वात्चौरादिकस्यामन्त्रणार्थकस्यापि केत धातोः भूषणार्थे लटि रूपम्।अत्र लक्ष्मीविलासानां रश्मिभिः मकरम्दबिन्दुभिश्च सार्द्धमवैधर्म्यसाम्योपदेशादुपमेऽलङ्कारौनिरपेक्षतया स्थितत्वेन संसृष्टौ)।मालिनीवृत्तम्॥२४॥
भूयिष्ठाञ्च रघुकुलकुमारछायामनयोः पश्यामि।( य ) –
कठोरपारावतकण्ठमेचकं वपुर्वृषस्कन्धमबन्धुरांशकम्।
प्रसन्नसिंहास्तिमितञ्च वीक्षितं ध्वनिञ्च माङ्गल्यमृदङमांसलः॥ २५॥
(य) भूयिष्ठां- बहुलाम्।(बहुशब्दात् इष्ठनि ‘‘इष्ठस्य यिष्ट्च ‘ ‘(६।४।१२९पा०) इति बहीर्भूरादेशः इष्ठस्य लोपः यिडागमश्च)।रघुकुलस्य- रघुवंशस्य, यः कुमारः,-बालकः, तस्य छायां- प्रतिबिम्ब, सादृश्यामित्यर्थः।( ‘‘छायासूर्य्यप्रियाकान्तिप्रतिबिम्बसनातपः। ‘‘इत्यमरः) रघुवंशाय कुमाराया शरीरशोभा बिभ्रति, सैवाविमंवादिनीशोभा एतयोः परिदृश्याते इति भावः।
अथेदानीं तत्सादृश्यं स्फुटीकृत्योपपादयति, कठोरिति।- वपुः शरीरम्, एतयोः बालयोरिति शेषः, कठोरः परिपुष्टाङ्कः, तरुण इति यावत्, यः पारावतः कपोतः, तस्य कण्ठः इव गलदेश इव, मेचकश्यामलं, पूर्णावयवपारावतकण्ठदेशसदृशं श्यामभास्वरमित्यर्थः, अपिच वृषस्य स्कन्ध इव स्कन्धौ भुजशिरसीयस्मिन्तत्तथोक्त्तं, स्थूलस्कन्धामित्यर्थः, तथा अबन्धुराः अनुन्नतानताः, समाः इत्यर्थः, मासला इति यावत्, अशाः, अवयवाः यस्यतत्, सर्वोवयवानवद्यमित्यर्थः, ( ‘‘शेषाद्विभाषा ‘ ‘(५।४।१५४पा०) इति बहुव्रीही कप्) दृश्यते इति शेषः, ( ‘‘अबन्धुरां सकम् ‘‘इति पाठे- अबन्धुरौ असौ भुजोपरिभागौ यत्र तादृशम्; अस्मिन्पक्षे ‘‘वृषस्कन्धम् ‘‘इत्यत्र स्कन्धशब्देन भुजशिरसः उपरिभागोग्रीवैकदेशो बोध्यः) अपिच वीक्षितम् अवलोकनं, प्रसन्नञ्च तत्सिंहवत्स्तिमितञ्च इति प्रसन्नसिंहस्तिमितं (विशेषणकर्म्मधारयः) प्रसन्नं निर्म्मलं, प्रसादगुणभूयिष्ठत्वानु…जकमित्यर्थः, तथा सिंहवत्स्तिमितञ्च निश्चलञ्च, सिंहस्य दृष्टिः यथा प्रशन्तं निर्भयं गाम्भीर्य्यव्यञ्जकञ्ज दृश्यते, तथा एतयोरपीति भावः; तथाध्वनिश्च निनादश्च, कण्टस्वरश्चेत्यर्थः, माङ्गल्यस्य मङ्गलसूचकस्य, अनुद्धतं विराविणः इत्यर्थः, मृदङ्गस्येववाद्यभेदस्येव, मासलः मन्द्रः, कर्णसन्तर्पणः इत्यर्थ; स्निग्धगम्भीरः इति भावः; (मांसशब्दात् अस्त्यर्थे लच्प्रत्ययः) अनुभूयते इति शेषः।(अत्र सिंहस्येव स्तिमितं, मृदङ्गस्येवचमांसलः इति विग्रहेण प्रोक्त्तस्थलद्वये ‘‘उपमानानिसामान्य- ‘ ‘(२।१।५५पा०) इति उपमानसमासः, उपमेयभूतयोः बालयोः उपमानतया उपन्यासादिति ज्ञेयम्; यतोहि रघुकुलसम्तानानामिव एतयोः बालकयोः शरीरं नवजलधरश्यामरुचिरं मांसलंस्थूलं बलिष्ठञ्च दृश्यते, वीक्षणमपि धीरम् अनुद्वेगकरं, तथा कण्ठस्वरोऽपि गम्भीरः सुमभुअश्चप्रतीयते, ततः नूनमेतौ रघुकुलाङ्कुरौ भवत इति मन्ये इति भावः।
(अत्र समासेन पारावतकण्ठेन सह वपुषः, वृषस्कन्धेन सह स्कन्धस्य, सिंह वीक्षणेन सह विक्षणस्य, तथा मृदङ्गध्वनिना सह कण्ठध्वनेः अवैधर्म्यसाम्योत्कीर्त्तनात्, समासगतालुप्ताः चतस्र उपमाः अलङ्काराः, तासाञ्च नैरपेक्ष्येण संस्थितेः सम्मृष्टिरिति ज्ञेयम्।अत्रसिंहस्येव स्तिमितमेतयोः वीक्षितं, तथामृदङ्गस्येवैतयोः ध्वनिः मांसलः इति उपमावसमासाश्वयणात्, उपमानोपमेयभावमहिस्नैवसिंहवीक्षणसदृसस्तिमितवीक्षणस्य मृदङ्गध्वनिसदृशमांसलध्वनेः अर्थवंशसम्पन्नतया लाभेतलक्षणं विनाऽप्युपपत्तेः ‘‘कमलेचरणाघातं मुखसुमुखि ते करोत् ‘ ‘इत्यत्र यथा मुखस्य चरणयोः सर्व्वयैवासम्भवात्स्फुटतरार्थमङ्गतये चरणाघात शब्दस्य निर्जितत्वाथेकत्वमङ्गीकृत्य अशक्त्तिकृता हि लक्षणा स्वीकृता, तथैव रूढिप्रयोजनविगाकृतलक्ष्यार् थेप्रकाशनरूपनेयार्थत्वदोषः नाशङ्कनीय इत्यवधेयम्)।वंशस्थविलंवत्तम्॥२५॥
( सूक्ष्मं निरूप्य )।अये न केवलमस्मदङ्गसंवादेनी आकृतिः। ( र)
अपि जनकसुतायास्तच्च तच्चनुरूपं स्फुटमिह शिशुयुग्मे नैपुणोन्नेयमस्ति।
ननु पुनरिव तन्मे गोचरीभूतमक्षो-
रभिनवशतपत्रश्रीमदास्य प्रियायाः॥२६॥
(र) सूक्ष्मं विरुप्य- सविशेषमवलोक्य, निपुणतरं विभाव्येत्यर्थः।अस्मदङ्ग- मदीयावयवं, सवदति- अनुकरोति या तथाविधा अस्मदङ्गसंवादिनी- मदङ्गान्रूपा, अनयोराकृतिर्न केवलं मदाकृतिसौसादृश्यशालिनीत्यर्थः।
अत्र बालकद्वयेन केवलं मदवयवसाम्यम्, अपितु वैदेह्याः सौसादृश्यं दृश्यते इत्याह, अपीति।इह अत्र, शिशुयुग्मबालकद्वये, नैपुणेन निपुणतया, उन्नेयं ज्ञायमान, प्रणिधानगम्यनित्यर्थः, तच्च तच्च प्रसिद्ध, मया प्राक्सततमेव परिलक्षितमित्यर्थः, जनकसुताया अपि वैदेह्या अपि, पत्प्राणसमायाः सीताया अपीत्यर्थः, अनुरूपं सौसादृश्यं, (रूपस्य योग्यम् इत्यानुरूप्येऽव्ययीभावः) स्फुटं सुव्यक्त्तम्, अस्ति विद्यते; न केवलं मम, अपि तु सीतायाः अङ्गलावण्यं वाङ्माधुर्य्यदृष्टिविक्षेपादिकञ्चसर्व्वमेवात्राविरुद्धभावेनैवास्तीति दृश्यते इति भावः।एतदेव प्रमाणयितं सीतायाः पुनः प्रत्यक्षाय मनतामाह, नन्विति।- ननु वितर्के, तत्प्राक्बहुशोदृष्टमित्यर्थः, अभिनवंसद्यः प्रस्फुटितं, यत्शतपत्रं पद्मं, तदिवश्रीमत्रमणीयनयनयोः, मोचरीभूतमिवविषयो भूतमिव, नयनपथमापतितमिवेत्यर्थः; धुवम्, इदानीमेवाहं तत्मेप्रियामुखं पुनः पश्यामीति भावः।(अत्राक्ष्णोरगोचरिभूतेऽपि तदास्येतद्गोचरीभूतत्वोत्कीर्त्तनेन उत्कटैककोटिकसंशयोदयात् उत्प्रेक्षाऽलङ्कारः, समासेन शतपत्रश्रिया अवेधर्म्यसाम्योक्त्तेश्चोपमासमासगतासादृश्यदर्शनेन सीतामुखस्मरणोदयाच्चस्मरणालङ्कारः, एतेषाञ्चान्योऽन्यसापेक्षतया स्थितेः सङ्करः)।मालिनीवृत्तम्॥२६॥
मुक्ताच्छदन्तच्छविदन्तुरेयं सैवौष्ठमुद्रा स च कर्णपाशः।
नेत्रे पुनर्यद्यपि रक्तनीले तथाऽपि सौभाग्यगुणः स एव॥ २७॥
सीतयाः सौसादृश्यपुनरपि विशदीकृत्य प्रदर्शयति, सुक्त्तोति।- मुक्त्ता इव मौक्त्तिकानीव, अच्छाः विशदाः, ये दन्ताः दशनाः, तेषां याछविः कान्तिः, तया दन्तुरा उन्नता नता; आलापसमये मुक्त्ताफलधवलदन्तकान्तीनां समन्तात्विसरणशीलतयासर्व्वत्र समभावेन अपरिपतनात्बन्धुरवत्प्रतीयमानेति त्रिषु। ‘‘इति मेदिनी। ‘‘मुक्त्ताच्छदन्तच्छविसुन्दरी ‘‘इति तु कुत्रचित्पाठः, तदर्थस्तुस्फुट एव)।इयं प्रत्यक्षं दृश्यमानां, शिशुयुग्मसम्बव्धिनो इत्यर्थः, ओष्ठमुद्रा ओष्ठयोः मुद्रा आवरणम्, ओष्ठाधरावितियावत्भावः; सचसीतासम्बन्धी एव, कर्णपाशः शोभनार्थात्वं ज्ञेयं, तथा च मेदिनी ‘‘पाशः केशादिपूर्व्वः स्यात्तत्सङ्घेकर्णपूर्व्वकः।सुकर्णेच ‘ ‘इत्यादि। ‘‘प्रशंसावचनैश्च ‘ ‘(२।१।६६पा०) इति ममासाः)।पुनः किन्तु, यद्यपि, नेत्रे नयने, एतयोर्बालयोरिति शेषः, रक्त्तनीलेप्रान्तेलोहिते तारकायाञ्च श्यमे, नीललोहिते इति यावत्; पितुर्विलोचनानुकारित्वादित्याशयः; ( ‘‘वर्णोवर्णेन ‘ ‘(२।१।६९पा०) इति समासः)।तथाऽपि एवं सीतानयनवैषम्येविद्यमानेऽपिति भावः; स एव सीताऽनुरूप एव, सौभाग्यगुणः सौन्दर्य्यलक्ष्मीविलासः, पुंस्त्वयोगात्सक्त्तिमांशेसम्यक्तत्साम्याभावेऽपि नीलिमांशेसौसादृश्यमस्त्येवेति शङ्कान हि सपदि मानसपथात्साकल्येनापसरतीति हृदयम्।पुरुषाणां नेत्रयोः रक्त्तिमा नीलिमा च यथा शुभलक्षणं स्त्रीणान्तु न तथा, इति सामुद्रिका आमनन्ति।(कथं हि अन्यदन्तच्छविमपरः धारयेदिति बिम्बानुबिम्बभावमुद्रया तद्दन्तच्छविसादृश्यप्रतीतिः असम्भवद्वस्तु सम्बन्धरूपो निदर्शनाऽलङ्कारः, समासेन मुक्त्ता नान्दन्तसाधर्म्योत्कीर्त्तनाच्च समासगतोपमेति सङ्करः, सीतायाश्चै ताभ्यां बालकाभ्यां तदेतत् प्राचेतसाध्युषितमरण्यं ; यत्र किल देवी परित्यक्ता।इयञ्च अनयोराकृतिवपुश्च।यदपि स्वतः प्रकाशानि अस्त्राणोति ; तत्र विमृशामि ; अपि खलु तच्चित्रदर्शनप्रासङ्गिकमस्त्राभ्यनुज्ञानमुद्भूतं स्यात् ? न हि असाम्प्रदायिकानि अस्त्राणीति पूर्वेषामपि अनुशुश्रुम।अयञ्च सम्प्लवमानमात्मानं सुखातिशयो हृदयस्य मे विस्त्रम्भयते।भूयिष्ठञ्च मया द्विधा प्रतिपन्नो देव्या गर्भभार आसीत्।

नेत्ररक्त्तिमांशे न्यूनत्वप्रतीतेः व्यतिरेकालङ्कारश्च व्यज्यते, इत्यलङ्कारध्वनिः)।वृत्तमुपजातिः॥२७॥
( ल ) ( सास्त्रम् )।–
पुराऽऽरूढे स्नेहे परिचयविकासादुपचिते
रहो विस्रब्धाया अपि सहजलज्जाजडदृशः।
मयैवादौ ज्ञातः करतलपरामर्शकलया
द्विधा गर्भग्रन्थिस्तदनु दिवसैः कैरपि तया॥ २८॥
(ल) एतत्- पुरोदृश्यमानमित्यर्थः।प्राचेतसेन- वाल्मीकिना, अध्युषितम्- अधिष्ठितम्।तत् अरण्यं- वनं, जनस्थानमिति यावत्; वाल्मीकेराश्रमपदमिति भावः।यत्र किल- यस्मिन्नेवारण्ये।देवी- जानकी।परित्यक्त्ता- निर्वासिता, कुमारलक्ष्मणेनेति शेषः।इयञ्च- सीतासदृशी इत्यर्थः।अनयोः,-बालयोः।आकृतिः,-शरीरसङ्घटनपद्वतिः।वपुश्च- शरीरञ्च।यदपि- यच्च, उक्त्तं प्राक्लवेनेति शेषः।स्वतः,-स्वेनैव, गुरुपदेशमन्तरैवेत्यर्थः, प्रकाशः,-आविर्भावः येषां तानि।अस्त्राणि- जृम्भकाऽऽख्यानि।तत्र- जृम्भकास्त्राणां स्वतः प्रकाशे; तेषां साजन्मसंसिद्धाविति भावः।विमृशामि- अवधारयामि।अपिखलु- किमु एतदित्यर्थः।वित्रदर्शनप्रासङ्गिकं- सीतायै चित्रपटप्रदर्शनावसरे सयाप्रस्तावक्रमेणेक्त्तम्।अस्त्राभ्य ज्ञानं- जृम्भकास्त्राणां मया स्वतप्रकाशानुमोदनम्, आलेख्यप्रदर्शनसमये ‘‘सर्व्वथेदानीं त्वत्प्रसूतिमुपस्थास्यन्ति ‘ ‘इति मया अनुमोदितमित्यर्थः।उद्भूतं- लवज्जातमित्यर्थः।स्यात्? -भवेत्; मदभ्यनुज्ञावशेशेनैवैतेषामत्र समुदयः समजनीति भावः।कुतः एवं तर्क्यते, तदेव सोपपत्तीकरोति नहोति।- सम्प्रदायः,-गुरुपरम्परा, तं विना समुद्भूतानि अमाम्प्रदायिकानि- गुरुपारम्पर्य्योपदेशादृते अनधिगमनीयानीत्यर्थः।पूर्वेषां- पूर्व्वतनानां, ब्रह्मकृशाश्चादीनामित्यर्थः।अस्त्राणि- आयुधानि, जृम्भकास्त्राणित्यर्थः।नहि अमुशुश्रुम- नैव आकर्णितवन्तः; पूर्वैरपि कैश्चित्गुरूपदेशाद्विना एतादृशानि अस्त्राणि लब्धानीति कदाचिदप्यस्मार्नाकर्णितमिति भावः।शृणोतेः लिटि रूपं, केचित्तु लिटि उत्तमपुरुषप्रयोगस्य कुत्रचिदप्य दर्शनात् असमीचीनतामाहुः, सत्यप्येवमेकत्वप्रयोगस्य प्रथमपुरुषैकत्वाभिन्नतया तथात्वेऽपि अत्र बहुत्वे प्रयोगस्य तु तथाभूतत्वाभावात्तथात्वोक्त्तिरिति ज्ञेयम्)।अयञ्च मे हृदयस्य सुखारिशयः,-आनन्दातिरेकः, कुशलवयोरवलोकननिबन्धनः सुखसन्तान इत्यर्थः।सम्प्लवमानं- निमज्जन्तम्; आनन्दप्रवाहे इति भावः।आत्मानं विस्तम्भयते- प्रत्याययति, ‘‘तवैव एतौ तनुजौ ‘‘इति प्रतीतिमुत्पाद्य आश्वासयतीत्यर्थः; अन्यथाबालयोरेतयोर्दर्शनानन्तरमेव कथमियान्मेसुखातिरेकः इति भाव।(अत्र ‘‘आत्माविस्राम्भते ‘‘इति अणिकर्त्तुरात्मनः चित्तवत्कर्तृकत्वाभावात्, ‘‘अणावकर्म्मका- ‘ ‘(१।३।९९पा०) इत्यनुशासनेन परस्मैपदत्वं नाशङ्कनीयम्)। ‘‘भूयिष्ठिञ्च- बहुशश्च।द्विधाप्रतिपन्नः,-द्वितयत्वेनाभिज्ञतः, भ्रूणद्वयमस्मिन्गर्भेविद्यते इत्थमनुमितः इत्यर्थः।देव्याः,-सीतायाः।गर्भभारः,-भारभूतमुदरसंश्थानमितियावत्।आसीत्- अभूत्; सीतायाःजठराभ्यन्तरेयमौ एव बालौविराजेते इत्यसकृदेवाह प्राक्हस्तेनसंवाहनाद्यवहाऽन्वभवमिति भावः।
एतौ यमौ एव बालौ सीतागर्भसम्भूताविति प्रत्याययितुं प्रोक्त्तमेवार्थंस्वयं विशदीकृत्य व्यनक्त्ति, परोति।- पुरापूर्व्वम्; उद्वाहात्परमिति भावः; आरूढेसमुत्पन्ने, प्रथमसहावस्थानावसरे ईषन्मुकुलिते इति यावत्, स्नेहे प्रणये, परिचयस्यदीर्घकालं व्याप्यसाहचर्य्यस्य, विकासात्प्रभावात्, उपचिते विवर्द्धिते सति; यदाहि तदीयं प्रेमनिरतिशयं विवर्द्धतमासीत्तदेति भावः; रहः निर्ज्जने, विस्रब्धायाः विश्वस्तायाः, अपि; अहमत्र ईदृशौकैरपिनवीक्षिताभवेयमिति असङ्कुचितायाःअपि इति भावः; सहजया स्वाभाविक्या लज्जयात्रपया, जडेनिर्व्यापारे, निमीलिते इत्यर्थः, दृशौ चक्षुषीयस्याः तस्याह्; तस्यामुग्धवधूत्वादिति यावत्, मयैवनतुतयेति भावः; (अन्ययोगव्यवच्छेदकोऽयमेवकारः) आदौप्राक्; सीतायाः अपि अभिज्ञानात्पूर्व्वमिति भावः; करतलेनपाणितलेन, यः परामर्शः संवाहनक्रिया, तस्य कलयां कलनया, विधानेनेत्यर्थः, चातुर्य्येणेति यावत्; हस्तेनमृदुपरिवाहणावसरे इति भावः; यहा- परामर्श एवकलाशिल्पंशिल्पकौशलविशेषइतियावत्, ( ‘‘कलास्यात्मूलरैवृद्धौशिल्पादावंशमात्रके।षोडशांशे च चन्द्रस्यकलनाकालमानयोः॥ ‘‘इति मेदिनी) अधिकतयाकौशलविशेषव्यतिरिक्त्ततया वा परामर्शने कृते अतिशालौनाजानकीहस्तमपसा अयतीति तथ्यनिर्णयः अशक्यः स्यात् इति कलाशब्दप्रयोगोऽचबोध्यः; द्विधाहितयत्वेन, द्विधाविभक्त्तत्वेनेतियावत्, ज्ञातः विदितः, तदनुतत्पश्चात्; मदभिज्ञानात्परमितिभावः; कैरपिदिवसैःकैश्चिदेवाहोभिः(करणैः) तयासीतया, ज्ञातइतिपूर्वेणान्वयः; मद्दर्शनात्परंहिसुस्फिटेगर्भे सञ्जातेयमरूपोऽपमितिस्वयमपिसमवेदिइतिभावः; तथाचेमौबालौनूनंसीतासुतौभविष्यतःइत्याशङ्कितार्थः।(अत्र प्रस्तुतयोरेव कर्त्रोः सीतारामयोः एव ज्ञातरूपक्रियाऽभिसम्बन्धात्तुल्ययोगिताऽलङ्कारः)।शिखरिणिवृत्तम्॥२८॥
( रुदित्वा )।तत्किमेतौ पृच्छामि केनापि उपायेन ? ( व )
लवः। तात किमेतत् ? ‘
वाष्पवर्षेण नीतं वो जगन्मङ्गलमाननम्।
अवश्यायावसिक्तस्य पुण्डरीकस्य चारुताम्॥ २९॥
(व) रुदित्वा- सीतानिर्वासनमनुस्मृत्य सोकवेगं विसोदुमशक्नुवन्सुचिरं वाष्पं विमुच्येत्यर्थः।तत्- तर्हि, एतयोः सीतासु तत्वसंशये इत्यर्थः।एतौ- कुमारौ।केनापि उपायेन- कमपि च्याजमनुसृत्येत्यर्थः।किं पृच्छामि?-किं जिज्ञासे; ‘‘भवन्तौ कौकस्य सुतौच? ‘‘इत्यादिकमिति भावः।
रोदनकरणं किमिति पृच्छति, वाष्पेति।- जगन्मङ्गलं त्रिलोकं शुप्रकरं, विलोकितं स तु जगतां निरतिशयशुभाधायकमित्यर्थः, वः युष्माकम्, आननं मुख, वाष्पवर्षेण अविरलधारमश्रुविमोचनेन, अवश्यायेन नीहारेण, ( ‘‘अवश्यायस्तु नीहारस्तुषारस्तुहिनंहिमम्। ‘‘इत्यमरः) अवसिक्त्तस्य आर्द्रीकृतस्य, अभ्युक्षितस्येत्यर्थः, पुण्डरीकस्य पद्मस्य, चारुतां रमणीयतां, नीतं प्रापितम्, एतत्? किम्? इति चूर्णकस्थवाक्येनान्वयः; तव प्रफुल्लपुण्डरीकसन्निभेमुखे कथं हि नियतं नीहारराशिप्रतीकाशः वाष्पासारविमोकः दृश्यते इति भावः; इन्द्रीवरकल्पं भगवतो राघवस्य आननं तदानीं विरहविपाण्डुरतया पुण्डरीकोपममभूदिति ध्येयम्।
(अत्र एकस्य चारुतामपरः कथं हि प्राप्तं शुक्नुयात् इति वस्तुसम्बन्धे असम्भवत्यपि बिम्बप्रतिबिम्बभावमुद्रया तच्चारुतासदृशचारुताबोधस्य आसञ्जनेनोपपादनात् असम्भववस्तुसम्बन्धरूपोनिदर्शनाभेदः)।पथ्यावक्त्तंवृत्तम्॥२९॥
कुशः। अयि वत्स –
विन सीतादेव्या किमिव हि न दुःखं रघुपतेः ?
प्रियानाशे कृत्स्नं किल जगदरण्यं हि भवति।
स च स्नेहस्तावानयमपि वियोगो निरवधिः
किमित्येवं पृच्छस्यनधिगतरामायण इव ?॥ ३०॥
दुर्वहसीताविप्रयोगममुत्थ एवैष वाष्पनिर्म्मोक इत्युक्त्त्वा रामायणतत्त्वार्थानभिज्ञत्वेन लवं स निकारमाह, विनेति।- सीतादेव्या देवीस्वतूपया वैदेह्या, विनाॠते; तर्हि प्रयुक्त्तस्येतिभावः; रघुपतेः रघुनायकस्य रामचन्द्रस्य, किमिव हि त्रिलोकीस्थितं किमपि वस्तु हि, नदुः खनदुः खकरम्? इह जगति निखिलसुखसंसाधकंराजैश्वर्य्यादिकवस्तुजातं समासाद्याप्यसौ रघुमणिः केवलं सीताविराहितः सततमेवदुःखाय ते इति भावः; अतः सीताविरह एव ईदृशस्य वाष्पविसर्गस्य हेतुः इत्याशयः।एतदेव सामान्याकारेणोपपादयति, प्रियेति।- प्रियायाः प्रियतमायाः पत्न्याः, नाशे वियोगे सति; यहा- प्रियाणां प्रेमास्पदीभूतानां विषयाणाम्, आसम्यक्, नाशे अदर्शने, निधने सतीत्यर्थः, मनसोऽभीष्टवस्तूनां सर्वथा अप्राप्तौ मत्यामिति यावत्, कृत्स्नं किलसमग्रमेव; न तु अंशविशेष इति भावः; जगत्निखिलप्राणिपूर्णवैतत्भूमण्डलम्, अरण्यवनकल्पं, भवति हि सम्पद्यते एव; प्रियाविय्रयोगे हि सर्वन्द्रव्यजातपूर्णमपि जगदरण्यप्रायं शून्यमेव प्रायशो विरहिभिरनुभूयते इति भावः।दुःखिनः जगति बहवः सन्ति, न हि भवन्ति ते एवं विह्वलाः इति शङ्कामपनेतुम् अस्य तु तदसामान्यम् इत्येतदेव विशदीकृत्य विवृणोति, स चेति।- स च तादृशः, अन्यत्र कुत्राप्यदृष्टः इत्यर्थः, तावान्तत्परिमितः, अपरिमेय इत्यर्थः, स्नेहः प्रणयः, उभयोरासीदिति शेषः, अयमपि इदानीमनुभूयमानश्च, निरवधिः असीमः, आजीवनं स्थायितया अपार इति यावत्, वियोगः विरहः; यत्र हि प्राकि्नरतिशयासुखसन्ततिः व्यराजत, तत्र चेदिदानीम् अनन्तः विरहजक्लेशः विलसति, तदा असौ नितरां ससहनीय एव भवति इति भावः; प्राक्सीतासनिधेतया सार्द्धंसततं विमलं सुखमुपेयुषः रघुपणेः इदानीं समापतिते कथञ्चिदपि अविषहणीये तद्विरहेन हि भवति विस्मयकरः निच्छाये कमलप्राये तदीये मुखे तुषारपातप्रतिमः अश्रुसेकः इति भवति विस्मयकरः निच्छाये कमलप्राये तदीये मुखे तुषारपातप्रतिमः अश्रुसेकः इति तु गर्भिताशयः।कथं हि रामभद्रः मुचितं विरहजं क्लेशमनुभूय वाष्पसेकैः सर्व्वामपि वनस्थलीमभ्यषिञ्चत्, तत्तुकरुणरसाकरे रामयणे तदध्येत्रुर्भिरनिशमेव दृश्यते, ते न हि त्वत्पश्नः विफल एवेत्याह, किमिति।- अनधिगतम् अपठितं, रामायणं येन तादृशः, रामायणतत्त्वानभिज्ञः जन इवेत्यर्थः, किमिति कथं हि, एवम् इत्थं, ‘‘किमेतत् ‘‘इत्यादिकमिति यावत्, प्टुच्छसि? जिज्ञाससे? महामुनेः वाल्मीकेः समोपेसमग्रं रामायणमधीतवतः तव नैषः प्रश्नः युज्यते इति भावः।(अत्र पूर्व्वार्द्धेप्रियानाशजनितजगदरण्यानुभवरूपसामान्यार्थेन सीताविरहकृतदुःखोपभोगरूपविशेषार्थस्य समर्थनात्सामान्येन विशेषसमर्थनरूपोऽर्थान्तरन्यासालङ्कारः, अपिच जगति अरण्यस्य तादात्म्याध्यासात्निरङ्गरूपकञ्चालङ्कारः, तृतीयपादेन च एकत्र विरुद्धयोः तादृशस्नेहवियोगयोः सङ्घटनात्विरुपसङ्घटनारूपो विषमालङ्कारः, चतुर्थपादेन तु अनधिगतरामायणेन पुरुषेण सार्द्धंलवस्यावैधर्म्यसाम्योत्कीर्त्तनादुपमाऽलङ्कारश्च एषां चतुर्णां परस्परसापेक्षतया स्थिते सङ्करः इति ज्ञेयम्)।शिखरिणीवृत्तम्॥३०॥
रामः।( स्वगतम् ) अये तटस्थित आलापः ; कृतं प्रश्नेन।दग्धहृदयः कोऽयमाकस्मिकस्ते स्नेहपरिप्लवो विकारः ? एवञ्च निर्भिन्नहृदयावेगः शिशुजननेनाप्यनुकम्पितोऽस्मि ; भवतु तावत् ; अन्तरयामि। ( प्रकाशम् ) वत्सौ रामायणमिति श्रूयते भगवतो वाल्मीकेः मरस्वतीनिष्यन्दः प्रशस्तिरादित्यवंशस्य ; तत्र कौतूहलेन यत्किञ्चिच्छ्रोतुमिच्छामि।( श )
(श) तटे- समीपे, श्थितः,-समासीनः, सीतासम्ब…कथायाः मध्यसप्रवीश्यैव तदुपान्ते वर्त्तमान इत्यर्थः, उदासीनपुरुषाभ्यामिव प्रवर्त्तित इति यावत्।आलापः,-अनयोः भ्रात्रोः मातृत्वसम्बन्धाल्लेखरहितं सिथः भाषणम्; संलापेनैतेन स्फुटं परिजायते, यन्नैतौ सीतासुतौ इति, तथात्वे कथं हि कुशः ‘‘सीतादेव्याः ’ इत्यत्र ‘‘जनन्याः ‘‘इत्यादिकं नाभिदध्यादिति हृदयम्।प्रश्नेन- सीतारामौ युवयोः मातापितरौ इत्येवं परिपृच्छयेति यावत्।कृतम्- अलम्।दग्धहृदय-हतचेतः; सीतासुतावेवैतौ इति प्राक्कृताऽऽशयाः सर्व्वथेदानीं वैफल्ये दयैननिर्दग्धीभूतस्यास्य नाशप्रायत्वमाशङ्क्यानास्थयैवैषा सम्बुद्धिः कृतेति ज्ञेयम्।आकस्मिकः,-अकस्मादुद्भूतः, ओतुक इति यावत्।स्नेहपरिप्लवः,-स्नेहेन- वात्सल्येन, परिप्लवः,-चञ्चलः, वात्सल्याविवशतया समधिकमस्थिर इति यावत्।विकारः,-अन्यथाभावः, स्नेहाधिक्योदयात्निरतिशयवाञ्चल्यमिति यावत्।एवञ्च- इत्यञ्च; अश्रुप्रवाह- वर्षणादिति भावः।निर्भीन्नः- प्रकटोभूतः, दृदयस्य- चेतसः, आवेगः,-वाञ्चल्यं, दुःखसङ्क्षोभ इति यावत्, यस्य तथाभूतः, अहमिति शेषः।शिशुजनेन- बालकजनेन।अनुकम्पितः,-अनुगृहीतः, कृपापात्रीकृत इत्यर्थः।अस्मि- भवामि; स्वभावधीरस्य मे एतादृशमधैर्य्यंसर्व्वथैवानुपपन्नमिति भावः।भवतु तावत्- अस्त्विवमित्यर्थः।किं तत्? तदेवाह, अन्तरेति।- अन्तरयामि- आपतितं शोकावेगं विषयान्तरसञ्चारणेन अपनयामि, (अन्तरङ्करोमित्यर्थे ‘‘तत्करोति- ‘ ‘ (ग०) इति णिचि लटि रूपम्) सरस्वत्याः,-वाचः, ( ‘‘गीर्वाग्वाणीसरस्वती ‘‘इत्यमरः) निष्यन्दः,-प्रवाहः, विरचनमित्यर्थः, वाक्यस्तोम इति यावत्।आदित्यवाशस्य सूर्य्यवंशस्य।प्रशस्तिः,-प्रशंसा, चरितकीर्त्तनामित्यर्थः।तत्र- प्रशस्तौ।कौतूहलेन- औत्सुक्येन, तच्छ्रवणेतर्षातिरेकोदयेनेत्यर्थः।यत्किञ्चित्- कञ्चिदंशनिशेषमिति यावत्।श्रोतुमिच्छामि- आकर्णितुमभिलषामि।
कुशः। स कृत्स्न एव सन्दर्भोऽस्माभिरावृत्तः ; स्मृत्युपस्थितौ तावदिमौ बालचरितस्यान्तेऽध्याये द्वौ श्लोकौ।( ष )
रामः। उदीरयतु वत्सः।( स )
कुशः। —
प्रकृत्यैव प्रिया सीता रामस्यासीन्महात्मनः।
प्रियभावः स तु तया स्वगुणैरेव वर्द्धितः॥ ३१॥
(ष) कृत्स्न एव- समग्र एव।सन्दर्भः,-रामायणग्रन्थः।आवृत्तः,-अधीतः।स्मृत्युपस्थितौ- स्मरणपथमातितौ।बालचरितस्य- पूर्वचरितस्य, प्रथमस्य बालकाण्डस्येत्यर्थः।अन्त्ये- चरमे।अध्याये- परिच्छेदे।द्वौश्लोकौ- द्वे पद्ये; अधीतनिखिलरामायणप्रबन्धोऽपि अहं केवलमिदानीमनयोः श्लोकयोः स्मरामि, तेन हि भवत्कौतुकविनिकृत्तये तावेवपठितुं शक्नोमि इति भावः।
(स) उदीरयतु- अभिदधातु।वत्सः,-स्तिस्नेहास्पदं भवानित्यर्थः।तौ एव श्लोकौ इदानीं क्रमेणाभिधत्ते, प्रकृत्यैवेति।- सीता वैदेही, महात्मनः सहोदारचेतसः, रामस्य रघुमणेः, प्रकृत्यैव स्वभावेनैव; मतुकृत्रिमतयेति भावः; प्रिया प्रौतिकरी, आसीत् अभूत्; महामनाः राघवः जानक्यां तत्त्वत एव प्रणयो आसीत्, नह्यसौ अस्यां मनागपि कपटप्रणयं व्यधत्त इति भावः।कालक्रमेण तत्प्रणयस्य अन्यथात्वशङ्कां निरस्यति, प्रियभाव इति।- तया सीतया, स तु प्रियभावः तथाविधः अनिर्वचनीयः प्रणयः इत्यर्थः, स्वगुणैरेव स्वकीयपातिव्रत्यादिगुणसङ्घरेव, वर्द्धितः वृद्धिनीतः, महात्मारघुप्रवरः सीतायाः केवलमनुपमं लावण्यमभिसमीक्ष्य नतस्यामतिप्रणयी अभूत, नवा कृपासीन्धुः रघुमणिः महौदार्य्येण तस्यां वात्सल्यवानासीत्, यत्तत्प्रियभावे कृत्रिमता आशङ्केत, असौ तया स्वकीयविनयाऽऽर्ज्जवादिगुणगरिम्णौवोप्रार्ज्जितः, तेन हि महात्मनोरेतयोरतिविशुद्धः सुधाऽवदातः तादृशः प्रियभावः अन्यत्र दुर्लभ एवेती भावः; एतादृशः प्रियभावः निर्वासनावसरे कथं हि ततः सपदि विलुप्तोऽभूत , तदतीव विस्मयकरमिति तु हृदयम्। पथ्यावक्त्त्रं वृत्तम्॥३१॥
तथैव रामः सीतायाः प्राणेभ्योऽपि प्रियोऽभवत्।
हृदयं त्वेव जानाति प्रीतियोगं परस्परम्॥ ३२॥ इति।
रामः। कष्टम् अतिदारुणो हृदयमर्मोपघातः।हा देवि एवं किल तदाऽऽसीत् । अहो निरन्वयविपर्य्यासविरमवृत्तयो विप्रलम्भपर्यवसायिनस्तापयन्ति संसरवृत्तान्ताः।( ह ) —
सीताया अपि अकपटः तथैव प्रियभावः रघुमणौ आसीदित्यावेदयति, तथैवेति।- तथैव सीता यथा रामस्य आसीत्तद्वदेवेत्यर्थः, सीतायाः वैदेह्याः, रामः रघुद्वहः, प्राणेभ्योऽपि स्वजीवनादपि, प्रियः प्रीत्यास्पदम्, अभवत् आसीत्; रामवत्सीता अपि नहि रामे कृत्रिमप्रणयवती बभूवेति भावः।कीदृशं तत्? इति प्रश्ने तस्यानुपमत्वमाह, हृदयमिति।- हृदयमेव तयोरुभयोः मानसमेव, परस्परम् अन्योऽन्यगतं, प्रीतियोगन्तु प्रणयसम्बन्धं पुनः, इतरेतरगतम् अतिविशुद्धं हार्द्दमिति यावत्, जानाति वेत्ति; तयोरुभयोः परस्परहृदयं विना अन्यस्य कस्यापि तत तादृशं प्रीतियोगं नाभिजानाति, अन्यत्र तादृशप्रेमादर्शनात्दृष्टान्तस्य सौलभ्यविरहादिति भावः।एतादृशे परम्परसदृढप्रणये सति कथं हि तयोरेवम् अरुन्तुदः वियोगः उदपादि, तद्विषयकविस्मयस्य भगवति रामभद्रे समुत्पादनार्थं श्लोकयोरेतयोरवतारण इत्यवधेयम्।(श्लोकावेतौ अस्मद्देशीये वाल्मीकीये रामायणे बालकाण्डान्तिमाध्याये न दृश्येते, एतदनुरूपौ हि अवलोक्येते, तेन तत्प्रतिच्छायामबलम्ब्यकं विना अभिनवावेवैतौश्लोकौ विरचिताविति विभावयामः।तच्छ्लोकौ यथा,- ‘‘प्रिया तु सीता रामस्य दाराः पितृकृता इति। गुणाद्रूपगुणाच्चापि प्रीतिर्भूयो विवर्द्धते॥ तस्याश्चभर्त्ताद्विगुणं हृदये परिवर्त्तते। अन्तर्गतमपिव्यक्त्तमाख्याति हृदयं हृदा॥ ‘‘इति)।पथ्यावक्त्तंवृत्तम्॥३२॥
(ह) कष्टम्- अतीव क्लेशकरम्, अतिदुःखप्रदमित्यर्थः।अतिदारुणः,-अतिभयङ्करः, कथमपि सोढुमशक्य इत्यर्थः।हृदयमर्म्मोपघातः,-हृदयस्य- अन्तःकरणस्य, मर्माणि- शिरास्नायुस्थिसन्धिप्रभृतीनां सन्निपातस्थानानि, तेषामुपघातः,-ताडनं, सङ्क्षोभः इति यावत्; यहा- हृदयमर्म्मणाः,-अन्तःकरणरूपमर्मस्थलस्य, उपघातः,-विदारणम्; बालस्यैतत्भाषणं समुहुद्धपूर्व्वस्मृतेर्मे हृदयं सर्व्वथानिकृन्ततीति भावः।( ‘‘उहातः ‘‘इति पाठान्तरम्) अथ स्मृतेरभ्युदयेन अतिविषमं तथाविधं शोकं सोढुमपारयन् अधीरतया विमप्रति, हा देवीति।- तदा- बाल्ये वयसि। एवं किल-इत्थमेव। आसीत्- अवर्त्तिष्ट; आवयोः प्रीतियोगः आयुष्मता कुशेन महर्षिविवर्ं इतः यथा उक्त्तः, स तथैव तत्त्वतः आसीदिति भावः।निरन्वयेति।- निः,-नास्ति, अन्वयः,-सम्बन्धः हेतुर्वायस्मिन्तथाभूतः, आकस्मिक इति यावत्, यः विपर्य्यासः,-विपरिणामः, पूर्वावस्थाया अन्यथाभावः इत्यर्थः, तेन विरसाः,-अहृद्याः, वृत्तयः,-व्यापाराः येषां तथाभूताः, ओतुकदशाविपर्य्ययोपपादकतया सुतरां मर्म्मपीडका इति भावः।विप्रेति।- विप्रलम्भे- वियोगोद्भूते शोके, पर्य्यवस्यन्ति- परिणमन्तिये तथाभूताः; सन्तापोदको इति भावः।संसारस्य- सृष्टेः, एतज्जगत इति यावत्, वृत्तान्ताः,-वृत्तवस्तूनि, कर्म्मनिचयाः इत्यर्थः।सन्तापयन्ति- व्यथयन्ति; वियोगबहुले इह जगति मर्म्मोपपीडकाः व्यापारनिवहाः सततं हिसं सारिणां मानसानिव्याकुलः कुर्वन्ति, नास्ति क्रिया नापि इह सुखलेश इति भावः।
क्व तावानानन्दो निरतिशयविस्रम्भबहुलः ?
क्व तेऽन्योन्यं यत्नाः ? क्व च नु गहनाः कौतुकरसाः ?॥
सुखे वा दुःखे वा क्वनु खलु तदैक्यं हृदययोः ?
तथाऽप्येष प्राणः स्फुरति न तु पापो विरमति ॥ ३३॥
प्रोक्त्तं हिसां सारिकं विपर्य्यासमिदानीं स्वस्मिन्नेव निशदीकृत्य विवृणोति, क्वेति।- निः नास्ति, अतिशयः आतिशय्यं यस्मात्तथाभूतः, लोकोत्तरः इत्यर्थः, यः विस्रम्भः विश्वासः, प्रीतिप्रवणतेति यावत्, तव वहलह्घनः; असीमप्रणयपरिपूर्णः इति भावः; तावान्तत्परिमितः, आनन्दः हर्षः, क्व कुत्र? अधुनाप्रागनुभूतातादृशीप्रेमगर्भसुखसन्ततिधारा कुत्र विलुप्तेति भावः; अन्योऽन्यम् इतरेतरम्, अधिश्रिताः इति शेषः, ते तथानिधाः, अकपटाः इति यावत्, यत्राः सुखाधायकाः चेष्टाविशेषाः क्व कुत्र? विलुप्ताः इति शेषः; ते हि इदानीं नानुभूयन्ते इत्याशयः; गहनाः निविडाः, निर्भरा इत्याहुः तर्हि, कौतुकेषु कौतूहलोत्पादकेषु विषयेषु इति यावत्; नर्म्महाप्तादिकेषु
वा, रसाः रागाः, क्वचनु? कुत्र हि अपसृत्य गता इत्यर्थः; प्रागिव वयमिदानीं कौतुकोद्दीपकविषयव्यापृतानभवेन इति भावः; सुखे वा आनन्दे वा, दुःखे वा विषादे वा, तत्प्रागवस्थितं, तथाविधामित्यर्थः, हृदययोः सीतायाः मम च मानसयोः, ऐक्यम् एको भावः, सुखदुःखयोरभिन्नानुभूतिरिति यावत्, क्वनु खलु? कुत्र हि विलुप्तं सत्गतमित्यर्थः; पुराहि पतिव्रता सीता यथा मम सुखे सुखिनी दुःखे च दुःखिनी आसीत्, तथैवाहमपि आसम्, उभौ हि आवां समसुखदुःखौ आस्व, इदानीन्तु तादृशभावः कथं हि सपदि आदृश्यतां गतः, इत्यहो विचित्राः संसारगतयः इति भावः; तथाऽपि पूर्व्वमेवम्भूते अकपटे प्रणये उपभुक्त्ते अधुना तु दुर्व्विषहेतस्याविरहे समुदिते अपीत्यर्थः, एषः मदीयः इति भावः; पापः दारुणदुःखदायकतया दुरदृष्टफ्लभूत इत्यर्थः, दग्ध इति यावत्, प्राणः हृदयस्थवायुविशेषः, प्राणवायुरिति यावत्, ( ‘‘प्राणोहृन्मारुते वोलेकाव्यजीवेऽनले बले। ‘‘इति मोदिनि। अत्र प्राणस्य आन्तरवायुविशेषार्थकतया एव तत्वमवधेयम्) ; स्फुरति स्पन्दते, इदानीमपि निश्वसिमि इति यावत्, नतु विरमति नश्वसमकर्म्मणः निवर्त्तते, नाहं म्रिये इत्यर्थः; सम्प्रति प्राणविहानमेवमेवरमित्याशयः।( ‘‘व्याङ्परिभ्योरमः ‘ ‘(१।३।८६पा०) इति परस्मैपदम्।अत्र प्राणनाशकरकठोरदुःखकारणसत्त्वेऽपि प्राणवियोगरूपफलोदयस्याभावात्विशेषोक्यलङ्कारः)।शिखरिणीवृत्तम्॥३३॥
भोः कष्टम् ।–
प्रियागुणसहस्राणामेकोल्मीलनपेशलः।
य एव दुःस्मरः कालस्तमेव स्मारिता वयम्॥ ३४॥
अथ स्वेषां शैशवसमयस्य कुशेन महर्षिभारत्या स्मृतिपथमापादितस्य सातिशयदुःखदायकत्वमाह, प्रियेति।- प्रियायाः सीतायाः, गुणसहस्त्राणाम् असङ्ख्यानां सारल्यपादतिव्रत्यादिगुणानाम्, एकेन असाधारणेन, उन्मोलनेन उदयेन, पेशलः मनोरमः; वैदेह्याः ये ये हि श्रेष्ठाः गुणसद्धामयायस्मिन्काले प्रागनुभूताः तेषां तेषां हि विभिन्नकालिकानां सर्वेषाम् एव गुणानां युगपत् एतस्मिन्नेव काले स्मृतिपथे समुदयात् अतीव रमणीयतमः इति भावः; यहा- प्रियागुणसहस्त्राणाम् एकोन्मीलने असाधारणोन्मेषे, सम्पूर्णतया स्मृतिविषयीभूतसम्पादने इत्यर्थः, पेशलः दक्षः, निपुण इत्यर्थः; ( ‘‘चारौदक्षेचपेशलः ‘‘इत्यमरः) प्रियायाः असङ्ख्येयगुणावलीनामतिशयेन स्मारक इति समुदितार्थः, य एव यो हि, कालः पूर्व्वतनः सुखकरः समयः, दुःखरः सर्व्वथा दुःखदायकतया अघुना स्मर्त्तुमशक्यः; इदानीन्तनवियोगसमयस्य सुखकरकालोत्तरवार्त्ततया स्वत एव दुर्व्विषयत्वेन प्रागनुभूतसुखसमयः स्मृतिपथमापतितः सुतरामेवासहनीयो भवतीति भावः; तमेव तादृशं कालमेव, वयं स्मारिताः स्मृतिपथमापादिताः; सीता गुणसम्पृक्त्तस्य पूर्व्वतनसुखसमयस्य अधुना स्मरणात्शोकः नितरामेव मर्म्माणि पीडयतीति भावः।(वयमित्यस्य ‘‘गतिबुद्धि- ‘ ‘(१।४।५२पा०) इत्यादिना अणि कर्त्तुः कर्म्मत्वेन उक्त्ते कर्म्मणि प्रथमा ज्ञेया।अत्र ‘‘स्मारिताः ‘ ‘इत्यस्य ज्ञानसामान्यार्थपरत्वेन व्याख्याने स्मृतिरूपज्ञानविशेषार्थकतया च अव्याख्याने प्रदर्शितसूत्रस्य ज्ञानसामान्यार्थकत्वेन विषयतया प्रोक्त्तार्थसङ्गतिरित्यवधेयम्।तथा च ‘‘दृशेश्च ‘‘इति वार्त्तिकसूत्रे दीक्षिताः,-सूत्रे ज्ञानसामान्यार्थानामेव ग्रहणं, न तु तद्विशेषार्थानामित्यनेन ज्ञाप्यते, तेन स्मरतिजिघ्रतीत्यादीनां न स्मारयति घ्रापयति वा देवदत्तेन ‘ ‘इति।अन्येतु दर्शनरूपज्ञानविशेषार्थकदृशिघातोरेवार्णिकर्त्तुः कर्मत्वस्य वैकल्पिकत्वं, ज्ञानसामान्यार्थकानान्तु नित्यत्वं विदधति, तथा च तन्मते न कश्चिद्दोषः, इत्यलमनल्पजल्पनेन इति)।पथ्यावक्क्तवृत्तम्॥३४॥
तदा किञ्चित् किञ्चित् कृतपदमहोभिः कतिपयै-
स्तदीषद्विस्तारि स्तनयुगलमासीन्मृगदृशः।
वयः स्नेहाकूतव्यतिकरघनो यत्र मदनः
प्रगल्भव्यापारः स्मरति हृदि मुग्धश्च वपुषि॥ ३५॥
तादृशरमणीयतरः कालः कथम्भूत एवासीत्, यो हि इदानीं सर्वथादुःस्मरणिय इत्युच्यते, तमेवाभिधत्त, तदेति।- तदाबाल्ये वयसि, विवाहात्, परत एवेत्यर्थः; प्रागेवस्तनिद्भेदकालात् उप्रयमनदिधेः प्राशस्तिकत्वादित्याशयः; सृगदृशः कुरङ्गजयनायाः प्रियायाः सीताया इत्यर्थः, स्तनयुगलं कुचयुगलम्, किञ्चित्किञ्चित् ईषदीषत्, कृतपदं लब्धस्थानं, क्रमेण मुकुलमिवकियत्लब्धोदयं सदित्यर्थः, कतिपयैः कतिभिः, अहोभिः दिवसैः, कियद्दिनाम्यन्तर एवेत्यर्थः, (अपवर्गे तृतीया) तत्स्तनयुगलम्, ईषद्विस्तारिस्तोकविकाशि, स्वल्पविस्तृतमिति यावत्, आसीत् आभूत; यौवनोद्गमात्क्रमशः तत्कालोचितं स्थौल्यमधिगन्तुमारेभे इति भावः; यत्र यस्यामवस्थायां, वयसः यौवनस्य, स्नेहस्य प्रणयस्य, आकूतस्य अभिप्रायस्य च, व्यतिकरेण सम्पर्केण, घनः निविडः, निरतिशयं परिप््रष्टः इति यावत्, मदनः कामः, हृदिमानसे, प्रगल्भः पौढः, व्यापारः क्रिया यस्य सः, सम्यगुहुद्धः सन् इत्यर्थः, स्फुरति विकाशते, वपुषि शरीरे, वहिराकारे इति यावत्, सुग्धश्च मृदुश्च, लज्जावशात्नातिप्रबल इत्यर्थः, तादृशश्च सन्, स्फुरति इत्यन्वयः; तथा च तदानीं कामः वयसा प्रेरणाअभिप्रायविशेषेण च नितरां प्रवर्द्धितः सम्हृदये समुत्कटः, शरीरे सौम्यदर्शनः समजनि इति भावः।(अत्र एकस्यैव मदनस्य हृदयदेहस्थलहयगोचरत्वेन पर्य्यायालङ्कारः, अपिच प्रगल्भत्वमुधत्वयोर्विरूद्धयोः एव तदीयवपुषि अविरुद्धतया समावेशेन विरोधाभासोऽलङ्कारः, इत्युभयोरङ्गाङ्गिभावेन सङ्करः)।शिखरिणीवृत्तम्।३५॥
कुशः।अयञ्च मन्दाकिनीचित्रकूटवनविहारे सीतादेवीमुद्दिश्य रघुपतेः श्लोकः।( क ) –
त्वदथमिव विन्यस्तः शिलापट्टोयमग्रतः।
यस्यायमभितः पुष्पैः प्रवृष्ट इव केशरः॥ ३६॥
(क) मन्दाकिनी- चित्रकूटोपान्तचारिणी काचित्गितिणदी, गाङ्गा इति केचित्, तथाच रघौ कालिदासः,- ‘‘मन्दाकिनी भाति नगोपकण्ठे सुक्त्तावली कण्ठगते वभूमेः। ‘‘इति ;चित्रकूटश्च- तदाख्यः पर्व्वतविशेषः, तत्र यानि वनानि- अरण्यानि, तेषु विहारः,-क्रीडा तस्मिन्, तत्र तत्र विहारावसरे इत्यर्थः।सीतादेवीं- वैदेहीम्।उद्दिश्य- सम्बोध्य।रघुपतेः श्लोकः,-रघुपतिना एषः वक्ष्यमाणः श्लोकः आभ्यधायि इत्यर्थः।
अथ विहारकालिकतमेव श्लोकमिदानीमभिधत्ते, त्वदथेमिवेति।- अग्रतः पुरतः, अयं परिदृश्यमानः, शिलापट्टः शिलाखण्डरूपमासनं, त्वदर्थमिव तदीयवेशनार्थमिव, विन्यस्तः स्थापितः, यस्य शिलापट्टस्य, अभितः सर्व्वतः, अयं केशरः वकुलपादपः, स्वकुसुमानिशिलातलेषु सन्न्यस्य तव सुखशय्यां विरचयितुं प्रवृत्त इव प्रतीयते इति भावः।(अत्र ‘‘यस्य ‘‘इत्यत्र अभितः शब्दयोगात्द्वितीयाप्रसत्तेः ‘‘अभितःपरितः- ‘ ‘(वा०) इत्याद्यनुशासनोल्लङ्घनेन षष्ठीप्रयोगात्च्युतसंस्कारताऽऽख्यः दोषः।श्लोकश्चैष रामायणे न दृश्यते इति कविकृतोऽमिति विभावयामः।अत्र स्वाभाविकशिलाविन्यासपुष्पप्रवर्षणयोः सीतासङ्गतत्वार्थकत्वाभावेऽपि तदर्थगतत्वेनाभिधाने न उत्कटैककोटिकसंशयसमुदयात्क्रियोत्प्रेक्षे अलङ्कारौ, तयोश्चान्योऽन्यसापेक्षत्वात्सजातीयसङ्करः; एतेन सुखकरविहारस्थानमेतदिति च गम्यते इत्यलङ्कारेण वस्तुध्वनिः)।पथ्यावक्त्तं वृत्तम्॥३६॥
रामः।( सलज्जितस्नेहकरुणम् )। अतिनामायं मुग्धः शिशुजनः ; विशेषतस्त्वरण्यचरः । हा देवि स्मरसि वा तस्य प्रदेशस्य तत्समयविस्रम्भातिशयप्रसङ्गसाक्षिणः ? कष्टं भोः कष्टम्। ( ख ) –
श्रमाम्बुशिशिरीभवत् प्रसृतमन्दमन्दाकिनी –
मरुत्तरलितालकाकुलललाटचन्द्रद्युति।
(ख) लज्जितं- लज्जा ;प्रियासङ्गतस्य गोप्यविषयस्य वहिः प्रकाशनादिति ज्ञेयम्, स्नेहः,-सीतागतः प्रणयः, पुत्त्रत्वबोधाहतत्रशिशुजने वात्सल्यं, करुणश्च- सीताविरहकृतः शोकश्च, तैः सहवर्त्तमानं यथातथा, आहेति शेषः।अतिनाम- अत्यथेमेव।अयं शिशुजनः,-बालः कुश इत्यर्थः।मुग्धः,-सरलभावसम्पन्नः।विशेषतः,-विशेषेण।अरण्यचरः,-आरण्यकः; बालजनः स्वभावत एव चातुर्य्यलेशरहितः भवति, वनवासिबालस्तु सुतरामेवेतिभावः।अथ तत्प्रदेशस्य स्मृत्युदयात्विलपति, हेति।- देवि-सीते।स्मरसि?-स्मृतिविषयतां नयसि? इत्यर्थः।तस्यप्रदेशस्य- शिलापट्टादिसमर्थः तं देशमित्यर्थः।( ‘‘अधीगर्थदयेशाम्- ‘ ‘(२।३।५२पा०) इति स्मृत्यर्थयोगात्कर्म्मणि षष्ठी) तत्समये- वनविहारकाले, यः विस्रम्भाति शयः,-विश्वासबाहुल्यम्; तत्तद्देशानां निरुपद्रवत्वात्तत्रमिथः सम्भाषणादेरनायासेनैवजायमानत्वादित्याशयः; तस्य प्रसङ्गः,-व्यापारः, अनुष्ठानमिति यावत्, तस्य साक्षी- द्रष्टा तस्य, आवयोः विश्वस्तालापविहरणादिक्रियाणां परिदर्शकस्येत्यर्थः; यत्र हि आवां सुखेन प्रागवसाव, तं देशमिति भावः।कष्टं भोः कष्टं- दुर्विषहस्य दुःखस्य जनकमेतदिति भावः।
अथ तत्तद्देशानां स्मृत्यासपदिसीतामुखप्रत्यभिज्ञानोदयात्तस्य तस्य वस्तुनः नितरां दुर्विषहतामाह, श्रमेति।- श्रमाम्बुभिः श्रमजनितैः जलैः, धर्म्मोदबिन्दुभिरिति यावत्; सर्व्वत्रवनोद्देशेपादाभ्यां विहरणादिति भावः; शिशिरीभवत्शीतलीभावमापद्यमानम्, अपिच प्रसृतेन उच्चलितेन, मन्देन मृदुना, मन्दाकिनीमरूतामन्दाकिनीसलिलसम्पृक्त्तवायुना, तरलितैः चञ्चलतामापादितैः, अलकैः चूर्णकुन्तलैः, आकुलातिरोहिता, ललाटचन्द्रस्य भालरूपशशधरस्य, द्युतिः दीप्तिः, शोभेति यावत्, यस्मिन्तत्, (कर्म्मधरये कृते ‘‘श्रम….द्युति ‘‘पर्य्यन्तमेकपदम् इति केचित्) कुङ्कुमेन कलङ्कितौचि….तौ, रञ्जितौ इति यावत्, कुङ्कुमकलङ्कितौ, ( ‘‘कलङ्काङ्कौलाच्छनञ्चचिह्नलक्ष्मचलक्षणम् ‘‘इत्यमरः) नकुङ्कुमकलङ्कितौ अकुङ्कुमकलङ्कितौ कुङ्कुमरागरहितौ इति यावत्, तथाऽपि उज्ज्वलौ दीप्यमानौ,
अकुङ्कमकलङ्कितोज्ज्वलकपोलमुत्प्रेक्षते
निराभरणसुन्दरश्रवणपाशसौम्यं मुखम्॥ ३७॥
स्वत एव मनो अरावित्यर्थः, कपोलौ गण्डौ यस्मिन्तथाविधम्, अपिच निराभरणौ अनलङ्कृतौ, तथाऽपि सुन्दरौ रमणीयौ, यौ श्रवणपाशौ प्रशस्तौ कर्णौ, निसर्गरमणीयौ कर्णैवित्यर्थः, ( ‘‘पाशः केशादिपूर्वः स्यात्तत्सङ्घेकर्णपूर्वकः।सुकर्णे च ‘‘इति मेदिनी) ताभ्यां सौम्यं रुचिरं, रमणीयमिति यावत्, मुखं सीतावदनम्, उत्प्रेक्ष्यते दृश्यते, सततमनुध्यानेन तव तादृशं मुखं विलप्तदर्शनमपि इदानीं दृग्विषयतामासाद्यते इवेत्यर्थः; अहो पुरा वनविहारजनितघर्म्मबिन्दुसशोभितं मृदुशीतलमारुतान्दोलितकुन्तलराजिरञ्चितभालशोभामुन्दरं कपोलरागरूचिरं सुमनोहरकर्णयुगलविमण्डितं ते मुखं कियद्धिस्मर्त्तुमिदानीं कथमपि शक्नोमीति भावः।(अत्र तथाविधसीतामुखस्यानुत्प्रेक्षितत्वेऽपि सम्भावनया तथात्वेनोत्प्रेक्षणात्, वाचके वादिशब्दस्य च गम्यमानत्वात्प्रतीयमानक्रियोत्प्रेक्षाऽलङ्कारः, चन्द्रेण सह ललाटस्य च अभेदाध्यासात्निरङ्गरूपकमलङ्कारः, अपिच कुङ्कुमरूपरञ्जनसाधनाद्यभावेऽपि तथा श्रवणप्रसाधनाद्यभावेऽपि च ओतुकसौन्दर्य्योदयदर्शनात्विनाहेतुककार्य्योत्पत्तिरूपविभावनाऽलङ्कारश्च, इत्येतेषामन्याऽन्यसापेक्षतया संस्थितेः सङ्करः )। पृथ्वीवृत्तं- ‘‘जसौजसयलावसुग्रहयतिश्चपृथ्वीगुरुः ‘‘इति लक्षणात्॥३७॥
( स्तम्भित इव स्थित्व सकरुणम् )। अहो न खलु भोः ( ग ) –
चिरं ध्यात्वा ध्यात्वा निहित इव निर्माय पुरतः
प्रवासेऽप्याश्वासं न खलु न करोति प्रियजनः।
जगज्जीर्णारण्यं भवति हि विकल्पव्युपरमे
कुकूलानां राशौ तदनु हृदयं पच्यत इव॥ ३८॥
(ग) स्तम्भित इव- शोकावेगेन नितरां जडोभूतः इव, पिशाचोपहत इव निर्व्यापारतया संस्थित इवेत्यर्थः।सकरुणां- सखेदम्।अहोनुखलुभोः,-अहोवत, निरतिशयशोकसङ्कुलमेतदित्यर्थः।
तदेव शोककारणं विशेषेणं विवृणोति, चिरमिति।- चिरं सुदीर्घकालं, ध्यात्वा ध्यात्वा अभीक्ष्णचिन्तयित्वा, (वीप्सायां द्विः) नियतं तद्रूपानुधयानेनेत्यर्थः, निर्म्मायसृष्ट्वा, पुरतः अग्रतः, निहित इव स्थापित इव; सततचिन्तनमहिम्नाकाल्पनिकचित्रं वनयोः पुरतः आनीय संस्थापित इवेति भावः; प्रियजनः प्रीत्यास्पदीभूतो जनः, प्रवासेऽपि देशान्तरेऽपि, दीर्घविप्रयोगावसरेऽपि इति यावत्, आश्वासं सान्त्वनाम्; विरहिणं तद्विरहदग्धहृदयस्येति भावः; न खलु करोतिनैव विदधाति, इति न,
( नेपथ्ये )।–
वसिष्ठो वाल्मीकिर्दशरथमहिष्योथ जनकः
सहैवारुन्धत्या शिशुकलहमाकर्ण्य सभयाः।
जराग्रस्तैर्गात्रैरथ खलु विदूराश्रमतया
चिरेणागच्छन्ति त्वरितमनसोपि श्रमजडाः॥ ३९॥
अपि तु करोत्येवेत्यर्थः, विकल्पस्य तादृशानुध्यानस्य, व्युपरमे निवृतौ, (सति) जगद्भूमण्डल, जीर्णारण्यं पुरातनतया पत्रपुष्पादिपरिशून्यशुष्कशाखापादपादिप्रतिभयं वनमिव सर्वथा अशोभनं, केवलं शोकदुःखादिसङ्कुलमिति यावत्, भवति हि सम्पद्यते एव; सर्वं सुशोभनमपि सर्वथा अशोभनमिव प्रतिभाति इति यावत्; तदारम्याण्यरम्याणिप्रियाः शल्यं तदाऽसवः।तदैकाकी सबन्धुः सन् इष्टेन रहितो यदा॥ ‘‘इति भावः; तदनु तत्पश्चाच्चेत्यर्थः, हृदयं चेतः, विरहिजनस्येति शेषः, कुकूलानां तुषाग्नोनां ( ‘‘कुकूलं शङ्कुभिः कीर्णोश्वभ्रेनातुतषानले। ‘‘इत्यमरः) राशौ प्रचये, पच्यते इव दह्यते इव; आदौ चेतः उदासीनं कत्वापश्चात्नितरां तेनाऽऽधिवाभस्मीक्रियते इवेति भावः; निरन्तरानुचिन्तनवशात्यद्यपि प्रियजनप्रतिकृतिः मानसपटे समुदीय कथञ्चित्मानसं नितरां दन्दह्यते इत्यहो प्रियजनविप्रयोगस्य दुर्विषहतेति सङ्क्षेपः।(अत्र प्रियजनप्रतिकृतेः पुरतः अनिहितत्वेऽपि सम्भावनया तथात्वोत्कीर्त्तनात्, अपिच हृदयस्य पचनाद्यभावेऽपि सम्भावनया तथात्वेन सम्भावनात्द्योतके वादेश्चासत्त्वात्प्रतीयमानोत्प्रेक्षाऽलङ्कारः, अपिच जगति जीर्णारण्यतादात्म्याध्यासाच्चनिरङ्गंरूपकमलङ्कारः, इत्येतेषां चतुर्णां परस्परनैरपेक्ष्येण संस्थितेः सङ्करः)।शिख्नरिणीवृत्तम्॥३८॥
अथ एतदङ्के विशेषतो विवृतस्य रामभद्रीयापारशोकस्य सपदि प्रस्तावान्तरोप्रक्षेपणेन विपर्य्यस्तभावमुपपादयितुमिदानीं नेपथ्यभाषणेन लवचन्द्रकेत्वोः युद्धवार्त्ताश्रवणात्सभयानां भगवद्वशिष्टादीनां कौशल्यायाश्चयुद्धक्षेत्रागमनमुपवर्णयति, वशिष्ठ इति।- वशिष्ठः तदाख्यः रघुकुलगुरुः, वाल्मीकिः भगवान्प्राचेतसः, दशरथस्य महिष्यः कृताभिषेकापत्नौकौशल्या इत्यर्थः; (एकत्वेऽपि गौरवात्बहुवचनम्।केचित्तु ‘‘महिष्यः ‘ ‘इति बहुवचनदर्शनात्सर्वासामेव दशरथपत्नौनामागमनमामनन्ति तन्न, यतः तस्या एव अस्या एवात्रागतत्वात्, उपरिष्टात्र वचसैतत्विवृतिमेष्यतीति ज्ञेयम्) अथ जनकः विदेहराजोऽपि; एते सर्वे इति भावः; अथ शब्दोऽत्र समुच्चयार्थकः; अरुन्धत्या वशिष्ठपत्न्या, सहैव सार्द्धमेव, शिश्वोः लवचन्द्रकेत्वोः, कलहं सङ्ग्रामम्, आकर्ण्य श्रुत्वा, सभयाः कलहायमानयोः समानसम्बन्धयोः बालयोः अनिष्टापातमाशङ्क्य वित्रस्ताः, सञ्जाता इति शेषः, अथ अनन्तरं, विदूरः अतिदूरवर्त्ती, असन्निकृष्टः इति यावत्, आश्रमः येषां तेषां भावः, तत्तातया; तेषामाश्रमस्य अतीवदरवर्त्तिस्वादिति भावः; श्रमेण पथिभ्रमणक्तान्त्या, जडाः कातराः सन्तः, श्लथगमनाभूत्वा इति यावत्, त्वरितं त्वरायुक्त्तं, सोत्कण्ठमित्यर्थः, मनः येषां तथाभूताः सन्तोऽपि, जरया वार्द्धकेन, ग्रस्तैः आयत्तीकृतैः वार्द्धकोदयात्सामर्थ्यहीनैरिति यावत्, गात्रैः देहैः उपलक्षिताः, ( ‘‘प्रकृत्यादिभ्यः ‘ ‘(वा०) इति तृतीया) चितेन विलम्बेन, आगच्छन्ति खलु आयान्ति खलु; खलुशब्दोऽत्र वाक्यालङ्कारे सान्त्वनायां वा , ( ‘‘खलु स्यात्वाक्यभूषायां जिज्ञासायाञ्च सान्त्वने ‘ ‘। इति मेदिनी ) लवचन्द्रकेत्वोः समरदर्शनेन तयोरनिष्टाशङ्कया नितराम् उत्कण्ठितानामाश्रमवासीनां केषाञ्चित् परिसान्त्वनार्थः कस्यचिन्मुनेः उक्त्तिरियमिति बोध्यम्; रघुकुलहितैषिणः भगवन्तः वशिष्ठादयः बालयोः सङ्ग्राममाकर्ण्य सत्वरं युद्धव्यवसायात्वारयितुमे तौ अभिलषन्तोऽपि आश्रमस्यातीवसुदूरस्थितत्वात्स्वेषाञ्च जराजीर्णगात्रतया त्वरान्वितमनसोऽपि पथि श्रमाभिभूततया क्लाम्यन्तः अत्वरितपदविक्षेपमागच्छन्तीति भावः। ( अत्र चिरेणागमनं प्रतिजराग्रस्तगात्रत्वम्यश्रमजडत्वस्य च हेतुगर्भत्वेनोपत्यासात्पदार्थहेतुकं काव्यलिङ्गसंलङ्कारः)।शिखरिणीवृत्तम्॥३९॥
रामः। कथं भगवन्तौ अरुन्धतीवशिष्ठौ अम्बा जनकश्चात्रैव खलु एते द्रष्टव्याः ? ( सकरुणं विलोक्य ) अहह तातजनकस्तु दैवादत्रैवायात इति वज्रेणैव ताडितोऽस्मि मन्दभाग्यः।( घ )
(घ) भगवन्तौ- माहात्म्यवन्तौ।अरुन्धतीवशिष्ठौ- गुरुपत्नी गुरुश्च एतावित्यर्थः।अम्बा- माता कौशल्या।जनकश्च- विदेहराजः श्वशुरश्च।एते- सर्वे॥अत्रैव खलु- अस्मिन्सीतानिर्वासनस्थाने जनस्थाने एवेत्यर्थः, उपस्थिता इति शेषः।कथं- केन प्रकारेण।द्रष्ट व्याः,-अवलोकयितव्याः; एतेषां पुरतः दुर्दैव

विवशचेताश्वहं कथमपि स्वमुखं दर्शयितुं न शक्ष्यामीति भावः।विशेषतो जनकदर्शनस्य दुःषह दुःखदायकत्वमाह, अहहेति।- अहह-हा कष्टमेतदित्यर्थः।तातजनकस्तु- पितृतुल्यविदेहराजोऽपि। दैवात्- मम दुर्दैवविलससात्हेतोः।अत्रैव- अस्मिन्सीतानिर्वासनस्थाने एव।आयातः,-उपस्थितः।इति- अस्मात्हेतोः।वज्रेणैव- अतिकठोरकुलिशनैव।तडितः,-अभिहतः।अस्मि- भवामि।मन्दभाग्यः,-हृतदैवः; सीतायानिर्वासनात् अतिशुचः मां प्रति कुपितस्य च तज्जनकस्य जनकस्य साक्षात्करणं वज्रहननवत्मेनितरां पीडाजननमिति भावः।
सम्बन्धस्पृहणीयताग्रमुदितैर्जुष्टे वशिष्ठादिभिः
दृष्ट्वाऽपत्यविवाहमङलमहे तत् तातयोः सङ्गतम्।
पश्यन्नीदृशमीदृशे पितृसखं वृत्ते महावैशसे
दीर्य्ये किं न सहस्रधाऽहमथवा रामेण कीं दुष्करम् ?॥ ४०॥
अथेदानीं राजर्षेः जनकस्य सन्दर्शनेन पुनर्नवीभूतस्य शोकस्य तीव्रतायां हेतुं प्रदर्शयति, सम्बन्धेति।- सम्बन्धस्यवैवाहिकसम्पर्कस्य; विदेहवंशीयैः सह रघुवंशीयानामिति भावः; स्पृहणीयतया वाञ्छनीयतया, श्लाघनीयतयेत्यर्थः, प्रमुदितैः प्रहर्षपुलकितैः, वशिष्ठादिभिः वशिष्ठप्रभृतिभिः रघुकुलहितैषिभिः सुनिभिः, जुष्टे सेविते, स्वोपस्थित्यापूर्णतां प्रापिते इत्यर्थः, अपत्यानां सीतारामादीनां, विवाहः परिणयः, स एव मङ्गलः माङ्गलीकः, शुभकर इत्यर्थः, महह् उत्सवः तस्मिन्, ( ‘‘मह उद्वव उत्सवः ‘‘इत्यमरः) तातयोः पितुः दशरथस्य विदेहराजस्य च, तत्तथाविधम्, अतीव आनन्दविधायकमित्यर्थः, सङ्गतं पुरातनं समागमं, दृष्ट्वाप्राक् अवलोक्य, अधुना ईदृशे एवं विधे, दुर्विषहे इति यावत्, महावैशसेनिर्व्वासनेन सीताहत्यारूपे अतिक्रूरे कर्म्मणि, वृत्ते सङ्घटिते, सम्पादिते सति इत्यर्थः, ईदृशं शोकसंविग्रं, पितुः दशरथस्य, सखायं परममित्रं, राजर्षिजनकमित्यर्थः, ( ‘‘राजाहःसखिभ्यष्टच् ‘ ‘(५।४।९१पा०) इति समासान्तः टच्प्रत्ययः), पश्यन् अवलोकयन्, अहं, किं कथं, सहस्रधा सहस्रप्रकारं, सह्स्रकाण्डेनेति यावत्, नदीर्य्ये? नविदीर्णो भवामि? शोकक्रकचेन कथं नाहं दशशतधाविपाटितो भवामीति भावः; इदानीं मे निधानमेवोचितमित्याशयः।(दीर्य्यतेः दैवादिकस्य परस्मैपदित्वेऽपि वैवक्षिकं कर्त्तरि आत्मनेपदम्, अथवा कर्म्मकर्त्तर्य्ययं प्रयोगः)।अथवा किं वा; अन्यत्किमु अत्र वक्त्तव्यमिति भावः; रामेण अतीवा
( नेपथ्ये )। कष्टं भोः कष्टम् ।–
अनुभावमात्रसमुपस्थितश्रियं सहसैव वीक्ष्य रघुनाथमीदृशम्।
प्रथमप्रमूढजनकप्रबोधनाद् विधुराः प्रमोहमुपयान्ति मातरः॥ ४१॥
रामः। हा तातः हा मातरः हा जनकः —
धन्येन मया इत्यर्थः; स्वनामग्रहणेन स्वस्या विमृष्यकारित्वं निस्नेहत्वञ्च व्यक्त्तीकृतमिति ज्ञेयम्; किं दुष्करम्? किमिह दुःसाध्यमस्ति? सर्व्वमप्येतेन जनेन कर्त्तुं योग्यं सहनीयञ्चेत्यर्थः; येन निरपराधापरिव्रतासीतापरित्यक्त्ता तस्य किमप्यकार्य्ये नास्तीतिभावः। ( अत्र रामस्य सर्व्वकार्य्यकरणसमर्थत्वरूपकारणेन, दारुणशोकसमयेऽपि अविदारणरूपकार्य्यस्य समर्थनात्कारणेन कार्य्यसमर्थनरूपोऽर्थान्तरन्यासालङ्कारः)। शार्द्दूलविक्रीडितं वृत्तम्॥४०॥
अथेदानीं सीताशोकविकलेन्द्रियस्य रघुमणेः तथाभूतं शोकोच्छासं प्रस्तावान्तराक्षेपेणोपसंहर्त्तुं शोर्णदेहं रामभद्रमवलोक्य शोकात्विमूच्छितानां गुरुजनानां प्रमोहं नेपथ्यभाषणेनावतारयति, अनुमानेति।- अनुभावमात्रेण केवलेन नैसर्गिकशारीरिकतेजोविशेषण, समुपस्थिता विद्यमाना, श्रीः कान्तिः यस्य तथोक्त्तं, लावण्यमात्रावशेषं नतु पूर्व्ववत्दैहिकपीनत्वादियुक्त्तमित्यर्थः, ईदृशम् एवंविधं, सीतावियोगेन नितरां शीर्णकायमिति यावत्, रघुनाथं रामं, सहसैव अकस्मादेव, वीक्ष्य अवलोक्य, प्रथमं प्रागेव, प्रमूढस्य विलुप्तचैतन्यस्य, जनकस्य विदेहराजस्य, प्रबोदनात्चैतन्यलाभात्, अनन्तरमिति शेषः, विधुराः विवशाः, मातरः रामजनन्यः, कौशल्येत्यर्थः; विलापावसरे राघवेण केवलं कौशल्याया एव नामग्रहणेन तस्या एवात्रागमस्य सूचितत्वात्; (अत्र गौरवात्बहुत्वं ज्ञेयम्) ; प्रमोहं पूर्च्छाम्, उपयान्ति गच्छन्ति; तत्तत्स्थानेषु तावत्कालं पर्य्यटतः श्रीरामचन्द्रस्य सीतायाः कृते दुर्विषहशोकसमुदयात्छायामात्रावशेषं शरीरकार्श्यं समजनि दूरादेव तदृष्टा प्राक्राजर्षिः जनकः मोहमुपागतः, कथञ्चिच्च तस्मिन्सञ्ज्ञामुपगमिते राममाता कौशल्याऽपि विमूर्च्छिता अभूदिति तु समुदितवाक्यार्थः।(अत्र अनुभावनात्रेत्याद्युक्त्त्या गम्यार्थस्य सीताशोकविधुरस्य रामचन्द्रस्य शोकाधिक्यस्य भङ्याप्रतिपादनात्पर्य्याप्य्क्त्तमलङ्कारः)।मञ्चुभाषिणीवृत्तम्॥४१॥
जनकानां रघूणाञ्च यत् कृत्स्नं गोत्रमङ्गलम्।
तस्मिन्नकरणे पापे वृथा वः करुणा मयि॥४२॥
यावत् सम्भावयामि।( ङ ) ( इति उत्तिष्ठति )।
कुशलवौ। इत इतस्तातः।( च )
( सकरुणं परिक्रम्य निष्क्रान्ताः सर्वे )। ( छ )
इति कुमारप्रत्यभिज्ञानो नाम षष्ठोऽङ्कः॥ ६॥
अथ वृथाऽपवादभयादत्र घुकुललक्ष्मीभूतायां सीतायामन्याय्यमाचरितं अतीवाधन्ये स्वस्मिन्कृपापात्रत्वाभावमुपदर्शयति, जनकानामिति।- जवकानां जनकवंशीयाणां रघूणाञ्च रघुवंशीयानाञ्च, यत् सीतारुपं वस्तु, कृत्स्नं समग्रं, गोत्रयोः वंशयोः रघुजनककुलयोरित्यर्थः, मङ्गलं शुभं, ययैव हि सदाजनकाः रघवश्च मङ्गलवन्तः अभवन इत्यर्थः, तस्मिन्रघुजनककलयोः सर्व्वमङ्गलनिदाने सीतारूपे वस्तुनि, अकरूणे निर्द्दये, अतिनृशम्मकर्म्मचारिणि इति यावत्; पूर्णगर्भावस्थायां विनापराधं तस्याः हिंसकमङ्कुले वने निर्व्वासनादिति भावः; अत एव पापे पापकारिणि, …ण्ये इत्यर्थः, मयि रामे वः युष्माकं, करुणा दया, वृथा विष्फला; ईदृशक्रूरकर्म्मविधायिजनी नहि भवति भवतामनुकम्पाभाजनमिति भावः।(यतोहि अहम् अकरुणः पापश्च, अतो मयि वः करुणवृथा इति करुणाभावं प्रति अकरुणत्वस्य पापत्वस्य च हेतभूततया उपन्यासात्पदार्थहेतुकं काव्यलिङ्गमलङ्कारः, अपिच यत्पदोपस्थाप्ये सीतारूपे वस्तुनि गोत्रमङ्गलत्वस्य अभेदाध्यासात्निरङ्गंरूपामित्यनयोः तिलतण्डलवत्संसृष्टिः)।पथ्यवक्त्तं वृत्तम्॥४२॥
(ङ) यावत्- वाक्यालङ्कारे।सम्भावयामि- स्वयं गत्वा समागतान्गुरुजनान्प्रणिपातादिनासवर्द्धयामि, शोकविमूर्च्छितान्मातृप्रभृतीन्प्रीणयामीति वा भावः।(अत्र भविष्यदर्थे ‘‘यावत्पुराड ‘ ‘(३।३।४पा०) इति लट्)।
(च) तातः,-पितृवत्पूजनीयः भवानित्यर्थः।( ‘‘पुत्रे पितरि पूज्ये च तातशब्दः प्रयुज्यते ‘‘इति नियमात्) इतः इतः,-अस्मिन्नेव पथि, पथाऽनेनेत्यर्थः, समागच्छत इति शेषः।
(छ) सकरुणं- सशोकम्।परिक्रम्य- परिभ्रम्य, कियत्मृदुपादविक्षेपं कृत्वेत्यर्थः।निष्कान्ताः,-गताः, रङ्गात्प्रचलित।इत्यर्थः।
अथ षष्ठाङ्कस्य समाप्तः।
विष्कम्भके विद्याधरमिथुनं दिव्यं विमानमधिरुह्य रङ्गमाजगाम। विद्याधरस्तु स्वां प्रियां रणप्रचण्डयोः कुमारयोः भीषणमायोधनं प्रदर्शयितुमारेभे।दिवि च देवाः कुमारयोः श्रेयसे दुन्दुभिं विनेदुः।निपेतुश्च तदा तयोः शिरसि अनवरतमेव मकरन्दरम्याणि कुसुमानि। अथ विद्याधरी प्राह, कथं हि सहसा अम्बरतलं तडित्प्रभापिङ्गलमाभाति? इति।विद्याधरस्तु प्रत्याह, समारोपितः किमु अद्यत्वे ष्ट्वाशाणयन्ते मार्त्तण्डः उत वा समुन्मीलयति जगत्संहारार्थं तृतीयं लोचनं भगवान्नीललोहितः येन हि अलौकिकः तेजसां राशिः नभोमण्डलं समुद्भासयतीति।क्षणं विचिन्त्य पुनराह, आञ्ज्ञातं, वत्सेन चन्द्रकेतुना आग्नेयास्त्रमभिप्रयुक्त्तं, तस्मादेवैषा पावकप्रभासमाविर्भवतीति, यतोहि तदस्त्रप्रभाभिः कर्बुरितकायैः वैमानिकानां विमानमण्डलैः दाहभयाद्रुतं पलायितमेव, अहमपि प्रचण्डाग्निज्वालातः स्वप्रियामात्मानञ्च संरक्षितुं सुदूरमपसरामीति उक्त्त्वा तथा अकरोत्। तदा पत्युः सुशौतलाङ्कसंस्पर्शेन प्रशमिता नलसन्तापा विद्याधरी प्राह, कथं हि विद्यहिलासपरिशोभितैः श्यामलैः नवजलधरैः नभस्तलं सहसा समास्तीर्य्यते ? इति। तदाकर्ण्य विद्याधरः आह , हो कुमारलवेन वारुणास्त्रं सम्प्रयुज्य पावकास्त्रं प्रशमितमिति। पुनश्चाह , हन्तभोः प्रगाढान्धकारनिमग्नमिव भूतजातमिदानीं प्रवेपते , यतोहि कुमारचन्द्रकेतुनावायव्यास्त्रमीरितं, तेन च मरुता, ब्रह्मविद्यया ब्रह्मणि विवर्त्तानामिव, भूयसां मेघानां सहसा विलयः सञ्जनित इति। अत्रान्तरे अपृच्छत्विद्याधरी, को हि महापुरुष इदानीं दूरत एव युद्धव्यापारविरतिमुपदिशन्कुमारावन्तराविमानमवतारयति? इति।तद्दृष्टा विद्याधरः आह, भगवान्रघुपतिः शम्बूकबधादिदानीं प्रतिनिवृत्तः; तेन हि तद्गौरवात्कुमारौ युद्धकर्म्मणः त्वरितमेव व्यरं सिष्टाम्।अधुनासुतसमागमेन राज्ञः रामभद्रस्य शुभं भूयादित्युक्त्त्वा शुभमनुध्यायम्विद्याधरः पत्न्या सह रङ्गान्निश्चक्रामेति।
अथ पुष्पकविमानादवतीर्य्य रामः चन्द्रकेतुमाह वत्स द्रुतमागत्य मां सुदृढं परिष्वजस्व, तवमुशीतलाङ्गानां संस्पर्शेन मम चित्तदाहः प्रशममुपगच्छत्विति। ततः , आर्य्य अभिवादये इत्यभिधाय राममभिवन्दे चन्द्रकेतुः।आपि कुशलं दिव्यास्त्रधारिणः तव देहस्य? इति पृष्टवति रामे, अत्यद्भुतकर्म्मणः लवस्य लाभादेव मे कुशलं, तेन हि मामिवेमं वीरमपि भवान्सस्नेहं पश्यत्विति चन्द्रकेतुराह।कुमारं लवमवलोक्य राम आह, अहो जगद्रक्षितुमेवावतीर्णः मूर्त्तिमानस्त्रं वेद इव, वेदनिधिरक्षायै धृतकायः क्षात्त्रधर्म्म इव, सामर्थ्यसमुदाय इव, गुणनिचय इव, पुण्यराशिरिव चायं वीरपोत इति।अथं लव आह, पुण्यदर्शनोऽयं महापुरुषः, स्नेहभक्त्तीनामेकाधारभूतः मूर्त्तिमान्धर्म्मप्रकर्ष इवेति।आश्चर्य्यम् इदानीं विरोधः कुचैवापसृतः, निर्वृतिघनरसश्च प्रसरति, औद्वत्यञ्च सदूरपराहतमेव, अवनमयति च मां विनयनम्रभावः, महापुरुषमिमञ्चदृष्ट्वा आत्मनि नाहं प्रभवामि, अहो पुण्यक्षेत्राणामिव महतामलौकिकं माहात्म्यमिति।अथ रामः आह, कथं मे सहसा सर्वाण्येव दुःखानि विलुप्तानि? स्नेहश्च मेऽन्तरात्मानं विद्रावयति? एष हि कारणान्तरजन्यः इति लोकोक्त्तिः अलोके वेति यतः सूर्य्यौदये कमलमेव विकाशमेति, चन्द्रोदये च चन्द्रकान्तमणि र्विगलति, के वापितु आन्तरेण हेतुना इमे पदार्थाः परस्परं स्नेहपाशसंयताः भवन्ति, किञ्चिदपि कारणं तेषां नाभिज्ञायते, यतः हि स्नेहाः वाह्यानि कारणानि न समाश्रयन्तीति।
लवस्तु चन्द्रकेतोर्वचनात्ज्येष्ठतातपादा इमे इति विदित्वा, अहो सुप्रभातमद्य, यतः देवो रघुमणिः दृष्ट इति कथयित्वा सविनयं पुनराह, तात लवो भवन्तमभिवादयते इति। ततः रामः सस्नेहमाह, आयुष्मन् एह्येहि, मां मुदृढ परिष्वजस्व, चन्दनसाररसुकुमारस्तेऽङ्गसंस्पर्शः मां नितरां नन्दयतु। तदाकर्ण्य लवः पुवाभिदधे, अश्वरक्षिणां मुखात्तत्र भवतां वीरत्वगात्यामुपश्रुत्य स्ववीरत्वप्रदर्शनजनितां मेवालिशतां मृष्यन्त्विति।नन्वयमलङ्कार एव क्षत्त्रस्य, यथा सूर्य्यकान्तमणिः दिनकरकिरणैः समुत्तापितः तेजांसि वसति, तथैव महान्तः तेजास्विनः स्वभावादेव परेषां तेजः वविषहन्ते इत्यभिधाय, जृम्भकास्त्रप्रभावेण चित्रलिखितानीवावस्थितानि स्वसैन्यानि विलोक्यरामः तदस्त्रजातमुपसंहर्त्तुं लवमादिदेश। स तु तथैवाकरोत्।
अथ रामः जृम्भकास्त्राणां स्वसम्प्रदायमुपवर्ण्य लवं तत्सम्प्रदायमपृच्छत्, तनु खात्तदस्त्राणां स्वत एव प्रकाशमधिगत्या सामान्यपुण्यप्रभावादेव एतेषां सम्भवोऽपि भवितुं शक्नुयादिति कियत्कालमनुदध्यौ।ततः प्रसङ्गक्रमेण तौ तु यमजौ विदित्वा, को हि नामायं द्वितीयो भवतीति अजिज्ञासत। अपि च नेयथ्ये कुशस्य भाण्डायनं प्रति क्षत्त्रवीर्य्यप्रकर्षसंशूचिकां सगर्वोक्त्तिं समाकर्ण्य आह, को हि नामायं वीरपोतः नवजलधरगम्भीरध्वनिना सहर्षं समुत्पादयति? इति।ततः लवमुखादिमञ्ज्यायांसम्भ्रातरङ्कुशम्भरताश्रमात्प्रतिनिवृत्तमाकर्ण्यपुनराह, आयुष्मन्तमितह्समाह्वयेति।
अत्रान्ततेकुशः महनीयकीर्त्तिभिरादित्यवंशीयैः नृपतिभिः विग्रहं स्वगौरवसूचकमभिमन्यधनुरास्फालयितुमारेभे। रामस्तु धीरोद्धतगतिसमलङ्कृतं तदीयमसामान्यं वीर्य्यंविलोख्यपरं मुमुदे। तदा लवस्तु कुशस्य समीपमागत्यरघुमणेः तद्दर्शनेच्छा तं विज्ञापितवान्।कुशस्तु रामायणकथापुरुषं वेदगोपायितारं पुण्यदर्शनं रघुमणिमवलोक्यपरं पिप्राय, चन्द्रकेतौ भ्रात्रा सखिभावसंस्थापनात्तत्सम्पर्केण धर्म्मतातवदमुं राघवं संवर्द्धितवाश्च।रामस्तु तं निर्भरं परिष्वज्य पुत्रसमालिङ्गनवत्परां निर्वृतिमधिजगाम। ततश्च सर्वेकियत्कालं प्रच्छाया बहुले शालतले समुपविश्य गाष्ठीसुखमनुबभूवुरिति।
अथ रामः राजलक्ष्मीविलाससुशोभितं कुशलवयोः निसर्गकान्तं कलेवरं वीक्ष्य, रघुकुलकुमारवदेतयोः प्रसन्नसिंहस्तिमितवीक्षणं मङ्गलमृदङ्गगम्मीरध्वनिश्चभवतीति विभाव्य, स्वशरीरसंवादिनीमाकृतिं जनकसुताऽनुरूपामङ्गसङ्घटनाञ्च समवलोक्य, तदासीतायाः श्रीमदङ्गलावण्यं पुनः प्रत्यक्षीकृतवानिवेत्यमन्यत; किञ्च एतद्धि सीता निर्वासनस्थानं स्वतः प्रकाशानि चैतयोः जम्भकास्त्राणि, प्राक्स्वयं समीक्षितं द्विधाप्रतिपन्नं सीतायाः गर्भभारमित्यादिकतदामनदासमालोच्यविह्वलः सन्भृशंरूरोदच। तदा लवः रामस्य नैशावश्यायसिक्त्तं पुण्डरीकमिवाश्रुसलिलाप्लुतमननमवलोक्यविस्मयान्वितो बभुव, तात किमेतदित्यपृच्छच्चतदाकर्ण्यकुशः आह, वत्स रामायणं सम्यगधीत्यापि कथमेवमनभिज्ञ इव जिज्ञाससे? देवीं सीतां विना रघुपतेः किमपीह सुखकरं नास्ति, तादृशप्रणयात्परममुं दुर्विषह एतादृक्वियोगो जगत्जीर्णरण्यप्रायमनुभावयतीति।
अथ रघुपतिः वाल्मीकिसरस्वती निस्यन्दभूतां रामायणकथां श्रोतुमभिललाष। ततः कुशमुखात्बालचरितस्यान्तिमौद्वौश्लोकौसमाकर्ण्यात्यधिकां मर्म्मव्यथामापत।हा वैदेहि तदाकिलत्वमेव मेवासीरित्यु क्त्त्वासमधिकं विलपितवान्।कुशास्तु तदा पुनः मन्दाकिनी चित्रकूटवनविहारावसरे देवीं सीताप्रतिरघुपतेः श्लोकान्तरमपठत्। सुग्धस्यारण्यचरस्य शिशोर्सुखात्तदाकर्ण्यरामः सीतां संस्कृत्यविललाप, सवष्पगद्गदम् उवाच च, हा देवि स्मरसि किमुतस्य देशस्य? यत्र तुम्न्दाकिनी सरूता तव श्रमाम्बूणिनिः शेषमेव विशोषमुपगतानि, अलकजालकानि च कुङ्कुमरागवन्निसर्गरस्येत्वन्मुखचन्द्रे परिपत्यक्षणं तदीयां प्रभां पर्य्याकुलामकरोदिति। अपिचाह, अहो सुचिरमनुध्यानात्प्रवासेऽपि प्रियजनेन कल्पनाप्रसूतेन सतापुरतः स्थीयते इवेत्यभिमन्यते विरहि जनः, विकल्पे विनिवृत्ते च ते न पुनः जगत्जीर्णारण्यप्रायमनुभूयते , हृदयञ्च तस्य तुषानलेन विदहृते इवेति।
अथ नेपथ्ये वशिष्ठादयः महर्षयः देव्या कौशल्याया अरुन्धत्या च सह शिशुकलहंसमाकर्ण्य त्वरितमागन्तुमभिलषन्तोऽपि जराग्रस्ततया सुचिरेणेव कालेनात्र समायान्तीति कलरवमाकर्ण्य राघवः प्राह, कष्टं भोः कष्ट, गुरुजनाः विशेषतस्तु तातजनकोऽपि सीताविवासनदेशे सममेवद्रष्टव्यः इति मृशं वज्रेणाभिताडितोऽस्मिमन्दभाग्यः।इत्यमभिदधदेवासौपुनः, अहो प्राक्वैवाहिकसम्बन्धप्रमुदितानाविशिष्ठादीनां जनकादीनाञ्च विवाहमङ्गलमहोत्सवे समागमं पश्यन्निदानीं पितृसखस्य जनकस्यातिनिर्विणस्य सीताविवासनस्थले ईदृशीं शोचनीयामवस्थामवलोकयन्नहं हतदैवः कथं सहस्रधानविदीर्य्ये? इत्युक्त्त्वा बहुधाव्यलपत्।अथ सितावियोगपरिकृशस्य रघुपतेरीदृशीमनुर्भावमात्रैकगम्यां सरीरश्रियं विलोक्य विधुराः मातरः गुरुजनाय सपदिप्रमोहमुपगताः इति नेपथ्यभाषितमाकर्ण्यरामः, हा तात हा मातरः हा जनक एतस्मिन्पापे जनकरघुकुललक्ष्मीपरिहारके मयि भवतां करुणावृथैवेति समाश्वासनार्थं तदन्तिकमगात्।
इत्यशेषशास्त्राटवीसञ्च रणपञ्चानन- कुलपतिकल्प- ‘‘वि, ए ‘‘इत्युपनामक
श्रीमज्जीवानन्दविद्यासागर- भट्टाचार्य्यविरचितायां, तदात्मजाभ्यां
श्रीमदाशुबोधविद्याभूषण- श्रीमन्नित्यबोधविद्यारत्नाभ्यां
परिवर्त्तित- परिवर्द्धितायां सुखबोधिनी समा
ख्यायाम् उत्तररामचरित अव्याख्यायां
षष्ठोऽङ्कः॥६॥
अथ सप्तमोऽङ्कः
लक्ष्मणः।भोः भोः भगवता खलु वाल्मिकिना सब्रह्मक्षत्रपौरजानपदाः प्रजाः सहास्माभिराहूय कृत्स्न एव सदेवातिर्य्यगुरगनायकनिकायो जङ्गमः स्थावरश्च भूतग्रामः स्वप्रभावेण सन्निधापितः।आदिष्टश्चाहमचार्येण ; — ‘ ‘ ‘वत्स लक्ष्मण भगवता वाल्मीकिना स्वकृतिमप्सरोभिः प्रयुज्यमानां द्रष्टुमुपनिमन्त्रिताः स्म।तद्गङ्गातीरमातोद्यस्थानमुपगम्यक्रियतां समाजसन्निवेश ‘ ‘ ‘इति।कृतञ्च मर्त्यामर्त्यस्य भूतग्रामस्य समुचितस्थानेषु समुपवेशनं मया।(क) अयन्तु ; —
अथ वियोगान्तनाटकोपवर्णनस्य आलङ्कारिकजनाचारविरुद्धतया तत्रभवान् भवभूतिः तन्मतं सर्व्वथाऽनुवर्त्तमानः वास्तविकवियोगान्तमपि रामचरितं काल्पनिकवृत्तोपन्यासेन मिलनान्तरूपतया समापयितुं विष्कम्भकरूपलक्ष्मणवाक्यमूलेन स्वोपस्थपितृवृत्तामवतारयति , भोः भोः, इति।-भो भो -इति स्वानुचराणां सम्बुद्ध्यर्थकमव्ययम्। सब्रह्मेति।-ब्रह्मभिः-ब्राह्मणैः, (‘ ‘ब्रह्मतत्त्वतपोवेदे न द्वयोः पुंसि वेधसि। ऋत्विग्योगभिदोर्विप्रे’ इति मेदिनी ) क्षत्रैः ,-क्षत्रियैः, पौरैः,-नागरिकैः, जानपदैः,-जनपदवासिभिश्च सह वर्त्तमानाः याः ताः , प्रजाः-प्रकृतिपुञ्जान्। अस्माभिः , मादृशैः राजपरिजनैरित्यर्थः। सह-सार्द्धम्। आह्वय-आमन्त्रय। कृत्स्न एव-समग्र एव। सदेवेति।-देवाः,-अमराः,-असुराः,-दितिसुताः, तथा तिर्य्यञ्चः,-पशवः पक्षिणश्च, उरगाः,-सर्पाश्च तेषां तेषु वा ये ये नायकाः,-मुख्याः, ( ‘ ‘ ‘‘नायको नेतरि श्रेष्ठे हारमध्यमणावपि। ‘ ‘ ‘इति वैजयन्ती ) तेषां निकायः-समूहः, ( ‘ ‘ ‘‘सङ्घे चानैत्तराधर्ये ‘‘’ (३।३।४२ पा०) इति घञन्तस्य चिनोतेः समूहार्थे कादेशः। ‘ ‘‘निकायस्तु पुमान् लक्ष्ये सुधर्म्मिप्राणिसंहतौ। समुच्चये संहतानां निलये परमात्मनि॥ ‘ ‘‘इति मेदिनी ) तेन सह वर्त्तमानः। जङ्गमः,-गमनशीलः, मनुषादिः इत्यर्थः। स्थावरश्च-स्थितिशीलश्च, पर्व्वतादिश्चेत्यर्थः। (एवम्भूतः) भूतग्रामः,- भूतानां-जङ्गमस्थावरात्मकजीवाजीवानां , ग्रामः,-समूहः। स्वप्रभावेण-स्वकीयतपोमहिम्ना। सन्निधापितः ,-संस्थापितः, एकत्र सन्निवेशित इत्यर्थः ; स्थावराणां सन्निधानन्तु तत्तदधिष्ठातणां सन्निधानेनेति ज्ञेयम्। आदिष्टश्च-आज्ञप्तश्च। आर्य्येण-पूज्येन, रामचन्द्रेणेत्यर्थः। स्वकृतिं-स्वस्य-आत्मनः, कृतिं-रचनां, दृश्यकाव्यविशेषरूपामित्यर्थः। अप्सरोभिः प्रयुज्यमानाम्-उर्व्वशीप्रभृतिभिरभिनीयमानाम्। उपनिमन्त्रिताः स्मः,-आहूता भवामः, वयमिति शेषः, भगवता वाल्मीकिना इत्यन्वयः। तत्-तस्मात्। गङ्गातीरं-सुरधुनीतटम्। आतोद्यस्थानं-चतुर्व्विधवाद्यविशेषस्थानं, रङ्गमित्यर्थः। ( ‘ ‘ ‘‘ततं वीणादिकं वाद्यमानद्धं मुरजादिकम्। वंश्यादिकन्तु सुषिरं कांस्यतालादिकं घनम्॥ चतुर्विधमिदं वाद्यं वादिजातोद्यनामकम्॥ ‘ ‘‘इत्यमरः )। उपगम्य-प्राप्य। क्रियता-विधीयताम्। समाजसन्निवेशः,-समाजस्य-सदसः , सन्निवेशः,-संस्थापनम्, अभिनयं द्रष्टुं ममागतानां देवासुरानां देवासुरादिसामाजिकसङ्घानां सुखोपवेशनयोग्यं रमणीयं रङ्गविरचनमित्यर्थः। मर्त्त्यामर्त्त्यस्य-मर्त्यस्य-मरणधर्म्मवतः मनुष्यादेः, तथा अमर्त्यस्य-अमरस्य। भूतग्रामस्य-प्राणिनिचयस्य। समुचितस्थानेषु-यथायोग्यप्रदेशेषु, गुणगणग्रामविशेषगुम्फितां प्राचेतसकृतिं द्रष्टुं समागताः सर्वे एव प्रेक्षकाः मया यथायोग्यस्थानेषु गुरोराज्ञाऽनुसारतः सन्निवेशिता इति भावः।
राज्याश्रम निवासेऽपि प्राप्तकष्टमुनिव्रतः।
वाल्मीकिगौरवादार्य्य इत एवाभिवर्तते॥१॥
अथेदानीं भगवतो रघुमणेः स्ववंशप्रशस्तिं वाल्मीकिरचितां श्रोतुं तत्स्थलसमागममाह, राज्याश्रमेति।-राज्य प्रजापालनरूपं राजकर्म्म, स एव आश्रमः गार्हस्थाश्रम इत्यर्थः ; राज्यरूपः अतिविशालगृहस्थजनाश्रम इति भावः ; तत्र यः निवासः अवस्थानं तस्मिन्नपि ; गृहमेधिधर्म्मं यथाविध्यनुष्ठितः भगवतः रघुमणेः राजत्वात् तदनुपालितस्थलस्य तदीयाश्रमत्वेनाभेदारोपः कृत इति ज्ञेयम् ; गृहस्थजनोचिते स्थले निवासकृतवत्यपीति भावः ; प्राप्तकष्टमुनिव्रतः प्राप्त स्वीकृतं , कष्टं क्लेश्करं, मुनिव्रतं दारामेधिप्रवरोऽपि स्त्र्यान्तरपरिग्रहमकृत्वा मुनिवत् यमनियमाद्यवलम्बनपूर्व्वकं निर्विकारतया स्थित्वा केवलं राजधर्म्ममनुपालयन् आहारविहारादिविविधभोगसाधनसामग्रीतः सर्वथैव विनिवृत्ततया संस्थित इति भावः ; आर्य्यः रामः, वाल्मीकिगौरवात् वाल्मीकी यत् गौरवं सातिशयसमादरः तस्मात् ; तस्मिन् मुनिप्रवरे निरतिशयभक्तिमत्वादिति भावः ; इत एव अस्मिन्नेव स्थले, मद्विरचितरङ्गस्थाने इति यावत्, अभिवर्त्तते आगच्छति ; सर्वविषयवितृष्णोऽपि केवलं भगवति वाल्मीकौ बौमानात् अत्र रङ्गे समायाति, न तु अभिनयदर्शनकौतुकोपभोगार्थमिति भावः। ( अत्र गृहिणां मुनिजनोचिताश्रमानुपालनस्य असम्भवितत्वात् विरोधः, श्रीरामचन्द्रस्य अलौकिकमहिमवत्वेन तत्परिहारात् विरोधाभासोऽलङ्कारः )। पथ्यावक्त्रं वृत्तम्॥१॥
( ततः प्रविशति रामः )
रामः।वत्स लक्ष्मण अपि स्थिता रङ्गप्रेक्षकाः ? (ख)
लक्ष्मणः।अथ किम् ?
रामः।इमौ पुनर्वत्सौ लवकुशौ चन्द्रकेतुसदृशीं स्थानप्रतिपत्ति लम्भयितव्यौ।(ग )
लक्ष्मणः।प्रभुस्नेहप्रत्ययात् तथैव कृतम्।इदन्तु आस्तीर्णं राजासनमुपविशतु आर्य्यः।(घ)
(२)अपि-प्रश्ने। ( रज्यते अस्मिन्नित्यर्थे रजतेः अधिकरणे घञ्) रङ्गः,-नाट्यभूमिः, तस्य प्रेक्षकाः, दर्शकाः, सामाजिकजना इत्यर्थः। स्थिताः ?-यथा योग्यस्थलेषु सुसुग्वमवस्थिताः किम् ? इत्यर्थः।
(३) चन्द्रकेतुसदृशीं-चन्द्रकेतुसमानाम्। स्थानप्रतिपत्ति-स्थानस्य-समुपवेशनयोग्यस्य आसनस्य, प्रतिपत्ति-समादरं, यथायोग्यासनप्रदानेन गौरवमित्यर्थः। लम्भयितव्यौ-प्रापयितव्यौ, यादृशे आसने चन्द्रकेतुरुपविशति, तादृशे आसने इमौ वालकौ कुशलवौ अपि समुपवेशनीयावित्यर्थः। ( लभतेः णिचि ‘ ‘‘लभेश्च (७।१।६४ पा०) इति नुमागमे कर्म्मणि तव्यप्रत्ययः, ‘ ‘‘लभेर्गत्यर्थत्वात् णिचि अणौ कर्त्तुः कर्म्मत्वाकर्म्मत्वे ‘‘’ (५ अधि० २ अ० ९ सू०) इति वामनोक्तौ प्राप्त्युपसर्ज्जनगत्त्यर्थत्वे तु अणिकर्त्तुः कर्म्मत्वमेव व्याख्यानरहस्यात् अत्र प्राप्त्युपसर्ज्जनगत्यर्थत्वात् अणिकर्तृभूतयोः कुशलवयोः कर्म्मत्वं, कर्म्मणि चोक्तत्वेत प्रथमा ज्ञेया )।
(४) प्रभवति।-प्रभोः,-जगत्पतेः भवतः, यः स्नेहः,-कुशे लवे च वात्सल्यं, तस्मिन् प्रत्ययः,-विश्वासः तस्मात्, कुशलवयोः भवतः तादृशं स्नेहं विलोक्येत्यर्थः। तथैव कृतं-भवत्कथनानुरूपम् अभिप्रायाभिज्ञेन मया प्रागेवानुष्ठितमित्यर्थः ; चन्द्रकेतुसदृशमेव आसनम् एताभ्यां प्रदत्तमिति भावः। आस्तीर्णम्-उपस्थापितम्, उपकल्पितमित्यर्थः। राजासनं-सिंहासनम्। उपविशतु-उपवेशनेनालङ्करोत्वित्यर्थः।
रामः।( उपविशति।सर्वे चोपविशन्ति )।
रामः।प्रस्तूयतां भोः।( ङ)
सूत्रधारः।( प्रविश्य ) भोः भोः भगवान् भूतार्थवादी प्राचेतसः सजङ्गमस्थावरं जगदाज्ञापयति ,– ‘ ‘ ‘‘यदिदमस्माभिरार्षेण चक्षुषा समुद्दिश्य पावनकरुणाद्भुतरसं किञ्चिदुपनिबद्धं ;तत्र कार्य्यगौरवादवदातव्यम् ‘ ‘ ‘इति।( च )
(५)प्रस्तूयतां-प्रारभ्यतां , नाटकीयं वस्तु अभिनीयतामित्यर्थः।
(६)सूत्रधारः,-सूत्रं-नाट्योपकरणादिकं, सप्तमाङ्कोदरप्रविष्टस्य गर्भाङ्कस्य इति शेषः, धारयति-प्रवर्त्तयति यस्तथोक्तः, ‘ ‘‘नाट्योपकरणादीनि सूत्रमित्यभिधीयते। सूत्रं धारयतीत्यर्थे सूत्रधारो निगद्यते॥ ‘ ‘‘इत्युक्तेः आमुखादिमतः गर्भाङ्करूपाभिनवनाटकीयवस्तुनः प्रवर्त्तकः नटविशेषः इति यावत् ; ‘ ‘‘अङ्कोदरप्रविष्टो यो रङ्गद्वाराऽऽमुखादिमान्। अङ्कोऽपरः स गर्भाङ्कः सबीजः फलवानपि॥ ‘ ‘‘इति दर्पणात्। भोः भोः -इति सामाजिकजनसम्बोधनं , हे प्रेक्षकसङ्घा इत्यर्थः। भूतेति।-भूताम्-ऋतं , सत्यमित्यर्थः, ( ‘ ‘ ‘‘युक्ते क्ष्मादावृतं भूतं प्राण्यतीते समे त्रिषु ‘‘’ इत्यमरः ) अर्थं-वस्तु, वदितुं-कथयितुं शीलमस्येति तथोक्तः, यथार्थभाषी इत्यर्थः। प्राचेतसः,-वाल्मीकिः। सेति।-जङ्गमैः,-गतिमद्भिः मनुष्यादिभिः, स्थावरैः-स्थितिशीलैः वृक्षलतादिभिश्च सह वर्त्तमानं यथा तथेत्यर्थः ; अचेतनेषु स्थावरेषु भगवतो वाल्मीकेः आज्ञापनं तत्तदधिष्ठातृषु ज्ञेयम् , अतो न विरोधः ; जगत्-सचराचरं विश्वम्। आज्ञापयति-आदिशति। किं तत् ? एतदेवाह, यदिति।-यत्-यस्मात् कारणात्। अस्माभि,-मयेत्यर्थः। ( अविशेषणत्वेनात्रास्मदः बहुत्वम् ) आर्षेण-ऋषिसम्बन्धिना, अतीन्द्रियेण इत्यर्थः ; भूतं भविष्यत् वर्त्तमानञ्च विषयजातं सममेव प्रत्यक्षीकृर्व्वतेति भावः। चक्षुषा-नेत्रेण ; योगजसन्निकर्षेण सर्व्वार्थदर्शिन ज्ञानमयेन वीक्षणेनेति भावः। समुदीक्ष्य-सम्यगवलोक्य ; यद् यद् दीक्षितं तत् सर्व्वमेव पूत निःसन्दिग्धं कलङ्कलेशविनिर्मुक्तञ्च ज्ञेयमित्याशयः। पावनेति।-पावनः,-अतिपवित्रः , दर्शनश्रवणादिनाऽन्येषामपि पवित्रताविधायक इत्यर्थः ,-विस्मयस्थायिभावकः, रसः,- आस्वाद्यमानं वस्तु यत्र तादृशम्, अतिपवित्रं वियोगबहुलं सातिशयविस्मयकरञ्चेत्यर्थः। ( ‘ ‘ ‘‘पावनं करुणाद्भुतरसञ्च ‘ ‘ ‘इत्यसमस्त

(७)पाठान्तरं ) किञ्चित्-रूपकमित्यर्थः। उपनिबद्धं-विरचितम्। तत्र-रूपके। कार्य्यगौरवात्-कार्य्यस्य-विवर्णितवस्तुनः , गौरवात्-बहुमानात्, तस्य अतीवादरणीयत्वादित्यर्थः। अवधातव्यं-मनः विषयान्तरात् विनिवर्त्त्य साग्रहं सन्निवेशयितव्यमित्यर्थः। इति-एवम्, आज्ञापयतीत्यनेनन्वयः। अस्य तात्विकोपनिबद्धतया एतादृशी प्रार्थना न दोषावहेति ज्ञेयम्।
रामः।एतदुक्तं भवति।साक्षात्कृतधर्माणः ऋषयः ; तेषाममृतसाराणि भगवतां परोरजांसि प्रज्ञानानि न क्वचित् व्याहन्यन्ते इत्यनभिशङ्कनीयानीति।(छ )
(८)एतत्-एवमित्यर्थः। उक्तं भवति-कथितं भवति, सुत्रधारेणेति शेषः ; सूत्रधारेण भगवतो सहर्षेः आशयः इत्थमेव व्यक्तीकृतः इति भावः। तस्य स्वयमेव निष्कृष्टार्थमभिदधाति, साक्षादिति।-साक्षात्कृतः-प्रत्यक्षीकृतः, धर्म्मः-अलौकिकश्रेयःसाधनरूपः यैः तथाभूताः योगजसन्निकर्षेण सर्व्वर्थदर्शिनः इत्यर्थः ; यद्वा-साक्षात्कृतः-आर्षेण चक्षुषा प्रत्यक्षवत् परिज्ञातः धर्म्मः-वस्तुतत्त्वं यैः ते तथोक्ताः। ( ‘ ‘‘धर्म्मादनिच् केवलात् ‘‘’ (५।४।१२४ पा०) इति बहुव्रीहौ धर्म्मशब्दात् समासन्तः अनिच् प्रत्ययः)। अमृतसाराणि-अमृतस्येव-पीयूषरमस्येव, सारः,-उत्कर्षः येषां तानि, पीयूषरसवद्विमलानि इत्यर्थः ; यद्वा-अमृतस्य-मोक्षस्य, सारः,-स्थिरांशः येषु तानि, मोक्षलाभोपायभूतानि इति भावः ; ‘ ‘‘ज्ञानान्मुक्तिः ‘‘’ इति साङ्ख्यसिद्धान्तः। परोरजांसि-परम्-अतीतं , रजः-रजोगुणः येभ्यः तानि, रजोगुणासम्पृक्तानि, रजसः पराणि इति वा अर्थः। रज इति तमसोऽप्युपलक्षणं, तेन सत्त्वगुणप्रधानानि इति यावत्। ( राजदन्तादिवत् परनिपातः। ‘ ‘‘पारस्करप्रभृतीनि च सञ्ज्ञायाम् ‘ ‘ ‘(६।१।१५८ पा०) इति परशब्दात् सुट् निपात्यते )। क्वचित्-कुत्रापि, त्रिष्वपि कालेष्वित्यर्थः। न व्याहन्यन्ते-न प्रतिहतानि भवन्ति। इति-अस्मात् हेतोः ; एतेषां विशुद्धसत्त्वमयत्वादिति भावः। अनभिशङ्कनीयानि-न संशयितव्यानि ; महर्षिभिः विज्ञानमयेन चक्षुषा यानि यानि हि प्रत्यक्षीकृतानि, तानि हि तत्त्वानि कुत्रापि अयथार्थभूतानि भवितुं नार्हन्ति, अतः महर्षिणा वाल्मीकिना यद्धि उपनिबद्धं, तत् सर्वं निःसन्दिग्धचेतसा ग्रहीतव्यं , कुत्रापि संशयः कियानपि न कार्य्यः इति भावः।
( नेपथ्ये ) हा अज्जउत्त हा कुमार लक्खण एआइणीं मन्दभाइणीं असरणं अरस्मे आसस्मपसबबेअणं हदासं साबदा मं अहिलसन्ति ; साहं दाणिं मन्दभाइणी भाइरहीओ अत्ताणं निक्खिबेमि। (ज)
लक्ष्मणः।( आत्मगतम् ) कष्टं वतान्यदेव किमपि।( झ )
हा आर्य्यपुत्र हा कुमारलक्ष्मण एकाकिनीं मन्दभागिनीम् अशरणामरण्ये आसन्नप्रसववेदनां हताशां श्वापदा मामभिलषन्ति ; साऽहमिदानीं मन्दभागिनी भागीरथ्यामात्मानं निक्षिपामि।
(९)कुमारलक्ष्मणेन विजने वने वैदेह्याः निर्वासनानन्तरं तस्याः किं हि वृत्तं, तद्धि अभिनवभावेनोपवर्णयितुमिदानीं नेपथ्यभाषितमवतारयति, हेति।-हा आर्य्यपुत्र -हा प्राणसमयते रघुमणे हा कुमारलक्ष्मण -हा स्नेहास्पद सौमित्रे एकाकिनीं-द्वितीयरहितां, सहायहीनामित्यर्थः। मन्दभागिनीं-हतभाग्याम्। अशरणां-नास्ति शरणं-रक्षिता यस्याः तां, रक्षकहीनामित्यर्थः। आसन्ना-समुपस्थिता , प्रसवस्य-गर्भमोचनस्य, वेदना-व्यथा यस्याः ताम् आसन्नप्रसववेदनां-प्राप्तप्रसवयन्त्रणामित्यर्थः। हताशां-हता-विनष्टा , आशा-जीवनाद्याकाङ्क्षा यस्याः तां, जीवनप्रत्याशारहितामित्यर्थः। मां-वैदेहीमित्यर्थः। श्वापदाः,-शुनः पदानि इव पदानि येषां ते, हिंस्रजन्तव इत्यर्थः। अभिलषन्ति-भक्षयितुमिच्छन्ति। साऽहम्-इत्थं निरुपाया अहम्। इदानीम्-अधुना, ईदृशे विपत्सङ्कुले समये इत्यर्थः। भागीरथ्यां-गङ्गायाम्। आत्मानं -स्वदेहम्। निक्षिपामि-परित्यजामि ; अधुना जीवनरक्षाप्रत्याशाया अभावात् हिंस्रकवदने स्वशरीरमनिक्षिप्य मातुः भागीरथ्याः सलिले आत्मानं विसर्ज्जयामीति भावः।
(१०)कष्टम्-अतीव क्लेशकरमित्यर्थः। बत-खेदे ; अरुन्तुदमिदं नेपथ्यभाषणमिति भावः। अन्यदेव-अस्माकं चिन्तितविषयात् भिन्नमेव। किमपि-अनिर्व्वचनीयम् इत्यर्थः, एतद्वस्तु इति शेषः, मया यद्धि प्रागाकलितम्, एतत्तु तत् न भवतीत्यर्थः ; किमेतदभिनेतव्यमिल्यधुनाऽप्यस्माभिनिर्णेतुं न शक्यते, परन्तु अतिदुर्विषहमेतदिति विभावयाम इति भावः।
सूत्रधारः।– विश्वाम्भरात्मजा देवी राज्ञा त्यक्वा महावने।
प्राप्तप्रसवमात्मानं गङ्गादेव्यां विमुञ्चति॥२॥
(इति सूत्रधारो निष्क्रान्तः )
नेपथ्यभाषितार्थं सूत्रधारः स्वयमेव विशदीकृत्य नाटकीयाऽऽमुखमुपसंहरति, विश्वेति।-रज्ञा नृपेण, रामेणेत्यर्थः, महावने भीषणे दण्डकारण्ये, त्यक्ता विसृष्टा, निर्वासितेत्यर्थः, विश्वम्भराऽऽत्मजा विश्वं निखिलं जगत्, बिभर्ति धारयति या सा विश्वम्भरा पृथिवी, ( ‘ ‘‘सञ्ज्ञायां भृतवृजि- ‘ ‘ ‘(३।२।४६ पा० ) इति खच् प्रत्ययः )। तस्याः आत्मजा दुहिता, देवौ सीता, प्राप्तप्रसवं प्राप्तः उपस्थितः, प्रसवः गर्भविमोचनकालः यस्य तथाविधम्, आसन्नप्रसवकालम्, उपस्थितप्रसववेदनं वेत्यर्थः, आत्मानं स्वदेहम्, ( ‘ ‘‘आत्मा देहे धृतौ जीवे स्वभावे परमात्मनि। ‘ ‘‘इति विश्वः ) गङ्गादेव्यां भागीरथीप्रवाहे, विमुञ्चति त्यज्यति ; हिंस्रकादिभ्यः स्वापमृत्युविनिवृत्तये मातृसमायाः जाह्नव्याः शरणमाप्नोति, तेन आत्महत्यादिकृतः दोषः नाशङ्कनीयः इति भावः। इदन्तु आमुखं प्रयोगातिशयरूपं ज्ञेयम्। पथ्यावक्त्रं वृत्तम्॥२॥
रामः।देवि क्षणमपेक्षस्व।(ञ)
लक्ष्मणः।आर्य्य नाटकमिदं नाटकमिदम्।( ट )
(११)देवि -जानकि । क्षणं -कियत्कालम्। ( ‘ ‘‘कालाध्वनोरत्यन्तसंयोगे ‘‘’ (२।३।५ पा०) इति द्वितीया ) अपेक्षस्व-विलम्बस्व ; मां विहाय त्वमेकाकिनी कुत्रापि कदाऽपि नैव गता, अतः अधुनाऽपि त्वमेकाकिनी एव न गन्तुमर्हसि, यावत् अहमपि तवानुवर्त्ती भवामि, तावदपेक्षस्व इति भावः ; मयि जीवति इदानीं न हि त्वमशरणा सती जाह्नवीजले आत्मानं विनिक्षेप्तुमर्हसि, अहमेव ते शरणं सर्वथा भविष्यामीति वा भावः। नेपथ्यभाषणाश्रवणात् परं रामेणाप्येतत् व्यक्तीकृतं यदसौ प्राणसमां जानकीं मनसः न हि निर्वासितवानिति, तेन हि अनिशं तच्चिन्तया सादृशाभिनयश्रवणेन च इत्थं प्रलपितमित्यवधेयम्।
(१२)आर्य्य -पुज्य रघुमणे । इदं नाटकं-महर्षिवाल्मीकिविरचितं दृश्यकाव्यमेतत् ; न हि तात्त्विकतया वैदेही इदानीं गङ्गायाम् आत्मानं निक्षिपति, प्राक् यद्धि भूतं तदेवोपनिबद्धं वस्तु इदानीम् अभिनीयते, अतस्तदर्थं विलापः तदुद्धरणप्रयासो वा कर्त्तुं नोचित इति भावः।(अवधारणे द्विरुक्तः)।
रामः।हा देवि दण्डकारण्यवासप्रियसखि एष ते रामाद्दैवदुर्विपाकः।(ठ)
अक्ष्मणः।आर्य्य दृश्यतां तावत् प्रबन्धार्थः।(ड )
रामः।एष सज्जोऽस्मि वज्रमयः।( ढ)
(ततः प्रविशत्युत्सङ्गितैकैकदारकाभ्यां पृथ्वीगङ्गाभ्यामवलम्बिता सीता )।( ण )
रामः।वत्स लक्ष्मण असंविज्ञातमविबन्धनं तम इव प्रविशामि ; धारय माम्।( त )
(१३)दण्डकारण्यवासप्रियसखि -दण्डकारण्ये-जनस्थानान्तर्गते जनशून्ये तदाख्य वने, यो वासः,-वसतिः, तत्र प्रियसखि -अनुकूलसहचरि , एकमात्रसहायभूते इत्यर्थः। ते-तव। एषः,-गङ्गायामात्मविसर्ज्जनरूप इत्यर्थः। दैवदुर्विपाकः,-दैवस्य-दुरदृष्टस्य, दुर्विपाकः,-विषमयः परिणामः। रामात्-अधन्यात् मत्त एवेत्यर्थः, समजनि इति शेषः ; या त्वं सदा मत्समसुखदुःखा आसीः , अहमेव तथाभूतायाः ते सर्व्वायाः विपत्तेः मूलम् , अतो मत्समो नास्ति अन्यः कृतघ्नः इति भावः।
(१४)दृश्यताम्-अवलोक्यताम्। प्रबन्धार्थः-प्रबन्धस्य-उपनिबद्धवस्तुनः, अर्थः,-विषयः इदानीं वृथाशोकं विजहीहि यद्धि वृत्तं वस्तु, तदेव अधुना अभिनीयते, अतस्तत्सर्वं धैर्य्यमवलम्ब्य पर्य्यवलोकय इति भावः।
(१५)वज्रमयः-कुलिशसमकठिनहृदयः, अतिनिष्कृप इत्यर्थः। एषः-अयम्, अहमिति शेषः। सज्जः अस्मि-श्रोतुमेव व्यापारितः भवामि ; यद्यहं वज्रसमकठिनकायः न स्यां, तदा कथमेतादृशकठोरव्यापारश्रवणात् परमेव न शतधा विचूर्णितकायः भवेयम् ? तत् नूनं मत्समः नृशंसः नास्तीह कुत्रापीति भावः।
(१६)उत्सङ्गितेति।-उत्सङ्गितः-क्रोडदेशे स्थापितः, एकैकः,-प्रत्येकमेकमात्र एवेत्यर्थः, दारकः,-बालकः याभ्यां ताभ्याम्, एकमेकं दारकं स्ववक्षसि संस्थाप्येत्यर्थः। पृथीगङ्गाभ्यां-वसुन्धराभागीरथीभ्याम्। अवलम्बिता-धृता। सीता प्रविशति-रङ्गस्थलमायातीत्यर्थः।
(१७)असविज्ञातम्-अननुभूतस्वरूपम्। अनिर्बन्धनम्-ओतुकम्, आकस्मिकमिति यावत्। तम् इव अन्धकारमिव। प्रविशामि-निमज्जामि, तमसः अभ्यन्तरं यामि इत्यर्थः ; अभिनयदर्शनेन एवमेव मोहमुपागतः यत्, निबिडान्धकारमध्ये निमज्जितः एवाहमस्मि इति मन्ये इति भावः। मा धारय-हस्ताभ्यां मच्छरीरम् अवलम्बस्वेत्यर्थः। ( ‘ ‘‘तमः ‘‘’ इत्यत्र ‘ ‘‘अन्धतमसम् ‘‘’ इति पाठे-अन्धयतीति अन्धं, तथाविधं तमः अन्धतमसं-गाढं ध्वान्तमित्यर्थः। ‘ ‘‘अवसमन्धेभ्यः तमसः ‘‘’ (५।४।७९ पा०) इति समासान्तः अच् प्रत्ययः )।
गङ्गा।– समाश्वसिहि कल्याणि दिष्ट्या वैदेहि वर्धसे।
अन्तर्जलं प्रसूताऽसि रघुवंशधरौ सुतौ॥ ३॥
सीता।( समाश्वस्य ) दिट्टिआ दारए पसूदम्हि ; हा अज्ज उत्त (थ) ( इति मूर्च्छति )
लक्ष्मणः।( पादयोर्निपत्य )।आर्य्य आर्य दिष्ट्या वर्धामहे ; कल्याणप्ररोहो रघुवंशः।( विलोक्य )।हा हा कथं क्षुभितवाष्पोत्पीडनिर्भरः प्रमुग्ध एव आर्य्यः।(द) ( इति वीजयति )
दिष्ट्या दरकौ प्रसूताऽस्मि ; हा आर्य्यपुत्र
अथ वियोगविधुरयाः सीतायाः भागीरथीकृतं समाश्वासनप्रकारमाह, समास्वसिहीति।-हे कल्याणि मङ्गलालये , हे वैदेहि सीते , समाश्वसिहि समाश्वस्ता भव, दैन्यं विजहिहि धैर्य्यञ्च धेहि इत्यर्थः, दिष्ट्या भाग्येन, वर्द्धसे वृद्धि गताऽसि, सौभाग्यवशेन पुत्रलाभाभ्युदयात् अधुना त्वं श्रेयस्विनी भवसीत्यर्थः, रघुंवशधरौ रघुकुलाङ्कुरावित्यर्थः, सुतौ पुत्रौ, अन्तर्जलं गङ्गाप्रवाहमध्ये इति यावत्, ( जलस्यान्तः इति विभक्त्यर्थेऽव्ययीभावः, ‘ ‘‘तृतीयासप्तम्योर्बहुलम् ‘‘’ (२।४।८४ पा० ) इति सप्तम्याः पाक्षिकः अम्भावः ज्ञेयः ) प्रसूताऽसि उत्पादितवती भवसि, पुत्रौ त्वया प्रसूतौ इत्यर्थः, यतस्त्वं पुत्रद्वयं प्रसूतवती, अतोऽतीव सौभग्यवती भवसीति भावः। ( अत्र आदिकर्म्मणि कर्त्तरि क्तप्रत्ययः )। पथ्यावक्त्रं वृत्तम्॥३॥
(१८)दिष्ट्या-भाग्येन। दारकौ-पुत्रौ। प्रसूताऽस्मि-उत्पादितवती भवामि ; पुत्रोत्पत्तिश्रवणसमकालमेव क्षणम् अनिर्व्वचनीयहर्षस्य समुदयोऽभवत् इति दिष्ट्येत्युक्तं, स्यादिति निरन्तरभावनया प्रियपतिविरहं संस्मृत्य तादृशपतिसमागमाभावजनितशोकेन मूर्च्छागमोऽभूदिति ज्ञेयम्।
(१९)वर्द्धामहे-वयमधुना सर्वे सौभाग्ययुक्ता भवाम इत्यर्थः।कल्याणप्ररोहः,

पृथ्वी।वत्से समाश्वसिहि समाश्वसिहि।
सीता।( आश्वस्य )।भअबदि का तुमं इअं अ ?। ( ध )
पृथ्वी।इयन्ते श्वशुरकुलदेवता भागीरथी।(न )
सीता।भअबदि णमो दे णमो दे।’
भागी।चारित्रोपचितां कल्ल्याणसम्पदमनुगच्छ।(प)
‘भगवति का त्वमियञ्च ?’
भगवति नमस्ते नमस्ते।
(२०)- कल्याणः-शुभकरः, प्ररोहः,-अङ्कुरी यस्य सः, मङ्गलप्रदाङ्कुरसमन्वित इत्यर्थः। रघुवंशः,-रघोः, वंश इव-वेणविशेषः इव, वंशः,-अन्ववायः, रघुकुलरक्षाकरः माङ्गलिकः अङ्कुरः सञ्जात इत्यर्थः ; सीतायाः तनयोत्पत्त्या रघुवंशः इदानीं प्रतिष्ठां गत इति भावः। ( अत्र कल्याणे स्वाभेदरोपकप्ररोहशब्दसाहचर्य्यात् वंशशब्दस्य श्लिष्टतया श्लिष्टपरम्परितरूपकालङ्कारः )। क्षुभितेति।-क्षुभितेन-अत्यर्थम् उद्द्वेलितेन, बाष्पाणाम्,-अश्रूणाम्, उत्पीडेन-पूरेण, निर्भरः,-प्रगाढः, प्रगाढतया आकुलः इत्यर्थः, अजस्रं बाष्पायमाणनयन इति यावत्। प्रमुग्ध एव-मूर्च्छित एव। आर्य्यः-रामः ; अकारणसीतानिर्व्वासनजनितस्वदोषं संस्मृत्य नियतम् अश्रूणि विमुञ्चन्नेव रघुमणिः स्ववंशरक्षाकरं सीतायाः दारकद्वयं प्रसूतमाकर्ण्य सहसा हर्षोदयात् धैर्य्यं धारयितुमपारयन् सपदि मोहमुपागात् इति भावः।
(२१)का त्वम् ?-अत्रभवती किन्नामधेया भवति ? इयञ्च-एषा अपरा भवत्सङ्गिनी च, का इत्यन्वयः ; किं हि नाम भवत्या अभ्याश्च इति विज्ञातुमिच्छामीति भावः ; भागीरथ्यां देहविसर्ज्जनसमये ते हि देव्यौ तदीयतपःप्रभावात् सहसा आविरभूतां, तत्तनयञ्च रक्षितवत्यौ, तत्सर्वं प्रसवकाले मूर्च्छिता सा किमपि नाजानात, अतः सविशेषविज्ञानर्थं परिचाययति इति ज्ञेयम्।
(२२)श्वशुरेति।-श्वशुरस्य-दशरथस्य, यत् कुल-वंशः, तस्य देवता-अधिष्ठात्री देवी ; महर्षिकपिलशापनिर्द्दग्ध नां सगरसन्ततीनां समुद्धारकारिणी भगवती भागीरथी रघुकुलानामधिदेवतात्वेन विशेषतः उपास्या आसीदिति ज्ञेयम्।
(प) चारित्रेति।-चारित्रेण पातिव्रत्यसंरक्षणरूपसच्चरित्रतया, उपचितां-विवर्द्धिताम्। कल्याणसम्पदं-शुभसम्पत्ति,ं मङ्गलसमृद्धिमित्यर्थः। अनुगच्छ-लभस्व इत्यर्थः ; त्वं यादृशसच्चारित्र्यवती भवसी, तदनुरूपकल्याणभाक् भवेति भावः। ( ‘ ‘‘अधिगच्छ ‘‘’ इति पाठान्तरम् )।
लक्ष्मणः।अनुगृहीताः स्मः।(फ)
भागी।इयन्तु जननी ते वसुन्धरा।
सीता।हा अम्ब इदीमी अहं तुए दिट्टा। ( ब)
पृथ्वी।एहि वत्से एहि पुत्रि
( इति सीतामालिङ्ग्य मूर्च्छति )
लक्ष्मणः।( सहर्षम् ) दिष्ट्या पृथ्वीगङ्गाभ्यामभ्युपपन्ना आर्य्या।(भ )
रामः।( अवलोक्य ) करुणतरं खलु एतद्वर्तते।(म )
भागी।विश्वम्भराऽपि नाम व्यथते इति जितमपत्यस्नेहेन ; यद्वा सर्वसाधारणो ह्येष मोहग्रन्थरन्तश्चरश्चेतनावतामनुपप्लवः संसारतन्तुः।वत्से वैदेहि देवि भूतधात्रि समाश्वसिहि समाश्वसिहि।(य )
हा अम्ब ईदृशो अहं त्वया दृष्टा।
(फ) अनुगृहीताः स्मः-अनुकम्पिताः भवामः ; भागीरथ्याः रघुकुललक्ष्मीभूतायां सीतायां शुभाशीर्व्वचसा वयं सर्वे एव मङ्गलभाजः भवामः इति भावः।
(ब) हा अम्ब -भो मातः वसुन्धरे ईदृशी-एवंविधा, विपन्ना इत्यर्थः, अलीकापवादभयात् स्वभर्त्रा निवासितेति यावत्। त्वया-अत्रभवत्या। दृष्टा-आलोकिता ; सर्व्वलोकसाक्षिभूतायां भवत्यां भगवत्यां विद्यमानायां निरागसः तद्दुहित्तुर्मे एवं वृथाऽपवादेन अयथानिकारः उदपादिः, न हि त्वया तत्प्रतिकारः कथमपि कर्त्तुं शक्तः इति भावः ; चारित्र्यपरिभूतायाः दुहितुः जनन्यादिगुरुजनदर्शनं निरतिशयलज्जाकरमिति वा भावः। मातृपरिचयश्रवणात् सखेदोक्तिरियमिति ज्ञेयम्।
(भ) अभ्युपपन्ना-अनुगृहीता। आर्य्या ,-सीता ; अशरणा सीता शरणं प्राप्तवती इति तु हर्षकारणं ज्ञेयम्।
(म) करुणतरम्।-अतिशोकोद्दीपकम्। एतत्-पृथ्वीगङ्गाभ्यां सीतायाः समाश्रयदानमित्यर्थः ; मयि निखिलप्रजापालके सम्राजि जीवति मत्पत्न्याः अन्यकृतरक्षणम् अतीव दुःखाकरमिति भावः।
(य) विश्वं-निखिलं जगदित्यर्थः, बिभर्ति या सा विश्वम्भराऽपि-

पृथिवी देवी अपि। व्यथते-दुहितः सीतायाः शोकेन दुःखमनुभवति। इति-अस्मात् हेतोः। अपत्यस्नेहेन-सन्ततिवात्सल्येन। जितं-सर्व्वोत्कर्षेण वृत्तमित्यर्थः ; यतो हि अपत्यस्नेहः स्थिरां धीरां सर्वंसहामपि विह्वलयति अतोऽयं सर्वपरिभावी, अन्येभ्यश्च स्नेहेभ्यः गरीयानिति भावः। सर्व्वसाधारणः ,-सर्वेषां प्राणिनां समानः ; कुत्रापि न वैषम्येण वर्त्तमान इति भावः। एषः-अयं परिदृश्यमान इत्यर्थः, मोहग्रन्थिः,-मोहः-अपत्यस्नेहादिरूपा माया, ग्रन्थिः यस्य तथोक्तः ; यतो हि ग्रन्थिबहुलः जालरूपः तन्तुः मौनादिनामिव सर्वेषां नितरां दुरुच्छदो भवतीति भावः। चेतनावतां-प्राणिनां सर्वेषामेव। अन्तश्चरः-अन्तः,-अन्तःकरणे चरति यस्तथोक्तः, अन्तःकरणवर्त्तीत्यर्थः। अनुपप्लवः-नास्ति उपप्लवः-उच्छेदः विनाशो वा यस्य तथोक्तः, उच्छेदरहितः इत्यर्थः। संसार एव तन्तुः,-जालम्, अनादिसृष्टिपरम्परेत्यर्थः ; यद्वा,-एषः,-अयमपत्यस्नेहरूप इत्यर्थः, मोहग्रन्थिः,-मोहरूपग्रन्थिः ; ममेत्याकारकज्ञानजनितबन्धनविशेषः इत्यर्थः, सर्वसाधारणः चेतनावतामन्तश्चरः अनुपप्तवः संसारतन्तुः,-संसारस्य-सृष्टिप्रवाहरूपस्य, तन्तुः-सुत्रम्म् योजकसूत्रमित्यर्थः, संसारघटक इति यावत् ; अनेनैव स्नेहात्मकेन आकर्षकसूत्रेण दृढाकृष्टाः प्राणिनः आकल्पं संसरन्तीति भावः। अस्मिन् विनश्वरे चराचरे सर्वे एव जीवा अपत्यादिमायापाशनियमिताः निरन्तरं विविधं क्लेशमनुभवन्ति, न हि क्लेशविनिर्म्मुक्ताशयः इह भुवि कोऽपि विद्यते इति तात्पर्यम्। भूतधात्रि -भूतानां प्राणिनां, धात्री-धारणकर्त्रीम् पोषयित्री वेत्यर्थः, तस्याः सम्बुद्धौ , हे वसुन्धरे इति यावत्। समाश्वसिहि-समाश्वस्ता भव। (सम्भ्रमे द्विर्वचनम्)।

पृथ्वी।– देवि सीतां प्रसूय कथमाश्वसिमि ? (र ) -एकश्चिरं राक्षसमध्यवासः साङ्ग् द्वितीयस्य सुदुश्रवोऽस्याः।
भागी।कू नाम पाकाभिमुखस्य जन्तुः द्वाराणि दैवस्य पिधातुमीष्टे ?॥४॥
अथ दुहितुः क्लेशपरम्परामवलोक्य स्वदुःखकारणं विवृणोति, एकश्चिरमिति।- अस्याः सीतायाः, एकः प्रथमः, चिरं सुदीर्घकालं व्याप्येत्यर्थः, राक्षसानां रावणेनापहरणानन्तरम् अशोकवने निर्य्यातनपरायणानां निशाचराणां, मध्ये
(र) देवि -भगवति भागीरथि सीतां-जानकीम्। प्रसूय-जनयित्वा। कथं-केन प्रकारेण। आश्वसिमि ?-आश्वस्ता भवामि ? यस्याः दुहिता एवं चिरं दुःखमनुभवति तस्याः जननी सत्यहं कथं हि समाश्वस्ता भवामीति भावः। अभ्यन्तरे, वासः वसतिः, अतिक्लेशेनावस्थानमिति यावत्, साङ्गः ओन अलीकेन पातिव्रत्यभङ्गरूपापवादेन स्वामिकृतपरित्यागस्य निदानभूतेनावयवेन सह वर्त्तमानः ; न केवलं तया राक्षसमध्ये सुचिरं वासकृतं दुःखमनुभूतम्, अपि तु वृथाकलङ्कोऽपि चिरमुपभुज्यते इति भावः ; यद्वा-साङ्गः औः अवान्तरैः बहुभिः क्लेशकरैः विषयैः मायामयरामनिधनवार्त्ताश्रावणरूपैः अवयवैः सह वर्त्तमानः ; सा हि तत्र लङ्कापुर्य्यां स्थित्वा इयतः विविधान् क्लेशान् उपभुक्तवतीत्येवमेव प्रथमदुःखहेतुरिति भावः ; द्वितीयश्च अपरश्च, अलीकापवादारोपेण भर्त्तृकृतपरित्यागरूपः अनिष्टापातश्चेत्यर्थः, सुदुःश्रवः न कथमपि श्रोतुं शक्यः ; पतिप्राणायाः अपांशुलातिकभूताया एतस्याः ईदृशः अपवादः कर्णेन कैरपि सद्भिः श्रोतुं न शक्यते, इत्येष एव द्वितीयदुःखहेतुः पूर्वदुःखहेतोरपि गरीयानित्याशयः। ( ‘ ‘‘सोढश्चिरं राक्षसमध्यवासः त्यागो द्वितीयश्च सुदुःसहोऽस्याः ‘‘’ इति पाठान्तरम् ) अथ तदाकर्ण्य भागीरथी दैवस्य निरुद्धगतिकत्वमुपवर्ण्यं वसुन्धरां कथञ्चित् समाश्वासयितुमारभते, को नामेति ।-नाम सम्भावनायां, को नाम जन्तुः को हि जीव इत्यर्थः, फलोन्मुखनिरतस्येति यावत्, दैवस्य नियतेः, सुकृतदुष्कृतात्मकभाग्यस्येत्यर्थः, द्वाराणि प्रसरणमार्गान्, फलप्रकाशकरोपायानिति यावत्, पिधातुम् आवरितुं, निराकर्त्तुमित्यर्थः, ( ‘ ‘‘वष्टिभागुरिरल्लोपम्- ‘ ‘ ‘(का०) इत्यादिवचनात् पाक्षिकः अपेरकारस्य लोपः ) ईष्टे ? प्रभवति ? अपि तु न कोऽपीत्याशयः ; सर्वेषां हि जीवानां सुखदुःखादिपरम्परा नियतिकृता इति विभाव्य सीतायाः ईदृशे दुर्विषहदुःखापाते विलापे न कार्य्यः, दैवविलसितस्य दुर्वारत्वादिति भावः।
(अत्र दैवविलासरूपसामान्येन वस्तुना राक्षसमध्यवासादिरूपविशेषवस्तुनः उपपत्तीकरणात् सामान्येन विशेषसमर्थनरूपोऽर्थान्तरन्यासालङ्कारः )। इन्द्रवज्रा वृत्तम्॥४॥
पृथ्वी।भागीरथि सदृशमुक्तम्।युक्तमेतद्वा रामभद्रस्य ? (ल )–
न पमाणीकृतः पाणिर्बाल्ये बालेन पीडितः।
नाहं न जनको नाग्निर्नानुवृत्तिर्न सन्ततिः॥५॥
(ल) सदृशम्-उचितं , समीचीनमित्यर्थः। उक्तं-कथितम ; दैवस्य दूरूद्धगतिकतया दृरदृष्टवशादेव सीतायाः ईदृशी गतिः जाता इति स्वीकरोमीति भावः। यद्यपि तव वचनम् अतीव साधीयः, तथाऽपि रामभद्रेण सुष्ठु नाचरितमिति पक्षान्तरमाह, युक्तमिति।-रामभद्रस्य-रामचन्द्रस्य, एतत्-सीतायाः सर्व्वथैव मिथ्याभूताया दुश्चरित्रतायां विश्वससंस्थापनं निर्वासनञ्च। युक्तं वा ?-उचितं किम् ? वा शब्दः पक्षान्तरे। ( ‘ ‘‘वा स्याद्विकल्पोपमयोरेवार्थे च समुच्चये। ‘ ‘ ‘इति विश्वप्रकाशः )।
सीतानिर्वासनस्य अयुक्ततायां प्रमाणमुपन्यस्यति, नेति।-बाल्ये बालभावे, शैशवे इत्यर्थः, बालेन कुमारेण रामेण, पीडितः दारकर्म्मणि परिगृहीतः, पाणिः सीतायाः करः, न प्रमाणीकृतः युक्तायुक्तविचारे प्रमाणत्वेन न अवेक्षितः ; यथाशास्त्रः परिणीतायाः पत्न्याः केवलदुर्ज्जनकृतापवादात् सहसा परित्यागः लोकशास्त्रविगर्हिततया नितान्तमन्याय्य इति भावः ; अहं पृथिवी, न , प्रमाणीकृतेति लिङ्गविपरिणामेन अन्वयः, अहमपि विश्वास्यत्वेन न स्वीकृतेत्यर्थः ; मद्दुहिता कथं हि सतीधर्म्मात् विच्युता भविष्यति इत्यपि तेन न गणितं, तथा च एतेन मां प्रत्यपि तस्य अविश्वासः सूचितो भवतीति भावः ; जनकः राजर्षिर्विदेहाधिपोऽपि, न, प्रमाणीकृत इत्यन्वयः ; यस्याः पिता जीवन्मुक्तः , तत्कन्या कथं चरित्र्याहीना भविष्यति इत्यपि तेन न पर्य्यवेक्षितं, तथा च व्यवहारेणानेन सुप्रशस्तचरित्रः जनकोऽपि तेनावज्ञात इति भावः ; अग्निर्न, प्रमाणीकृत इत्यन्वयः ; सर्वलोकपावनः अग्निः विशोधनेन सीतायाः निर्द्दोषतापरिचायकः असीत्, सोऽपि विश्वस्तत्वेन न गणित इति भावः ; अनुवृत्तिः अनुवर्त्तनं, छायावत् पत्युः सर्व्वत्रानुसरणं, छन्दोऽनुवर्त्तनं वा, न, प्रमाणीकृता विश्वासास्पदं नाभूदित्यर्थः ; या हि स्वैरिणी भवति, सा तु कदाऽपि पत्युः छन्दोऽनुवर्त्तिनी न भवेदित्यपि न विवेचितमिति भावः ; तथा , न सन्ततिः अपत्यद्वयमपि न, प्रमाणीकृता इति शेषः ; गर्भवत्याः तस्याः निर्वासनेन स्वस्य वंशलोपोऽपि भवेत्, यतः अस्याः गर्भे निजतेजः स्ववंशस्याविच्छेदकारणं वर्त्तते, अतः आपन्नसत्त्वायाः अस्याः निर्व्वासनसतीवान्याय्यं , तथा भ्रूणहत्याहेतुत्वेन महापापजनकञ्च, अतः सन्तत्युनुरोधेनापि सा सर्वथैवापरित्याज्या आसीदेव, इत्यपि न विगणितमिति भावः ; प्रोक्तेष्वेतेषु अपरित्यागबीजभूतेषु सत्स्वप्यसौ तानि सर्वाणि अविचार्य्यैव प्राणसमां पत्नीं सहसा अत्याक्षीत्, तत् किं न अन्याय्यमाचरितमिति वक्तृतात्पर्य्यमिति ज्ञेयम्। (अत्र एकया प्रमाणीकृत इति क्रियाया प्रस्तुतानां सर्वेषां पाणिग्रहणादिरूपकर्म्मणामभिसम्बन्धात् तुल्ययोगिताऽलङ्कारः, तथा सीतानिर्वासनं प्रति बहूनां कारणानां तत्कार्य्यकरत्वेन समावेशात् समुच्चयोऽलङ्कारः, इत्यनयोः परस्परसापेक्षतया सङ्करः )। पथ्यावक्त्रं वृत्तम्॥५॥
सीता।अज्जउअतं सुमराबिदम्हि। (ब )
पृथ्वी।आः कस्तवार्य्यपुत्रः ? (श)
सीता।( सलजास्त्रम् ) जहा बा अम्बा मणादि।’ (ष )
रामः।अम्ब पृथ्वी ईदृशोऽस्मि ।(स )
आर्यपुत्र स्मारितास्मि ’
यथा वा अम्बा भणति।
(व) आर्य्यपुत्रं-रामम्। स्मारिता -स्मृतिपथमापादिता। अस्मि-भवामि, अहं जनन्येति शेषः ; सुचिरकालवियोगेन तं विस्मरन्ती अहमिदानीं जनन्या तन्नामोच्चारणात् स्मारिता सती पुनर्नवीभूतेन तद्वियोगशोकेन नितरां विव्यथितहृदया भवामीति भावः।
(श) आः -इति वैरक्तौ, खेदे वा। तव-भवत्याः। आर्य्यपुत्रः,-पतिः। कः ?-न कोऽप्यस्तीति भावः ; जगत्पतिः रामभद्रः यदि तव पतिः स्यत्, तदा कथं तव ईदृशी दुर्गतिः भवेत्, पतिस्ते कोऽपि नास्तीति मन्ये, न हि ते वयम् आर्य्यपुत्र इति वृथावादं श्रोतुमिच्छामः इति विरक्तिगर्भं वचनमेतदिति ज्ञेयम्।
(ष) सलज्जास्रमिति।-पतिनिन्दां श्रुत्वा लज्जया पतिव्रता सीता बाष्पममुञ्चदिति भावः। वा-अथवा। यथा-यादृक्। अम्बा-जननी। भणति-कथयति ; तत् तथैवेति भावः ; इदानीं पतिपरित्यक्तया मया आर्य्यपुत्र हति कृत्वा विफलं विलपनं कर्त्तुं नोचितमित्याशयः ; अथवा-मज्जननी शोकात् यदेव वदितुमिच्छति तदेव वदतु, अहन्तु हतदैवा कर्त्तव्यपरायणमार्य्यपुत्रं विनिन्दितुं न प्रभवामीति भावः।
(स) ईदृशः ,-भवदुक्तप्रकारः। अस्मि-भवामि ; भवद्दुहितुः आर्य्यपुत्रपदवाच्यः न भवितुमर्हामीति भावः ; यद्यहमस्याः पतिः स्यां, तदा कथमेवं नृशंसोचितमकार्य्यं कृत्वा आत्मानं पातकिनं कुर्य्याम् ? अतः भवत्या यदुक्तं , तत्सर्वं सत्यमेवेति रामस्य सकरुणमात्मक्षोभकरं वचनमेतदिति ज्ञेयम्।
भागी।भगवति वसुन्धरे शरीरमसि संसारस्य ; तत् किमसंविदानेन जामात्रे क्रुध्यसि ? (ह ) –

(ह) ( ‘ ‘‘भगवति वसुन्धरे ‘‘’ इत्यत्र ‘ ‘‘प्रसीद भगवति वसुन्धरे ‘‘’ इत्यधिकः पाठः पुस्तकान्तरेषु दृश्यते)। शरीरमसि-देहभूता त्वं भवसि ; सर्वेषां प्राणिनां वक्षसि धारणात् स्वदेहरसेन च परिपोषणात् सर्वाणि तव शरीरमयाणि भवन्ति, कस्माच्चिदपि वस्तुनः ते पृथग्भावो नास्तीति भावः। संसारस्य-प्राणिपूर्णजगतः। तत्-तस्मात्, अधिष्ठानरुपतया तव सर्वेषां कलेवररूपत्वादित्यर्थः। किं-कथम्। असंविदाना इव-तत्त्वार्थमविजानती इव, अविदितवृत्तान्तेवेत्यर्थः ( वेत्तेः ‘ ‘‘विदिप्रच्छस्वरतीनामुपसङ्ख्यानम् ‘‘’ (वा०) इति अकर्म्मकत्वादत्रात्मनेपदं, तेन च शानच् ) जामात्रे-राघवाय। कुप्यसि ?-कृध्यसि ? किमर्थं राघवेण प्राणसमाऽपि सीता विवासिता, स्वकीयवृत्तान्तं स्वीया तनुरिव सर्वेषां शरीरभूता त्वं तत् सर्वं जानासि एव, प्रजारञ्जनस्य रघुकुलधर्म्मतया तदनुल्लङ्घनीयत्वात् तदनुरोधेनैव अवशेन रामचन्द्रेण सीता परित्यक्ता, तत्रास्य अपराधलेशोऽपि नास्ति, इति सीताविवासनविशेषज्ञाऽपि त्वं किमर्थं सीतापतये निरपराधाय रामाय वृथा कुप्यसि ? एतत्तु ते नोचितम् इति भावः। ( ‘ ‘‘जामात्रे ‘‘’ इति ‘ ‘ ‘क्रुधद्रुह- ‘ ‘ ‘(१।४।३७ पा० ) इति सम्प्रदानत्वेन चतुर्थी )। पृथिव्याः सर्ववृत्तान्ताभिज्ञत्वे प्रमाणं यथा- ‘ ‘‘आदित्यचन्द्रवनिलोऽनलश्च द्यौर्भूमिरापो हृदयं यमश्च। अहश्च रात्रिश्च उभे च सन्ध्ये धर्म्मश्च जानाति नरस्य वृत्तम्॥ ‘ ‘‘इति।
घोरे लोके विततमयशो या च वन्हौ विशुद्धि-
लङ्काद्वीपे कथमिव जनस्तामिह श्रद्दधातुः ?।
एक्ष्वाकूणां कुलधनमिदं यत्समाराधनीयः।
कृत्स्नो लोकस्तदतिगहनं किं स वत्सः करोतु ?॥ ६॥
स्वकुलधर्म्मानुपालकेन रामेण कथमिदमतीवाकार्य्यमनुष्ठितं, तत्र बीजं प्रदर्शयितुमाह, घोरमिति।-लोके भुवने, घोरं दुःश्रवत्वात् अतिदारुणम्, अयशः निन्दा, सीतायाः चारित्र्यादूषणरूपेत्यर्थः, विततं विस्तीर्णं, व्याप्तमिति यावत्। ननु तादृशनिन्दाव्युदासार्थन्तु सीतायाः अग्नौ परीक्षा कृता, तत्कथं निन्दायाः सर्वत्र विततत्वमित्युच्यते ? इत्याशङ्कायामाह, येति।-( द्विर्गता आपो यत्र तत् द्विपम्, अस्य रूढित्वात् एतत्तु व्युत्पत्तिमत्रं ज्ञेयम्। ‘ ‘ ‘ऋक्पूरब्धूः पथामनक्ष्ये ‘ ‘ ‘( ५/४/७४ पा ०) इति समान्सान्तः अ प्रत्ययः , द्व्यन्तरुपसर्गेभोप ईत् ( ६/३/९७ पा०) इति ईदादेशः )। लङ्काद्वीपे , लङ्का एव द्वीपं तस्मिन् , सर्वतः समुद्रपरिवेष्टिते लङ्कानामि्नप्रदेशे, वह्नौ अनले, या च विशुद्धिः निर्दोषत्वपरीक्षा, सीताया आसीदिति शेषः, इह अस्मिन् अयोध्याप्रदेशे ; तत्तः अतीव सुदूरे देशे इति भावः ; जनः लोकः, तां विशुद्धि,ं कथमिव केन वा प्रकारेण, श्रद्दधातु ? विश्वसितु ? यो हि विषयः प्रत्यक्षीक्रियमाणोऽपि अत्यद्भुततया लोकैः न सहसा श्रद्धीयतेम् सुदूरदेशे वृत्ते हि तस्मिन् कथं साधारणजनानां श्रद्धा स्यत् ? इति भावः। भवतु तावत् वह्निपरीक्षायां साधारणप्रकृतीनामुत्तरकोशलवासिनामविश्वासः, परन्तु स्वचक्षुषा प्रत्यक्षीकृतनिखिलवृत्तान्तह् स्वयं रघुमणिः कथं हि तां निर्द्दोषां स्वपत्नीं साधारणजनवाक्यतः विवासितवातन् ? इत्याशङ्कायामाह, इक्ष्वाकूणामिति।-यत् यतः, कृत्स्नः लोकः सकला एव प्रजाः, समाराधनीयः अनुरञ्जनीयः, परितोषणीय इति यावत्, तत् ततः, अतिगहनम् अतीव दुष्करं कार्य्यमित्यर्थः, इदं प्रजानुरञ्जनम्, इक्ष्वाकूणाम् इक्ष्वाकुवंशीयानां कुलधनं कुलक्रमागतं धनं , व्रतमित्यर्थः ; यथा धनं लोकैः सयत्नं रक्ष्यते, तथैव इक्ष्वाकुभिः प्रजापालनं सयत्नं क्रियते इति भावः ; यद्वा,-कृत्स्नो लोकः समाराधनीयः, इति यत् इक्ष्वाकूणां कुलधनं, तत् इदं लोकाराधनरूपं। कौलिकं व्रतम्, अतिगहनम्, इत्येवं योजनीयम् ; सः वत्सः वात्सल्याधारः रामः, किं करोतु ? दुर्ज्जनानां सुजनानाञ्च सर्वासां प्रजानाम् अनुरञ्जनात् ऋते कथं हि एकाकी वत्सः सीतापरित्यागमकृत्वा स्वकुलधर्म्ममनुपालयतु ? इत्यर्थः ; सीतादोषसम्भावनया विरक्तानां प्रजानामपि अनुरञ्जनं तस्य राजतया कुलधर्म्मतया च नियतमेव कर्त्तव्यमिति तस्य नास्ति अणीयानप्यत्र दोषः इति वक्तुराशयः। ( अत्र सीताविवासनकार्य्यस्य एकस्मिन् कारणे दुर्ज्जननिन्दारूपे सत्यपि लोकानुरञ्जनरूपकारणान्तरस्य खले कपोतिकान्यायेन तत्कार्य्यकारित्वेनोपन्यासनं समुच्चयालङ्कारः )। मन्दाक्रान्ता वृत्तम्॥६॥
लक्ष्मणः।अव्याहतान्तः प्रकाशा हि देवता भूतेषु ; विशेषेण गङ्गा ; तदयमञ्ज्लिस्ते।(क )
(क)भूतेषु-सर्वेषु प्राणिषु विषयेषु। अव्याहतान्तःप्रकाशा-अव्याहतः-अप्रतिबद्धः, केनचिदपि अनिवारित इत्यर्थः, अन्तःप्रकाशः-मानसिकवृत्तिविज्ञानं, सर्वेषां जीवानामन्तर्गतभावपरिज्ञानमित्यर्थः, यासां ताः ; देवा हि अन्तर्य्यामितया सर्वेषामेव जीवानां मनोगतभावं विदन्तीति भावः। विशेषेण-प्राधान्येन।
गङ्गा- भागीरथी ; भगवती गङ्गा तु सर्वेषामेव जीवानां मनोगतभावं विशेषतया वेत्ति, तस्याः किमप्यपरिज्ञानं नास्ति, अतः किमर्थं रघुमणिना सिता विवासिता इति स्वयं सर्वं तदाशयमन्तर्य्यामितया विदित्वैव सर्वलोकसमक्षं प्रोक्तार्थं सुस्फुटमुवाचेति भावः। तत्-तस्मात्, त्रिलोकीपूज्यत्वात् इत्यर्थः। ते-तुभ्यम्। अयमञ्जलिः ,-प्रणामार्थं करद्वयसंयोगः, मया क्रियते इति शेषः, त्वां प्रणमामि इत्यर्थः। ( ‘ ‘‘तदेष ते प्रणामाञ्जलिः ‘‘’ इति पाठान्तरम् )।
रामः।अम्ब अनुवृत्तस्तया भगीरथगृहे प्रसादः।(ख)
पृथ्वी।देवि नित्यं प्रसन्नास्मि वः कि न्तु आपातदुःसहस्नेहावेगेन ब्रवीमि। न पुनर न जानामि सीता स्नेहं रामभद्रस्य ?।( ग ) –
दह्यमानेन मनसा दैवात् वत्सां विहाय सः।
लोकोत्तरेण सत्वेन प्रजापुण्यैश्च जीवति॥७॥
(ख)अम्ब -मातः । अनुवृत्तः-अविच्छेदेन प्रवर्त्तितः। भगीरथगृहे-भगीरथभवने, सूर्य्यकुलसन्ततिषु इत्यर्थः। प्रसादः-अनुग्रहः ; भगीरथवंशधरेषु सर्वेषु तवानुग्रहः अकृत्रिमः वर्त्तते एव, तेन त्वं स्वयमेवैवं मत्कृते पृथिवीं देवीमनुनयसीति भावः।
(ग)नित्यं-सततमेव। वः ,-युष्मान् प्रति। प्रसन्नाऽस्मि-सन्तुष्टा भवामि ; सर्वेषु भवत्पक्षेषु मे अकृत्रिमं वात्सल्यं विद्यते एवेत्यर्थः। किन्तु-परन्तु। आपातेति।-आपाते-तदात्वे, सीतायाः विपद्वार्त्ताश्रवणक्षणे एवेति यावत्, ( ‘ ‘‘तदात्वे पात आपातः ‘‘’ इति वैजयन्ती। ‘ ‘‘दर्शनक्षण आपातस्तथैवाकर्णनक्षणे। ‘ ‘‘इति कोषश्च ) यः दुःसहः,-सोढुमशक्यः , अप्रतिरोध्य इत्यर्थः, स्नेहावेगः,-सीतायां वात्सल्योदयप्रसरः तेन, सीतायां निरतिशयस्नेहप्राबल्येनेत्यर्थः। ( ‘ ‘‘किन्त्वापातदुःसहः शोकावेगोऽपत्यस्य, तेन ‘‘’ इति पाठान्तरम् )। एवम्-इत्थम्। ब्रवीमि-कथयामि, प्रोक्तरूपां राघवनिर्भर्त्सनां करोमि इति यावत्। पुनः,-किन्तु। रामभद्रस्य-राघवस्य। सीतास्नेहं-सीतायां वात्सल्यम्। न जानामि न-न वेद्मि इति न ; अपि तु कियान् हि स्नेहः सीतायां रामस्य वर्त्तते, तत् सर्वं सर्वथा अवगच्छामि एवेति भावः।
अथ स्वाभिज्ञानप्रकारं विशदीकृत्योपवर्णयितुं रामाशयं व्याचष्टे, दह्यमानेनेति।-दैवात् नियतिवशात्, अप्रतिरोध्यदैवस्य एकान्तायत्ततादित्यर्थः, वत्सां जानकीं, विहाय निर्वास्य, दह्यमानेन अपराधादृतेऽपि सीतां परित्यजामि इति दुःसहदुःखभाराक्रान्ततया सातिशयं सन्तप्यमानेन, मनसा चेतसा उपलक्षितः सन्, सः रामः, लोकोत्तरेण अलौकिकेन, असामान्येनेति यावत्, सत्त्वेन व्यवसायेन, धैर्य्येणेत्यर्थः, ( ‘ ‘‘द्रव्यासुव्यवसायेषु सत्त्त्वमस्त्री तु जन्तुषु। ‘ ‘‘इत्यमरः ) प्रजापुण्यैश्च प्रजानां प्रकृतीनां, पुण्यैश्च धर्म्मैश्च ; प्रजानां प्राक्कृतपुण्यैरेव एतादृशसर्वगुणसमन्वितस्य नरपतेर्लाभादित्याशयः ; जीवति प्राणिति ; रामः प्रकृतिरञ्जनार्थं प्राणसमां सीतां निर्वास्य तदीयशोकेन एवं हि विवशकायः समजनि, यत् यदि तस्य ताद्रुशमसामान्यं धैर्य्यं प्रकृतिपृञ्जानाञ्च सौभाग्यं नाऽऽस्तां, तदा नूनमसौ सीताशोकेन म्रियतेति सर्वमहं विजानामीति भावः।
( अत्र राघवजीवनं प्रति एकस्यासामान्यधैर्य्यरूपकारणस्य सत्त्वेऽपि पुनः तत्कारणरूपतया प्रजापुण्यस्योपादनात् समुच्चयालङ्कारः, अपि च , रामजीवनं प्रति प्रदर्शितद्वितीयकारणस्य प्रजासु विद्यमानत्वात्, कर्य्यभूतस्य जीवनस्य च रामे सत्त्वात् कार्य्यकारणयोः भिन्नदेशगतत्त्वेन असङ्गतिरलङ्कारः )। पथ्यावक्त्रं वृत्तम्॥७॥
रामः।सकरुणा हि गुरवोगर्भरूपेषु।(घ)
सीता। ( रुदतू कृताञ्जलिः ) णेदु मं अत्तणो अङ्गेसुं बिलअं अम्बा । (ङ)
रामः। किमन्यद्ब्रवीतु ? (च )
भागी।शान्तम् अविलीना वत्सरसहस्राणि भूयाः।(छ )
नयतु मामात्मनोऽङ्गेषु विलयमम्बा।
(घ)गुरुवः-गुरुजनाः। गर्भरूपेषु-सन्ततिषु। सकरुणाः-सदयाः , भवन्तीति शेषः ; पुत्रभूतानां शतेषु अपराधेषु सत्स्वपि गुरवः तन् नूनं न गृह्णन्ति, तेन हि सापराधाय मह्यं पृथिवी देवी नाभिक्रुध्यति इति भावः।
(५) आत्मनः,-स्वस्याः। ओषु-देहेषु। विलयं-विलोपं, मिश्रणेन एकीभावमित्यर्थः। नयतु-प्रापयतु, निजाङ्गे मां विलीनं कारयत्वित्यर्थः ; इतःपरं नाहं जीवितुमिच्छामीति भावः।
(६) अन्यत्-अपरं, मरणाद्भिन्नमित्यर्थः। किं ब्रवीतु ?-किं कथयतु ?इदानीं सर्वायाः आशायाः विनाशात् मरणं विना कथितव्यान्तरस्याभावादिति भावः।
(७)शान्त-निवृत्त, भवतु प्रोक्तवचनमिति शेषः, एवं मा वद इत्यर्थः।
पृथ्वी।वत्से अपि रक्षणीय ते पुत्रकौ।( ज )
सीता।अणाधाम्हि । (झ)
रामः।हृदय व्ज््रिम्य्म्स्त।(ञ)
भागि ।कथं त्वं सनाथाप्यना था ?
सीता।कीदसं मम अभब्बाए सणाधत्तणं ? ’ ( ट)
अनाथाऽस्मि।
’ कीदृशं ममाभव्यायाः सनाथत्वम्।
(८)( मान्तमव्ययमेतदिति कोषः )। वत्सरसहस्राणि-दशशताब्दान् व्याप्येत्यर्थः। ( कालाध्वनोरत्यन्तसंयोगे (२।३।५ पा०) इति द्वितीया )। अविलीना-अविलुप्ता, चिरजीविनी इत्यर्थः। भूयाः,-स्थेयाः ; कदाऽपि तव विनाशो न भवतु इति भावः।
(९)अपि-अवधारणे, अवश्यमेव इत्यर्थः। रक्षणीयौ-पालनीयौ। पुत्रकौ-तनयौ ; एतयोः बालयोः रक्षणार्थं त्वया अवश्यं जीवितव्यमिति मन्ये, मातुः स्तन्यपानादृते बालस्य जीवनरक्षायाः दुःसाध्यत्वादिति भावः। ( ‘ ‘‘अपि रक्षणीयौ ‘‘’ इत्यत्र ‘ ‘‘अवेक्षणीयौ ‘‘’ इति पाठान्तरम् )।
(१०)अनाथा-अशरणा। अस्मि-भवामि ; मम तु कोऽपि रक्षको नास्ति, तेन सहायशून्या निरूपाया स्त्री कथं हि बालयोः परिपालने समर्था भविष्यतीति भावः। ( ‘ ‘‘किं एदेहि ‘‘’ इत्यधिक पाठः क्वापि दृश्यते )।
(११)हृदय -चेतः वज्रमयं-कुलिशघटितम्। असि ?-भवसि ? ; एवंविधं विलापमाकर्ण्य यतस्त्वं न सहस्रधा विदीर्य्यसि, अतो नूनं वज्रसमसारं भवसि इत्यर्थः ; सार्व्वभौमस्य मे निरपराधायाः महिष्याः ईदृशः रक्षकहीनतासूचकं विलापभूयिष्ठं वचः श्रुत्वा तव सर्व्वथा विलयीभवनमेवोचितमिति भावः।
कथं-केन हेतुना। सनाथा अपि-नाथवती अपि, सभर्तृकाऽपीत्यर्थः। अनाथा-अशरणा, भवसीति शेषः ; जगत्पालके पतौ जीवति कथमपि त्वं रक्षकहीना न भविष्यसीति भावः ; जगतां नाथः यस्याः पतिः, तस्याः किं कथमपि अनाथत्वं सम्भवति ? इति वक्तुराशयः।
अभाव्यायाः-अकुशलायाः, दुर्भाग्यस्तत्वात् अमङ्गलास्पदीभूताया इत्यर्थः ; वृथाकलङ्कारोपेण निर्वासनात् नियत्या-अनन्तदुःखसागरनिमज्जिताया इति भावः। (भावुकं भविकं भव्यं कुशलं क्षेममस्त्रियाम्। ‘ ‘ ‘इत्यमरः। ‘ ‘‘मन्दभाइणीये ‘‘’ इति पाठभेदः )। कीदृशं-किम्प्रकारकम्। सनाथत्वम् ?-रक्षकवत्वम् ? रक्षकेण पत्या परित्यक्ता कथं सनाथा भवामीति भावः।
देव्यौ।जगन्मङ्गलमात्मानं कथं त्वमवमन्यसे।
आवयोरपि यत्सङ्गात् पवित्रत्वं प्रकृष्यते॥८॥
लक्ष्मणः।आर्य्य श्रुतम् ? (ठ )
रामः।शृणोयु लोकः।(ड)
नेपथ्ये।( कलकलः)।
अथेदानीमतिनिर्वेदपरायणां सीतां प्रस्तुतवाक्यैः समाश्वासयति, जगन्मङ्गलमिति।-हे सीते इत्यमन्त्रणपदमध्याहार्य्यम् ; त्वं जगन्मङ्गलं त्रिभुवनकल्याणरम् अखिलजगतां मङ्गलनिदानभूतमित्यर्थः, आत्मानं स्वं, कथं केन हेतुना, किमर्थमित्यर्थः, अवमन्यसे ? अवजानासि? ; ‘ ‘‘अनाथाऽस्मि ‘‘’ इत्यादि खेदसूचकवाक्यैः वृथा निन्दसिति भावः ; इत्यसङ्गात् यस्याः तव, सङ्गात् संसर्गात्, आवयोरपि जगति पावनत्वेन प्रसिद्धयोः पृथिवीगङ्गयोरपि ; अपरेषां का कथा ? इति भावः ; पवित्रत्वं पूतत्वं पावनत्वं वा, प्रकृष्यते उत्कृष्यते ; यद्वा-प्रकृष्यते उत्कर्षतां गच्छति, ( कर्म्मकर्त्तरि प्रयोगोऽयम् )। त्वत्सम्बन्धादेव आवां जगति अतीव पवित्रतमे इति लोकैरुत्कीर्त्यते, इत्यतः वृथा आत्मनि घृणां विमुञ्चेति भावः ; त्वन्तु पतिरताशिरोमणिभृता एव भवसि इति तु तात्पर्यम्। (अत्र स्वत एव पूतयोः पृथिवीगङ्गयोः सीतासङ्गेन पवित्रताप्रकर्षासम्बन्धोऽपि तत्सम्बन्धोक्तेः असम्बन्धे सम्बन्धरूपाऽतिशयोक्तिरलङ्कारः )। पथ्यावक्त्रं वृत्तम्॥८॥
(१३)श्रुतम् ? आकर्णितम् ? सीतायाः पातिव्रत्यविषये पृथिवीगङ्गयोः अभिमतमिति शेषः ; आकर्ण्य सा हि कीदृशी पतिव्रताकुलधुरन्धरा तत् अवधार्य्येतामिति भावः। ( ‘ ‘‘श्रूयते ? ‘‘’ इति पाठान्तरम्)।
लोकः,-प्रकृतिवर्गः। ( जातावेकवचनम् )। शृणोतु-आकर्णयतु ; अहन्तु सीतापातिव्रत्यविधौ संशयितः नाऽऽसम् ; किन्तु प्रकृतिरञ्जनं हि स्वकुलधर्म्मः, इति तदनुरञ्जनार्थमेव प्राणसमामपि तां निर्वासितवान्, तेन च तच्छङ्काकुलाः प्रकृतयः एव वचनमेतत् श्रुण्वन्तु च तच्चारित्र्यगतं स्वसन्देहं निराकुर्व्वन्तु इत्याशयः।
रामः।अद्भततरं किमपि (ढ )
सीता।किन्त्ति अन्तरिक्खं पज्जलदि ? (ण )
देव्यौ।ज्ञातम्।-
क्वशाश्वः कौशिको रामैति येषां गुरुक्रमः।
आविर्भवन्ति तान्येव शस्त्राणि सह जृम्भकैः॥९॥

(१४)अद्भुततरम्-अतिविस्मयकरम्। किमपि-अनिर्वचनीयं वस्तु, समुदितं भवतीति शेषः ; नो चेदेवं तर्हि कथमेतादृशः कलकलोऽनुभूश्रूयते इति भावः।
(१५)किमिति-कथं हि। अन्तरीक्षं-गगनम्। प्रज्वलति ? देदीप्यमानं भवति ? अपूर्वज्योतिर्भिः सर्वा दिशः समुद्भासयतीति भावः। ( ‘ ‘‘पज्जाउलम् ‘‘’ इति पाठे-पर्य्याकुलं कलकलपूर्णम्)।
अथान्तरीक्षीज्ज्वल्यकारणं संस्मृत्यभिदधाते, क्वशाश्व इति।-कृशाश्वः विश्वामित्रपूर्वपुरुषः तन्नामकः कश्चित् मुनिविशेषः, कौशिकः कुशिकनन्दनः विश्वामित्रः, रामः स्वयं रघुमणिश्च, इति इत्थं, येषाम् अस्त्राणां, गुरुक्रमः आचार्य्यपरम्परा, एते तु येषामस्त्राणां प्रयोगसंहारोपदेशदातारः इति यावत् ; तथा हि आदौ कृशाश्वः, तस्मात् विश्वामित्रः तस्माच्च रामः यानि अस्त्राणि समधिगत्य तत्सम्प्रदायं प्रवर्तितवानिति भावः ; तान्येव शस्त्राणि आयुधविशेषाः, जृम्भकैः सह समन्त्रप्रयोगसंहारैः तदाख्यैरस्त्रैः सह, आविर्भवन्ति प्रकटीभवन्ति, गगनमण्डले प्रकाशन्ते इत्यर्थः ; प्राक् आलेख्यपरिदर्शनकालिकं वत्सस्य राघवस्यादेशमनुपालयितुं तत्सुतौ कुशलवौ समुपचरितुञ्चेदानीं तान्येतानि व्योमि्न समुदितानि भवन्ति , अत एव कोलाहलः श्रूयते, अन्तरीक्षञ्च प्रज्वलितं दृश्यते इति भावः। पथ्यावक्त्रं वृत्तम्॥९॥
( नेपथ्ये )-देवि सीते नम्स्तेस्तु गतिर्न पुत्रकौ हि ते।
आलेख्यदर्शने देवो यदाह रघुनन्दन॥१०॥
किमिति अन्तरीक्षं प्रज्वलति ?
अथ भगवद्राघवस्य निदेशानुसारतः जृम्भकास्त्राणां सीतासुतयोः कुशलवयोः स्वेच्छाकृतमात्मसमर्पणं नेपथ्यभाषितेनाह, देवीति।-हे देवि सीते ते तुभ्यं , नमः प्रणतिः, अस्तु वर्त्ततां, वयं त्वां प्रणमाम इत्यर्थः, हि यतः , ते तव पुत्रकौ सुतौ, नः अस्माकं, गतिः आश्रयः, उपायभूतौ इत्यर्थः, भवतः इति शेषः, वयं तव सुतौ इदानीमाश्रयाम इत्यर्थः ; यतस्त्वमस्माकमाश्रयीभूतयोः कुशलवयोर्जननी, अतस्त्वां प्रणमाम इति भावः। कथमेवमभिधत्त ? तदेवोच्यते, आलेख्येति। -देवः रघुनन्दनः रघुमणिः आलेख्यस्य चित्रस्य, दर्शने विलोकनावसरे, यत् यादृक् वचनं, ‘ ‘‘सर्वथा इदानीं त्वत्प्रसूतिमुपस्थास्यन्ति ‘‘’ इत्थमाशीर्वचनमित्यर्थः, आह उवाच ; तथाभूतं तदादेशमनुपालयितुं वयमधुना त्वत्सुतावुपसेवामहे इति भावः। पथ्यावक्त्रं वृत्तम्॥१०॥
सीता।दिट्टिआ अत्थदेअदाओ परिस्फुरति। ( त )
लक्ष्मणः।उक्तमासीदार्य्येण ; — ‘ ‘सर्वदा इदानीं त्वत् प्रसूतिमुपस्थास्यन्ति ‘ ‘ ‘इति।(थ )
देव्यौ।–
नमो वः परमास्त्रेभ्यो राघवस्य परिग्रहात्।
अनुध्यातैरुपेतव्यं वत्सयोर्भद्रमस्तु वः॥११॥
दिष्ट्या अस्त्रदेवताः परिस्फुरन्ति।
(१६)दिष्ट्या-भाग्येन, पुत्रयोर्मे सौभाग्यवशादित्यर्थः। अस्त्रदेवताः-जृम्भकास्त्राणामधिष्ठात्र्यो देवताः। परिस्फुरन्ति-प्रकाशन्ते ; अस्त्रदेवताभिः पुत्रौ मे अनुगृहीतौ भवत इति भावः।
(१७)आर्य्येण-रामेण। उक्तमासीत्-प्रथमाङ्के चित्रपटदशनप्रस्तावे कथितमभूत्। सर्वथा-साकल्येन। इदानीम्-अधुना , तव पुत्रोत्पादानन्तरमेवेत्यर्थः। त्वत्प्रसूतिं-तव सन्ततिम्। उपस्थास्यन्ति-उपसेविष्यन्ते। इति-एवम्, उक्तमासीदित्यन्वयः, इत्थं हि आशीर्वचनं प्राक् रघुपतिः प्रदत्तवानित्यर्थः।
अथ पृथ्वीभागीरथ्यौ परमास्त्रवन्दनपुरःसरं सीतासुतयोः तदनुग्रहमभियाचेते, नम इति।-परमास्त्रेभ्यः उत्कृष्टजृम्भकास्त्राधिदेवताभ्यः , वः युष्मभ्यं, नमः प्रणतिः, अस्तु इति शेषः, राघवस्य रामस्य, परिग्रहात् स्वीकारात्, राघवकर्त्तृकलाभादित्यर्थः ; युष्माकं राघवस्य आज्ञाऽनुवर्त्तित्वादिति भावः ; अनुध्यातैः स्मृतैः सद्भिः, युष्माभिरिति शेषः, वत्सयोः पुत्रभूतयोः कुशलवयोः समीपे, उपेतव्यम् उपस्थातव्यम् ; कुशलवयोः स्मरणानन्तरमेव राघवाज्ञानुपालनार्थं भवद्भिः तत्समीपे आगन्तव्यमिताशयः ; वः युष्माकं, भद्रं कुशलम्, अस्तु भवतु। (श्लोकश्चैष पुस्तकान्तरेषु रामोक्तिरूपतया प्रदर्शितः, ‘ ‘‘राघवस्य परिग्रहात् ‘‘’ इत्यत्र ‘ ‘‘धन्याः स्मो वः परिग्रहात् ‘‘’ इति च पाठान्तरं नियोजितमस्ति ; तदर्थस्तु-वः युष्माकं, परिग्रहात् स्वीकारात्, लाभादित्यर्थः, धन्याः जगति प्रतिष्ठामुपेताः, कृतार्था इत्यर्थः, स्मः वयं जाता इत्यर्थः)।पथ्यावक्त्रं वृत्तम्॥११॥
रामः।–
क्षुभिताः कामपि दशां कुर्वन्ति मम साम्प्रतम्।
विस्मयानन्दसन्दर्भजर्जराः करुणर्मयः॥१२॥
देव्यौ।मन्यस्व वत्से रामभद्रतुल्यौ इदानीं ते पुत्रकौ संवृत्तौ।(द )
सीता।भअबदाआ को एदाणं क्खत्तिओचिदं कम्मकरिस्मदि ? (ध)
भगवत्यौ क एतयोः क्षत्रियोर्चित्तं कर्म्म करिष्यति ?
अथ रघुपतिः प्रोक्तार्थजातमवलोक्य आत्मनः विवशभावमाह, क्षुभिता इति।-साम्प्रतम् अधुना, विस्मयानन्दसन्दर्भजर्जराः विस्मयस्य अद्भुतवृत्तान्तदर्शनेन चेतसो विमुग्धीभावरूपावस्थाविशेषस्य ; पृथ्वीभागीरथीकृतसीतासमाश्वासन-जृम्भकास्त्राद्याविर्भावजनितस्येति भावः ; तथा आनन्दस्य पुत्रद्वयदर्शनजनितस्य हर्षस्य च , सन्दर्भेण ग्रन्थनेन, समावेशेनेत्यर्थः, जर्जराः विशीर्णाः, अत्यर्थमाकुलीभूता इत्यर्थः ; ऊर्म्मिशब्देनात्र करुणायाः जलधितुल्यमगाधत्वं व्यज्यते ; क्षुभिताः उद्वेलिताः विकृताः सन्तः इत्यर्थः, मम कामपि अनिर्वचनीयस्वरूपां, दशाम् अवस्थां, कुर्वन्ति विदधति ; अहमिदानीं विस्मयहर्षशोकैः युगलदाक्रान्ततया कामप्यनिर्वचनीयां दशां प्राप्तः किमपि नावधारयितुं शक्नोमीति भावः। ( अत्र अद्भूतो रसः हर्षाख्यभावस्य करुणरसस्याङ्गभूततया स्थितः, अतो रसवदलङ्कारः )। पथ्यावक्त्रं वृत्तम्॥१२॥
(१८)वत्से -कल्याणि सीते -मन्यस्व-जानीहि। ( ‘ ‘‘मन्यस्व वत्से ‘‘’ इत्यत्र ‘ ‘‘मोदस्व वत्से मोदस्व ‘‘’ इति पाठान्तरम्। मोदस्व-हृष्टा भव इत्यर्थः )। इदानीम्-अधुना। ते-तव। पुत्रकौ-तनयौ कुशलवौ। रामभद्रतुल्यौ-राघवास्य समौ। संवृत्तौ-जातौ ; जृम्भकास्त्रलाभात् पराक्रमेण रामचन्द्रतुलशौर्य्यशालिनौ भवत इति भावः।
भगवत्यौ -पृथ्वीभागीरथ्यौ एतयोः-मत्पुत्रयोः कुशलवयोः। क्षत्रियोचितं कर्म्म-क्षत्रियजात्यनुरूपं जातकर्म्मादिशास्त्रोक्तसंस्कारसमूहमिति यावत्। करिष्यति ?-सम्पादयिष्यति ? ( ‘ ‘‘करिष्यतीति ‘‘’ इति पाठे,-इति-एतत् , अहं चिन्तयामीति शेषः )।
रामः।–
एषां वशिष्ठगुप्तानां रघूणां वंशवर्धिनी।
सीताऽपि सुतयोः कष्टं संस्कर्तारं न विन्दति॥१३॥
देव्यौ।पुत्रि किं तवानया चिन्तया ? एतौ हि वत्सौ स्तन्यत्यागात्परेण भगवतो वाल्मीकेरर्पयिष्यावः; स एवैतयोः क्षत्रकृत्यं करिष्यति।(न)
अथ रामः जीवति स्वस्मिन् वशिष्ठादौ च स्वपुत्रसंस्कर्त्तृत्वाभावमुपश्रुत्य नितस्समनुशोचति, एषामिति।-वशिष्ठेन ब्रह्मपुत्रेण तपोनिधिना, गुप्तानां रक्षितानां, कृतसंश्काराणां, शान्तिक्रियादिभिः विविधोपप्लवेभ्यः रक्षितानां वेति यावत् , एषाम् अस्मदियानाम्, ( ‘ ‘‘एषा ‘‘’ इति पाठान्तरे-एषा मत्प्राणसमा पत्नीत्यर्थः, सीता इत्यनेनान्वयः ) रघूणां रघुवंशीयानां, वंशवर्द्धिनी पुत्रप्रसवेन कुलवृद्ध्कारिणी, सीताऽपि जानकी अपि, सुतयोः पुत्रयोः कुशलवयोः, संस्कर्त्तारं जातकर्म्मादिशास्त्रीयक्रियासम्पादयितारं, न विन्दति न लभते, कष्टम् अहो अतीव क्लेशकरमेतदित्यर्थः ; ( ‘ ‘‘सीताऽपि सुतयोः कष्टम् ‘ ‘ ‘इत्यत्र ‘ ‘‘कष्टं सीताऽपि सुतयोः ‘‘’ इति पाठव्यतिक्रमः ) ; रघुवंशीयानां सकलसंस्कारक्रियासम्पादयितरि वशिष्ठादौ विद्यमानेऽपि रघुकुलाङ्कुरयोः संस्कर्तुरभावः समजनि, अहो धिक् कष्टोऽयमवस्थाविपर्य्यय इति भावः। पथ्यावक्त्रः वृत्तम्॥१३॥
(न) पुत्रि -तनयभूते सीते । तव अनया-एतया। चिन्तया-भावनया। किम् ?-अलम् ; आवयोः विद्यमानयोः सत्योः कः तव सुतयोः संस्कारं करिष्यतीति चिन्ता त्वया नैव करणीयेति भावः। हि-यस्मात्। एतौ वत्सौ-बालौ कुशलवौ। स्तन्यत्यागात्-स्तनदुग्धपानत्यागात्। परेण-अनतरमेव ; यदा एतौ स्तनदुग्धत्यागं करिष्यतः तदा इति भावः। ( अत्र दिक् शब्दवाचिपरशब्दयोगात् पञ्चमी, ‘ ‘‘अन्यारादितर्थे- ‘ ‘ ‘(२।३।२९ पा०) इत् दिक्शब्दयोगात् पञ्चमीविधानात्, तथा हि दीक्षिताः- ‘ ‘‘दिशि दृष्टः शब्दो दिक्शब्दः ; तेन सम्प्रति देशकालवृत्तिना योगेऽपि भवति ‘ ‘ ‘इति )। भगवती वाल्मीकेः-महामुनेः प्राचेतसस्येत्यर्थः, ( अत्र मुख्यदानाभावात् न चतुर्थी, ‘ ‘‘रजकस्य वस्त्रं ददाति ‘‘’ इतिवत् शेषे षष्ठी ज्ञेया )।
यथा वशिष्ठाङ्गिरसावृषी प्राचेतसस्तथा।
रघूणां जनकानाञ्च वंशयोरुभयोर्गुरुः॥१४॥
अर्पयिष्यावः-दास्यावः। (अत्र ‘ ‘‘देव्यौ ‘‘’ इत्यत्र ‘ ‘‘भागीरथी ‘‘’ तथा ‘ ‘‘अर्पयिष्यावः ‘‘’ इत्यत्र ‘ ‘‘अर्पयिष्यामि ‘‘’ इति च पाठान्तरे )। स एव-असौ मुनिरेव। एतयोः-तव सुतयोः कुशलवयोः। क्षत्रकृत्यं-क्षत्रियजात्युचितं संस्कारम्। करिष्यति-विधास्यति।
महर्षिं वशिष्ठं विना जातकर्म्मादिक्रियायां सम्पादितायां कुलगुरुत्यगजनितमहाभिष्टापातो भविष्यति इत्याशङ्कामपनयति, यथेति। — वशिष्ठः तदाख्यः ब्रह्मणः मानसपुत्रः, आङ्गिरसः शतानन्दश्च, एतौ ऋषी, यथा रघूणां रघुवंशीयानां, जनकानाञ्च जनकवंश्यानाञ्च, गुरू इति शेषः, तथा प्राचेतसः वाल्मीकिरपि, उभयोः वंशयोः एतेषां द्वयोरेव कुलयोः, गुरुः आचार्य्यः, भवतीति शेषः ; यथा वशिष्ठः रघुंवशस्य शतानन्दश्च जनकवंशस्य गुरुर्भवति, तथा भगवान् वाल्मीकिरपि, ततः तेन सम्पादितः संस्कारविधिः न कथमपि परिहीनः भविष्यति , अतस्त्वया वृथा चिन्ता परिहरणीयेति भावः। पथ्यावक्त्रं वृत्तम्॥१४॥
रामः।सुविचिन्तितं भगवतीभ्याम् ।( फ)
लक्ष्मणः।आर्य्य सत्यं विज्ञापयामि ; तैस्तैरुपायैस्तौ कुशलवौ उत्प्रेक्षे।(ब) —
एतौ हि जन्मसिद्धास्त्रौ जातौ प्राचेतसान्मुनेः।
वीरौ सम्प्राप्तसंस्कारौ वयसा द्वादशाब्दिकौ॥१५॥
(फ) भगवतीभं-परमैश्वर्य्यशालिनीभ्यां पृथ्वीभागीरथीभ्याम्। ( ‘ ‘‘भगवत्या ‘‘’ इति पाठान्तरम्)।सुविचिन्ततं-सुष्ठु अवधारितम् ; कुशलवयोः संस्कर्त्ता वाल्मीकिरेव भविष्यति इति यत् विवेचितं , तत् समीचीनमेव कृतमिति भावः।
(ब) आर्य्य -पूज्य सत्यं-तथ्यं , यथाभूतमेव वस्तु इत्यर्थः। विज्ञापयामि-निवेदयामि। तैः तैः,-प्राक् प्रदर्शितैरित्यर्थः। उपायैः ,-हेतुभिः। वत्सौ कुशलवौ उत्प्रेक्षे-सीतासुतत्वेन सम्भावयामि ; तैरेव हेतुभिः वत्सौ कुशलवौ भवत्सुतावेव भवतः सत्यमिति मन्ये इति भावः।
प्रोक्तानुमितौ हेतूनुपन्यस्यति , एताविति। -हि यस्मात्, एतौ परिदृश्यमानौ द्वौ एव कुमारौ , जन्मसिद्धास्तौ जन्मनः उत्पत्तेः, सिद्धानि आयत्तीभूतानि, अधिगतानीत्यर्थः, अस्त्राणि जृम्भकाख्यानि आयुधानि ययोः तौ, जन्मनः प्रभृति एतयोः बालकयोः जृम्भकास्त्राणि स्वतःसिद्धयता आविर्भूतानि इत्यर्थः , तथा प्राचेतसात् वाल्मीकेः मुनेः तपोधनात्, सम्प्रात्पासंस्कारौ सम्प्राप्ताः लब्धाः, संस्कराः जातकर्म्मादयः याभ्यां तौ, एवं वीरौ भवत्सदृशपराक्रमौ, त्वत्तुल्यशौर्य्यसमन्विताविति यावत्, अपि च वयसा द्वादशाब्दिकौ द्वादशवार्षिकौ, जातौ सम्भूतौ, यमजयोरेतयोः बालयोरिदानीं द्वादशवर्षाणि वयः सम्भूतानीत्यर्थः ; ( ‘ ‘‘जातौ ‘‘’ इत्यत्र ‘ ‘‘उभौ ‘‘’ इति पाठान्तरम् )। यतो हि बालकावेतौ आजन्मन एव जृम्भकास्त्राणि समधिगतवन्तौ, भगवान् वाल्मीकिश्च स्वयमेव एतयोः संस्कारकर्म्माणि सम्पादितवान्,, द्वादशवर्षीयौ चैवेतौ भवतः, तेन नूनं सीतापुत्राविमौ इत्यनुमिनम इति भावः। पथ्यावक्त्रं वृत्तम्॥१५॥
रामः।वत्स परिप्लवमानहृदयः सन् मुग्धोऽस्मि।(भ )
पृथ्वी।एहि वत्से पवित्रीकुरु रसातलम्।(म)
रामः।हा प्रिये लोकान्तरमसि गता (य )
सीता।णेदु मं अत्तणो अङ्गेसु बिलयं अम्बा ; ण सक्कम्हि ईदिसं जीअलोअ-परिबत्तं अणुभबिदुं। ( र )
नयतु मामात्मनोऽङ्गेषु विलयमम्बा ; न शक्ताऽस्मि ईदृशं जीवलोकपरिवर्त्तमनुभवितुम्।
(भ) इति-अस्मादेव हेतोः, सीतासुतत्वेनाशङ्कमानत्वादेवेत्यर्थः। परिप्लवमानहृदयः,-परिप्लवमानम्-आकुलं, संशयदोलाचलम् इति यावत्, हृदयं-चेतः यस्य सः, इमौ मत्सुतौ किम् ? न वेति कमपि पक्षं निर्णेतुमशक्नुवन् इत्यर्थः। अत एव मुग्धः,-मूढः, विवेकरहित इत्यर्थः। अस्मि-भवामि। ( ‘ ‘‘इत्येवाहं परिप्लवमानहृदयः प्रमुग्धोऽस्मि ‘‘’ इति पाठान्तरम् )।
(म) पवित्रीकुरु-स्वस्याः अधिष्ठानेन पुनीहि। रसातलम्-अधोभुवनम्।
(य) लोकान्तरम्-अन्यः लोकः (इति नित्यसमासः) मर्त्यलोकभिन्नं लोकं, पातालमित्यर्थः। गताऽसि-प्रस्थिता भवसि ; तव इहावस्थाने कदाचित् दर्शनं सम्भवितं स्यात्, तत्तु इदानीं मे विलुप्तमिति भावः।
(र) आत्मनः , स्वस्याः। ओषु -देहेषु। मां-दुहितरमित्यर्थः। विलयम्-एकीभवम् , अदर्शनम् इत्यर्थः। नयतु-प्रपयतु। अम्बा-जननी, वसुन्धरेत्यर्थः।
रामः।किमुत्तरं स्यात् ? (ल)
पृथ्वी।त्यागं स्तन्यस्य यावन्मन्नियोगतः पुत्रकयोरवेक्षस्व; परेण ते यथा रोचिष्यते।(व)
भागी।एवं नाम।( श)
( ततो निष्क्रान्ताः गङ्गापृथ्वीसीताः )।
रामः।कथं विलय एव वैदेह्याः सम्पन्नः हा देवि दण्डकरण्यवसप्रियसखि हा चरित्रदेवते लोकान्तरं पर्यावसितासि ? (ष ) ( इति मुह्यति )।
ईदृशम्-एवंविधं, दुःसहमित्यर्थः। जीवेति।-जीवलोकस्य-भुवनस्य, परिवर्त्तम्-अन्यथाभावम्। अनुभवितुं-सोढुम्। न शक्ताऽस्मि -न हि समर्था भवामि ; रसातलमपि स्थितया हतदैवया मया ईदृशमेवानियतं दुःखमनुभवितव्यमतः इदानीं मे मृत्युरेव श्रेयान् इति ; मर्त्यवासोचिता अहं कथं रसातले स्थातुं शक्नोमि ? अतिघोरो दुर्विषहश्चायं दशाविपर्य्यय इति वा भावः।
(ल) किं-कीदृशम्। उत्त्रं-सीतावाक्यस्य प्रतिवचनम्। स्यात् ?-भवेत् ? सीतायाः प्रार्थनां श्रुत्वा पृथिवी किं वदेदिति श्रोतुं नितरां पर्य्याकुलोऽस्मीति भावः।
(व) पुत्रकयोः ,-सुतयोः कुशलवयोः। स्तन्यस्य-स्तनदुग्धस्य। त्यागं यावत्-परित्यागकालपर्य्यन्तमित्यर्थः। मन्नियोगतः,-ममादेशमनुपालयितुमिति यावत्-अवेक्षस्व-प्रतिपालय। परेण-स्तन्यत्यागात् परत एवेत्यर्थः। ते-तुभ्यम्। यथा -यादृक्। रोचिष्यते-रुचिविषयीभूतं भविष्यति, यत् त्वमभिलषिष्यसीति शेषः। ( ‘ ‘‘वत्से स्तन्यत्यागं यावत् मन्नियोगतः पुत्रकयोरपेक्षस्व ; परेण ते यथा रोचते , तथा करिषसि ‘‘’ इति पाठान्तरम् )।
(श) एवं नाम-इत्थं वसुन्धरया यदुक्तं तदेव भवतु ; पृथिव्युक्तप्रकारं कुरु इति भावः।
(ष) कथं-किम्। वैदेह्याः,-सीतायाः। विलयः , -तिरोधानं, लोकान्तरे प्रस्थानमिति यावत्। सम्पन्न एव -सम्भूत एव , सत्यमेव किं सीतया पातालादेराधिष्ठानं परिगृहीतमभूदित्यर्थः। दण्डकेति।-दण्डकारण्ये-तदाख्ये जनस्थानान्तर्गते वने, यो वासः ,-चतुर्द्दशवत्सरान् व्याप्य वसतिः, तत्र प्रियसखि-अनुकूलसहचरि। चारित्रदेवते-चरित्रमेव चारित्रं, तद्धि देवता इव विशुद्धेत्यर्थः, यस्याः तस्याः सम्बोधने ; यद्वा-चारित्रेण-पातिव्रत्यरूपसच्चरित्रतया, देवता-देवीभूता तत्सम्बोधने ; सच्चारित्रगुणयोगात् त्वमपि देवीवत् परिपूजनीया भवसीति भावः। लोकान्तरम्-अन्यं लोकं, पातालमिति यावत्। पर्य्यवसिताऽसि-प्रस्थिता भवसि ; स्तन्यत्यागं यावत् रसातलावस्थानस्य वसुन्धराभ्यनुज्ञातत्वात् द्वादशानां संवत्सराणां समतीतत्वाच्च लोकान्तरपर्य्यवसानं निश्चितमिति समाधातव्यम्। ( पर्य्ययपूर्व्वकात् दौवादिकात् स्यतेः गत्यर्थत्वात् कर्त्तरि क्तप्रत्ययः। ‘ ‘‘द्यतिस्यति- ‘ ‘‘(७।४।४० पा०) इति इकारोऽन्तादेशः)।
लक्ष्मणः।भगवन् वाल्मीके परित्रायस्व एष किं ते काव्यार्थः ? (स)
( नेपथ्ये )।अप्नीयतामातोद्यकम्।भो भोः सजङ्गमस्थावराः प्राणभृतो मर्त्यामर्त्याः पश्यत महर्षिणा भगवता वाल्मीकिना अनुज्ञातं पवित्रमाश्चर्य्यम्।(ह )
(स) परित्रयस्व-रक्ष, रामस्य विमूर्च्छितस्य जीवनसम्पादनेन अस्मान् परिपालयेत्यर्थः। एषः,- ईदृशः, मोहोत्पादनेन रामस्य जीवननाशकारकः इति यावत्। किं-किमु। ते-तव। काव्यार्थः,-उपनिबद्धस्य दृश्यकाव्यस्य प्रयोजनम् ; किं भवता रामस्य जीवनापनयनार्थमेव ईदृग्दृश्यकाव्याभिनयः प्रदर्श्यते ? नैतदुचितं ते इति लक्ष्मणस्य सखेदोक्तिरियमिति ज्ञेयम्।
(ह) अपनीयताम्-अपसार्य्यताम्। आतोद्यकं-ततानद्धसुषिरघनेत्याख्यं चतुर्विधं वाद्यम् ; यतोऽधुना अभिनयः पुनः प्रारभ्यते, अतो वीणादिवाद्यवादकाः विश्राम्यन्तु इति भावः। सेति।-जङ्गमैः,-गमनशीलैः पशुपक्ष्यादिभिः, स्थावरैः-स्थितिशीलैः तरुशैलादिभिश्च सह वर्त्तमानाः। प्राणामृतः,-प्राणिनः। मर्त्त्यामर्त्य्याः,-मर्त्याः-भूतलवासिनः मनुष्यादयः, अमर्त्याः,-तद्भिन्नाश्च देवासुरादयः सर्वे इत्यर्थः। पश्यत-अवलोकयत, यूयमिति शेषः। महर्षिणा-ऋषिप्रवरेण। भगवता वाल्मीकिना-प्राचेतसेन। अनुज्ञातम् -उपदिष्टं , दृश्यकाव्याकारेणोपनिबद्धमित्यर्थः। पवित्रं-निरतिशय्ं पूतमिति यावत्। आश्चर्य्यं-विस्मयकरं, भागीरथीपृथ्वीसहितायाः सीतायाः सलिलाभ्यन्तरात् समुदयरूपमित्यर्थः।एष हि सूत्रधारेण यवनिकान्तःस्थेनाभिहितत्वात् चूलिकाख्यः गर्भाङ्कस्यार्थोपक्षेपकविशेषः,- ‘ ‘‘अन्तर्यवनिकासंस्थैः सूचनाऽर्थस्य चूलिका ‘‘’ इति साहित्यदर्पणात्।
लक्ष्मणः।( विलोक्य ) ।
‘मन्थादिव क्षुभ्यति गाङ्गमम्भो व्याप्तञ्च देवर्षिभिरन्तरीक्षम्।
आश्चर्य्यमार्य्या सह देवताभ्यां गङ्गामहीभ्यां सलिलादुदेति॥१६॥
प्रोक्तं विस्मयकरं वस्तु लक्ष्मणो विलोक्य स्फुटीकृत्य व्यनक्ति, मन्थादिवेति।-गाङ्गं गङ्गाया इदं, गङ्गासम्बन्धि इत्यर्थः, अम्भः जलं, मन्थादिव आलोडनादिव, अन्तर्निवेशितपर्व्वतादिरूपमन्थनदण्डजनितादिति यावत् , क्षुभ्यति उच्छलति, चञ्चलीभवतीत्यर्थः, देवर्षिभिः देवाः अमराः, ऋषयः मुनयश्च तैः, अन्तरीक्षं गगनं, व्याप्तञ्च आकीर्णञ्च, आश्चर्य्यदर्शनकौतुकात् देवाः ऋषयश्च सर्वे आकाशदेशे समवेता अभवन्नित्यर्थः, आश्चर्य्यं विस्मयकरमेतदित्यर्थः, आर्य्या सीता, गङ्गामहीभं भागीरथीपृथ्वीभ्यां, देवताभ्यां, सह सार्द्धं, सलिलात् गङ्गायाः जलात्, उदेति उद्गच्छति। ( अत्र मन्थनस्यासत्वेन सम्भावनया तदुत्कीर्त्तनात् हेतूत्प्रेक्षाऽलङ्कारः। श्लोकेऽस्मिन् क्षुभ्यतीति मुख्यक्रियामारभ्य उदेतीति तथाभूतक्रियया समापनात् अन्तरा च व्याप्तमिति विभिन्नक्रियायाः प्रयोगात् उपात्तक्रमभङ्गजनितः भग्नप्रक्त्रमताऽख्यदोषः, स च ‘ ‘‘देवर्षिसङ्घाश्च स्वमाप्नुवन्ति ‘‘’ इत्यनेन समाधेयः)। इन्द्रवज्रा वृत्तम्॥१६॥
( नेपथ्ये )।–
अरुन्धति जगद्वन्द्ये गङ्गापृथी भजस्व नौ।
अर्पितेयं तवाभ्यासे सीता पुण्यव्रता बधूः॥१७॥
अथ अरुन्धतीसमिपे पृथ्वीभागीरथीकृतमतिविस्मयकरं सीतायाः समर्पणमाह, अरुन्धतीति।-जगद्वन्द्ये जगतां त्रिलोकीनां , वन्द्ये पूजनीये ; पतिव्रताशिरोभूषणभूतत्वात् इति भावः ; अरुन्धति विशिष्ठपत्नि , नौ आवां, गङ्गापृथ्व्यौ भागीरथीपृथिव्यौ, भजस्व सेवस्व, आवयोरभिलाषानुरूपं कर्म्म कृत्वा नौ सन्तोषयेत्यर्थः, ( ‘ ‘‘जुषस्व ‘‘इति पाठान्तरम् ) तव भवत्याः, अभ्यासे समीपे, पुण्यव्रता पुण्यं पवित्रं, व्रतमाचरणं यस्याः सा, पूताचारा, साधुशीलेति यावत्, इयं वधूः स्नुषा सीता, अर्पिता न्यस्ता ; भवती एव पतिव्रतानां स्त्रीणां सम्मानसंरक्षयित्री, अतः सतीशेखरीभूतेयं सीता अतिविशुद्धेति जानतीभ्याम् आवाभं तव कर् समर्प्यते, त्वमेवास्याः संरक्षणेनालीकापवादं प्रक्षालय, रामपरिगृहीताञ्चेमां कुरु इति भावः। पथ्यावक्त्रं वृत्तम्॥१७॥
लक्ष्मणः।दिष्ट्या आश्चर्य्यमाश्चर्य्यम् आर्य्य पश्य पश्य ।कष्टम् ; अद्यापि नोच्छसिति आर्य्यः ।(क )
( ततः प्रविशति अरुन्धती सीता च ) ।
अरु।– त्वरस्व वत्से वैदेहि मुञ्च शालीनशीलताम्।
एहि जीवय मे वत्सं प्रियस्पर्शेन पाणिना॥१८॥
सीता।( ससम्भ्रमं रामं स्पृशन्ती ) समस्मसिदु अज्जौत्तो। (ख )
समाश्वसितु आर्य्यपुत्रः।
(क)दिष्ठ्या-सौभाग्यसूचकम्। ( ‘ ‘‘दिष्ट्या ‘‘’ इत्यत्र ‘ ‘‘अहो ‘‘’ इति पाठान्तरम् )। आश्चर्यं-विस्मयकरमेतदित्यर्थः। ( विस्मये द्विर्भावः )। आर्य्य -राम । पश्य पश्य-अवलोकय। ( सम्भ्रमे द्विरुक्तिः ) कष्टं-दुखकरम्। अद्यापि-इदानीमपि। नोच्छ्वसिति-न प्राणिति, न समाश्वस्तो भवति इत्यर्थः। आर्य्यः ,-रामः ; भोः रघुकुलमणे देवी सीता अरुन्धत्या भवत्समाश्वासनार्थमेव पुनः परिगृह्यते इति विस्मयकरं वस्तु अवलोकय। किमद्यापि राघवः न सञ्ज्ञां प्रतिलभते । इति भोः कष्टमेतदिति भावः।
अथ देवी अरुन्धती मोहमुपागतस्य राघवस्य समाश्वासनार्थं सीतामुपदिशति, त्वरस्वेति।-वत्से हे शुभे वैदेहि सीते , त्वरस्व सत्वरा भव, शालीनशीलतां शालीनम् अधृष्टं, लज्जायुक्तमित्यर्थः, शीलं स्वभावः यस्याः तस्याः भावः तत्ता तां, लज्जाशीलतामित्यर्थः , ( ‘ ‘‘स्यादधृष्टे तु शालीनः ‘ ‘ ‘इत्यमरः) मुञ्च त्यज ; विपन्नस्य भर्त्तुः समाश्वासनार्थं साभाविकं मुग्धभावं विजहीहीति भावः ; गुरुजनाः विद्यन्ते कथं भर्त्तुः सकाशे यामि इति सङ्कोचस्य नायमवसरः इति ताप्तर्य्यम् ; एहि आगच्छ, प्रियस्पर्शेन प्रियः सुखकरः, स्पर्शः अङ्गपरामर्शनादिक्रिया यस्य तेन , पाणिना करेण, मे मम, वत्सं रामं, जीवय सम्प्रप्तजीवनं कुरु ; त्वं कोमलकरसंवाहनेन रुघुमणिं सर्व्वथा विगतखेदं विधेहीति भावः। पथ्यावक्त्रं वृत्तम्॥१८॥
(ख)ससम्भ्रमं-व्यग्रतासहितम्। रामं स्पृशन्ती-तद्देहं परामृशन्ती सती, उवाचेति शेषः। भर्त्तुः मोहं सपदि अपसारयितुमेवात्र त्वरा ज्ञेया। समाश्वसितु-समाश्वस्तः भवतु। आर्य्यपुत्रः,-स्वमी, राम इति यावत् ; मोहं परित्यजेति भावः।
रामः।( समाश्वस्य सानन्दम् ) भोः किमेतत् ? ( दृष्ट्वा सहर्शाद्भुतम् )।कथं देवी ( सलज्ज्तस्मितम् )।अये अम्बा अरुन्धती ; सर्वे च प्रहर्षन्त ऋष्यश्रङ्गशान्तासमेता गुरवः (ग )
अरु।वत्स एषा भगवती भगीरथगृहदेवता सुप्रसन्ना गङ्गा।( घ )
( नेपथ्ये ) जगत्पते रामभद्र स्मर्य्यतामालेख्यदर्शने मां प्रति आत्मनो वचनम् ; यथा ; — ‘ ‘ ‘सा त्वमम्ब सुषायाम् अरुन्धतीव सीतायां शिवानुध्यानपरा भव ‘ ‘ ‘इति।तत्रानृणाऽस्मि जाता।(ङ )
(ग)समाश्वस्य -सीतायाः पाणिस्पर्शेन सञ्ज्ञालाभान्तरं किञ्चित् समाश्वस्तो भूत्वेत्यर्थः। सानन्दं-सहर्षम्, आहेति शेषः। भोः किमेतत् ?-अहो कथमिदानीमेतत् सम्भूतमिति भावः। दृष्ट्वा-लोकान्तरप्रस्थितां सीतां स्वशुश्रूषापरायणामवलोक्य। सहर्षाद्भुतं-हर्षः ,-सीतायाः पुनर्लाभात् आनन्दः, अद्भुतम्-आशातीतस्य वस्तुनः कथं हि समधिगमः इति विस्मयः, ताभ्यां सह वर्त्तमानं यथा तथा, आहेति शेषः।कथं-किम्। कथं शब्दोऽत्र सहर्षविस्मयसूचको बोध्यः।देवी -सीता समुपस्थितेति भावः। सलज्जस्मितं-लज्जा-गुरुजनानाम् अरुन्धतीप्रभृतीनां दर्शनात् त्रपा, स्मितं-सीतायाः पुनः प्राप्तिजनितहर्षात् ईषद्धास्यञ्च , ताभ्यां सह वर्त्तमानं यथा तथा, आहेति शेषः। अम्बा-जननी। अरुन्धती-अस्मत्कुलगुरोः वशिष्ठस्य धर्म्मपत्नी। ऋष्यशृङ्गेति।- ऋष्यशृङ्गः,-तदाख्यमुनिविशेषः भगिनीपतिः, शान्ता-भगिनी, ताभ्यां समेताः,-युक्ताः। सर्वे गुरवः,-गुरुजनाः। प्रहृष्यन्तः,-आनन्दन्तः सन्तः, समुपस्थिता इति शेषः।
(घ)भगीरथेति।-भगीरथस्य-युष्मत्पूर्वपुरुषस्य गङ्गानयनकर्त्तुः, गृहं-कुलं, तस्य देवता-अधिष्ठात्री देवी। गङ्गा-जाह्नवी। सुप्रसन्ना-सदया, युष्मान् प्रति अनुग्रहं कृतवती इत्यर्थः।
(ङ)जगत्पते -जगतां-भुवनानां, पतिः,-पालकः, तत्सम्बोधने ; अस्य हि भगवतो नारायणस्य अंशसम्भूततया एवमभिहितमिति ज्ञेयम्। आलेख्यदर्शने-चित्रपतप्रदर्शनावसरे। मां प्रति आत्मनः वचनं स्मर्य्यतां-मामुद्दिश्य प्राक् त्वं यद्वचनमभ्यदधाः, तदिदानीं विचिन्त्यताम्। किं तत् ? तदेवाह, यथेति।-सा त्वं-
अरु ।इयन्ते श्वश्रूर्भगवती वसुन्धरा।(च )
( नेपथ्ये ) उक्तञ्च पूर्वमायुष्मता वत्सात्यागे ; यथा ‘ ‘ ‘भगवति वसुन्धरे श्लाघ्यां दुहितरमवेक्षस्व जानकीम् ‘ ‘ ‘इति।तदधुना कृतवचनाऽस्मि प्रभोर्वत्सस्येति।(छ )
रामः।कथं कृतमहापराधो भगवतीभ्यामनुकम्पितः प्रणमामि वः।(ज )
(च)तादृशी भवती, सततमेवास्मत्कुलमङ्गलाभिलाषिणी भवतीति यावत्। स्नुषायां सीतायां-बध्वा, जानक्याम्। अरुन्धतीव-अस्माकं गुरुपत्नी यथा तथैवेत्यर्थः। शिवानुध्यानपरा-शिवस्य-शुभस्य यदनुध्यानं-परिचिन्तनं, तत्परा-तदासक्ता। भव-एधि ; सततमेव मङ्गलाभिलाषिणी सती तिष्ठेति भावः। तत्र-भवद्वचनपरिपालनविषये इत्यर्थः। अनृणा-नास्ति ऋणं यस्याः तथाभूता, ऋणमुक्ता, परिपालितवचनेति यावत्। अस्मि-भवामि ; घोरविपत्तिसमये देहपातव्यवसायपरायणा सीता संरक्ष्य जगत्पतेः भवतः आज्ञां सर्व्वथा सम्पादितवत्यस्मीति भावः।
(छ)श्वश्रूः ,-श्वशुरस्य पत्नी ; सीतायाः गर्भे धारणात् अस्याः तथात्वं ज्ञेयम्। वसुन्धरा-रत्नगर्भा पृथिवी ; यथा हि अमुया रत्नानि स्वगर्भे धृतानि, तथैव सतीकुलशेखरीभूतायाः सीतायाः गर्भे धारणात् इयमधुना स्वाभिधानस्य सार्थकतां सम्पादितवतीति भावः।
(ज)वत्सात्यागे -वत्सायाः ,-सीतायाः, त्यागे-निर्व्वासनावसरे। पूर्व्वं-प्राक्। आयुष्मता-दीर्घायुषा त्वया राघवेण। उक्तञ्च-कथितञ्च। किमिति ? तदेवाह, यथेति।-भगवति वसुन्धरे -हे रत्नगर्भे पृथ्वि । श्लाघ्यां-प्रशंसनीयाम्।दुहितरं-कन्याम्। जानकीं-सीताम्। अवेक्षस्व-पश्य, सततमेवास्याः पर्य्यवेक्षणं कुर्य्या इत्यर्थः। इति- इत्थम् , उक्तञ्चेत्यनेनान्वयः। तत्-तस्मात्। अधुना-इदानीम्। प्रभोः,-पालकस्य ; भूपतित्वादिति भावः। वत्सस्य-जामातृत्वात् आयुष्मतः तव राघवस्य। कृतवचना-कृतं-सम्पादितं, वचनं-वाक्यं यया तथाभूता, अनुष्ठिताऽऽदेशा इत्यर्थः। अस्मि -भवामि ; त्वदाज्ञां सम्यक् सम्पाद्य अनृणा सञ्जाताऽस्मीति भावः।
(झ)कृतमहाऽपराधः,-कृतः,-विहितः, महान्-विपलः, घोरः इत्यर्थः, अपराधः,-सीतानिर्वासनरूपः दोषः येन तथोक्तः, पापाशयः, अतिनृशंसः इत्यर्थः।
अरु। भो भोः पौरजानपदाः भगवतीभ्यां जान्हवीवसुन्धराभ्यामेवं प्रशस्यमाना ममारुन्धत्याः समर्पिता ; पूर्वञ्च भगवती वैश्वानरेण निर्णीतपुण्यचरित्रा ; सब्रह्मकैश्च दैवैः संस्तुता ; सावित्रकुलवधूर्देवयजनसम्भवा सीतादेवी परिगृह्यतामिति कथं भवन्तो मन्यन्ते ? (झ)
(ञ) भगवतीभ्यां-युवाभ्यां पृथ्वीभागीरथीभ्याम्। कथं-किम्। विस्मयसूचकमिदम्।अनुकम्पितः ?-अनुगृहीतः ; अहो कृतमहापातकेऽपि मयि भवत्योः सौजन्यम् अनुकम्पा चेत् भावः। वः,-युष्मान्। ( गौरवाद्बहुवनम् )। प्रणमामि-नमस्करोमि।
(ट)पौरजानपदाः -नगरवासिनः देशवासिनः देशवासिनश्च सर्वा प्रकृतयः इत्यर्थः। भगवतीभ्यां-परमैश्वर्य्यशालिनीस्याम्, अतिपवित्राभ्यामिति यावत्। जाह्नवीवसुचराभ्यां-गङ्गापृथ्वीभ्याम्। एवं-प्रोक्तरूपैः, ‘ ‘‘आवयोरपि यत्सङ्गात् ‘‘’ इत्यादिवचोभिः . यावत्। प्रशस्यमाना-संस्तूयमाना। मम अरुन्धत्याः-सतीकुलप्रधानाया वशिष्ठपत्न्याः। मे सकाशे इति यावत् ; ( ‘ ‘‘मम अरुन्धत्याः ‘‘’ इत्यनेन आत्मनः सतीत्वगौरवजनितं किञ्चित् गर्वाधिक्यं व्यज्यते )। समर्पिता-सन्न्यस्ता ; सीता चेत् असती स्यात्, तदा गङ्गापृथ्वीभ्यामन्तर्य्यामिनीभ्यां कथमपि न प्रशस्येत, न वा सतीशिरोमणितया विख्याताया ममारुन्धत्याः समीपे समर्प्येत इत्याशयः। पूर्वञ्च-प्रागपि ; रावणवधानन्तरं लङ्कापुर्य्यां पुनः सीतायाः स्वीकारसमये इति भावः। वैश्वानरेण-अग्निना। निर्णीतपुण्यचारित्र्या-निर्णीतं -स्थिरीकृतं , प्रमाणीकृतमित्यर्थः, पुण्यं-पवित्त्रं, चारित्र्यं-प्रकृतिः यस्याः सा, प्रमाणीकृतपातिव्रत्यधर्म्मा इत्यर्थः।सब्रह्मकैः, ब्रह्मणा-प्रजापतिना सह वर्त्तमानैः। देवैः-इन्द्रादिभिः त्रिदशसङ्घेः। संस्तुता-प्रशंसिता, पतिव्रताशिरोमणित्वेन समादृतेत्यर्थः ; यद्वा-संस्तुता-सतीशिरोमणित्वेन परिचिता, विज्ञाता इत्यर्थः, ( ‘ ‘‘संस्तवः स्यात् परिचयः ‘‘’ इत्यमरः)। सावित्रेति।-सवितुरिदं सावित्रं, यत् कुलं -वंशः सूर्य्यवंशः इत्यर्थः, तस्य वधूः,-स्नुषा। देवेति- देवयजनं-यज्ञभूमिः, तस्मात् सम्भवः,-उत्पत्तिः यस्याः सा, यज्ञक्षेत्रप्रसूतेत्यर्थः ; पवित्रक्षेत्रसम्भूतत्वादतिपवित्रा इति भावः। सीतादेवी-जानकी। परिगृह्यतां-स्वीक्रियतां , रामेणेति शेषः ; ( ‘ ‘‘परिगृह्यते ‘‘’ इति पाठान्तरम् ) ईदृशी सीता साध्वीकुलभूषणा राघवेण परिगृहीता भवतु इति अस्माभिः अनुमोद्यते इत्याशयः। इति-अस्मिन् विषये, सीतायाः पवित्रचारित्र्य
(ड)विधौ रामकृतपर्ग्रहविषये चेति यावत्। भवन्तः,-पौरजानपदाः सर्वे प्रकृतिसङ्घाः इत्यर्थः। कथं-किम्। मन्यते ?-विचारयन्ति ; युष्माकं किमभिमतम् ? इति भावः ; या हि विशुद्धस्वभावा इति मत्वा पृथ्वीभागीरथीभ्यां सतीकुलसम्मानरक्षिकायाः मम हस्ते समर्पिता, अग्नौ च परीक्षितपातिव्रत्यप्रभावा, देववृन्दैश्च शतशोऽभिवन्दिता, सूर्य्यवंशीयकुलबन्धूनामुज्ज्वलरत्नभूता, जनकस्य राजर्षेः यक्षक्षेत्रसम्भूता, सा सीता किमिति अपवित्रतया भवद्भिः पौरजनैरनुमोद्यते ? एषः विसदृशः संस्कारः भवद्भिः सर्वैरेव युगपत् स्वस्वमानसपथात् निरसनीय इति वक्तृतात्पर्य्यम्। अत्रसीतापर्ग्रहविषये पूर्वोक्तहेतुसमूहोपन्यासपुरःसरं प्रकृतिपुञ्जानामभिमतजिज्ञासया आरोपितालीकापवादानां तेषां धृष्टतायाः उत्कटस्तिरस्कारः सूचितो भवतीति ज्ञेयम्।
लक्ष्मणः।एवमार्य्यया अरुन्धत्या निर्भर्त्सिताः प्रजाः कृत्स्नश्च भूतग्रामः आर्य्यां नमस्करोति ; लोकपालाश्च सप्तर्षयश्च पुष्पवृष्टिभिरुपतिष्ठन्ते।( ञ )
अरु।जगत्प्ते रामभद्र ‘
(ण)एवं -इत्थं, प्रोक्तरूपेणेत्यर्थः ; अतिपवित्रायाः सीतादेव्याः रामकृतपरिग्रहविषये सम्मतिप्रार्थनारूपसाधिक्षेपवचनेनेति भावः। निर्भर्त्सिताः,-तिरस्कृताः। प्रजाः,-प्रकृतयः। कृत्स्नः,-सर्व्वः। भूतग्रामः,-स्थावरङ्गमात्मकः चराचरः। आर्यां-सीताम्। नमस्करोति- प्रणमति ; दुर्मर्य्यादत्वेन प्राक् सीतायामपवादरोपादधुना लज्जिताः प्रजाः किमपि वक्तुमशक्नुवत्यः नमस्करिण तस्याः पवित्रत्वमङ्गीकरोतीति भावः। ( ‘ ‘‘उपपदविभक्तेः कारकविभक्तिर्बलीयसी ‘‘’ इति न्यायात् नमः शब्दयोगेऽपि द्वितीया ज्ञेया)। लोकपालाः ,-इन्द्रादयः देवाः। (तथा चामरः,- ‘ ‘‘इन्द्रो वह्निः पितृपतिः नैऋतो वरुणो मरुत्। कुबेरः ईशः पतयः पूर्वादीनाम् दिशां क्रमात् ‘‘॥इति )। सप्तर्षयः,- मरीच्यादयः। ( तथा चोक्तं- ‘ ‘‘मरीचिरत्निः पुलहः पुलस्त्यः क्रतुरङ्गिराः। वशिष्ठश्च सप्तऋषयः परिकीर्तिताः॥ ‘ ‘‘इति)। पुष्पवृष्टिभिः,-स्वर्गीयकुसुमानाम् वर्षणैः। उपतिष्ठन्ते-परिपूजयन्ति, संवर्धयन्तीत्यर्थः, भूतग्रामसहिताः सर्वे एव देवाः सीता परमपवित्रा इति समुहुष्य तां सर्व्वथा अभिनन्दयन्ति, अतः सीतायाः राज्ञित्वेन परिग्रहे नास्ति काऽप्यापत्तिः प्राजानामिति निष्कृष्टार्थः। ( ‘ ‘‘उपाद्देवपूजां ‘ ‘ ‘‘(वा-) इति उपपूर्वात्तिष्ठतेरात्मनेपदम्। एतेन भागीरथीप्रमुखाभिर्देवोभिः इन्द्रादिभिर्देवैः सप्तऋषिभिश्च संस्तूयमानत्वात् सीतायाः देवतात्वं व्यज्यते इति ज्ञेयम्)।
नियोजय यथा धर्मं प्रिया त्वं ब्रह्मचारिणीम्।
हिरण्मय्याः प्रतिकृतेः पुण्यप्रकृतिमध्वरे॥१९॥

अथारुन्धती हिरण्मयीं सीताप्रतिकृतिं विहाय अतिपवित्रां साक्षात् सीतामेव धर्मचारिणीं कृत्वा अश्वमेधाध्वरं सम्पादयितुं राममुपदिशति।, नियोजयेति।-हे जगत्पते पृथिवीपालक , रामभद्र रघुमणे , इति चूर्णकस्थमामन्तणपदमत्राकर्षणीयम् ; त्वं हिरण्मय्याः सुवर्ननिर्मितायाः, ( हिरण्यस्य विकारः इत्यर्थे मयटि ‘ ‘ ‘दाण्डिनायनहा- ‘ ‘‘(६।४।१०४) इति सूत्रेण यलोपः निपात्यते, टित्वात् ङीप् च , तेन हिरण्मयीति सिद्धम्)। प्रतिकृतेः प्रतिमूर्तेः ; स्वर्णनिर्मिततादीयादर्शादपीति भावः ; पुण्या पवित्रा, प्रकृतिः आदर्शः स्वभावो वा यस्याः तां, पतिव्रताशेखरीभूतां त्वदुपान्ते वर्तमानां मूर्तिमतीं साक्षदिमामित्यर्थः ; यद्वा-हिरण्मय्याः प्रतिकृतेः प्रतिच्छायायाः , पुण्यप्रकृतिं पुण्या पवित्रा, सतीकुलप्रधानत्व्न सुवर्णप्रतिमाया आपि अतिविशुद्धा इति यावत्, प्रकृतिः मूलभूता ; यामवलम्ब्य प्रतिकृतिर्घटिता असौ सैवेत् भावः ; ताम् ; प्रियां वल्ल्भां सीताम्, अध्वरे अश्वमेधयज्ञे , धर्मचारिणीं धर्माचरणसहचरीं , यथाधर्म्मं धर्म्ममनुसृत्य , धर्मशास्रानुसारिणेत्यर्थः , नियोजय संस्थापय ; एतया साक्षात् सीतया सहितः अश्वमेधं निष्पादयेति भावः। ‘ ‘ ‘मुख्यालाभे प्रतिनिधिः शास्त्रार्थः ‘‘’ इति न्यायात्, मुख्याप्राप्तौ प्रतिनिधिविधानस्य शास्रीयत्वेन सीतायाः सुवर्णमयमादर्शं संस्थाप्य अश्वमेधाध्वरसम्पादनं हि साक्षात् सीतायाः प्राप्तावन्याय्यमेव, अतः सीतां स्वीकृत्य तया सह यज्ञं निष्पादयेति तात्पर्यम्। अत्र ‘ ‘‘पुण्यप्रकृतिम् ‘‘’ इत्यनेन ‘ ‘ ‘यस्य भार्य्या विदूरस्था पतिता दूषिताऽथवा। अनिच्छुः प्रतिकूला वा- ‘ ‘‘इत्यादि निषेधविधेर्व्युदासात् सीतया सार्धं यज्ञनिष्पादने फलभूयस्त्वं व्यज्यते। पथ्यावक्त्रं वृत्तम्॥१९॥
सीता।( स्वगतम् ) जाणादि अज्जउत्तो सीदादुक्ख प्रमज्जिदुं। (ट )
जानाति आर्य्यपुत्र सीता दुःखं प्रमार्जयितुम्।रामः।यथा भगवती आदिशति।( ठ )
लक्ष्मणः।कृतर्थोऽस्मि।(ड )
सीता।जीबदम्हि। (ढ )
लक्ष्मणः।आर्य्ये एष निर्लज्जो लक्ष्मणः ; प्रणमति।(ण )
सीता।बच्छ ईदिसो बि चिरं जीब।’ (त )
जीविताऽस्मि।’
वत्स ईदृशोऽपि चिरं जीव।
(ट)आर्यपुत्रः,-रामः। सीतादुःखं-सीतायाः,- मम, दुःखं- क्लेशम्।प्रमार्ज्जयितुं,- शोधयितुम्, निराकर्तुमित्यर्थः। जानाति-वेत्ति ; अधुना मां पुनः स्वीकृत्य अकारणनिर्वासनजनितं मे खेदं समूलमुन्मूलयिष्यतीति, मम सुवर्णप्रतिकृतिं निर्माय तया सह यज्ञसमारम्भात्, सीताऽहम् अपवित्रा इति बुद्ध्या स्वामिना
(ठ) परित्यक्ताऽस्मि इति मे परित्यागलग्गाशूल्यं तेन समूलमुन्मूलितमिति वा भावः।
(ड)यथा-यादृक्। भगवती-भवती अरुन्धती इत्यर्थः। आदिशति-अज्ञापालयति, तथा करोमीति शेषः ; गुरुजनानुज्ञायाः अनुपेक्षणीयत्वात् पुनरप्यहं सीतां ग्रहीष्यामीति भावः।
(ढ)कृतार्थोऽस्मि-कृतकृत्यः भवामि ; सीतारामयोः पुनः समागमदर्शनेन सर्वेषामस्माकमपूर्वानन्दस्य सञ्जननादिति भावः।
(ण)जीविताऽस्मि- प्राप्तप्राणा भावमि; प्राणेभ्योऽपि प्रेयसः रामस्य विरहिणः एतावन्तं कालं मृतप्राया इव आसम्, इदानीं तल्लाभेन प्रत्युज्जीविता इव भवामीति भावः।
(त)निर्लज्जः,-निर्नास्ति लज्जा यस्य तथोक्तः, सीताविवासनरूपनैष्ठुय्याचरणात् निस्रपः इत्यर्थः; यो हि प्राक् ज्येष्ठदिशात् आपन्नसत्त्वामेकाकिनीं त्वां श्वापदसङ्कुले विजनेऽरण्ये निर्वासितवान्, नृशसः स कथं तव पुरतः दण्डायमानः निर्विकारचेता इव ते मुखं दर्शयति ? इत्यहो नैर्घृण्यं तस्येति भावः।
अरुन्धती।भगवन् वाल्मीके उपनीयेतामिमौ सीतागर्भसम्भूतौ रामभद्रस्य पुत्रकौ लवकुशौ।( थ)( इति निष्क्रान्ताः )
(थ)वत्स -प्रेमास्पदभूत, आयुष्मन्नित्यर्थः। ईदृशः अपि-प्रोक्तरूपः सन्नपि, महिवासनेन निष्ठुरभावप्रकाशनात् लज्जाहीनः भवन्नपीत्यर्थः। चिरं- सुदीर्घं कालम्। जीव-प्राणिहि ; स्वेच्छायामस्त्यपि केवलं अग्रजस्यादेशानुपालनाय महिवासनरूपं यदन्याय्यमाचरितं, तव ते अणीयानपि दोषो नास्तीत्यहं जानामि, परं ज्येष्ठदेशानुपालनात् त्वं हि परप्रीतिभाजनमेव भवसि, किञ्च त्वज्जेवनं हि मे प्राणेभ्योऽपि गरीयः, तेन लज्जां परिह्रीय साततं सुखमास्तां पुरुषायुषाञ्चाप्नुहीति भावः।
रामलक्ष्मणौ।दिष्ट्या तथैव तत्।( द )
सीता।( सवाष्पाऽऽकुला ) ।कहिं ते पुत्तआ मे ? ( ध )
( ततः प्रविशति वाल्मीकिः लवकुशौ च ) ।
वाल्मीकिः।वत्सौ कुश लवौ एष रघुपतिः पिता युवयोः ;
कुत्र तौ पुत्रकौ मे ?
(द)भगवन् वाल्मीके- इति नेपथ्यस्थितं वाल्मीकिमुद्दिश्य अरुन्धत्याः सम्बोधनम्। इमौ-त्वत्सकासे अवस्थितौ इत एव दृश्यमानौ। सीतागर्भसम्भू्तौ-जानकीगर्भजातौ। पुत्रकौ-तनयौ। उपनीयेतां-प्राप्येतां, सीतारामसीपे बालकद्वयमुपस्थाप्यतामित्यर्थः। इति निष्क्रान्ता-रङ्गालयात् बहिर्गता, अरुन्धतीति शेषः। अत्रैव गर्भाङ्कस्य परिसमाप्तिर्ज्ञेया। गर्भाङ्कलक्षणमुक्तं दर्पणे यथा- ‘ ‘‘अङ्कोदरप्रविष्टो यो रङ्गहारामुखादिमान्। अङ्कोऽपरः स गर्भाङ्कः सबीजः फलवानपि॥ ‘ ‘‘इति। बीजलक्षणमपि तत्रैव यथा,- ‘ ‘‘अल्पमात्रं समुद्दिष्टं बहुधा यत् विसर्पति। फलस्य प्रथमो हेत्र्बीजं तदभिधीयते॥ ‘ ‘‘इति। ‘ ‘‘साक्षं मन्दभाइणी भाइरहीए अत्ताणां णिक्किवेमि ‘‘’ इतेवात्र बीजम् ; यतश्चैतदेवात्र स्वल्पतया समुद्देशविषयीभूतं सतरुन्धतीसम्पाद्यसीतरामसमागमरूपफलं प्रति कारणम्। सीतारामसमागमरूपञ्चात्र फलं ज्ञेयम्। ‘ ‘‘प्रविश्य सूत्रधारः ‘‘’ इत्यारभ्य ‘ ‘‘विश्वम्भरा भगवती ‘‘’ इत्यादि श्लोकपर्य्यन्तमत्र रङ्गहारामुखादिकं ज्ञेयम्।
(ध)तत्-कुशलवसम्बद्धं वस्तुजातमित्यर्थः। तथैव-ताद्रुगेव; यथाऽस्माभिः प्राक् चिन्तितं तद्रूपमेवेति भावः।
(न)( ‘ ‘‘सवाष्पकुला ‘‘’ इत्यत्र ‘ ‘‘सवाष्पाकूतम् ‘‘’ इति पाठे-वाष्पेण-आनन्दाश्रुणा, आकूतेन- पुत्रदर्शनाभिप्रायेण च सह वर्त्तमानं यथा तथा)। तौ- स्तन्यत्यागादनन्तरं मया विच्छि्न्नौ इति यावत्। पुत्रकौ- कुशलवौ। कुत्र- कस्मिन् स्थाने इदानीं वर्तते? इत्यर्थः; यौ हिस्तन्यत्यागं यावत् मया पोषितौ, ताविदानीं कुत्र वर्तेते, यतस्तद्दर्शनेच्छा मां नित्रां विवशीकरोति इति भावः।
लक्ष्मणः कनिष्ठतातः ; सीतादेवी जननी ; एष राजर्षिर्जनको मातामहः।(न )
सीता।( सहर्षकरुणाद्भुतं विलोक्य )।कहं तादो (प)
कुशलवौ।हा तात ह अम्ब हा मातामह (फ )
रामलक्ष्मणौ ( सहर्षमलिङ्ग्य )।ननु वत्सौ पुण्यैः प्राप्तौ स्तः।(ब )
सीता।एहि जाद कुस एहि जाद लब चिरस्म परिस्मजध पुणो ज्म्मन्तरगदं जणणिं।’ (भ )कथं तातः ’
एहि जात कुश एहि जात लव चिरस्य परिष्वजेथां पुनः जन्मान्तरगतां जननीम्।
(प)अथ भगवान् वाल्मीकिः कुशलवौ तद्गुरुजनान् परिचाययति, वत्साविति। -रघुपतिः,-रामचन्द्रः। युवयोः पिता-जनकः। कनिष्ठतातः,-पितृव्यः। मातामहः,-मातुः पिता। ( ‘ ‘‘मातृपित्रुभ्यां पितरि दामहच् ‘‘’ (वा) इति मातृशब्दात् डमहच् प्रत्ययः)।राजर्षिजनकस्तु अभिनयदर्शनार्थं महर्षेः वाल्मीकेराह्वानवशादिवात्र समागतः इति ज्ञेयम्।
(फ)सहर्षकरुणाहुतम्- आनन्दशोकाश्वय्यैः सह वर्तमानं यथा तथेत्यर्थः, आहेति शेषः। अत्र पितुः दर्शनात् हर्षः, स्वस्याः दुरवस्थां स्मृत्वा करुणः , अकस्मात्पितुरागमनदर्शनाच्च अद्भुतं सम्भूतमितिज्ञेयम्।
(ब)अत्र हाशब्दः विषादसहकृतहर्षद्योतकः ; पित्रादिदर्शानात् हर्षः, तेषां तथाभूतामवस्थां विलोक्य च विषादः इति ज्ञेयम्।
(भ)( ‘ ‘‘रामलक्ष्मणौ ‘‘’ इत्यत्र ‘ ‘‘रामः ‘‘’ इति मात्रपाठः क्वचिद्दृश्यते)। ननु-बोः। पुण्यः,- कृतसुकृतैः। प्राप्तौ स्थः,- लब्धौ भवथः, युवामिति शेषः ; पूर्व्वजन्मार्ज्जितपुण्यबलेनैव युवमस्माभिः लब्धाविति भावः।

कुमारौ। ( तथा कृत्वा )।धन्यौ स्वः।(म )
सीता।भअबं पणमामि । (य)
वल्मीकिः।वत्से ईदृश्येव चिरं भूयाः।(र)
सीता।अम्महे तादो ; कुलगुरु ;अज्जजणो ; सभत्तुआ अज्जा सन्तादेई ; सलक्खणा सुपसस्मा अज्जउत्तचलणा ; समं कुसलबाबि दीसन्ति ; ता णिब्भरम्हि आणन्दिण।’ (ल)
भगवन् प्रणमामि।
’ आश्चर्य्यम् तातः ; कुलगुरुः ; अर्य्यजनः ;सभर्तृका आर्य्या शान्तादेवी ; सलक्ष्मणाः सुप्रसन्नाः आर्य्यपुत्रचरणाः ; समं कुशलवावपि दृश्यन्ते ; तन्निर्भराऽस्मि आनन्देन।
(म)चिरस्य- बहुकालं यावदित्यर्थः। (षष्ठ्यन्तप्रतिरूपकमव्ययमेतत्) परिष्वजेयाम्- आलिङ्गतं, युवामिति शेषः ; बहुकालात् पर्मुपागतस्य वस्त्नः स्वल्पकालं व्याप्योपभोगेन सम्यक्तया तृप्तिर्न भवर्त्र्ति भावः। जन्मान्तरगतां ; (य) पातालदेशत् पुनः भूतले समुदयादिति भावः; यद्वा- सुदीर्घकालं व्याप्य अनुभूतदारुनक्लेशस्य अधुनाऽपगमात् प्राप्तजननान्तभावामिवेति भावः।
(र)धनौ स्वः ,-सर्थकजन्मानौ भवामः ; लोकान्तरगतायः मातुः पुनर्लाभादिति भावः।
(ल)भगवन् परममाहात्म्यशालिन् , महर्षे वाल्मीके इत्यर्थः। प्रणमामि-अभिवादये, भवन्तमिति शेषः ; यतः भवत्प्रभावेणैवाहं स्वामिविरहकृतचिरदुःखभागिन्यपि पुनः तत्समामेनेदानीं विदुःखा भवामीति भावः।
( नेपथ्ये ) ।( कलकलः )।
वाल्मीकिः। ( उत्थायावलोक्य च )।उपहृतलवणो मधुरेश्वरः प्राप्तः।(व )
लक्ष्मणः।सानुषङ्गाणि कल्याणानि।(श )
रामः।सर्वमिदमनुभन्नपि न प्रत्येमि।यद्वा ; प्रकृतिरियमभ्युदयानाम्।(ष)
(व)ईदृश्येव- एवम्भूता एव, पत्यपत्ययोः चिरसंयोगवत्येवेत्यर्थः। भूयाः,- स्थेयाः इति यावत् ; न हि कदाऽपि प्रागिव पतिपुत्रवियोगविधुरा भवेदिति भावः।
(श)तातः,- पिता, राजर्षिः जनकः इत्यर्थः। कुलगुरुः,- वशिष्ठः। आर्य्याजनः,- कौशल्यादिश्वश्रूजनः। सभर्त्तृकाः-भर्त्रा ऋष्यशृङ्गेण सह वर्तमाना, पतिव्रती इत्यर्थः। आर्या- मान्या। शान्तादेवी-पूजनीया शान्तानाम्नो ननाना। सलक्ष्मणः,-सौमित्रिसहिताः। सुप्रसन्नाः,-आनन्दपूर्णाः, अधुना शोकक्षोभाद्यपगमात् आनन्दोज्ज्वला इति यावत्। आर्यपुत्रचरणाः,- पतिः रामभद्रः; पत्युः महागुरुत्वात् महागौरवप्रदर्शनार्थं तत्र चरणशब्दोपन्यासः। समं द्रुश्यन्ते- युगपदेवैते सर्वेऽपि मया अवलोक्यन्ते इत्यर्थः। तत-तस्मात्, सकलानां युगपदेव दर्शनादिति यावत्। आनन्देन-हर्षेण। निर्भरा-व्याप्ता, परिपूर्णेति यावत्। अस्मि- भवामि, आनन्दविवशह्रुदया भवामीत्यर्तथः।
(ष)उपहलवणः ,- उपहतः,-उत्खातः, निहतः इत्यर्थः, लवणः,- मधुदैत्यसुतः राक्षसविशेषः येन तथोक्तः। ( ‘ ‘‘उत्खातलवणः ‘‘’ इति पाठान्तरम्)। मधुरेश्वश्वरः,- मधुरा नाम लवनवधानन्तरं यमुनाकूलस्थे मधुदैत्याधिकृते मधुवने शवघ्न्न निर्मिता काचित् पुरौ, अधुना ‘ ‘‘मथुरा ‘‘इति प्रसिद्धा, तस्या ईश्वरः,- अधिपतिः, शत्रुघ्नः इत्यर्थः। प्राप्तः,- समायातः ; अतस्तत्मेनाया एवायं कलकलः श्रूयते इति भावः। लवणवधविवरणन्तु प्रागेव महर्षिणा वाल्मिकिना तपःप्रभावेण परिज्ञातमासीदिति ज्ञेयम्। कालिन्दीकूलस्थानां प्रशान्तचेतसां मुनीनामनिशमुत्पीडकं कुम्भीनगर्भसम्भूतं मधुसुतं लवणराक्षसं निहत्य भगवद्रामभद्रादेशात् शत्रुघ्नः तदधिकृते मधुवनप्रदेशे माधुरां नाम रम्यां पुरां सम्स्थाप्य शशासेति रामायणकथा अत्र अनुसन्धेया।
कल्याणानि -शुभानि। सानुषङ्गाणि- अनुषङ्गः,-अनुबन्धः, सहचरः इत्यर्थः। तेन सह वर्त्तमानानि यानि तथाभूतानि, दीर्घवियोगाननरं पुत्रकलत्रादिसम्मेलनरूपकल्याणानि प्रियानुजशत्रुघ्नसम्मेलनरूपकल्याणान्तरेण सानुबन्धानीत्यर्थः, भवन्तीति शेषः ; एकः अभ्युदयः अभुदयान्तरैरनुस्रियते, यतः सम्पत् सम्पदमेवानुबध्नाति विपच्च विपदामिति भावः।
इदं सर्वं-पुत्रकलत्रगुरुजनादिसमागमजनितसुखमित्यर्थः। अनुभवन्नपि-प्रत्यक्षीकुर्वन्नपि। न प्रत्येमि-न विश्वसिमि ; अघन्यस्य मे एतादृशलौकिकसुखसम्भोगस्यातीवामसम्भावितत्वादिति भावः। प्रत्यक्षानुभूतस्यापि अस्य विश्वसनीयत्वे संशयमाकलय्य किञ्चित् विमृश्य च प्रत्ययार्हत्वमपि भवितुमर्हति इति पक्षान्तरमाह, यद्वेति।-यद्वा- अथवा। अभ्युदयानां-मङ्गलानाम्। इयं खले कपोतकन्यात् यौगपद्येनाविर्भावरूपेति यावत्। प्रकृतिः,- स्वभावः ; तथा च अभ्युदयो हि अभ्युदयमेव प्रसूते इति नैसर्गिकनियमात् एतस्य विश्वसनीयताऽप्यत्र सङ्गच्छते इति भावः। भूयः,- पुनः, पुत्रकलत्रादिसमर्पणादित्यर्थः। प्रियं-प्रीतिकरं कार्य्यम्। उपकरोमि ?-संसाधयामि? ; किं ते समधुना उपकर्तव्यशेषमस्ति, तत् ब्रूहीति भावः।
वाल्मीकिः।रामभद्र उच्यतां ; किन्ते भूयः प्रियमुपकरोमि ? (स )
रामः।अतः परमपि प्रियमस्ति ? त्थाऽपीदमस्तु ।(ह) –
पाप्मभ्यश्च पुनातु वर्द्धयतु च श्रेयांसि सेयं कथा
मङ्गल्या च मनोहरा च जगतो मातेव गङ्गेव च।
(स)अतः परमपि-एतस्मात् जायाऽपत्यादिसम्मेलनजनितप्रियानुष्ठानादधिकमपि। अपि- प्रश्ने। प्रियं-प्रीतिजननम्। अस्ति?-वर्तते किम्? , नास्त्येवेत्यर्थः। तथाऽपि एतदतिरिक्तप्रीतिकरविषयासत्त्वेऽपि। इदं-वक्ष्यमाणप्रकारं, भरतवाक्यमिति यावत्। अस्तु-भवतु।
अथ भरतवाक्यं प्रस्तौति, प्राप्नोति।- माता इव जननीव; माता यथा पुत्रादीनां मङ्गलविधात्री सुखदायिनी च भवति, तथेवेत्यर्थः, सर्वभूतधात्री निखिललोकपालयित्री महीव इत्यर्थो वा , तथा गङेव च भागीरथीव च, जगतः लोकस्य , सर्वेषां प्राणिनिचयानामित्यर्थः, मङ्गल्या च कल्यानजननी च , मनोहरा च रमणीया च, कौतुकोद्दीपकविविधाख्यायिकापूर्णत्वात् मनसः सुखदा च इत्यर्थः, सा इयं वाल्मीकीयचतुर्विंशतिसाहस्रिकानुसंवादिनौ सुप्रसिद्धा उत्तररामचरितरूपा, कथा प्रबन्धः, पाप्मभ्यश्च जननीपृथ्वीभागीरथीवत् पापेभ्यश्च, पुनातु पवित्रीकरोतु, जगदिति शेषः, श्रीयांसि च मङ्गलानि च , वर्द्धयतु जनयतु, सर्वेषां सामाजिकजनानामिति शेषः, प्रजानामपापवत्वे श्रेयोभूयस्त्वे च नृपस्यापि तत्फलभागित्वात् भवत्समीपे ममेयमर्थनेति भावः ; ‘ ‘‘वासुदेवकथा राजन् पुरुषांस्त्रीन् पुनाति हि। वक्तारं प्रेक्षकं श्रोतन् तत्पादसलिलं यथा॥ ‘ ‘‘इति श्रीमद्भागवतोक्तेःवासुदेवकथा यथा वक्त्रादीन् पुनाति, इयं रामकथा अपि तद्वत् इति तात्पर्यम्; इयन्तु रामकथा नानाविधनीतिविभूषिता धर्म्मशास्त्रसंवादिनी, विविधोपाख्यानपूर्णत्वात् कौतूहलोदीपिका च भवति, तेनैतस्याः मङ्गलसाधकत्वं मनोहरत्वञ्च ज्ञेयमित्याशयः। ( ‘ ‘‘पाप्मभ्यश्च पुनाति वर्द्धयति च श्रेयांसि येयं कथा ‘‘’ इति पाठान्तरम्)
तामेतां परिभावयन्त्वभिनयैर्विन्यस्तरूपां बुधाः
शब्दब्रह्मविदः कवेः परेणतप्रज्ञस्य वाणीमिमाम्॥२०॥
( इति निष्क्रान्ताः सर्वे )
इति सम्मेलनं नाम सप्तमोऽङ्कः॥७॥ (क)
समाप्तमिदं महाकविभवभूतिविरचितमुत्तररामचरितं नाम नाटकम्।
ननु असेविता सती कथं सा पुनीयात्, कथं वा श्रेयांसि विदध्यात्? इत्यत्र आह, तामेतामिति।- बुधाः पण्डिताः, शब्दब्रह्मविदः शब्दरूपब्रह्म वेत्ति यस्तस्य, निखिलशब्दार्थतत्त्वाभिज्ञस्य इत्यर्थः ; निखिलवेदतत्वाभिज्ञस्येत्यर्थो वा, अपि च परिणतप्रज्ञस्य परिणता परिपाकं गता, समचाञ्चल्यादिदोषरहितेत्यर्थः, प्रज्ञा बुद्धिर्यस्य तस्य तथोक्तस्य, अलौकिकमनीषासमुद्भासितस्येत्यर्थः ; तदन्यथात्वे ईदृशं रसभावसमुज्ज्वलशब्दयोजनानैपुण्यं न सम्भवेदिति भावः; कवेर्वाल्मीकेः भवतः, तां प्रसिद्धां रामायणरूपाम्, अभिनयैः अधुना आङ्गिकादिभिश्चतुर्भिरवस्थाऽनुकारैः, ‘ ‘‘भवेदभिनयोऽवस्थाऽनुकारः स चतुर्विधः। आङ्गिकीवाचिकश्चैवमाहार्य्यः सात्त्विकस्तथा। ‘ ‘‘इति दर्पणात् ; विन्यस्तरूपां वि विशेषेण, न्यस्तं निहितं, रूपं शरीरं यस्याः तथोक्ता तां, प्रदर्शितप्रकारामित्यर्थः, सम्यगभिनीतामिति यावत्, एताम् अधुना सर्वसमक्षमभिनीयमानाम्, इमां भवद्रचितां , सचराचरैर्भूतग्रामैरिदानीमेव प्रत्यक्षदृष्टां, वाणीं रूपकाख्यां भारतीमित्यर्थः, रामचरितरूपामिति यावत्, परिभावयन्तु समालोचनया संवर्धयन्तु ; भगवद्वाल्मीकिविरचितरामायणानुगतत्वात् एतन्नाटकमपि लोके सुखकरं समादरणीयञ्च भवतु इति भावः। ( ‘ ‘‘वाल्मीकिः परिभावयन्त्वभिनयैः विन्यस्तरूपा ‘‘’ इति पाठान्तरम्)। (अत्र माङ्गल्यत्वमनोहरत्वरूपसाधर्म्यद्वयमन्तर्भाव्य मात्रा गङ्गया च साकमेतत्कथायाः अवैधर्म्यसाम्योक्तेः पूर्णोपमाऽलङ्कौ सजातीयसङ्कीर्णौ। किञ्च श्लोकेऽस्मिन् पुनातु वर्धयतु इति प्रार्थनायां लोटः विधानात् ‘ ‘‘चिरं जीवतु ते सूनुर्मार्कण्डेयमुनिर्यथा ‘‘’ इतिवत्कैश्चिदाशङ्कितस्य भग्नप्रक्रमतादोषस्य नावसरः, भरतवाक्ये हि सर्वत्र लोटः व्यवहारो दृश्यते, न लटः ; ‘ ‘‘चिरं जीवतु ‘‘’ इत्यस्य तु तथात्वाभावादिति विभाव्यम्)। शार्दूलविक्रीडितवृत्तम्।
३४७सम्मेलनं नाम-रामसीताकुशलवश्त्रुघ्नादीनां परस्परसमागमनात्मक इति नाम्ना प्रसिद्धः। सप्तमोऽङ्कः इति-समाप्तः इत्यर्थः , इति शब्दः समाप्तौ।

इति पण्डितकुलपतिना श्रीजीवानन्दविद्यासागरभट्टाचार्येन विरचिता सुखबोधिनी नामोत्तररामचरितटीका समाप्ता।

अथ सप्तमाङ्कस्य सङ्क्षेपः।
अथ लक्ष्मणः रङ्गस्थलं प्रविश्य , अद्य खलु भगवता वाल्मिकिना स्वप्रभावेणात्र सदेवासुराः भूतग्रामाः सन्निधापिताः, तेनाहार्य्येणादिष्टः यत्, भगवान् वाल्मिकिरप्सरोभिः प्रयुज्यमानां स्वकृतिं द्रष्टुमस्मानुपनिमन्त्रितवान्, अतस्तं त्वरितं भागीरथीतीरे समाजसन्निवेशं विधेहि,किञ्च चन्द्रकेतुर्यादृशासने उपविशति। वत्सौ कुशलवावपि तादृशमासनमुपवेशयितव्यौ इति। तन्निदेशानुसारतः मया स्सर्वेषां समुपवेशनं समुचितस्थानेष्वेव कृतमिति; राज्याश्रममनुष्यापि मुनिव्रतः आर्यः राघवः वाल्मीकिगौरवादित एवाभिवर्त्तते इति च व्यजिज्ञपत्। रङ्गप्रेक्षकेषु सभास्थलमुपविष्टेषु रामोऽपि राजासनमलञ्चकार। ततः सूत्रधारः प्रविश्य , आर्षज्ञानमयेन चक्षुषा समुद्वीक्ष्य मया यथायथमुपनिबद्धं करुणाद्भुतरसमेतत् रामचरितं, कार्य्यगौरवात् भवद्भिरत्रावधातव्यमिति भगवतो वाल्मिकेः निदेशं विज्ञापयामास। एतदाकर्ण्य रामः, भगवतां प्रज्ञामयानि वचांसि अव्याहतानि भवन्तीत्युक्त्वा सूत्राधाराशयं विशदीकृत्याभिदधे।
अथ वैदेह्याः , हा आर्य्यपुत्र हा कुमार लक्ष्मण अशरणां मामरण्ये श्वापसा अभिलषन्ति, तेनाहमिदानीं मन्दभागिनी भागीरथ्यामात्मानं निक्षिपामि ; इति करुणां परिदेवनामाकर्ण्य,अहो दुर्विषदमेतद्वचनमिति निर्भ्रं करुणं च विलपिते लक्ष्मणे,देवी वैद्ही राज्ञा रामेण विजने वने पारित्यक्ता प्रसववेदनां सोढुमशक्नुवती भागीरथ्यामात्मानं विमुञ्चतीत्युक्त्वा सूत्रधारः निवर्तते।
तदाकर्ण्य विह्वलभूते रघुपतौ क्षणमपेक्षस्व देवि इत्युक्तवति सति, आर्य्ये नाटकमिदमित्युक्त्वा लक्ष्मणः तं समाश्वसितुमैहत। तदा रामः वज्रमयः खल्वस्मीत्युक्त्वा कथञ्चिदात्मानं विधृतवान्
अथ पृथ्वीभागीरथ्यौ दारकद्वयमुत्सङ्गे निधाय सीतया सह सभास्थलमाहग्मतुः, प्रसान्त्वयितुमारभाते च अन्तर्जलं दारकद्वयं प्रसूय पमूर्च्छितां सीताम्। किञ्चिदाश्वस्तीभूय च सा, हा आर्यपुत्र इति कन्दित्वा शोकवेगं विषोढुमपारयन्ती सती मुमूर्च्छ। तदा रघुवंशस्य कल्याणकरः प्ररोहः सञ्जातः इति कथामाकर्ण्य रामचरणयोर्निपतितो लक्ष्मणः तं प्रमुग्धं ज्ञात्वा जीवयितुमारभत। अथ ईषदाश्वस्ता सती सीता पृथ्वीतः प्रथमां स्वक्कुलाधिदेवतां भागीरथीं ज्ञात्वा तामवन्दत, ततो भागीरथीमुखात् द्वितीयां स्वजननीं वसुन्धरां विदित्वा क्रन्दितुमारभे, वसुन्धराऽपि विललाप।