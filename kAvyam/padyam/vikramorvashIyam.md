वेदान्तेषु यमाहुरेकपुरुषं व्याप्य स्थितं रोदसी, यस्मिन्नीश्वर इत्यनन्यविषयः शब्दो यथार्थाक्षरः ।  
अन्तर्यश्च मुमुक्षुभिर्नियमितप्राणादिभिर्मृग्यते, स स्थाणुः स्थिरभक्तियोगसुलभो निःश्रेयसायास्तु वः ॥१॥  
नान्द्यन्ते ।  
सूत्रधारः - नेपथ्याभिमुखमवलोक्य ।  
मारिष, इतस्तावत् ।  
प्रविश्य ।  
पारिपार्श्वकः - भाव, अयमस्मि ।  
सूत्रधारः - मारिष, बहुशस्तु परिषदा पूर्वेषां कवीनां दृष्टः प्रयोगबन्धः ।  
सोऽहमद्य विक्रमोर्वशीयं नामापूर्वं नाटकं प्रयोक्ष्ये ।  
तदुच्यतां पात्रवर्गः स्वेषु स्वेषु पाठेष्वसम्मूढैर्भवितव्यमिति ।  
पारिपार्श्वकः - यदाज्ञापयति भावः ।  
इति निष्क्रान्तः ।  
सूत्रधारः - यावदिदानीमार्यमिश्रान् विज्ञापयामि ।  
प्रणयिषु वा दाक्षिण्यादथवा सद्वस्तुपुरुषबहुमानात् ।  
शृणुत मनोभिरवहितैः क्रियामिमां कालिदासस्य ॥२॥  
नेपथ्ये ।  
अज्जा, परित्ताअध परित्ताअध ।  
सूत्रधारः - कर्णं दत्वा ।  
अये, किं नु खलु मद्विज्ञापनानन्तरमार्तानां कुररीणामिवाकाशे शब्दः यश्रूते ।  
विचिन्त्य ।  
भवतु ।  
ज्ञातम् ।  
ऊरूद्भवा नरसखस्य मुनेः सुरस्त्री, कैलासनाथमुपसृत्य निवर्तमाना ।  
बन्दीकृता विबुधशत्रुभिरर्धमार्गे, क्रन्दत्यतः करुणमप्सरसां गणोऽयम् ॥३॥  
इति निष्क्रान्तः ।  
प्रस्तावना ।  
ततः प्रविशन्त्यप्सरसः ।  
अप्सरसः - अज्जा, परित्ताअध परित्ताअध ।  
जो सुरपक्खवादी जस्स वा अम्बरदले गदी अत्थि ।  
ततः प्रविशत्यपटीक्षेपेण रथारूढो राजा सूतश्च ।  
राजा - अलमलमाक्रन्दितेन ।  
सूर्योपस्थानात् प्रतिनिवृत्तं पुरूरवसं मामुपेत्य कथ्यतां कुतो भवत्यः परित्रातव्या इति ।  
रम्भा - असुरावलेवादी ।  
राजा - किं पुनरसुरावलेपेन भवतीनामपराद्धम् ।  
मेनका - सुणादु महाराओ ।  
जा तवोविसेसपरिसङ्किदस्स सुउमारं पहरणं महिन्दस्स, पच्चादेसो रूवगव्विदाए सिरीए, अलङ्कारो सग्गस्स, सा णो पिअसही अव्वसी कुबेरभवणादो णिवट्टमाणा केणावि दाणवेण चित्तलेहादुदिआ अद्धपथं ज्जेव बन्दिग्गाहं गहिदा ।  
राजा - अपि ज्ञायते कतमेन दिग्भागेन गतः स जाल्मः ।  
सहजन्या - पुव्वुत्तरेण ।  
राजा - तेन हि मुच्यतां विषादः ।  
यतिष्ये वः सखीप्रत्यानयनाय ।  
अप्सरसः - सरिसं एदं सोमवंससम्भवस्स ।  
राजा - क्व पुनर्मां भवत्यः प्रतिपालयिष्यन्ति ।  
अप्सरसः - इमस्सिं हेमकूडसिहरे ।  
राजा - सूत, ऐशानीं दिशं प्रति चोदयाश्वानाशुगमनाय ।  
सूतः - यदाज्ञापयत्यायुष्मान् ।  
इति यथोक्तं करोति ।  
राजा - रथवेगं निरूपयन् ।  
साधु साधु ।  
अनेन रथवेगेन पूर्वप्रस्थितं वैनतेयमप्यासादयेयम्, किं पुनस्तमपकारिणं मघोनः ।  
मम हि अग्रे यान्ति रथस्य रेणुवदमी चूर्णीभवन्तो घनाश्, चक्रभ्रान्तिररान्तरेषु जनयत्यन्यामिवारावलिम् ।  
चित्रन्यस्तमिवाचलं हयशिरस्यायामवच्चामरं, यष्ट्यग्रे च समं स्थितो ध्वजपटः प्रान्ते च वेगानिलात् ॥४॥  
निष्क्रान्तो रथेन राजा सूतश्च ।  
रम्भा - हला, जहणिद्दिट्ठं पदेसं सङ्कमम्ह ।  
इति शैलावतरणं नाटयित्वा स्थिताः ।  
रम्भा - अवि णाम सो राएसी समुद्धरे णो हिअअसल्लं ।  
मेनका - मा दे संसओ भोदु ।  
णं उवट्ठिदसम्पहारो महिन्दो मज्झमलोआदो सबहुमाणं आणाविअ तं एव्व विअअसेणामुहे णिओजेदि ।  
रम्भा - सव्वहा विअई भोदु ।  
सहजन्या - क्षणमात्रं स्थित्वा ।  
हला, समस्ससध समस्ससध ।  
एसो उच्चलिदहरिणकेदणो तस्स राएसिणो सोमदत्तो रहो दीसदि ।  
ण क्खु सो अकिदत्थो णिवत्तिस्सदि ।  
सर्वा उच्चक्षुषो विलोकयन्ति ।  
ततः प्रविशति राजा रथेन सूतश्च ।  
चित्रलेखावलम्बितहस्ता भयनिमीलिताक्षी चोर्वशी ।  
चित्रलेखा - समस्ससदु समस्ससदु पिअसही ।  
राजा - सुन्दरि, समाश्वसिहि समाश्वसिहि ।  
गतं भयं भीरु सुरारिसम्भवं, त्रिलोकरक्षी महिमा हि वज्रिणः ।  
तदेतदुन्मीलय चक्षुरायतं, महोत्पलं प्रत्युषसीव पद्मनी ॥५॥  
चित्रलेखा - अम्महे, ऊससिदमेत्तजीविदा अज्ज वि सण्णं ण पडिवज्जदि ।  
राजा - बलवदत्रभवती परित्रस्ता ।  
तथा हि ।  
मुञ्चति न तावदस्याः कम्पं कुसुमसमबन्धनं हृदयम् ।  
पश्य हरिचन्दनेन स्तनमध्योच्छ्वासिना कथितम् ॥६॥  
चित्रलेखा - हला, पज्जवत्थावेहि अत्ताणं ।  
अणच्छरा विअ पडिसाह् इ ।  
उर्वशी प्रत्यागच्छति राजा - अयि, प्रकृतिमापद्यते ते सखी ।  
आविर्भूते शशिनि तमसा मुच्यमानेव रात्रिर्, नैशस्यार्चिर्हुतभुज इव च्छिन्नभूयिष्ठधूमा ।  
मोहेनान्तर्वरतनुरियं लक्ष्यते मुक्तकल्पा, गङ्गा रोधःपतनकलुषा गृह्णतीव प्रसादं ॥७॥  
चित्रलेखा - सहि, वीसद्धा होहि ।  
पराभूदा खु तिदसपरिपन्थिणो हदासा ।  
उर्वशी - चक्षुषी उन्मील्य ।  
किं पहावदंसिणा महिन्देण ।  
चित्रलेखा - ण महिन्देण ।  
महिन्दसरिसाणुभावेण इमिणा राएसिणा ।  
उर्वशी - राजानं विलोक्य ।  
आत्मगतम् ।  
उवकिदं खु दाणवेहिं ।  
राजा - प्रकृतिस्थामुर्वशीं निर्वर्ण्य ।  
आत्मगतम् ।  
स्थाने खलु नारायणमृषिं विलोभयन्त्यस्तदूरुसम्भवामिमां दृष्ट्वा व्रीडिताः सर्वा अप्सरस इति ।  
अथवा नेयं तपस्विनः सृष्टिर्भवितुमर्हति ।  
तथा हि ।  
अस्याः सर्गविधौ प्रजापतिरभूच्चन्द्रो नु कान्तिप्रदः, शृङ्गारैकरसः स्वयं नु मदनो मासो नु पुष्पकारः ।  
वेदाभ्यासजडः कथं नु विषयव्यावृत्तकौतूहलो, निर्मातुं प्रभवेन्मनोहरमिदं रूपं पुराणो मुनिः ॥८॥  
उर्वशी - हला, सो सहीअणो कहिं खु भवे ।  
चित्रलेखा - महाराओ अभअदाई जाणादि ।  
राजा - उर्वशीं विलोकयन् ।  
महति विषादे वर्तते ।  
पश्यतु भवती ।  
यदृच्छया त्वं सकृदप्यवन्ध्ययोः, पथि स्थिता सुन्दरि यस्य नेत्रयोः ।  
त्वया विना सोऽपि समुत्सुको भवेत्, सखीजनस्ते किमुतार्द्रसौहृदः ॥९॥  
उर्वशी - अपवार्य ।  
अभिजादं खु से वअणं ।  
अहवा चन्दादो अभिअं ति किमेत्थ अच्चरिअं ।  
प्रकाशम् ।  
अदो एव्व णं पेक्खिदुं तुवरदि मे हिअअं ।  
राजा - हस्तेन दर्शयन् ।  
एताः सुतनु मुखं ते सख्यः पश्यन्ति हेमकूटगताः ।  
प्रत्यागतप्रसादं चन्द्रमिवोपप्लवान्मुक्तम् ॥१०॥  
चित्रलेखा - हला, पेक्ख ।  
उर्वशी - राजानं सस्पृहं पश्यन्ती ।  
समदुक्खो पिबै व्व मं णअणेहिं ।  
चित्रलेखा - साकूतम् ।  
अयि को ।  
उर्वशी - सहीअणो ।  
रम्भा - सहर्षम् ।  
एसो चित्तलेहादुदिअं उव्वसिं गेण्हिअ विसाहासमीवगदो विअ चन्दो उवट्ठिदो राएसी ।  
मेनका - निर्वर्ण्य ।  
दुवे वि णो पिआणि उवणदाणि ।  
इअं पच्चाणीदा सही, अअं च अपरिक्खदो महाराओ त्ति ।  
सहजन्या - सुट्ठु भणासि ।  
दुज्जआ खु दाणवा ।  
राजा - सूत, इदं तच्छैलशिखरम् ।  
अवतार्यतां रथः ।  
सूतः - यदाज्ञापयत्यायुष्मान् ।  
इति यथोक्तं करोति ।  
राजा - चक्रोद्धातं रूपयित्वा ।  
आत्मगतम् ।  
हन्त, दत्तफलो मे विषमावतारः ।  
यदयं रथसङ्क्षोभादंसेनांसो रथोपमश्रोण्याः ।  
स्पृष्टः सरोमविक्रियमङ्कुरितं मनसिजेनेव ॥११॥  
उर्वशी - सव्रीडम् ।  
हला, किञ्चि परदो ओसर ।  
चित्रलेखा - सस्मितम् ।  
णाहं सक्का ।  
रम्भा - एध, सम्भावेम्ह राएसिं ।  
सर्वा उपसर्पन्ति ।  
राजा - सूत, स्थापय रथम् ।  
यावत् पुनरियं सुभ्रूरुत्सुकाभिः समुत्सुका ।  
सखीभिर्याति सम्पर्कं लताभिः श्रीरिवार्तवी ॥१२॥  
सूतस्तथा करोति ।  
अप्सरसः - दट्ठिआ महाराओ विअएण वड्ड्ःअदि ।  
राजा - भवत्यश्च सखीसमागमेन ।  
उर्वशी - चित्रलेखादत्तहस्ता रथादवतीर्य ।  
हला, एध ।  
पीडिदं मं परिस्सजध ।  
न क्खु मे आसा आसि भूओ वि सहीअणं पेक्खिस्सं ति ।  
सर्वाः सत्वरं परिष्वजन्ते ।  
रम्भा - सव्वहा महाराओ कप्पसदाइं पुहविं पालअन्तो भोदु ।  
सूतः - आयुष्मन्, पूर्वस्यां दिशि महता रथवेगेनोपदर्शितः शब्दः ।  
अयं च गगनात् कोऽपि तप्तचामीकराङ्गदः ।  
अवरोहति शैलाग्रं तडित्वानिव तोयदः ॥१३॥  
अप्सरसः - अम्मो, चित्ररहो ।  
ततः प्रविशति चित्ररथः ।  
चित्ररथः - राजाभिमुखं स्थित्वा ।  
दिष्ट्या महेन्द्रोपकारपर्याप्तेन विक्रममहिम्ना वर्धते भवान् ।  
राजा - अये, गन्धर्वराजः ।  
रथादवतीर्य ।  
स्वागतं प्रियसुहृदे ।  
परस्परं हस्तौ स्पृशतः ।  
चित्ररथः - वयस्य, केषिना हृतामुर्वशीं नारदादुपष्रुत्य प्रत्याहरणार्थमस्याः शतक्रतुना गन्धर्वसेना समादिष्टा ।  
ततो वयमन्तरा चारणेभ्यस्त्वदीयं जयोदाहरणमुपश्रुत्य त्वामिहस्थं द्रष्टुमुपागताः ।  
स भवानिमां पुरस्कृत्य सहास्माभिर्मघवन्तं द्रष्टुमर्हति ।  
महत् खलु तत्रभवतो मघोनः प्रियमनुष्ठितं भवता ।  
पश्य ।  
पुरा नारायणेनेयमतिसृष्टा मरुत्वते ।  
दैत्यहस्तादपाच्छिद्य सुहृदा सम्प्रति त्वया ॥१४॥  
राजा - मा मैवम् ।  
ननु वज्रिण एव वीर्यमेतद्, विजयन्ते द्विषतो यदस्य पक्ष्याः ।  
वसुधाधरकन्दराभिसर्पी, प्रतिशब्दोऽपि हरेर्भिनत्ति नागान् ॥१५॥  
चित्ररथः - युक्तमेतत् ।  
अनुत्सेकः खलु विक्रमालङ्कारः ।  
राजा - नायमवसरो मम शतक्रतुं द्रष्टुम् ।  
त्वमेवात्रभवतीं प्रभोरन्तिकं प्रापय ।  
चित्ररथः - यथा भवान् मन्यते ।  
इत इतो भवत्यः ।  
अप्सरसः प्रस्थिताः ।  
उर्वशी - जनान्तिकम् ।  
हला चित्तलेहे, उवआरिणं पि राएसिं ण सक्कुणोमि आमन्तेदुं ।  
ता तुमं मे मुहं होहि ।  
चित्रलेखा - जनान्तिकम् ।  
महाराअ, उव्वसी विण्णवेदि, महाराएण अब्भणुण्णादा इच्छामि पिअसहिं विअ महाराअस्स कित्तिं महिन्दलोअं णेदुं ।  
राजा - गम्यतां पुनर्दर्शनाय ।  
सर्वाः सगन्धर्वा आकाशोत्पतनं रूपयन्ति ।  
उर्वशी - उत्पतनभङ्गं रूपयित्वा ।  
अम्महे, लदाविडवे मे एआवली वेअअन्तिआ लग्गा ।  
परिवृत्य ।  
चित्तलेहे, मोआवेहि दाव णं ।  
चित्रलेखा - सस्मितम् ।  
दिढं खु लग्गा ।  
दुम्मोआ विअ मे पडिहादि ।  
भोदु, जदिस्सं दाव ।  
उर्वशी - सुमरेहि दाव एदं अत्तणो वअणं ।  
चित्रलेखा नाट्येन मोचयति ।  
राजा - स्वगतम् ।  
प्रियमाचरितं लते त्वया मे, गमनेऽस्याः क्षणविघ्नमाचरन्त्या ।  
यदियं पुनरप्यपाङ्गनेत्रा, परिवृत्तार्धमुखी मयाद्य दृष्टा ॥१६॥  
सूतः - आयुष्मन्, अदः सुरेन्द्रस्य कृतापराधान्, प्रक्षिप्य दैत्यान् लवणाम्बुराशौ ।  
वायव्यमस्त्रं शरधिं पुनस्ते, महोरगः श्वभ्रमिव प्रविष्टम् ॥१७॥  
राजा - तेन ह्युपश्लेषय रथं यावदारोहामि ।  
सूतस्तथा करोति ।  
राजा नाट्येन रथमारूढः ।  
उर्वशी राजानमवलोकयन्ती सनिःश्वासं सह सख्या निष्क्रान्ता चित्ररथश्च ।  
राजा - उर्वशीमार्गोन्मुखः ।  
अहो दुर्लभाभिलाषी मे मनोरथः ।  
एषा मनो प्रसभं शरीरात्, पितुः पदं मध्यममुत्पतन्ती ।  
सुराङ्गना कर्षति खण्डिताग्रात्, सूत्रं मृणालादिव राजहंसी ॥१८॥  
इति निष्क्रान्ताः सर्वे ।  
इति महाकविकालिदासविरचिते विक्रमोर्वशीये प्रथमोऽङ्कः ।  
ततः प्रविशति विदूषकः ।  
विदूषकः - हि हि भो, णिमन्तणोवाअणेण बम्हणो विअ राअरहस्सेण फुट्टमाणो ण सक्कुणोमि जणाइण्णे अत्तणो जीहं रक्खिदुं ।  
ता जाव तत्थभवं वअस्सो कज्जासणादो उट्ठेदि दाव इमस्सिं विरलजणसम्पादे विमाणुच्छङ्गपरिसरे चिट्ठिसं ।  
परिक्रम्य स्थितः ।  
चेटी - प्रविश्य ।  
आणत्तम्हि देवीए कासिराअपुत्तीए हञ्जे णिउणिए, जदोपहुदि भअवदो सुज्जस्स उवट्ठाणं कदुअ पडिणिवुत्तो अज्जौत्तो, तदोपहुदि सुण्णहिअओ विअ लक्खीअदि ।  
ता तस्स पिअवअस्सादो अज्जमाणवआदो जाणाहि दाव से उक्कण्ठाकारणं ति ।  
कहं खु मए बम्हबन्धू अदिसन्धेओ ।  
अहवा विरलतिणग्गलग्गं विअ ओसाअसलिलं चिरं तस्सिं रहस्सं ण चिट्ठदि ।  
जाव णं अण्णेसामि ।  
परिक्रम्य अवलोक्य च ।  
एसो आलेक्खवाणरो विअ किं पि तुण्हिम्भूदो अज्जमाणवओ चिट्ठदि ।  
जाव णं उवसप्पामि ।  
उपसृत्य ।  
अज्ज, वन्दामि ।  
विदूषकः - सोत्थि भोदीए ।  
आत्मगतम् ।  
इमं दुट्ठचेडिअं पेक्खिअ तं राअरहस्सं हिअअं भिन्दिअ णिक्कमदि ।  
प्रकाशम् ।  
णिउणिए, सङ्गीदवावारं उज्झिअ कहिं पत्थिदासि ।  
निपुणिका - देवीए वअणेण अज्जं एव्व पेक्खिदुं ।  
विदूषकः - किं तत्थभोदी आणवेदि ।  
निपुणिका - देवी भणादि, सदा वि अज्जो मै पक्खवादी ण मं अणुइदवेअणादुक्खिदं उवेक्खदि त्ति ।  
विदूषकः - णिउणिए, किं वा वअस्सेण तत्थभोदीए पडिऊलं आअरिदं ।  
निपुणिका - जण्णिमित्तं भट्टा उक्कण्ठिदो ताए इत्थिआए णामेण भट्टिणा देवी आलविदा ।  
विदूषकः - स्वगतम् ।  
कहं ।  
सअं एव्व तत्थभवदा रहस्सभेदो किदो ।  
किं दाणिं अहं जीहाजन्तणेण दुक्खं अणुहवामि ।  
प्रकाशम् ।  
किं आमन्तिदा तत्थभोदी उव्वसि त्ति।  
ताए दंसणेण उम्मादिदो तथभवं ण केवलं तथभोदिं, मं पि विणोदविमुहो दढं पीडेदि ।  
निपुणिका - आत्मगतम् ।  
किदं मए भेदणं भट्टिणो रहस्सदुग्गस्स ।  
प्रकाशम् ।  
अज्ज, किं दाव देवीए णिवेदेमि ।  
विदूषकः - णिउणिए, विण्णवेहि तत्थभोदिं, जदामि दाव मिअतिण्हिआदो णिवत्तेदुं वअस्सं, तदो देवीए मुहं पेक्खिस्सं ति ।  
निपुणिका - जं अज्जो आणवेदि ।  
इति निष्क्रान्ता ।  
नेपथ्ये वैतालिकः - जयतु देवः ।  
आ लोकान्तात् प्रतिहततमोवृत्तिरासां प्रजानां, तुल्योद्योगस्तव दिन्कृतश्चाधिकारो मतो नः ।  
तिष्ठत्येकः क्षणमधिपतिर्ज्योतिषां व्योममध्ये, षष्ठे भागे त्वमपि दिवसस्यात्मनश्छन्दवर्ती ॥१॥  
विदूषकः - कर्णं दत्वा ।  
एसो कज्जासणादो उट्ठिदो इदो एव्व आअच्छदि वअस्सो ।  
जाव से पासपरिवत्ती होमि ।  
इति निष्क्रान्तः ।  
प्रवेशकः ।  
ततः प्रविशति उत्कण्ठितो राजा विदूषकश्च ।  
राजा - आ दर्शनात् प्रविष्टा सा मे सुरलोकसुन्दरी हृदयम् ।  
बाणेन मकरकेतोः कृतमार्गमवन्ध्यपातेन ॥२॥  
विदूषकः - आत्मगतम् ।  
सम्पीडिदा खु दाव तवस्सिणी कासिराअपुत्ती ।  
राजा - अपि रक्ष्यते भवता रहस्यनिक्षेपः ।  
विदूषकः - सविषादमात्मगतम् ।  
अदिसन्धिदोम्हि दासीए ।  
अण्णधा ण वअस्सो एव्वं पुच्छदि ।  
राजा - किं भवांस्तूष्णीमास्ते ।  
विदूषकः - एव्वं मए णिअन्तिदा जीहा जं भवदो वि सहसा पडिवअणं ण देमि ।  
राजा - युक्तम् ।  
अथ क्वेदानीमात्मानं विनोदयेयम् ।  
विदूषकः - महाणसं गच्छम्ह ।  
राजा - किं तत्र ।  
विदूषकः - तहिं पञ्चविहस्स अब्भवहारस्स उवणदसम्भारस्स जोअणं पेक्खमाणेहिं सक्कं उक्कण्ठा विणोदेदुं ।  
राजा - तत्रेप्सितसन्निधानाद् भवान् रंस्यते ।  
मया खलु दुर्लभप्रार्थनः कथमात्मा विनोदयितव्यः ।  
विदूषकः - णं भवं तत्थभोदीए उव्वसीए दंसणपहं गदो ।  
राजा - ततः किम् ।  
विदूषकः - ण क्खु सा दुल्लह त्ति समत्थेमि ।  
राजा - पक्षपातोऽयमवधार्यताम् ।  
विदूषकः - एव्वं वड्ढदि मे कोदूहलं ।  
किं तत्थभोदी उव्वसी अदुदिआ रूवेण , अहं विअ विरूवदाए ।  
राजा - माणवक, प्रत्यवयवमशक्यवर्णनां तामवेहि ।  
समासतः श्रूयताम् ।  
विदूषकः - अवहिदोम्हि ।  
राजा - आभरणस्याभरणं प्रसाधनविधेः प्रसाधनविशेषः ।  
उपमानस्यापि सखे प्रत्युपमानं वपुस्तस्याः ॥३॥  
विदूषकः - अदो क्खु भवदा दिव्वरसाहिलासिणा चादअव्वदं गहिदं ।  
राजा - वयस्य, विविक्तादृते नान्यदुत्सुकस्य मनसः शरणमस्ति ।  
तद्भवान् प्रमदवनमार्गमादेशयतु ।  
विदूषकः - आत्मगतम् ।  
की गदी ।  
प्रकाशम् ।  
इदो इदो भवं ।  
परिक्रम्य ।  
एदेण पमदवणचोदिदेण विअ पच्चुग्गदो भवं आअन्तुओ दक्खिणमारुदेण ।  
राजा - विलोक्य ।  
उपपन्नं विशेषणमस्य वायोः ।  
अयं हि निषिञ्चन् माधवीमेतां लतां कौन्दीं च नर्तयन् ।  
स्नेहदाक्षिण्ययोर्योगात् कामीव प्रतिभाति मे ॥४॥  
विदूषकः - ईदिसो एव्व दे अहिणिवेसो ।  
परिक्रामितकेन ।  
एदं पमदवणदुवारं ।  
पविसदु भवं ।  
राजा - प्रविशाग्रतः ।  
उभौ प्रविशतः ।  
राजा - अग्रतो विलोक्य ।  
वयस्य, न मया साधु समर्थितमापत्प्रतीकारः किल प्रमदवनोद्यानप्रवेश इति ।  
विविक्षुर्यदहं तूर्णमुद्यानं तापशान्तये ।  
स्रोतोजवोह्यमानस्य प्रतीपतरणं हि तत् ॥५॥  
विदूषकः - कहं विअ ।  
राजा - इदमसुलभवस्तुप्रार्थनादुर्निवारं, प्रथममपि मनो मे पञ्चबाणः क्षिणोति ।  
किमुत मलयवातोन्मूलितापाण्डुपत्रैर्, उपवनसहकारैर्दर्शितेष्वङ्कुरेषु ॥६॥  
विदूषकः - अलं परिदेविदेण ।  
ऐरेण इच्छिदसम्पादैत्तओ अणङ्गो एव्व दे सहाओ भविस्सदि ।  
राजा - प्रतिगृहीतं ब्राह्मणवचनम् ।  
इति परिक्रामतः ।  
विदूषकः - पेक्खदु भवं वसन्दोदारसूअअं अहिरामत्तणं पमदवणस्स ।  
राजा - ननु प्रतिपादपमेवालोकयामि ।  
अत्र हि अग्रे स्त्रीनखपाटलं कुरबकं श्यामं द्वयोर्भागयोर्, बालाशोकमुपोढरागसुभगं भेदोन्मुखं तिष्ठति ।  
ईषद्बद्धरजःकणाग्रकपिशा चूते नवा मञ्जरी, मुग्धत्वस्य च यौवनस्य च सखे मध्ये मधुश्रीः स्थिता ॥७॥  
विदूषकः - एसो मणिसिलापट्टसणाहो अदिमुत्तलदामण्डवो भमरसङ्घट्टपडिदेहिं कुसुमेहिं सअं विअ किदोवआरो भवन्तं पडिच्छदि ।  
ता अणुगेण्हीअदु दाव एसो ।  
राजा - यथा भवते रोचते ।  
इत्युपविशतः ।  
विदूषकः - इह सुहासीणो भवं ललिदलदाविलोहीअमाणणअणो उव्वसीगदं उक्कण्ठं विणोदेदु।  
राजा - निःश्वस्य ।  
मम कुसुमितास्वपि सखे नोपवनलतासु नम्रविटपासु ।  
चक्षुर्बध्नाति धृतिं तद्रूपालोकदुर्ललितम् ॥८॥  
तदुपायश्चिन्त्यतां यथा सफलप्रार्थनो भवेयम् ।  
विदूषकः - विहस्य ।  
भो, अहल्लाकामुअस्स महिन्दस्स वज्जो, उव्वसीपज्जुच्छुअस्स भवदो अहं, दुवे वि एत्थ उम्मत्तआ ।  
राजा - अतिस्नेहः खलु कार्यदर्शी ।  
विदूषकः - एसो चिन्तेमि ।  
मा उण परिदेविदेण समाधिं भिन्धि ।  
चिन्तां रूपयति ।  
राजा - निमित्तं सूचयित्वा ।  
आत्मगतम् ।  
न सुलभा सकलेन्दुमुखी च सा, किमपि चेदमनङ्गविचेष्टितम् ।  
अभिमुखीष्विव काङ्क्षितसिद्धिषु, व्रजति निर्वृतिमेकपदे मनः ॥९॥  
जाताशस्तिष्ठति ।  
ततः प्रविशत्याकाशयानेन उर्वशी चित्रलेखा च ।  
चित्रलेखा - हला, कहिं अणिद्दिट्ठकारणं गच्छीअदि ।  
उर्वशी - सहि, तदा हेमऊडसिहरे लदाविडवेण खणविग्घिदाआसगमणं मं ओहसिअ किं दाणिं पुच्छसि ।  
चित्रलेखा - किं तस्स राएसिणो पुरूरवस्स सआसं पत्थिदासि ।  
उर्वशी - अअं मे अवहत्थिदलज्जो ववसाओ ।  
चित्रलेखा - को उण सहीए पढमं पेसिदो ।  
उर्वशी - हिअअं ।  
चित्रलेखा - अदो अवरं णत्थि मे उत्तरम् ।  
उर्वशी - तेण हि आदिसदु मे सही मग्गं, जेण गच्छन्तीए ण अन्तराओ भवे ।  
चित्रलेखा - सहि, वीसद्धा होहि ।  
णं भअवदा देवगुरुणा अवराइदं णाम सिहाबन्धणविज्जं उवदिसन्तेण तिदसपडिवक्खस्स अलङ्घणीआ कदम्ह ।  
उर्वशी - सहि, सव्वं सुमरेमि ।  
सिद्धमार्गमासाद्य ।  
चित्रलेखा - एदं भअवदीए भाईरहीए जमुणासङ्गमपावणेसु सलिलेसु ओलोअन्तस्स विअ अत्ताणअं पैट्ठाणस्स सिहाभरणभूदं राएसिणो भवणम् उवगदम्ह ।  
उर्वशी - विलोक्य ।  
णं वत्तव्वं ठाणन्तरगदो सग्गो त्ति ।  
विचार्य ।  
हला, कहिं णु क्खु सो आवण्णाणुकम्पी भवे ।  
चित्रलेखा - एदस्सिं णन्दणवणेक्कदेसे विअ पमदवणे ओदरिअ जाणिस्सामो ।  
उभे अवतरतः ।  
चित्रलेखा - राजानं दृष्ट्वा ।  
सहर्षम् ।  
हला, एसो क्खु पढमोदिदो विअ चण्दो कोमुदिं विअ तुमं पडिच्छदि ।  
उर्वशी - विलोक्य ।  
हला, दाणिं पढमदंसणादो सविसेसं पिअदंसणो महाराओ पडिहादि ।  
चित्रलेखा - जुज्जदि ।  
ता एहि, उवसप्पम्ह ।  
उर्वशी - तिरक्खरिणीपडिच्छण्णा पासगदा से भविअ सुणिस्सं दाव ।  
पासपडिवत्तिणा वअस्सेण सह विअणे किं पि मन्तअन्तो चिट्ठदि ।  
चित्रलेखा - जहा दे रोअदि ।  
यथोक्तमनुतिष्ठतः ।  
विदूषकः - भो, चिन्तिदो मए दुल्लहप्पणैणीसमाअमोवाओ ।  
राजा तूष्णीमास्ते ।  
उर्वशी - का उण एसा इत्थिआ इमिणा पत्थीअमाणा अत्ताणअं विकत्थेदि ।  
चित्रलेखा - किं उण माणुस्सअं विडम्बीअदि ।  
उर्वशी - भाआमि सहसा पहावादो विण्णादुं ।  
विदूषकः - णम् भणामि चिन्तिदो मए समाअमोवाओ त्ति ।  
राजा - तेन हि कथ्यताम् ।  
विदूषकः - सिविणसमाअमआरिणिं णिद्दं सेवदु भवं ।  
अहवा तत्थभोदीए उव्वसीए पडिकिदिं आलिहिअ ओलोअन्तो चिट्ठ ।  
उर्वशी - सहर्षम् ।  
हीणसत्त हिअअ, समस्सस समस्सस ।  
राजा - उभयमपि अनुपपन्नम् ।  
हृदयमिषुभिः कामस्यान्तः सशल्यमिदं सदा, कथमुपलभे निद्रां स्वप्ने समागमकारिणीम् ।  
न च सुवदनामालेख्येऽपि प्रियामसमाप्य तां, मम नयनयोरुद्बाष्पत्वं सखे न भविष्यति ॥१०॥  
चित्रलेखा - सुदं तुए ।  
उर्वशी - सुदं, ण उण पज्जत्तं हिअअस्स ।  
विदूषकः - एत्तिओ मे मदिविहवो ।  
राजा - सनिःश्वासम् ।  
नितान्तकठिनां रुजं मम न वेद सा मानसीं, प्रभावविदितानुरागमवमन्यते वापि माम् ।  
अलब्धफलनीरसान् मम विधाय तस्मिञ्जने, समागममनोरथान् भवतु पञ्चबाणः कृती ॥११॥  
चित्रलेखा - सुदं तुए ।  
उर्वशी - हद्धी हद्धी ।  
मं एव्वं अवगच्छदि ।  
असमत्थम्हि अग्गदो भविअ से पडिवअणस्स ।  
ता पहावणिम्मिदेण भुज्जवत्तेण सम्पादिदुत्तरा होदुं इच्छामि ।  
चित्रलेखा - अणुमदं मे ।  
उर्वशी - नाट्येनाभिलिख्य क्षिपति ।  
विदूषकः - दृष्ट्वा ।  
अविहा अविहा ।  
भो, किं णु क्खु एदं भुअङ्गणिम्मोअअं विअ सम्मुहे णो णिवडिदं ।  
राजा - विभाव्य ।  
भूर्जपत्रगतोऽयमक्षरविन्यासः ।  
विदूषकः - णं खु अदिट्ठाए उव्वसीए भवदो परिदेविदं सुणिअ समाणाणुराअसूअआइं अक्खराइं विसज्जिदाइं ह्ॐति ।  
राजा - नास्त्यगतिर्मनोरथानाम् ।  
गृहीत्वा अनुवाच्य ।  
सहर्षम् ।  
सखे, प्रसन्नस्ते तर्कः ।  
विदूषकः - जं एत्थ आलिहिदं तं सुणिदुं इच्छामि ।  
उर्वशी - साहु ।  
अज्ज, णाअरिओसि ।  
राजा - श्रूयताम् ।  
वाचयति ।  
सामिअ सम्भाविअआ जह अहं तुए अमुणिआ, तह अणुरत्तस्स जै णाम तुज्झ उवरि होमि ।  
किं मे लुलिअपारिजाअसअणिज्जअम्मि सुहा, णन्दणवणवादा अवि अच्चुण्हा सरीरए ॥१२॥  
उर्वशी - किं णु क्खु सम्पदं भणिस्सदि ।  
चित्रलेखा - णं भणिदं एव्व कमलणालाअमाणेहिं अङ्गेहिं ।  
विदूषकः - दिट्ठिआ मए विअ बुभुक्खिदेण सोत्थिवाअणं, उवलद्धं भवदा समासासणं ।  
राजा - समाश्वासनमिति किमुच्यते ।  
तुल्यानुरागपिशुनं ललितार्थबन्धं, पत्रे निवेशितमुदाहरणं प्रियायाः ।  
उत्पक्ष्मणो मम सखे मदिरेक्षणायास्, तस्याः समागतमिवाननमाननेन ॥१३॥  
उर्वशी - एत्थ णो समविभाआ पीदी ।  
राजा - वयस्य अङ्गुलीस्वेदेन दूष्येरन्नक्षराणि ।  
धार्यतामयं प्रियायाः स्वहस्तलेखः ।  
विदूषकः - गृहीत्वा ।  
किं दाणिं तथभोदी उव्वसी भवदो मणोरहाणं कुसुमं दंसिअ फले विसंवददि ।  
उर्वशी - हला, जाव अहिगमणकादरं हिअअं पज्जवत्थावेमि दाव तुमं से अत्ताणं दंसिअ जं मे खमं तं भणाहि ।  
चित्रलेखा - तह ।  
इति तिरस्करिणीमपनीय राजानमुपेत्य ।  
जेदु जेदु महाराओ ।  
राजा - सहर्षम् ।  
स्वागतं भवत्यै ।  
भद्रे ।  
न तथा नन्दयसि मां सख्या विरहिता तया ।  
सङ्गमे पूर्वदृष्टेव यमुना गङ्गया विना ॥१४॥  
चित्रलेखा - णं पढमं मेहराई दीसदि ।  
पच्छा विज्जल्लदा ।  
विदूषकः - अपवार्य ।  
कहं ण एसा उव्वसी ।  
तत्थभोदीए अहिमदा सहअरी ।  
चित्रलेखा - उव्वसी महाराअं सिरसा पणमिअ विण्णवेदि ।  
राजा - किमाज्ञापयति ।  
चित्रलेखा - मह सुरारिसम्भवे दुज्जादे महाराओ एव्व सरणं आसि ।  
सा अहं तुह दंसणसमुत्थेण मअणेण बलिअं बाहिअमाणा भूओ वि महाराएण अणुकम्पणीअ त्ति।  
राजा - भद्रमुखि ।  
पर्युत्सुकां कथयसि प्रियदर्शनां ताम्, आर्थिं न पश्यसि पुरूरवसस्तदर्थाम् ।  
साधारणोऽयमुभयोः प्रणयः स्मरस्य, तप्तेन तप्तमयसा घटनाय योग्यम् ॥१५॥  
चित्रलेखा - उर्वशीमुपेत्य ।  
हला,एहि ।  
तुवत्तो वि णिद्दअदरं मअणं पेक्खिअ पिअदमस्स दे दूदिम्हि संवुत्ता ।  
उर्वशी - तिरस्करिणीमपनीय ।  
अम्महे, लहुअं तुए उज्झिदम्हि ।  
चित्रलेखा - सस्मितम् ।  
अदो मुहुत्तादो जाणिस्सं का कं परिच्चैस्सदि त्ति ।  
आआरं दाव पडिवज्ज ।  
उर्वशी - सव्रीडम् ।जेदु जेदु महाराओ ।  
राजा - सुन्दरी ।  
मया नाम जितं यस्य त्वयायं समुदीर्यते ।  
जयशब्दः सहस्राक्षादागतः पुरुषान्तरम् ॥१६॥  
हस्ते गृहीत्वा एनामुपवेशयति ।  
विदूषकः - भोदि, रण्णो पिअवअस्सो बम्हणो किं ण वन्दीअदि ।  
उर्वशी - सस्मितं प्रणमति ।  
विदूषकः - सोत्थि भोदीए ।  
नेपथ्ये ।  
देवदूतः - चित्रलेखे, त्वरयोर्वशीम् ।  
मुनिना भरतेन यः प्रयोगो, भवतीष्वष्टरसाश्रयो नियुक्तः ।  
ललिताभिनयं तमद्य भर्ता, मरुतां द्रष्टुमनाः सलोकपालः ॥१७॥  
सर्वे आकर्णयन्ति ।  
उर्वशी विषादं नाटयति ।  
चित्रलेखा - सुदं तुए देवदूदस्स वअणं ।  
अणुमाणीअदु महाराओ ।  
उर्वशी - णत्थि मे वाआविहवो ।  
चित्रलेखा - महाराअ, परवसो अअं जणो ।  
ता महाराएण अब्भणुण्णादा इच्छदि देवेसु अणवरद्धं अत्ताणअं कादुं ।  
राजा - कथम्चिद्वाचं व्यवस्थाप्य ।  
नास्मि भवत्योरीश्वरनियोगप्रत्यर्थी ।  
स्मर्तव्यस्त्वयं जनः ।  
उर्वशी वियोगदुःखं रूपयन्ती सख्या सह निष्क्रान्ता ।  
राजा - सनिःश्वासम् ।  
सखे, वैयर्थ्यमिव चक्षुषः सम्प्रति ।  
विदूषकः - पत्रं दर्शयितुम्कामः ।  
णं एदं - इत्यर्धोक्ते आत्मगतं ।  
हद्धी हद्धी ।  
उव्वसीदंसणविम्हिदेण मए तं भुज्जवत्तअं पब्भट्ठं पि हत्थादो पमादेण ण विण्णादं ।  
राजा - किमसि वक्तुकामः ।  
विदूषकः - मा भवं अङ्गाइं मुञ्चदु ।  
दढं खु तुइ बद्धभावा उव्वसी ।  
ण सा इदोगदं अणुराअं सिढिलेदि ।  
राजा - ममाप्येतदाशंसि मनः ।  
तया खलु प्रस्थाने अनीशया शरीरस्य हृदयं स्ववशं मयि ।  
स्तनकम्पक्रियालक्ष्यैर्न्यस्तं निःश्वसितैरिव ॥१८॥  
विदूषकः - आत्मगतम् ।  
वेवदि मे हिअअं इमं वेलं तत्थभवदा तस्स भुज्जवत्तस्स णाम गेण्हिदव्वं भविस्सदि त्ति ।  
राजा - केनेदानीं दृष्टिं विलोभयामि ।  
स्मृत्वा ।  
आः, उपनय भूर्जपत्रम् ।  
विदूषकः - विषादं नाटयति ।  
हन्त, ण दीसदि ।  
गदं उव्वसीए मग्गेण ।  
राजा - सर्वत्र प्रमादी वैधेयः ।  
ननु विचिनोतु भवान् ।  
विदूषकः - उत्थाय ।  
णं इदो भवे ।  
इदो भवे ।  
इति विचेतव्यं नाटयति ।  
ततः प्रविशति काशिराजपुत्री सपरिवारा ।  
देवी - हञ्जे णिउणिए, सच्चं तुए भणिदं इमं लदाघरं पविसन्तो अज्जमाणवअसहाओ अज्ज??तो दिट्ठो त्ति ।  
निपुणिका - किं अण्णहा भट्टिणी मए विण्णविदपुव्वा ।  
देवी - तेण हि लदन्तरिदा सुणिस्सं दाव से वीसद्धमन्तिदाइं जं तुए कधिदं सच्चं ण व त्ति ।  
निपुणिका - जं भट्टिणीए रुच्चदि ।  
देवी - परिक्रम्य ।  
हञ्जे णिउणिए, किं एदं जिण्णचीरं विअ इदोमुहं दक्खिणमारुदेण आणीअदि ।  
निपुणिका - विभाव्य ।  
भट्टिणी, पडिवत्तणविभाविदक्खरं भुज्जवत्तं खु एदं ।  
हन्त, भट्टिणीए एव्व णेउरकोडीए लग्गं ।  
गृहीत्वा ।  
कहं ।  
वाचीअदु ।  
देवी - अणुवाचेहि दाव णं ।  
जदि अविरुद्धं तदो सुणिस्सं ।  
निपुणिका - तथा कृत्वा ।  
भट्टिणि, तं एव्व कोलीणं विअ पडिहादि ।  
भट्टारअं उद्दिसिअ उव्वसीए कव्वबन्धो त्ति तक्केमि ।  
अज्जमाणवअप्पमादेण अम्हाणं हत्थं गदो त्ति ।  
देवी - तेण हि से गहिदत्था होमि ।  
निपुणिका राज्ञा पूर्ववाचितं वाचयति ।  
देवी - इमिणा एव्व उवाअणेण अच्छराकामुअं पेक्खामि ।  
इति परिजनसहिता लतागृहं परिक्रामति ।  
विदूषकः - भो वअस्स, किं एदं पवणवसगामी पमदवणसमीवगदकीलापव्वदपेरन्ते दीसदि ।  
राजा - उत्थाय ।  
भगवन् वसन्तप्रिय दक्षिणवायो ।  
वासार्थं हर सम्भृतं सुरमिणा पौष्पं रजो वीरुधां, किं मिथ्या भवतो हृतेन दयितास्नेहस्वहस्तेन मे ।  
जानीते हि मनोविनोदनफलैरेवंविधैर्धारितं, कामार्तं जनमञ्जनां प्रति भवानालक्षितप्रार्थनः ॥१९॥  
निपुणिका - भट्टिणि, एदस्स एव्व भुज्जवत्तस्स अण्णेसणा वट्टदि ।  
देवी - पेक्खामि ।  
विदूषकः - भो, मिलाअमाणकेसरच्छविणा मोरपिच्छेण विप्पलद्धो म्हि ।  
राजा - सर्वथा हतोऽस्मि ।  
देवी - उपेत्य ।  
अज्ज??त्त, अलं आवेएण ।  
एदं तं भुज्जवत्तं ।  
राजा - ससम्भ्रमम् ।  
अये, इयं देवी ।  
स्वागतं देव्यै ।  
विदूषकः - अपवार्य ।  
दुरागदं दाणिं संवुत्तं ।  
राजा - जनान्तिकम् ।  
सखे, किमत्र प्रतिविधेयम् ।  
विदूषकः - लोत्तेण गहिदस्स कुम्भीलअस्स अत्थि वा पडिवअणं ।  
राजा - अपवार्य ।  
मूढ, नायं परिहासकालः ।  
प्रकाशम् ।  
देवि, नेदं मया मृग्यते ।  
तत् खलु मन्त्रपत्रं यदन्वेषणाय ममायमारम्भः ।  
देवी - जुज्जदि अत्तणो सोहग्गं पच्छादेदुं ।  
विदूषकः - भोदि, तुवरेहि से भोअणं जं पित्तोवसमणसमत्थं भोदि ।  
देवी - णिउणिए, सोहणं खु बम्हणेन आसासिदो वअस्सो ।  
विदूषकः -भोदि, णं पेक्ख ।  
सव्वो आसासिदो चित्तभोअणेण ।  
राजा - मूर्ख, बलादपराधिनं मां प्रतिपादयसि ।  
देवी - णत्थि भवदो अवराहो ।  
एत्थ अहं एव्व अवरद्धा जा पडिऊलदंसणा भविअ अग्गदो दे चिट्ठामि ।  
णिउणिए,एहि गच्छम्ह ।  
कोपं नाटयित्वा प्रस्थिता ।  
राजा - अपराधी नामाहं प्रसीद रभ्भोरु विरम संरम्भात् ।  
सेव्यो जनश्च कुपितः कथं नु दासो निरपराधः ॥२०॥  
इति पादयोः पतति ।  
देवी - आत्मगतम् ।  
मा खु लहुहिअआ अहं अणुणअं बहु मण्णे ।  
किं तु दक्खिण्णकिदस्स पच्छादावस्स भाएमि ।  
राजानमपहाय सपरिवारा निष्क्रान्ता ।  
विदूषकः - पाउसणदी विअ अप्पसण्णा गदा देवी ।  
उट्ठेहि ।  
राजा - उत्थाय ।  
नेदमनुपपन्नम् ।  
पश्य ।  
प्रियवचनशतोऽपि योषितां, दयितजणानुनयो रसादृते ।  
प्रविशति हृदयं न तद्विदां, मणिरिव कृत्रिमरागयोजितः ॥२१॥  
विदूषकः - अणुऊलं एत्थ भवदो एदं ।  
ण हु अक्खिदुक्खिदो अहिमुहे दीवसिहं सहेदि ।  
राजा - मा मैवम् ।  
उर्वशीगतमनसोऽपि मे स एव देव्यां बहुमानः ।  
किं तु प्रणिपातलङ्घनादहमस्यां धैर्यमवलम्भिष्ये ।  
विदूषकः - चिट्ठदु दाव भवदो धीरदा ।  
बुभुक्खिदस्स बम्हणस्स जीविदं अवलम्बदु भवं ।  
समओ क्खु दे ण्हाणभोअणं सेविदुं ।  
राजा - ऊर्ध्वमवलोक्य ।  
गतमर्धं दिवसस्य ।  
अतः खलु ।  
उष्णालुः शिशिरे निषीदति तरोर्मूलालवाले शिखी, निर्भिद्योपरि कर्णिकारमुकुलान्यालीयते षट्पदः ।  
तप्तं वारि विहाय तीरनलिनीं कारण्डवः सेवते, क्रीडावेश्मनि चैष पञ्जरशुकः क्लान्तो जलं याचते ॥२२॥  
इति निष्क्रान्ताः सर्वे ।  
इति महाकविकालिदासविरचिते विक्रमोर्वशीये द्वितीयोऽङ्कः ।  
ततः प्रविशतो भरतशिष्यौ ।  
प्रथमः - सखे पल्लव, महेन्द्रसदनं गच्छतोपाध्यायेन त्वमासनं परिग्राहितः ।  
अग्निशरणसंरक्षणाय स्थापितोऽहम् ।  
अतः पृच्छामि ।  
अपि गुरोः प्रयोगेण दिव्या परिषदाराधिता ।  
द्वितीयः - गालव, ण आणो आराहिदा ण व त्ति ।  
तस्सिं उण सरस्सदीकिदकव्वबन्धे लच्छीसअंवरे तेसु तेसु रसन्तरेसु उव्वसी तम्मआ आसि ।  
प्रथमः - सदोषावकाश इव ते वाक्यशेषः ।  
द्वितीयः - आम ।  
तहिं उव्वसीए वअणं पमादक्खलिदं आसि ।  
प्रथमः - कथमिव ।  
द्वितीयः - लच्छीभूमिआए वट्टमाणा उव्वसी वारुणीभूमिआए वट्टमाणाए मेणआए पुच्छिदा ।  
सहि, समाअदा एदे तेल्लोक्कपुरिसा सकेसवा लोअवाला ।  
कदमंस्सि दे भावाहिणिवेसो त्ति ।  
प्रथमः - ततस्ततः ।  
द्वितीयः - तदो ताए पुरिसोत्तमे त्ति भणिदव्वे पुरूरवसि त्ति णिग्गदा वाणी ।  
प्रथमः - भवितव्यतानुविधायीनीन्द्रियाणि ।  
न खलु तामभिक्रुद्धो गुरुः ।  
द्वितीयः - सत्ता उवज्झाएण ।  
महिन्देण उण अणुग्गहिदा ।  
प्रथमः - कथमिव ।  
द्वितीयः - जेण मम उवदेसो तुए लङ्घिदो तेण ण दे दिव्वं ठाणं भविस्सदि त्ति उवज्झाअस्स सावो ।  
पुंरदरेण उण लज्जावणदमुहिं उव्वसिं पेक्खिअ एव्वं भणिदं - जस्सिं बद्धभावा सि तुमं तस्स मे रणसहाअस्स राएसिणो पिअं करणीअं ।  
सा तुमं पुरूरवसं जहाकामं उवचिट्ठ जाव सो परिदिट्ठसन्ताणो भोदि त्ति ।  
प्रथमः - सदृशं पुरुषान्तरविदो महेन्द्रस्य ।  
द्वितीयः - सूर्यमवलोक्य ।  
कधापंसगेण अवरद्धा अहिसेअवेला उवज्झाअस्स ।  
ता एहि ।  
से पासपरिवत्तिणो होम्ह ।  
इति निष्क्रान्तौ ।  
मिश्रविष्कम्भकः ।  
ततः प्रविशति कञ्चुकी ।  
कञ्चुकी - सर्वः कल्ये वयसि यतते लब्धुमर्थान् कुटुम्बी, पश्चात् पुत्रैरपहृतभरः कल्पते विश्रमाय ।  
अस्माकं तु प्रतिदिनमियं सादयन्ती शरीरं, सेवाकारा परिणतिरहो स्त्रीषु कष्टोऽधिकारः ॥१॥  
परिक्रम्य ।  
आदिष्टोऽस्मि सनियमया काशिराजपुत्र्या व्रतंसपादनार्थं मया मानमुत्सृज्य निपुणिकामुखेन पूर्वं याचितो महाराजः ।  
तदेव मद्वचनाद्विज्ञापयेति ।  
यावदिदानीमवसितसन्ध्याजाप्यं महाराजं पश्यामि ।  
परिक्रम्य अवलोक्य च ।  
रमणीयः खलु दिवसावसानवृत्तान्तो राजवेश्मनि ।  
इह हि उत्कीर्णा इव वासयष्टिषु निशानिद्रालसा बर्हिणो, धूपैर्जालविनिःसृतैर्वलभयः सन्दिग्धपारावताः ।  
आचारप्रयतः सपुष्पबलिषु स्थानेषु चार्चिष्मतीः, सन्ध्यामङ्गलदीपिका विभजते शुद्धान्तवृद्धो जनः ॥२॥  
नेपथ्याभिमुखं दृष्ट्वा ।  
अये इति एव प्रस्थितो देवः ।  
परिजनवनिताकरार्पिताभिः, परिवृत एष विभाति दीपिकाभिः ।  
गिरिरिव गतिमानपक्षलोपाद्, अनुतटपुष्पितकर्णिकारयष्टिः ॥३॥  
यावदेनमवलोकनमार्गे स्थितः प्रतिपालयामि ।  
ततः प्रविशति यथानिर्दिष्टो राजा विदूषकश्च ।  
राजा - आत्मगतम् ।  
कार्यान्तरितोत्कण्ठं दिनं मया नीतमनतिकृच्छ्रेण ।  
अविनोददीर्धयामा कथं नु रात्रिर्गमयितव्या ॥४॥  
कञ्चुकी - उपगम्य ।  
जयतु जयतु देवः ।  
देवी विज्ञापयति ।  
मणिहर्म्यपृष्ठे सुदर्शनश्चन्द्रः ।  
तत्र सन्निहितेन देवेन प्रतिपालयितुमिच्छामि यावच्चन्द्ररोहिणीयोग इति ।  
राजा - विज्ञाप्यतां देवी यस्तव छन्द इति ।  
कञ्चुकी - तथा ।  
इति निष्क्रान्तः ।  
राजा - वयस्य, किं परमार्थत एव देव्या व्रतनिमित्तोऽयमारम्भः स्यात् ।  
विदूषकः - भो, तक्केमि जादपच्छादावा तत्थभोदी वदावदेसेण तत्थभवदो पणिपादलङ्घणं पमज्जिदुकाम त्ति ।  
राजा - उपपन्नं भवानाह ।  
तथा हि ।  
अवधूतप्रणिपाताः पश्चात् सन्तप्यमानमनसोऽपि ।  
निभृतैर्व्यपत्रपन्ते दयितानुनयैर्मनस्विन्यः ॥५॥  
तदादेशय मणिहर्म्यपृष्ठमार्गम् ।  
विदूषकः - इदो इदो भवं ।  
इमिणा गङ्गातरङ्गसस्सिरीएण फलिहमणिसोवाणेण आरोहदु भवं पदोसावसररमणीअं मणिहम्मिअं ।  
राजा - आरोहाग्रतः ।  
सर्वे सोपानारोहणं नाटयन्ति ।  
विदूषकः - विलोक्य ।  
भो, पच्चासण्णेण चन्दोदएण होदव्वं ।  
जधा तिमिररेईअमाणं पुव्वदिसामुहं आलोअसुहअं दीसदि ।  
राजा - सम्यगाह भवान् ।  
उदयगूढशशाङ्कमरीचिभिस्, तमसि दूरतरं प्रतिसारिते ।  
अलकसंयमनादिव लोचने, हरति मे हरिवाहनदिङ्भुखम् ॥६॥  
विदूषकः - हि हि भो, एसो खण्डमोदअसस्सिरीओ उदिदो राआ दुआदीणं ।  
राजा - सस्मितम् ।  
सर्वत्रौदरिकस्याभ्यवहार्यमेव विषयः ।  
प्राञ्जलिः प्रणिपत्य ।  
भगवन् क्षपानाथ ।  
रविमावसते सतां क्रियायै, सधुया तर्पयते सुरान् पितॄंश्च ।  
तमसां निशि सूर्च्छतां निहन्त्रे, हरचूडानिहितात्मने नमस्ते ॥७॥  
विदूषकः - भो, बम्हणसङ्कामिदक्खरेण दे पिदामहेण अब्भणुण्णादो आसणट्ठिदो होहि जाव अहं पि सुहासीणो होमि ।  
राजा - विदूषकवचनं परिगृह्य उपविष्टः ।  
परिजनं विलोक्य ।  
अभिव्यक्तायां चन्द्रिकायां किं दीपिकापौनरुक्त्येन ।  
विश्राम्यन्तु भवत्यः ।  
परिजनः - जं देवो आणवेदि ।  
इति निष्क्रान्तः ।  
राजा - चम्द्रमवलोक्य ।  
वयस्य, परं मुहूर्तादागमनं देव्याः ।  
तद् विविक्ते कथयिष्यामि स्वामवस्थाम् ।  
विदूषकः - णं दीसदि एव्व सा ।  
किं तु तारिसं अणुराअं पेक्खिअ सक्कं आसाबन्धेण अत्ताणं धारेदुं ।  
राजा - एवमेतत् ।  
बलवान् पुनर्मम मनसोऽभितापः ।  
नद्या इव प्रवाहो विषमशिलासङ्कटस्खलितवेगः ।  
विघ्नितसमागमसुखो मनसिशयः शतगुणीभवति ॥८॥  
विदूषकः - जधा परिहीअमाणेहिं अङ्गेहिं अहिअं सोहसि तधा अदूरे पिअसमागमं ते पेक्खामि ।  
राजा - निमित्तं सूचयित्वा ।  
वयस्य ।  
वचोभिराशाजननैर्भवानिव गुरुव्यथम् ।  
अयं मां स्पन्दितैर्बाहुराश्वासयति दक्षिणः ॥९॥  
विदूषकः - ण क्खु अण्णधा बम्हणस्स वअणं ।  
राजा सप्रत्याशस्तिष्ठति ।  
ततः प्रविशत्याकाशयानेन अभिसारिकावेषा उर्वशी चित्रलेखा च ।  
उर्वशी - आत्मानं विलोक्य ।  
सहि, रोअदि दे अअं अप्पाहरणभूसिदो णीलंसुअपरिग्गहो अहिसारिआवेसो ।  
चित्रलेखा - णत्थि मे वाआविहवो पसंसिदुं ।  
इदं तु चिन्तेमि ।  
अवि णाम अहं पुरूरवा भवेअं ति ।  
उर्वशी - सहि, मअणो क्खु तुमं आणवेदि ।  
सिग्धं मं णेहि तस्स सुहअस्स वसदिं ।  
चित्रलेखा - णं एदं पडिवट्टिदं विअ केलाससिहरं पिअदमस्स दे भवणं उवगदम्ह ।  
उर्वशी - तेण हि पहावदो जाणाहि दाव कहिं सो मे हिअअचोरो किं वा अणुचिट्ठदि त्ति ।  
चित्रलेखा - ध्यात्वा ।  
आत्मगतम् ।  
भोदु ।  
कीलिस्सं दाव एदाए ।  
प्रकाशम् ।  
हला, मणोरहलद्धपिआसमाअमसुहं अणुहवन्तो उवहोअक्खमे ओआसे चिट्ठदि ।  
उर्वशी विषादं नाटयति ।  
चित्रलेखा - मुद्धे, का उण अण्णा चिन्ता पिआसमाअमस्स ।  
उर्वशी - सोच्छ्वासम् ।  
अदक्खिणं सन्दिहदि मे हिअअं ।  
चित्रलेखा - विलोक्य ।  
एसो मणिहम्मिअगदो वअस्समेत्तसहाओ राएसी ।  
ता एहि ।  
उवसप्पम्ह णं ।  
उभे अवतरतः ।  
राजा - वयस्य, रजन्या सह विजृम्भते मदनबाधा ।  
उर्वशी - अणिब्भिण्णत्थेण इमिणा वअणेण आकम्पिदं मे हिअअं ।  
अन्तरिदा एव्व सुणम्ह से सेरालावं जाव णो संसअच्छेओ भोदि ।  
चित्रलेखा - जं दे रोअदि ।  
विदूषकः - णं इमे अमिअगब्भा सेवीअन्तु चन्दवादा ।  
राजा - वयस्य, एवमादिभिरनुपक्रम्योऽयमातङ्कः ।  
पश्य ।  
कुसुमशयनं न प्रत्यग्रं न चन्द्रमरीचयो, न च मलयजं सर्वाङ्गीणं न वा मणियष्टयः ।  
मनसिजरुजं सा वा दिव्या ममालमपोहितुं, रहसि लघयेदारब्धा वा तदाश्रयिणी कथा ॥१०॥  
उर्वशी - हिअअ दाणिं मं उज्झिअ इदो सङ्कन्तेण तुए फलं उवलद्धं ।  
विदूषकः - आम ।  
भो, अहं पि जदा सिहरिणिं रसालं च ण लहे तदा णं पत्थअन्तो सङ्कित्तअन्तो आसासेमि ।  
राजा - सखे, एवं मन्ये ।  
चित्रलेखा - सुणु ।  
असन्तुट्ठे, सुणु ।  
विदूषकः - कहं विअ ।  
राजा - अयं तस्या रथक्षोभादंसेनांसो निपीडितः ।  
एकः कृती शरीरेऽस्मिन् शेषमङ्गं भुवो भरः ॥११॥  
उर्वशी - किं दाणिं अवरं विलम्बिस्सं ।  
सहसा उपगम्य ।  
हला चित्तलेहे, अग्गदो वि मै ट्ठिदाए उदासीणो विअ महाराओ ।  
चित्रलेखा - सस्मितम् ।  
अतिदुवरिदे, असङ्खित्ततिरक्खरिणीआ सि ।  
नेपथ्ये ।  
इदो इदो भट्टिणी ।  
सर्वे कर्णं ददति ।  
उर्वशी सह सख्या विषण्णा ।  
विदूषकः - अविहा अविहा ।  
उवठिदा देवी ।  
ता वाअंअमो होहि ।  
राजा - भवानपि संवृताकारमास्ताम् ।  
उर्वशी - हला, किं एत्थ करणीअं ।  
चित्रलेखा - अलं आवेएण ।  
अन्तरिदा वअं ।  
विहिदणिअमवेसा राअमहिसी दीसदि ।  
ता एसा चिरं ण चिट्ठिस्सदि ।  
ततः प्रविशति धृतोपहारपरिजना देवी ।  
देवी - चन्द्रमसमवलोक्य ।  
हञ्जे णिउणिए, एसो रोहिणीसञ्जोएण अहिअं सोहदि भअवं मिअलञ्छणो ।  
चेटी - णं सम्पज्जिसदि भट्टिणीसहिदस्स भट्टिणो विसेसरमणीअदा ।  
इति परिक्रामतः ।  
विदूषकः - दृष्ट्वा ।  
भो, ण जाणामि सोत्थिवाअणं देदि त्ति, आदु भवन्तं अन्तरेण वदावदेसेण मुक्करोसा, अज्ज मे अच्छीणं सुहदंसणा देवी ।  
राजा - सस्मितम् ।  
उभयमपि घटते ।  
यत्तु पश्चादभिहितं तन्मां प्रतिभाति ।  
यदत्रभवती ।  
सितांशुका मङ्गलमात्रभूषणा, पवित्रदूर्वाङ्कुरलाञ्छितालका ।  
व्रतापदेशोज्झितगर्ववृत्तिना, मयि प्रसन्ना वपुषैव लक्ष्यते ॥१२॥  
देवी - उपगम्य ।  
जेदु जेदु अज्ज??त्तो ।  
परिजनः - जेदु जेदु भट्टा ।  
विदूषकः - सोत्थि भोदीए ।  
राजा - देवी, स्वागतं ।  
हस्ते गृहीत्वोपवेशयति ।  
उर्वशी - हला, ठाणे इअं देवीसद्देण उवअरीअदि ।  
ण किं पि परिहीअदि सचीदो ओजस्सिदाए ।  
चित्रलेखा - साहु, असूआपरम्मुहं मन्तिदं तुए ।  
देवी - अज्ज??त्तं पुरोकदुअ को वि वदविसेसो मए सम्पादणीओ ।  
ता मुहुत्तं उवरोहो सहीअदु ।  
राजा - मा मैवम् ।  
अनुग्रहः खलु ।  
नोपरोधः ।  
विदूषकः - ईरिसो सोत्थिवाअणवन्तो उवरोहो बहुसो भोदु ।  
राजा - किन्नामधेयमेतद्देव्या व्रतम् ।  
देवी निपुणिकामवेक्षते ।  
निपुणिका - भट्टा, पिअणुप्पसादणं णाम ।  
राजा - देवीं विलोक्य ।  
यद्येवम् ।  
अनेन कल्याणि मृणालकोमलं, व्रतेन गात्रं ग्लपयस्यकारणम् ।  
प्रसादमाकाङ्क्षति यस्तवोत्सुकः, स किं त्वया दासजनः प्रसाद्यते ॥१३॥  
उर्वशी - महन्तो क्खु से इमस्सिं बहुमाणो ।  
चित्रलेखा - ऐ मुद्धे, अण्णसङ्कन्तप्पेम्माणो नाअरिआ अहिअं दक्खिणा ह्ॐति ।  
देवी - इमस्स वदस्स अअं पहावो जं एत्तिअं मन्ताविदो अज्ज??त्तो ।  
विदूषकः - विरमदु भवं ।  
ण जुत्तं सुहासिदं पच्चाखादुं ।  
देवी - दारिआओ, उवणेध ओवहारिअं जाव मणिहम्मिअगदे चन्दवादे अच्चेमि ।  
परिजनः - जं देवी आणवेदि ।  
एसो उवहारो ।  
देवी -नाट्येन कुसुमादिभिश्चन्द्रपादानभ्यर्च्य ।  
हञ्जे, इमे ओवहारिअमोदए अज्जमाणवअं लम्भावेहि ।  
परिजनः - जं देवी आणवेदि ।  
अज्जमाणवअ, एदं दाव दे ।  
विदूषकः - मोदकशारावं गृहीत्वा ।  
सोत्थि भोदीए ।  
बहुफलो दे उववासो भोदु ।  
देवी - अज्ज??त्त, इदो दाव ।  
राजा - अयमस्मि ।  
देवी - राज्ञः पूजामभिनीय प्राञ्जलिः प्रणिपत्य ।  
एसा अहं देवदामिहुणं रोहिणीमिअलञ्छणं सक्खीकरिअ अज्ज??त्तं अणुप्पसादेमि ।  
अज्जप्पहुदि जं इत्थिअं अज्ज??त्तो पत्थेदि जा अज्ज??त्तस्स समाअमप्पणैणी ताए मए पीदिबन्धेण वत्तिदव्वं ति ।  
उर्वशी - अम्महे, ण आणे किम्परं से वअणं ति ।  
मम उण विस्सासविसदं हिअअं संवुत्तं ।  
चित्रलेखा - सहि, महाणुहावाए पदिव्वदाए अब्भणुण्णादो अणन्तराओ दे पिअसमाअमो भविस्सदि ।  
विदूषकः - अपवर्य ।  
छिन्नहत्थो मच्छे पलाइदे णिव्विण्णो धीवरो भणादि धम्मो मे भविसदि त्ति प्रकाशम् ।  
भोदि, किं उदासीणो तथभवं ।  
देवी - मूढ, अहं खु अत्तणो सुहावसाणेण अज्ज??त्तं णिव्वुदसरीरं कादुं इच्छामि ।  
एत्तिएण चिन्तेहि दाव पिओ वा ण वेत्ति ।  
राजा - दातुं वा प्रभवसि मामन्यस्मै कर्तुमेव दासम् ।  
नाहं पुनस्तथा त्वं यथा हि मां शङ्कसे भीरु ॥१४॥  
देवी - होहि वा मा वा ।  
जहाणिद्दिट्ठं सम्पादिदं पिआणुप्पसादणं वदं ।  
दारिआओ, एध ।  
गच्छम्ह ।  
राजा - प्रिये, न खलु प्रसादितोऽस्मि यदि सम्प्रति विहाय गम्यते ।  
देवी - अज्ज??त्त, अलङ्घिदपुव्वो मए णिअमो ।  
निष्क्रान्ता सपरिवारा देवी ।  
उर्वशी - हला, पिअकलत्तो राएसी ।  
ण उण हिअअं णिवत्तेदुं सक्कुणोमि ।  
चित्रलेखा - किं तुए णिरासाए णिवत्तीअदि ।  
राजा - आसनमुपेत्य ।  
वयस्य, न खलु दूरं गता देवी ।  
विदूषकः - भण विस्सद्धं जं सि वत्तुकामो ।  
असज्झो त्ति परिछिन्दिअ, आदुरो विअ वेज्जेण अ�??रेण मुक्को तत्थभवं भोदीए ।  
राजा - अपि नाम, उर्वशी - उर्वशी - अज्ज किदत्था भवे ।  
राजा - गूढा नूपुरशब्दमात्रमपि मे कान्ता श्रुतौ पातयेत्, पश्चादेत्य शनैः करम्बुजवृते कुर्वीत वा लोचने ।  
हर्म्येऽस्मिन्नवतीर्य साध्वसवशान्मन्दायमाना बलाद्, आनीयेत पदात् पदं चतुरया सख्या ममोपान्तिकम् ॥१५॥  
उर्वशी - हला, इमं दाव से मणोरहं सम्पादैस्सं ।  
पृष्ठतो गत्वा राज्ञो नयने संवृणोति ।  
चित्रलेखा विदूशकं स??ज्ञापयति ।  
राजा - स्पर्शं रूपयित्वा ।  
सखे, नारायनोरुसम्भवा सेयं वरोरूः ।  
विदूषकः - कहं भवं अवगच्छदि ।  
राजा - किमत्राज्ञेयम् ।  
अङ्गमनङ्गक्लिष्टं सुखयेदन्या न मे करस्पर्शात् ।  
नोच्छ्वसिति तपनकिरणैश्चन्द्रस्येवांशुभिः कुमुदम् ॥१६॥  
उर्वशी - हस्तावपनीय उत्तिष्ठति ।  
किञ्चिदुपसृत्य ।  
जेदु जेदु महाराओ ।  
राजा - सुन्दरि, स्वागतम् ।  
एकासने उपवेशयति ।  
चित्रलेखा - अवि सुहं वअस्सस्स ।  
राजा - नन्वेतदुपपन्नम् ।  
उर्वशी - हला,देवीए दिण्णो महाराओ ।  
तदो से पणअवदी विअ सरीरसङ्गदम्हि ।  
मा खु मं पुरोभाइणिं समत्थेहि ।  
विदूषकः - कहं ।  
इह एव्व तुम्हाणं अत्थं इदो सुज्जो ।  
राजा - उर्वशीमवलोक्य ।  
देव्या दत्त इति यदि व्यापारं व्रजसि मे शरीरेऽस्मिन् ।  
प्रथमं कस्यानुमते चोरितमेतत् त्वया हृदयम् ॥१७॥  
चित्रलेखा - वअस्स, णिरुत्तरा एसा ।  
सम्पदं मह विण्णविदं सुणीअदु ।  
राजा - अवहितोऽस्मि ।  
चित्रलेखा - वसन्ताणन्तरे उण्हसमए भअवं सुज्जो मए उवअरिदव्वो ।  
ता जहा इअं मे पिअसही सग्गस्स ण उक्कण्ठेदि तहा वअस्सेण कादव्वं ।  
विदूषकः - किं वा सग्गे सुमरिदव्वं ।  
ण तथ खादीअदि ण पीअदि ।  
केवलं अणिमिसेहिं अच्छीहिं मीणदा अवलम्बीअदि ।  
राजा - भद्रे ।  
अनिर्देश्यसुखः स्वर्गः कस्तं विस्मारयिष्यति ।  
अनन्यनारीसामान्यो दासस्त्वस्याः पुरूरवाः ॥१८॥  
चित्रलेखा - अणुग्गहिदम्हि ।  
हला उव्वसि, अकादरा भविअ विसज्जेहि मं ।  
उर्वशी - चित्रलेखां परिष्वज्य ।  
सहि, मा खु मं विसुमरेहि ।  
चित्रलेखा - सस्मितम् ।  
वअस्सेण सङ्गदा तुमं एव्व एदं मए जाचिदव्वा ।  
राजानं प्रणम्य निष्क्रान्ता ।  
विदूषकः - दिट्ट्ःइआ मणोरहसम्पत्तीए वड्ढदि भवं ।  
राजा - इयं तावद् वृद्धिर्मम ।  
पश्य ।  
सामन्तमौलिमणिरञ्जितशासनाङ्कम्, एकातपत्रमवनेर्न तथा प्रभुत्वम् ।  
अस्याः सखे चरणयोरहमद्य कान्तम्, आज्ञाकरत्वमधिगम्य यथा कृतार्थः ॥१९॥  
उर्वशी - णत्थि मे विहवो अदो पिअदरं मन्तिदुं ।  
राजा - उर्वशीं हस्तेनावलम्ब्य ।  
अहो, विरुद्धसंवर्धन ईप्सितलाभो नाम ।  
पादास्त एव शशिनः सुखयन्ति गात्रं, बाणास्त एव मदनस्य ममानुकूलाः ।  
संरम्भरूक्षमिव सुन्दरि यद्यदासीत्, त्वत्सङ्गमेन मम तत्तदिवानुनीतम् ॥२०॥  
उर्वशी - अवरद्धम्हि चिरआरिआ महाराअस्स ।  
राजा - मा मैवम् ।  
यदेवोपनतं दुःखात् सुखं तद्रसवत्तरम् ।  
निर्वाणाय तरुच्छाया तप्तस्य हि विशेषतः ॥२१॥  
विदूषकः - भो, सेविदा पदोसरमणीआ चन्दवादा ।  
समओ क्खु दे वासघरप्पवेसस्स ।  
राजा - तेन हि सख्यास्ते मार्गमादेशय ।  
विदूषकः - इदो इदो भोदी ।  
सर्वे परिक्रामन्ति ।  
राजा - सुन्दरि, इयमिदानीं मे प्रार्थना ।  
उर्वशी - का विअ ।  
राजा - अनधिगतमनोरथस्य पूर्वं, शतगुणितेव गता मम त्रियामा ।  
यदि तु तव समागमे तथैव, प्रसरति सुभ्रु ततः कृती भवेयम् ॥२२॥  
इति निष्क्रान्ताः सर्वे ।  
इति महाकविकालिदासविरचिते विक्रमोर्वशीये तृतीयोऽङ्कः ।  
पिअसहिविओअविमणा सहिसहिआ वाउला समुल्लवै ।  
सूरकरफंसविअसिअतामरसे सरवरूसङ्गे ॥१॥  
सहजन्याचित्रलेखयोः प्रावेशिकी आक्षिप्तिका ।  
ततः प्रविशति सहजन्या चित्रलेखा च ।  
चित्रलेखा - प्रवेशान्तरे द्विपदिकया दिशोऽवलोक्य ।  
सहअरिदुक्खालिद्धअं, सरवरअम्मि सिणिद्धअं ।  
बाहोवग्गिअणअणअं, तम्मै हंसीजुअलअं ॥२॥  
सहजन्या -सखेदम् ।  
सहि चित्तलेहे, मिलाअमाणसअवत्तकसणा दे मुहच्छाआ हिअअस्स असुत्थदं सूएदि ।  
ता कहेहि मे अणिव्वुदिकारणं जेण दे समदुक्खा होमि ।  
चित्रलेखा -सकरुणम् ।  
सहि, अच्छरावारपज्जाएण तत्थभवदो सुज्जस्स उवट्ठाणे वट्टती पिअसहीए विणा वसन्तूसवो आगदो त्ति बलिअं उक्कठिदम्हि ।  
सहजन्या - सहि, जाणामि वो अण्णोण्णगदं पेम्मं ।  
तदो तदो ।  
चित्रलेखा - तदो इमेसु दिअसेसु को णओ वुत्तन्तो वट्टदि त्ति पणिधाणट्ठिदाए मए अच्चाहिदं उवलद्धं ।  
सहजन्या - सहि,केरिसं तं ।  
चित्रलेखा - सकरुणम् ।  
उव्वसी किल तं राएसिं लच्छीसणाहं अमच्चेसु णिवेसिदकज्जधुरं गेण्हिअ केलाससिहरुद्देसं गन्धमादणं वणं विहरिदुं गदा ।  
सहजन्या - सश्लाघम् ।  
सहि, सो सम्भोओ जो तारिसेसु प्पदेसेसु ।  
तदो तदो ।  
चित्रलेखा - तदो तहिं मन्दाइणीतीरे सिकदापव्वदेहिं कीलमाणा उदअवदी णाम विज्जाहरदारिआ तेण राएसिणा चिरं णिज्झाइद त्ति कदुअ कुविदा मे पिअसही उव्वसी ।  
सहजन्या - असहणा खु सा ।  
दूरारूढो अ से पणओ ।  
ता भविदव्वदा एत्थ बलवदी ।  
तदो तदो ।  
चित्रलेखा - तदो भत्तुणो अणुणअं अप्पडिवज्जमाणा गुरुसावसम्मूढहिअआ विसुमरिददेवदाणिअमा अम्मकाजणपरिहरणीअं कुमारवणं पविट्ठा ।  
पवेसाणन्तरं च काणणोवन्तवत्तिलदाभावेण परिणदं से रूवं ।  
सहजन्या - सशोकम् ।  
सव्वधा णत्थि विहिणो अलङ्घणीअं णाम जेण तारिसस्स अणुराअस्स अण्णारिसो एव्व परिणामो संवुत्तो ।  
तदो तदो ।  
चित्रलेखा - तदो सोवि तस्सिं एव्व काणने पिअदमं अण्णेसन्तो उम्मत्तीभूदो इदो उव्वसी तदो उव्वसि त्ति कदुअ अहोरत्ताइं अदिवाहेदि ।  
नभोऽवलोक्य ।  
इमिणा उण णिव्वुदाणं वि उक्कण्ठाकारिणा मेहोदएण अप्पडीआरो भविस्सदि त्ति तक्केमि ।  
अनन्तरे जम्भलिका ।  
सहअरिदुक्खालिद्धअं, सरवरअम्मि सिणिद्धअं ।  
अविरलबाहजलोल्लअं, तम्मै हंसीजुअलअं ॥३॥  
सहजन्या - ण तारिसा आकिदिविसेसा चिरं दुक्खभाइणो होतिं ।  
ता अवस्सं कोवि आणुग्गहणिमित्तभूदो समाअमोवाओ भविस्सदि त्ति तक्केमि ।  
प्राचीं दिशमवलोक्य ।  
ता एहि उदौम्मुहस्स भअवदो सुज्जस्स उवट्ठाणं करेम्ह ।  
अनन्तरे खण्डधारा ।  
चिन्तादुम्मिअमाणसिआ, सहअरिदंसणलालसिआ ।  
विअसिअकमलमणोहरए, विहरै हंसी सरवरए ॥४॥  
इति निष्क्रान्ते ।  
प्रवेशकः ।  
गहणं गैन्दणाहो पिअविरहुम्माअपलिअविआरो ।  
विस�?? तरुकुसुमकिसलअभूसिअणिअदेहपब्भारो ॥५॥  
पुरूरवसः प्रावेशिकी आक्षिप्तिका ।  
ततः प्रविशत्याकाशबद्धलक्ष्यः सोन्मादो राजा ।  
राजा - सक्रोधम् ।  
आः दुरात्मन्, रक्षः, तिष्ठ तिष्थ ।  
क्व मे प्रियतमामादाय गच्छसि ।  
विलोक्य ।  
कथम् ।  
शैलशिखराद्गगनमुत्पत्य बाणैर्मामभिवर्षति ।  
लोष्टं गृहीत्वा हन्तुं धावन् ।  
अनन्तरे द्विपदिकया दिशोऽवलोक्य ।  
हिअआहिअपिअदुक्खओ, सरवरए धुअपक्खओ ।  
बाहोवग्गिअणअणओ, तम्म�?? हंसजुआणओ ॥६॥  
विभाव्य ।  
सकरुणम् ।  
कथम् ।  
नवजलधरः सन्नद्धोऽयं, न दृप्तनिशाचरः, सुरधनुरिदं दूरक्र्ष्टं, न नाम शरासनम् ।  
अयमपि पटुर्धारासारो, न बाणपरम्परा, कनकनिकषस्निग्धा विद्युत्, प्रिया न ममोर्वशी ॥७॥  
इति मूर्च्छितः पतति ।  
द्विपदिकयोत्थाय निःश्वस्य ।  
मैं जाणिअ मिअलोअणि, णिसिअरु कोइ हरेइ ।  
जाव ण णवतलि सामल, धाराहरु वरिसेइ ॥८॥  
सकरुणं विचिन्त्य ।  
तत् क्व नु खलु गता स्यात् ।  
तिष्ठेत् कोपवशात् प्रभावपिहिता, दीर्घं न स कुप्यति, स्वर्गायोत्पतिता भवेत्, मयि पुनर्भावार्द्रमस्या मनः ।  
सरोषम् ।  
तां हर्तुं विबुधद्विषोऽपि न च मे शक्ताः पुरोवर्तिनीं, सा चात्यन्तमगोचरं नयनयोर्यातेति कोऽयं विधिः ॥९॥  
द्विपदिकया दिशोऽवलोक्य ।  
निःश्वस्य ।  
सास्रम् ।  
अये, परावृत्तभागधेयानां दुःखं दुःखानुबन्धि ।  
कुतः ।  
अयमेकपदे तया वियोगः, प्रियया चोपनतः सुदुःसहो मे ।  
नववारिधरोदयादहोभिर्, भवितव्यं च निरातपत्वरम्यैः ॥१०॥  
अनन्तरे चर्चरी ।  
जलहर संहर एहु को पैं आढत्तओ, अविरलधारासार दिसामुहकन्तओ ।  
ए मैं पुहवि भमन्ते जै पिअ पेक्खिमि, तव्वे जं जु करीहिसि तं तु सहीहिमि ॥११॥  
चर्चरिकया विचिन्त्य ।  
वृथा खलु मया मनसः सन्तापवृद्धिरुपेक्ष्यते यदा मुनयोऽप्येवं व्याहरन्ति राजा कालस्य कारणमिति ।  
तत् किमहं जलधरसमयं न प्रत्यादिशामि ।  
विहस्योथाय ।  
यदा मुनयोऽप्येवं व्याहरन्तीति पठित्वा ।  
भवतु ।  
प्रत्यादिशामि ।  
अनन्तरे चर्चरी ।  
गन्धुम्माइअमहुअरगीएहिं, वज्जन्तेहिं परहुअतूरेहिं ।  
पसरिअपवणुव्वेल्लिअपल्लवणिअरु [अरु], सुललिअविविहपआरे णच्चै कप्पअरु ॥१२॥  
तेन नर्तित्वा ।  
अथवा न प्रत्यादिशामि, यदा प्रावृषेण्यैरेव चिह्नैः सम्प्रति मम राजोपचारः क्रियते ।  
विहस्य ।  
पुनर्गन्धुम्माइअ इति नर्तित्वा ।  
कथमिति ।  
विद्युल्लेखाकनकरुचिरं श्रीवितानं ममाभ्रं, व्याधूयन्ते निचुलतरुभिर्मञ्जरीचामराणि ।  
घर्मच्छेदात् पटुतरगिरो बन्दिनो नीलकण्ठा, धारासारोपनयनपरा नैगमाः सानुमन्तः ॥१३॥  
भवतु ।  
किं परिच्छदश्लाघया ।  
यावदस्मिन्कानने तां प्रियामन्वेषयामि ।  
पुनश्चर्चरी ।  
पाठस्यान्ते भिन्नकः ।  
दैआरहिओ अहिअं दुहिओ, विरहाणुगओ परिमन्थरओ ।  
गिरिकाणणए कुसुमुज्जलए , गअजूहवई तह झीणगई ॥१४॥  
अनन्तरे द्विपदिकया परिक्रम्यावलोक्य च सहर्षम् ।  
हन्त हन्त ।  
व्यवसितस्य मे संवर्धनं संवृत्तम् ।  
कुतः ।  
आरक्तराजिभिरियं कुसुमैर्नवकन्दली सलिलगर्भैः ।  
कोपादन्तर्बाष्पे स्मरयति माम् लोचने तस्याः ॥१५॥  
इतो गतेति कथं मया तत्रभवती सूचयितव्या ।  
पद्भ्यां स्पृशेद्वसुमतीं यदि सा सुगात्री, मेघाभिवृष्टसिकतासु वनस्थलीषु ।  
पश्चन्नता गुरुनितम्बतया ततोऽस्या, दृश्येत चारुपदपङ्क्तिरलक्तकाङ्का ॥१६॥  
द्विपदिकया परिक्रम्यावलोक्य च ।  
सहर्षम् ।  
हन्त हन्त ।  
उपलब्धमुपलक्षणं येन तस्याः कोपनाया मार्गोऽनुमीयते ।  
हृतौष्थरागैर्नयनोदबिन्दुभिर्, निमग्ननाभेर्निपतद्भिरङ्कतम् ।  
च्युतं रुषा भिन्नगतेरसंशयं, शुकोदरश्याममिदं स्तनांशुकम् ॥१७॥  
भवतु ।  
आदास्ये तावत् ।  
परिक्रम्य विभाव्य च सास्रम् ।  
कथम् ।  
सेन्द्रगोपं नवशाद्वलमिदम् ।  
तत्कुतोऽस्मिन्विपिने प्रियाप्रवृत्तिमागमयेयम् ।  
दृष्ट्वा ।  
अये, अयमासारोच्छ्वसितशैलतटस्थलीपाषाणमधिरूढः ।  
आलोकयति पयोदान् प्रबलपुरोवातनर्तितशिखण्डः ।  
केकागर्भेण शिखी दूरोन्नमितेन कण्ठेन ॥१८॥  
उपेत्य ।  
यावदेनं पृच्छामि ।  
अनन्तरे खण्डकः ।  
सम्पत्तविसूरणओ, तुरिअं परवारणओ ।  
पिअअमदंसणलालसओ, गअवरु विम्हिअमाणसओ ॥१९॥  
तेन खण्डकान्तरे चर्चरी ।  
बंहिण पैं इअ अब्भत्थेमि आअक्खहि मं ता, एत्थ वण भमन्ते जै दिट्ठी सा महु कन्ता ।  
णिसमाहि मिअङ्कसरिसे वअणे हंसग�??, ए चिण्हे जाणीहिसि आअक्खिउ तुज्झ मैं ॥२०॥  
चर्चरिकयोपविश्याञ्जलिं बद्ध्वा ।  
नीलकण्ठ ममोत्कण्ठा वनेऽस्मिन् वनिता त्वया ।  
दीर्घापाङ्गा सितीपाङ्ग दृष्टा दृष्टिक्षमा भवेत् ॥२१॥  
चर्चरिकयावलोक्य ।  
कथम् ।  
अदत्वैव प्रतिवचनम् नर्तितुमारब्धः ।  
पुनश्चर्चरी ।  
किं नु खलु हर्षकारणमस्य ।  
आम्, ज्ञातम् ।  
मृदुपवनविभिन्नो मत्प्रियाया विनाशाद्, घनरुचिरकलापो निःसपत्नोऽस्य जातः ।  
रतिविगलितबन्धे केशहस्ते सुकेश्याः, सति कुसुमसनाथे किं करोत्येष बर्ही ॥२२॥  
भवतु ।  
परव्यसननिर्वृतं न खल्वेनं पृच्छामि ।  
द्विपदिकया दिशोऽवलोक्य ।  
अये, इयमातपान्तसन्धुक्षितमदा जम्बूविटपमध्यास्ते परभृता ।  
विहरेषु पण्डितैषा जातिः ।  
यावदेनां पृच्छामि ।  
अनन्तरे खुरकः ।  
विज्जज्झरकाणणअल्लीणओ, दुक्खविणिग्गअबाहुप्पीडओ ।  
दूरोसारिअहिअआणन्दओ, अम्बरमाणे भम�?? गंइदओ ॥२३॥  
खुरकान्ते चर्चरी ।  
हेले हेले ।  
पुरहुअ महुरपलाविणि कन्ती, णन्दणवण सच्छन्द भमन्ती ।  
ज�?? प�??ं पिअअम सा महु दिट्ठी, ता आअक्खहि महु परपुट्ठी ॥२४॥  
एतदेव नर्तित्वा वलन्तिकयोपसृत्य जानुभ्यां स्थित्वा ।  
भवति ।  
त्वां कामिनो मदनदूतिमुदाहरन्ति, मानावभङ्गनिपुणं त्वममोघमस्त्रम् ।  
तामानय प्रियतमाम् मम वा समीपं, मां वा नयाशु कलभाषिणि यत्र कान्ता ॥२५॥  
वाम्केन किञ्चिद्वलित्वा ।  
आकाशे ।  
किमाह भवती ।  
कथं त्वामेवमनुरक्तं विहाय गतेति ।  
शृणोतु भवती ।  
कुपिता, न तु कोपकारणं, सकृदप्यात्मगतं स्मराम्यहम् ।  
प्रभुता रमणेषु योषितां, न हि भावस्स्वलितान्यपेक्षते ॥२६॥  
ससम्भ्रममुपविश्य ।  
अनन्तरं जानुभ्यां स्थित्वा कुपितेति पठित्वा विलोक्य ।  
कथम् ।  
कथाविच्छेदकारिणी स्वकार्य एव व्यासक्ता ।  
अथवा सुष्ठु खल्विदमुच्यते ।  
महदपि परदुःखं शीतलं सम्यगाहुः, प्रणयमगणथित्वा यन्ममापद्गतस्य ।  
अधरमिव मदान्धा पातुमेषा प्रवृत्ता, फलमभिनवपाकं राजजम्बूद्रुमस्य ॥२७॥  
तदेवं गतेऽपि प्रियेव मे मञ्जुस्वनेति न मे कोपोऽस्याम् ।  
सुखमास्तां भवती ।  
साधयामस्तावत् ।  
उत्थाय द्विपदिकया परिक्रम्यावलोक्य च ।  
अये, दक्षिणेन वनधारां प्रियाचरणनिक्षेपशंसी नूपुरशब्दः यावदेनमनुगच्छामि ।  
परिक्रम्य ।  
पिअअमविरहकिलामिअवअणओ, अविरलबाहजलाउलणअणओ ।  
दूसहदुक्खविसण्ठुलगमणओ, पसरिअगुरुतावदीविअङ्गओ ॥  
अहिअं दुम्मिअमाणसओ ।  
काणणे भम�?? ग�??न्दओ ॥२८॥  
ककुभेन षडुपभङ्गाः ।  
अनन्तरे द्विपदिकया दिशोऽवलोक्य ।  
पिअकरिणीविच्छोइअओ, गुरुसोआणलदीविअओ ।  
बाहजलाउललोअणओ, करिवरु भम�?? समाउलओ ॥२९॥  
सकरुनम् ।  
हा धिक् ।  
कष्टम् ।  
मेघश्यामा दिशो दृष्ट्वा मानसोत्सुकचेतसा ।  
कूजितं राजहंसेन नेदं नूपुरशिञ्जतम् ॥३०॥  
भवतु ।  
यावदेते मानसोत्सुकाः पतत्रिणः सरसोऽस्मान्नोत्पतन्ति तावदेतेभ्यः प्रियाप्रवृत्तिमागमयेयम् ।  
वलन्तिकयोपसृत्य जानुभ्यां स्थित्वा ।  
हंहो जलविहङ्गमराज ।  
पश्चात् सरः प्रतिगमिष्यसि मानसं त्वं, पाथेयमुत्सृज बिसं ग्रहणाय भूयः ।  
मां टावदुद्धर शुचो दयिताप्रवृत्त्या, स्वार्थात् सतां गुरुतरा प्रणयिक्रियैव ॥३१॥  
तिर्यगवलोक्य ।  
अये, यथोन्मुखमालोकयति तथा व्यक्तं प्रवासोत्सुकमनसा मया न दृष्टेत्याह ।  
उपविश्य ।  
चर्चरी ।  
रेरे हंसा किं गोइज्ज�??, इति नर्तित्वोत्थाय ।  
यदि हंस गता न ते नतभ्रूः, सरसो रोधसि दर्शनं प्रिया मे ।  
मदखेलपदं कथं नु तस्याः, सकलं चोर गतं त्वया गृहीतम् ॥३२॥  
पुनश्चर्चरी ।  
ग�??अणुसारे म�?? लक्खिज्ज�?? ।  
चर्चरिकयोपसृत्याञ्जलिं बद्ध्वा ।  
हंस प्रयच्छ मे कान्तां गतिरस्यास्त्वया हृता ।  
विभावितैकदेशेन देयं यदभियुज्यते ॥३३॥  
पुनश्चर्चरी ।  
क�?? प�??ं सिक्खिउ ए ग�?? लालस, सा प�??ं दिट्ठी जहणभरालस ॥३४॥  
पुनश्चर्चरी ।  
हंस प्रयच्छेत्यादि पठित्वा ।  
द्विपदिकया निरूप्य ।  
विहस्य ।  
एष स्तेनानुशासी राजेति भयादुत्पतितः ।  
यावदन्यमवकाशमवगाहिष्ये ।  
द्विपदिकया परिक्रम्यावलोक्य च ।  
अये, प्रियासहायश्चक्रवाकस्तिष्ठति ।  
यावदेनं पृच्छामि ।  
अनन्तरे कुटिलिका ।  
मम्मररणिअमणोहरए, मल्लघती ।  
कुसुमिअतरुवरपल्लवए ।  
चर्चरी ।  
दैआविरहुम्माइअओ, काणणे भम�?? ग�??न्दओ ॥३५॥  
द्विलयान्ते चर्चरी ।  
गोरोअणवण्णा, चक्का भण इ म�?? ।  
महु सर कीलन्ती, धणिअ ण दिट्ठि प�??ं ॥३६॥  
चर्चरिकयोपसृत्य जानुभ्यां स्थित्वा ।  
रथाङ्गनामन् सन्त्यक्तो रथाङ्गश्रोणिबिम्बया ।  
अयं त्वां पृच्छति रथी मनोरथशतैर्वृतः ॥३७॥  
अयं कः क इत्याह ।  
न खलु विदितोऽहमस्य ।  
सूर्याचन्द्रमसौ यस्य मातामहपितामहौ ।  
स्वयं वृतः पतिर्द्वाभ्यामुर्वश्या च भुवा च यः ॥३८॥  
कथं ।  
तूष्णीं स्थितः ।  
भवतु ।  
उपालप्स्ये तावदेनम् ।  
जानुभ्यां स्थित्वा ।  
तद्युक्तं तावदात्मानुमानेन वर्तितुम् ।  
कुतः ।  
सरसि नलिनीपत्रेणापि त्वमावृतविग्रहां, ननु सहचरीं दूरे मत्वा विरौषि समुत्सुकः ।  
इति च भवतो जायास्नेहात् पृथक्स्थितिभीरुता, मयि च विधुरे भावः कोऽयं प्रवृत्तिपराङ्भुखः ॥३९॥  
उपविश्य ।  
सर्वथा मदीयानां भाग्यविपर्ययाणामयं प्रभावः ।  
यावदन्यमवकाशमवगाहिष्ये ।  
पदान्तरे स्थित्वा ।  
भवतु ।  
न तावद्गच्छामि ।  
द्विपदिकया परिक्रम्यावलोक्य च ।  
अये ।  
अदं रुणद्धि मां पद्ममन्तःक्कणितषट्पदम् ।  
मया दष्टाधरं तस्याः ससीत्कारमिवाननम् ॥४०॥  
इतो गतस्यानुशयो मा भूदित्यस्मिन्नपि कमलसेविनि भ्रमरे प्रणयं करिष्ये ।  
अस्यान्तरे अर्धद्विचतुरस्रकः ।  
एक्कक्कमवड्ढिअ -, गुरुअरपेम्मरसे ।  
सरे हंसजुआणओ, कील�?? कामवसे ॥४१॥  
चतुरस्रकेण उपविश्याञ्जलिं बद्ध्वा ।  
मधुकर मदिराक्ष्याः शंस तस्याः प्रवृत्तिं, वरतनुरथवासौ नैव दृष्टा प्रिया मे ।  
यदि सुरभिमपास्यस्तन्मुखोच्छ्वासगन्धं, तव रतिरभविष्यत् पुण्डरीके किमस्मिन् ॥४२॥  
द्विपदिकया परिक्रम्यावलोक्य च ।  
एष नीपस्कन्धनिषण्णहस्तः करिणीसहायो नागराजस्तिष्ठति ।  
अस्मात् प्रियोदन्तमुपलप्स्ये ।  
यावदुपसर्पामि ।  
कुटिलिका ।  
करिणीविरह (हे), सन्ताविअओ ।  
मल्लघटी ।  
काणणे गण्डु -, द्धुअमहुअरओ ॥४३॥  
अतोऽन्तरे अवलोक्य ।  
अथवा न तावदयमुपसर्पणकालः ।  
अयमचिरोद्गतपल्लवमुपनीतं प्रियतमाग्रहस्तेन ।  
अभिलषतु तावदासवसुरभिरसं सल्लकीभङ्गम् ॥४४॥  
स्थानकेनावलोक्य ।  
अये, कृताहारकः संवृत्तः ।  
भवतु ।  
समीपमस्य गत्वा पृच्छामि ।  
अनन्तरे चर्चरी ।  
ह??ं प�??ं पुच्छिमि अक्खहि गअवरु, ललिअपहारे णासिअतरुवरु ।  
दूरविणिज्जिअससहरकन्ती, दट्ठी पिअ प�??ं सम्मुह जन्ती ॥४५॥  
पदद्वयं पुरत उपसृत्य ।  
मदकल युवतिशशिकला गजयूथप यूथिकाशबलकेशी ।  
स्थिरयौवना स्थिता ते दूरालोके सुखालोका ॥४६॥  
सहर्षमाकर्ण्य ।  
अहह ।  
अनेन प्रियोपलब्धिशंसिना मन्द्रकण्ठगर्जितेन समाश्वासितोऽस्मि ।  
साधर्म्याच्च भूयसी मे त्वयि प्रीतिः ।  
मामाहुः पृथिवीभृतामधिपतिं नागाधिराजो भवान्, अव्युच्छिन्नपृथुप्रवृत्ति भवतो दानं ममाप्यर्थिषु ।  
स्त्रीरत्नेषु ममोर्वशी प्रियतमा यूथे तवेयं वशा, सर्वं मामनु ते प्रियाविरहजां त्वं तु व्यथां मानुभूः ॥४७॥  
सुखमास्तां भवान् ।  
द्विपदिकया परिक्रम्यावलोक्य च ।  
अये, अयमसौ सुरभिकन्दरो नाम विशेषरमणीयः सानुमान् प्रियाश्चाप्सरसाम् ।  
अपि नाम सुतनुरस्योपत्यकायामुपलभ्येत ।  
परिक्रम्यावलोक्य च ।  
कथमन्धकारः ।  
भवतु ।  
विद्युत्प्रकाशेनावलोकयामि ।  
कथम् ।  
मदियैर्दुरितपरिणामैर्मेघोदयोऽपि शतह्रदाशून्यः संवृत्तः ।  
तथापि शिलोच्चयमेनमपृष्ट्वा न निवर्तिष्ये ।  
अनन्तरे खण्डिका ।  
पसरिअखरखुरदारिअमेइणि, वणगहणे अविचल्लु ।  
परिसप्पेई पेच्छह लीणो, णिअकज्जुज्जुअ कोल्लु ॥४८॥  
अपि वनान्तरमल्पभुजान्तरा, श्रयति पर्वत पर्वसु सन्नता ।  
इदमनङ्गपरिग्रहमङ्गना, पृथुनितम्ब नितम्बवती तव ॥४९॥  
कथम् ।  
तूष्णीमास्ते ।  
शङ्के, विप्रकर्षान्न शृणोति ।  
भवतु ।  
समीपमस्य गत्वा पृच्छामि ।  
अनन्तरे चर्चरी ।  
फलिहसिलाअलणिम्मलणिज्झरु, बहुविहकुसुमे विर�??असेहरु ।  
किण्णरमहुरुग्गीअमणोहरु, देक्खावहि महु पिअअम महिहरु ॥५०॥  
चर्चरिकयोपसृत्याञ्जलिं बद्ध्वा ।  
सर्वक्षितिभृतां नाथ दृष् आ सर्वाङ्गसुन्दरी ।  
रामा रम्ये वनान्तेऽस्मिन् मया विरहिता त्वया ॥५१॥  
तथैव प्रतिशब्दं शृणोति ।  
आकर्ण्य सहर्षम् ।  
कथम् ।  
यथाक्रमं दृष्टेत्याह ।  
भवतु ।  
अवलोकयामि ।  
दिशोऽवलोक्य ।  
सखेदम् ।  
कथम् ।  
ममैवायं कन्दरान्तरविसर्पी प्रतिशब्दः ।  
इति मूर्च्छितः पतति ।  
उत्थायोपविश्य सविषादम् ।  
अहह ।  
श्रान्तोऽस्मि ।  
यावदस्या गिरिनद्यास्तीरे तरङ्गवातमासेविष्ये ।  
द्विपदिकया परिक्रम्यावलोक्य च ।  
इमां नवाम्बुकलुषां स्रोतोवहां पश्यता मया रतिरुपलभ्यते ।  
कुतः ।  
तरङ्गभ्रूभङ्गा क्षुभितविहगश्रेणिरसना, विकर्षन्ती फेनं वसनमिव संरम्भशिथिलम् ।  
यथाविद्धं याति स्खलितमभिसन्धाय बहुशो, नदीभावेनेयं ध्रुवमसहना सा परिणता ॥५२॥  
भवतु ।  
प्रसादयामि तावदेनाम् ।  
अनन्तरे कुटिलिका ।  
पसीअ पिअअम सुन्दरिए णए, खुहिआकरुणविहङ्गमए णए ।  
सुरसरितीरसमूसुअएणए, अलिउलरअझङ्कारिअ एणए ॥५३॥  
तेन कुटिलिकान्तरे चर्चरी ।  
पुव्वदिसापवणाहअकल्लोलुग्गअबाहओ, मेहअङ्गे णच्च�?? सललिअ जलणिहिणाहओ ।  
हंसविहङ्गमकुङ्कुमसङ्खकआभरणु, करिमअराउलकसणलकमलकआवरणु ॥  
वेलासलिलुव्वेल्लिअहत्थदिण्णतालु ।  
ओत्थर�?? दसदिस रुन्धेइ णवमेहआलु ॥५४॥  
चर्चरिकयोपसृत्य जानुभ्यां स्थित्वा ।  
त्वयि निबद्धरतेः प्रियवादिनः, प्रणयभङ्गपराङ्भुखचेतसः ।  
कमपराधलवं मम पश्यसि, त्यजसि मानिनि दासजनं यतः ॥५५॥  
कथम् ।तूष्णीमास्ते ।  
अथवा परमार्थसरिदियं नोर्वशी ।  
अन्यथा कथं पुरूरवसमपहाय समुद्राभिसारिणी भवेत् ।  
अनिर्वेदप्राप्याणि श्रेयांसि भवन्ति ।  
भवतु ।  
तमेवोद्देशं गच्छामि यत्र मे नयनयोः सा सुनयना तिरोहिता ।  
परिक्रम्यावलोक्य च ।  
इमं तावत् प्रियाप्रवृत्तये सारङ्गमासीनमभ्यर्थये ।  
अभिनवकुसुमस्तबकिततरुवरस्य परिसरे मदकलकोकिलकूजितरवझङ्कारमनोहरे ।  
नन्दनविपिने निजकरिणीविरहानलसन्तप्तो विचरति गजाधिपतिरैरावतनामा ॥५६॥  
गलितकः ।  
जानुभ्यां स्थित्वा ।  
कृष्णसारच्छविर्योऽयं दृश्यते काननश्रिया ।  
वनशोभावलोकाय कटाक्ष इव पातितः ॥५७॥  
विलोक्य ।  
अयमन्तिकमायान्तीं शिशुना स्तनपायिना ।  
अनन्यदृष्टिस्तामेव मृगीं रुद्धां निरीक्षते ॥५८॥  
इति नर्तित्वा चर्चरी ।  
सुरसुन्दरि जहणभरालस पीणुत्तुङ्गघणत्थणी थिरजोव्वण तणुअसरीरि हंसग�?? ।  
गअणुज्जलकाणणे मिअलोअणि भमन्ते दिट्ठ प�??ं तह विरहसमुद्दन्तरे उत्तारहि म�??ं ॥५९॥  
उपसृत्याञ्जलिं बद्ध्वा ।  
हंहो हरिणपते ।  
अपि दृष्टवानसि मम प्रियां वने, कथयामि ते तदुपलक्षणं शृणु ।  
पृथुलोचना सहचरी यथैव ते, सुभगा तथैव खलु सापि वीक्ष्यते ॥६०॥  
विलोक्य ।  
कथम् ।  
अनादृत्य मद्वचनं कलत्राभिमुखं स्थितः ।  
सर्वथा उपपद्यते ।  
परिभवास्पदं विधिविपर्ययः ।  
यावदन्यमवकाशमवगाहिष्ये ।  
परिक्रम्यावलोक्य च ।  
हन्त दृष्टमुपलक्षणं तस्या मार्गस्य ।  
रक्तकदम्बः सोऽयं प्रियया घर्मान्तशंसि यस्येदम् ।  
कुसुममसमग्रकेसरविषममपि कृतं शिखाभरणं ॥६१॥  
परिक्रम्यावलोक्य च ।  
तत् किं नु खलु शिलाभेदगतं नितान्तरक्तमिदमालोक्यते ।  
प्रभालेपी नायं हरिहतगजस्यामिषलवः, स्फुलिङ्गः स्यादग्नेर्गहनमभिवृष्टं पुनरिदम् ।  
अये रक्ताशोकस्तबकसमरागो मणिरयं, यमुद्धर्तुं पूषा व्यवसित इवालम्बितकरः ॥६२॥  
भवतु ।  
आदास्ये तावत् ।  
इति ग्रहणं नाटयति ।  
पणैणिबद्धासाअओ, बाहाउलणिअणअणओ ।  
गअव�?? गहणे दुहिअओ, भम�?? क्खामिअवअणओ ॥६३॥  
द्विपदिकयोपसृत्य गृहीत्वा ।  
आत्मगतम् ।  
मन्दारपुष्पैरधिवासितायां, यस्याः शिखायामयमर्पणीयः ।  
सैव प्रिया सम्प्रति दुर्लभा मे, नैवेनमश्रूपहतं करोमि ॥६४॥  
इत्युत्सृजति ।  
नेपथ्ये ।  
वत्स, गृह्यतां गृह्यताम् ।  
सङ्गमनीयो मणिरिह शैलसुताचरणरागयोनिरयम् ।  
आवहति धार्यमाणः सङ्गममाशु प्रियजनेन ॥६५॥  
राजा - कर्णं दत्त्वा ।  
को नु खलु मामेवमनुशास्ति ।  
दिशोऽवलोक्य ।  
अये, अनुकम्पते मां कश्चिन्मृगचारी सुनिर्भगवान् ।  
भगवन्, अनुगृहीतोऽस्म्यहमुपदेशाद्भवतः ।  
मणिमादाय ।  
हंहो सङ्गमनीय ।  
तया वियुक्तस्य निमग्नमध्यया, भविश्यसि त्वं यदि सङ्गमाय मे ।  
ततः करिश्यामि भवन्तमात्मनः, शिखामणिं बालमिवेन्दुमीश्वरः ॥६६॥  
परिक्रम्यावलोक्य च ।  
किं नु खलु कुसुमरहितामपि लतामिमां पश्यता मया रतिरुपलभ्यते ।  
अथवा स्थाने मम मनो रमते ।  
इयं हि तन्वी मेघजलार्द्रपल्लवतया धौताधरेवाश्रुभिः, शून्येवाभरणैः स्वकालविरहाद्विश्रान्तपुष्पोद्गमा ।  
चिन्तामौनमिवास्थिता मधुलिहां शब्दैर्विना लक्ष्यते, चण्डी मामवधूय पादपतितं जातानुतापेव सा ॥६७॥  
यावदस्यां प्रियानुकारिण्यां लतायां परिष्वङ्गप्रणयी भवामि ।  
लए, पेक्खेविणु हिअए भावमि, ज�?? विहिजोए पुणि तहि पावमि ।  
ता रण्णेविणु करिमि णिभन्ती, पुणु ण इ मेल्ल�?? ताह कअन्ती ॥६८॥  
इति चर्चरिकयोपसृत्य लतामालिङ्गति ।  
ततस्तदीयस्थानमाक्तम्यैव प्रविष्टा उर्वशी ।  
राजा - निमीलिताक्षः स्पर्शं नाटयित्वा ।  
अये, उर्वशीगात्रस्पर्शादिव निर्वृतं मे शरीरं ।  
न पुनरस्ति विश्वासः ।  
कुतः ।  
समर्थये यत् प्रथमं प्रियां प्रति, क्षणेन तन्मे परिवर्ततेऽन्यथा ।  
अतो विनिद्रे सहसा विलोचने, करोमि न स्पर्शविभावितप्रियः ॥६९॥  
शनैरुन्मील्य चक्षुषी ।  
कथम् ।  
सत्यमेवोर्वशी ।  
इति मूर्च्छितः पतति ।  
उर्वशी - समस्ससदु समस्ससदु महाराओ ।  
राजा - सञ्ज्ञां लब्ध्वा ।  
प्रिये, अद्य जीवितम् ।  
त्वद्वियोगभवे चण्डि मया तमसि मज्जता ।  
दिष्ट्या प्रत्युपलब्धासि चेतनेव गतासुना ॥७०॥  
उर्वशी - मरिसदु मरिसदु महाराओ ।  
जं मए कोववसं गदाए अवत्थन्तरं पाविदो महाराओ ।  
राजा - नाहं प्रसादनीयस्त्वया ।  
त्वद्दर्शनेन प्रसन्ने मे सबाह्यान्तरात्मा ।  
तत् कथय कथमियन्तं कालं मया वरिहिता स्थितासि ।  
अनन्तरे चर्चरी ।  
मोरा परहुअ हंस रहङ्गम, अलि गअ पव्वअ सरिअ कुरङ्गम ।  
तुज्झह कारणे रण्ण भमन्ते, को ण हु पुच्छिअ म�??ं रोअन्ते ॥७१॥  
उर्वशी - एव्वं ।  
अन्तक्करणपच्चक्खीकिदवुत्तन्तो महाराओ ।  
राजा - प्रिये, अन्तःकरणमिति न खल्ववगच्छामि ।  
उर्वशी - सुणादु महाराओ ।  
पुरा भअवदा महासेणेण सासदं कुमारव्वदं गेण्हिअ अअं अकलुसो णाम गन्धमादणकच्छो अज्झासिदो ।  
किदा अ थिदी ।  
राजा - कीदृशी ।  
उर्वशी - जा किल इत्थिआ इमं पदेसं आगमिस्सदि सा लदाभावेण परिणदा भविस्सदि ।  
गोरीचतणराअसम्भवं मणिं वज्जिअ लदाभावं ण मुञ्चिस्सदि त्ति ।  
तदो अहं गुरुसावसम्मूढहिअआ विसुमरिददेवदाणिअमा अम्मकाजणपरिहरणीअं कुमारवणं पविट्ठा ।  
पवेसाणन्तरं अ काणणोवन्तवत्तिलदाभावेण परिणदं मे रूअं ।  
राजा - प्रिये, सर्वमिदमुपपन्नम् ।  
रतिखेदसुप्तमपि मां शयने या मन्यसे प्रवासगतम् ।  
सा त्वमिहैतदवस्थं कथं सहेथाश्चिरवियोगम् ॥७२॥  
इदं चैतद्यथाकथितं सङ्गमनिमित्तं पुनरुपलब्धप्रभावमासादितमस्माभिः ।  
इति मणिं दर्शयति ।  
उर्वशी - कधं ।  
सङ्गमणीओ अअं मणी ।  
अदो एव्व महाराएण आलिङ्गिदमेत्त एव्व पकिदित्थ म्हि सम्वुत्ता ।  
राजा - ललाटे मणिं निवेश्य ।  
स्फुरता विच्छुरितमिदं रागेण मणेर्ललाटनिहितस्य ।  
श्रियमुद्वहति मुखं ते बालातपरक्तकमलस्य ॥७३॥  
उर्वशी - पिअंवद, महन्तो क्खु कालो अम्हाणं प�??ट्ठाणादो णिग्गदाणं ।  
कदाइ असूइस्सन्ति पकिदीओ ।  
ता एहि, गच्छम्ह ।  
राजा - यदाह भवती ।  
इत्युत्तिष्ठतः ।  
उर्वशी - अध कधं उण महाराओ गन्तुं इच्छदि ।  
राजा - अचिरप्रभाविलसितैः पताकिना, सुरकार्मुकाभिनवचित्रशोभिना ।  
गमितेन खेलगमने विमानतां, नय मां नवेन वसतिं पयोमुचा ॥७४॥  
चर्चरी ।  
पाविअसहअरिसङ्गओ, पुलअपसाहिअअङ्गओ ।  
सेच्छापत्तविमाणओ, विहर�?? हंसजुआणओ ॥७५॥  
इति खण्डधारया निष्क्रान्तौ ।  
इति महाकविकालिदासविरचिते विक्रमोर्वशीये चतुर्थोऽङ्कः ।  
ततः प्रविशति हृष्टो विदूषकः ।  
विदूषकः - ही ही भो, दिट्ठिआ चरस्स कालस्स उव्वसीसहाओ णन्दणवणप्पमुहेसु पदेसेसु विहरिअ पडिणिवुत्तो पिअवअस्सो ।  
दाणिं सकज्जाणुसासणेण प�??दिमण्डलं अणुरज्जन्तो रज्जं करेदि ।  
असन्ताणत्तणं वज्जिअ से ण किं वि सोअणीअं ।  
अज्ज तिहिविसेसो त्ति भअवदीणं गङ्गाजमुणाणं सङ्गमे देवीहिं सह किदाहिसेओ सम्पदं उवआरिअं पविट्ठो ।  
ता जाव तत्थभवदो अलङ्करीअमाणस्स अणुलेवणमल्ले अग्गभाई होमि ।  
इति परिक्रामति ।  
नेपथ्ये ।  
हद्धी हद्धी ।  
एसो दुऊलुत्तरच्छदे तालवेण्टपिहाणे णिक्खिविअ णीअमाणो अच्छराविलासवदीए मोलिरअणो मणी आमिससङ्किणा गिद्धेण अक्खित्तो ।  
विदूषकः - कर्णं दत्त्वा ।  
अच्चाहिदं ।  
परं बहुमदो क्खु सो वस्सस्स सङ्गमणीओ णाम चूडामणी ।  
अदो क्खु असमत्तणेवत्थो एव्व तत्थभवं आसणादो उट्ट्ःइदो ।  
ता पासपरिवत्ती होमि ।  
इति निष्क्रान्तः ।  
प्रवेशकः ।  
ततः प्रविशति राजा सूतश्च कञ्चुकिरेचकौ परिजनश्च ।  
राजा - रेचक, रेचक ।  
आत्मनो वधमाहर्ता क्वासौ विहगतस्करः ।  
येन तत् प्रथमं स्तेयं गोप्तुरेव गृहे कृतम् ॥१॥  
किराती - एसो मुहकोडिलग्गहेमसुत्तेण मणिणा अणुरज्जअन्तो विअ आआसं परिब्भमदि ।  
राजा - पश्याम्येनम् ।  
असौ मुखालम्बितहेमसूत्रं, बिभ्रन्मणिं मण्डलशीघ्रचारः ।  
अलातचक्रप्रतिमं विहङ्गस्, तद्रागलेखावलयं तनोति ॥२॥  
किं नु खलु कर्तव्यम् ।  
विदूषकः - उपेत्य ।  
भो, अलं एत्थ घिणाए ।  
अवराही सासणीओ ।  
राजा - सम्यगाह भवान् ।  
धनुर्धनुस्तावत् ।  
परिजनः - जं भट्टा आणवेदि ।  
इति निष्क्रान्तः ।  
राजा - न दृश्यते विहङ्गः ।  
विदूषकः - इदो दक्खिअन्तेण चलिदो स??णिहदासो ।  
राजा - परिवृत्य अवलोक्य ।  
दृष्ट इदानीम् ।  
प्रभापल्लवितेनासौ करोति मणिना खगः ।  
अशोकस्तबकेनेव दिङ्भुखस्यावतंसकम् ॥३॥  
यवनी - प्रविश्य चापहस्ता ।  
भट्टा, एदं हत्थावावसहिदं सरासणं ।  
राजा - किमिदानीं धनुषा ।  
बाणपथातीतः क्रव्यभोजनः ।  
तथा हि ।  
आभाति मणिविशेषो दूरमिदानीं पतत्रिणा नीतः ।  
नक्तमिव लोहिताङ्गः परुषघनच्छेदसंयुक्तः ॥४॥  
कञ्चुकिनं विलोक्य ।  
आर्य लातव्य, मद्वचनादुच्यन्तां नागरिकाः सायं निवासवृक्षाश्रयी विचीयतां विहगदस्युरिति ।  
कञ्चुकी - यदाज्ञापयति देवः ।  
इति निष्क्रान्तः ।  
विदूषकः - उवविसदु भवं सम्पदं ।  
कहिं गदो रअणकुम्भीलओ भवदो सासणादो मुच्चिस्सदि ।  
राजा - विदूषकेण सहोपविश्य ।  
रत्नमिति न मे तस्मिन् मणौ प्रियत्वं विहङ्गमाक्षिप्ते ।  
प्रियया तेनास्मि सखे सङ्गमनीयेन सङ्गमितः ॥५॥  
ततः प्रविषति सशरं मणिमादाय कञ्चुकी ।  
कञ्चुकी - जयतु जयतु देवः ।  
अनेन निर्भिन्नतनुः स वध्यो, रोषेण ते ंआर्गणतां गतेन ।  
प्राप्यापराधोचितमन्तरिक्षात्, समौलिरत्नः पतितः पतत्री ॥६॥  
सर्वे विस्मयं रूपयन्ति ।  
कञ्चुकी - अद्भिः प्रक्षालितो मणिः कस्मै प्रदीयताम् ।  
राजा - किराति, अग्निशुद्धमेनं कृत्वा पेटकं प्रवेशय ।  
किराती - जं भट्टा आणवेदि ।  
इति मणिं गृहीत्वा निष्क्रान्ता ।  
राजा - लातव्य, अपि जानीते भवान् कस्यायं बाण इति ।  
कञ्चुकी - नामाण्कितो दृश्यते ।  
न तु मे वर्णविभावनसहा दृष्टिः ।  
राजा - तेन ह्युपनय शरम् ।  
कञ्चुकी तथा करोति ।  
राजा नामाक्षराण्यनुवाच्य सापत्यतां रूपयति ।  
कञ्चुकी - यावन्नियोगमशून्यं करोमि ।  
इति निष्क्रान्तः ।  
विदूषकः - किं भवं विआरेदि ।  
राजा - शृणु तावत् प्रहर्तुर्नामाक्षराणि ।  
वाचयति ।  
उर्वशीसम्भवस्यायमैलसूनोर्धनुर्भृतः ।  
कुमारस्यायुषो बाणः प्रहर्तुर्द्विषदायुषाम् ॥७॥  
विदूषकः - सपरितोषम् ।  
दिट्ठिआ सन्ताणेण वड्ढदि भवं ।  
राजा - सखे, कथमेतत् ।  
अन्यत्र नैमिषीयसत्रादवियुक्तोऽहमुर्वश्या ।  
न च मया गर्भव्यतिकरो लक्षितः ।  
कुत एव प्रसूतिः ।  
किं तु आविलपयोधराग्रं लवलीदलपाण्डुराननच्छायम् ।  
तानि दिनानि वपुरभूत् केवलमलसेक्षणं तस्याः ॥८॥  
विदूषकः - मा भवं सव्वं माणुसीधम्मं दिव्वासु सम्भावेदु ।  
पभावगूढाइं ताणं चरिदाइं ।  
राजा - अस्तु तावदेवं यथा भवानाह ।  
पुत्रसंवरणे किमिव कारणं तस्याः ।  
विदूषकः - मा बुड्ढिं मं राआ परिहरिस्सदि त्ति ।  
राजा - कृतं परिहासेन ।  
चिन्त्यताम् ।  
विदूषकः - को देवदारहस्साइं तक्क�??स्सदि ।  
कञ्चुकी - प्रविश्य ।  
जयतु जयतु देवः ।  
देव, च्यवनाश्रमात् कुमारं गृहीत्वा तापसी सम्प्राप्ता ।  
देवः द्रष्टुमिच्छति ।  
राजा - उभयमप्यविलम्बितं प्रवेशय ।  
कञ्चुकी - यदाज्ञापयति देवः ।  
इति निष्क्रम्य चापहस्तेन कुमारेण तापस्या च सह प्रविष्टः ।  
कञ्चुकी - इत इतो भवती ।  
सर्वे परिक्रामन्ति ।  
विदूषकः - विलोक्य ।  
णं खु एसो खत्तिअकुमारो जस्स णामङ्किदो गिद्धलक्खवेही णाराओ उवलद्धो ।  
तत्थभवदो बहु अणुकरेदि ।  
राजा - स्यादेवम् ।  
अतः खलु ।  
बाष्पायते निपतिता मम दृष्टिरस्मिन्, वात्सल्यबन्धि हृदयं मनसः प्रसादः ।  
सञ्जातवेपथुभिरुज्झितधैर्यवृत्तिर्, इच्छामि चैनमदयं परिरब्धुमङ्गैः ॥९॥  
कञ्चुकी - भगवति, एवं स्थीयताम् ।  
तापसीकुमारौ स्थितौ ।  
राजा - भगवति, अभ्वादये ।  
तापसी - महाभाअ, सोमवंसवित्थार�??त्तओ होहि ।  
आत्मगतम् ।  
अहो अणाचक्खिदो वि विण्णादो इमस्स राएसिणो आउस्स अ ओरसो सम्बन्धो ।  
प्रकाशम् ।  
जाद, पणम दे गुरुं ।  
कुमारश्चापगर्भमञ्जलिं करोति ।  
राजा - आयुष्मान् भव ।  
कुमारः - आत्मगतम् ।  
यदि हार्दमिदं श्रुत्वा पिता ममायं सुतोऽहमस्येति ।  
उत्सङ्गवर्धितानां गुरुषु भवेत् कीदृशः स्नेहः ॥१०॥  
राजा - भगवति, किमागमनप्रयोजनम् ।  
तापसी - सुणादु महाराओ ।  
एसो दीहाऊ आऊ जादमेत्तो एव्व उव्वसीए किं वि णिमित्तं अवेक्खिअ मम हत्थे णासीकिदो ।  
जं खत्तिअकुमारस्स जादकम्मादिविहाणं तं से भअवदा चवएण असेसं अणुचिट्ठिदं ।  
गहिदविज्जो धणुव्वेदे अ विणीदो ।  
राजा - सनाथः खलु संवृत्तः ।  
तापसी - अज्ज पुप्फसमिदत्थं इसिकुमारएहिं सह गदेण इमिणा अस्समविरुद्धं आअरिदं ।  
विदूषकः - कधं विअ ।  
तापसी - गहिदामिसो किल गिद्धो पादवसिहरे णिलीअमाणो लक्खीकिदो बाणस्स ।  
विदूषको राजानमवलोकयति ।  
राजा - ततस्ततः ।  
तापसी - तदो उवलद्धवुत्तन्तेण भअवदा चवणेण अहं समादिट्ठा णिज्जादेहि हत्थणासं ति ।  
ता इच्छामि उव्वसिं पेक्खिदुं ।  
राजा - तेन हि आसनमनुगृह्णातु भगवती ।  
तापसी प्रेष्योपनीते आसने उपविशति ।  
राजा - लातव्य, आहूयतामुर्वष्शी ।  
कञ्चुकी - यदाज्ञापयति देवः ।  
इति निष्क्रान्तः ।  
राजा - कुमारमवलोक्य ।  
एह्येहि वत्स ।  
सर्वाङ्गीणः स्पर्शः सुतस्य किल तेन मामुपगतेन ।  
प्रह्लादयस्व तावच्चन्द्रकरश्चन्द्रकान्तमिव ॥११॥  
तापसी - जाद, आणन्देहि पिदरं ।  
कुमारो राजानमुपगम्य पादग्रहणं करोति ।  
राजा - कुमारं परिश्वज्य पादपीठे चोपवेश्य ।  
वत्स, इतस्तव पितुः प्रियसखं ब्राह्मणमशङ्कितो वन्दस्व ।  
विदूषकः - किं ति सङ्किस्सदि ।  
अस्समवासपरिचिदो एव्व साहामिओ ।  
कुमारः - सस्मितम् ।  
तात, वन्दे ।  
विदूषकः - सोत्थि भवदो ।  
ततः प्रविशत्युर्वशी कञ्चुकी च ।  
कञ्चुकी - इतो इतो भवती ।  
उर्वशी - कुमारमवलोक्य ।  
को णु क्खु एसो सबाणासणो पादपीठे सअं महाराएण सञ्जमीअमाणसिहण्डो चिट्ठदि ।  
तापसीं दृष्ट्वा ।  
अम्मो ।  
सच्चवदीसूइदो मे पुत्तओ आऊ ।  
महन्तो क्खु संवुत्तो ।  
परिक्रामति ।  
राजा - उर्वशी दृष्ट्वा ।  
वत्स ।  
इयं ते जननी प्राप्ता त्वदालोकनतत्परा ।  
स्नेहप्रस्नवनिर्भिन्नमुद्वहन्ती स्तनांशुकम् ॥१२॥  
तापसी - जाद, एहि ।  
पच्चुग्गच्छ मादरं ।  
कुमारः उर्वशीं प्रत्युद्गच्छति ।  
उर्वशी - अम्ब, पादवन्दणं करेमि ।  
तापसी - वच्छे, भत्तुणो बहुमदा होहि ।  
कुमारः - अम्ब, अभिवादये ।  
उर्वशी - कुमारमुन्नमितमुखं परिष्वज्य ।  
वच्छ, पिदरं आराधअन्तो होहि ।  
राजानमुपेत्य ।  
जेदु जेदु महाराओ ।  
राजा - स्वागतं पुत्रवत्यै ।  
इत आस्यताम् ।  
अर्धासनं ददाति ।  
उर्वशी उपविशति ।  
सर्वे यथोचितमुपविशन्ति ।  
तापसी - एसो गहिदविज्जो आऊ सम्पदं कवअहरो संवुत्तो ।  
ता एदस्स दे भत्तुणो समक्खं णिज्जादिदो हत्थणिक्खेवो ।  
ता विसज्जिदं अत्ताणअं इच्छामि ।  
उवरुज्झदि मे अस्समधम्मो ।  
उर्वशी - कामं चिरस्स पेक्खिअ विरहुक्कण्ठिदम्हि ।  
ण उण जुज्जदि धम्मावरोधे वट्टिदुं ।  
ता गच्छदु अज्जा पुणोदंसणाअ ।  
राजा - अम्ब, भगवते च्यवनाय मां प्रणिपातय ।  
तापसी - एव्वं भोदु ।  
कुमारः - आर्ये, यदि सत्यमेव निवर्तसे मामप्याश्रमं नेतुर्महसि ।  
राजा - वत्स, उषितं त्वया पूर्वस्मिन्नाश्रमे ।  
द्वितीयमध्यासितुं तव समयः ।  
तापसी - जादु, गुरुणो वअणं अणुचिट्ठ ।  
कुमारः - तेन हि यः सुप्तवान् मदङ्के शिखण्डकण्डूयनोपलब्धसुखः ।  
तं मे जातकलापं प्रेषय मणिकण्ठकं शिखिनम् ॥१३॥  
तापसी - विहस्य ।एव्वं करेमि ।  
सोत्थि भोदु तुम्हाणं ।  
इति निष्क्रान्ता ।  
राजा - कल्याणि ।  
अद्याहं पुत्रिणामग्र्यः सत्पुत्रेणामुना तव ।  
पौलोमीसम्भवेनेव जयन्तेन पुरन्दरः ॥१४॥  
उर्वशी स्मृत्वा रोदिति ।  
विदूषकः - किं णु क्खु तत्थभोदी एक्कवदे अस्सुमुही संवुत्ता ।  
राजा - सावेगम् ।  
किं सुन्दरि प्ररुदितासि ममोपपन्ने, वंशस्थितेरधिगमान्महति प्रमोदे ।  
पीनोन्नतस्तनविसर्पिभिरानयन्ती, मुक्तावलीविरचनापुनरुक्तिमस्रैः ॥१५॥  
बाष्पमस्याः प्रमार्ष्टि ।  
उर्वशी - सुणादु महाराओ ।  
पढमं उण पुत्तदंसणसमुत्थिदेण आणन्देण विसुमरिदम्हि ।  
दाणिं महिन्दसङ्कित्तणेण समओ मह हिअअं आआसेदि ।  
राजा - कथ्यतां समयः ।  
उर्वशी - अहं पुरा महाराअगहिदहिअआ महिन्देण आणत्ता ।  
राजा - किमिति ।  
उर्वशी - जदा सो मम पिअवअस्सो तुइ समुप्पण्णस्स वंसकरस्स मुहं पेक्खिस्सदि तदा तुए भूओ वि मम समीवं आअन्तव्वं ति ।  
तदो मए महाराअविओअभीरुदाए जादमेत्तो एव्व विज्जागमणिमित्तं भअवदो चवणस्स अस्समपदे अज्जाए सच्चवदीए हत्थे अप्पआसं णिक्खित्तो ।  
अज्ज पिदुणो आराहणसमत्थो संवुत्तो त्ति कलअन्तीए णिज्जादिदो मे दीहाऊ ।  
ता एत्तिओ मे महाराएण संवासो ।  
सर्वे विषादं रूपयन्ति ।  
राजा - सनिःश्वासम् ।  
अहो सुखप्रत्यर्थिता दैवस्य ।  
आश्वासितस्य मम नाम सुतोपलब्ध्या, सद्यस्त्वया सह कृशोदरि विप्रयोगः ।  
व्यावर्तितातपरुजः प्रथमाभ्रवृष्ट्या, वृक्षस्य वैद्युत इवाग्निरुपस्थितोऽयम् ॥१६॥  
विदूषकः - अअं सो अत्थो अणत्थाणुबन्धो संवुत्तो ।  
सम्पदं तक्केमि तत्थभवदा वक्कलं गेण्हिअ तवोवणं गन्तव्वं ति ।  
उर्वशी - मं पि मन्दभाइणिं किदविणअस्स पुत्तस्स लाभाणन्तरं सग्गारोहणेण अवसिदकज्जं महाराओ समत्थ�??स्सदि ।  
राजा - मा मैवम् ।  
न हि सुलभवियोगा कर्तुमात्मप्रियाणि, प्रभवति परवत्ता, शासने तिष्ठ भर्तुः ।  
अहमपि तव सूनावायुषि न्यस्तराज्यो, विचरितमृगयूथान्याश्रयिष्ये वनानि ॥१७॥  
कुमारः - नार्हति तातः पुङ्गवधारितायां धुरि दम्यं नियोजयितुम् ।  
राजा - अयि वत्स ।  
शमयति गजानन्यान् गन्धद्विपः कलभोऽपि सन्, भवति सुतरां वेगोदग्रं भुजङ्गशिशोर्विषम् ।  
भुवमधिपतिर्बालावस्थोऽप्यलं परिरक्षितुं, न खलु वयसा जात्यैवायं स्वकार्यसहो भरः ॥१८॥  
लातव्य, मद्वचनादमात्यपरिषदं ब्रूहि सम्भ्रियतामायुषो राज्याभिषेक इति ।  
कञ्चुकी - यदाज्ञापयति देवः ।  
इति दुःखितो निष्क्रान्तः ।  
सर्वे दृष्टिविघातं रूपयन्ति ।  
राजा ।  
आकाशमवलोक्य ।  
किं नु खलु निरभ्रे विद्युत्सम्पातः ।  
उर्वशी - विलोक्य ।  
अम्मो, भअवं णारदो ।  
राजा - अये भगवान् नारदः ।  
य एष गोरोचनानिकषपिङ्गजटाकलापः, संलक्ष्यते शशिकलामलवितसूत्रः ।  
मुक्तागुणातिशयसम्भृतमण्डनश्रीर्, हैमप्ररोह इव जङ्गमकल्पवृक्षः ॥१९॥  
अर्घ्यमस्मै ।  
उर्वशी - यथोक्तमादाय ।  
इदं भअवदो अग्घं ।  
ततः प्रविशति नारदः ।  
नारदः - विजयतां मध्यमलोकपालः ।  
राजा - उर्वशीहस्तादर्घ्यमादाय, आवर्ज्य ।  
भगवन्, अभिवादये ।  
उर्वशी - भअवं, पणमामि ।  
नारदः - अविरहितौ दम्पती भूयास्ताम् ।  
राजा - आत्मगतम् ।  
अपि नामैवं स्यात् ।  
प्रकाशम् ।  
कुमारमाश्लिष्य ।  
वत्स, भगवन्तमभिवादयस्व ।  
कुमारः - भगवन्, और्वशेय आयुः प्रणमति ।  
नारदः - आयुष्मानेधि ।  
राजा - अयं विष्टरोऽनुगृह्यताम् ।  
नारदः - तथा ।  
उपविष्टः ।  
सर्वे नारदमनूपविशन्ति ।  
राजा - सविनयम् ।  
भगवन्, किमागमनप्रयोजनम् ।  
नारदः - राजन्, श्रूयतां महेन्द्रसन्देशः ।  
राजा - अवहितोऽस्मि ।  
नारदः - प्रभावदर्शी मघवा वनगमनाय कृतबुद्धिं भवन्तमनुशास्ति ।  
राजा - किमाज्ञापयति ।  
नारदः - त्रिकालदर्शिभिर्मुनिभिरादिष्टः सुरासुरविमर्दो भावी ।  
भवांश्च सांयुगीनः सहायो नः ।  
तेन त्वया न शस्त्रं सन्न्यस्तव्यं ।  
इयं चोर्वशी यावदायुस्तव सहधर्मचारिणी भवत्विति ।  
उर्वशी - अपवार्य ।  
अम्महे, सल्लं विअ हिअआदो अवणीदं ।  
राजा - परवानस्मि देवेश्वरेण ।  
नारदः - युक्तम् ।  
त्वत्कार्यं वासवः कुर्यात् त्वं च तस्येष्टमाचरेः ।  
सूर्यः समेधयत्यग्निमग्निः सूर्यं च तेजसा ॥२०॥  
आकाशमवलोक्य ।  
रम्भे, उपनीयतां स्वयं महेन्द्रेण सम्भृतः कुमारस्यायुषो यौवराज्याभिषेकः ।  
रम्भा - प्रविश्य ।  
अअं से अहिसेअसम्भारो ।  
नारदः - उपवेश्यतामायुष्मान् भद्रपीठे ।  
रम्भा - इदो वच्छ ।  
कुमारमुपवेशयति ।  
नारदः - कुमारस्य शिरसि कलशमावर्ज्य ।  
रम्भे, निर्वर्त्यतामस्य शेषो विधिः ।  
रम्भा - यथोक्तं निर्वर्त्य ।  
वच्छ, पणम भअवन्तं मादापिदरा अ ।  
कुमारो यथाक्रमं प्रणमति ।  
नारदः - स्वस्ति भवते ।  
राजा - कुलधुरन्धरो भव ।  
उर्वशी - पिदुणो आराधैत्तओ होहि ।  
नेपथ्ये वैतालिकौ ।  
प्रथमः - विजयतां युवराजः ।  
अमरमुनिरिवात्रिर्ब्रह्मणोऽत्रेरिवेन्दुर्, बधु इव शिशिरांशोर्बोधनस्येव देवः ।  
भव पितुरनुरूपस्त्वं गुणैर्लोककान्तैर्, अतिशयिनि समाप्ता वंश एवाशिषस्ते ॥२१॥  
द्वितीयः - तव पितरि पुरस्तादुन्नतानां स्थितेऽस्मिन्, स्थितिमति च विभक्ता त्वय्यनाकम्प्यधैर्ये ।  
अधिकतरमिदानीं राजते राज्यलक्ष्मीः, हिमवति जलधौ च व्यस्ततोयेव गङ्गा ॥२२॥  
रम्भा - उर्वशीमुपेत्य ।  
दिट्ठिआ पिअसही पुत्तस्स जुवराअसिरिं पेक्खिअ भत्तुणो अविरहेण वड्ढदि ।  
उर्वशी - णं साहारणो एसो अब्भुदओ ।  
कुमारं हस्ते गृहीत्वा ।  
एहि वच्छ, जेट्ठमादरं अभिवन्देहि ।  
राजा - तिष्ठ ।  
सममेव तत्रभवत्याः समीपं यास्यामस्तावत् ।  
नारदः - आयुषो यौवराज्यश्रीः स्मारयत्यात्मजस्य ते ।  
अभिषिक्तं महासेनं सौनापत्ये मरुत्वता ॥२३॥  
राजा - अनुगृहीत्वोऽस्मि मघवता ।  
नारदः - किं ते भूयः पाकशासनः प्रियं करोतु ।  
राजा - यदि मे मघवा प्रसन्नः किमतः परमिच्छामि ।  
तथापीदमस्तु ।  
भरतवाक्यम् ।  
परस्परविरोधिन्योरेकसंश्रयदुर्लभम् ।  
सङ्गतं श्रीसरस्वत्योर्भूतयेऽस्तु सदा सताम् ॥२४॥  
इति निष्क्रान्ताः सर्वे ।  
इति महाकविकालिदासविरचिते विक्रमोर्वशीये पञ्चमोऽङ्कः ।  
  
